<?xml version="1.0" encoding="UTF-8"?>
<bible translation="Arabic APD 2024 (كِتاب العَهد الجَّديد مِن الكِتاب المُقَدَّس)" link="https://www.bible.com/bible/4090/TIT.3.APD2024" status="© 1978 SIM, adapted in 2024 by Pioneer Bible Translators">
	<testament name="New">
		<book number="40">
			<chapter number="1">
				<verse number="1">كِتاب ميلاد يَسُوع المَسيح وَلَد دَاوُد، وَلَد إِبْرَاهِيم.</verse>
				<verse number="2">إِبْرَاهِيم وِلِد إِسْحَاق، و إِسْحَاق وِلِد يَعْقُوب، و يَعْقُوب وِلِد يَهُوذَا و أخوانو.</verse>
				<verse number="3">و يَهُوذَا وِلِد فَارِص و زَارَح مِن ثَامَار. و فَارِص وِلِد حَصْرُون، و حَصْرُون وِلِد أَرَام.</verse>
				<verse number="4">و أَرَام وِلِد عَمِّينَادَاب. و عَمِّينَادَاب وِلِد نَحْشُون، و نَحْشُون وِلِد سَلْمُون،</verse>
				<verse number="5">و سَلْمُون وِلِد بُوعَز مِن رَاحَاب. و بُوعَز وِلِد عُوبِيد مِن رَاعُوث، و عُوبِيد وِلِد يَسَّى،</verse>
				<verse number="6">و يَسَّى وِلِد دَاوُد المَلِك. و دَاوُد وِلِد سُلَيْمَان مِن مَرَة أُورِيَّا.</verse>
				<verse number="7">و سُلَيْمَان وِلِد رَحَبْعَام، و رَحَبْعَام وِلِد أَبِيَّا، و أَبِيَّا وِلِد آسَا.</verse>
				<verse number="8">و آسَا وِلِد يَهُوشَافَاط، و يَهُوشَافَاط وِلِد يُورَام، و يُورَام وِلِد عُزِّيَّا.</verse>
				<verse number="9">و عُزِّيَّا وِلِد يُوثَام، و يُوثَام وِلِد آحَاز، و آحَاز وِلِد حِزْقِيَّا.</verse>
				<verse number="10">و حِزْقِيَّا وِلِد مَنَسَّى، و مَنَسَّى وِلِد آمُون، و آمُون وِلِد يُوشِيَّا.</verse>
				<verse number="11">و يُوشِيَّا وِلِد يَكُنْيَا و أخوانو، وَكِت ما شالوهو لِبابِل.</verse>
				<verse number="12">و بَعَد ما شالوهو لِبابِل، يَكُنْيَا وِلِد شَأَلْتِئِيل، و شَأَلْتِئِيل وِلِد زَرُبَّابِل،</verse>
				<verse number="13">و زَرُبَّابِل وِلِد أَبِيهُود، و أَبِيهُود وِلِد أَلِيَاقِيم، و أَلِيَاقِيم وِلِد عَازُور.</verse>
				<verse number="14">و عَازُور وِلِد صَادُوق، و صَادُوق وِلِد أَخِيم، و أَخِيم وِلِد أَلِيُود.</verse>
				<verse number="15">و أَلِيُود وِلِد أَلِيعَازَر، و أَلِيعَازَر وِلِد مَتَّان، و مَتَّان وِلِد يَعْقُوب.</verse>
				<verse number="16">و يَعْقُوب وِلِد يُوسِف، راجِل مَرْيَم، المِنَّها كان مَولود يَسُوع الإسمو المَسيح.</verse>
				<verse number="17">عَلى كِدا، كُل الأقسام مِن إِبْرَاهِيم لِدَاوُد كانو أربَعتاشَر قِسم، و مِن دَاوُد لِغايَة الوَكِت الشّالوهو لِبابِل، أربَعتاشَر قِسم، و مِن الوَكِت الشّالوهو لِبابِل لِغايَة ما جا المَسيح، أربَعتاشَر قِسم.</verse>
				<verse number="18">و ميلاد يَسُوع المَسيح كان زي دا: لَمّا يُوسِف كان عَمَل التَّرتيب عَشان يِتزَوَّج مَرْيَم، قُبّال ما إتلَمّو، هي بِقَت حامِل مِن الرّوح القُدُس.</verse>
				<verse number="19">و راجِلا يُوسِف الكان عَديل، و ما رَضيان أن يَعمِلا خَجلانَه، كان عاوِز يَخَلّيها بِالسِّر.</verse>
				<verse number="20">لَكِن وَكِت ما كان يَفَكِّر في دا، شوف! مَلاك الرَّب جا ليهو في حِلِم و قال: ”يا يُوسِف إبن دَاوُد، ما تَخاف تاخُد مَرَتَك مَرْيَم، عَلَشان الهي حِملَت بيهو، هو مِن الرّوح القُدُس.</verse>
				<verse number="21">و هي بِتَلِد وَلَد و إنتَ بِتسَمّيهو يَسُوع، عَلَشان هو بِخَلِّص النّاس بِتاعو مِن خَطاياهم.“</verse>
				<verse number="22">و كُلّو دا كان عَلَشان يَتِم الكَلام الرَّب قال بِالنَّبي:</verse>
				<verse number="23">”شوفو! البِت الما عِرفَت راجِل بِتَحمَل و بِتَلِد وَلَد، و يَكون إسمو عِمَّانُوئِيل،“ دا يَعني: ”الله مَعانا.“</verse>
				<verse number="24">و لَمّا يُوسِف قام مِن النّوم، عَمَل زي ما مَلاك الرَّب أمَرو، و أخَد مَرَتو.</verse>
				<verse number="25">و هو ما عِرِفا زي زوجَتو لِغايَة ما مَرْيَم وِلدَت وَلَدا. و هو سَمّاهو يَسُوع.</verse>
			</chapter>
			<chapter number="2">
				<verse number="1">و لَمّا يَسُوع كان مَولود في بيت لَحَم الفي يَهُودِيَّه، في أيام هِيرُودُس المَلِك، شوف! مَجوس مِن الشَّرق جو لِأُورُشَلِيم</verse>
				<verse number="2">و قالو: ”وين هو المَولود مَلِك اليَهود؟ عَشان شُفنا النَّجمَه بِتاعتو في الشَّرق و جينا عَشان نَعبُدو.“</verse>
				<verse number="3">لَمّا المَلِك هِيرُودُس سِمِع دا، فَكَّر كَتير فيهو، و كُلّو ناس أُورُشَلِيم مَعاهو.</verse>
				<verse number="4">و جَمَع كُل القُسُس الكُبار و مُعَلِّمين القانون، و سألُم: ”المَسيح بِكون مَولود وين؟“</verse>
				<verse number="5">و قالو ليهو: ”في بيت لَحَم الفي يَهُودِيَّه، فِشان دا القالو النَّبي:</verse>
				<verse number="6">و إنتي، يا بيت لَحَم، بَلَد يَهُوذَا، ما الأصغَر بين مُديرين يَهُوذَا. عَلَشان مِنِّك يَجي مُدير يَحكُم عَلى النّاس بِتاع إِسْرَائِيل.“</verse>
				<verse number="7">بَعَد دا، هِيرُودُس نادى المَجوس بِالسِّر، و إتعَلَّم مِنَّهُم وَكِت النَّجمَه طَلَعَت.</verse>
				<verse number="8">و رَسَّلُم لِبيت لَحَم و قال: ”أمشو و فَتِّشو بِأي طَريق عَلى الوَلَد. و لَمّا تَلقوهو، جيبو لَي الخَبَر، عَلَشان أنا كَمان بَجي و أعبُدو.“</verse>
				<verse number="9">و لَمّا هُم سِمِعو مِن المَلِك، مَشو. و شوف، النَّجمَه الهُم شافوها في الشَّرق مَشَت قِدّامُم لِغايَة ما جات، و وَقَفَت فوق المَحَل الكان فيهو الوَلَد.</verse>
				<verse number="10">و لَمّا شافو النَّجمَه، كانو مَبسوطين شَديد جِدّاً.</verse>
				<verse number="11">و دَخَلو البيت و شافو الوَلَد مَعَ أُمّو مَرْيَم. و رَكَعو و عَبَدوهو. بَعَد دا، فَتَحو حاجاتُم الغاليَه و قَدَّمو ليهو هَدايا: دَهَب و لُبان و بَخور.</verse>
				<verse number="12">و الله كَلَّمُم عَن الخَطَر في حِلِم عَشان ما يَرجَعو لِهِيرُودُس. و هُم مَشو بِسِكَّه تانيَه لِبَلَدُم.</verse>
				<verse number="13">و بَعَد ما مَشو، شوف، مَلاك الرَّب جا لِيُوسِف في حِلِم و قال: ”قوم، أُخُد الوَلَد و أُمّو و أمشي قَوام لِمَصر، و أقعُد هِناك لِغايَة ما أقول ليك، عَلَشان هِيرُودُس عاوِز يَفَتِّش عَلى الوَلَد عَشان يَكتُلو.“</verse>
				<verse number="14">و هو قام و أخَد الوَلَد و أُمّو بِاللّيل و مَشى لِمَصر.</verse>
				<verse number="15">و هو قَعَد هِناك لِغايَة ما مات هِيرُودُس، عَشان يَتِم الكَلام الرَّب قال بِالنَّبي: ”مِن مَصر ناديت وَلَدي.“</verse>
				<verse number="16">بَعدين، لَمّا هِيرُودُس شاف أن المَجوس ما إحتَرَموهو، كان زَعلان جِدّاً جِدّاً، و رَسَّل و كَتَل كُل الأولاد الكانو في بيت لَحَم، و في كُلّو مَحَل القَريب مِنّو، الأولاد العُمر بِتاعُم كان سَنَتين و أقَل مِن دا، زي الوَكِت الكان عِندو خَبَر مِن المَجوس.</verse>
				<verse number="17">في الوَكِت دا، تَمَّ الكَلام القالو إِرْمِيَا النَّبي:</verse>
				<verse number="18">”سِمِعو صوت في الرَّامَه، الحُزن و البِكى كَتير. رَاحِيل تَبكي لِأولادا و أبَت تَكون مَبسوطَه، عَلَشان هُم ما في.“</verse>
				<verse number="19">و لَكِن لَمّا هِيرُودُس مات، شوف، مَلاك الرَّب جا في حِلِم لِيُوسِف في مَصر</verse>
				<verse number="20">و قال: ”قوم و أُخُد الوَلَد و أُمّو و أمشي لِبَلَد إِسْرَائِيل، عَشان الكانو يَفَتِّشو عَلى نَفس الوَلَد ماتو.“</verse>
				<verse number="21">و قام و أخَد الوَلَد و أُمّو، و جا لِبَلَد إِسْرَائِيل.</verse>
				<verse number="22">و لَكِن لَمّا هو سِمِع أن أَرْخِيلاوُس كان يَحكُم عَلى اليَهُودِيَّه بَدَل أبوهو هِيرُودُس، خاف يَمشي هِناك. و عَشان الله كَلَّمو عَن الخَطَر في حِلِم، مَشى لِقِسم الجَّليل.</verse>
				<verse number="23">و جا و قَعَد في المَدينَه الإسِما النَّاصِرَه، عَشان يَتِم القالو الأنبياء: ”بِسَمّوهو ناصِري.“</verse>
			</chapter>
			<chapter number="3">
				<verse number="1">و في الأيام ديلاك، يُوحَنَّا المَعمَدان جا يَبَشِّر في خَلا اليَهُودِيَّه</verse>
				<verse number="2">و يَقول: ”توبو، فِشان مَلَكوت السَّما قَريب.“</verse>
				<verse number="3">فِشان دا هو الكَلام النَّبي إِشَعْيَاء قال بِخُصوصو: ”صوت البِكورِك في الخَلا: حَضِّرو طَريق الرَّب، أعمِلو السِّكَك بِتاعتو دُغري.“</verse>
				<verse number="4">و يُوحَنَّا كان لابِس توب مِن شَعر الجَّمَل، و في وَسطو حِزام مِن جِلِد. و الأكل بِتاعو كان جَراد و عَسَل مِن الغابَه.</verse>
				<verse number="5">في الوَكِت دا، ناس أُورُشَلِيم و ناس مِن كُل اليَهُودِيَّه و مِن كُلّو مَحَل قَريب مِن بَحَر الأُرْدُنّ مَرَقو</verse>
				<verse number="6">و إتعَمَّدو مِنّو في الأُرْدُنّ. و كانو يَخَبِّرو بِخَطاياهم.</verse>
				<verse number="7">و لَمّا شاف كَتير مِن الفَرِّيسِيِّين و الصَّدّوقيين قاعِدين يَجو لِلمَعموديَّه، يُوحَنَّا قال ليهُم: ”يا أولاد الدَّبايب، مِنو خَبَّركُم بِالخَطَر عَشان تَجرو مِن الزَّعل الجّاي؟</verse>
				<verse number="8">أعمِلو الحاجات البِوَرّو النّاس إنتو تُبتو.</verse>
				<verse number="9">و ما بِتَفتَكِرو تَقولو في نُفوسكُم: أبونا هو إِبْرَاهِيم. عَشان أقول ليكُم: الله يَقدَر يَطَلِّع أولاد لِإِبْرَاهِيم مِن الحُجار ديل.</verse>
				<verse number="10">و هَسَّع دي خَتّو الفاس عَلى عِرق الشَّجَر. كُلّو شَجَرَه الما تَجيب ثِمار سَمِح، بِقطَعوها و بِرموها في النّار.</verse>
				<verse number="11">أنا بَعَمِّدكُم بِمويَه لِلتّوبَه. و لَكِن هو البِجي بَعَدي قَوّي مِنّي. و أنا ما كوَيس حَتّى أشيل جِزَمو. هو بِعَمِّدكُم بِالرّوح القُدُس و النّار.</verse>
				<verse number="12">مُضراياتو في إيدو، و هو بِنَضِّف أرضو، و بِلِم دُرَتو في المَخزَن، و لَكِن القِشر مِن الدُّرَه بِحرِقو بِالنّار الما بِتموت.“</verse>
				<verse number="13">بَعَد دا، يَسُوع جا مِن الجَّليل لِلأُرْدُنّ لِيُوحَنَّا عَشان يِتعَمَّد مِنّو.</verse>
				<verse number="14">و لَكِن يُوحَنَّا مَنَعو و قال: ”أنا لازِم أتعَمَّد مِنَّك إنتَ، و إنتَ تَجي لَي؟“</verse>
				<verse number="15">لَكِن يَسُوع رَدَّ و قال ليهو: ”خَليهو يَكون كِدا هَسَّع، عَشان دا موافِق أن نَتِم كُلّو بِر.“ بَعَد دا هو أدّاهو إذِن.</verse>
				<verse number="16">و لَمّا يُوحَنَّا عَمَّد يَسُوع، هو طَلَع طَوّالي مِن المويَه. و شوف، السَّما إنفَتَحَت، و هو شاف روح الله نازِل زي حَمامَه، و جاي فوقو.</verse>
				<verse number="17">و شوف، جا صوت مِن السَّما و قال: ”دا هو إبني الحَبيب، و أنا مَبسوط بيهو.“</verse>
			</chapter>
			<chapter number="4">
				<verse number="1">بَعدين الرّوح ساق يَسُوع لِلخَلا عَلَشان إبْلِيس يَجَرِّبو.</verse>
				<verse number="2">و بَعَد ما صام أربَعين يوم و أربَعين ليلَه، هو كان جَعان.</verse>
				<verse number="3">و المُجَرِّب قَرَّب ليهو و قال: ”إذا إنتَ إبن الله، أَدِّي أمر لِلحُجار ديل أن يَبقو عيش.“</verse>
				<verse number="4">لَكِن هو رَدَّ و قال ليهو: ”مَكتوب في الكِتاب: الإنسان ما يَعيش بِالعيش بَس، لَكِن بِكُلّو كِلمَه البِتَطلَع مِن خَشم الله.“</verse>
				<verse number="5">بَعدين إبْلِيس اَخَدو لِلمَدينَه المُقَدَّسَه، و خَتّاهو فوق مَحَل عالي في الهيكَل.</verse>
				<verse number="6">و قال ليهو: ”إذا إنتَ إبن الله، أرمي نَفسَك لِتِحِت، عَلَشان مَكتوب: يأمُر مَلائكَتو بِخُصوصَك، و مَكتوب، هُم بِرفَعوك عَلى إيدينُم، عَشان رِجلَك ما تَدُق حَجَر.“</verse>
				<verse number="7">يَسُوع قال ليهو: ”مَكتوب كَمان: ما تَجَرِّب الرَّب إلَهَك.“</verse>
				<verse number="8">مَرَّه تانيَه إبْلِيس اَخَدو لِجَبَل عالي جِدّاً و وَرّاهو مَمالِك الدُّنيا كُلَّها و المَجد بِتاعتا.</verse>
				<verse number="9">و قال ليهو: ”بَدّيك كُلّو دا إذا بِتَركَع و بِتَعبُدني.“</verse>
				<verse number="10">بَعدين يَسُوع قال ليهو: ”أمشي، يا شيطان، عَشان مَكتوب: أعبُد الرَّب إلَهَك، و إشتَغِل ليهو بَس.“</verse>
				<verse number="11">بَعدين إبْلِيس سابو. و شوف، مَلائكَه جو و ساعَدوهو.</verse>
				<verse number="12">و لَمّا يَسُوع سِمِع أن يُوحَنَّا كان مَحبوس، مَشى مِنَّهُم لِلجَّليل.</verse>
				<verse number="13">و خَلّى النّاصِرَه، و مَشى و قَعَد في كَفْرَنَاحُوم الجَّمب البَحَر في طَرف زَبولون و نَفتالي،</verse>
				<verse number="14">عَشان يَتِم الكَلام القالو النَّبي إِشَعْيَاء:</verse>
				<verse number="15">”أرض زَبولون و أرض نَفتالي، طَريق البَحَر، الطَّرف التّاني مِن الأُرْدُنّ، جَليل ناس الدُّنيا.</verse>
				<verse number="16">النّاس الكانو قاعِدين في الضَّلام شافو نور كَبير، و لِلقَاعِدين في مَحَل الموت و ضُلّو، النّور إتنَوَّر.“</verse>
				<verse number="17">مِن الوَكِت داك يَسُوع إبتَدا يَبَشِّر، و يَقول: ”توبو، علشان مَلَكوت السَّما قَريب.“</verse>
				<verse number="18">و وَكِت ما يَسُوع كان ماشي عِند بَحَر الجَّليل، شاف أخوين، سِمْعَان الإسمو بُطْرُس، و أنْدَرَاوُس أخوهو. كانو يَرمو شَبَكَه في البَحَر، فِشان كانو صَيادين.</verse>
				<verse number="19">و هو قال ليهُم: ”تَعالو وَراي و أنا بَعمِلكُم صَيادين النّاس.“</verse>
				<verse number="20">طَوّالي خَلّو شَبَكاتُم و تِبِعوهو.</verse>
				<verse number="21">و مَشى مِن هِناك و شاف أخوين تانيين، يَعْقُوب إبن زَبَدي و يُوحَنَّا أخوهو، في المُركَب مَعَ زَبَدي أبوهُم. كانو قاعِدين بِصَلِّحو شَبَكاتُم. و هو ناداهُم.</verse>
				<verse number="22">طَوّالي خَلّو مُركَبُم و أبوهُم، و تِبِعوهو.</verse>
				<verse number="23">و يَسُوع كان ماشي في كُل الجَّليل، و بِعَلِّم في بِيوت الرَّب، و بِبَشِّر بِشارات المَلَكوت، و يَشيل كُلّو عَيى مِنَّهُم و كُلّو ضُعف في وَسط النّاس.</verse>
				<verse number="24">و الخَبَر عَنّو مَشى لِكُلّو سُورِيَّه. و جابو ليهو كُل العَيّانين، و العِندَهُم أمراض مِن كُلّو نوع، و أوجاع، و الفيهُم شياطين، و النّاس العِندَهُم العَيى البِرميهُم، و المَفلوجين. و عَمَلُم طَيبين.</verse>
				<verse number="25">و ناس كَتيرين تِبِعوهو مِن الجَّليل و العَشَرَه مُدُن، و أُورُشَلِيم و اليَهُودِيَّه و مِن فوق الأُرْدُنّ.</verse>
			</chapter>
			<chapter number="5">
				<verse number="1">و لَمّا شاف الجَّمَع، طَلَع فوق الجَّبَل. و لَمّا قَعَد، تَلاميذو قَرَّبو ليهو.</verse>
				<verse number="2">و هو فَتَح خَشمو و إبتَدا يَعَلِّمُم و يَقول:</verse>
				<verse number="3">”مُبارَكين المَساكين بِالرّوح، عَشان ليهُم مَلَكوت السَّما.</verse>
				<verse number="4">مُبارَكين الحَزنانين، عَشانُم بِكونو مَبسوطين.</verse>
				<verse number="5">مُبارَكين الوُدَعاء عَشان هُم بِيورَثو الدُّنيا.</verse>
				<verse number="6">مُبارَكين الجَّعانين و العَطشانين لِلبِر عَشانُم بِكونو شَبعانين.</verse>
				<verse number="7">مُبارَكين اليَرحَمو التّانيين، عَشان هُم يَلقو الرَّحمَه.</verse>
				<verse number="8">مُبارَكين النُّضاف القَلب، عَشانُم بِشوفو الله.</verse>
				<verse number="9">مُبارَكين اليَعمِلو السَّلام، عَشان بِسَمّوهُم أولاد الله.</verse>
				<verse number="10">مُبارَكين المَطرودين عَلَشان البِر، عَشان ليهُم مَلَكوت السَّما.</verse>
				<verse number="11">مُبارَكين إنتو لَمّا يَشتِموكُم و يَطرُدوكُم و يَقولو كُلّو كِلمَه بَطّالَه عَليكُم عَشانّي بِالكِضِب.</verse>
				<verse number="12">أفرَحو و كونو مَبسوطين، عَشان أُجرَتكُم كَبيرَه في السَّما. عَشان النّاس كِدا طَرَدو الأنبياء الكانو قُبّالكُم.</verse>
				<verse number="13">إنتو مِلِح الدُّنيا. و لَكِن إذا المِلِح بِقى مَسيخ، كيف بِكون مالِح تاني؟ ما في فايدَه مِنّو لِأي شي إلّا يَرموهو بَرَّه و النّاس يَدوسوهو.</verse>
				<verse number="14">إنتو نور الدُّنيا. ما مُمكِن يَدِسّو مَدينَه مَوجودَه فوق جَبَل،</verse>
				<verse number="15">ولّا يَوَلِّعو لَمبَه و يَخُتّا تِحِت القُفَّه، لَكِن بِخُتّوها فوق طَرَبيزَة اللَّمبَه، و هي تَنَوِّر لِكُلّو واحِد في البيت.</verse>
				<verse number="16">خَلّو نُوركُم يَنَوِّر كِدا قِدّام النّاس، عَشان يَشوفو أعمالكُم الكوَيسَه، و يَدّو مَجد لِأبوكُم الفي السَّما.</verse>
				<verse number="17">ما تَفتَكِرو أنا جيت عَشان أخرَب القانون، ولّا الأنبياء. ما جيت عَشان أخرَبُم، لَكِن عَشان أتِمُّم.</verse>
				<verse number="18">بِالحَق أنا أقول ليكُم، لِغايَة ما تَفوت السَّما و الأرض، ما يَفوت حَرف واحِد ولّا نُقطَه واحدَه مِن القانون لِغايَة ما الكُل بِتِم.</verse>
				<verse number="19">البِخرَب واحِد مِن أصغَر القَوانين ديل و يَعَلِّم النّاس كِدا، بِيَحسِبوهو أصغَر واحِد في مَلَكوت السَّما. و لَكِن اليَعمِل و يَعَلِّمُم، بِيَحسِبوهو كَبير في مَلَكوت السَّما.</verse>
				<verse number="20">عَشان أقول ليكُم، لِغايَة ما بِرَّكُم بِفوت بِر مُعَلِّمين القانون و بِر الفَرِّيسِيِّين، ما تَدخُلو مَلَكوت السَّما أبَداً.</verse>
				<verse number="21">سِمِعتو هُم قالو لِلنّاس الكانو مِن زَمان: ما تَكتُل. و البِكتُل، هو قَرَّب لِلحُكم.</verse>
				<verse number="22">و لَكِن أنا أقول ليكُم، كُل اليَزعَل عَلى أخوهو، هو قَرَّب لِلحُكم. و اليَقَول لِأخوهو: يا بَليد، هو قَرَّب لِلمَجِلس. و اليَقول: يا غَشيم، هو قَرَّب لِنار جَهَنَّم.</verse>
				<verse number="23">عَلَشان دا، إذا إنتَ بِتجيب هَديتَك لِمَحَل الضَّبيحَه، و إنتَ هِناك تِتزَكَّر أخوك عِندو كَلام مَعاك،</verse>
				<verse number="24">خَلّي هَديتَك هِناك قِدّام مَحَل الضَّبيحَه. في الأوَّل، أمشي و صالِح مَعَ أخوك، و بَعدين تَعال و قَدِّم هَديتَك.</verse>
				<verse number="25">إتَّفَق قَوام مَعَ العَدو بِتاعَك و إنتَ مَعاهو في السِّكَّه، عَلَشان العَدو بِتاعَك ما يَسَلِّمَك لِلقاضي، و القاضي يَسَلِّمَك لِلظّابِط و يَرموك في السِّجِن.</verse>
				<verse number="26">بِالحَق أقول ليك، إنتَ ما بِتَمرُق مِن هِناك أبَداً لِغايَة ما تَدفَع آخِر مِليم.</verse>
				<verse number="27">سِمِعتو هُم قالو: ما تَعمِل الزِّنا.</verse>
				<verse number="28">و لَكِن أنا أقول ليكُم، كُل اليَعاين لِمَرَه بِفِكر بَطّال عَمَل زِنا مَعاها خَلاص في قَلبو.</verse>
				<verse number="29">كان عينَك اليَمين تَكون سَبَب خَطيَّه ليك، طَلِّعا و أرميها مِنَّك، عَشان أحسَن ليك أن واحِد عُضو مِن جِسمَك يِتوَدَّر، و هُم ما يَرمو جِسمَك كُلّو في جَهَنَّم.</verse>
				<verse number="30">و إذا إيدَك اليَمين تَكون سَبَب خَطيَّه ليك، أقطَعا و أرميها مِنَّك، عَشان أحسَن ليك أن واحِد عُضو مِن جِسمَك يِتوَدَّر، و جِسمَك كُلّو ما بِكون في جَهَنَّم.</verse>
				<verse number="31">قالو كَمان: البِطَلِّق مَرَتو، خَليهو يَدّيها شَهادَة الطّلاق.</verse>
				<verse number="32">و لَكِن أنا أقول ليكُم، كُلّو واحِد بِطَلِّق مَرَتو إلّا بِسَبَب الزِّنا، يَعمِلا تَسَوّي الزِّنا، و البِتزَوَّج المَرَه المَطَلَّقَه يَعمِل الزِّنا.</verse>
				<verse number="33">كَمان سِمِعتو هُم قالو لِلنّاس الكانو مِن زَمان: ما تَحلِف بِالكِضِب، لَكِن أعمِل لِلرَّب زي ما إنتَ حَلَفتَ.</verse>
				<verse number="34">و لَكِن أنا أقول ليكُم، ما تَحلِفو أبَداً، ما بِالسَّما عَشان هي كُرسي الله،</verse>
				<verse number="35">ولّا بِالأرض عَشان هي بَمبَر كُراعو، ولّا بِأُورُشَلِيم عَشان هي مَدينَة المَلِك الكَبير.</verse>
				<verse number="36">و ما تَحلِف بِراسَك، عَشان إنتَ ما تَقدَر تَعمِل شَعرَه واحدَه بيضَة ولّا سودَه.</verse>
				<verse number="37">خَلّي كَلامكُم بِكون أيوَه ولّا لا بَس. و الأكتَر مِن داك، هو مِن الشَّرّير.</verse>
				<verse number="38">سِمِعتو هُم قالو: عين بِعين و سِن بِسِن.</verse>
				<verse number="39">و لَكِن أنا أقول ليكُم، ما تَشاكِلو زول بَطّال. و لَكِن إذا أي واحِد يَضرُبَك في وَشَّك اليَمين، أقلِب ليهو التّاني كَمان.</verse>
				<verse number="40">و كان أي واحِد عاوِز يَرفَع قَضيَّه عَليك و ياخُد قَميصَك، أَدِّي ليهو التّوب كَمان.</verse>
				<verse number="41">و إذا أي واحِد عَاوِزَك تَمشي مَعاهو واحِد ميل بِقُوَّه، أمشي مَعاهو إتنين.</verse>
				<verse number="42">اليَطلُب مِنَّك، أدّيهو، و العاوِز يَستَلِف مِنَّك، ما تابا.</verse>
				<verse number="43">سِمِعتو هُم قالو: تَحِب القَريب ليك و تَكرَه العَدو بِتاعَك.</verse>
				<verse number="44">و لَكِن أنا أقول ليكُم، حِبّو عُدوانكُم و صَلّو عَشان اليَطرُدوكُم،</verse>
				<verse number="45">عَشان تَكونو أولاد أبوكُم الفي السَّما. عَلَشان هو يَعمِل شَمسو تَطلَع عَلى البَطّالين و الكوَيسين، و يَرَسِّل المَطَر عَلى البارين و الشَّرّيرين.</verse>
				<verse number="46">فِشان إذا إنتو بِتحِبّو البِحِبّوكُم، الأُجرَه بِتاعَتكُم شِنو؟ النّاس البِلِمّو الطُلبَه ما يَعمِلو زي دا كَمان؟</verse>
				<verse number="47">و إن كان تَسَلِّمو عَلى أخوانكُم بَس، كيف تَعمِلو أحسَن مِن التّانيين؟ ناس الدُّنيا ما يَعمِلو زي دا كَمان؟</verse>
				<verse number="48">عَلَشان كِدا، كونو كامِلين زي ما أبوكُم الفي السَّما هو كامِل.</verse>
			</chapter>
			<chapter number="6">
				<verse number="1">خَلّو بالكُم عَشان ما تَعمِلو الشُّغل الكَويس قِدّام النّاس عَشان بِشوفوكُم، عَشان كان تَعمِلو كِدا، ما بِتكون عِندَكُم أُجرَه مِن أبوكُم الفي السَّما.</verse>
				<verse number="2">و كِدا، لَمّا تَدّي لِلمَساكين، ما تَضرُب قِدَّامَك بِالبوق زي ما يَعمِلو المُنافِقين في بِيوت الرَّب و في السِّكَك، عَشان النّاس بِشكُروكُم. بِالحَق أقول ليكُم، هُم اَخَدو الأُجرَه بِتاعَتُم.</verse>
				<verse number="3">و لَكِن إنتَ لَمّا تَدّي حاجَه لِلمَساكين، ما تَخَلّي شِمالَك تَعرِف الشُّغل اليَمينَك بِتَعمِل،</verse>
				<verse number="4">عَلَشان الأنتَ تَدّيهو يَكون بِالسِّر. و أبوك اليَشوف في السِّر بِرَجِّع ليك كوَيس.</verse>
				<verse number="5">و لَمّا تَصَلّو، ما تَكونو زي المُنافِقين، عَلَشان هُم بِحِبّو يَصَلّو واقفين في بِيوت الرَّب و في مَحَل فاضي جَمب السِّكَك عَشان النّاس يَشوفوهُم. بِالحَق أقول ليكُم، هُم اَخَدو الأُجرَه بِتاعَتُم.</verse>
				<verse number="6">و لَكِن إنتَ لَمّا تَصَلّي، أدخُل بيتَك، و أقفِل بابَك، و صَلّي لِأبوك الفي السِّر. و أبوك اليَشوف في السِّر بِرَجِّع ليك كوَيس.</verse>
				<verse number="7">و في صَلَواتكُم، ما تِتكَلَّمو كَلام كَتير ساكِت زي ما يَعمِلو ناس الدُّنيا، عَلَشان يَفتَكِرو الله يَسمَعُم بِكَلامُم الكَتير.</verse>
				<verse number="8">ما تَكونو زيَهُم، عَشان أبوكُم يَعرِف التَحتاجو ليهو قُبّال ما تَطلُبوهو.</verse>
				<verse number="9">عَشان كِدا صَلّو زي دا: أبونا الفي السَّما، خَلّي إسمَك يَكون قُدّوس.</verse>
				<verse number="10">خَلّي مَلَكوتَك بِجي. خَلّي إرادَتَك تَكون في الدُّنيا زي ما تَكون إرادَتَك في السَّما.</verse>
				<verse number="11">النَّهار دا أدّينا العيش اليومي بِتاعنا.</verse>
				<verse number="12">و أغفِر لينا خَطايانا زي ما نِحنا كَمان غَفَرنا لِليَخطو لينا.</verse>
				<verse number="13">و ما تَدَخِّلنا في تَجرِبَه، و لَكِن خَلِّصنا مِن الشَّرّير.</verse>
				<verse number="14">عَلَشان إذا تَغفِرو لِلنّاس خَطاياهم، أبوكُم الفي السَّما بِغفِر ليكُم كَمان.</verse>
				<verse number="15">و لَكِن إذا ما تَغفِرو لِلنّاس خَطاياهم، أبوكُم كَمان ما بِغفِر ليكُم خَطاياكُم.</verse>
				<verse number="16">و لَمّا تَصومو، ما تَوَرّو نُفوسكُم زي ناس تَعبانين، زي ما يَعمِلو المُنافِقين، عَشانُم بِغَيِّرو وَشُّم عَشان النّاس بِشوفو إنَّهُم يَصومو. بِالحَق أقول ليكُم، عِندَهُم أُجرَتُم.</verse>
				<verse number="17">و لَكِن لَمّا إنتَ تَصوم، أمسَح راسَك و غَسِّل وَشَّك،</verse>
				<verse number="18">عَشان النّاس ما بِشوفو إنتَ تَصوم، و لَكِن أبوك الفي السِّر بِشوف. و أبوك البِشوف في السِّر بِدّيك أُجرَه.</verse>
				<verse number="19">ما تَخزِنو لِنُفوسكُم حاجات غاليَه عَلى الأرض، المَكان الفيهو السّوس و الصَّدا ياكلوها، و الحَراميَه يدخُلو بِالقُوَّه و يَسرِقو.</verse>
				<verse number="20">و لَكِن أخزِنو لِنُفوسكُم حاجات غاليَه في السَّما، المَكان الفيهو السّوس و الصَّدا ما ياكلوها، و الحَراميَه ما يدخُلو بِالقُوَّه و يَسرِقو.</verse>
				<verse number="21">عَشان المَكان الفيهو حاجاتكُم الغاليَه، هِناك قَلبَك بِكون في كَمان.</verse>
				<verse number="22">لَمبَت الجِّسم، هي العين. عَشان كِدا إذا كان عينَك بَسيطَه، جِسمَك كُلّو يَكون مَليان نور.</verse>
				<verse number="23">و لَكِن إذا كان عينَك ما بَسيطَه، جِسمَك كُلّو يَكون مَليان ضَلام. و كِدا، إذا كان النّور العِندَك بِكون ضَلام، كَم بِكون الضَّلام.</verse>
				<verse number="24">واحِد ما يَقدَر يَخدِم سَيِّدين، عَشان يا بِكرَه الواحِد و بِحِب التّاني، ولّا بِمسِك الواحِد و بيابا التّاني. ما تَقدَرو تَخدِمو الله و المال.</verse>
				<verse number="25">عَلَشان كِدا أقول ليكُم، ما تَفَكِّرو كَتير لِحَياتكُم، بِتاكلو شِنو و بِتَشرَبو شِنو، ولّا لِأجسامكُم، بِتَلبَسو شِنو. الحَياة مُش أحسَن مِن الأكل؟ و الجِّسم مُش أحسَن مِن الهِدوم؟</verse>
				<verse number="26">شوفو طُيور السَّما، هُم ما بِزرَعو و ما بِقطَعو الدُّرَه، و ما بِلِمّو في المَخازِن، و لَكِن أبوكُم الفي السَّما يَدّيهو أكِل. إنتو ما أحسَن مِنَّهُم بِكَتير؟</verse>
				<verse number="27">و مِنو مِنَّكُم إذا بِفَكِّر كَتير يَقدَر يَزيد طول حَياتو بِدَقيقَه واحدَه؟</verse>
				<verse number="28">و لِشِنو تَفَكِّرو كَتير في الهِدوم؟ شوفو زُهور الخَلا كيف بِقومو. ما بِتعَبو و ما يَخَيِّطو.</verse>
				<verse number="29">و لَكِن أقول ليكُم، سُلَيْمَان نَفسو في كُلّو مَجدو ما كان يَلبَس هِدوم زي واحدَه مِن ديل.</verse>
				<verse number="30">و لَكِن إذا كان الله يَلَبِّس زي دا قَش الخَلا، اليَكون في النَّهار دا و بُكرَه بِرموهو في الفُرن، كيف ما داير أكتَر أن يَلَبِّسكُم إنتو، يا قَليلين الإيمان؟</verse>
				<verse number="31">عَلَشان كِدا، ما تَفَكِّرو كَتير و تَقولو: ناكُل شِنو؟ ولّا: نَشرِب شِنو؟ ولّا: نَلبَس شِنو؟</verse>
				<verse number="32">عَلَشان ناس الدُّنيا يَفَتِّشو عَلى كُل الحاجات ديل. و أبوكُم الفي السَّما بِيَعرِف إنتو تَحتاجو لِديل كُلّو.</verse>
				<verse number="33">لَكِن في الأوَّل، أطلُبو مَلَكوت الله و بِرّو، و كُل الحاجات ديل بِجوكُم زِيادَه.</verse>
				<verse number="34">عَلَشان كِدا ما تَفَكِّرو كَتير بِبُكرَه، عَشان بُكرَه بِتِتفَكَّر بِنَفسا. خَلّي هُموم اليوم تَكون كِفايَه لِليوم.</verse>
			</chapter>
			<chapter number="7">
				<verse number="1">ما تَحكُمو عَلى ناس تانيين، عَشان هُم كَمان ما يَحكُمو عَليكُم.</verse>
				<verse number="2">عَلَشان بِزات الحُكم الإنتو تَحكُمو عَلى التّانيين، هُم كَمان بِيَحكُمو عَليكُم. و الكيلَه الإنتو تَدّوها، بِتكون الكيلَه الهُم بِدّوكُم.</verse>
				<verse number="3">لِشِنو بِتشوف الحِتَّه الصَّغَيرَه الفي عين أخوك، و لَكِن ما بِتشوف الخَشَبَه الكَبيرَه الفي عينَك؟</verse>
				<verse number="4">ولّا، كيف تَقول لِأخوك: خَلّيني أطَلِّع الحِتَّه الصَّغَيرَه مِن عينَك، لَمّا تَكون في الخَشَبَه الكَبيرَه في عينَك؟</verse>
				<verse number="5">يا مُنافَق، في الأوَّل طَلِّع الخَشَبَه الكَبيرَه مِن عينَك، و بَعدين بِتشوف كوَيس كيف تَطَلِّع الحِتَّه الصَّغَيرَه مِن عين أخوك.</verse>
				<verse number="6">ما تَدّو لِلكِلاب الحاجَه المُقَدَّسَه، و ما تَرمو لوّليكُم قِدّام الكَدروك، عَشان ما يَدوسوها بِأقدامُم و يِتلَفَتو و يَشَرِّطكُم.</verse>
				<verse number="7">أسألو و هو بِدّيكُم. أطلُبو و بِتَلقو. دُقّو و هو بِفتَح الباب ليكُم.</verse>
				<verse number="8">عَشان كُل البِسأل بياخُد، و البِطلُب بِلقى، و البِدُق هو بِفتَح ليهو.</verse>
				<verse number="9">ولّا، ياتو فيكُم إذا وَلَدو يَطلُب مِنّو عيش، يَدّيهو حَجَر؟</verse>
				<verse number="10">ولّا إذا بِطلُب مِنّو سَمَك، بِدّيهو دَبيبَه؟</verse>
				<verse number="11">كِدا إذا إنتو البَطّالين تَعرِفو كيف تَدّو أولادكُم هَدايا كوَيسَه، كَم يَكون أبوكُم الفي السَّما أحسَن، اليَدّي هَدايا كَتيرَه ليكُم اليَسألوهو؟</verse>
				<verse number="12">عَشان كِدا، كُل الإنتو عاوِزين النّاس بيَعمِلو ليكُم، أعمِلو إنتو زي دا ليهُم، عَشان دا هو القانون و كَلام الأنبياء.</verse>
				<verse number="13">أدخُلو مِن الباب الضَّيِّق، عَشان الباب وَصِف، و السِّكَّه ما صَعبَه البِسوقو لِلخَراب، و هُم البِدخُلو مِنّو كَتيرين.</verse>
				<verse number="14">عَشان الباب ضَيِّق و السِّكَّه صَعبَه البِسوقو لِلحَياة، و هُم البِلقوها قَليلين.</verse>
				<verse number="15">خَلّو بالكُم مِن الأنبياء الكَضّابين، البِجوكُم بِهِدوم الخِرفان، و لَكِنَّهُم مِن جُوَّه مَرافعين جَعانين جِدّاً.</verse>
				<verse number="16">مِن ثَمَرُم بِتَعرِفوهُم. النّاس يَلِمّو العِنَب مِن شَجَر الشّوك؟ ولّا يَلِمّو التّين مِن شَجَر الغابَه؟</verse>
				<verse number="17">كِدا، كُلّو شَجَرَه كوَيسَه تَجيب ثِمار كوَيس، و لَكِن الشَّجَرَه البَطّالَه تَجيب ثِمار بَطّال.</verse>
				<verse number="18">شَجَرَه كوَيسَه ما تَقدَر تَجيب ثِمار بَطّال، و شَجَرَه بَطّالَه ما تَقدَر تَجيب ثِمار كوَيس.</verse>
				<verse number="19">كُلّو شَجَرَه ما تَجيب ثِمار كوَيس يَقطَعوها و يَرموها في النّار.</verse>
				<verse number="20">و كِدا، بِتَعرِفوهُم مِن الثَّمار بِتاعُم.</verse>
				<verse number="21">مُش كُلّو واحِد البقول لَي: يا رَب، يا رَب، بِدخُل مَلَكوت السَّما، لَكِن بَس هو البيَعمِل زي ما عاوِز أبوي الفي السَّما.</verse>
				<verse number="22">في اليوم داك، ناس كَتيرين بِقولو لَي: يا رَب، يا رَب، ما بَشَّرنا بِإسمَك؟ و ما طَلَّعنا شياطين بِإسمَك؟ و ما عَمَلنا أعمال كَتيرَه بِقُدرَه بِإسمَك؟</verse>
				<verse number="23">و بَعدين بَكَلِّمُم: ما عِرِفتَكُم أبَداً. أمشو مِنّي، إنتو البِتَعمِلو الخَطيَّه.</verse>
				<verse number="24">كُل البِسمَع كَلامي دا و بيَعمِل بيها، بِكون زي راجِل شاطِر بَنى بيتو عَلى الحَجَر.</verse>
				<verse number="25">و المَطَر نَزَل و مَلا الواطَه. و الهَبوب هَبَّت و ضَرَبَت البيت داك. و لَكِن البيت ما وَقَع، عَشان كان أساسو عَلى الحَجَر.</verse>
				<verse number="26">و كُل البِسمَع كَلامي دا و ما بيَعمِل بيها، بِكون زي زول بَليد بَنى بيتو عَلى الرَّملَه.</verse>
				<verse number="27">و المَطَر نَزَل و مَلا الواطَه. و الهَبوب حَبَّت و ضَرَبَت البيت داك، و البيت وَقَع، و الوقوع كان كَبير.“</verse>
				<verse number="28">و لَمّا يَسُوع خَلَّص الكَلام دا، النّاس إستَغرَبو مِن تَعليمو،</verse>
				<verse number="29">عَشانّو كان بِعَلِّمُم زي الكان عِندو سُلطَه، و ما زي مُعَلِّمين القانون.</verse>
			</chapter>
			<chapter number="8">
				<verse number="1">و لَمّا نَزَل مِن الجَّبَل، ناس كَتيرين تِبِعوهو.</verse>
				<verse number="2">و شوف! واحِد عِندو الجِّزام قَرَّب ليهو و رَكَع قِدّامو و قال: ”يا رَب، إذا عاوِز، تَقدَر تَنَضِّفني.“</verse>
				<verse number="3">و يَسُوع مَدَّ إيدو و لَمَسو و قال: ”أنا عاوِز. كون نَضيف.“ و طَوّالي بِقى نَضيف مِن جِزامو.</verse>
				<verse number="4">و يَسُوع قال ليهو: ”شوف ما تَقول حاجَه لِأي واحِد. و لَكِن أمشي، وَرّي نَفسَك لِلقَسّيس، و قَدِّم الهَدِيَّه الأمَر بيها مُوسَى زي شَهادَه ليهُم.“</verse>
				<verse number="5">و لَمّا دَخَل كَفْرَنَاحُوم، رَئيس الجّيش قَرَّب ليهو و طَلَب مِنّو</verse>
				<verse number="6">و قال: ”يا رَب، خَدّامي راقِد في البيت و هو مَفلوج، و عِندو وَجَع شَديد.“</verse>
				<verse number="7">و يَسُوع قال ليهو: ”أنا بَجي و بَشفيهو.“</verse>
				<verse number="8">و لَكِن رَئيس الجّيش رَدَّ عَليهو و قال: ”يا رَب، أنا ما عِندي شَرَف كِفايَه عَشان إنتَ تَدخُل تِحِت راس بيتي. لَكِن قول كِلمَه بَس، و خَدّامي بِكون طَيب.</verse>
				<verse number="9">عَشان أنا كَمان راجِل تِحِت السُّلطَه، و عِندي عَساكِر تِحِت سُلطَتي. أقول لِدا: أمشي، و هو يَمشي، و لِتاني: تَعال، و هو يَجي، و لِخَدّامي: أعمِل دا، و هو يَعمِلو.“</verse>
				<verse number="10">و لَمّا يَسُوع سِمِعو، إستَغرَب، و قال لِلنّاس الكانو يَتبَعوهو: ”الحَق أقول ليكُم، أنا ما لِقيت و لا واحِد في إِسْرَائِيل عِندو إيمان زي دا.</verse>
				<verse number="11">و أقول ليكُم، ناس كُتار بِجو مِن الشَّرق و مِن الغَرب و بِيَقعُدو مَعَ إِبْرَاهِيم و إِسْحَاق و يَعْقُوب في مَلَكوت السَّما.</verse>
				<verse number="12">و لَكِن أولاد المَلَكوت، بِرموهُم بَرَّه في الضُّلُمَّه. هِناك بِيَبكو و بِعَضّو الأسنان.“</verse>
				<verse number="13">بَعدين يَسُوع قال لِرَئيس الجّيش: ”أمشي. بِكون ليك زي ما صَدَّقتَ.“ و الخَدّام بِقى طَيب في نَفس الوَكِت دا.</verse>
				<verse number="14">و لَمّا يَسُوع جا لِبيت بُطْرُس، شاف أُم المَرَه بِتاعَت بُطْرُس راقدَه في السَّرير و عِندَها حُمَّه.</verse>
				<verse number="15">و لَمَس إيدا، و الحُمَّه خَلَّتا. و هي قامَت و بِقَت تَخدِمو.</verse>
				<verse number="16">و في المِسا جابو ليهو كَتيرين كانو بيهُم شياطين. و هو طَلَّع الشّياطين بِكِلمَه، و شَفى كُل العَيّانين،</verse>
				<verse number="17">عَشان يَتِم الكَلام القالو النَّبي إِشَعْيَاء: ”هو أخَد كُلّو حاجَه البِتخَلّينا ضَعيفين، و شال العَيى بِتاعَتنا.“</verse>
				<verse number="18">و لَمّا يَسُوع شاف ناس كُتار حَولو، أمَرُم يَمشو لِطَرف البَحَر بِجاي.</verse>
				<verse number="19">و مُعَلِّم القانون قَرَّب ليهو و قال: ”يا مُعَلِّم، أنا بَتبَعَك لِأي مَحَل الأنتَ تَمشي ليهو.“</verse>
				<verse number="20">و يَسُوع قال ليهو: ”التَّعالِب عِندَهُم مَحَلّات النّوم، و طُيور السَّما عِندَهُم مَحَلّات كَمان، لَكِن إبن الإنسان ما عِندو مَحَل يَخُت رَاسو فيهو.“</verse>
				<verse number="21">و زول تاني مِن تَلاميذو قال ليهو: ”يا رَب، خَلّيني أمشي في الأوَّل و أدفِن أبوي.“</verse>
				<verse number="22">و لَكِن يَسُوع قال ليهو: ”أتبَعني، و خَلّي المَيِّتين يَدفِنو مَيِّتينُم.“</verse>
				<verse number="23">بَعدين دَخَل المُركَب، و تَلاميذو تِبِعوهو.</verse>
				<verse number="24">و شوف! جات هَبوب شَديدَه في البَحَر لِغايَة ما المويَه مَشَت فوق المُركَب. لَكِن يَسُوع كان نايِم.</verse>
				<verse number="25">و التَّلاميذ قَرَّبو ليهو و قَوَّمو مِن النّوم و قالو: ”خَلِّصنا، يا رَب. نِحنا ماشين نَموت!“</verse>
				<verse number="26">و هو قال ليهُم: ”يا ناس الإيمانكُم ناقِص، إنتو خايفين لِشِنو؟“ بَعدين قام و أمَر الهَبوب و البَحَر بِشِدَّه، و هُم سَكَتو بِالتَّمام.</verse>
				<verse number="27">و النّاس إستَغرَبو و قالو: ”مِنو الإنسان دا؟! لِغايَة الهَبوب و البَحَر يَسمَعو لِكَلامو!“</verse>
				<verse number="28">و لَمّا وِصِل لِلطَّرف التّاني في بَلَد الجَدَريّين، راجلين الكانو فيهُم شياطين قابَلوهو، و هُم جايين مِن القُبور. و كانو مِتوَحِّشين خالِص. عَلَشان كِدا، ما في واحِد كان بِقدَر بِفوت بِالسِّكَّه ديك.</verse>
				<verse number="29">و شوف! كورَكو و قالو: ”إنتَ عاوِز شِنو مَعانا، يا إبن الله؟ جيت هِنا عَشان تَتَعِّبنا قُبّال الوَكِت؟“</verse>
				<verse number="30">و كان بَعيد مِنَّهُم مُراح كَداريك كَتيرَه بياكُل.</verse>
				<verse number="31">و الشّياطين طَلَبو مِن يَسُوع و قالو: ”إذا كان تَطرُدنا، رَسِّلنا لِمُراح الكَداريك.“</verse>
				<verse number="32">و قال ليهُم: ”أمشو!“ عَشان كِدا، طَلَعو و دَخَلو في الكَداريك. و شوف! المُراح كُلّو وَقَع مِن الطَّرف لِلبَحَر، و مات في المويَه.</verse>
				<verse number="33">لَكِن الرُّعاه هَرَبو، و مَشو لِلمَدينَه و خَبَّرو بِكُلّو شي، و بِكُلّو شي الحَصَل لِلرُّجال الكانو فيهُم الشّياطين.</verse>
				<verse number="34">و شوف! كُلّو ناس البَلَد مَرَقو عَشان يَقابِلو يَسُوع. و لَمّا شافوهو، طَلَبو مِنّو يَسيب بَلَدُم.</verse>
			</chapter>
			<chapter number="9">
				<verse number="1">و يَسُوع دَخَل مُركَب و قَطَع البَحَر و جا لِمَدينَتو.</verse>
				<verse number="2">و شوف! جابو ليهو زول مَفلوج، و هو راقِد في بِرِش. و لَمّا يَسُوع شاف إيمانُم، قال لِلمَفلوج: ”شِد حيلَك، يا وَلَدي، خَطاياك مَغفورَه ليك.“</verse>
				<verse number="3">و شوف! بَعَض مِن مُعَلِّمين القانون قالو في نُفوسُم: ”الرّاجِل دا يَقول كَلام بَطّال و ما يَحتَرِم الله.“</verse>
				<verse number="4">لَكِن يَسُوع عِرِف أفكارُم و قال: ”لِشِنو تِتفَكَّرو فِكر بَطّال في قُلوبكُم؟</verse>
				<verse number="5">ياتو هَين، أن يَقول: خَطاياك مَغفورَه ليك؟ ولّا يَقول: قوم، و أمشي؟</verse>
				<verse number="6">و لَكِن حَتّى بِتَعرِفو إبن الإنسان عِندو سُلطَه عَلى الأرض أن يَغفِر الخَطايا“... بَعدين قال لِلمَفلوج: ”قوم، شيل بِرشَك، و أمشي لِبيتَك.“</verse>
				<verse number="7">و الرّاجِل قام و مَشى لِبيتو.</verse>
				<verse number="8">و لَمّا النّاس شافو دا، إستَغرَبو و مَجَّدو الله الأدّا لِلنّاس سُلطَه زي دي.</verse>
				<verse number="9">و وَكِت ما يَسُوع كان يَمشي مِن هِناك، شاف راجِل إسمو مَتَّى، و هو قاعِد في المَكان البِلِم فيهو الضَّريبَه. و قال ليهو: ”أتبَعني.“ و هو قام و تِبعو.</verse>
				<verse number="10">و وَكِت ما كان قاعِد في الطَّرَبيزَه في البيت، شوف! ناس بِلِمّو الضَّريبَه و خاطيين كُتار جو و قَعَدو مَعَ يَسُوع و مَعَ تَلاميذو.</verse>
				<verse number="11">و لَمّا الفَرّيسيّين شافو دا، قالو لِتَلاميذو: ”لِشِنو مُعَلِّمكُم ياكُل مَعَ النّاس البِلِمّو الضَّريبَه و الخاطيين؟“</verse>
				<verse number="12">و لَكِن لَمّا يَسُوع سِمِع، قال ليهُم: ”الشُّداد ما يَحتاجو لِحَكيم، لَكِن العَيّانين.</verse>
				<verse number="13">أمشو و إتعَلَّمو المَعنى دا: أنا داير رَحمَه، ما ضَبيحَه. عَشانّي ما جيت عَشان أنادي الكوَيسين لَكِن الخاطيين.“</verse>
				<verse number="14">بَعدين تَلاميذ يُوحَنَّا جو ليهو و قالو: ”لِشِنو نِحنا و الفَرّيسيّين نَصوم و لَكِن تَلاميذَك ما بِصومو؟“</verse>
				<verse number="15">يَسُوع قال ليهُم: ”ناس العِرِس بِقدَرو يَبكو وَكِت ما العَريس مَعاهُم؟ الأيام بِتَجي لَمّا يَشيلو العَريس مِنَّهُم. في الوَكِت داك بِصومو.</verse>
				<verse number="16">ما في زول بِخُت حِتَّت قُماش جَديد عَلى توب قَديم، فِشان الرُقعَه تاخُد مِن التّوب، و الشَّرط بِكون أكبَر.</verse>
				<verse number="17">و كَمان ما بِخُتّو خَمرَه جَديدَه في قِربَه قَديمَه. إذا يَعمِلو كِدا، القِربَه تِتشَرَّط، و الخَمرَه تِتدَفَّق و القِربَه تَخسَر. لَكِن بِخُتّو خَمرَه جَديدَه في قِربَه جَديدَه، و كِدا كُلَّها بِتكون مَحفوظَه.“</verse>
				<verse number="18">و وَكِت ما كان يَكَلِّمُم بِدا، شوف! واحِد رَئيس قَرَّب ليهو و رَكَع قِدّامو و قال: ”بِتّي ماتَت هَسَّع دي. لَكِن تَعال و خُت إيدَك عَليها و هي بِتَحيى.“</verse>
				<verse number="19">و يَسُوع قام و تِبعو، هو و تَلاميذو.</verse>
				<verse number="20">و شوف! مَرَه، الدَّم كان بِنزِل مِنَّها لِمُدَّة إتناشَر سَنَه و هي كانَت تَعبانَه، جات لِيَسُوع مِن وَراهو و لِمسَت طَرَف توبو.</verse>
				<verse number="21">عَشان قالَت في نَفسَها: ”إذا بَلمَس توبو بَس، أبقى شَديدَه.“</verse>
				<verse number="22">يَسُوع إتلَفَت و شافا و قال: ”شِدّي حيلِك، يا بِتّي، بِقيتي طَيبَه عَشان إيمانِك.“ و المَرَه بِقَت شَديدَه مِن السّاعَه ديك.</verse>
				<verse number="23">و لَمّا يَسُوع جا لِبيت الرَئيس و شاف المِزَمِّرين و كوراك الجَّماعَه،</verse>
				<verse number="24">قال ليهُم: ”أمشو، عَشان البِت ما مَيِّتَه لَكِن نايمَه.“ و هُم ضِحِكو عَليهو.</verse>
				<verse number="25">لَكِن لَمّا مَرَّقو الجَّماعَه، يَسُوع دَخَل و أخَدا بِإيدا، و البِت قامَت.</verse>
				<verse number="26">و الخَبَر دا شَتَّت في الأرض ديك كُلَّها.</verse>
				<verse number="27">و وَكِت ما يَسُوع كان ماشي مِن هِناك، عَميانين تِبِعوهو يَكورِكو و يَقولو: ”وَرّينا رَحمَتَك، يا إبن دَاوُد.“</verse>
				<verse number="28">و لَمّا دَخَل البيت، العَميانين قَرَّبو ليهو. و يَسُوع قال ليهُم: ”تَصَدِّقو أنا بَقدَر أعمِل دا؟“ قالو ليهو: ”أيوَه، يا رَب.“</verse>
				<verse number="29">بَعدين لِمِس عُيونُم و قال: ”زي إيمانكُم يَكون ليكُم.“</verse>
				<verse number="30">و عُيونُم إنفَتَحو. و يَسُوع كَلَّمُم بِقُوَّه و قال: ”شوفو، ما تَخَلّو واحِد بِعرِف دا.“</verse>
				<verse number="31">لَكِن هُم مَرَقو و خَبَّرو بيهو في كُل الأرض دي.</verse>
				<verse number="32">و وَكِت ما كانو ماشين، شوف! زول ما بِقدَر يتكَلَّم و كان فيهو شيطان، جابوهو لِيَسُوع.</verse>
				<verse number="33">و بَعَد ما طَلَّع الشّيطان، الأبكَم إتكَلَّم. و النّاس إستَغرَبو و قالو: ”حاجَه زي دي ما شافوها أبَداً في إِسْرَائِيل.“</verse>
				<verse number="34">لَكِن الفَرِّيسِيِّين قالو: ”هو بِطَلِّع الشّياطين بِرَئيس الشّياطين.“</verse>
				<verse number="35">و يَسُوع كان بِمشي في كُل المُدُن و البِلاد، و يَعَلِّم في بِيوت الرَّب و يَبَشِّر بِبِشارات المَلَكوت، و يَشفي كُلّو عَيى و كُلّو مَرَض في النّاس.</verse>
				<verse number="36">و لَمّا شاف الجُّموع، كان عِندو رَحمَه ليهُم في قَلبو، عَشان كانو تَعبانين و كانو بِدون مُساعَدَه زي خِرفان بِدون راعي.</verse>
				<verse number="37">بَعدين قال لِتَلاميذو: ”في دُرَه كَتير في الزِّراعَه جاهزَه، لَكِن الشَغّالين قَليلين.</verse>
				<verse number="38">و عَلى كِدا، أطلُبو مِن رَب الزِّراعَه عَشان يَرَسِّل شَغّالين لِحَصادو.“</verse>
			</chapter>
			<chapter number="10">
				<verse number="1">و نادى تَلاميذو الإتناشَر و أدّاهُم سُلطَه عَشان يَطَلِّعو الأرواح النَّجسَه و يَشفو كُلّو مَرَض و كُلّو عَيى.</verse>
				<verse number="2">أهُم ديل أسامي الإتناشَر رَسول: الأوَّل، سِمْعَان السَّمّوهو بُطْرُس، و أنْدَرَاوُس أخوهو. و يَعْقُوب، إبن زَبَدي، و يُوحَنَّا أخوهو.</verse>
				<verse number="3">فِيلُبُّس و بَرْثُلْمَاوُس. تُومَا، و مَتَّى الكان بِلِم الضَّريبَه. يَعْقُوب إبن حَلْفَى، و تَدَّاوُس.</verse>
				<verse number="4">سِمْعَان الْقَانَوِي، و يَهُوذَا الإِسْخَرْيُوطِي السَّلَّمو لِعُدوانو.</verse>
				<verse number="5">الإتناشَر ديل، يَسُوع رَسَّلُم و أمَرُم و قال: ”ما تَمشو لِناس الدُّنيا، و لا تَدخُلو أي بَلَد بِتاعَة السّامِريّين.</verse>
				<verse number="6">و لَكِن بِدالو، أمشو لِلخِرفان الإتوَدَّرو مِن بيت إِسْرَائِيل.</verse>
				<verse number="7">و وَكِت ما إنتو ماشين، بَشِّرو و قولو: مَلَكوت السَّما قَرَّب.</verse>
				<verse number="8">أشفو العَيّانين، قَوِّمو المَيِّتين، نَضِّفو العِندَهُم الجِّزام، طَلِّعو الشّياطين. أخَدتو مَجّاناً، أدّو مَجّاناً.</verse>
				<verse number="9">ما تاخُدو دَهَب ولّا فِضَّه ولّا نَحاس مَعاكُم،</verse>
				<verse number="10">ولّا كيس لِلسَّفَر، ولّا توبين، ولّا جِزَم، ولّا عَصايَه. عَشان الشَّغال مُستَحِق أكلو.</verse>
				<verse number="11">و أي مَدينَه ولّا حِلَّه دَخَلتوها فَتِّشو عَلى زول مُستَحِق، و أقعُدو في بيتو لِغايَة ما تَمرُقو.</verse>
				<verse number="12">و لَمّا تَدخُلو البيت، سَلِّمو عَليهو.</verse>
				<verse number="13">و إذا أهل البيت مُستَحِقّين، خَلّي سَلامكُم يَستَنّى عَليهو. و لَكِن إذا ما مُستَحِقّين، خَلّي سَلامكُم يَرجَع ليكُم.</verse>
				<verse number="14">و إن كان أي زول ما يَقبَلكُم، ولّا يَسمَع كَلامكُم، أطلَعو بَرَّه مِن البيت دا ولّا مِن المَدينَه ديك و هِزّو التُّراب مِن رِجلينكُم.</verse>
				<verse number="15">بِالحَق أقول ليكُم، في يوم الحُكم، حالَة سَدوم و عَمورَه بِتكون أحسَن مِن حالَة المَدينَه ديك.</verse>
				<verse number="16">شوف! أرَسِّلكُم زي خِرفان في وَسط مَرفَعين. عَشان كِدا، كونو شاطرين زي الدَّبايب و لَكِن بُسَطاء زي الحَمام.</verse>
				<verse number="17">لَكِن خَلّو بالكُم مِن النّاس، عَشانُم بِسَلِّموكُم لِلمَجالِس، و بِجلِدوكُم في بِيوت الرَّب بِتوعُم،</verse>
				<verse number="18">و بِسوقوكُم قِدّام مُديرين و مُلوك فِشانّي أنا، عَشان تَشهَدو قِدّامُم و قِدّام ناس الدُّنيا.</verse>
				<verse number="19">و لَمّا يَسَلِّموكُم، ما تَفَكِّرو كَتير كيف تِتكَلَّمو ولّا بِتقولو شِنو. عَشان في السّاعَه ديك، بِدّي ليكُم البِتكَلَّمو بيهو.</verse>
				<verse number="20">عَشان ما إنتو البِتكَلَّمو، لَكِن روح أبوكُم، هو البِتكَلَّم فيكُم.</verse>
				<verse number="21">الأخو بِسَلِّم أخوهو لِلموت، و الأبو، وَلَدو. و الأولاد بِقومو عَلى والِدينُم و يَكتُلوهُم.</verse>
				<verse number="22">و كُل النّاس بِكرَهوكُم عَشان إسمي. لَكِن البِشِد حيلو لِلآخِر، هو بِخلَص.</verse>
				<verse number="23">و لَمّا يَطرُدوكُم مِن المَدينَه دي، أجرو لِلتّانيَه. الحَق أقول ليكُم، إنتو ما بِتَمشو لِكُلّو بِلاد إِسْرَائِيل قُبّال ما يَجي إبن الإنسان.</verse>
				<verse number="24">التِّلميذ ما أحسَن مِن المُعَلِّم، ولّا الخَدّام أحسَن مِن سيدو.</verse>
				<verse number="25">كِفايَه لِلتِّلميذ أن يَكون زي مُعَلِّمو، و الخَدّام زي سيدو. إذا كان سَمّو رَب البيت بَعلَزَبول، كيف بِالأكتَر ناس بيتو.</verse>
				<verse number="26">كِدا، ما تَخافوهُم. ما في حاجَه مَقفولَه الما بِتكون مَفتوحَه، و لا مَدسوسَه الما بِتكون مَعروفَه.</verse>
				<verse number="27">البَقول ليكُم في الضُّلُمَّه، قُولوهو في النّور. و التَسمَعوهو في الأضان، نادو بيهو فوق البِيوت.</verse>
				<verse number="28">و ما تَخافو مِن اليَكتُلو الجِّسِم و لَكِن ما يَقدَرو يَكتُلو النَفس. لَكِن خافو مِن اليَقدَر يَكتُل النَّفس و الجِّسِم، هُم الإتنين، في جَهَنَّم.</verse>
				<verse number="29">ما بِبيعو طيرين صُغار بِمِليم؟ و لا واحِد مِنَّهُم بِقَع عَلى الأرض بِدون مَعرِفَة أبوكُم.</verse>
				<verse number="30">و لَكِن إنتو، عَدَد شَعرات رُسيكُم كُلَّها مَعروف.</verse>
				<verse number="31">عَلى كِدا، ما تَخافو. إنتو أحسَن مِن طُيور كَتيرَه.</verse>
				<verse number="32">كِدا، كُل البِشهَد بي قِدّام النّاس، أنا كَمان بَشهَد بيهو قِدّام أبوي الفي السَّما.</verse>
				<verse number="33">لَكِن البِنكِرني قِدّام النّاس، أنا كَمان بَنكِرو قِدّام أبوي الفي السَّما.</verse>
				<verse number="34">ما تَفتَكِرو أنا جيت عَشان أجيب سَلام عَلى الأرض. ما جيت عَشان أجيب سَلام، لَكِن سيف.</verse>
				<verse number="35">فِشان أنا جيت عَشان أفَرِّق الإنسان مِن أبوهو، و البِت مِن أُمَّها، و مَرَة الوَلَد مِن نَسيبَتا.</verse>
				<verse number="36">و عُدوان الإنسان بِكون أهل بيتو.</verse>
				<verse number="37">البِحِب أبوهو ولّا أُمّو أكتَر مِنّي ما مُستَحِقّني. و البِحِب وَلَدو ولّا بِتو أكتَر مِنّي ما مُستَحِقّني.</verse>
				<verse number="38">و الما بياخُد صَليبو و يَتبَعني ما مُستَحِقّني.</verse>
				<verse number="39">البِحفَظ نَفسو بِوَدِّرا، و البِوَدِّر نَفسو عَشانّي بِحفَظا.</verse>
				<verse number="40">البِقبَلكُم بِقبَلني، و البِقبَلني بِقبَل الرَّسَّلني.</verse>
				<verse number="41">البِقبَل نَبي بِإسم نَبي، بِقبَل أُجرَة نَبي. و البِقبَل الزّول البار بِإسم زول بار، بِقبَل أُجرَة زول بار.</verse>
				<verse number="42">و أي واحِد البِدّي لِواحِد مِن الصُّغار ديل كُبّايَة مويَه باردَه بَس، بِإسم تِلميذ، الحَق أقول ليكُم، هو ما يَوَدِّر أُجرَتو أبَداً.“</verse>
			</chapter>
			<chapter number="11">
				<verse number="1">و لَمّا يَسُوع خِلِص تَعليمو لِتَلاميذو الإتناشَر، مَرَق مِن هِناك عَشان يَعَلِّم و يَبَشِّر في بِلادُم.</verse>
				<verse number="2">و يُوحَنَّا كان في السِّجِن. و لَمّا سِمِع بِأعمال المَسيح رَسَّل ليهو تَلاميذو</verse>
				<verse number="3">يَقولو ليهو: ”إنتَ هو الجّاي، ولّا نَنتَظِر واحِد تاني؟“</verse>
				<verse number="4">و رَدَّ يَسُوع و قال ليهُم: ”أمشو و خَبِّرو يُوحَنَّا بِالحاجات البِتَسمَعوها و بِتشوفوها:</verse>
				<verse number="5">العَميانين بِشوفو، و النّاس العُرُج بِمشو، و النّاس العِندَهُم عَيى الجِّزام بِقو نُضاف، و ناس طُرُش بِسمَعو، و المَيِّتين بِقومو، و المَساكين بِسمَعو الخَبَر الكَويس.</verse>
				<verse number="6">و مُبارَك الما يَقَع عَشانّي.“</verse>
				<verse number="7">و وَكِت ما كانو ماشين، يَسُوع بِقى يَكَلِّم النّاس الكَتير عَن يُوحَنَّا: ”مَرَقتو في الخَلا تَشوفو شِنو؟ قَش بِتهَزّو الهَبوب؟</verse>
				<verse number="8">لَكِن مَرَقتو تَشوفو شِنو؟ زول لابِس هِدوم سَمِح؟ شوفو! اللابسين هِدوم سَمِح، هُم في بُيوت المُلوك.</verse>
				<verse number="9">و لَكِن لِشِنو مَرَقتو؟ عَشان تَشوفو نَبي؟ أيوَه، أقول ليكُم، و أحسَن مِن نَبي.</verse>
				<verse number="10">دا هو المَكتوب عَنّو: شوف! أنا بَرَسِّل مُرسالي قِدَّامَك، البِحَضِّر ليك طَريقَك قِدَّامَك.</verse>
				<verse number="11">الحَق أقول ليكُم، ما في بين المَولودين مِن النِّسوان زول أكبَر مِن يُوحَنَّا المَعمَدان. و لَكِن الأصغَر في مَلَكوت السَّما أكبَر مِنّو.</verse>
				<verse number="12">و مِن أيام يُوحَنَّا المَعمَدان لِغايَة هَسَّع، مَلَكوت السَّما بِتقَدَّم بِقُوَّه. و النّاس الشُّداد يَمسِكوهو بِقُوَّه.</verse>
				<verse number="13">عَشان كُل الأنبياء و كُتُب القانون إتنَبّو لِغايَة يُوحَنَّا.</verse>
				<verse number="14">و إذا عاوزين تَقبَلوهو، دا هو إِيلِيَّا الماشي يَجي.</verse>
				<verse number="15">العِندو إضنين، خَليهو يَسمَع.</verse>
				<verse number="16">و لَكِن ناس الزَّمَن دا، هُم زي شِنو؟ هُم زي أولاد قاعِدين في السّوق، و بِنادو الأولاد التّانيين، و بِقولو:</verse>
				<verse number="17">ضَرَبنا ليكُم و ما رَقَصتو. و بَكينا ليكُم و ما بَكيتو.</verse>
				<verse number="18">عَشان يُوحَنَّا جا ما ياكُل و لا يَشرَب، و هُم بِقولو: عِندو شيطان.</verse>
				<verse number="19">و إبن الإنسان جا ياكُل و يَشرَب، و هُم بِقولو: دا راجِل طَمّاع و مَرّاسي، و بِحِب البِلِمّو الضَّريبَه و الخاطيين. و العِندو فَهم، أعمالو بِوَرّيهو.“</verse>
				<verse number="20">بَعدين بِقى يَوَبِّخ المُدُن الهو عَمَل فيهُم أكتَر قُوّاتو، عَشانُم ما تابو.</verse>
				<verse number="21">”حُزن ليكي، يا كُورَزِين، حُزن ليكي، يا بيت صَيدا. عَشان إذا كان القُوّات العَمَلوها فيكُم، عَمَلوها في صُور و صَيدا، كانو تابو مِن زَمان و لَبَسو الشَّوال، و خَتّو الرَّماد فوق راسُم.</verse>
				<verse number="22">و لَكِن أقول ليكُم، في يوم الحُكم، حالَة صُور و صَيدا بِتكون أحسَن مِن الحالَه البِتكون ليكُم.</verse>
				<verse number="23">و إنتي، يا كَفْرَنَاحُوم، بِرفَعوكي لِلسَّما؟ بِنَزِّلوكي تِحِت لِلهاويَه. عَشان إذا كان الأعمال القَوّيَّه الكانو عَمَلوها فيكي، عَمَلوها في سَدوم، سَدوم كانَت قَعَدت لِغايَة اليوم دا.</verse>
				<verse number="24">و لَكِن أقول ليكُم، في يوم الحُكم حالَة أرض سَدوم بِتكون أحسَن مِن الحالَه البِتكون ليكي.“</verse>
				<verse number="25">في الوَكِت داك يَسُوع قال: ”أشكُرَك، يا أبو، رَب السَّما و الأرض، عَشانَ إنتَ دَسيت الحاجات دي مِن الفاهمين و المِتعَلِّمين، و وَرّيتا لِلاطفال.</verse>
				<verse number="26">أيوَه، يا أبو، عَشان دا طَيب قِدَّامَك.</verse>
				<verse number="27">كُلّو شي مُسَلَّم لَي مِن أبوي. ما في واحِد يَعرِف الإبن إلّا الأبو. و لا واحِد يَعرِف الأبو إلّا الإبن، و أي واحِد الإبن عاوِز يَوَرّيهو ليهو.</verse>
				<verse number="28">تَعالو لَي، يا كُل التَّعبانين و البِشيلو حاجات تَقيلَه، و أنا بَدّيكُم راحَه.</verse>
				<verse number="29">شيلو نيرِي عَليكُم، و إتعَلَّمو مِنّي، عَشان انا لَيِّن، و قَلبي مِتواضَع، و بِتَلقو راحَه لِنُفوسكُم.</verse>
				<verse number="30">عَشان نيرِي ما صَعب، و حِملي خَفيف.“</verse>
			</chapter>
			<chapter number="12">
				<verse number="1">في الوَكِت داك، يَسُوع فات في السَّبِت في وَسط الزِّراعَه. و كانو تَلاميذو جَعانين و بِقو يَقطَعو العيش الريف و ياكلوها.</verse>
				<verse number="2">و لَكِن لَمّا الفَرّيسيّين شافو داك، قالو ليهو: ”شوف! تَلاميذَك يَعمِلو شي ما بِالقانون في يوم السَّبِت.“</verse>
				<verse number="3">و يَسُوع رَدَّ و قال ليهُم: ”إنتو ما قَريتو العَمَلو دَاوُد لَمّا كان جَعان، هو و الكانو مَعاهو؟</verse>
				<verse number="4">هو دَخَل بيت الله، و هُم أكَلو الرَغِفان المُقَدَّسَه الما بِالقانون أن ياكلوهو، هو ولّا المَعاهو كَمان، لَكِن القُسُس بَس.</verse>
				<verse number="5">ولّا، ما قَريتو في القانون كيف القُسُس في السَّبِت في الهيكَل يَنَجِّسو السَّبِت و هُم بِدون خَطيَّه؟</verse>
				<verse number="6">أقول ليكُم، في واحِد هِنا أكبَر مِن الهيكَل.</verse>
				<verse number="7">و إذا عِرِفتو المَعنى دا: أنا داير رَحمَه، ما ضَبيحَه، ما كُنتو حَكَمتو عَلى النّاس البِدون خَطيَّه.</verse>
				<verse number="8">عَلَشان إبن الإنسان هو رَب السَّبِت.“</verse>
				<verse number="9">و مَرَق مِن هِناك و دَخَل بيت الرَّب بِتاعُم.</verse>
				<verse number="10">و شوف! كان في زول إيدو يابسَه. و سألوهو و قالو: ”هو بِالقانون يَشفي زول في يوم السَّبِت؟“ قالو كِدا عَشان يَشتَكوهو.</verse>
				<verse number="11">قال ليهُم: ”ياتو زول فيكُم يَكون عِندو خَروف واحِد، و هو وَقَع في حُفرَه في يوم السَّبِت، و ما يَمسِكو و يَرفَعو؟</verse>
				<verse number="12">و الزّول، كيف هو أحسَن مِن الخَروف! كِدا، هو بِالقانون أن يَعمِل حاجَه كوَيسَه في يوم السَّبِت.“</verse>
				<verse number="13">بَعدين قال لِلزّول: ”مِد إيدَك.“ و الزّول مَدّاها، و إيدو بِقَت كوَيسَه زي التّانيَه.</verse>
				<verse number="14">و لَكِن الفَرِّيسِيِّين مَرَقو و إتكَلَّمو مَعَ بَعض عَليهو كيف يَكتُلوهو.</verse>
				<verse number="15">يَسُوع عِرِف دا و مَرَق مِن هِناك. و ناس كُتار تِبِعوهو. و هو شَفى كُلَّهُم،</verse>
				<verse number="16">و أمَرُم عَشان ما يَكَلِّمو النّاس هو مِنو.</verse>
				<verse number="17">و دا عَشان يَتِم الكَلام القالو النَّبي إِشَعْيَاء:</verse>
				<verse number="18">”شوف! خَدّامي الأنا إختِرتو، حَبيبي الأنا مَبسوط بيهو. بَخُت روحي عَليهو، و هو بِخَبِّر ناس الدُّنيا بِالعدل.</verse>
				<verse number="19">هو ما بِشاكِل و لا بِكورِك، و لا واحِد بِسمَع صوتو في السِّكَك.</verse>
				<verse number="20">هو ما بِقطَع القَش المَكسور، و لا بِبَطِل نور اللَّمبَه الضَعيف، لِغايَة ما يَجيب العَدل لِلغَلَبَه.</verse>
				<verse number="21">و في إسمو ناس الدُّنيا يَصَدِّقو.“</verse>
				<verse number="22">بَعدين جابو ليهو زول كان فيهو شيطان، و هو عَميان و أبكَم. و يَسُوع شَفاهو حَتّى هو قِدِر يتكَلَّم و يَشوف.</verse>
				<verse number="23">و كُل النّاس إستَغرَبو و قالو: ”يِمكِن دا إبن دَاوُد؟“</verse>
				<verse number="24">و لَكِن الفَرِّيسِيِّين، لَمّا سِمِعو، قالو: ”الرّاجِل دا ما يَطَلِّع الشّياطين إلّا بِبَعلَزَبول، رَئيس الشّياطين.“</verse>
				<verse number="25">و يَسُوع عِرِف أفكارُم و قال ليهُم: ”كُلّو مَملَكَه مِنقَسمَه عَلى نَفسا بِتَخسَر. و كُلّو مَدينَه ولّا بيت مِنقَسِم عَلى نَفسو ما بِكون ثابِت.</verse>
				<verse number="26">و إذا كان الشّيطان يَطَلِّع الشّيطان، هو إنقَسَم عَلى نَفسو. كِدا، كيف مَملَكتو بِتَثبُت؟</verse>
				<verse number="27">و إذا أنا بَطَلِّع الشّياطين بِبَعلَزَبول، أولادكُم بِطَلِّعوهُم بِمِنو؟ عَلَشان كِدا، هُم بِيَحكُمو عَليكُم.</verse>
				<verse number="28">و لَكِن إذا أنا بِروح الله بَطَلِّع الشّياطين، دا يَعني مَلَكوت الله جا ليكُم.</verse>
				<verse number="29">ولّا كيف واحِد بِقدَر يَدخُل بيت راجِل قَوّي و بِشيل مالو، إلّا هو بِربُط الرّاجِل القَوّي في الأوَّل؟ بَعدين بِشيل مالو.</verse>
				<verse number="30">الما مَعاي هو عَدو لَي، و الما بِجمَع مَعاي هو بِفَرتِك.</verse>
				<verse number="31">عَلَشان كِدا، أقول ليكُم، كُلّو خَطيَّه و كَلام بَطّال عَلى الرَّب بِتكون مَغفورَه لِلنّاس. و لَكِن الكَلام البَطّال عَلى الرّوح ما بِكون مَغفور.</verse>
				<verse number="32">و اليَقَول كِلمَه بَطّالَه ضِد إبن الإنسان، بِكون مَغفور ليهو. و لَكِن اليَقول ضِد الرّوح القُدُس ما بِكون مَغفور ليهو، ما في الزَّمَن دا ولّا في الزَّمَن الجّاي.</verse>
				<verse number="33">أعمِل الشَّجَرَه كوَيسَه، و بِكون عِندَها ثِمار كوَيس. ولّا أعمِل الشَّجَرَه بَطّالَه، و بِكون عِندَها ثِمار بَطّال. عَشان الشَّجَرَه مَعروفَه مِن ثَمَرا.</verse>
				<verse number="34">يا أولاد الدَّبايب، كيف تَقدَرو تِتكَلَّمو كِلمات كوَيسَه و إنتو ناس بَطّالين؟ عَشان الخَشم بِتكَلَّم بِحاجات البيها القَلب يَكون مَليان.</verse>
				<verse number="35">الزّول الطَّيب، بِطَلِّع حاجات طَيبَه مِن قَلبو الطَّيب. و الزّول البَطّال، بِطَلِّع حاجات بَطّالَه مِن قَلبو البَطّال.</verse>
				<verse number="36">أقول ليكُم، في يوم الحُكم، النّاس بِدّو حِساب عَن كُلّو كِلمَه بَطّالَه الهُم إتكَلَّمو بيها.</verse>
				<verse number="37">عَشان بِكَلامَك الله بِفِكَّك و بِكَلامَك الله بِيَحكُم عَليك.“</verse>
				<verse number="38">بَعدين بَعض مِن مُعَلِّمين القانون و الفَرّيسيّين قالو ليهو: ”يا مُعَلِّم، عاوِزين نَشوف عَلامَه مِنَّك.“</verse>
				<verse number="39">لَكِن رَدَّ و قال ليهُم: ”ناس الزَّمَن دا البَطّالين و اليَعمِلو الزِّنا يَطلُبو عَلامَه. و لَكِن الله ما بِدّيهُم عَلامَه إلّا عَلامَة يونان النَّبي.</verse>
				<verse number="40">عَشان زي ما كان يونان في بَطن السَّمَك الكَبيرَه تَلاتَة أيام و تلاتَه لِيال، كِدا يَكون إبن الإنسان في جُوَّه الأرض تَلاتَة أيام و تلاتَه لِيال.</verse>
				<verse number="41">رُجال نِينَوَى بِقومو يوم الحُكم مَعَ ناس الزَّمَن دا، و يَحكُمو عَليهُم. عَشان هُم تابو لَمّا يونان خَبَّرُم. و شوف! واحِد أكبَر مِن يونان في هِنا.</verse>
				<verse number="42">مَلِكَة الجَّنوب بِتقوم يوم الحُكم مَعَ ناس الزَّمَن دا و تَحكُم عَليهُم، عَشان هي جات مِن آخِر الدُّنيا عَشان تَسمَع فَهم سُلَيْمَان. و شوف! واحِد أكبَر مِن سُلَيْمَان في هِنا!</verse>
				<verse number="43">الرّوح النَّجِس بَعَد ما يَطلَع مِن الزّول، يَفوت في المَحَلّات الما فيها مويَه، و بِفَتِّش عَلى راحَه. و لَكِن ما بِلقاها.</verse>
				<verse number="44">بَعدين بِقول: أنا بَرجَع لِبيتي المَرَقتَ مِنّو. و لَمّا يَجي، يَلقاهو فاضي، نَضيف، و جاهِز.</verse>
				<verse number="45">و بَعدين هو يَمشي يَجيب مَعاهو سَبعَه أرواح تانيين أكعَب مِنّو. و يدخُلو و يَسكُنو هِناك. و حالَة الزّول دا الأخيرَه بِتكون أكعَب مِن اوَّل. و بِكون كِدا لِناس الزَّمَن دا البَطّالين.“</verse>
				<verse number="46">وَكِت ما كان لِسَّع بِكَلِّم النّاس، شوف، أُمّو و أخوانو وَقَفو بَرَّه، عاوِزين يِتكَلَّمو مَعاهو.</verse>
				<verse number="47">و واحِد قال ليهو: ”أُمَّك و أخوانَك واقفين بَرَّه عاوزين يِتكَلَّمو مَعاك.“</verse>
				<verse number="48">لَكِن رَدَّ عَليهو و قال: ”مِنو هي أُمّي، و مِنو هُم أخواني؟“</verse>
				<verse number="49">و مَدَّ إيدو لِتَلاميذو و قال: ”أهُم ديل أُمّي و أخواني!</verse>
				<verse number="50">عَشان البيَعمِل إرادَة أبوي الفي السَّما، هو أخوّي، و أُختي، و أُمّي.“</verse>
			</chapter>
			<chapter number="13">
				<verse number="1">في نَفس اليوم، يَسُوع مَرَق مِن البيت و قَعَد جَمب البَحَر.</verse>
				<verse number="2">و ناس كَتيرين إتلَمّو حَولو، حَتّى دَخَل مُركَب و قَعَد فيهو. و النّاس كُلّو كانو واقفين عَلى الطَّرف.</verse>
				<verse number="3">و كَلَّمُم كَتير بِأمثال و قال: ”شوفو! المُزارِع مَرَق عَشان يَزرَع تيرابو.</verse>
				<verse number="4">و وَكِت ما هو يَزرَع، وَقَع شوَيَة تيراب عَلى الطَّرِيق. و الطُّيور جو و أكَلوهو.</verse>
				<verse number="5">و تيراب تاني وَقَع عَلى المَحَلّات الفيها حُجار، و ما كان ليهو تُراب كَتير. و قام طَوّالي عَشان التُّراب ما كان غَريق.</verse>
				<verse number="6">و لَكِن الشَّمِش لَمّا طَلَعَت حَرَقَت النَّبات. و بِقى يابِس، عَشان ما كان عِندو عِرق.</verse>
				<verse number="7">و تيراب تاني وَقَع في وَسط الشّوك. و الشّوك طَلَع و خَنَقو.</verse>
				<verse number="8">و تيراب تاني وَقَع عَلى التُّراب السَّمِح، و جاب ثِمار. واحِد مِنّو مِيَّه. و التّاني سِتّين. و التّاني تَلاتين.</verse>
				<verse number="9">العِندو إضنين، خَليهو يَسمَع.“</verse>
				<verse number="10">بَعدين التَّلاميذ قَرَّبو ليهو و قالو ليهو: ”لِشِنو تَكَلِّمُم بِأمثال؟“</verse>
				<verse number="11">و رَدَّ و قال ليهُم: ”الله أدّا ليكُم تَعرِفو سِر مَلَكوت السَّما. و لَكِن ما أدّا ليهُم.</verse>
				<verse number="12">عَشان العِندو، بِدّيهو زِيادَه، و بِكون عِندو كَتير. لَكِن الما عِندو، الحاجَه العِندو بياخُدوها مِنّو.</verse>
				<verse number="13">دا السَّبَب الأنا بَكَلِّمُم بِأمثال، عَشان يَعاينو و ما يَشوفو، و يَسمَعو و ما يَسمَعو ولّا يَفهَمو.</verse>
				<verse number="14">و تَمَّ فيهُم الكَلام القالو النَّبي إِشَعْيَاء: بِتَسمَعو سَمَع لَكِن ما بِتَفهَمو، و بِتعايِنو بِعُيونكُم لَكِن ما بِتشوفو.</verse>
				<verse number="15">عَشان قَلب النّاس ديل بِقى تَقيل، و إضنينُم تُقال عَن السَّمَع، و عُيونُم قَفَلوها، عَشان ما بِشوفو بِعُيونُم، و لا يَسمَعو بِإضنينُم، و لا يَفهَمو بِقُلوبُم، و لا يَرجَعو عَشان أشفيهُم.</verse>
				<verse number="16">لَكِن إنتو، مُبارَكَه عُيونكُم، عَشانُم يَشوفو، و إضنينكُم عَشانُم يَسمَعو.</verse>
				<verse number="17">الحَق، أقول ليكُم، أنبياء كُتار و الطَّيبين كانو عاوزين يَشوفو الحاجات الإنتو تَشوفوها، و ما شافوها. و كانو عاوزين يَسمَعو الإنتو تَسمَعوها، و ما سِمِعوهو.</verse>
				<verse number="18">أسمَعو إنتو، مَثَل المُزارِع.</verse>
				<verse number="19">لَمّا أي واحِد يَسمَع كِلمَة المَلَكوت و ما يَفهَما، الشَّرّير يَجي و يَمسِك المَزروع في قَلبو. دا الكان مَزروع عَلى الطَّرِيق.</verse>
				<verse number="20">و المَزروع عَلى المَحَلّات الفيها حُجار، دا هو البِسمَع الكِلمَه و طَوّالي بِقبَلا بِفَرَح.</verse>
				<verse number="21">لَكِن ما ليهو عِرق في نَفسو، لَكِن يِستَنّى مُدَّه قَليلَه. و لَمّا التَّعب ولّا المُصيبَه حَصَلَت عَشان الكِلمَه، طَوّالي بِقَع.</verse>
				<verse number="22">و الكان مَزروع في وَسط الشّوك، دا هو البِسمَع الكِلمَه، و لَكِن مَشغوليّات الدُّنيا و مَحَبَّة المال تَكون كَتيرَه حَتّى يَمنَعو الكِلمَه، و تَكون بِدون ثِمار.</verse>
				<verse number="23">و الكان مَزروع في التُّراب السَّمِح، هو البِسمَع الكِلمَه و بِفهَما. هو بِجيب ثِمار، الواحِد مِيَّه، و التّاني سِتّين، و التّاني تَلاتين.“</verse>
				<verse number="24">و عَلَّمُم مَثَل تاني و قال: ”مَلَكوت السَّما زي زول زَرَع تيراب سَمِح في زِراعتو.</verse>
				<verse number="25">و لَكِن وَكِت ما النّاس نايمين، عَدوهو جا و زَرَع قَش في وَسط الدُّرَه، و مَشى.</verse>
				<verse number="26">و لَمّا الدُّرَه طَلَعَت و جابَت رؤوس، ظَهَر القَش كَمان.</verse>
				<verse number="27">و خَدّامين سيد البيت جو و قالو ليهو: يا سَيِّد، ما زَرَعتَ تيراب سَمِح في زِراعتَك؟ كِدا، القَش جا مِن وين؟</verse>
				<verse number="28">قال ليهُم: عَدو عَمَل دا. الخَدّامين قالو ليهو: عاوِزنا نَمشي نَجمَعو؟</verse>
				<verse number="29">قال ليهُم: لا! عَشان وَكِت ما تَطَلِّعو القَش، يِمكِن تَطَلِّعو الدُّرَه كَمان.</verse>
				<verse number="30">خَلّوهُم الإتنين يَكبَرو سَوا لِغايَة ما تَمَّ الوَكِت عَشان يَلِم الدُّرَه. و لَمّا وَكِت الحَصاد تَمَّ، أقول لِليَلِمّو الدُّرَه، لِمّو القَش في الأوَّل، و أربُطوهو عَشان يَحرَقوهو. و لَكِن الدُّرَه، لِمّوهو لِمَخزَني.“</verse>
				<verse number="31">و عَلَّمُم مَثَل تاني و قال: ”مَلَكوت السَّما زي تيراب الخَردَل، و زول اَخَدو و زَرَعو في زِراعتو.</verse>
				<verse number="32">و هو أصغَر التّيراب كُلّو. لَكِن لَمّا يَكبَر، هو أكبَر النَباتات و تَبقى شَجَرَه، حَتّى طُيور السَّما تَجي و تَقَنِّب في فُروعا.“</verse>
				<verse number="33">و كَلَّمُم بِمَثَل تاني كَمان و قال: ”مَلَكوت السَّما زي خَميرَه أخَدَتا مَرَه و دَسَّتا في تلاتَه كيلات دَقيق لِغايَة ما إتخَمَّر كُلّو.“</verse>
				<verse number="34">يَسُوع قال كُلّو دا لِلجَماعات بِأمثال. و بِدون مَثَل ما كان بِكَلِّمُم حاجَه.</verse>
				<verse number="35">دا لِيَتِم القالو النَّبي: ”بَفتَح خَشمي بِأمثال. أقول الدَّسّوهو مِن وَكِت الله خَلَق الدُّنيا.“</verse>
				<verse number="36">بَعدين خَلّى الجَّمَع و مَشى لِلبيت. و تَلاميذو قَرَّبو ليهو و قالو: ”وَرّينا مَعنى مَثَل القَش الفي الزِّراعَه.“</verse>
				<verse number="37">و رَدَّ عَليهُم و قال: ”البِزرَع التّيراب الكَويس هو إبن الإنسان.</verse>
				<verse number="38">و الزِّراعَه هي الدُّنيا، و التّيراب الكَويس يَعني أولاد المَلَكوت. و القَش هُم أولاد الشَّرّير.</verse>
				<verse number="39">و العَدو الزَّرَعو، هو إبْلِيس. و وَكِت البِلِمّو الدُّرَه، هو آخِر الزَّمَن. و ديل البِلِمّوها، هُم المَلائكَه.</verse>
				<verse number="40">زي ما القَش يِتلَمّا و يِنحَرِق، بِكون كِدا في آخِر الزَّمَن.</verse>
				<verse number="41">إبن الإنسان بِرَسِّل مَلائكَتو، و هُم بِلِمّو مِن مَلَكوتو كُلّو شي البِكون السَّبَب لِخَطيَّه و كُل اليَعمِلو حاجات بَطّالَه،</verse>
				<verse number="42">و بِرموهُم في فُرن النّار. هِناك بِكون البِكى و عَض السِّنون.</verse>
				<verse number="43">في الوَكِت داك العادِلين بِنَوِّرو زي الشَّمِش في مَلَكوت أبوهُم. العِندو إضنين، خَليهو يَسمَع.</verse>
				<verse number="44">مَلَكوت السَّما زي حاجَه غاليَه الدَسّوها في زِراعَه، و زول لِقاها و دَسّاها. و مِن فَرَحو، يَمشي و يَبيع كُل العِندو و يَشتَري الزِّراعَه دي.</verse>
				<verse number="45">و كَمان، مَلَكوت السَّما زي تاجِر بِفَتِّش عَلى لولي جَميل.</verse>
				<verse number="46">و لَمّا لِقى لولي غالي جِدّاً، مَشى و باع كُل العِندو و إشتَراهو.</verse>
				<verse number="47">كَمان، مَلَكوت السَّما زي شَبَكَه رَموها في البَحَر، و هي جَمَعَت سَمَك مِن كُلّو نوع.</verse>
				<verse number="48">و لَمّا كانَت مَليانَه، الصَّيادين جَروها لِلطَّرَف، و قَعَدو و لَمّو السَّمَك الكَويس في قُفَف، لَكِن البَطّال رَموهو بَرَّه.</verse>
				<verse number="49">بِكون زي دا في آخِر الزَّمَن. المَلائكَه بِمشو و بِفَرِّقو البَطّالين مِن بين الكوَيسين،</verse>
				<verse number="50">و بِرموهُم في فُرن النّار. هِناك بِكون البِكى و عَض السِّنون.</verse>
				<verse number="51">فِهِمتو كُلّو دا؟“ قالو ليهو: ”أيوَه.“</verse>
				<verse number="52">و قال ليهُم: ”عَلى كِدا، كُلّو مُعَلِّم القانون البِقي تِلميذ في مَلَكوت السَّما، هو زي زول، سيد بيت، بِطَلِّع مِن المَخزَن بِتاعو حاجات غاليَه، جَديدَه و قَديمَه كَمان.“</verse>
				<verse number="53">و لَمّا يَسُوع خَلَّص الأمثال ديل، مَرَق مِن هِناك.</verse>
				<verse number="54">و جا لِوَطَنو و بِقى يَعَلِّمُم في بيت الرَّب حَتّى النّاس إستَغرَبو و قالو: ”الإنسان دا لِقى الحِكمَه دي و القُوّات مِن وين؟</verse>
				<verse number="55">دا ما إبن النَّجّار؟ و ما إسِم أُمّو مَرْيَم؟ و ما أخوانو يَعْقُوب، و يُوسِف و سِمْعَان و يَهُوذَا؟</verse>
				<verse number="56">و مُش كُلّو أخواتو مَعانا؟ و مِن وين الإنسان دا عِندو كُلّو دي؟“</verse>
				<verse number="57">و كانو زَعلانين مِنّو. لَكِن يَسُوع قال ليهُم: ”ما في نَبي مُحتِرَم في وَطَنو و في بيتو، لَكِن بَرَّه مِن بيتو بَس.“</verse>
				<verse number="58">و يَسُوع ما عَمَل قُوّات كَتيرَه هِناك، عَشان هُم ما عِندَهُم إيمان.</verse>
			</chapter>
			<chapter number="14">
				<verse number="1">في الوَكِت داك، هِيرُودُس، رَئيس مُديرِيَّه، سِمِع بِخَبَر يَسُوع.</verse>
				<verse number="2">و قال لِخَدّامينو: ”دا هو يُوحَنَّا المَعمَدان. هو قام مِن بين المَيِّتين! دا السَّبَب هو عِندو قُوَّه أن يَعمِل القُوّات دي.“</verse>
				<verse number="3">عَشان هِيرُودُس مَسَك يُوحَنَّا و رَبَطو و خَتّاهو في السِّجِن فِشان هِيرُودِيَا، مَرَة أخوهو فِيلُبُّس.</verse>
				<verse number="4">عَشان يُوحَنَّا كان يَقول ليهو: ”ما بِالقانون تاخُدا ليك.“</verse>
				<verse number="5">و لَمّا كان عاوِز يَكتُلو، خاف مِن النّاس، عَشان هُم كانو يَقولو هو نَبي.</verse>
				<verse number="6">و لَمّا جا عيد ميلاد هِيرُودُس، بِت هِيرُودِيَا رَقَصَت قِدّام النّاس، و هِيرُودُس كان مَبسوط مِنَّها.</verse>
				<verse number="7">عَشان دا، هو وَعَد بِحَلَف يَدّيها أي شي الهي بِتَطلُب مِنّو.</verse>
				<verse number="8">و هي، بَعَد ما أُمَّها كَلَّمَتا، قالَت: ”أدّيني هِنا في صينيَّه راس يُوحَنَّا المَعمَدان.“</verse>
				<verse number="9">و المَلِك كان حَزين عَلى دا. لَكِن عَشان الحَلَف بِتاعو و ضُيوفو، أمَر أن يَدُّوهو ليها.</verse>
				<verse number="10">و رَسَّل و قَطَع راس يُوحَنَّا في السِّجِن.</verse>
				<verse number="11">و جابو رَاسو في صَحَن و أدّوهو لِلبِت. و هي شالَتو لِأُمَّها.</verse>
				<verse number="12">و تَلاميذ يُوحَنَّا جو و اَخَدو جِسمو و دَفَنوهو. بَعدين مَشو و خَبَّرو يَسُوع.</verse>
				<verse number="13">و لَمّا يَسُوع سِمِع دا، مَرَق مِن هِناك في مُركَب لِلخَلا بَراهو. و لَكِن لَمّا النّاس سِمِعوهو، تِبِعوهو عَلى كُراعُم مِن البِلاد.</verse>
				<verse number="14">و لَمّا يَسُوع وِصِل لِلطَّرَف، شاف ناس كُتار. و كان عِندو رَحمَه في قَلبو، و شَفى الكانو عَيّانين.</verse>
				<verse number="15">و لَمّا بِقى المِسا، التَّلاميذ قَرَّبو ليهو و قالو: ”المَحَل دا خَلا، و الوَكِت فات. خَلّي النّاس يَمرُقو عَلَشان يَمشو لِلبِلاد و يَشتَرو أكِل لِنُفوسُم.“</verse>
				<verse number="16">لَكِن يَسُوع قال ليهُم: ”ما ضَروري هُم يَمشو. إنتو أدّوهُم أكل.“</verse>
				<verse number="17">و قالو ليهو: ”عِندَنا هِنا خَمسَه رَغِفان بَس و سَمَكتين.“</verse>
				<verse number="18">و قال: ”جيبُم هِنا لَي.“</verse>
				<verse number="19">و أمَر النّاس يَقعُدو عَلى القَش. بَعدين أخَد الخَمسَه رَغِفان و السَّمَكتين، و عايَن لِلسَّما و بارَك، و كَسَّر الرَّغِفان و أدّاها لِلتَّلاميذ، و التَّلاميذ أدّوها لِلنّاس.</verse>
				<verse number="20">و كُلَّهُم أكَلو و كانو شَبعانين. و رَفَعو الباقي مِن الكِسرَه، إتناشَر قُفَّه مَليانَه.</verse>
				<verse number="21">و النّاس الأكَلو كانو خَمسَة آلاف راجِل تَقريباً، و كَمان نِسوان و أولاد.</verse>
				<verse number="22">و طَوّالي أمَر التَّلاميذ عَشان يدخُلو المُركَب، و يَمشو قِدّامو لِلجَّمب التّاني، وَكِت ما يَرَسِّل النّاس.</verse>
				<verse number="23">و بَعَد ما رَسَّل النّاس، طَلَع لِلجَّبَل بَراهو عَشان يَصَلّي. و لَمّا بِقى المِسا، كان هِناك بَراهو.</verse>
				<verse number="24">لَكِن المُركَب كانَت مَسافَه بَعيدَه مِن الطَرَف، و موج المويَه كانَت تَضرُب عَليها، عَشان الهَبوب كانَت ضِد المُركَب.</verse>
				<verse number="25">و بين السّاعَه تلاتَه و السّاعَه سِتَّه في الصَّباح، يَسُوع جا ليهُم ماشي عَلى البَحَر.</verse>
				<verse number="26">و لَمّا التَّلاميذ شافوهو ماشي عَلى البَحَر، كانو بِخافو خوف شَديد و قالو: ”هو روح!“ و كورَكو مِن الخوف.</verse>
				<verse number="27">لَكِن طَوّالي يَسُوع كَلَّمُم و قال: ”شِدّو حيلكُم. أنا هو. ما تَخافو.“</verse>
				<verse number="28">و بُطْرُس رَدَّ عَليهو و قال: ”يا رَب، إذا دا إنتَ، آمُرني أن أجي ليك عَلى المويَه.“</verse>
				<verse number="29">و يَسُوع قال: ”تَعال.“ و بُطْرُس نَزَل مِن المُركَب و مَشى عَلى المويَه، و جا لِيَسُوع.</verse>
				<verse number="30">لَكِن لَمّا شاف الهَبوب الشَّديدَه، خاف، و بَدا يَنزِل تِحِت في المويَه. و كورَك و قال: ”يا رَب، خَلِّصني.“</verse>
				<verse number="31">و طَوّالي، يَسُوع مَدَّ إيدو و مَسَك بيهو، و قال ليهو: ”يا قَليل الإيمان، لِشِنو ما صَدَّقتَ؟“</verse>
				<verse number="32">و لَمّا دَخَلو المُركَب، الهَبوب سَكَتَت.</verse>
				<verse number="33">و الكانو في المُركَب عَبَدوهو و قالو: ”بِالحَق، إنتَ إبن الله.“</verse>
				<verse number="34">و لَمّا قَطَعو البَحَر، جو لِأرض جَنِّيسَارَت.</verse>
				<verse number="35">و لَمّا ناس المَكان دا عِرفوهو، رَسَّلو الخَبَر لِكُل المَحَل داك و جابو ليهو كُل العَيّانين،</verse>
				<verse number="36">و طَلَبو ليهو يَخَلّي العَيّانين يَلمَسو طَرف توبو بَس. و كُل اللَمَسوهو بِقو طَيبين.</verse>
			</chapter>
			<chapter number="15">
				<verse number="1">بَعدين، فَرّيسيِّين و مُعَلِّمين القانون جو لِيَسُوع مِن أُورُشَلِيم، و قالو:</verse>
				<verse number="2">”تَلاميذَك بِكَسِّرو حَديث الشُّيوخ لِشِنو؟ عَشان ما بِغَسِّلو إيدينُم قُبّال ما ياكلو.“</verse>
				<verse number="3">يَسُوع رَدَّ و قال ليهُم: ”و إنتو، لِشِنو تَكَسِّرو أمر الله فِشان حَديثكُم؟</verse>
				<verse number="4">عَشان الله قال: إحتَرِم أبوك و أُمَّك، و كَمان: أي واحِد البقول لَعنَه عَلى أبوهو ولّا أُمّو، لازِم يَكتُلوهو.</verse>
				<verse number="5">لَكِن إنتو تَقولو واحِد ما لازِم يَحتَرِم أبوهو إذا يَقول لِأبوهو ولّا أُمّو: المَساعَدَه الأنا كُنتَ ساعَدتَكُم بيها، هي هَدِيَّه لِلَّه.</verse>
				<verse number="6">و كِدا، تَبَطِّلو كَلام الله عَلَشان حَديثكُم.</verse>
				<verse number="7">يا مُنافِقين، إِشَعْيَاء إتنَبّأ تَمام عَنكُم لَمّا قال:</verse>
				<verse number="8">النّاس ديل بِحتَرِموني بِخَشمُم، و لَكِن قُلوبُم بَعيدَه جِدّاً مِنّي.</verse>
				<verse number="9">يَحمَدوني ساكِت و بِعَلِّمو أوامِر بِتاع النّاس بَس.“</verse>
				<verse number="10">و نادى النّاس و قال ليهُم: ”أسمَعو و أفهَمو:</verse>
				<verse number="11">البِدخُل الخَشم ما بِنَجِّس الزّول، لَكِن البِطلَع مِن الخَشم، دا بِنَجِّس الزّول.“</verse>
				<verse number="12">بَعدين التَّلاميذ قَرَّبو ليهو و قالو ليهو: ”بِتَعرِف الفَرِّيسِيِّين كانو زَعلانين لَمّا سِمِعو الكَلام دا؟“</verse>
				<verse number="13">و رَدَّ يَسُوع و قال: ”كُلّو نَبات، إذا أبوي الفي السَّما ما زَرَعَه، بِطَلِّعوها.</verse>
				<verse number="14">خَلّوهُم. هُم ناس عَميانين بِسوقو عَميانين. و إذا عَميان بِسوق عَميان، هُم الإتنين يَقَعو في حُفرَه.“</verse>
				<verse number="15">و لَكِن بُطْرُس قال ليهو، ”وَرّينا مَعنى المَثَل.“</verse>
				<verse number="16">و يَسُوع قال: ”إنتو كَمان لِسَّع بِدون فَهم؟</verse>
				<verse number="17">ما تَفهَمو كُل البِدخُل الخَشم بِمشي لِلبَطُن، و بَعدين بِمرُق مِنّو؟</verse>
				<verse number="18">و لَكِن البِمرُق مِن الخَشم يَجي مِن القَلب، و دا بِنَجِّس الزّول.</verse>
				<verse number="19">عَشان مِن القَلب يَجو الأفكار البَطّالَه، و الكَتل، و الزِّنا، و الأخلاق البَطّالَه، و السِّرقَه، و الشَّهادَه الكَضّابَه، و الشَّتيمَه.</verse>
				<verse number="20">دي هي الحاجات البِنَجِّسو الزّول. و لَكِن البياكُل بِدون ما بِغَسِّل إيدينو دا ما يَنَجِّس الزّول.“</verse>
				<verse number="21">و يَسُوع مَرَق مِن هِناك و مَشى بَراهو لِقِسم صُور و صَيدا.</verse>
				<verse number="22">و شوف! مَرَه كَنعانيَه مِن المَحَل داك، طَلَعَت و كُورَكَت: ”يا سَيِّد، إبن دَاوُد، كون رَحيم لَي. شيطان بِعَذِّب بِتّي شَديد جِدّاً.“</verse>
				<verse number="23">لَكِن ما رَدَّ عَليها بِكِلمَه. و تَلاميذو قَرَّبو ليهو و طَلَبو ليهو و قالو: ”خَلِيها تَمشي، عَشان هي بِتكورِك وَرانا.“</verse>
				<verse number="24">و رَدَّ عَليها و قال: ”أنا مَرَسَّل بَس لِلخِرفان المَوَدَّرين مِن بيت إِسْرَائِيل.“</verse>
				<verse number="25">لَكِن هي جات و رَكَعَت قِدّامو و قالَت: ”يا سَيِّد، ساعِدني.“</verse>
				<verse number="26">رَدَّ عَليها و قال: ”ما كوَيس ياخُد عيش الأولاد و يَرميهو لِلكِلاب الصُّغار.“</verse>
				<verse number="27">قالَت ليهو: ”أيوَه، يا سَيِّد، لَكِن الكِلاب الصُّغار بياكلو مِن الباقي البِقَع مِن طَرَبيزَة سَيِّدُم.“</verse>
				<verse number="28">بَعدين يَسُوع رَدَّ عَليها و قال: ”يا سِت، إيمانِك عَظيم. خَليهو بِكون ليكي زي ما إنتي عاوزَه.“ و بِتّا بِقَت تَمام مِن السّاعَه ديك.</verse>
				<verse number="29">و يَسُوع مَرَق مِن هِناك، و مَشى عَلى طَرف بَحَر الجَّليل. و طَلَع لِلجَّبَل و قَعَد هِناك.</verse>
				<verse number="30">و ناس كُتار قَرَّبو ليهو، و جابو مَعاهُم العُرُج، و النّاس اليَمشو بِعَصايَه، و العَميانين، و الما بِقدَرو يِتكَلَّمو، و تانيين كُتار. و سَلَّموهُم ليهو. و هو شَفاهُم،</verse>
				<verse number="31">حَتّى النّاس إستَغرَبو لَمّا شافو النّاس الما بِتكَلَّمو، و النّاس الكانو بِيَمشو بِعَصايَه بِقو طَيبين، و العُرُج بِمشو، و العَميانين بِشوفو. و هُم مَجَّدو الله بِتاع إِسْرَائِيل.</verse>
				<verse number="32">بَعدين يَسُوع نادى تَلاميذو و قال ليهُم: ”أنا عِندي رَحمَه عَلى النّاس، عَشانُم مَعاي تلاتَه أيام هَسَّع، و ما عِندَهُم أكل. و أنا ما عاوِز أرَسِّلُم جَعانين، عَشان يِمكِن يَقَعو في السِّكَّه.“</verse>
				<verse number="33">و التَّلاميذ قالو ليهو: ”مِن وين نَلقى في الخَلا عيش كِفايَه لِلنّاس ديل؟“</verse>
				<verse number="34">و يَسُوع قال ليهُم: ”عِندَكُم كَم رَغيف؟“ قالو: ”سَبعَه، و شوَيَه مِن سَمَك صَغَيِر.“</verse>
				<verse number="35">و يَسُوع أمَر النّاس يَقعُدو عَلى الأرض،</verse>
				<verse number="36">و أخَد السَّبعَه رَغِفان و السَّمَك. و بَعَد ما شَكَر الله، كَسَّرَه، و أدّاها لِلتَّلاميذ. و التَّلاميذ أدّوهُم لِلنّاس.</verse>
				<verse number="37">و كُلَّهُم أكَلو و شَبَعو. و رَفَعو مِن باقي الكِسرَه، سَبعَه قُفَف مَليانَه.</verse>
				<verse number="38">النّاس الأكَلو كانو أربَعَة آلاف راجِل، و كَمان نِسوان و أولاد.</verse>
				<verse number="39">و بَعَد ما رَسَّل النّاس، رِكِب المُركَب و مَشى لِمَحَل مَجدان.</verse>
			</chapter>
			<chapter number="16">
				<verse number="1">و الفَرّيسيّين و الصَّدّوقيين قَرَّبو ليهو و جّرَّبوهو. و سألوهو عَشان يَوَرّيهُم عَلامَه مِن السَّما.</verse>
				<verse number="2">و رَدَّ عَليهُم و قال: ”لَمّا يَبقى المِسا تَقولو، الطَّقس بِكون كوَيس، عَشان السَّما حَمرَه.</verse>
				<verse number="3">و في الصَّباح تَقولو: هَبوب بِتَجي، عَشان السَّما حَمرَه و الواطَه ضُلُمَّه. إنتو تَعرِفو كيف تَفهَمو وَش السَّما، لَكِن ما بِتَقدَرو تَفهَمو عَلامات الزَّمَن.</verse>
				<verse number="4">ناس زَمَن بَطّال و البيَعمِلو الزِّنا بِطلُبو عَلامَه. و لَكِن ما بِدّوهُم عَلامَه إلّا عَلامَة يونان.“ و هو سابُم و مَشى.</verse>
				<verse number="5">و لَمّا التَّلاميذ وِصلو لِلجَّمب التّاني، كانو نِسو ياخُدو عيش.</verse>
				<verse number="6">و يَسُوع قال ليهُم: ”خَلّو بالكُم و أحرِسو مِن خَميرَة الفَرِّيسِيِّين.“</verse>
				<verse number="7">و إتكَلَّمو عَن دا بين نُفوسُم و قالو: ”عَشان ما أخَدنا عيش.“</verse>
				<verse number="8">و لَكِن يَسُوع عِرِف كَلامُم و قال: ”يا قَليلين الإيمان، لِشِنو بِتِتكَلَّمو بين نُفوسكُم، و بِتقولو ما عِندَكُم عيش؟</verse>
				<verse number="9">إنتو لِسَّع ما فاهمين؟ ما بِتِتزَكَّرو الخَمسَه رَغِفان لِلخَمسَة آلاف، و كَم قُفَّه إنتو رَفَعتو؟</verse>
				<verse number="10">ولّا السَّبعَه رَغِفان لِلأربَعَة آلاف، و كَم قُفَّه إنتو رَفَعتو؟</verse>
				<verse number="11">كيف ما تَفهَمو أنا ما كَلَّمتَكُم في خُصوص العيش؟ لَكِن خَلّو بالكُم مِن خَميرَة الفَرِّيسِيِّين و الصَّدّوقيين.“</verse>
				<verse number="12">في الوَكِت داك، فِهمو إنّو ما قال ليهُم يَخَلّو بالُم مِن خَميرَة العيش، لَكِن مِن تَعليم الفَرِّيسِيِّين و الصَّدّوقيين.</verse>
				<verse number="13">و لَمّا يَسُوع جا لِقِسم قَيْصَرِيَّه فِيلِبُّس، سأل تَلاميذو و قال: ”النّاس بِقولو إبن الإنسان مِنو؟“</verse>
				<verse number="14">و قالو: ”بَعض مِن النّاس بِقولو يُوحَنَّا المَعمَدان، و تانيين يَقولو إِيلِيَّا، و تانيين يَقولو إِرْمِيَا ولّا واحِد مِن الأنبياء.“</verse>
				<verse number="15">و قال ليهُم: ”لَكِن إنتو بِتقولو أنا مِنو؟“</verse>
				<verse number="16">سِمْعَان بُطْرُس رَدَّ عَليهو و قال: ”إنتَ المَسيح، إبن الله الحَي!“</verse>
				<verse number="17">و يَسُوع قال ليهو: ”مُبارَك إنتَ، يا سِمْعَان إبن يُونَا. عَشان ناس ما وَرّوهو ليك، لَكِن أبوي الفي السَّما.</verse>
				<verse number="18">و أنا أقول ليك، إنتَ بُطْرُس، و أنا بَبني كَنيسَتي عَلى الحَجَر دا، و قُدرَة الموت ما بِتَغلِبوها.</verse>
				<verse number="19">و بَدّيك مَفاتيح مَلَكوت السَّما. و كُل الأنتَ بِتَربُطو عَلى الأرض، بِكون الكان مَربوط في السَّما. و كُل الأنتَ بِتفِك عَلى الأرض، بِكون الفَكّوهو في السَّما.“</verse>
				<verse number="20">بَعدين أمَر تَلاميذو ما يَقولو لِأي واحِد هو المَسيح.</verse>
				<verse number="21">مِن الوَكِت دا، يَسُوع المَسيح بَدا يَوَرّي تَلاميذو هو لازِم يَمشي لِأُورُشَلِيم و بِتعَب كَتير مِن الشُّيوخ و القُسُس الكُبار و مُعَلِّمين القانون، و بِيَكتُلوهو، و في اليوم التّالِت بِقوم.</verse>
				<verse number="22">و بُطْرُس أخَد يَسُوع ليهو و بَدا يَكَلِّمو شَديد و قال: ”ما مُمكِن، يا رَب! دا ما بِكون ليك أبَداً!“</verse>
				<verse number="23">و لَكِن إتلَفَت و قال لِبُطْرُس: ”أمشي مِنّي، يا شيطان! إنتَ سَبَب وقوع لَي، عَشان إنتَ ما بِتفَكِّر في حاجات الله لَكِن في حاجات النّاس.“</verse>
				<verse number="24">بَعدين يَسُوع قال لِتَلاميذو: ”إذا كان أي زول داير يَجي وَراي، خَليهو يَنكِر نَفسو، و يَشيل صَليبو، و يَتبَعني.</verse>
				<verse number="25">عَشان كُل الدّايِر يَخَلِّص نَفسو، بِوَدِّرا. و كُل البِوَدِّر نَفسو عَشانّي، بِلقاها.</verse>
				<verse number="26">عَشان شِنو الفايدَه لِلزّول إذا بِلقى فايدَة الدُّنيا كُلَّها، و لَكِن يَوَدِّر نَفسو! ولّا الزّول بِبَدِّل شِنو بِنَفسو؟</verse>
				<verse number="27">عَشان إبن الإنسان بِجي مَعَ مَلائكَتو في مَجد أبوهو. و بَعدين بِدّي ماهيَّه لِكُلّو زول زي أعمالو.</verse>
				<verse number="28">الحَق أقول ليكُم، بَعَد مِن النّاس الواقفين هِنا ما بِموتو لِغايَة ما بِشوفو إبن الإنسان يَجي في مَلَكوتو.“</verse>
			</chapter>
			<chapter number="17">
				<verse number="1">و بَعَد سِتَة أيام، يَسُوع أخَد مَعاهو بُطْرُس و يَعْقُوب و يُوحَنَّا أخوهو. و قادُم لِجَبَل عالي بَراهُم.</verse>
				<verse number="2">و شَكلو كان مَغَيَّر، و وَشّو إتنَوَّر زي الشَّمِش، و هِدومو بِقى أبيَض زي النّور.</verse>
				<verse number="3">و شوف! مُوسَى و إِيلِيَّا ظَهَرو ليهُم يِتكَلَّمو مَعاهو.</verse>
				<verse number="4">و بُطْرُس رَدَّ و قال لِيَسُوع: ”يا رَب، كوَيس لينا نَكون هِنا. إذا إنتَ داير، بَعمِل تلاتَه خيام هِنا، واحدَه ليك، و واحدَه لِمُوسَى، و واحدَه لِإِيلِيَّا.“</verse>
				<verse number="5">و وَكِت ما كان لِسَّع يتكَلَّم، شوف! سَحابَه لامعَه عَمَلَت ضُل عَليهُم. و صوت مِن السَّحابَه قال: ”دا هو إبني الحَبيب، و أنا مَبسوط مِنّو. أسمَعو ليهو.“</verse>
				<verse number="6">لَمّا التَّلاميذ سِمِعو دا، وَقَعو عَلى وُشوشُم، و خافو جِدّاً.</verse>
				<verse number="7">لَكِن يَسُوع جا و لِمِسُم و قال: ”قُومو، و ما تَخافو.“</verse>
				<verse number="8">و لَمّا رَفَعو عُيونُم، ما شافو واحِد إلّا يَسُوع بَس.</verse>
				<verse number="9">و وَكِت ما هُم نازِلين مِن الجَّبَل، يَسُوع أمَرُم و قال: ”ما تَكَلِّمو أي واحِد عَن الرّؤيَه، لِغايَة ما إبن الإنسان يَقوم مِن بين المَيِّتين.“</verse>
				<verse number="10">و التَّلاميذ سألوهو و قالو: ”إذا كِدا، لِشِنو مُعَلِّمين القانون يَقولو إِيلِيَّا لازِم بِجي في الأوَّل؟“</verse>
				<verse number="11">رَدَّ عَليهُم و قال: ”إِيلِيَّا جاي و بِرَجِّع كُلّو شي.</verse>
				<verse number="12">لَكِن أقول ليكُم، إِيلِيَّا جا هَسَّع، و ما عِرفوهو، لَكِن عَمَلو ليهو كُل الهُم دايرينو. زي دا، إبن الإنسان كَمان بِتعَذَّب مِنَّهُم.“</verse>
				<verse number="13">في الوَكِت داك، التَّلاميذ فِهمو هو قال ليهُم عَن يُوحَنَّا المَعمَدان.</verse>
				<verse number="14">و لَمّا جو لِلجَّماعَه، زول قَرَّب ليهو و رَكَع قِدّامو و قال:</verse>
				<verse number="15">”يا رَب، كون رَحيم لِوَلَدي، عَشان هو عِندو العَيى البِتَرميهو تِحِت، و بِتعَذَّب جِدّاً. عَشان مَرّات كَتيرَه يَقَع في النّار، و مَرّات كَتيرَه يَقَع في المويَه.</verse>
				<verse number="16">و جِبتو لِتَلاميذَك، و ما قِدرو يَشفوهو.“</verse>
				<verse number="17">و يَسُوع رَدَّ و قال: ”يا أولاد الزَّمَن دا، البِدون إيمان و رُسيكُم قَوّيَّه، لِمِتين بَكون مَعاكُم؟ لِمِتين أنا بَتحَمَّلكُم؟ جيبو لَي هِنا.“</verse>
				<verse number="18">و يَسُوع كَلَّمو شَديد، و الشّيطان طَلَع مِنّو. و الوَلَد بِقى طَيب طَوّالي.</verse>
				<verse number="19">بَعدين التَّلاميذ جو لِيَسُوع بَراهُم، و قالو: ”لِشِنو نِحنا ما قِدِرنا نَطَلِّعو؟“</verse>
				<verse number="20">و قال ليهُم: ”عَلَشان إيمانكُم قَليل. عَشان بِالحَق أقول ليكُم، إذا كان ليكُم إيمان زي تيراب خَردَل، بِتقولو لِلجَّبَل دا: إتحَرَّك مِن هِنا لِلمَحَل هِناك، و هو يِتحَرَّك. و ما في حاجَه بِتكون ما مُمكِن ليكُم.</verse>
				<verse number="21">و لَكِن النوع دا ما بِطلَع إلّا بِالصَّلاه و الصّوم.“</verse>
				<verse number="22">و وَكِت ما يَمشو في الجَّليل، يَسُوع قال ليهُم: ”إبن الإنسان بِتسَلَّم لِإيدين النّاس.</verse>
				<verse number="23">و هُم بِيَكتُلوهو، و هو بِقوم في اليوم التّالِت.“ و هُم كانو حَزنانين جِدّاً.</verse>
				<verse number="24">و لَمّا جو لِكَفْرَنَاحُوم، النّاس البِلِمّو الرّيال قَرَّبو لِبُطْرُس و قالو ليهو: ”مُعِلِّمَك ما يَدفَع الضَّريبَه؟“</verse>
				<verse number="25">قال: ”أيوَه.“ و لَمّا دَخَل البيت، يَسُوع إتكَلَّم في الأوَّل و قال: ”تَفتَكِر شِنو، يا سِمْعَان؟ مِن مِنو ياخُدو مُلوك الدُّنيا رُسوم الجُّمرُك ولّا الضَّريبَه؟ مِن أولادُم ولّا مِن الغَريبين؟“</verse>
				<verse number="26">بُطْرُس قال: ”مِن الغَريبين.“ يَسُوع قال ليهُم: ”عَلى كِدا الأولاد حُرّين.</verse>
				<verse number="27">لَكِن عَشان ما نَزَعِّلُم، أمشي لِلبَحَر و أرمي جَبادَه. أُخُد أوَّل سَمَك البِتَطلَع. و لَمّا تَفتَح خَشما، بِتَلقى ريال. أُخدو، و أدّيهو ليهُم فِشانّي و فِشانَك.“</verse>
			</chapter>
			<chapter number="18">
				<verse number="1">في الوَكِت داك، التَّلاميذ قَرَّبو لِيَسُوع و قالو: ”مِنو هو الأكبَر في مَلَكوت السَّما؟“</verse>
				<verse number="2">و نادى ليهو وَلَد، و وَقَّفو في وَسطُم</verse>
				<verse number="3">و قال: ”الحَق أقول ليكُم، إذا ما بِتَرجَعو و تَكونو زي الأولاد، ما بِتَدخُلو مَلَكوت السَّما أبَداً.</verse>
				<verse number="4">اليَخُت نَفسو تِحِت زي الوَلَد دا، هو الأكبَر في مَلَكوت السَّما.</verse>
				<verse number="5">و البِقبَل وَلَد واحِد زي دا بِإسمي، بِقبَلني أنا.</verse>
				<verse number="6">و لَكِن اليَكون سَبَب الخَطيَّه لِواحِد مِن الأولاد الصُّغار ديل البِصَدِّقو بي، أحسَن ليهو إذا يَربُطو حَجَرَه مُرحاكَه كَبيرَه في رَقَبتو و بِرموهو في البَحَر، و بِغرَق فيهو.</verse>
				<verse number="7">حُزن لِناس الدُّنيا عَشان الحاجات البيها النّاس بِكونو مَجَرَّبين لِلخَطيَّه. لازِم الحاجات دي بِتَجي، لَكِن حُزن لِلزّول البِخَلّي الحاجات تَجي بيهو.</verse>
				<verse number="8">و إذا كان إيدَك ولّا كُراعَك هي سَبَب خَطيَّتَك، أقطَعا و أرميها مِنَّك. أحسَن ليك تَدخُل الحَياة بِكُراع واحدَه ولّا إيد واحدَه مِن ما يَرموك في النّار الأبَديَّه و عِندَك إيدين ولّا كِرعين.</verse>
				<verse number="9">و إذا كان عينَك هي سَبَب خَطيَّتَك، طَلِّعا و أرميها مِنَّك. أحسَن ليك تَدخُل الحَياة بِعين واحدَه مِن ما يَرموك في جَهَنَّم النّار و عِندَك عُيون.</verse>
				<verse number="10">شوفو، ما تابو تَحتَرِمو واحِد مِن الصُّغار ديل. عَشان أقول ليكُم، في السَّما مَلائكَتُم دايماً بِشوفو وَش أبوي الفي السَّما.</verse>
				<verse number="11">عَشان إبن الإنسان جا عَشان يَخَلِّص النّاس المَوَدَّرين.</verse>
				<verse number="12">تَفتَكِرو شِنو؟ إذا كان زول عِندو مِيَّة خَروف، و ضَلّا واحِد مِنَّهُم، هو ما يَخَلّي التِّسعَه و التِّسعين عَلى الجِّبال و يَمرُق يَفَتِّش عَلى الواحِد الضال؟</verse>
				<verse number="13">و إذا يَلقاهو، الحَق أقول ليكُم، هو يَفرَح بيهو أكتَر مِن التِّسعَه و التِّسعين الما ضَلّو.</verse>
				<verse number="14">كِدا، أبوكُم الفي السَّما ما عاوِز واحِد مِن الصُّغار ديل يِتوَدَّر.</verse>
				<verse number="15">إذا كان أخوك يَعمِل خَطيَّه ليك، أمشي و كَلِّمو غَلَطو بينَك و بينو و إنتو بَراكُم. كان بِسمَع ليك، إنتَ حَصَّلتَ عَلى شَرِكَه مَعَ أخوك.</verse>
				<verse number="16">لَكِن إن ما بِسمَع ليك، أُخُد مَعاك واحِد ولّا إتنين تانيين حَتّى كُلّو كِلمَه تَكون ثابِتَه بِخَشم إتنين ولّا تلاتَه شاهِدين.</verse>
				<verse number="17">إذا يابا يَسمَع ليهُم، كَلَّم الكَنيسَه. و إذا يابا يَسمَع لِلكَنيسَه، خَليهو يَكون ليكُم زي واحِد مِن ناس الدُّنيا و البِلِمّو الضَّريبَه.</verse>
				<verse number="18">الحَق أقول ليكُم، كُل الإنتو تَربُطوهو عَلى الأرض بِكون الكان مَربوط في السَّما. و كُل التَّفِكّوهو عَلى الأرض بِكون الكان مَفكوك في السَّما.</verse>
				<verse number="19">الحَق أقول ليكُم تاني إذا إتنين مِنَّكُم يَتَّفِقو عَلى الأرض في أي شي بِطلُبوهو، بِكون ليهُم مِن أبوي الفي السَّما.</verse>
				<verse number="20">عَشان في المَحَل الإتلَمّو فيهو إتنين ولّا تلاتَه بِإسمي، أنا بَكون هِناك في وَسِطُم.“</verse>
				<verse number="21">بَعدين، بُطْرُس قَرَّب ليهو و قال: ”يا رَب، كَم مَرَّه بَغفِر لِأخوّي و هو يَعمِل خَطيَّه لَي؟ لِسَبعَه مَرّات؟“</verse>
				<verse number="22">يَسُوع رَدَّ عَليهو و قال: ”أقول ليك، ما سَبعَه مَرّات، لَكِن سَبعين مَرَّه سَبعَه مَرّات.</verse>
				<verse number="23">عَلَشان كِدا، مَلَكوت السَّما زي مَلِك كان داير يَعمِل حِساب مَعَ خَدّامينو.</verse>
				<verse number="24">و لَمّا إبتَدا الحِساب، جابو ليهو واحِد كان عِندو دين أكتَر مِن مِليون جِنيه.</verse>
				<verse number="25">و لَمّا ما كان يَقدَر يَدفَع، سيدو أمَرُم يَبيعوهو، هو و مَرَتو و أولادو و كُلّو مالو، عَشان يَدفَع الدّين.</verse>
				<verse number="26">و الخَدّام وَقَع قِدّامو و طَلَب مِنّو و قال: يا سَيِّد، أدّيني وَكِت، و أنا بَدفَع كُل المال بِتاعَك.</verse>
				<verse number="27">و مِن رَحمَتو، سيد الخَدّام داك فَكّاهو و غَفَر ليهو الدين.</verse>
				<verse number="28">و لَكِن الخَدّام داك، وَكِت ما كان يَمرُق، لِقى واحِد مِن الخَدّامين الإشتَغَل مَعاهو، و هو كان عِندو دين بِمِيَّة دينار. و هو مَسَكو و بِقى يَزنَقو و قال ليهو: أدفَع لَي الدين.</verse>
				<verse number="29">و الخَدّام وَقَع قِدّامو، و طَلَب مِنّو و قال: أدّيني وَكِت، و أنا بَدفَع ليك.</verse>
				<verse number="30">لَكِن هو أبى، و مَرَق و خَتّاهو في السِّجِن حَتّى بِدفَع الدّين.</verse>
				<verse number="31">و لَمّا الخَدّامين التّانيين شافو العَمَلوهو، كانو حَزنانين جِدّاً، و مَشو و خَبَّرو سيدُم بِكُل الحِكايَه.</verse>
				<verse number="32">بَعدين سيدو ناداهو و قال ليهو: يا الخَدّام الشَّرّير، غَفَرتَ ليك كُل الدّين داك عَشان إنتَ طَلَبتَ مِنّي.</verse>
				<verse number="33">و إنتَ كَمان، ما كان لازِم عِندَك رَحمَه عَلى الخَدّام البِشتَغِل مَعاك زي ما أنا رَحَمتَك؟</verse>
				<verse number="34">و سيدو كان زَعلان جِدّاً و سَلَّمو لِلسَّجّانين لِغايَة ما بِدفَع كُلّو دينو.</verse>
				<verse number="35">و كَمان أبوي بيَعمِل زي دا لِكُلّو واحِد مِنَّكُم إذا ما يَغفِر لِأخوهو مِن قَلبو.“</verse>
			</chapter>
			<chapter number="19">
				<verse number="1">و لَمّا يَسُوع كَمَّل الكَلام دا، مَرَق مِن الجَّليل و مَشى لِمَحَل اليَهُودِيَّه، غادي الأُرْدُنّ.</verse>
				<verse number="2">و ناس كَتيرين تِبِعوهو، و هو شَفاهُم هِناك.</verse>
				<verse number="3">و الفَرّيسيّين قَرَّبو ليهو عَشان يَجَرِّبوهو، و قالو: ”القانون بِخَلّي راجِل يَطَلِّق مَرَتو لِكُلّو سَبَب؟“</verse>
				<verse number="4">رَدَّ عَليهُم و قال: ”ما قَريتو هو الخَلَقُم مِن البِدايَه خَلَقُم راجِل و مَرَه؟</verse>
				<verse number="5">و قال: عَشان كِدا، الرّاجِل بِسيب أبوهو و أُمّو و يَكون واحِد مَعَ مَرَتو، و الأتنين يَبقو جِسِم واحِد.</verse>
				<verse number="6">كِدا، هُم ما إتنين بَعَد دا، لَكِن جِسم واحِد. عَلَشان كِدا، الجَّمَعو الله، ما تَخَلّو إنسان يَفَرِّقو.“</verse>
				<verse number="7">قالو ليهو: ”لِشِنو مُوسَى أمَر لِلرّاجِل يَدّي شَهادَة طَلاق و يَخَلّيها؟“</verse>
				<verse number="8">قال ليهُم: ”مُوسَى أدّاكُم إذن تَطَلِّقو نِسوانكُم عَشان قُلوبكُم بِقو قَوّيين. و لَكِن مِن الأوَّل ما كان زي دا.</verse>
				<verse number="9">و أقول ليكُم، البِطَلِّق مَرَتو إلّا لَمّا عَمَلَت الزِّنا، و بِتزَوَّج مَرَه تانيَه، هو بيَعمِل الزِّنا.“</verse>
				<verse number="10">و التَّلاميذ قالو ليهو: ”إذا كان الحالَه بين الرّاجِل و مَرَتو زي دي، أحسَن ما يِتزَوَّج.“</verse>
				<verse number="11">و قال ليهُم: ”مُش كُل النّاس يَقدَرو يَقبَلو الكَلام دا، لَكِن هُم الأدّوهو ليهُم بَس.</verse>
				<verse number="12">عَشان في خِصيان مَولودين زي دا مِن بُطون أُمَّهاتُم. و في خِصيان خَصوهُم النّاس. و في خِصيان خَصو نُفوسُم فِشان مَلَكوت السَّما. اليَقدَر يَقبَل دا، خَليهو يَقبَلو.“</verse>
				<verse number="13">بَعدين قَدَّمو ليهو أولاد عَشان يَخُت إيدينو عَليهُم و يَصَلّي. لَكِن التَّلاميذ كَلَّموهُم شَديد.</verse>
				<verse number="14">لَكِن يَسُوع قال: ”خَلّو الأولاد يَجو لَي، و ما تَمنَعوهُم، عَشان مَلَكوت السَّما لِأولاد زي ديل.“</verse>
				<verse number="15">و خَتَّ إيدينو فوقُم و مَرَق مِن هِناك.</verse>
				<verse number="16">و شوف! واحِد قَرَّب ليهو و قال: ”يا مُعَلِّم، شِنو الحاجَه الكوَيسَه اللازِم أعمِلا عَشان بِكون عِندي الحَياة الأبَديَّه؟“</verse>
				<verse number="17">و يَسُوع قال ليهو: ”لِشِنو تسألني عَن الحاجات الكوَيسَه؟ الكَويس هو واحِد بَس. و إذا عاوِز تَدخُل الحَياة، أحفَظ الأوامِر.“</verse>
				<verse number="18">قال ليهو: ”ياتو في الأوامِر؟“ و يَسُوع قال: ”ما تَكتُل، ما تَزني، ما تَسرِق، ما تَشهَد بِالكِضِب.</verse>
				<verse number="19">إحتَرِم أبوك و أُمَّك، و، حِب جيرانَك زي ما تَحِب نَفسَك.“</verse>
				<verse number="20">و الشّاب قال ليهو: ”حَفَظتو كُلّو دي. شِنو ناقِص لَي بَعَد دا؟“</verse>
				<verse number="21">و يَسُوع قال ليهو: ”إذا كان عاوِز تَكون تَمام، أمشي، و بيع مالَك، و أَدِّي القُروش مِنّو لِلمَساكين، و بِكون عِندَك كَنز في السَّما. و تَعال أتبَعني.“</verse>
				<verse number="22">و لَمّا الشّاب سِمِع الكَلام دا، مَرَق حَزين، عَشان كان عِندو مال كَتير.</verse>
				<verse number="23">و يَسُوع قال لِتَلاميذو: ”الحَق أنا بَقول ليكُم: صَعَب لِزول غَني أن يَدخُل مَلَكوت السَّما.</verse>
				<verse number="24">و أنا بَقول ليكُم كَمان، بِكون أسهَل لِجَمَل يَدخُل في عين إبرَه مِن أن غَني يَدخُل مَلَكوت الله.“</verse>
				<verse number="25">و لَمّا التَّلاميذ سِمِعو الكَلام دا، إستَغرَبو كَتير و قالو: ”كان كِدا، مِنو يَقدَر يَخلَص؟“</verse>
				<verse number="26">يَسُوع عايَن ليهُم و قال ليهُم: ”دا ما مُمكِن عِند النّاس، و لَكِن عِند الله كُلّو شي مُمّكِن.“</verse>
				<verse number="27">بَعدين بُطْرُس رَدَّ عَليهو و قال: ”شوف! خَلّينا كُلّو شي و تِبِعناك. بِكون لينا شِنو؟“</verse>
				<verse number="28">يَسُوع قال ليهُم: ”الحَق أنا بَقول ليكُم: في الزَّمَن الجَّديد، لَمّا إبن الإنسان يَقعُد عَلى كُرسي المَلِك في مَجدو، إنتو كَمان التَّبَعتوني بِتَقعُدو عَلى إتناشَر كُرسي، و تَحكُمو عَلى قَبايل إِسْرَائِيل الإتناشَر.</verse>
				<verse number="29">و كُلّو واحِد الخَلّى بُيوت ولّا أخوان ولّا أخوات ولّا أبو ولّا أُم ولّا أولاد ولّا زِراعات فِشان إسمي، هو بياخُد مِيَّة مَرَّه، و بِتكون ليهو الحَياة الأبَديَّه.</verse>
				<verse number="30">و لَكِن كَتيرين مِن النّاس الفي الأوَّل بِكونو في الآخِر، و كَتيرين مِن النّاس الفي الآخِر بِكونو في الأوَّل.</verse>
			</chapter>
			<chapter number="20">
				<verse number="1">عَشان مَلَكوت السَّما زي سيد بيت. و هو مَرَق بَدري في الصَّباح عَشان يَأجِّر شَغّالين عَشان يَشتَغِلو في الجِّنينَه بِتاعَت العِنَب.</verse>
				<verse number="2">و إتَّفَق مَعَ الشَّغّالين عَشان بِدفَع دينار في اليوم، و رَسَّلُم لِجِنينتو.</verse>
				<verse number="3">و السّاعَه تِسعَه تَقريباً، مَرَق، و شاف ناس تانيين واقفين ساكِت في السّوق.</verse>
				<verse number="4">و قال ليهُم: أمشو إنتو كَمان لِجِنينتي، و أنا بَدّيكُم أُجرَه تَمام. و هُم مَشو.</verse>
				<verse number="5">و مَرَق مَرَّه تانيَه السّاعَه إتناشَر و كَمان السّاعَه تلاتَه و عَمَل نَفس العَمَل.</verse>
				<verse number="6">و مَرَق السّاعَه خَمسَه تَقريباً و لِقى تانيين واقفين. و قال ليهُم: لِشِنو إنتو واقفين هِنا ساكِت طول النَّهار؟</verse>
				<verse number="7">و قالو ليهو: عَشان ما في واحِد أجَّرنا. قال ليهُم: أمشو إنتو كَمان لِجِنينتي.</verse>
				<verse number="8">و في المِسا، سيد الجِّنينَه قال لِوَكيلّو: نادي الشَّغّالين و أدفَع الأُجرَه. و إبتَدي مِن النّاس الفي الآخِر لِغايَة النّاس الفي الأوَّل.</verse>
				<verse number="9">و الشَّغّالين الكانو مَأجَّرين السّاعَه خَمسَه جو و اَخَدو دينار دينار.</verse>
				<verse number="10">و لَمّا المَأجَّرين الفي الأوَّل جو، إفتَكَرو بياخُدو أكتَر. لَكِن هُم كَمان اَخَدو دينار دينار.</verse>
				<verse number="11">و وَكِت ما كانو ياخدوهو، بِقو يَشتَكو عَلى سيد البيت،</verse>
				<verse number="12">و قالو: النّاس الفي الآخِر ديل إشتَغَلو ساعَه واحدَه بَس، و إنتَ عَمَلتَهُم سَوا مَعانا نِحنا التِّعِبنا تَعب الشُّغل و في حَرارَة النَّهار.</verse>
				<verse number="13">و رَدَّ عَلى واحِد مِنَّهُم و قال ليهو: يا صاحِب، أنا ما عَمَلتَ ليك شي ما عَديل. ما إتَّفَقتَ مَعاي تِشتَغِلو لِدينار؟</verse>
				<verse number="14">أُخُد مالَك و أمشي. أنا عاوِز أَدِّي لِلزّول الآخِر دا زي ما أدّيتَك.</verse>
				<verse number="15">ما بِالقانون أن أعمِل زي ما أنا عاوِز بِمالي؟ ولّا إنتَ عِندَك قَلب بَطّال عَشان أنا راجِل كَريم؟</verse>
				<verse number="16">كِدا، النّاس الفي الآخِر بِكونو في الأوَّل، و النّاس الفي الأوَّل بِكونو في الآخِر.“</verse>
				<verse number="17">و وَكِت ما يَسُوع كان بِطلَع لِأُورُشَلِيم، أخَد الإتناشَر تِلميذ بَراهُم، و في السِّكَّه قال ليهُم،</verse>
				<verse number="18">”شوفو! نِحنا نَطلَع لِأُورُشَلِيم. و إبن الإنسان، بِسَلِّموهو لِلقُسُس الكُبار و مُعَلِّمين القانون، و هُم بِحكُمو عَليهو بِالموت،</verse>
				<verse number="19">و يَسَلِّموهو لِناس الدُّنيا عَشان يَضحَكو عَليهو، و يَجلِدوهو، و يَصلُبوهو. و هو بِقوم في اليوم التّالِت.“</verse>
				<verse number="20">بَعدين أُم أولاد زَبَدي قَرَّبَت ليهو مَعَ أولادا، و رَكَعَت قِدّامو و طَلَبَت مِنّو حاجَه.</verse>
				<verse number="21">و قال ليها: ”إنتي عاوزَه شِنو؟“ قالَت ليهو: ”أَدِّي أمر عَن أولادي الأتنين ديل عَشان يَقعُدو، الواحِد عَلى يَمينَك، و التّاني عَلى شِمالَك في مَلَكوتَك.“</verse>
				<verse number="22">و لَكِن يَسُوع رَدَّ و قال: ”إنتو ما تَعرِفو الإنتو تَطلُبو. إنتو بِتَقدَرو تَتعَبو زي ما أنا بَتعَب؟“ قالو ليهو: ”بِنَقدَر.“</verse>
				<verse number="23">و قال ليهُم: ”صَحيح، بِتَشرَبو مِن كُبّاياتي بِتاعَت التَّعب، و لَكِن القُعاد عَلى يَميني و عَلى شِمالي، ما لَي عَشان أدّيهو. المَحَلّات ديل فِشان النّاس الأبوي جَهَّز ليهُم مِن زَمان.“</verse>
				<verse number="24">و لَمّا العَشَرَه تَلاميذ سِمِعو دا، كانو زَعلانين مِن الأخوان الإتنين.</verse>
				<verse number="25">و يَسُوع ناداهُم ليهو و قال: ”إنتو عارفين رؤساء ناس الدُّنيا يَعمِلو زي السَّيد عَليهُم، و الكُبار ياخُدو سُلطَه عَليهُم.</verse>
				<verse number="26">و لَكِن ما بِكون زي دا بينكُم. لَكِن العاوِز يَكون كَبير بينكُم لازِم يَكون خَدّامكُم.</verse>
				<verse number="27">و العاوِز يَكون الأوَّل بينكُم لازِم يَكون ليكُم عَبد.</verse>
				<verse number="28">زي ما إبن الإنسان ما جا عَشان النّاس يَخدِموهو، لَكِن عَشان يَخدِم النّاس، و عَشان يَدّي نَفسو فِداء لِناس كُتار.“</verse>
				<verse number="29">و وَكِت ما مَشو مِن أَرِيحَا، جَمَع كَبير تِبِعوهو.</verse>
				<verse number="30">و شوف! راجلين عاميانين كانو قاعِدين جَمب السِّكَّه. و لَمّا سِمِعو يَسُوع يَمُر بِالسِّكَّه، كورَكو و قالو: ”يا رَب، يا إبن دَاوُد، أرحَمنا!“</verse>
				<verse number="31">و النّاس كَلَّموهُم شَديد عَشان يَسكُتو. و لَكِن كورَكو أكتَر و قالو: ”يا رَب، يا إبن دَاوُد، أرحَمنا.“</verse>
				<verse number="32">و يَسُوع وَقَف و ناداهُم و قال: ”عاوِزينّي أعمِل ليكُم شِنو؟“</verse>
				<verse number="33">قالو ليهو: ”يا رَب، أفتَح عُيونّا.“</verse>
				<verse number="34">و يَسُوع بِرَحمَه لِمِس عُيونُم، و طَوّالي قِدرو يَشوفو، و تِبِعوهو.</verse>
			</chapter>
			<chapter number="21">
				<verse number="1">و لَمّا قَرَّبو لِأُورُشَلِيم و وِصِل بيت فاجي، في جَبَل الزّيتون، يَسُوع رَسَّل إتنين مِن تَلاميذو</verse>
				<verse number="2">و قال ليهُم: ”أمشو لِلحِلَّه القِدّامكُم، و طَوّالي بِتَلقو حُمارَه مَربوطَه، و جَنى مَعاها. فِكّوهُم و جيبوهُم لَي.</verse>
				<verse number="3">إذا أي واحِد بِقول ليكُم حاجَه، كَلِّموهو: الرَّب مُحتاج ليهُم، و هو بِرَسِّلُم طَوّالي.“</verse>
				<verse number="4">و دا عَشان يَتِم الكَلام القالو النَّبي:</verse>
				<verse number="5">”قولو لِبِت صِهيون: شوفي، المَلِك بِتاعِك بِجي ليك وَديع، و راكِب عَلى حُمارَه. و عَلى دَحَش، جَنى حُمارَه.“</verse>
				<verse number="6">و التَّلاميذ مَشو و عَمَلو زي ما يَسُوع أمَرُم.</verse>
				<verse number="7">و جابو الحُمارَه و الدَّحَش، و خَتّو هِدُومُم عَليهُم و يَسُوع قَعَد فوقُم.</verse>
				<verse number="8">و الجَّمَع الكَبير فَرَشو هِدُومُم في السِّكَّه، و ناس تانيين قَطَعو فُروع مِن الشَّجَر و فَرَشوها في السِّكَّه.</verse>
				<verse number="9">و النّاس المَشو قِدّامو و النّاس المَشو وَراهو كورَكو: ”أُوصَنّا لِإبن دَاوُد! مُبارَك الجّاي بِإسم الرَّب! أُوصَنّا في العالي.“</verse>
				<verse number="10">و لَمّا يَسُوع دَخَل أُورُشَلِيم، كُل المَدينَه إتحَرَّك. و سَألو و قالو: ”دا مِنو؟“</verse>
				<verse number="11">و النّاس رَدّو و قالو: ”دا يَسُوع، النَّبي مِن نَاصِرَه الجَّليل.“</verse>
				<verse number="12">و يَسُوع دَخَل مَحَل الهيكَل و طَرَد كُل النّاس الكانو بِبيعو و بِشتَرو في الهيكَل. و قَلَب طَرَبيزات النّاس الكانو بِبَدِّل القُروش و كَراسي النّاس الكانو بِبيعو الحَمام.</verse>
				<verse number="13">و قال ليهُم: ”مَكتوب: بِسَمّو بيتي بيت لِلصَّلاه. لَكِن إنتو عامِلينو بيت لِحَراميَّه.“</verse>
				<verse number="14">و العَميانين و النّاس العُرُج قَرَّبو ليهو في مَحَل الهيكَل، و هو شَفاهُم.</verse>
				<verse number="15">و لَكِن لَمّا القُسُس الكُبار و مُعَلِّمين القانون شافو الحاجات العَجيبَه الهو عَمَلا، و شافو الأولاد بِكورِكو في مَحَل الهيكَل: ”أُوصَنّا لِإبن دَاوُد،“ كانو زَعلانين.</verse>
				<verse number="16">و قالو ليهو: ”بِتَسمَع الكَلام الأولاد ديل بِقولو؟“ و يَسُوع قال: ”أيوَه. ما قَريتو: مِن خُشوم أولاد و أطفال جَهَّزتَ الحَمد؟“</verse>
				<verse number="17">و خَلّاهُم و مَرَق مِن المَدينَه دي لِبيت عَنيا، و نام هِناك.</verse>
				<verse number="18">و في الصَّباح، وَكِت ما كان في السِّكَّه راجِع لِلمَدينَه، كان جَعان.</verse>
				<verse number="19">و لَمّا شاف شَجَرَة تين جَمب السِّكَّه، قَرَّب ليها، و لَكِن ما لِقى حاجَه فيها إلّا وَرَق بَس. و قال ليها: ”ما بِكون ثِمار مِنَّك تاني مَرَّه لِلأبَد.“ و طَوّالي الشَّجَرَه يِبسَت.</verse>
				<verse number="20">لَمّا التَّلاميذ شافو دا، إستَغرَبو و قالو: ”كيف الشَّجَرَه يِبسَت طَوّالي؟“</verse>
				<verse number="21">يَسُوع رَدَّ و قال ليهُم: ”أقول ليكُم الحَق، إذا عِندَكُم إيمان، و ما تَشِكّو في قُلوبكُم، إنتو ما بِتَعمِلو بَس الأنا عَمَلتو لِلشَّجَرَه، لَكِن إذا بِتقولو لِلجَّبَل دا: أمشي، أرمي نَفسَك في البَحَر، بِكون كِدا.</verse>
				<verse number="22">و إذا بِتصَدِّقو، كُل الإنتو بِتَطلُبو ليهو في الصَّلاه، بِتَقبَلوهو.“</verse>
				<verse number="23">و لَمّا دَخَل مَحَل الهيكَل، القُسُس الكُبار و شُيوخ النّاس قَرَّبو ليهو وَكِت ما هو كان بِعَلِّم النّاس. و قالو ليهو: ”بِتَعمِل الحاجات دي بِياتا سُلطَه؟ و مِنو أدّاك السُّلطَه دي؟“</verse>
				<verse number="24">يَسُوع رَدَّ عَليهُم و قال: ”و أنا كَمان بَسألكُم سؤَال واحِد. إذا إنتو بِترُدّو عَلي، أنا كَمان بَكَلِّمكُم بِياتا سُلطَه أعمِل الحاجات دي.</verse>
				<verse number="25">مَعموديَّة يُوحَنَّا كانَت مِن وين؟ مِن السَّما؟ ولّا مِن النّاس؟“ و فَكَّرو في نُفوسُم و قالو: ”إذا نَقول، مِن السَّما، هو بِقول: لِشِنو ما صَدَّقتو بيهو؟</verse>
				<verse number="26">و لَكِن إذا نَقول: مِن النّاس، نِحنا خايفين مِن النّاس، عَشان كُلُّهُم بِقولو يُوحَنَّا نَبي.“</verse>
				<verse number="27">عَشان دا، هُم رَدّو عَلى يَسُوع و قالو: ”ما بِنَعرِف.“ و هو كَمان قال ليهُم: ”و لا أنا بَقول ليكُم بِياتا سُلطَه بَعمِل الحاجات دي.</verse>
				<verse number="28">تَفتَكِرو شِنو؟ كان في راجِل عِندو وَلَدين. و هو مَشى لِلأوَّل و قال ليهو: يا وَلَدي، أمشي النَّهار دا و إشتَغِل في الجِّنينَه بِتاعَت العِنَب.</verse>
				<verse number="29">هو رَدَّ عَليهو و قال: أنا ما بَمشي. لَكِن بَعدين تاب و مَشى.</verse>
				<verse number="30">بَعدين أبوهو مَشى لِلتاني و قال نَفس الكَلام. و رَدَّ عَليهو و قال: أنا بَمشي، يا سَيِّد. لَكِن هو ما مَشى.</verse>
				<verse number="31">ياتو مِن الإتنين عَمَل إرادَة الأبو؟“ قالو: ”الأوَّل.“ يَسُوع قال ليهُم: ”أقول ليكُم الحَق. النّاس البِلِمّو الضَّريبَه و النِّسوان البَطّالات بِدخُلو مَلَكوت الله قُبّالكُم.</verse>
				<verse number="32">عَلَشان يُوحَنَّا جا ليكُم ماشي في سِكَّة البِر، و إنتو ما صَدَّقتو بيهو. لَكِن النّاس البِلِمّو الضَّريبَه و النِّسوان البَطّالات صَدَّقو بيهو. و إنتو، لَمّا شُفتو الحاجات ديل، ما تُبتو و ما صَدَّقتو بيهو.</verse>
				<verse number="33">أسمَع مَثَل تاني. كان في سيد بيت، و هو زَرَع جِنينة العِنَب. و خَتَّ زَريبَه حَولا. و حَفَر عَصارَه لِلعِنَب، و بَنى بيت حَرس. و بَعدين أجَّرا لِمُزَارِعين و سافَر.</verse>
				<verse number="34">و لَمّا وَكِت الثَّمار قَرَّب، رَسَّل خَدّامينو لِلمُزارعين عَشان ياخُدو ثَمَرو.</verse>
				<verse number="35">و المُزارعين مَسَكو خَدّامينو، و ضربو الواحِد دا، و كَتَلو داك، و رَمو حُجار عَلى تاني.</verse>
				<verse number="36">و بَعدين، هو رَسَّل ليهُم خَدّامين تانيين، أكتَر مِن الوَكِت الأوَّل. و المُزارعين عَمَلو ليهُم زي ما عَمَلو في الأوَّل.</verse>
				<verse number="37">في الآخِر، رَسَّل ليهُم وَلَدو و قال: هُم بِحتَرِمو إبني.</verse>
				<verse number="38">و لَكِن لَمّا المُزارعين شافو الإبن، قالو بَعضَهُم لِبَعض: دا هو البِقبَل المال مِن أبوهو. تَعالو، نَكتُلو و ناخُد كُلّو مالو.</verse>
				<verse number="39">و أخَدوهو و رَموهو بَرَّه مِن الجِّنينَه و كَتَلوهو.</verse>
				<verse number="40">عَلى كِدا، لَمّا صاحِب جِنينة العِنَب بِجي، بيَعمِل شِنو لِلمُزارعين؟“</verse>
				<verse number="41">قالو ليهو: ”هو بِكتُل النّاس البَطّالين ديلاك كَتل بَطّال، و يَأجِّر جِنينة العِنَب لِمُزَارِعين تانيين بِدّوهو الثَّمار بِتاعو في وَكتو.“</verse>
				<verse number="42">يَسُوع قال ليهُم: ”ما قَريتو أبَداً في الكِتاب؟ الحَجَر البَنّايين أبو، هو بِقى راس الرُّكن. الرَّب عَمَل دا، و هو عَجيب قِدّامنا.</verse>
				<verse number="43">عَشان دا أقول ليكُم، بياخُد مَلَكوت الله مِنَّكُم و بِدّيهو لِناس تانيين يَجيبو ثَمَرو.“</verse>
				<verse number="44">و الزّول اليَقَع عَلى الحَجَر دا، بِتكَسَّر. و لَكِن لَمّا الحَجَر داك يَقَع عَلى أي زول، بِكَسِّرو حِتَّه حِتَّه.</verse>
				<verse number="45">و لَمّا القُسُس الكُبار و الفَرّيسيّين سِمِعو أمثال يَسُوع، عِرِفو هو كان بِتكَلَّم عَنُّم.</verse>
				<verse number="46">و لَمّا جَرَّبو يَمسِكوهو، خافو مِن الجُّموع، عَشان النّاس قالو هو نَبي.</verse>
			</chapter>
			<chapter number="22">
				<verse number="1">و يَسُوع كَلَّمُم مَرَّه تانيَه بِأمثال و قال:</verse>
				<verse number="2">”مَلَكوت السَّما زي مَلِك جَهَّز عَزومَة عِرس لِوَلَدو.</verse>
				<verse number="3">و رَسَّل خَدّامينو يَنادو المَعزومين لِلعَزومَه. و لَكِن هُم أبو يَجو.</verse>
				<verse number="4">و هو رَسَّل خَدّامين تانيين و قال ليهُم: قولو لِلمَعزومين: شوفو، أنا جَهَّزتَ الغَدا. ضَبَحتَ تيراني و البَقَر السَّمين، و كُلّو شي جاهِز. تَعالو لِلعِرس.</verse>
				<verse number="5">و لَكِن ما خَلّو بالُم مِن الكَلام، و مَشو، واحِد لِزِراعَتو، و تاني لِشُغلو.</verse>
				<verse number="6">و الباقين مَسَكو خَدّامينو و شَتَموهُم و كَتَلوهُم.</verse>
				<verse number="7">و المَلِك بِقى زَعلان جِدّاً، و رَسَّل جيشو و كَتَل النّاس ديلاك الكَتَلو خَدّامينو، و حَرَق مَدينَتُم.</verse>
				<verse number="8">بَعدين قال لِخَدّامينو: ’عَزومَة العِرس جاهِزَه، و لَكِن المَعزومين ما مُستَحِقّين.</verse>
				<verse number="9">عَشان كِدا، أمشو لِلسِّكَك الكَبيرَه، و كُل البِتَلقوهُم هِناك، نادوهُم.‘</verse>
				<verse number="10">و الخَدّامين ديلاك مَرَقو لِلسِّكَك، و لَمّو كُل النّاس اللِقوهُم، البَطّالين و الكوَيسين. و مَحَل العِرس كان مَليان بِالضُّيوف.</verse>
				<verse number="11">و لَكِن لَمّا المَلِك دَخَل عَشان يَشوف الضُّيوف، شاف زول هِناك ما كان لابِس هِدوم العِرس.</verse>
				<verse number="12">و قال ليهو: ’يا صاحِب، كيف دَخَلتَ هِنا بِدون ما تَلبَس هِدوم العِرس؟‘ و هو سَكَت.</verse>
				<verse number="13">بَعدين المَلِك قال لِلخَدّامين: أربُطو إيدينو و كِرعينو، و أرموهو بَرَّه في الضُّلُمَّه. هِناك بِيَبكو و بِعَضّو الأسنان.</verse>
				<verse number="14">عَشان هو يَنادي ناس كُتار، لَكِن يَختار ناس قَليلين.“</verse>
				<verse number="15">بَعدين الفَرِّيسِيِّين مَشو و إتكَلَّمو مَعَ بَعض كيف يَمسِكوهو بِكَلامو.</verse>
				<verse number="16">و هُم رَسَّلو ليهو تَلاميذُم مَعَ الهيروديسين. و هُم قالو: ”يا مُعَلِّم، نِحنا عارفين إنتَ تَقول الحَق، و تَعَلِّم سِكَّة الله بِالحَق. و إنتَ ما تَغَيِّر كَلامَك عَشان فِكر النّاس، عَلَشانَك ما تَعمِل فارِق بين النّاس.</verse>
				<verse number="17">عَشان دا، كَلِّمنا. تَفتَكِر شِنو؟ هو بِالقانون أن نَدفَع الضَّريبَه لِقَيصَر ولّا لا؟“</verse>
				<verse number="18">لَكِن يَسُوع عِرِف فِكرُم البَطّال، و قال: ”يا مُنافِقين، لِشِنو تَجَرِّبوني؟</verse>
				<verse number="19">وَرّوني قِرِش الضَّريبَه.“ جابو ليهو قِرِش.</verse>
				<verse number="20">و سألُم و قال: ”صورَة مِنو عَليهو؟ و كِتابَة مِنو؟“</verse>
				<verse number="21">قالو ليهو: ”بِتاعَت قَيصَر.“ بَعدين قال ليهُم: ”أدّو لِقَيصَر حاجات قَيصَر، و أدّو لِلَّه حاجات الله.“</verse>
				<verse number="22">و لَمّا سِمِعو دا، إستَغرَبو. و خَلّوهو و مَرَقو.</verse>
				<verse number="23">في نَفس اليوم، الصَدّوقيين قَرَّبو ليهو، هُم البِقولو ما في قيامَه. و سألوهو و قالو:</verse>
				<verse number="24">”يا مُعَلِّم، مُوسَى قال: إذا زول بِموت و ما عِندو أولاد، أخوهو لازِم يِتزَوَّج مَرَتو و يَجيب أولاد لِأخوهو.</verse>
				<verse number="25">و كانو في سَبعَه أخوان بينَنا. و الأوَّل إتزَوَّج و مات، و ما كان عِندو أولاد. عَشان كِدا، أخوهو أخَدا.</verse>
				<verse number="26">و زي ما حَصَل لِلأخو الأوَّل، كِدا حَصَل لِلتاني و التّالِت، لِغايَة السّابِع.</verse>
				<verse number="27">و بَعَد ما كُلَّهُم ماتو، المَرَه ماتَت كَمان.</verse>
				<verse number="28">و في القيامَه، هي بِتكون مَرَة مِنو مِن السَّبعَه؟ عَشان كُلَّهُم إتزَوَّجو بيها.“</verse>
				<verse number="29">و يَسُوع رَدَّ عَليهُم و قال: ”إنتو غَلطانين عَشان ما عارفين الكُتُب و لا قُوَّة الله.</verse>
				<verse number="30">عَشان في القيامَه، النّاس ما بِزَوِّجو و لا بِتزَوَّجو، لَكِن بِكونو زي مَلائكَه في السَّما.</verse>
				<verse number="31">و في خُصوص القيامَه مِن بين المَيِّتين، ما قَريتو الكَلام القالو ليكُم الله؟</verse>
				<verse number="32">أنا إلَه إِبْرَاهِيم، و إلَه إِسْحَاق، و إلَه يَعْقُوب. هو ما إلَه ناس مَيِّتين لَكِن إلَه ناس حَيين.“</verse>
				<verse number="33">و لَمّا النّاس الكُتار سِمِعوهو، إستَغرَبو مِن تَعليمو.</verse>
				<verse number="34">و لَكِن لَمّا الفَرّيسيّين سِمِعو إنّو سَكَّت الصَدّوقيين، إتلَمّو سَوا.</verse>
				<verse number="35">و واحِد مِنَّهُم، و هو قاضي القانون، سَألو عَشان يَجَرِّبو.</verse>
				<verse number="36">و قال ليهو: ”يا مُعَلِّم، ياتو أمر هو الأكبَر في القانون؟“</verse>
				<verse number="37">و قال ليهو: ”حِب الرَّب إلَهَك بِكُلّو قَلبَك، و بِكُلّو نَفسَك، و بِكُلّو فِكرَك.</verse>
				<verse number="38">دا الأمر الأكبَر و الأوَّل.</verse>
				<verse number="39">و الأمر التّاني زيهو، حِب جارَك زي ما بِتحِب نَفسَك.</verse>
				<verse number="40">بِالأوامِر ديل، كُل القانون و الأنبياء بِعَلِّقو.“</verse>
				<verse number="41">و وَكِت ما الفَرِّيسِيِّين إتلَمّو، يَسُوع سألُم</verse>
				<verse number="42">و قال: ”تَفتَكِرو شِنو في المَسيح؟ هو إبن مِنو؟“ قالو ليهو: ”هو إبن دَاوُد.“</verse>
				<verse number="43">قال ليهُم: ”عَلى كِدا، كيف دَاوُد بِالرّوح بِسَميهو رَب؟ و يَقول:</verse>
				<verse number="44">الرَّب قال لِرَبّي، أقعُد عَلى يَميني، لِغايَة ما أخُت عُدوانَك تِحِت كِرعينَك.</verse>
				<verse number="45">إذا دَاوُد يَسَمّيهو رَب، كيف هو يَكون إبنو؟“</verse>
				<verse number="46">و ما في واحِد قِدِر يَرُد عَليهو كِلمَه واحدَه. و مِن اليوم داك ما في واحِد قِدِر يَسألو سؤَال تاني.</verse>
			</chapter>
			<chapter number="23">
				<verse number="1">بَعدين يَسُوع قال لِلجُّموع و لِتَلاميذو،</verse>
				<verse number="2">”مُعَلِّمين القانون و الفَرّيسيّين قاعِدين عَلى كُرسي مُوسَى.</verse>
				<verse number="3">عَلَشان دا، لازِم تَعمِلو كُلّو شي الهُم بِقولو ليكُم، و أحفَظوها. و لَكِن ما تَعمِلو زي ما هُم يَعمِلو، عَشان هُم يَقولو و ما يَعمِلو.</verse>
				<verse number="4">هُم يَربُطو أحمال تَقيلَه و يَخُتّوها عَلى أكتاف النّاس. لَكِن هُم ما عاوِزين يَحَرِّكُم بِإيدُم.</verse>
				<verse number="5">كُلّو شي اليَعمِلوهو، يَعمِلوهو عَشان النّاس يَشوفوهُم. و يَلبَسو عَلامَه عَريضَه في راسُم مَكتوبَه فوقا كِلمات الله. و يَعمِلو طَرَف عَريض عَلى هِدُومُم.</verse>
				<verse number="6">و بِحِبّو المَحَل الشَّريف في العَزومَه، و الكَراسي الشَّريفَه في بُيوت الرَّب،</verse>
				<verse number="7">و يَحِبّو السَّلامات في الأسواق، و يَحِبّو النّاس يَسَمّوكُم سَيِّد.</verse>
				<verse number="8">لَكِن ما تَخَلّو النّاس يَسَمّوكُم سَيِّد، عَلَشان مُعَلِّمكُم واحِد بَس، و كُلَّكُم أخوان.</verse>
				<verse number="9">و ما تَسَمّو أي واحِد أبو عَلى الأرض، عَشان أبوكُم واحِد بَس، و هو في السَّما.</verse>
				<verse number="10">و كَمان ما تَخَلّو النّاس يَسَمّوكُم رَئيس، فِشان رَئيسكُم واحِد بَس، و هو المَسيح.</verse>
				<verse number="11">و الزّول الأكبَر بينكُم هو بِكون خَدّامكُم.</verse>
				<verse number="12">الزّول اليَرفَع نَفسو، بِخُتّوهو تِحِت. و اليَخُت نَفسو تِحِت، بِكون مَرفوع.</verse>
				<verse number="13">و لَكِن حُزن ليكُم، يا مُعَلِّمين القانون و الفَرّيسيّين، يا مُنافِقين! عَلَشان إنتو بِتَقفِلو مَلَكوت السَّما قِدّام النّاس. عَشان إنتو نُفوسكُم ما تَدخُلو، و لا تَخَلّو النّاس الدّاخِلين يدخُلو.</verse>
				<verse number="14">حُزن ليكُم، يا مُعَلِّمين القانون و الفَرّيسيّين، المُنافِقين، عَشان إنتو تاكلو بُيوت النِّسوان الرُّجالُم ماتو، و تَصَلّو صَلاه طَويلَه بِالغِش. عَلَشان كِدا، بِتَقبَلو حُكم أكبَر.</verse>
				<verse number="15">حُزن ليكُم، يا مُعَلِّمين القانون و الفَرّيسيّين، المُنافِقين! عَشان تَقطَعو البَحَر و الأرض عَشان تَرَجِّعو زول واحِد لِلَّه. و لَمّا يَرجَع، تَعمِلوهو وَلَد لِجَهَنَّم أكتَر مِنَّكُم مَرَّتين.</verse>
				<verse number="16">حُزن ليكُم، يا ناس العَميانين البِقودو النّاس. إنتو بِتقولو: إذا كان واحِد يَحلِف بِالمَحَل القُدّوس، دا ما حاجَه. و لَكِن إذا يَحلِف بِدَهَب المَحَل القُدّوس، لازِم يَعمِل زي ما حَلَفو.</verse>
				<verse number="17">يا غُشام و العَميانين، ياتو أكبَر؟ الدَّهَب، ولّا المَحَل القُدّوس اليَعمِل الدَّهَب مُقَدَّس؟</verse>
				<verse number="18">و بِتقولو: اليَحلِف بِمَحَل الضَّبيحَه، دا ما حاجَه. لَكِن اليَحلِف بِالهَدِيَّه الفوق مَحَل الضَّبيحَه، لازِم يَعمِل زي ما حَلَفو.</verse>
				<verse number="19">يا عَميانين! ياتو أكبَر؟ الهَدِيَّه، ولّا مَحَل الضَّبيحَه اليَقَدِّس الهَدِيَّه؟</verse>
				<verse number="20">عَلى كِدا، اليَحلِف بِمَحَل الضَّبيحَه يَحلِف بيهو و بِكُلّو شي عَليهو.</verse>
				<verse number="21">و اليَحلِف بِالمَحَل القُدّوس، يَحلِف بيهو و بِالسّاكِن فيهو.</verse>
				<verse number="22">و اليَحلِف بِالسَّما، يَحلِف بِكُرسي الله و بِالقاعِد عَليهو.</verse>
				<verse number="23">حُزن ليكُم، يا مُعَلِّمين القانون و الفَرّيسيّين، المُنافِقين! عَشان إنتو تَدّو الواحِد في عَشَرَه مِن بُهاراتكُم، النَّعناع و الشِّبِت و الكَمّون، و لَكِن تَخَلّو الحاجات الأهَمّا مِن ديل في القانون، يَعني العَدل و الرَّحمَه و الإيمان. لازِم تَعمِلو دي، و ما تَخَلّو ديك.</verse>
				<verse number="24">يا ناس العَميانين البِقودو النّاس! إنتو بِتغَربَلو البَعوضَه و بِتَبلَعو الجَّمَل!</verse>
				<verse number="25">حُزن ليكُم، يا مُعَلِّمين القانون و الفَرّيسيّين، المُنافِقين! إنتو بِتنَضِّفو الفِنجان و الصَّحَن مِن بَرَّه، و لَكِن مِن جُوَّه هُم مَليانين طَمَع و مَحَبَّة النَّفس.</verse>
				<verse number="26">يا فرِّيسي العَميان، نَضِّف الفِنجان و الصَّحَن مِن جُوَّه في الأوَّل، عَشان بَعدين هُم بِكونو نُضاف مِن بَرَّه كَمان.</verse>
				<verse number="27">حُزن ليكُم، يا مُعَلِّمين القانون و الفَرّيسيّين، المُنافِقين! عَشان إنتو زي قُبور مُبِيَّضين. تَبَيِّن جَمِيلَه مِن بَرَّه، لَكِن هي مِن جُوَّه مَليانَه عِضام النّاس الماتو و كُلّو وَساخَه.</verse>
				<verse number="28">زي دا، إنتو كَمان مِن بَرَّه بِتبَيِّنو زي البارين لِلنّاس، و لَكِنَّكُم مِن جُوَّه مَليانين مِن نِفاق، و عَمَل بَطّال.</verse>
				<verse number="29">حُزن ليكُم، يا مُعَلِّمين القانون، المُنافِقين! عَشان إنتو تَبنو قُبور الأنبياء و تَزَيِّنو المَحَلّات اليَدفِنو فيهو البارين.</verse>
				<verse number="30">و تَقولو: إذا نِحنا كُنّا عِشنا في أيام أبَهاتنا، نِحنا ما كُنّا شارَكنا مَعاهُم في الدَّم الجَّرى مِن الأنبياء.</verse>
				<verse number="31">كِدا، إنتو تَشهَدو عَلى نُفوسكُم إنَّكُم أولاد النّاس الكَتَلو الأنبياء.</verse>
				<verse number="32">كِدا، أملو إنتو قِياس ذَنب أبَهاتكُم.</verse>
				<verse number="33">يا دَبايب، يا أولاد الحَيّات، كيف بِتَهرَبو مِن حُكم جَهَنَّم؟</verse>
				<verse number="34">عَلَشان دا، أرَسِّل ليكُم أنبياء و ناس فاهمين و مُعَلِّمين القانون. و بَعَد مِنَّهُم إنتو بِتَكتُلوهُم و بِتَصلُبوهُم، و بَعَد مِنَّهُم بِتَجلِدوهُم في بِيوت الرَّب و بِتَطرُدوهُم مِن بَلَد لِبَلَد.</verse>
				<verse number="35">و كِدا، كُلّو دَم البارين الجَّرى عَلى الأرض بِجي عَليكُم، مِن دَم هابيل البار لِدَم زَكَرِيَّا إبن بَرَخِيّا الإنتو كَتَلتوهو بين المَحَل القُدّوس و مَحَل الضَّبيحَه.</verse>
				<verse number="36">أقول ليكُم الحَق، كُلّو دا بِجي عَلى ناس الزَّمَن دا.</verse>
				<verse number="37">يا أُورُشَلِيم، يا أُورُشَلِيم، البِتَكتُل الأنبياء و البِتَرمي حِجارَه فوق النّاس المُرَسَّلين ليكُم. كَم مَرَّه كُنتَ عاوِز ألِم أولادِك، زي ما الجِّدادَه تَلِم الجَّنى بِتِاعا تِحِت جِنحيها. و لَكِن إنتو أبيتو.</verse>
				<verse number="38">شوفو! بيتكُم بِكون خَربان.</verse>
				<verse number="39">أقول ليكُم، إنتو ما بِتشوفوني تاني لِغايَة ما تَقولو: مُبارَك هو البِجي بِإسم الرَّب.“</verse>
			</chapter>
			<chapter number="24">
				<verse number="1">و يَسُوع مَرَق و كان ماشي مِن الهيكَل. و تَلاميذو قَرَّبو ليهو عَشان يَوَرّوهو بُنا الهيكَل.</verse>
				<verse number="2">و رَدَّ عَليهُم و قال: ”بِتشوفو كُلّو ديل مُش كِدا؟ أقول ليكُم الحَق، ما بِخَلّو هِنا حَجَر عَلى حَجَر الما بِرموهو.“</verse>
				<verse number="3">و وَكِت كان قاعِد عَلى جَبَل الزّيتون، تَلاميذو قَرَّبو ليهو بَراهُم و قالو: ”كَلِّمنا، الحاجَه دي بِتكون مِتين؟ و شِنو العَلامَه التَّوَرّينا إنتَ بِتَجي و الزَّمَن دا بِخلَص؟“</verse>
				<verse number="4">و يَسُوع رَدَّ و قال ليهُم: ”خَلّو بالكُم عَشان واحِد ما بِغِشّكُم.</verse>
				<verse number="5">عَشان ناس كُتار بِجو بِإسمي و يَقولو: أنا هو المَسيح، و يَغِشّو ناس كُتار.</verse>
				<verse number="6">بِتَسمَعو بِحُروب و خَبَر حُروب. شوفو عَشان ما تَكونو خايفين. لازِم الحاجات دي تَحصَل. و لَكِن آخِر الدُّنيا لِسَّع ما جا.</verse>
				<verse number="7">عَشان بَلَد تَقوم عَلى بَلَد، و مَملَكَه عَلى مَملَكَه. و بِكونو في جوع و زَلازِل في بَعَض المَحَلّات.</verse>
				<verse number="8">و لَكِن كُلّو دا بِدايَة الأوجاع.</verse>
				<verse number="9">بَعدين هُم بِسَلِّموكُم لِلضّيق و بِكتُلوكُم. و كُلّو ناس الدُّنيا بِيَكرَهوكُم عَشان إسمي.</verse>
				<verse number="10">في الوَكِت دا، ناس كُتار بِخَلّو سِكَّة الرَّب، و بِسَلِّمو بَعضَهُم بَعض لِلعَدو، و بِكرَهو التّانيين.</verse>
				<verse number="11">و أنبياء كَضّابين كَتيرين بِقومو و يَغِشّو كَتيرين.</verse>
				<verse number="12">و عَشان الشَّر بِزيد، مَحَبَّة الكَتيرين بِتكون باردَه.</verse>
				<verse number="13">و لَكِن هو البِتحَمَّل لِغايَة آخِر الدُّنيا، هو بِخلَص.</verse>
				<verse number="14">و بِبَشِّرو بِبِشارات المَلَكوت دي في الدُّنيا كُلَّها، عَشان شَهادَه لِكُلّو ناس الدُّنيا. و بَعدين آخِر الدُّنيا بِجي.</verse>
				<verse number="15">عَلى كِدا، بِتشوفو الحاجَه المَكروهَه التَّخرَب، واقفَه في المَحَل المُقَدَّس. النَّبي دانيال إتكَلَّم عَنّو. (خَلّي الزّول اليَقرا الكَلام دا يَفهَم!)</verse>
				<verse number="16">في الوَكِت دا خَلّوهُم الفي يَهُودِيَّه يَهرُبو لِلجِّبال.</verse>
				<verse number="17">و الزّول البِكون بَرَّه مِن البيت، ما يَدخُل عَشان يَشيل أي حاجَه مِن بيتو.</verse>
				<verse number="18">و الفي الزِّراعَه، ما يَرجَع لِوَرا عَشان ياخُد هِدومو.</verse>
				<verse number="19">و حُزن لِلحَملانين و اليَرَضِّعو أطفالُم في الأيام ديك.</verse>
				<verse number="20">و صَلّو عَشان هُروبكُم ما بِكون في الخَريف، و لا في السَّبِت.</verse>
				<verse number="21">عَشان الضّيق بِكون شَديد خالِص. ما كان في ضيق زي دا مِن وَكِت الله خَلَق الدُّنيا لِغايَة هَسَّع. و ما بِكون في تاني مَرَّه أبَداً.</verse>
				<verse number="22">إذا هو ما قَصَّر الأيام ديك ما في واحِد يَكون مُخَلَّص. و لَكِن عَشان المُختارين، الأيام ديك بِتكون قِصَيرَه.</verse>
				<verse number="23">في الوَكِت داك، إذا أي واحِد بِقول ليكُم: شوفو! أهو دا المَسيح! ولّا، هو هِناك! ما تَصَدِّقوهو.</verse>
				<verse number="24">عَشان مُسَحَه كَضّابين و أنبياء كَضّابين بِقومو و يَعمِلو عَلامات عَظيمَه و عَجايِب، فِشان يَغِشّو حَتّى النّاس المُختارين، إذا دا كان مُمكِن.</verse>
				<verse number="25">شوفو! قُلتَ ليكُم قُبّال ما حَصَل.</verse>
				<verse number="26">عَشان دا، إذا هُم بِقولو ليكُم: هو في الخَلا، ما تَمرُقو. ولّا: أهو دا، في جُوَّه البيت دا، ما تَصَدِّقو.</verse>
				<verse number="27">عَشان زي ما البَرق يَجي مِن الشَّرق و يَلمَع لِلغَرب، إبن الإنسان بِجي زي دا كَمان.</verse>
				<verse number="28">في المَحَل الفيهو جِسم مَيِّت، الصُّقور بِلِمّو.</verse>
				<verse number="29">طَوّالي بَعَد ضيق الأيام ديك، الشَّمِش بِتكون ضُلُمَّه، و القَمَر ما بِدّي نورو. النِّجوم بِقَعو مِن السَّما، و قُوّات السَّما بِتهِزّو.</verse>
				<verse number="30">و في الوَكِت داك، عَلامَة إبن الإنسان بِتَظهَر في السَّما، و كُلّو قَبايل الدُّنيا بِبكو. و بِشوفو إبن الإنسان جاي عَلى سَحاب السَّما، بِقُوَّه و مَجد عَظيم.</verse>
				<verse number="31">و هو بِرَسِّل مَلائكَتو بِبوق عِندو صوت عالي. و هُم بِلِمّو مُختارينو مِن الأربَعَه أركان، مِن الشَّرق لِلغَرب.</verse>
				<verse number="32">إتعَلَّمو المَثَل مِن شَجَرَة التّين. لَمّا فُروعا تَبتَدي تَكون خَضرَه و وَرَقا تَطلَع، إنتو عارفين الخَريف قَريب.</verse>
				<verse number="33">زي دا إنتو كَمان، لَمّا تَشوفو دا كُلّو، بِتَعرِفو هو قَريب، عَلى الباب.</verse>
				<verse number="34">أقول ليكُم الحَق، الزَّمَن دا ما بِفوت لِغايَة ما تَكون كُلّو دي.</verse>
				<verse number="35">السَّما و الأرض بِفوتو، و لَكِن كَلامي ما بِفوت أبَداً.</verse>
				<verse number="36">و لَكِن اليوم داك و السّاعَه ديك ما في واحِد يَعرِفو. و لا مَلائِكَة السَّما، و لا الإبن، لَكِن الأبو بَس.</verse>
				<verse number="37">و زي ما كانَت في أيام نُوح، بِكون كِدا في الأيام لَمّا إبن الإنسان بِجي.</verse>
				<verse number="38">عَشان في الأيام قُبّال المويَه غَطَّت الدُّنيا، كانو ياكلو و يَشرَبو، يِتزَوَّجو و يَزَوِّجو، لِغايَة اليوم الفيهو نُوح دَخَل المُركَب.</verse>
				<verse number="39">و ما عِرفو حاجَه لِغايَة المويَه غَطَّت الدُّنيا و أخَد كُلُّهُم. بِكون زي دا لَمّا إبن الإنسان بِجي.</verse>
				<verse number="40">في الوَكِت دا، راجلين بِكونو في الزِّراعَه. بياخُدو الواحِد و بِخَلّو التّاني.</verse>
				<verse number="41">مَرَتين يَطحَنو عَلى المُرحاكَه. بياخُدو الواحدَه و بِخَلّو التّانيَه.</verse>
				<verse number="42">عَلَشان كِدا، خَلّو بالكُم، عَشان إنتو ما عارفين اليوم الرَّب بِتاعكُم بِجي.</verse>
				<verse number="43">لَكِن أعرِفو دا. إذا سيد البيت كان عِرِف السّاعَه الحَرامي كان بِجي فيها، هو كان خَلّى بالو و ما خَلّاهو يَدخُل بيتو بِالقُوَّه.</verse>
				<verse number="44">عَلَشان كِدا، كونو إنتو كَمان جاهِزين. عَشان إبن الإنسان بِجي في ساعَه إنتو ما تَفتَكِرو.</verse>
				<verse number="45">كِدا، مِنو هو الخَدّام الأمين الشّاطِر، إذا سيدو عَمَلو وَكيل عَلى خَدّامينو عَشان بِدّيهُم الأكِل بِتاعُم في الوَكِت المَظبوط؟</verse>
				<verse number="46">مُبارَك الخَدّام داك، إذا سيدو بِلقاهو يَعمِل كِدا لَمّا بِجي.</verse>
				<verse number="47">أقول ليكُم الحَق، هو بيَعمِلو وَكيل عَلى كُلّو مالو.</verse>
				<verse number="48">و لَكِن إذا الخَدّام داك بَطّال، هو يَقول في قَلبو: سيدي يِتأخَّر.</verse>
				<verse number="49">و يَبتَدي يَضرُب الخَدّامين البِشتَغِلو مَعاهو، و ياكُل و يَشرَب مَعَ السَّكرانين.</verse>
				<verse number="50">و سيد البيت بِجي في يوم هو ما يَنتَظِرو، و في ساعَه هو ما يَعرِفا.</verse>
				<verse number="51">و هو يَجلِدو شَديد، و يَخُتّو مَعَ المُنافِقين. هِناك بِكون البِكى و عَض السِّنون.</verse>
			</chapter>
			<chapter number="25">
				<verse number="1">في الوَكِت دا، مَلَكوت السَّما بِكون زي عَشَرَه بَنات اَخَدو لَمباتُم، و مَشو يَقابِلو العَريس.</verse>
				<verse number="2">خَمسَه مِنَّهُم بَليدات، و خَمسَه مِنَّهُم شاطرات.</verse>
				<verse number="3">كِدا، لَمّا البَليدات اَخَدو لَمباتُم، ما اَخَدو زيت مَعاهُم.</verse>
				<verse number="4">و لَكِن الشّاطرات اَخَدو زيت في عِلبَه مَعَ لَمباتُم.</verse>
				<verse number="5">و العَريس إتأخَّر، و كُلَّهُم بِقو تَعبانات و نامو.</verse>
				<verse number="6">و في نُص اللّيل، كان في كوراك: أهو دا العَريس! تَعالو قابِلوهو.</verse>
				<verse number="7">بَعدين كُل البَنات قامو و جَهَّزو لَمباتُم.</verse>
				<verse number="8">البَليدات قالو لِلشّاطرات: أدّو لينا مِن جازكُم، عَشان لَمباتنا بِموتو.</verse>
				<verse number="9">و لَكِن الشّاطرات قالو ليهُم: لا، يِمكِن ما بِكون كِفايَه لينا و ليكُم كَمان. و لَكِن أمشو لِلتُّجّار، و إشتَرو لِنُفوسكُم.</verse>
				<verse number="10">و وَكِت ما مَشو يَشتَرو، العَريس وِصِل. و البَنات الجّاهِزات، دَخَلو مَعاهو لِلعِرِس. و الباب كان مَقفول.</verse>
				<verse number="11">بَعدين التّانيات جو كَمان، و قالو: يا سَيِّد، يا سَيِّد، أفتَح لينا!</verse>
				<verse number="12">و لَكِن هو رَدَّ عَليهُم و قال: أقول ليكُم الحَق، أنا ما عارِفكُم.</verse>
				<verse number="13">عَشان دا، خَلّو بالكُم، عَشان إنتو ما عارفين اليوم ولّا السّاعَه.</verse>
				<verse number="14">عَشان بِكون زي راجِل مَسافِر. و نادى خَدّامينو و سَلّم ليهُم أموالو.</verse>
				<verse number="15">و أدّا لِواحِد خُمسُمِيَّة جِنيه، و لِتاني ميتين جِنيه، و لِتاني مِيَّة جِنيه، زي ما كُلّو واحِد عِندو قُدرَه. بَعدين هو سافَر.</verse>
				<verse number="16">و هو القِبِل الخُمسُمِيَّة جِنيه مَشى طَوّالي و إشتَرى و تاجَر بيهو، و زادو بِخُمسُمِيَّة جِنيه تاني.</verse>
				<verse number="17">و كِدا، الأخَد الميتين جِنيه زادو بِميتين تاني.</verse>
				<verse number="18">و لَكِن الأخَد المِيَّة جِنيه، مَشى و حَفَر في الأرض و دَسَّ فِضَّة سيدو.</verse>
				<verse number="19">و بَعَد وَكِت طَويل، سيد الخَدّامين ديلاك رَجَع و عَمَل الحِساب مَعاهُم.</verse>
				<verse number="20">و الأخَد الخُمسُمِيَّة جِنيه قَرَّب ليهو و جاب خُمسُميَّه تانيَه و قال: يا سَيِّد، سَلَّمتَ لَي خُمسُمِيَّة جِنيه. و أهي دي خُمسُميَّه تانيَه الأنا زِدتا فوقا.</verse>
				<verse number="21">و سيدو قال ليهو: عَمَلتَ كوَيس، يا الخَدّام الطَّيب الأمين. كُنتَ أمين في القَليل. كِدا بَعمِلَك مَسؤول عَلى الكَتير. أدخُل لِفَرَح سيدَك.</verse>
				<verse number="22">بَعدين الأخَد المِيَّتين جِنيه قَرَّب ليهو و قال: يا سَيِّد، سَلَّمتَ لَي ميتين جِنيه. أهي دي ميتين تانيَه الأنا زِدتَ فوقا.</verse>
				<verse number="23">و سيدو قال ليهو: عَمَلتَ كوَيس، يا الخَدّام الطَّيب الأمين. كُنتَ أمين في القَليل. كِدا بَعمِلَك مَسؤول عَلى الكَتير. أدخُل لِفَرَح سيدَك.</verse>
				<verse number="24">بَعدين القِبِل المِيَّة جِنيه قَرَّب ليهو كَمان و قال: يا سَيِّد، عِرِفتَ إنتَ راجِل شَديد، و تَقطَع في المَحَل الأنتَ ما زَرَعتَ فيهو، و تَلِم في المَحَل الأنتَ ما رَميت فيهو التّيراب.</verse>
				<verse number="25">كِدا، أنا كُنتَ خايِف، و مَشيت و دَسيت المِيَّة جِنيه في الأرض. شوف، أهو دا حَقَّك.</verse>
				<verse number="26">و سيدو رَدَّ عَليهو و قال: يا الخَدّام الشَّرّير الكَسلان! عِرِفتَ أنا بَقطَع في المَحَل الأنا ما زَرَعتَ فيهو، و بَلِم في المَحَل الأنا ما رَميت فيهو التّيراب؟</verse>
				<verse number="27">عَشان دا، كان لازِم إنتَ تَسَلِّم فِضَّتي لِلبَنك، عَشان لَمّا أنا جيت، كُنتَ قِبِلتَها مَعَ رِبِح.</verse>
				<verse number="28">أُخدو مِنّو المِيَّة جِنيه، و أدّيهو لِلعِندو الألف جِنيه.</verse>
				<verse number="29">عَشان لِكُلّو واحِد العِندو يَدُّوهو، و بِكون ليهو كَتير. و لَكِن الما عِندو بياخُدو مِنّو العِندو.</verse>
				<verse number="30">و لَكِن الخَدّام البَطّال، أرموهو لِلضُّلُمَّه الفي بَرَّه. هِناك بِكون البِكى و عَض السِّنون.</verse>
				<verse number="31">لَمّا إبن الإنسان بِجي في مَجدو، و كُل المَلائكَه مَعاهو، في الوَكِت داك بِيَقعُد عَلى كُرسي مَجدو.</verse>
				<verse number="32">و كُلّو ناس الدُّنيا بِتلِمّو قِدّامو. و هو بِفَرِّقُم واحِد مِن التّاني، زي ما الرّاعي يَفَرِّق الخِرفان مِن الغَنَم.</verse>
				<verse number="33">و بِخُت الخِرفان عَن يَمينو، و الغَنَم عَن الشِّمال.</verse>
				<verse number="34">بَعدين المَلِك بِقول لِلنّاس الفي يَمينو: تَعالو، يا مُبارَكين مِن أبوي. أُخُد المَلَكوت المَجَهَّز ليكُم مِن بِدايَة الدُّنيا.</verse>
				<verse number="35">عَشان أنا كُنتَ جَعان، و إنتو أدّيتوني أكل. كُنتَ عَطشان، و أدّيتوني شَراب. كُنتَ غَريب، و عَزَمتوني لِبِيوتكُم.</verse>
				<verse number="36">ما كان عِندي هِدوم، و إنتو لَبَّستوني. كُنتَ عَيّان، و إنتو زُرتوني. كُنتَ في السِّجِن، و إنتو جيتو لَي.</verse>
				<verse number="37">بَعدين البارين بِقولو ليهو: يا رَب، مِتين شُفناك جَعان و أدّيناك أكل؟ ولّا مِتين كُنتَ عَطشان و أدّيناك شَراب؟</verse>
				<verse number="38">و مِتين شُفناك غَريب، و عَزَمناك؟ و مِتين شُفناك بِدون هِدوم و أدّيناك هِدوم؟</verse>
				<verse number="39">و مِتين شُفناك عَيّان ولّا في السِّجِن و جينا ليك؟</verse>
				<verse number="40">و المَلِك بِرُد و بِقول ليهُم: أقول ليكُم الحَق، زي ما إنتو عَمَلتوهو لِواحِد مِن أخواني ديل الأصغَر، عَمَلتوهو لَي.</verse>
				<verse number="41">بَعدين هو بِقول لِلنّاس في شِمالو: أمشو مِنّي، يا مَلعونين، لِلنّار الأبَديَّه المَجَهَّزَه لِإبْلِيس و مَلائكَتو.</verse>
				<verse number="42">عَشانّي كُنتَ جَعان، و إنتو ما أدّيتوني أكل. كُنتَ عَطشان، و ما أدّيتوني شَراب.</verse>
				<verse number="43">كُنتَ غَريب، و إنتو ما عَزَمتوني. كُنتَ عَريان، و ما لَبَّستوني. كُنتَ عَيّان و في السِّجِن و ما جيتو تَزوروني.</verse>
				<verse number="44">و بَعدين هُم كَمان بِرُدّو و بِقولو ليهو: يا رَب، مِتين شُفناك جَعان ولّا عَطشان؟ ولّا مِتين كُنتَ غَريب، ولّا عَريان، ولّا عَيّان، ولّا في السِّجِن و ما ساعَدناك؟</verse>
				<verse number="45">و بَعدين هو بِقول ليهُم: أقول ليكُم الحَق، زي ما إنتو ما عَمَلتوهو لِواحِد مِن الأصغَر ديل، ما عَمَلتوهو لَي.</verse>
				<verse number="46">بَعدين ديل بِمشو لِلجِّزا الأبَديَّه، و لَكِن البارين بِمشو لِلحَياة الأبَديَّه.“</verse>
			</chapter>
			<chapter number="26">
				<verse number="1">بَعَد ما يَسُوع كَمَّل كُل الكَلام دا، قال لِتَلاميذو،</verse>
				<verse number="2">”إنتو عارفين عيد الفِصَح يَكون بَعَد يومين، و بِسَلِّمو إبن الإنسان عَشان يَصلُبوهو.“</verse>
				<verse number="3">بَعدين القُسُس الكُبار و شُيوخ النّاس إتلَمّو في بيت رَئيس القُسُس اليَسَمّوهو قَيَافا.</verse>
				<verse number="4">و إتكَلَّمو مَعَ بَعض عَشان يَقبُض عَلى يَسُوع بِالسِّر و يَكتُلوهو.</verse>
				<verse number="5">و لَكِن قالو: ”مُش في وَكِت العيد، عَشان يِمكِن تَكون في فِتنَه بين النّاس.“</verse>
				<verse number="6">و لَمّا يَسُوع كان في بيت عَنيا في بيت سِمْعَان العِندو الجِّزام،</verse>
				<verse number="7">مَرَه قَرَّبَت ليهو عِندَها قِزازَه مِن رُخام، فيها ريحَه غاليَه جِدّاً. و كَبَّتا عَلى رَاسو وَكِت ما كان قاعِد في الطَّرَبيزَه.</verse>
				<verse number="8">و لَكِن لَمّا التَّلاميذ شافو دا، بِقو زَعلانين و قالو: ”لِشِنو هي تَوَدِّر الرّيحَه دي؟</verse>
				<verse number="9">عَشان كان مُمكِن يَبيعو الرِّيحَه دي بِقُروش كَتير و يَدُّوها لِلمَساكين.“</verse>
				<verse number="10">و لَكِن يَسُوع عِرِف، و قال ليهُم: ”لِشِنو تَتَعِّبو المَرَه؟ عَشان هي عَمَلَت لَي عَمَل جَميل.</verse>
				<verse number="11">عَشان المَساكين مَعاكُم في كُلّو وَكِت، و لَكِن أنا ما بَكون مَعاكُم في كُلّو وَكِت.</verse>
				<verse number="12">لَمّا هي كَبَّت الرّيحَه دي عَلى جِسمي، عَمَلتا عَشان تَجَهِّزني عَشان يَدفِنوني.</verse>
				<verse number="13">أقول ليكُم الحَق، في كُلّو مَحَل اليَبَشِّرو بِالإنجيل دا في الدُّنيا كُلّو، بِخَبِّرو كَمان بِالهي عَمَلَت عَشان يِتذَكَّروها.“</verse>
				<verse number="14">بَعدين، واحِد مِن الإتناشَر، اليَسَمّوهو يَهُوذَا إِسْخَرْيُوطِي، مَشى لِلقُسُس الكُبار،</verse>
				<verse number="15">و قال ليهُم: ”إنتو رَضيانين تَدّوني شِنو، و أنا بَسَلِّمو ليكُم؟“ و هُم حَسبو ليهو تَلاتين حِتَّت فِضَّه.</verse>
				<verse number="16">و مِن الوَكِت داك، هو كان بِفَتِّش عَلى فُرصَه عَشان يَسَلِّمو.</verse>
				<verse number="17">و في اليوم الأوَّل مِن عيد الفَطير، التَّلاميذ قَرَّبو لِيَسُوع و قالو: ”وين إنتَ عاوِزنا نَجَهِّز ليك عَشان إنتَ بِتاكُل فيهو الفِصَح؟“</verse>
				<verse number="18">و قال ليهُم: ”أمشو لِلمَدينَه لِفُلان، و قولو ليهو، المُعَلِّم يَقول: وَكتي قَريب. بَسَوّي عيد الفِصَح مَعَ تَلاميذي في بيتَك.“</verse>
				<verse number="19">و التَّلاميذ عَمَلو زي ما يَسُوع أمَرُم، و جَهَّز الفِصَح.</verse>
				<verse number="20">و في المِسا، يَسُوع كان قاعِد في الطَّرَبيزَه مَعَ الإتناشَر تَلميذ.</verse>
				<verse number="21">و وَكِت ما كانو ياكلو، هو قال: ”أقول ليكُم الحَق. واحِد مِنَّكُم بِسَلِّمني.“</verse>
				<verse number="22">و هُم بِقو حَزنانين جِدّاً. و كُلّو واحِد إبتَدا يَقول ليهو: ”ما أنا، مُش كِدا، يا رَب؟“</verse>
				<verse number="23">و رَدَّ و قال ليهُم: ”الزّول الدَّخَل إيدو في الصَّحَن مَعاي، هو بِسَلِّمني.</verse>
				<verse number="24">صَحيح، إبن الإنسان ماشي زي ما مَكتوب عَنّو. لَكِن حُزن لِلزّول داك اليَسَلِّم إبن الإنسان. كان أحسَن لِلزّول داك إذا ما كان مَولود.“</verse>
				<verse number="25">يَهُوذَا السَّلَّمو قال ليهو: ”ما أنا، مُش كِدا، يا رَب؟“ قال ليهو: ”إنتَ قُلتَ.“</verse>
				<verse number="26">و وَكِت ما كانو ياكلو، يَسُوع أخَد عيش و بارَك و كَسَّرو و أدّاهو لِلتَّلاميذ و قال: ”أُخدو، أُكلو، دا هو جِسمي.“</verse>
				<verse number="27">و أخَد كُبّايَه. و بَعَد ما شَكَر الله، أدّاها ليهُم و قال: ”أشرَبو مِنَّها كُلَّكُم.</verse>
				<verse number="28">عَشان دا هو دَمّي لِلإتِّفاق الجَّديد، اليِتدَفَّق لِناس كَتيرين عَشان يَغفِر الخَطايا.</verse>
				<verse number="29">و أقول ليكُم، مِن هَسَّع أنا ما بَشرَب تاني مِن مويَة العِنَب دي، لِغايَة اليوم داك الأنا بَشرَبا مَعاكُم جَديد في مَلَكوت أبوي.“</verse>
				<verse number="30">و بَعَد ما رَتَّلو تَرتيلَه، مَرَقو لِجَبَل الزّيتون.</verse>
				<verse number="31">بَعدين يَسُوع قال ليهُم: ”كُلُّكُم بِتَقَعو اللّيلَه دي عَشانّي. عَشان مَكتوب: أنا بَضرُب الرّاعي، و خِرفان المُراح يِتشَتَّتو.</verse>
				<verse number="32">و لَكِن بَعَد ما بَقوم، بَمشي قِدّامكُم لِلجَّليل.“</verse>
				<verse number="33">و بُطْرُس رَدَّ و قال ليهو: ”إذا كُلَّهُم يَقَعو عَشانَك، أنا ما بَقَع أبَداً.“</verse>
				<verse number="34">يَسُوع قال ليهو: ”أقول ليك الحَق، في اللّيلَه دي، قَبل ما الدّيك يَكورِك، إنتَ بِتَنكِرني تلاتَه مَرّات.“</verse>
				<verse number="35">و بُطْرُس قال ليهو: ”إذا أنا لازِم أموت مَعاك، أنا ما بَنكِرَك.“ و كُل التَّلاميذ قالو كِدا كَمان.</verse>
				<verse number="36">بَعدين، يَسُوع جا مَعاهُم لِمَحَل يَسَمّوهو جَثْسَيْمَانِي. و قال لِلتَّلاميذ: ”أقعُدو هِنا و أنا بَمشي هِناك و بَصَلّي.“</verse>
				<verse number="37">و أخَد مَعاهو بُطْرُس و وَلَدين زَبَدي، و إبتَدا يَكون حَزين و يَفَكِّر كَتير.</verse>
				<verse number="38">بَعدين قال ليهو: ”نَفسي حَزينَه جِدّاً حَتّى الموت. إستَنّو هِنا و أحرِسو مَعاي.“</verse>
				<verse number="39">و بَعدين مَشى قِدّام شوَيَه، و وَقَع عَلى وَشّو و صَلّى و قال: ”يا أبوي، إذا مُمكِن، خَلّي الشّي التَّقيل دا البِجي لَي يَفوت مِنّي. و لَكِن ما زي ما أنا عاوِز، لَكِن زي ما إنتَ عاوِز.“</verse>
				<verse number="40">و جا لِلتَّلاميذ و لِقاهُم نايمين. و قال لِبُطْرُس: ”كِدا، ما كُنتو تَقدَرو تَحرَسو مَعاي ساعَه واحدَه؟</verse>
				<verse number="41">أحرِسو و صَلّو، عَشان ما تَدخُلو في تَجرِبَه. بِالحَق الرّوح رَضيان، لَكِن الجِّسم ضَعيف.“</verse>
				<verse number="42">و مَشى مَرَّه تانيَه و صَلّى و قال: ”يا أبوي، إذا ما في طَرِيقَه تانيَه، إلّا أقبَل الشّي التَّقيل دا، أنا رَضيان بِالإنتَ عاوِز تَجيب عَلي.“</verse>
				<verse number="43">و جا تاني و لِقاهُم نايمين، عَشان عُيونُم كانَت تَقيلَه.</verse>
				<verse number="44">و خَلّاهُم مَرَّه تانيَه، و مَشى و صَلّى تالِت مَرَّه و قال نَفس الكَلام.</verse>
				<verse number="45">بَعدين جا لِلتَّلاميذ و قال ليهُم: ”إنتو لِسَّع نايمين و تِستَريحو؟ شوفو، السّاعَه قَريبَه الفيها يَسَلِّمو إبن الإنسان لِإيدين الخاطيين.</verse>
				<verse number="46">قُومو، نَمشي. شوفو، هو اليِسِلِّمني قَرَّب.“</verse>
				<verse number="47">و وَكِت ما هو لِسَّع يتكَلَّم، يَهُوذَا، واحِد مِن الإتناشَر، وِصِل. و جَماعَه كَتيرَه كانو مَعاهو شايلين سُيوف و عَصايات، مُرَسَّلين مِن القُسُس الكُبار و شُيوخ النّاس.</verse>
				<verse number="48">و هو السَّلّم يَسُوع كان أدّاهُم عَلامَه، و قال: ”الأنا بَسَلِّم عَليهو سَلام شَديد، دا هو. أمسِكوهو.“</verse>
				<verse number="49">و هو طَوّالي قَرَّب لِيَسُوع، و قال: ”السَّلام، يا سَيِّدي.“ و سَلّم عَليهو سَلام شَديد.</verse>
				<verse number="50">و يَسُوع قال ليهو: ”يا صَحبي، إنتَ جيت هِنا لِشِنو؟“ بَعدين هُم قَرَّبو ليهو و خَتّو إيدينُم عَلى يَسُوع و مَسَكوهو.</verse>
				<verse number="51">و شوف، واحِد مِن ديل الكانو مَعَ يَسُوع مَدَّ إيدو، و سَلّى سيفو، و ضَرَب عَبد رَئيس القُسُس، و قَطَع أضانو.</verse>
				<verse number="52">بَعدين يَسُوع قال ليهو: ”رَجِّع سيفَك في مَحَلّو. عَشان كُل البياخُدو السّيف بِموتو بِالسّيف.</verse>
				<verse number="53">تَفتَكِر أنا ما بَقدَر أطلُب مِن أبوي، و هو طَوّالي بِرَسِّل لَي أكتَر مِن إتناشَر فِرقَه مِن المَلائكَه؟</verse>
				<verse number="54">لَكِن كيف بِتِم المَكتوب في الكُتُب البِقولو إنّو لازِم بِكون كِدا؟“</verse>
				<verse number="55">في السّاعَه ديك، يَسُوع قال لِلجُّموع: ”جيتو بِسُيوف و عَصايات عَشان تَقبُضو عَلي زي ما أنا حَرامي؟ كُلّو يوم كُنتَ قاعِد في الهيكَل بَعِلِّم النّاس، و إنتو ما مَسَكتوني.</verse>
				<verse number="56">و لَكِن كُلّو دا حَصَل عَشان بِتَكمَل كُتُب الأنبياء.“ بَعدين كُل التَّلاميذ خَلّوهو و هَرَبو.</verse>
				<verse number="57">بَعدين هُم القَبَضو عَلى يَسُوع قادوهو لِقَيَافَا رَئيس القُسُس، في المَحَل الإتلَمّو فيهو مُعَلِّمين القانون و الشُّيوخ.</verse>
				<verse number="58">و لَكِن بُطْرُس تِبعو مِن بَعيد، لِغايَة حوش رَئيس القُسُس. و دَخَل جُوَّه و قَعَد بين الحُرّاس عَشان يَشوف الآخِر.</verse>
				<verse number="59">و القُسُس الكُبار و المَجِلس كُلّو، كانو يَطلُبو شَهادَه كَضّابَه عَلى يَسُوع عَشان يَكتُلوهو.</verse>
				<verse number="60">لَكِن ما لِقوها، مَعَ إنّو شاهِدين كَضّابين كَتيرين قَرَّبو ليهو. لَكِن في الآخِر، إتنين قَرَّبو ليهو</verse>
				<verse number="61">و قالو: ”الزّول دا قال: أنا بَقدَر أخرَب هيكَل الله، و أبنيهو في تَلاتَة أيام.“</verse>
				<verse number="62">و رَئيس القُسُس قام و قال: ”ما تَرُد عَليهُم حاجَه؟ شِنو دا النّاس ديل يَشهَدو عَليك؟“</verse>
				<verse number="63">و لَكِن يَسُوع سَكَت. و رَئيس القُسُس قال ليهو: ”آمُرَك أن تَحلِف بِالله الحَي، قول لينا إذا إنتَ المَسيح، إبن الله.“</verse>
				<verse number="64">يَسُوع قال ليهو: ”إنتَ قُلتَ. و كَمان، أقول ليكُم، بَعدين بِتشوفو إبن الإنسان قاعِد عَن يَمين القُدرَه، و جاي عَلى سَحاب السَّما.“</verse>
				<verse number="65">بَعدين رَئيس القُسُس شَرَّط هِدومو و قال: ”هو قال كَلام بَطّال عَلى الرَّب. نِحنا عاوِزين شُهود تانيين لِشِنو؟ شوفو! إنتو سِمِعتو كَلامو البَطّال عَلى الرَّب.</verse>
				<verse number="66">فِكرَكُم شِنو؟“ هُم رَدّو و قالو ليهو: ”هو يِستَحِق الموت.“</verse>
				<verse number="67">بَعدين بَزَقو في وَشّو و ضَرَبوهو شَديد. و بَعض مِنَّهُم دَقّوهو بِإيدُم،</verse>
				<verse number="68">و قالو: ”إتنَبّأ، يا المَسيح، مِنو دا الضَّرَبَك؟“</verse>
				<verse number="69">و بُطْرُس كان قاعِد بَرَّه في الحوش. و خَدّامَه قَرَّبَت ليهو وَقالَت: ”إنتَ كَمان كُنتَ مَعَ يَسُوع الجَّليلي.“</verse>
				<verse number="70">و لَكِن هو نَكَر قِدّام كُلَّهُم و قال: ”ما بَعرِف الإنتي تَقولي.“</verse>
				<verse number="71">و لَمّا مَشى بَرَّه قَريب مِن الباب، خَدّامَه تانيَه شافَتو، و قالَت لِلكانو هِناك: ”الزّول دا كان مَعَ يَسُوع النّاصِري.“</verse>
				<verse number="72">و كَمان نَكَر بِحَلَف: ”أنا ما عارِف الرّاجِل!“</verse>
				<verse number="73">و بَعَد شوَيَه الواقفين هِناك قَرَّبو و قالو لِبُطْرُس: ”بِالحَق، إنتَ كَمان واحِد مِنَّهُم، عَشان كَلامَك يَوَرّيهو.“</verse>
				<verse number="74">بَعدين بِقى يَلعَن و يَحلِف: ”أنا ما عارِف الرّاجِل!“ و طَوّالي الدّيك كورَك.</verse>
				<verse number="75">و بُطْرُس إتزَكَّر الكَلام القالو ليهو يَسُوع: ”قُبّال الدّيك يَكورِك، بِتَنكِرني تلاتَه مَرّات.“ و مَرَق بَرَّه و بَكى بِكى مُر.</verse>
			</chapter>
			<chapter number="27">
				<verse number="1">و في الصَّباح، كُل القُسُس الكُبار و شُيوخ النّاس إتكَلَّمو مَعَ بَعض ضِد يَسُوع عَشان يَكتُلوهو.</verse>
				<verse number="2">و رَبَطوهو و ساقوهو و سَلَّموهو لِبِيلاطُس المُدير.</verse>
				<verse number="3">و لَمّا يَهُوذَا، هو السَّلَّمو، شاف إنَّهُم حَكَمو عَليهو، إتأسَّف، و رَجَّع التَّلاتين حِتَّه مِن الفِضَّه لِلقُسُس الكُبار و الشُّيوخ.</verse>
				<verse number="4">و قال: ”عَمَلتَ خَطيَّه عَشان سَلَّمتَ راجِل بِدون غَلَط.“ قالو: ”مالكُم و مالنا؟ إنتَ المَسؤول.“</verse>
				<verse number="5">و رَمى الفِضَّه في الهيكَل، و مَرَق و شَنَق نَفسو.</verse>
				<verse number="6">و لَكِن القُسُس الكُبار اَخَدو الفِضَّه و قالو: ”ما بِالقانون نَخُتّا في الخَزينَه، عَشان هي تَمَن دَم.“</verse>
				<verse number="7">عَشان دا، إتكَلَّمو مَعَ بَعض، و إشتَرو بيهو زِراعَه دَقّاق البُرام، عَشان يَدفِن فيهو الغَريبين.</verse>
				<verse number="8">عَشان دا، يَسَمّو الزِّراعَه دي: ”زِراعَة الدَّم“ لِغايَة اليوم دا.</verse>
				<verse number="9">في الوَكِت داك، تَمَّ كَلام النَّبي إِرْمِيَا لَمّا قال: ”و اَخَدو التَّلاتين حِتَّه مِن الفِضَّه. دا التَّمَن النّاس إِسْرَائِيل خَتّو عَليهو.</verse>
				<verse number="10">و أدّوها لِزِراعَة دَقّاق البُرام، زي ما الرَّب أمَرني.“</verse>
				<verse number="11">و يَسُوع قام قِدّام المُدير. و المُدير سَألو و قال: ”إنتَ مَلِك اليَهود؟“ و يَسُوع قال: ”إنتَ تَقول.“</verse>
				<verse number="12">و لَكِن لَمّا القُسُس الكُبار و الشُّيوخ كانو يَشتَكو عَليهو، ما رَدَّ عَليهُم حاجَه.</verse>
				<verse number="13">بَعدين بِيلاطُس قال ليهو: ”ما بِتَسمَع كَم حاجَه يَشهَدو عَليك؟“</verse>
				<verse number="14">لَكِن هو ما رَدَّ عَليهو و لا عَن كِلمَه واحدَه. و المُدير إستَغرَب جِدّاً.</verse>
				<verse number="15">و كان في تَرتيب في العيد. المُدير كان بِفِك واحِد مَحبوس. و النّاس إختارو الهُم دايِرينو.</verse>
				<verse number="16">و في الوَكِت داك، كان عِندَهُم واحِد مَحبوس مَعروف لِكُل النّاس. و إسمو بَراباس.</verse>
				<verse number="17">عَلَشان كِدا، لَمّا النّاس إتلَمّو، بِيلاطُس قال ليهُم: ”إنتو عاوِزينّي أفِك ليكُم مِنو؟ بَراباس، ولّا يَسُوع اليَسَمّوهو المَسيح؟“</verse>
				<verse number="18">عَشان عِرِف إنَّهُم سَلَّموهو مِن الحَسَد.</verse>
				<verse number="19">و كَمان، وَكِت ما كان قاعِد عَلى كُرسي الحُكم، مَرَتو رَسَّلَت ليهو و قالَت: ”ما تَعمِل أي حاجَه لِلرّاجِل البار دا. عَشان عَذَّبتَ كَتير في حِلم النَّهار دا فِشانّو.“</verse>
				<verse number="20">و القُسُس الكُبار و الشُّيوخ إتكَلَّمو مَعَ النّاس لِغايَة ما إتَّفَقو يَطلُبو بَراباس و يَكتُلو يَسُوع.</verse>
				<verse number="21">و المُدير قال ليهُم تاني مَرَّه: ”ياتو مِن الإتنين عاوِزينّي أفِك ليكُم؟“ و قالو: ”بَراباس.“</verse>
				<verse number="22">بِيلاطُس قال ليهُم: ”عَلى كِدا، بَعمِل شِنو بِيَسُوع اليَسَمّوهو المَسيح؟“ و كُلَّهُم قالو: ”أصلُبوهو.“</verse>
				<verse number="23">و هو قال: ”لِشِنو؟ خَطِيَّتو شِنو؟“ لَكِن كورَكو أكتَر و قالو: ”أصلُبوهو.“</verse>
				<verse number="24">و لَمّا بِيلاطُس شاف كَلامو ما عَمَل حاجَه، و لَكِن دَوشَه كانَت تَبتَدي، أخَد مويَه و غَسَّل إيدينو قِدّام الجَّمَع و قال: ”أنا ما مَسؤول مِن دَم الرّاجِل دا. شوفو إنتو بَراكُم.“</verse>
				<verse number="25">و كُل النّاس قالو: ”دَمّو عَلينا و عَلى أولادنا!“</verse>
				<verse number="26">بَعدين هو فَكَّ بَراباس، و جَلَد يَسُوع، و سَلَّمو عَشان يَصلُبوهو.</verse>
				<verse number="27">بَعدين عَساكِر المُدير اَخَدو يَسُوع لِبيت المُدير، و لَمّو كُل العَساكِر قِدّامو.</verse>
				<verse number="28">و شالو مِنّو هِدومو و لَبَّسوهو جَلّابيَّه حَمرَه،</verse>
				<verse number="29">و عَمَلو تاج مِن شوك و خَتّوهو عَلى رَاسو، و خَتّو عَصايَه في إيدو اليَمين. و رَكَعو قِدّامو و ضِحِكو عَليهو و قالو: ”السَّلام، يا مَلِك اليَهود!“</verse>
				<verse number="30">و بَزَقو عَليهو، و اَخَدو العَصايَه و ضَرَبوهو عَلى رَاسو.</verse>
				<verse number="31">و بَعَد ما ضِحِكو عَليهو، شالو مِنّو الجَلّابيَّه، و لَبَّسوهو هِدومو، و قادوهو بَرَّه عَشان يَصلُبوهو.</verse>
				<verse number="32">و وَكِت ما كانو ماشين، لِقو زول قِرَواني، إسمو سِمْعَان. و أخَدوهو بِقُوَّه عَشان يَشيل صَليبو.</verse>
				<verse number="33">و لَمّا جو لِمَحَل يَسَمّوهو جُلجُتَه، يَعني، مَحَل جُمجُمَه</verse>
				<verse number="34">أدّوهو خَمرَه عَشان يَشرَبا، مَلَخبَتَه بِحاجَه مُرَّه. و لَكِن لَمّا ضاقا، أبى يَشرَبا.</verse>
				<verse number="35">و بَعَد ما صَلَبوهو، قَسَمو هِدومو بِينُم بِالقُرَع.</verse>
				<verse number="36">بَعدين قَعَدو و حَرَسوهو هِناك.</verse>
				<verse number="37">و خَتّو شَكواهو فوق رَاسو المَكتوبَه عَليها: ”دا هو يَسُوع، مَلِك اليَهود.“</verse>
				<verse number="38">و إتنين حَراميَّه إنصَلَبو مَعاهو، واحِد عَن اليَمين و واحِد عَن الشِّمال.</verse>
				<verse number="39">و المارين بِالسِّكَّه شَتَموهو، و هَزّو روسينُم،</verse>
				<verse number="40">و قالو: ”إنتَ البِتَخرَب الهيكَل و بِتَبنيهو في تَلاتَة أيام، خَلِّص نَفسَك. إذا إنتَ إبن الله، أنزِل مِن الصَّليب.“</verse>
				<verse number="41">و كِدا كَمان، القُسُس الكُبار ضِحِكو عَليهو، هُم و مُعَلِّمين القانون و الشُّيوخ.</verse>
				<verse number="42">و قالو: ”هو خَلَّص ناس تانيين، و لَكِن هو ما يَقدَر يَخَلِّص نَفسو. هو مَلِك إِسْرَائِيل! خَليهو يَنزِل هَسَّع دي مِن الصَّليب، و نِحنا نَصَدِّق بيهو.</verse>
				<verse number="43">هو صَدَّق بِالله. خَلّي الله يَخَلِّصو هَسَّع إذا هو يَحِبّو، عَشان هو قال: أنا إبن الله.“</verse>
				<verse number="44">و الحَراميَه الكانو مَصلوبين مَعاهو شَتَموهو زي دا كَمان.</verse>
				<verse number="45">و مِن السّاعَه إتناشَر، كانَت في ضُلُمَّه في كُل الأرض لِغايَة السّاعَه تلاتَه.</verse>
				<verse number="46">و السّاعَه تلاتَه تَقريباً، يَسُوع كورَك بِصوت عالي، وقال: ”إيلي، إيلي، لَما شَبَقتَني؟“ يَعني: ”إلَهي، إلَهي، لِشِنو خَلّيتني؟“</verse>
				<verse number="47">و بَعض مِن النّاس الكانو واقفين هِناك، لَمّا سِمِعوهو، قالو: ”الرّاجِل دا يَنادي إِيلِيَّا.“</verse>
				<verse number="48">و طَوّالي واحِد مِنَّهُم جَرى و أخَد سِفِنجَه و مَلاها بِخَل، و خَتّاها عَلى عَصايَه طَويلَه، و أدّاها ليهو عَشان يَشرَب.</verse>
				<verse number="49">و لَكِن التّانيين قالو: ”خَليهو، نَشوف إذا إِيلِيَّا بِجي يَخَلِّصو.“</verse>
				<verse number="50">و يَسُوع كورَك تاني مَرَّه بِصوت عالي، و سَلّم روحو.</verse>
				<verse number="51">و شوف! سِتارَة الهيكَل إتشَرَّط لِإتنين، مِن فوق لِتِحِت. و الأرض إتهَزَّت، و الحُجار إتكَسَّرو.</verse>
				<verse number="52">و القُبور كَمان إنفَتَحو، و كَتير مِن أجسام القِدِّسين الكانو نايمين قامو،</verse>
				<verse number="53">و مَرَقو مِن القُبور بَعَد ما يَسُوع قام، و دَخَلو المَدينَه المُقَدَّسَه، و ظَهَرو لِناس كَتير.</verse>
				<verse number="54">و لَمّا رَئيس الجّيش و المَعاهو الكانو يَحرَسو يَسُوع شافو الزَّلزَلَه و الحَصَل، كانو خايفين جِدّاً، و قالو: ”بِالحَق، دا كان إبن الله!“</verse>
				<verse number="55">و نِسوان كُتار كانو في كَمان، يَعاينو مِن بَعيد. و هُم تِبعو يَسُوع مِن الجَّليل عَشان يَخدِموهو.</verse>
				<verse number="56">و بِينُم مَرْيَم المَجْدَلِيَّه، و مَرْيَم أُم يَعْقُوب و يُوسِي، و أُم أولاد زَبَدي.</verse>
				<verse number="57">و في المِسا، راجِل غَني جا مِن الرَّامَه إسمو يُوسِف. و هو كَمان كان تِلميذ لِيَسُوع.</verse>
				<verse number="58">و هو مَشى لِبِيلاطُس و طَلَب جِسم يَسُوع. و في الوَكِت دا، بِيلاطُس أمَرُم يَدُّوهو ليهو.</verse>
				<verse number="59">و يُوسِف أخَد الجِّسم و لَفّاهو في قُماش تيل نَضيف،</verse>
				<verse number="60">و خَتّاهو في قَبرو الجَّديد الهو قَطَع في الحَجَر. و لَزَّ حَجَر كَبير عَلى خَشم القَبر، و مَشى.</verse>
				<verse number="61">و مَرْيَم المَجْدَلِيَّه و مَرْيَم التّانيَه كانو هِناك، قاعِدات في الجَّمب التّاني قَريب مِن القَبر.</verse>
				<verse number="62">و اليوم التّاني، يَعني، بَعَد يوم الإستَعداد، القُسُس الكُبار و الفَرّيسيّين إتلَمّو قِدّام بِيلاطُس</verse>
				<verse number="63">و قالو: ”يا سَيِّد، نِتزاكَّر الغَشّاش دا وَكِت ما هو لِسَّع حَي قال: بَعَد تَلاتَة أيام، بَقوم.</verse>
				<verse number="64">عَشان كِدا، آمُر أن يَحرَسو القَبر لِغايَة تالِت يوم، عَشان تَلاميذو ما يَمشو و يَسرِقو جِسمو، و يَقولو لِلنّاس، هو قام مِن بين المَيِّتين، و الغِش الآخِر بِكون أكعَب مِن الأوَّل.“</verse>
				<verse number="65">و بِيلاطُس قال ليهُم: ”عِندَكُم عَساكِر. أمشو و أحرَسوهو زي ما تَقدَرو.“</verse>
				<verse number="66">عَلى كِدا، مَشو و حَرَسو القَبر تَمام. و خَتّو الخِتِم عَلى الحَجَر و خَتّو الحُرّاس هِناك.</verse>
			</chapter>
			<chapter number="28">
				<verse number="1">و بَعَد السَّبِت، بَدري في الصَّباح في اليوم الأوَّل مِن الأسبوع، مَرْيَم المَجْدَلِيَّه و مَرْيَم التّانيَه مَشو يَشوفو القَبر.</verse>
				<verse number="2">و شوف! كانَت في زَلزَلَه كَبيرَه. عَلَشان مَلاك الرَّب نَزَل مِن السَّما، و جا و لَزَّ الحَجَر مِن خَشم القَبر، و قَعَد فوقو.</verse>
				<verse number="3">و شَكلو زي البَرق، و هِدومو أبيَض زي تَلج.</verse>
				<verse number="4">و الحُرّاس كانو خايفين جِدّاً مِنّو، و رَجَفو، و بِقو زي المَيِّتين.</verse>
				<verse number="5">و لَكِن المَلاك قال لِلنِّسوان: ”ما تَخافو. أنا عارِف إنتو تَفَتِّشو عَلى يَسُوع المَصلوب.</verse>
				<verse number="6">هو ما في هِنا، عَشان قام زي ما هو قال. تَعالو، شوفو المَحَل الهو كان راقِد فيهو.</verse>
				<verse number="7">بَعدين، أمشو بِسُرعَه، و قولو لِتَلاميذو إنّو قام مِن بين المَيِّتين. و شوفو هو يَمشي قُبّالكُم لِلجَّليل. بِتشوفو هِناك. شوف! أنا قُلتَ ليكُم.“</verse>
				<verse number="8">عَلى كِدا هُم مَشو بِسُرعَه مِن القَبر بِخوف، و كانو فَرحانات جِدّاً. و جَرو عَشان يَخَبِّرو تَلاميذو.</verse>
				<verse number="9">و شوف! يَسُوع قابِلُم و قال ليهُم: ”سَلام ليكُم.“ و قَرَّبو ليهو و مَسَكو كِرعينو و عَبَدوهو.</verse>
				<verse number="10">بَعدين يَسُوع قال ليهُم: ”ما تَخافو. أمشو و قولو لِأخواني إنَّهُم يَمشو لِلجَّليل. و هِناك بِشوفوني.“</verse>
				<verse number="11">و وَكِت ما مَشو، شوف، بَعَض مِن الحُرّاس جو لِلمَدينَه و خَبَّرو القُسُس الكُبار بِكُلّو شي الحَصَل.</verse>
				<verse number="12">و لَمّا إتلَمّو مَعَ الشُّيوخ و إتكَلَّمو مَعَ بَعَض، أدّو قُروش كَتير لِلعَساكِر.</verse>
				<verse number="13">و قالو: ”قولو لِلنّاس: تَلاميذو جو بِاللّيل و سَرَقوهو و نِحنا نايمين.</verse>
				<verse number="14">و إذا المُدير بِسمَع الخَبَر، نِحنا نَشوفو و نَحفَظكُم مِن التَّعب.“</verse>
				<verse number="15">و العَساكِر اَخَدو القُروش، و عَمَلو زي ما كَلَّموهُم.</verse>
				<verse number="16">و لَكِن الحِداشَر تِلميذ مَشو لِلجَّليل، لِلجَّبَل الأمَرُم يَسُوع أن يَمشو ليهو.</verse>
				<verse number="17">و لَمّا شافوهو، عَبَدوهو. و لَكِن بَعض مِنَّهُم شَكّو.</verse>
				<verse number="18">و يَسُوع قَرَّب ليهُم و قال: ”الله أدّا لَي كُلّو سُلطَه في السَّما و عَلى الأرض.</verse>
				<verse number="19">عَشان كِدا، أمشو و أعمِلو تَلاميذ مِن كُلّو ناس الدُّنيا. و عَمِّدوهُم بِإسم الأبو، و الإبن، و الرّوح القُدُس.</verse>
				<verse number="20">و عَلِّموهُم أن يَحفَظو كُل الأمَرتَكُم بيهو. و شوفو! أنا مَعاكُم كُل الأيام، لِغايَة آخِر الدُّنيا.“</verse>
			</chapter>
		</book>
		<book number="41">
			<chapter number="1">
				<verse number="1">بِدايَة إنجيل يَسُوع المَسيح إبن الله.</verse>
				<verse number="2">زي ما مَكتوب في كِتاب النَّبي إِشَعْيَاء: ”شوف، أنا بَرَسِّل مُرسال قِدَّامَك، البِحَضِّر طَريقَك.</verse>
				<verse number="3">صوت بِكورِك في الخَلا، و يَقول: حَضِّرو طَريق الرَّب، و أعمِلو السِّكَّه بِتاعتو عَديلَه.“</verse>
				<verse number="4">يُوحَنَّا المَعمَدان ظَهَر في الخَلا، و كان يَبَشِّر بِمَعموديَّة التّوبَه لِغُفران الخَطايا.</verse>
				<verse number="5">و كُل النّاس مِن بِلاد اليَهُودِيَّه مَرَقو ليهو، و كُلّو ناس أُورُشَلِيم. و كانو يِتعَمَّدو مِنّو في بَحَر الأُرْدُنّ، و كانو يَطَلِّعو خَطاياهم.</verse>
				<verse number="6">و يُوحَنَّا كان يَلبَس هِدوم مِن شَعر الجَّمَل، و يَربُط حِزام مِن جِلد في وَسطو، و ياكُل جِراد و عَسَل الخَلا.</verse>
				<verse number="7">و كان بِبَشِّر و بِقول: ”بِجي واحِد بَعَدي قَوّي مِنّي، و أنا ما مُستَحِق أدَنقِر و أفِك رَباط جِزَمو.</verse>
				<verse number="8">أنا عَمَّدتَكُم بِالمويَه، لَكِن هو ماشي يَعَمِّدكُم بِالرّوح القُدُس.“</verse>
				<verse number="9">و في الأيام ديل، يَسُوع جا مِن نَاصِرَه الفي الجَّليل، و يُوحَنَّا عَمَّدو في الأُرْدُنّ.</verse>
				<verse number="10">و يَسُوع، لَمّا طَلَع مِن المويَه، طَوّالي شاف السَّما مَفتوحَه، و الرّوح نازِل زي حَمامَه فوقو.</verse>
				<verse number="11">و صوت جا مِن السَّما و قال ليهو: ”إنتَ إبني الحَبيب، و أنا مَبسوط مِنَّك.“</verse>
				<verse number="12">و طَوّالي، الرّوح قادو لِلخَلا.</verse>
				<verse number="13">و هو قَعَد في الخَلا أربَعين يوم، و الشّيطان كان بِجَرِّبو. و كان مَعَ حَيوانات الخَلا، و المَلائكَه كانَت تَخدِمو.</verse>
				<verse number="14">و بَعَد ما يُوحَنَّا كان مَحبوس، يَسُوع جا لِلجَّليل، و بَشَّر بِإنجيل الله.</verse>
				<verse number="15">و قال: ”الوَكِت كِمِل، و مَلَكوت الله قَرَّب. توبو، و صَدِّقو بِالإنجيل.“</verse>
				<verse number="16">و وَكِت ما يَسُوع كان ماشي جَمب بَحَر الجَّليل، هو شاف سِمْعَان و أنْدَرَاوُس أخو سِمْعَان يَرمو الشَّبَكَه في البَحَر، فِشان هُم كانو صَيادين.</verse>
				<verse number="17">و يَسُوع قال ليهُم: ”تَعالو وَراي، و أنا بَعمِلكُم صَيادين النّاس.“</verse>
				<verse number="18">و طَوّالي خَلّو شَبَكاتُم و مَشو وَراهو.</verse>
				<verse number="19">و هو مَشى قِدّام شوَيَه، و شاف يَعْقُوب وَلَد زَبَدي و يُوحَنَّا أخوهو، و هُم كانو في مُركَبُم بِصَلِّحو شَبَكاتُم.</verse>
				<verse number="20">و طَوّالي هو ناداهُم. و هُم سابو أبوهُم زَبَدي في المُركَب مَعَ الشَّغّالين، و مَشو وَراهو.</verse>
				<verse number="21">و مَشو لِكَفْرَنَاحُوم. و طَوّالي في يوم السَّبِت دَخَل بيت الرَّب و بِقى يَعَلِّم.</verse>
				<verse number="22">و إستَغرَبو مِن تَعليمو، عَلَشان هو كان يَعَلِّمُم زي واحِد عِندو سُلطَه، و ما زي مُعَلِّمين القانون.</verse>
				<verse number="23">و طَوّالي كان في بيت الرَّب راجِل ليهو روح نَجِس.</verse>
				<verse number="24">و هو كورَك، و قال: ”مالنا و مالَك، يا يَسُوع النّاصِري؟ إنتَ جيت عَشان تَخرِبنا؟ أنا عارِف مِنو إنتَ. إنتَ قُدّوس الله.“</verse>
				<verse number="25">و لَكِن يَسُوع قال بِقُوَّه: ”أسكُت، و اطلَع مِنّو!“</verse>
				<verse number="26">و روح النَّجِس هَزّو شَديد، و كورَك بِصوت عالي، و طَلَع مِنّو.</verse>
				<verse number="27">و كُل النّاس إستَغرَبو جِدّاً جِدّاً، و إتكَلَّمو مَعَ بَعض و قالو: ”دا شِنو؟ تَعليم جَديد! بِسُلطَه هو يأمُر الأرواح النَّجسَه و هُم بِسمَعوهو.“</verse>
				<verse number="28">و طَوّالي الخَبَر عَنّو مَشى لِكُلّو بِلاد الجَّليل.</verse>
				<verse number="29">و طَوّالي مَرَقو مِن بيت الرَّب، و مَشو لِبيت سِمْعَان و أنْدَرَاوُس، مَعَ يَعْقُوب و يُوحَنَّا.</verse>
				<verse number="30">و كانَت أُم مَرَة سِمْعَان راقدَه، عَيّانَه بِحُمَّه. و طَوّالي كَلَّموهو عَنّا.</verse>
				<verse number="31">و هو جا و مَسَكا بِإيدا و رَفَعا. و الحُمَّه فاتَت مِنَّها. و هي بِقَت تَخدِمُم.</verse>
				<verse number="32">و في المِسا، بَعَد المَغرِب، النّاس جابو ليهو كُل العَيّانين و كُل الفيهُم شياطين.</verse>
				<verse number="33">و ناس البَلَد كُلُّهُم إتلَمّو عِند الباب.</verse>
				<verse number="34">و هو شَفى ناس كُتار كانو عَيّانين بِأمراض مُختَلِفَه، و مَرَّق شياطين كَتيرَه. و ما خَلّى الشّياطين يِتكَلَّمو، فِشان هُم عِرفو هو مِنو.</verse>
				<verse number="35">و يَسُوع قام بَدري في الصَّباح، و الواطَه لِسَّع ضُلُمَّه، و مَرَق و مَشى لِلخَلا. و صَلّى هِناك.</verse>
				<verse number="36">و سِمْعَان و الكانو مَعاهو مَشو يَفَتِّشو عَليهو.</verse>
				<verse number="37">و لَمّا لِقوهو، قالو ليهو: ”كُل النّاس يَفَتِّشو عَليك!“</verse>
				<verse number="38">و هو قال ليهُم: ”خَلّينا نَمشي لِمَحَل تاني، لِلبِلاد القَريبَه، عَشان أبَشِّر هِناك كَمان. فِشان دا أنا جيت.“</verse>
				<verse number="39">و مَشى في الجَّليل كُلَّها، و كان يَبَشِّر في بُيوت الرَّب و يَمَرِّق الشّياطين.</verse>
				<verse number="40">و واحِد عِندو جِزام قَرَّب ليهو و طَلَب مِنّو، و رَكَع و قال ليهو: ”إذا إنتَ عاوِز، إنتَ تَقدَر تَنَضِّفني.“</verse>
				<verse number="41">و يَسُوع حَنَّه عَليهو، و مَدَّ إيدو و لِمسو، و قال ليهو: ”أنا عاوِز. كون نَضيف!“</verse>
				<verse number="42">و طَوّالي الجِّزام فات مِنّو، و هو بِقى نَضيف.</verse>
				<verse number="43">و أمَرو بِشِدَّه و صَرَفو طَوّالي،</verse>
				<verse number="44">و قال ليهو: ”شوف ما تَكَلِّم أي حاجَه لِأي زول أبَداً. لَكِن أمشي، و وَرّي نَفسَك لِلقَسّيس، و قَدِّم الضَّبيحَه عَلَشانَك بِقيت نَضيف، زي ما أمَر مُوسَى، عَشان شَهادَه لِلنّاس.“</verse>
				<verse number="45">و لَكِن هو مَرَق و بِقى يَكَلِّم حاجات كَتيرَه عَنّو قِدّام النّاس، و يَخَبِّرُم. و كِدا يَسُوع ما كان بِقدَر يَدخُل مَدينَه، لَكِن قَعَد في الخَلا. و النّاس جو ليهو مِن كُلّو مَحَل.</verse>
			</chapter>
			<chapter number="2">
				<verse number="1">و بَعَد أيام قَليلَه، رَجَع لِكَفْرَنَاحُوم، و النّاس سِمِعو هو في البيت.</verse>
				<verse number="2">و ناس كَتيرين إتلَمّو، و كِدا ما فِضِل أي مَحَل، و لا حَول الباب. و كان يَبَشِّرُم بِالكِلمَه.</verse>
				<verse number="3">و ناس جو جايبين ليهو زول مَفلوج، و أربَعَه رُجال يَشيلوهو.</verse>
				<verse number="4">و لَمّا ما قِدِرو يَقَرِّبوهو لِيَسُوع عَلَشان كَترَت النّاس، فَتَحو راس البيت فوق المَحَل الكان فيهو يَسُوع. و لَمّا فَتَحوهو، نَزَّلو البِرِش الكان راقِد فوقو المَفلوج.</verse>
				<verse number="5">و لَمّا يَسُوع شاف إيمانُم، هو قال لِلمَفلوج: ”يا وَلَدي، خَطاياك مَغفورَه ليك.“</verse>
				<verse number="6">و بَعَد مِن مُعَلِّمين القانون كانو قاعِدين هِناك يَفَكِّرو في قُلوبُم،</verse>
				<verse number="7">”الرّاجِل دا بِكَلِّم كِدا لِشِنو؟ هو يَجَدِّف! مِنو يَقدَر يَغفِر الخَطايا إلّا الله بَس؟“</verse>
				<verse number="8">و طَوّالي يَسُوع، و هو عِرِف في روحو إنَّهُم فَكَّرو كِدا في نُفوسُم، قال ليهُم: ”لِشِنو تَفَكِّرو كِدا في قُلوبكُم؟</verse>
				<verse number="9">ياتو أسهَل؟ بَقول لِلمَفلوج: خَطاياك مَغفورَه ليك؟ ولّا بَقول: قوم، شيل بِرِشَك و أمشي؟</verse>
				<verse number="10">و لَكِن عَشان تَفهَمو إنّو إبن الإنسان عِندو سُلطَه في الدُّنيا لِيَغفِر الخَطايا،“ قال لِلمَفلوج:</verse>
				<verse number="11">”أقول ليك، قوم، شيل بِرِشَك و أمشي لِبيتَك.“</verse>
				<verse number="12">و هو قام و طَوّالي شال بِرِشو و مَرَق قِدّام كُلُّهُم. و كُل النّاس إستَغرَبو جِدّاً، و مَجَّدو الله، و قالو: ”ما شُفنا حاجَه زي دي أبَداً!“</verse>
				<verse number="13">و مَرَق مَرَّه تانيَه لِجَمب البَحَر. و كُل النّاس جو ليهو، و هو كان يَعَلِّمُم.</verse>
				<verse number="14">و وَكِت هو كان ماشي، شاف لَاوِي وَلَد حَلْفَى قاعِد في مَكتَب الضَّريبَه. و قال ليهو: ”أتبَعني.“ و هو قام و تَبَعو.</verse>
				<verse number="15">و لَمّا هو كان قاعِد ياكُل في الطَّرَبيزَه في بيت لَاوِي، كَتير مِن النّاس البِلِمّو الضَّريبَه و الخاطيين كانو قاعِدين مَعَ يَسُوع و تَلاميذو. عَلَشان النّاس التَّبَعوهو كانو كُتار.</verse>
				<verse number="16">و لَمّا مُعَلِّمين القانون مِن الفَرِّيسِيِّين شافو هو كان ياكُل مَعَ الخاطيين و البِلِمّو الضَّريبَه، قالو لِتَلاميذو: ”لِشِنو هو ياكُل و يَشرَب مَعَ البِلِمّو الضَّريبَه و الخاطيين؟“</verse>
				<verse number="17">و لَمّا يَسُوع سِمِع، قال ليهُم: ”النّاس الشُّداد ما يَحتاجو لِلحَكيم، لَكِن العَيّانين. أنا ما جيت عَشان أنادي البارين، لَكِن الخاطيين.“</verse>
				<verse number="18">و تَلاميذ يُوحَنَّا و الفَرّيسيّين كانو صايمين. و النّاس جو و قالو ليهو: ”لِشِنو تَلاميذ يُوحَنَّا و تَلاميذ الفَرِّيسِيِّين بِصومو، و لَكِن تَلاميذَك ما بِصومو؟“</verse>
				<verse number="19">و يَسُوع قال ليهُم: ”مُمكِن ناس العِرِس يَصومو و العَريس مَعاهُم؟ وَكِت ما العَريس مَعاهُم، ما مُمكِن يَصومو.</verse>
				<verse number="20">و لَكِن الأيام بِجو لَمّا ياخُدو العَريس مِنَّهُم. في اليوم داك بِصومو.</verse>
				<verse number="21">ما في زول يَخَيِّط حِتَّه مِن قُماش جَديد عَلى قُماش قَديم. إذا يَعمِل كِدا، حِتَّت القُماش الجَّديد تَشرُط القَديم، و الشَّرط بِكون أكعَب.</verse>
				<verse number="22">و ما في زول يَكُب خَمرَه جَديدَه في قِربَه قَديمَه. إذا يَعمِل كِدا، الخَمرَه تَشرُط القِربَه القَديمَه، و الخَمرَه و القِربَه بِخرَبو. لَكِن الخَمرَه الجَديدَه يَخُتّوها في قِربَه جَديدَه.“</verse>
				<verse number="23">و في يوم السَّبِت، كان ماشي في وَسط الزُّروع. و وَكِت ما هُم ماشين، تَلاميذو بِقو يَقطَعو روسين الدُّرَه.</verse>
				<verse number="24">و الفَرّيسيّين قالو ليهو: ”شوف، لِشِنو يَعمِلو الما بِالقانون أن يَعمِلو في يوم السَّبِت؟“</verse>
				<verse number="25">و قال ليهُم: ”ما قَريتو أبَداً العَمَلو دَاوُد لَمّا كان جَعان و كان في إحتِياج، هو و الكانو مَعاهو؟</verse>
				<verse number="26">كيف دَخَل بيت الله في أيام أَبِيأَثَار، رَئيس القُسُس، و أكَل عيش التَّقدِمَه المَمنوع لِلنّاس أن ياكلوهو، لَكِن القُسُس بَس ياكلوهو؟ و أدّاهو لِلكانو مَعاهو كَمان؟“</verse>
				<verse number="27">و قال ليهُم: ”يوم السَّبِت كان مَعمول فِشان بَني آدَم، و ما بَني آدَم فِشان السَّبِت.</verse>
				<verse number="28">و كِدا، إبن الإنسان هو رَب السَّبِت.“</verse>
			</chapter>
			<chapter number="3">
				<verse number="1">و دَخَل بيت الرَّب مَرَّه تانيَه. و كان في راجِل هِناك إيدو يابسَه.</verse>
				<verse number="2">و عايَنو ليهو عَشان يَشوفو إذا كان يَشفيهو في السَّبِت، فِشان كانو عاوِزين يَشتَكوهو.</verse>
				<verse number="3">و يَسُوع قال لِلرّاجِل الإِيدو يابسَه: ”قوم في الوَسط.“</verse>
				<verse number="4">و قال ليهُم: ”بِالقانون بيَعمِل الكَويس في السَّبِت ولّا بيَعمِل البَطّال؟ يَخَلِّص النَّفس ولّا يَكتُلو؟“ لَكِن هُم سَكَتو.</verse>
				<verse number="5">و عايَن ليهُم و حَوَليهو بِزَعل، و كان حَزين عَلَشان قُلوبُم قَوّيَّه. و قال لِلرّاجِل: ”مِد إيدَك.“ و هو مَدّاها، و إيدو بِقَت طَيبَه.</verse>
				<verse number="6">و الفَرّيسيّين مَرَقو، و طَوّالي إتكَلَّمو عَليهو مَعَ الهِيرُودُسين كيف يَكتُلوهو.</verse>
				<verse number="7">يَسُوع مَرَق مَعَ تَلاميذو لِلبَحَر. و ناس كُتار مِن الجَّليل تَبَعوهو. و كَمان مِن اليَهُودِيَّه،</verse>
				<verse number="8">و أُورُشَلِيم، و أدومِيَّه، و مِن فوق الأُردُن، و مِن حَول صُور و صَيدا، ناس كُتار جِدّاً سِمِعو كُل الهو عَمَل، و جو ليهو.</verse>
				<verse number="9">و هو كَلَّم تَلاميذو عَشان يَحَضِّرو مُركَب صَغَيرَه بِسَبَب النّاس عَشان ما يَقَرِّبو ليهو.</verse>
				<verse number="10">عَلَشان هو شَفى ناس كُتار، حَتّى كُل العِندَهُم أمراض إتلَمّو قَريب مِنّو لِيَلمَسوهو.</verse>
				<verse number="11">و الأرواح النَّجسَه كُلّو وَكِت لَمّا شافوهو، وَقَعو قِدّامو و كورَكو و قالو: ”إنتَ إبن الله.“</verse>
				<verse number="12">و يَسُوع أمَرُم شَديد أن ما يَقولو هو مِنو.</verse>
				<verse number="13">و طَلَع لِلجَّبَل، و نادى ليهو النّاس الهو دايِرُم. و هُم جو ليهو.</verse>
				<verse number="14">و هو إختار مِنَّهُم إتناشَر عَشان يَكونو مَعاهو، و عَشان يَرَسِّلُم لِيَبَشِّرو</verse>
				<verse number="15">و يَكون ليهُم سُلطَه عَشان يَمَرِّقو الشّياطين.</verse>
				<verse number="16">و أهُم ديل الإتناشَر الهو إختارُم: سِمْعَان، الأدّاهو الإسم بُطْرُس،</verse>
				<verse number="17">و يَعْقُوب إبن زَبَدي و يُوحَنَّا أخو يَعْقُوب، الهو أدّاهُم الإسم بُوَانَرْجِس، يَعني أولاد صوت البَرق.</verse>
				<verse number="18">و أنْدَرَاوُس، و فِيلُبُّس، و بَرْثُلَمَاوُس، و مَتَّى، و تُومَا، و يَعْقُوب إبن حَلْفَى، و وَتَدَّاوُس، و سِمْعَان القَانَوِي،</verse>
				<verse number="19">و يَهُوذَا الإِسْخَرْيُوطِي السَّلَّمو.</verse>
				<verse number="20">بَعدين دَخَلو البيت. و النّاس إتلَمّو مَرَّه تانيَه، حَتّى ما كان مُمكِن ياكُلو.</verse>
				<verse number="21">و لَمّا أهلو سِمِعو عَن دا، مَرَقو لِيَمسِكوهو، فِشان قالو: ”هو مَجنون.“</verse>
				<verse number="22">و مُعَلِّمين القانون النَّزَلو مِن أُورُشَلِيم قالو: ”بَعلَزَبول فيهو. بِرَئيس الشّياطين هو يَمَرِّق الشّياطين.“</verse>
				<verse number="23">و هو ناداهُم و كَلَّمُم بِأمثال: ”كيف الشّيطان يَقدَر يَمَرِّق الشّيطان؟</verse>
				<verse number="24">إذا مَملَكَه مِنقَسِمَه عَلى نَفسا، المَملَكَه دي ما بِتَقدَر تَثبُت.</verse>
				<verse number="25">و إذا كان بيت إنقَسَم عَلى نَفسو، البيت داك ما بِقدَر يَثبُت.</verse>
				<verse number="26">و إذا الشّيطان قام عَلى نَفسو و إنقَسَم، هو ما بِقدَر يَثبُت، لَكِن نِهايَتو جايَه.</verse>
				<verse number="27">ما مُمكِن واحِد يَدخُل بيت راجِل قَوّي و يَشيل مالو، إلّا هو بِيَربُط الرّاجِل القَوّي. بَعدين هو بِقدَر يَشيل مالو.</verse>
				<verse number="28">الحَق أقول ليكُم، كُل الخَطايا بِتكون مَغفورَه لِأولاد النّاس، و الشَّتايِم اليَشتِمو بيها.</verse>
				<verse number="29">و لَكِن اليَجَدِّف عَلى الرّوح القُدُس ما بِكون مَغفور ليهو أبَداً. خَطِيَّتو فوق رَقَبتو لِلأبَد.“</verse>
				<verse number="30">عَشان هُم قالو: ”فيهو روح نَجِس.“</verse>
				<verse number="31">و أُمّو و أخوانو جو، و كانو واقفين بَرَّه. و رَسَّلو واحِد عَشان يَناديهو.</verse>
				<verse number="32">و ناس كُتار كانو قاعِدين حَولو، و قالو ليهو: ”أُمَّك و أخوانَك في بَرَّه يَطلُبوك.“</verse>
				<verse number="33">و رَدَّ عَليهُم و قال: ”مِنو أُمّي و أخواني؟“</verse>
				<verse number="34">و إتلَفَت لِلنّاس الكانو قاعِدين حَولو و قال: ”أهُم ديل أُمّي و أخواني!</verse>
				<verse number="35">هو البيَعمِل إرادَة الله، هو أخوّي، و أُختي، و أُمّي.“</verse>
			</chapter>
			<chapter number="4">
				<verse number="1">وَكِت تاني يَسُوع بِقى يَعَلِّم بِجَمب البَحَر. و ناس كُتار خالِص إتلَمّو ليهو، حَتّى دَخَل مُركَب و قَعَد فيها عَلى البَحَر. و النّاس كُلّو كانو قاعِدين بِجَمب البَحَر عَلى الطَّرف.</verse>
				<verse number="2">و عَلَّمُم حاجات كَتيرَه بِأمثال. و في تَعليمو قال ليهُم،</verse>
				<verse number="3">”أسمَعو! المُزارِع مَرَق لِيَزرَع تيرابو.</verse>
				<verse number="4">و وَكِت ما يَزرَع، بَعض مِن التّيراب وَقَع في السِّكَّه، و الطُّيور جو و أكَلوهو.</verse>
				<verse number="5">و بَعض مِنّو وَقَع عَلى أرض فيها حُجار، و ما كان في تُراب كَتير. و طَوّالي قام، عَشان التُّراب كان خَفيف.</verse>
				<verse number="6">و لَمّا الشَّمِس طَلَعَت، إنحَرَق و بِقى يابِس، فِشان ما كان عِندو عِرق.</verse>
				<verse number="7">و تيراب تاني وَقَع بين الشّوك، و الشّوك طَلَع و خَنَقو. و ما جاب ثِمار.</verse>
				<verse number="8">و تيراب تاني وَقَع عَلى الأرض الكوَيسَه، و قام و كِبِر و جاب دُرَه، بِتَلاتين، و بِسِتّين، و بِمِيَّه.“</verse>
				<verse number="9">و قال: ”العِندو إضنين لِلسَّمَع، خَليهو يَسمَع.“</verse>
				<verse number="10">و لَمّا كان بَراهو، النّاس الكانو حَولو مَعَ الإتناشَر سَألو عَن الأمثال.</verse>
				<verse number="11">و قال ليهُم: ”أدّو ليكُم تَعرِفو سِر مَلَكوت الله، و لَكِن ليهُم الفي بَرَّه، كُلّو شي بِأمثال،</verse>
				<verse number="12">عَشان، بِعاينو بِعُيونُم و لَكِن ما بِشوفو، و بِسمَعو سَمَع و لَكِن ما بِفهَمو، عَشان ما يَرجَعو و هو يَغفِر ليهُم.“</verse>
				<verse number="13">و قال ليهُم: ”ما تَفهَمو المَثَل دا؟ و كيف بِتَفهَمو كُل الأمثال؟</verse>
				<verse number="14">المُزارِع يَزرَع الكِلمَه.</verse>
				<verse number="15">و ديل هُم العَلى السِّكَّه، المَحَل الفيهو يَزرَعو الكِلمَه. لَمّا يَسمَعو الكِلمَه، طَوّالي الشّيطان بِجي و ياخُد الكِلمَه الكان مَزروعَه فيهُم.</verse>
				<verse number="16">و زي دا، ديل هُم المَزروعين عَلى الأرض الفيها حُجار. لَمّا يَسمَعو الكِلمَه، طَوّالي يَقبَلوها بِفَرَح.</verse>
				<verse number="17">و ما ليهُم عِرق في نُفوسُم، لَكِن يِستَنّو وَكِت قَليل. بَعدين، لَمّا الضّيق ولّا الطَّرد يَحصَل عَشان الكِلمَه، طَوّالي يَقَعو.</verse>
				<verse number="18">و تانيين، هُم المَزروعين بين الشّوك. ديل هُم اليَسمَعو الكِلمَه،</verse>
				<verse number="19">و لَكِن هُموم الدُّنيا، و غِش الغِنى، و مَحَبَّة حاجات تانيَه تَدخُل و تَخنُق الكِلمَه، و هي بِتكون بِدون ثِمار.</verse>
				<verse number="20">و لَكِن ديل المَزروعين عَلى الأرض الكوَيسَه، هُم اليَسمَعو الكِلمَه و يَقبَلوها و يَجيبو ثِمار، بِتَلاتين، و بِسِتّين، و بِمِيَّه.“</verse>
				<verse number="21">و قال ليهُم: ”يَجيبو لَمبَه عَشان يَخُتّوها تِحِت قُفَّه؟ ولّا تِحِت العَنقَرِيب؟ و ما يَخُتّوها عَلى الطَّرَبيزَه؟</verse>
				<verse number="22">عَشان ما في حاجَه مَدسوسَه إلّا عَشان بِتكون باينَه. و ما في شي مُغَطّى إلّا عَشان بِتكون مَعروف.</verse>
				<verse number="23">إذا واحِد عِندو إضنين لِيَسمَع، خَليهو يَسمَع.“</verse>
				<verse number="24">و قال ليهُم: ”خَلّو بالكُم لِلإنتو تَسمَعو. الكيلَه الإنتو تَدّوها، بِتكون الكيلَه الهُم بِدّوكُم إنتو، و زِيادَه.</verse>
				<verse number="25">عَشان العِندو، بِدّوهو أكتَر. و الما عِندو، حَتّى الحاجَه العِندو بِشيلوها مِنّو.“</verse>
				<verse number="26">و قال: ”مَلَكوت الله زي زول يَزرَع تيراب عَلى الأرض.</verse>
				<verse number="27">و يَنوم و يَقوم ليل و نَهار. و التّيراب يَطلَع و يَكبَر، و هو ما يَعرِف كيف.</verse>
				<verse number="28">الأرض مِن نَفسَها تَجيب الدُّرَه، في الأوَّل القَش، بَعدين راس الدُّرَه، و بَعدين راس مَليان دُرَه.</verse>
				<verse number="29">و لَكِن لَمّا الدُّرَه جاهِزَه، طَوّالي يَخُت فيهو المَنجَل، فِشان وَكِت يَلِمّو الدُّرَه جا.“</verse>
				<verse number="30">و قال: ”بِنقول مَلَكوت الله زي شِنو؟ ولّا بِياتو مَثَل نَمَثِّلو؟</verse>
				<verse number="31">هو زي حَبَّة خَردَل. لَمّا تَكون مَزروعَه في الأرض، هي أصغَر كُل التّيراب العَلى الأرض.</verse>
				<verse number="32">و لَكِن لَمّا كانَت مَزروعَه، تَكبَر و تَبقى أكبَر كُل النَباتات. و تَعمِل فُروع كَبيرَه حَتّى طُيور السَّما يَقدَرو يَقَنِّبو في ضُلّا.“</verse>
				<verse number="33">بِأمثال كَتيرَه زي دي، هو قال ليهُم الكِلمَه، زي ما هُم كانو يَقدَرو يَفهَمو.</verse>
				<verse number="34">يَسُوع ما كَلَّمُم بِدون مَثَل، لَكِن هو وَرّا مَعنى كُلّو شي لِتَلاميذو لَمّا كانو بَراهُم.</verse>
				<verse number="35">اليوم داك في المِسا، قال ليهُم: ”نَمشي لِلطَّرف التّاني.“</verse>
				<verse number="36">و هُم خَلّو الجَّماعَه و اَخَدو يَسُوع مَعاهُم زي ما هو كان، في المُركَب. و مَراكِب تانيَه كانَت مَعاهو.</verse>
				<verse number="37">و نَزَلَت هَبوب شَديدَه، و المويَه ضَرَبَت و دَخَلَت في المُركَب حَتّى المُركَب قَرَّبَت تَبقى مَليانَه.</verse>
				<verse number="38">لَكِن هو كان في مؤخِّر المُركَب، نايِم فوق المَخَدَّه. و قَوَّموهو مِن النّوم و قالو ليهو: ”يا مُعَلِّم، ما مُهِم ليك إذا نَموت؟“</verse>
				<verse number="39">و قام مِن النّوم، و وَبَّخ الهَبوب، و قال لِلبَحَر: ”أسكُت ساكِت.“ و الهَبوب سَكَتَت، و كان في سُكوت كَبير.</verse>
				<verse number="40">و قال ليهُم: ”إنتو خايفين كِدا لِشِنو؟ كيف ما عِندَكُم إيمان؟“</verse>
				<verse number="41">و خافو خوف شَديد و قالو بَعضَهُم لِبَعض: ”مِنو دا؟ عَشان الهَبوب و البَحَر يَطيعوهو!“</verse>
			</chapter>
			<chapter number="5">
				<verse number="1">و وِصلو لِلجَّمب التّاني مِن البَحَر، لِبَلَد الجَدَريّين.</verse>
				<verse number="2">و لَمّا طَلَع مِن المُركَب، طَوّالي راجِل ليهو روح نَجِس جا مِن القُبور و قابَلو.</verse>
				<verse number="3">و هو كان قَعَد في القُبور. و ما كان في واحِد يَقدَر يَربُطو، و لا بِجَنزير.</verse>
				<verse number="4">مَرّات كَتيرَه كان مَربوط بِجَنازِير لِرِجلينو و سَلاسِل، و لَكِن قَطَّع الجَّنازِير و كَسَّر السَّلاسِل. و ما في واحِد عِندو قُوَّه يَغلِبو.</verse>
				<verse number="5">و كُلّو يوم ليل و نَهار كان بِكورِك في القُبور و في الجِّبال، و كان يَقطَع نَفسو بِحُجار.</verse>
				<verse number="6">و لَمّا شاف يَسُوع مِن بَعيد، جَرى و عَبَدو.</verse>
				<verse number="7">و كورَك بِصوت عالي و قال: ”مالي و مالَك، يا يَسُوع، إبن الله العالي؟ أطلُب مِنَّك بِالله، ما تَتَعِّبني.“</verse>
				<verse number="8">عَلَشان يَسُوع قال ليهو: ”اطلَع مِن الزّول، يا روح نَجِس!“</verse>
				<verse number="9">و يَسُوع سَألو و قال: ”إسمَك شِنو؟“ قال: ”إسمي لِجِيون، فِشان نِحنا كَتيرين.“</verse>
				<verse number="10">و طَلَب كَتير مِن يَسُوع ما يَطرُدُم بَرَّه مِن البَلَد.</verse>
				<verse number="11">و كان في هِناك عِند الجَّبَل مُراح كَبير مِن الكَداريك بياكُل.</verse>
				<verse number="12">و طَلَبو ليهو و قالو: ”رَسِّلنا لِلكَداريك عَشان نَدخُل فيهُم.“</verse>
				<verse number="13">و يَسُوع أدّاهُم إذن. و الأرواح النَّجسَه مَرَقو مِنّو، و دَخَلو في الكَداريك. و المُراح جَرى مِن الطَّرف لِلبَحَر و غِرِق في البَحَر. و كان في إتنين ألف كَدروك تَقريباً.</verse>
				<verse number="14">و الرُعاه هَرَبو، و خَبَّروهو في المَدينَه و بَرَّه مِن المَدينَه كَمان. و النّاس جو عَشان يَشوفو الشّي الحَصَل.</verse>
				<verse number="15">و جو لِيَسُوع، و شافو الزّول، الكان فيهو شياطين، قاعِد، و لابِس هِدوم، و عاقِل. و هو الكان ليهو أرواح كَتيرَه. و النّاس كانو خايفين.</verse>
				<verse number="16">و النّاس الشّافوهو كَلَّمو عَن الشّي الحَصَل لِلزّول الكانَت فيهو شياطين و عَن الكَداريك.</verse>
				<verse number="17">و بِقو يَطلُبو مِن يَسُوع يَسيب بَلَدُم.</verse>
				<verse number="18">و وَكِت كان يَدخُل المُركَب، الزّول الفيهو شياطين طَلَب مِنّو يَكون مَعاهو.</verse>
				<verse number="19">و لَكِن ما خَلّاهو، و قال ليهو: ”أمشي لِبيتَك، و لِأهلَك، و خَبِّرُم بِالحاجَه العَمَلا بيك الرَّب، و كيف وَرّا ليك رَحمَتو.“</verse>
				<verse number="20">و مَرَق و بِقى يَنادي في المُدُن العَشَرَه الحاجات العَمَل يَسُوع بيهو. و كُل النّاس إستَغرَبو.</verse>
				<verse number="21">و لَمّا يَسُوع مَرَّه تانيَه قَطَع البَحَر في المُركَب لِلجَّمب التّاني، ناس كُتار إتلَمّو ليهو. و هو كان في طَرف البَحَر.</verse>
				<verse number="22">بَعدين واحِد مِن رؤساء بيت الرَّب جا، إسمو يَايِرُس. و لَمّا شاف يَسُوع، وَقَع قِدّام كِرعينو،</verse>
				<verse number="23">و قال: ”بِتّي الصَّغَيرَه قَريبَه مِن الموت. تَعال مِن فَضلَك، و خُت إيدَك عَليها عَشان تَكون طَيبَه، و تَحيى.“</verse>
				<verse number="24">و مَشى مَعاهو. و ناس كُتار تَبَعوهو و قَرَّبو ليهو.</verse>
				<verse number="25">و كانَت في مَرَه، الدَّم نَزَل مِنَّها لِمُدَّة إتناشَر سَنَه.</verse>
				<verse number="26">و هي تِعِبَت كَتير مِن حُكَما كَتيرين. و صَرَفَت كُل القُروش العِندَها. و هي ما بِقَت طَيبَه، لَكِن العَيى زادَت.</verse>
				<verse number="27">و لَمّا سِمِعَت بِالخَبَر عَن يَسُوع، جات مِن وَراهو في وَسط الجَّماعَه و لَمَسَت هِدومو.</verse>
				<verse number="28">فِشان قالَت: ”إذا ألمَس هِدومو بَس، بَكون طَيبَه.“</verse>
				<verse number="29">و طَوّالي نُزول دَمّا وَقَف. و هي عِرِفَت في جِسِما إنَّها بِقَت طَيبَه.</verse>
				<verse number="30">و يَسُوع عِرِف في نَفسو القُوَّه طَلَعَت مِنّو. و طَوّالي إتلَفَت في وَسط الجَّماعَه و قال: ”مِنو لَمَس هِدُومي؟“</verse>
				<verse number="31">و تَلاميذو قالو ليهو: ”إنتَ تَشوف النّاس يَلِزّوك، و تَقول: مِنو لَمَسني؟“</verse>
				<verse number="32">و كان يَعايِن حَولو عَشان يَشوف الواحدَه العَمَلَت دا.</verse>
				<verse number="33">و المَرَه عِرِفَت الشّي الحَصَل ليها، و كانَت خايفَه و رَجَعَت، و جات و وَقَعَت قِدّامو، و كَلَّمَتو بِالحَق كُلّو.</verse>
				<verse number="34">و قال ليها: ”يا بِتّي، إيمانِك شَفاكي. أمشي بِالسَّلام. كوني طَيبَه مِن العَيى.“</verse>
				<verse number="35">و وَكِت ما يَسُوع يتكَلَّم لِسَّع، ناس جو مِن رَئيس بيت الرَّب، و قالو: ”بِتَّك ماتَت. لِشِنو إنتَ لِسَّع تَتَعِّب المُعَلِّم؟“</verse>
				<verse number="36">و يَسُوع سِمِع الكَلام الهُم قالو: و قال لِرَئيس بيت الرَّب: ”ما تَخاف. صَدِّق بَس.“</verse>
				<verse number="37">و هو ما خَلّى أي واحِد يَتبَعو إلّا بُطْرُس، و يَعْقُوب، و يُوحَنَّا أخو يَعْقُوب.</verse>
				<verse number="38">و لَمّا وِصلو لِبيت رَئيس بيت الرَّب، يَسُوع شاف الدَوشَه، و النّاس يَبكو و يَكورِكو كَتير جِدّاً.</verse>
				<verse number="39">و لَمّا دَخَل، هو قال ليهُم: ”لِشِنو تَعمِلو دَوشَه و تَبكو؟ البِت ما مَيِّتَه لَكِن نايمَه.“</verse>
				<verse number="40">و ضِحِكو عَليهو. لَكِن هو مَرَّق كُلَّهُم بَرَّه، و أخَد أبو البِت و أُمَّها و الكانو مَعاهو، و مَشى لِلمَحَل الكانَت فيهو البِت.</verse>
				<verse number="41">و مَسَك البِت بِإيدا، و قال ليها: ”طَلِيثَا قوم.“ يَعني: ”يا بِت، أقول ليكي: قومي.“</verse>
				<verse number="42">و طَوّالي البِت قامَت و مَشَت، عَشان عُمُرا كان إتناشَر سَنَه. و طَوّالي إستَغرَبو جِدّاً.</verse>
				<verse number="43">و هو أمَرُم شَديد ما يَخَلّو واحِد يَعرِف بِدا. و كَلَّمُم يَدُّوها عَشان تَاكُل.</verse>
			</chapter>
			<chapter number="6">
				<verse number="1">و مَرَق مِن هِناك و جا لِوَطَنو. و تَلاميذو تَبَعوهو.</verse>
				<verse number="2">و لَمّا كان يوم السَّبِت، إبتَدا يَعَلِّم في بيت الرَّب. و ناس كُتار لَمّا سِمِعوهو، إستَغرَبو و قالو: ”الرّاجِل دا إتعَلَّم كُلّو دا مِن وين؟ شِنو الحِكمَه الأدّوها ليهو؟ حَتّى يَقدَر يَعمِل الأعمال القَوّيَّه دي بِإيدو!</verse>
				<verse number="3">دا ما هو النَّجّار؟ وَلَد مَرْيَم، و أخو يَعْقُوب، و يُوسِي، و يَهُوذَا، و سِمْعَان؟ و أخواتو ما هِنا مَعانا؟“ و بِقو زَعلانين مِنّو.</verse>
				<verse number="4">و يَسُوع قال ليهُم: ”ما في نَبي بِدون إحتِرام إلّا في وَطَنو و بين أقارِبو و في بيتو.“</verse>
				<verse number="5">و هو ما قِدِر يَعمِل عَمَل بِقُوَّه و لا واحِد هِناك، إلّا هو خَتَّ إيدينو عَلى ناس عَيّانين قَليلين و شَفاهُم.</verse>
				<verse number="6">و هو إستَغرَب عَشان هُم كانو بِدون إيمان. و مَشى مِن حِلَّه لِحِلَّه و عَلَّم النّاس.</verse>
				<verse number="7">و نادى الإتناشَر و بِقى يَرَسِّلُم إتنين إتنين. و أدّاهُم سُلطَه عَلى الأرواح النَّجسَه.</verse>
				<verse number="8">و أمَرُم ما يَشيلو حاجَه لِلسَّفَر إلّا عَصايَه بَس، لا عيش، و لا كيس، و لا قُروش في حِزامُم.</verse>
				<verse number="9">لَكِن أمَرُم يَلبَسو جِزَم، و ما يَلبَسو قَميصين.</verse>
				<verse number="10">و قال ليهُم: ”البيت الإنتو تَدخُلوهو، أقعُدو فيهو لِغايَة ما تَمرُقو مِن المَحَل دا.</verse>
				<verse number="11">و إذا أي مَحَل ما يَقبَلكُم، و النّاس يابو يَسمَعو ليكُم، هِزّو التُّراب مِن رِجلينكُم لَمّا تَمرُقو، عَشان شَهادَه عَليهُم.“</verse>
				<verse number="12">و مَرَقو، و بِشَّرو أن النّاس لازِم يَتوبو.</verse>
				<verse number="13">و طَلَّعو شياطين كَتيرَه، و دَهَنو بِزيت ناس عَيّانين كُتار، و شَفوهُم.</verse>
				<verse number="14">و المَلِك هِيرُودُس سِمِع بيهو، عَلَشان إسم يَسُوع بِقى مَعروف. بَعَض مِن النّاس قالو: ”يُوحَنَّا المَعمَدان قام مِن بين المَيِّتين. و عَلَشان كِدا، القُوّات دي بِشتَغِلو فيهو.“</verse>
				<verse number="15">و لَكِن ناس تانيين قالو: ”هو إِيلِيَّا.“ و بَعض مِنَّهُم قالو: ”هو نَبي، زي واحِد مِن الأنبياء.“</verse>
				<verse number="16">لَكِن لَمّا هِيرُودُس سِمِع دا، هو قال: ”يُوحَنَّا الأنا قَطَعتَ رَاسو، هو قام مِن بين المَيِّتين.“</verse>
				<verse number="17">عَشان هِيرُودُس نَفسو كان رَسَّل و قَبَض عَلى يُوحَنَّا، و رَبَطو في السِّجِن فِشان هِيرُودِيَا، مَرَة فِيلُبُّس أخوهو. عَلَشان هو كان إتزَوَّجا.</verse>
				<verse number="18">فِشان يُوحَنَّا كان قال لِهِيرُودُس: ”ما بِالقانون بِتاخُد مَرَة أخوك.“</verse>
				<verse number="19">كِدا، هِيرُودِيَا كانَت زَعلانَه شَديد في قَلبَها مِن يُوحَنَّا، و كانَت عاوزَه تَكتُلو. و لَكِن ما كانَت تَقدَر.</verse>
				<verse number="20">عَشان هِيرُودُس كان خايِف مِن يُوحَنَّا، و عِرِف هو راجِل بار و قُدّوس، و حَرَسو. و لَمّا سِمِع يُوحَنَّا، إتحَيَّر جِدّاً، و لَكِن سِمِعو بِفَرَح.</verse>
				<verse number="21">و حَصَلَت فُرصَه في يوم ميلاد هِيرُودُس، و هو عَمَل عَزومَه لِلمُحتَرِمين، و رؤساء الجُّيوش و ناس الجَّليل الكُبار.</verse>
				<verse number="22">و لَمّا بِت هِيرُودُس دَخَلَت و رَقَصَت، هِيرُودُس و ضُيوفو كانو مَبسوطين جِدّاً. و المَلِك قال لِلبِت: ”أطلُبي مِنّي زي ما عاوزَه، و أنا بَدّيها ليكي.“</verse>
				<verse number="23">و حَلَف و قال: ”بَدّيكي الإنتي بِتَطلُبي مِنّي لِغايَة نُص مَملَكتي.“</verse>
				<verse number="24">و مَرَقَت، و قالَت لِأُمَّها: ”بَطلُب شِنو؟“ و هي قالَت: ”راس يُوحَنَّا المَعمَدان.“</verse>
				<verse number="25">و طَوّالي دَخَلَت بِسُرعَه لِلمَلِك، و طَلَبَت و قالَت: ”أنا عاوِزاك تَدّيني طَوّالي راس يُوحَنَّا المَعمَدان عَلى صَحَن.“</verse>
				<verse number="26">و المَلِك كان حَزنان جِدّاً. و لَكِن عَلَشان حَلَفو و ضُيوفو، ما داير يَرفُضو.</verse>
				<verse number="27">و طَوّالي المَلِك رَسَّل عَسكَري مِن الحُرّاس، و أمَرو يَجيب راس يُوحَنَّا. و مَشى و قَطَع رَاسو في السِّجِن،</verse>
				<verse number="28">و جاب رَاسو عَلى صَحَن، و أدّاهو لِلبِت. و البِت أدَّتو لِأُمَّها.</verse>
				<verse number="29">و لَمّا التَّلاميذ سِمِعو، جو و اَخَدو جِسمو، و خَتّوهو في قَبر.</verse>
				<verse number="30">و الرُّسُل رَجَعو لِيَسُوع، و خَبَّروهو بِكُلّو شي، كُل العَمَلوهو و كُل العَلَّموهو.</verse>
				<verse number="31">و قال ليهُم: ”تَعالو إنتو بَراكُم لِمَحَل الخَلا، و إستَريحو شوَيَه.“ فِشان الجّايين و الماشين كانو كَتيرين، و ما عِندَهُم فُرصَه عَشان ياكلو.</verse>
				<verse number="32">و مَشو في المُركَب لِمَحَل الخَلا بَراهُم.</verse>
				<verse number="33">و ناس كُتار شافوهُم ماشين، و عِرِفوهُم. و جَرو هِناك بِكِرعينُم مِن كُل المُدُن. و وِصلو قُبّال ما هُم وِصلو.</verse>
				<verse number="34">و لَمّا يَسُوع طَلَع، هو شاف ناس كُتار، و حَنَّه عَليهُم، فِشان هُم زي خِرفان بِدون راعي. و بِقى يَعَلِّمُم حاجات كَتيرَه.</verse>
				<verse number="35">و بَعَد ساعات كَتيرَه، تَلاميذو قَرَّبو ليهو و قالو: ”المَحَل دا خَلا، و الوَكِت فات.</verse>
				<verse number="36">كَلَّم النّاس أن يَمشو لِلمَحَلّات حَولينا و الحِلَل و يَشتَرو أكِل لِنُفوسُم.“</verse>
				<verse number="37">و لَكِن قال ليهُم: ”إنتو أدّوهُم عَشان ياكُلو.“ و قالو ليهو: ”نَمشي نَشتَري عيش بِمِيَّتين ريال؟ و نَدّيهُم عَشان ياكُلو؟“</verse>
				<verse number="38">و قال ليهُم: ”عِندَكُم كَم رَغيف؟ أمشو و شوفو.“ و لَمّا عِرِفو، قالو: ”خَمسَه، و سَمَكتين.“</verse>
				<verse number="39">بَعدين أمَر كُلُّهُم يَقعُدو جَماعات جَماعات عَلى القَش الأخدَر.</verse>
				<verse number="40">و كِدا قَعَدو في جَماعات مِيَّه مِيَّه، و خَمسين خَمسين.</verse>
				<verse number="41">و أخَد الخَمسَه رَغِفان و السَّمَكتين، و عايَن لِلسَّما و بارَك و كَسَّر الرَّغِفان، و أدّاها لِلتَّلاميذ عَشان يَقَدِّموها لِلنّاس. و قَسَّم السَّمَكتين بين كُلَّهُم.</verse>
				<verse number="42">و كُلُّهُم أكَلو، و كانو شَبعانين.</verse>
				<verse number="43">و لَمّو إتناشَر قُفَّه مَليانَه مِن حِتَت الرَغيف و السَّمَك.</verse>
				<verse number="44">و ديل الأكَلو الرَغِفان كانو خَمسَة آلاف راجِل.</verse>
				<verse number="45">و طَوّالي يَسُوع دَخَّل تَلاميذو في المُركَب، عَشان يَمشو قُبَّالو لِلطَّرف التّاني لِبيت صَيدا، و هو صَرَف النّاس.</verse>
				<verse number="46">و بَعَد ما خَلّاهُم، مَشى لِلجِّبال عَشان يَصَلّي.</verse>
				<verse number="47">و لَمّا بِقى المِسا، المُركَب كانَت في وَسط البَحَر، و هو كان بَراهو عَلى الواطَه.</verse>
				<verse number="48">و شافُم تَعبانين عَشان كانو بِسوقو المُركَب، عَشان الهَبوب كانَت ضِد المُركَب. و بين السّاعَه تلاتَه و السّاعَه سِتَّه في الصَّباح، يَسُوع قَرَّب ليهُم ماشي عَلى البَحَر. و كان عاوِز يَفوتُم.</verse>
				<verse number="49">و لَكِن لَمّا شافوهو ماشي عَلى البَحَر، إفتَكَرو كان روح، و كورَكو.</verse>
				<verse number="50">عَلَشان كُلُّهُم شافوهو و كانو خايفين جِدّاً. لَكِن طَوّالي كَلَّمُم و قال ليهُم: ”شِدّو حيلكُم. أنا هو. ما تَخافو.“</verse>
				<verse number="51">و طَلَع ليهُم جُوَّه المُركَب، و الهَبوب سَكَتَت. و هُم إستَغرَبو كَتير خَلاص.</verse>
				<verse number="52">عَلَشان هُم ما فِهمو عَن الرَّغِفان، لَكِن قُلوبُم كانَت تَقيلَه.</verse>
				<verse number="53">و لَمّا قَطَعو البَحَر، جو لِأرض جَنِّيسَارَت، و رَبَطو المُركَب عِند الطَّرف.</verse>
				<verse number="54">و لَمّا مَرَقو مِن المُركَب، طَوّالي النّاس عِرِفوهو،</verse>
				<verse number="55">و جَرو في كُل المَكان دا، و بِقو يَشيلو ناس عَيّانين عَلى بُروشُم لِكُلّو مَحَل الهُم سِمِعو يَسُوع كان في هِناك.</verse>
				<verse number="56">و في كُلّو مَحَل الهو جا ليهو، إذا حِلَّه، ولّا مَدينَه، ولّا مَحَلّات بَرَّه المُدُن، خَتّو العَيّانين في السّوق، و طَلَبو مِنّو يَخَلّيهُم يَلمَسو طَرف هِدومو بَس. و كُل اللِّمسوهو بِقو شُداد.</verse>
			</chapter>
			<chapter number="7">
				<verse number="1">و الفَرّيسيّين إتلَمّو ليهو، هُم و بَعض مِن مُعَلِّمين القانون الجّو مِن أُورُشَلِيم.</verse>
				<verse number="2">و شافو بَعض مِن تَلاميذو ياكُلو عيش بِإيد وَسخانَه، يَعني بِدون ما يَغَسِّلو إيدينُم.</verse>
				<verse number="3">عَلَشان الفَرِّيسِيِّين و كُل اليَهود ما ياكُلو إلّا يَغَسِّلو إيدينُم حَتّى الكوعين، عَشان يَحفَظو عادَة الشُّيوخ.</verse>
				<verse number="4">و لَمّا بِجو مِن السّوق، ما ياكُلو إذا ما يِتغَسَّلو في الأوَّل. و يَحفَظو عَوايِد تانيَه كَتيرَه: زي غَسيل الكُبايات، و البُرام، و حِلَل النَّحاس.</verse>
				<verse number="5">و الفَرّيسيّين و مُعَلِّمين القانون سألوهو و قالو: ”لِشِنو تَلاميذَك ما بِعيشو بِعادَة الشُّيوخ؟ و لَكِن بَدَل مِن دا ياكلو عيش بِإيد وَسخانَه؟“</verse>
				<verse number="6">و قال ليهُم: ”نُبُوَّة إِشَعْيَاء كانَت مَظبوطَه لَمّا إتنَبّأ عَنكُم، إنتو المُنافِقين، زي ما مَكتوب: النّاس ديل يَحتَرِموني بِخُشومُم، و لَكِن قُلوبُم بَعيدين مِنّي.</verse>
				<verse number="7">يَعبُدوني بِدون فايدَه، و يَعَلِّمو تَعاليم أوامِر النّاس.</verse>
				<verse number="8">إنتو تَخَلّو أمر الله، و تَحفَظو عادَة النّاس.“</verse>
				<verse number="9">و قال ليهُم: ”عِندَكُم تَرتيب كوَيس أن تَرفُضو أمر الله عَلَشان تَحفَظو عادَتكُم!</verse>
				<verse number="10">عَشان مُوسَى قال: إحتَرِم أبوك و أُمَّك، و، اليَشتِم أبوهو ولّا أُمّو، خَليهو يَموت الموت.</verse>
				<verse number="11">لَكِن إنتو تَقولو: إذا واحِد يَقول لِأبوهو ولّا أُمّو، الفايدَه الكان عِندَك مِنّي، هي تَقدِمَه، يَعني هَدِيَّه لِلَّه،</verse>
				<verse number="12">إنتو ما تَخَلّوهو يَعمِل حاجَه لِأبوهو او أُمّو بَعَد دا.</verse>
				<verse number="13">و إنتو تَبَطِّلو كَلام الله بِعادَتكُم الإنتو خَبَّرتو النّاس بيهو. و إنتو تَعمِلو حاجات كَتيرَه زي دي.“</verse>
				<verse number="14">و نادى ليهو النّاس مَرَّه تانيَه، و قال ليهُم: ”أسمَعو لَي كُلُّكُم، و أفهَمو.</verse>
				<verse number="15">ما في حاجَه بَرَّه مِن الإنسان إذا تَدخُل فيهو تَقدَر تَنَجِّسو. لَكِن الحاجات التَّمرُق مِن الإنسان، هي تَنَجِّسو.</verse>
				<verse number="16">إذا واحِد عِندو إضنين لِلسَّمَع، خَليهو يَسمَع.“</verse>
				<verse number="17">و لَمّا يَسُوع خَلّى النّاس و دَخَل البيت، تَلاميذو سألوهو عَن المَثَل.</verse>
				<verse number="18">و قال ليهُم: ”إنتو كَمان ما فاهمين؟ ما تَفهَمو اليَدخُل الإنسان مِن بَرَّه ما بِقدَر يَنَجِّسو؟</verse>
				<verse number="19">عَشان ما يَدخُل قَلبو، لَكِن بَطنو، و يَطلَع مِن جِسمو.“ و بِالكَلام دا، خَبَّر النّاس إنّو كُل الأكِل نَضيف.</verse>
				<verse number="20">و قال: ”اليَمرُق مِن الإنسان، هو اليَنَجِّس الإنسان.</verse>
				<verse number="21">عَشان مِن جُوَّه، مِن قُلوب النّاس، بِتَمرُق الأفكار الشَّرّيرَه، و الفُجور، و السِّرقَه، و الكَتل، و الزِّنا،</verse>
				<verse number="22">و الطَّمَع، و الشَّر، و الغِش، و السَّفاهَه، و العين الشَّرّيرَه، و الكِضِب عَلى زول، و الكِبِر، و العَمَل البَليد.</verse>
				<verse number="23">كُل الحاجات الشَّرّيرَه دي تَمرُق مِن جُوَّه الزّول، و تَنَجِّسو.“</verse>
				<verse number="24">و يَسُوع قام مِن هِناك، و مَشى لِمَحَل صُور و صَيدا. و دَخَل في بيت، و ما كان عاوِز أي واحِد يَعرِف. لَكِن ما قِدِر يَكون مَدسوس مِنَّهُم.</verse>
				<verse number="25">لَكِن طَوّالي، مَرَه سِمِعَت عَنّو، و ليها بِت صَغَيرَه فيها روح نَجِس. و المَرَه جات و وَقَعَت قِدّام كِرعينو.</verse>
				<verse number="26">و هي كانَت مَرَه مِن ناس إغريقيين، جِنسا فينيقِيَّه سُورِيَّه. و طَلَبَت مِنّو يَطَلِّع الشّيطان مِن بِتّا.</verse>
				<verse number="27">و قال ليها: ”خَلّي الأولاد بِيَشبَعو في الأوَّل، عَشان ما كوَيس ياخُد عيش الأولاد و يَرميهو لِلكِلاب الصُّغار.“</verse>
				<verse number="28">لَكِن هي رَدَّت و قالَت ليهو: ”أيوَه، يا رَب، لَكِن الكِلاب تِحِت الطَّرَبيزَه ياكلو مِن فَتافيت الأولاد.“</verse>
				<verse number="29">و قال ليها: ”عَشان الكِلمَه دي، أمشي. الشّيطان طَلَع مِن بِتِّك.“</verse>
				<verse number="30">و مَشَت لِبيتا و لِقَت البِت راقدَه فوق العَنقَرِيب، و الشّيطان كان مَرَق.</verse>
				<verse number="31">بَعَد شوَيَه، يَسُوع مَرَق مِن مَحَل صُور، و مَشى بِدَرِب صَيدا لِبَحَر الجَّليل، في وَسط مَحَل المُدُن العَشَرَه.</verse>
				<verse number="32">و جابو ليهو راجِل أطرَش، و صَعب ليهو يتكَلَّم. و طَلَبو مِنّو يَخُت إيدو عَليهو.</verse>
				<verse number="33">و اَخَدو مِن الجَّماعَه بَراهو، و خَتَّ أصابِعو في إضنينو، و بَزَق، و لَمَس لِسانو.</verse>
				<verse number="34">و عايَن لِلسَّما، و إتنَفَّس، و قال ليهو: ”افَّاتَا،“ يَعني: ”كون مَفتوح.“</verse>
				<verse number="35">و إضنينو بِقو مَفتوحَه، و لِسانو إتفَكَّ، و هو بِقى يتكَلَّم مَظبوط.</verse>
				<verse number="36">و أمَرُم ما يَكَلِّمو واحِد. لَكِن بِقَدُر ما أمَرُم، هُم كانو يَخَبِّرو النّاس زِيادَه بِكَتير.</verse>
				<verse number="37">و النّاس كانو بِستَغرَبو جِدّاً جِدّاً، و قالو: ”هو عَمَل كُلّو شي تَمام. هو يَعمِل الطُّرُش يَسمَعو و البُكُم يِتكَلَّمو!“</verse>
			</chapter>
			<chapter number="8">
				<verse number="1">و في الأيام ديلاك، ناس كُتار إتلَمّو، و ما كان عِندَهُم أكِل. و يَسُوع نادى تَلاميذو و قال ليهُم،</verse>
				<verse number="2">”أحِن عَلى النّاس، عَشان هُم قاعِدين مَعاي تلاتَه أيام هَسَّع، و ما عِندَهُم أكِل.</verse>
				<verse number="3">و إذا أرَسِّلُم لِبُيوتُم و هُم جَعانين، بِقَعو في السِّكَّه. و بَعَض مِنَّهُم جو مِن بَعيد.“</verse>
				<verse number="4">و تَلاميذو قالو ليهو: ”كيف واحِد يَلقا عيش كِفايَه لِلنّاس ديل عَشان بِكونو شَبعانين هِنا في الخَلا؟“</verse>
				<verse number="5">و سألُم و قال: ”عِندَكُم كَم رَغيف؟“ و قالو: ”سَبعَه.“</verse>
				<verse number="6">و أمَر النّاس يَقعُدو في الواطَه. و أخَد السَّبعَه رَغِفان. و بَعَد ما شَكَر، كَسَّرُم، و أدّاهُم لِتَلاميذو فِشان يَقَدِّمو لِلنّاس.</verse>
				<verse number="7">و كان عِندَهُم شوَيَه مِن سَمَك صَغَيِر. و بَعَد ما بارَكُم، أمَر أن يَقَدِّمو السَّمَك كَمان.</verse>
				<verse number="8">و أكَلوها، و كانو شَبعانين. و رَفَعو مِن فَضلَت الأكِل سَبعَه قُفَف مَليانَه.</verse>
				<verse number="9">و النّاس الأكَلو كانو أربَعَة آلاف تَقريباً.</verse>
				<verse number="10">و بَعدين صَرَفُم. و طَوّالي دَخَل مُركَب مَعَ تَلاميذو، و مَشى لِقِسم دَلمَنوتَه.</verse>
				<verse number="11">و الفَرّيسيّين جو و إبتَدو يَسألوهو، و طَلَبو مِنّو عَلامَه مِن السَّما، عَشان يَجَرِّبوهو.</verse>
				<verse number="12">و يَسُوع إتنَفَّس شَديد في نَفسو، و قال: ”ناس الزَّمَن دا يَطلُب عَلامَه لِشِنو؟ أقول ليكُم الحَق، ما يَدّو عَلامَه لِناس الزَّمَن دا.“</verse>
				<verse number="13">و خَلّاهُم، و دَخَل المُركَب مَرَّه تانيَه، و مَشى لِلطَّرف التّاني.</verse>
				<verse number="14">و التَّلاميذ نِسو ياخُدو العيش. و ما كان عِندَهُم في المُركَب إلّا رَغيف واحِد.</verse>
				<verse number="15">و هو حَزَّرُم و قال: ”خَلّو بالكُم، و أحرِسو مِن خَميرَة الفَرِّيسِيِّين و خَميرَة هِيرُودُس.“</verse>
				<verse number="16">و إتكَلَّمو بَعضَهُم لِبَعض و قالو: ”ما عِندَنا عيش.“</verse>
				<verse number="17">و يَسُوع عِرِف كَلامُم و قال ليهُم: ”لِشِنو تِتكَلَّمو عَلَشان ما عِندَكُم عيش؟ إنتو لِسَّع ما تَشوفو ولّا تَفهَمو؟ قُلوبكُم قَوّيين؟</verse>
				<verse number="18">ليكُم عُيون و ما تَشوفو؟ و عِندَكُم إضنين و ما تَسمَعو؟ و ما تِتزَكَّرو؟</verse>
				<verse number="19">لَمّا كَسَّرتَ الخَمسَه رَغِفان لِلخَمسَة آلاف، رَفَعتو كَم قُفَّه مَليانَه مِن حِتَت الأكِل؟“ قالو ليهو: ”إتناشَر.“</verse>
				<verse number="20">”و لَمّا كَسَّرتَ السَّبعَه رَغِفان لِلأربَعَة آلاف، رَفَعتو كَم قُفَّه مَليانَه مِن باقي الأكِل؟“ و قالو ليهو: ”سَبعَه.“</verse>
				<verse number="21">قال ليهُم: ”لِسَّع ما تَفهَمو؟“</verse>
				<verse number="22">و جو لِبيت صَيدا. و جابو ليهو واحِد عَميان، و طَلَبو مِنّو يَلمَسو.</verse>
				<verse number="23">و أخَد العَميان بِإيدو، و قادو بَرَّه مِن الحِلَّه. و بَعَد ما بَزَق في عينو، و خَتَّ إيدينو عَليهو، سَألو و قال: ”إنتَ تَشوف حاجَه؟“</verse>
				<verse number="24">و عايَن لِفوق، و قال: ”أشوف النّاس، لَكِن زي الشَّجَر ماشين.“</verse>
				<verse number="25">بَعدين خَتَّ إيدينو عَلى عُيونو مَرَّه تانيَه. و هو عايَن شَديد، و نَظَرو رَجَع، و هو شاف كُلّو شي تَمام.</verse>
				<verse number="26">و رَسَّلو لِبيتو، و قال: ”ما تَدخُل الحِلَّه أبَداً.“</verse>
				<verse number="27">و يَسُوع مَرَق، هو و تَلاميذو، لِحِلَل قَيْصَرِيَّه فِيلِبُّس. و وَكِت ما كانو في السِّكَّه، سأل تَلاميذو و قال: ”النّاس بِقولو أنا مِنو؟“</verse>
				<verse number="28">و قالو ليهو: ”بِقولو يُوحَنَّا المَعمَدان، و تانيين بِقولو، إِيلِيَّا، و تانيين بِقولو، واحِد مِن الأنبياء.“</verse>
				<verse number="29">و سألُم: ”و إنتو بِتقولو أنا مِنو؟“ و بُطْرُس رَدَّ عَليهو و قال: ”إنتَ المَسيح.“</verse>
				<verse number="30">و يَسُوع حَزَّرُم أن ما يَكَلِّمو أي زول عَنّو.</verse>
				<verse number="31">و هو إبتَدا يَعَلِّمُم أن إبن الإنسان لازِم يِتعَذَب كَتير، و الشُّيوخ، و القُسُس الكُبار، و مُعَلِّمين القانون بِيَرفُضوهو، و يَكتُلوهو. و بَعَد تلاتَه أيام هو بِقوم.</verse>
				<verse number="32">و كان يَقول دا بِكَلام باين. و بُطْرُس اَخَدو ليهو، و إبتَدا يَوَبِّخو.</verse>
				<verse number="33">و يَسُوع إتلَفَت و عايَن لِتَلاميذو، و وَبَّخ بُطْرُس و قال: ”أمشي بَعيد مِنّي، يا الشّيطان! عَشان إنتَ ما تَهتَم بِحاجات الله، لَكِن بِحاجات النّاس.“</verse>
				<verse number="34">و نادى ليهو النّاس مَعَ تَلاميذو، و قال ليهُم: ”إذا أي واحِد عاوِز يَجي وَراي، خَليهو يَنكِر نَفسو، و يَشيل صَليبو، و يَتبَعني.</verse>
				<verse number="35">عَشان هو الدّاير يَخَلِّص نَفسو، بِضَيِّعا. و هو اليَضَيِّع نَفسو فِشانّي أنا، و فِشان الإنجيل، بِخَلِّصا.</verse>
				<verse number="36">عَشان الفايدَه شِنو لِزول إذا يَحَصِّل عَلى الدُّنيا كُلَّها، و يَخَسِّر نَفسو؟</verse>
				<verse number="37">و الزّول بِقدَر يَدّي شِنو فِداء عَن نَفسو؟</verse>
				<verse number="38">الزّول البِكون خَجلان مِنّي، و مِن كَلامي بين ناس الزَّمَن الزّاني الخاطي دا، إبن الإنسان بِكون خَجلان مِنّو كَمان، لَمّا بِجي في مَجد أبوهو مَعَ المَلائكَه المُقَدَّسين.“</verse>
			</chapter>
			<chapter number="9">
				<verse number="1">و قال ليهُم: ”أقول ليكُم الحَق، بَعَض مِن النّاس الواقفين هِنا ما بِضوقو الموت لِغايَة ما بِشوفو مَلَكوت الله جاي بِقُوَّه.“</verse>
				<verse number="2">و بَعَد سِتَة أيام، يَسُوع أخَد مَعاهو بُطْرُس و يَعْقُوب و يُوحَنَّا. و طَلَع بيهُم لِجَبَل عالي بَراهُم. و شَكلو إتغَيَّر قِدّامُم.</verse>
				<verse number="3">و هِدومو بِقى أبيَض، لامِع جِدّاً، ما في واحِد في الدُّنيا يَقدَر يَعمِلو أبيَض زي دا!</verse>
				<verse number="4">و ظَهَر ليهُم إِيلِيَّا و مُوسَى، و كانو يِتكَلَّمو مَعَ يَسُوع.</verse>
				<verse number="5">و بُطْرُس رَدَّ و قال لِيَسُوع: ”يا سَيِّد، كوَيس لينا نَكون هِنا. خَلّونا نَصنَع تلاتَه خيام، واحدَه ليك، و واحدَه لِمُوسَى، و واحدَه لِإِيلِيَّا.“</verse>
				<verse number="6">عَشان هو ما عِرِف يَقول شِنو، عَلَشان هُم كانو خايفين جِدّاً.</verse>
				<verse number="7">و سَحابَه غَطَّتُم، و صوت جا مِن السَّحابَه و قال: ”دا هو إبني الحَبيب. أسمَعو ليهو.“</verse>
				<verse number="8">و عَلى غَفلَه لَمّا عايَنو حَواليهُم، هُم ما شافو أي واحِد مَعاهُم بَعَد دا إلّا يَسُوع بَس.</verse>
				<verse number="9">و وَكِت ما كانو نازِلين مِن الجَّبَل، أمَرُم ما يَخَبِّرو أي واحِد بِالهُم شافوهو، لِغايَة ما إبن الإنسان قام مِن بين المَيِّتين.</verse>
				<verse number="10">عَشان كِدا، حَفَظو الكَلام لِنُفوسُم، و كانو يَسألو بَعضَهُم لِبَعض مَعنى القيامَه مِن بين المَيِّتين.</verse>
				<verse number="11">و سألوهو: ”لِشِنو مُعَلِّمين القانون بِقولو إِيلِيَّا لازِم بِجي في الأوَّل؟“</verse>
				<verse number="12">و قال ليهُم: ”صَحيح، إِيلِيَّا يَجي في الأوَّل و بِرَجِّع كُلّو شي. و كيف مَكتوب عَن إبن الإنسان، إنّو يِتعَذَب كَتير، و يَكون مَرفوض؟</verse>
				<verse number="13">لَكِن أقول ليكُم، إِيلِيَّا جا بِالحَق، و النّاس عَمَلو بيهو زي ما دايرين، زي ما مَكتوب عَنّو.“</verse>
				<verse number="14">و لَمّا هُم جو لِلتَّلاميذ التّانيين، شافو ناس كُتار حَواليهُم، و مُعَلِّمين القانون يِتكَلَّمو مَعاهُم.</verse>
				<verse number="15">و طَوّالي كُل النّاس لَمّا شافوهو، إستَغرَبو، و جَرو ليهو و سَلَّمو عَليهو.</verse>
				<verse number="16">و هو سألُم و قال: ”تِتكَلَّمو مَعاهُم عَن شِنو؟“</verse>
				<verse number="17">و واحِد مِن النّاس رَدَّ عَليهو و قال: ”يا مُعَلِّم، جِبتَ ليك وَلَدي، عَشان عِندو روح أبكَم.</verse>
				<verse number="18">و في كُلّو مَحَل الرّوح يَمسِكو، يَرميهو لِلأرض. و هو يَزَبِّد، و يَعُض أسنانو، و يَبقى يابِس. و طَلَبتَ لِتَلاميذَك أن يَطَلِّعوهو، لَكِن ما قِدرو.“</verse>
				<verse number="19">و رَدَّ عَليهُم و قال: ”يا ناس الزَّمَن البِدون إيمان، بَكون مَعاكُم لِمِتين؟ بَصبُر عَليكُم لِمِتين؟ جيبوهو لَي.“</verse>
				<verse number="20">و قَدَّمو ليهو الوَلَد. و لَمّا الرّوح شاف يَسُوع، طَوّالي رَمى الوَلَد، و هو وَقَع عَلى الأرض، و إدَّردَق، و إتزَبَّد.</verse>
				<verse number="21">و يَسُوع سأل أبوهو و قال: ”مِن مِتين هو كان كِدا؟“ و قال: ”مِن الوَكِت الهو كان صَغَيِر.</verse>
				<verse number="22">و مَرّات كَتيرَه رَماهو في النّار و في المويَه عَشان يَخرِبو. لَكِن إذا تَقدَر تَعمِل حاجَه، أرحَمنا و ساعِدنا.“</verse>
				<verse number="23">و يَسُوع قال ليهو: ”تَقول: إذا تَقدَر! كُلّو شي مُمكِن لِلزّول البِصَدِّق.“</verse>
				<verse number="24">و طَوّالي أبو الوَلَد كورَك و قال: ”أنا بَصَدِّق. ساعِدني في ضُعف إيماني.“</verse>
				<verse number="25">و لَمّا يَسُوع شاف النّاس يَجو جاريين سَوا، وَبَّخ الرّوح النَّجِس، و قال ليهو: ”يا الرّوح الأبكَم الأطرَش، أنا بَدّيك أمر اطلَع مِنّو، و لا تَدخُلو مَرَّه تانيَه أبَداً.“</verse>
				<verse number="26">و كورَك، و رَماهو بِشِدَّه، و طَلَع مِنّو. و الوَلَد كان زي المَيِّت، و عَلَشان كِدا، كَتير مِن النّاس قالو: ”هو مات.“</verse>
				<verse number="27">و لَكِن يَسُوع مَسَكو بِإيدو، و رَفَعو، و هو قام.</verse>
				<verse number="28">و لَمّا دَخَل البيت، تَلاميذو سَألو و هُم بَراهُم، و قالو: ”نِحنا ما قِدِرنا نَطَلِّعو لِشِنو؟“</verse>
				<verse number="29">و قال ليهُم: ”ما مُمكِن يَطَلِّعو النّوع دا إلّا بِالصَّلاه و الصّوم.“</verse>
				<verse number="30">و مَرَقو مِن هِناك و مَرّو بِالجَّليل. و هو ما كان داير واحِد يَعرِف هو وين،</verse>
				<verse number="31">عَشان كان يَعَلِّم تَلاميذو و يَقول ليهُم: ”إبن الإنسان يَسَلِّموهو لِإيدين النّاس. و هُم بِيَكتُلوهو. و لَمّا يَكتُلوهو، بِقوم بَعَد تَلاتَة أيام.“</verse>
				<verse number="32">و لَكِن ما فِهمو كَلامو، و خافو يَسألوهو.</verse>
				<verse number="33">و جو لِكَفْرَنَاحُوم. و لَمّا يَسُوع كان في البيت، سألُم و قال: ”كُنتو تِتكَلَّمو مَعَ بَعض في السِّكَّه عَن شِنو؟“</verse>
				<verse number="34">و سَكَتو، عَشان كانو يِتكَلَّمو في السِّكَّه بَعضَهُم مَعَ بَعض، في مِنو هو الأكبَر مِنَّهُم.</verse>
				<verse number="35">و هو قَنَّب، و نادى الإتناشَر، و قال ليهُم: ”إذا واحِد عاوِز يَبقى الأوَّلاني، لازِم يَبقى آخِر الكُل و خَدّام لِلكُل.“</verse>
				<verse number="36">بَعدين أخَد وَلَد، و وَقَّفو في وَسِطُم. و حَضَنو، و قال ليهُم،</verse>
				<verse number="37">”اليَقبَل واحِد مِن الأولاد زي دا فِشان إسمي، يَقبِلني. و اليَقبِلني، ما يَقبِلني، لَكِن هو الرَّسَّلني.“</verse>
				<verse number="38">يُوحَنَّا قال ليهو: ”يا مُعَلِّم، شُفنا واحِد يَطَلِّع شياطين بِإسمَك، و مَنَعناهو، عَشان ما يَتبَعنا.“</verse>
				<verse number="39">لَكِن يَسُوع قال: ”ما تَمنَعوهو. ما في واحِد يَعمِل بِقُوَّه بِإسمي و طَوّالي يَقدَر يَقول عَلي الشَّر.</verse>
				<verse number="40">عَشان الما عَلينا، هو مَعانا.</verse>
				<verse number="41">أقول ليكُم الحَق، البِدّيكُم كُبّايَه مويَه بِإسمي عَشان إنتو بِتوع المَسيح، هو ما يَوَدِّر أُجرَتو.</verse>
				<verse number="42">و اليَكون سَبَب الخَطيَّه لِواحِد مِن الصُّغار ديل البِصَدِّقو بي، أحسَن ليهو إذا رَبَطو مُرحاكَه في رَقَبتو و رَموهو في البَحَر.</verse>
				<verse number="43">و إذا إيدَك سَبَب خَطيَّتَك، أقطَعا.</verse>
				<verse number="44">أحسَن ليك تَدخُل الحَياة بِإيد واحدَه مِن أن تَمشي لِجَهَنَّم لِلنّار الما بِتموت، و عِندَك إيدين.</verse>
				<verse number="45">و إذا كُراعَك سَبَب خَطيَّتَك، أقطَعا.</verse>
				<verse number="46">أحسَن ليك تَدخُل الحَياة أعرَج مِن أن يَرموك في الجَهَنَّم و عِندَك كِرعين.</verse>
				<verse number="47">و إذا عينَك سَبَب خَطيَّتَك، طَلِّعا. أحسَن تَدخُل مَلَكوت الله بِعين واحدَه مِن أن يَرموك في جَهَنَّم و عِندَك عُيون،</verse>
				<verse number="48">في المَكان الفيهو دودُم ما بِموت، و النّار ما بِتموت.</verse>
				<verse number="49">عَشان كُلّو واحِد بِتمَلَّح بِالنّار.</verse>
				<verse number="50">المِلِح كوَيس. لَكِن إذا المِلِح يَبقى مَسيخ، كيف تَرَجِّعو ليهو ضوقو؟ خَلّي يَكون ليكُم مِلِح في نُفوسكُم، و يَكون في سَلام بينكُم.“</verse>
			</chapter>
			<chapter number="10">
				<verse number="1">و يَسُوع مَرَق، و مَشى لِمَحَل اليَهُودِيَّه و غادي الأُرْدُنّ. و ناس كُتار إتلَمّو ليهو، و كان يَعَلِّمُم كَمان زي عادَتو.</verse>
				<verse number="2">و الفَرّيسيّين قَرَّبو ليهو عَشان يَجَرِّبوهو و سألوهو: ”بِالقانون لِلرّاجِل يَطَلِّق مَرَتو؟“</verse>
				<verse number="3">رَدَّ عَليهُم و قال: ”مُوسَى أمَركُم بِشِنو؟“</verse>
				<verse number="4">قالو: ”مُوسَى أدّا إذن لِلرّاجِل أن يَكتِب شَهادَة الطّلاق، و يَرَسِّلا مِنّو.“</verse>
				<verse number="5">و يَسُوع قال ليهُم: ”مُوسَى كَتَب الأمر دا عَلَشان قُلوبكُم قَوّيين.</verse>
				<verse number="6">لَكِن مِن بِدايَة خَليقَة الدُّنيا، الله خَلَقُم راجِل و مَرَه.</verse>
				<verse number="7">و فِشان دا، الرّاجِل بِسيب أبوهو و أُمّو، و يَلحَق مَرَتو.</verse>
				<verse number="8">و الأتنين يَبقو جِسم واحِد. كِدا، هُم ما إتنين بَعَد دا، لَكِن جِسم واحِد.</verse>
				<verse number="9">عَلَشان كِدا، الجَّمَعو الله، ما تَخَلّي زول يَفَرِّقو.“</verse>
				<verse number="10">و في البيت، تَلاميذو سَألو كَمان عَن دا.</verse>
				<verse number="11">و قال ليهُم: ”اليَطَلِّق مَرَتو و بِتزَوَّج مَرَه تانيَه، يَعمِل زِنا عَليها.</verse>
				<verse number="12">و إذا هي تَطَلِّق راجِلا و تَزَوِّج راجِل تاني، هي تَعمِل الزِّنا.“</verse>
				<verse number="13">و كانو يَقَدِّمو ليهو أولاد عَشان يَلمَسُم. و لَكِن التَّلاميذ كانو يَوَبِّخو النّاس القَدَّموهُم.</verse>
				<verse number="14">و لَكِن لَمّا يَسُوع شافُم، زِعِل شَديد، و قال ليهُم: ”خَلّو الأولاد بِجو لَي، و ما تَمنَعوهُم. عَشان مَلَكوت الله ليهُم اليَكونو زي الأولاد ديل.</verse>
				<verse number="15">أقول ليكُم الحَق، الما يَقبَل مَلَكوت الله زي وَلَد، ما بِدخُلو أبَداً.“</verse>
				<verse number="16">و أخَدُم في ضِرعاتو و كان يَبارِكُم، و هو يَخُت إيدينو عَليهُم.</verse>
				<verse number="17">و وَكِت ما كان ماشي في السِّكَّه، واحِد جَرى و رَكَع قِدّامو و سَألو و قال ليهو: ”يا المُعَلِّم الصّالِح، أسَوّي شِنو عَشان أُورَث الحَياة الأبَديَّه؟“</verse>
				<verse number="18">و يَسُوع قال ليهو: ”لِشِنو تَسَمّيني صالِح؟ ما في زول واحِد صالِح إلّا واحِد، و هو الله.</verse>
				<verse number="19">إنتَ تَعرِف الأوامِر: ما تَكتُل، ما تَعمِل الزِّنا، ما تَسرِق، ما تَشهَدو بِالكِضِب، ما تَغِش، إحتَرِم أبوك و أُمَّك.“</verse>
				<verse number="20">و قال ليهو، ”يا مُعَلِّم، حَفَظتو دي كُلَّها مِن الزَّمَن الأنا كُنتَ شاب.“</verse>
				<verse number="21">و يَسُوع عايَن ليهو، و حَبّاهو، و قال: ”ناقصَه ليك حاجَه واحدَه. أمشي، بيع كُلّو مالَك، و أدّيهو لِلمَساكين، و بِكون عِندَك كَنز في السَّما. و تَعال، و أتبَعني.“</verse>
				<verse number="22">و هو بِقى ما مَبسوط مِن الكِلمَه دي، و هو مَرَق حَزنان، عَشان كان عِندو أموال كَتيرَه.</verse>
				<verse number="23">و يَسُوع عايَن حَوَليهو و قال لِتَلاميذو: ”كيف بِكون صَعب لِلغَنيين أن يدخُلو مَلَكوت الله!“</verse>
				<verse number="24">و التَّلاميذ إستَغرَبو مِن كَلامو. لَكِن يَسُوع قال ليهُم كَمان: ”يا أولادي، دُخول مَلَكوت الله صَعب جِدّاً!</verse>
				<verse number="25">أسهَل لِجَمَل أن يَدخُل في عين إبرَه مِن أن راجِل غَني يَدخُل مَلَكوت الله.“</verse>
				<verse number="26">و إتعَجَّبو خَلاص، و قالو ليهو: ”كان كِدا، مِنو يَقدَر يَخلَص؟“</verse>
				<verse number="27">يَسُوع عايَن ليهُم و قال: ”دا ما مُمكِن لِلنّاس، لَكِن مُمكِن لِلَّه. عَشان كُلّو شي مُمكِن لِلَّه.“</verse>
				<verse number="28">و بُطْرُس إبتَدا يَقول ليهو: ”شوف، نِحنا خَلّينا كُلّو شي و تَبَعناك.“</verse>
				<verse number="29">يَسُوع قال: ”أقول ليكُم الحَق، ما في واحِد خَلّى بيت، ولّا أخوان، ولّا أخوات، ولّا أُم، ولّا أبو، ولّا أولاد، ولّا زِراعات فِشانّي و فِشان الإنجيل،</verse>
				<verse number="30">إلّا يَقبَل مِيَّة مَرَّه هَسَّع في الزَّمَن دا: بُيوت، و أخوان، و أخوات، و أُمَّهات، و أولاد، و زِراعات مَعَ طَرد، و في الزَّمَن الجّاي الحَياة الأبَديَّه.</verse>
				<verse number="31">و لَكِن كَتير مِن النّاس الفي الأوَّل بِكونو في الآخِر، و الفي الآخِر بِكونو في الأوَّل.“</verse>
				<verse number="32">و كانو في السِّكَّه، و يَطلَعو لِأُورُشَلِيم. و يَسُوع كان ماشي قِدّامُم. و كانو يِستَغرَبو، و هُم التَّبَعوهو كانو خايفين. و يَسُوع أخَد الإتناشَر مَرَّه تانيَه، و إبتَدا يَقول ليهُم عَن البِحصَل ليهو.</verse>
				<verse number="33">و قال: ”شوفو، نِحنا نَطلَع لِأُورُشَلِيم. و بِسَلِّمو إبن الإنسان لِلقُسُس الكُبار و مُعَلِّمين القانون. و بِحكُمو عَليهو بِالموت، و بِسَلِّموهو لِلأُمَم.</verse>
				<verse number="34">و بِضحَكو عَليهو، و يَبزَقو عَليهو، و يَجلِدوهو، و يَكتُلوهو. و بَعَد تَلاتَة أيام بِقوم.“</verse>
				<verse number="35">و يَعْقُوب و يُوحَنَّا أولاد زَبَدي قَرَّبو ليهو و قالو ليهو: ”يا مُعَلِّم، نِحنا دايِرينَك بِتَعمِل لينا كُلّو ما نَطلُب مِنَّك.“</verse>
				<verse number="36">و قال ليهُم: ”دايِرينّي أعمِل ليكُم شِنو؟“</verse>
				<verse number="37">قالو ليهو: ”أَدِّي لينا نَقَنِّب واحِد عَن يَمينَك، و واحِد عَن شِمالَك في مَجدَك.“</verse>
				<verse number="38">لَكِن يَسُوع قال ليهُم: ”إنتو ما تَعرِفو الإنتو تَطلُبو. إنتو تَقدَرو تَشرَبو مِن كُبّايَة الوَجَع الأنا بَشرَب مِنَّها؟ و تِتعَمَّدو بِالمَعموديَّه الأنا أتعَمَّد بيها؟“</verse>
				<verse number="39">و قالو ليهو: ”بِنَقدَر.“ و يَسُوع قال ليهُم: ”الكُبّايَه الأنا بَشرَب مِنَّها، إنتو بِتَشرَبو مِنَّها. و المَعموديَّه الأنا بَتعَمَّد بيها، بِتعَمَّدو إنتو.</verse>
				<verse number="40">و لَكِن القُعاد عَن يَميني ولّا عَن شِمالي ما لَي أن أدّيكُم. لَكِن هو لِلحَضَّر ليهُم الله.“</verse>
				<verse number="41">و لَمّا العَشَرَه سِمِعو، إبتَدو يَزعَلو مِن يَعْقُوب و يُوحَنَّا.</verse>
				<verse number="42">و يَسُوع ناداهُم ليهو و قال ليهُم: ”إنتو عارفين أن ديل المَعروفين يَكونو حُكّام الأُمَم، هُم يَعمِلو زي السَّيد عَليهُم. و الكُبار يَشتَغِلو بِسُلطَه عَليهُم.</verse>
				<verse number="43">و لَكِن ما يَكون بينكُم زي دا. لَكِن العاوِز يَبقى كَبير بينكُم، لازِم يَكون خَدّام ليكُم.</verse>
				<verse number="44">و العاوِز يَبقى الأوَّل بينكُم، لازِم يَكون عَبد لِلكُل.</verse>
				<verse number="45">عَلَشان إبن الإنسان ما جا عَشان النّاس يَخدِموهو، لَكِن عَشان يَخدِم النّاس، و عَشان يَدّي نَفسو فِداء عَن ناس كُتار.“</verse>
				<verse number="46">و جو لِأَرِيحَا. و وَكِت ما كان يَمرُق مِن أَرِيحَا مَعَ تَلاميذو و ناس كُتار كَمان، بَارْتِيمَاوُس، يَعني وَلَد تِيمَاوُس، و هو مِسكين و عَميان، كان قاعِد في السِّكَّه يَسأل صَدَقَه.</verse>
				<verse number="47">و لَمّا هو سِمِع إنّو كان يَسُوع النّاصِري، إبتَدا يَكورِك و يَقول: ”يا يَسُوع، إبن دَاوُد، أرحَمني!“</verse>
				<verse number="48">و ناس كُتار كانو يَوَبِّخوهو، و يَكَلِّموهو عَشان يَسكُت. و لَكِن هو كان يَكورِك زِيادَه: ”يا يَسُوع، إبن دَاوُد، أرحَمني.“</verse>
				<verse number="49">و يَسُوع وَقَف و قال: ”نادوهو.“ و نادو العَميان و قالو ليهو: ”شِد حيلَك. قوم، هو بِناديك.“</verse>
				<verse number="50">و رَمى توبو و نَطَّ، و جا لِيَسُوع.</verse>
				<verse number="51">و يَسُوع قال ليهو: ”دايِرني أعمِل ليك شِنو؟“ و العَميان قال ليهو: ”يا سَيِّد، داير أشوف مَرَّه تانيَه.“</verse>
				<verse number="52">و قال ليهو: ”أمشي، إيمانَك شَفاك.“ و طَوّالي قِدِر يَشوف، و تَبَع يَسُوع في الدَرِب.</verse>
			</chapter>
			<chapter number="11">
				<verse number="1">و لَمّا قَرَّبو مِن أُورُشَلِيم و وِصلو بيت فاجي و بيت عَنيا عِند جَبَل الزّيتون، رَسَّل إتنين مِن تَلاميذو،</verse>
				<verse number="2">و قال ليهُم: ”أمشو لِلحِلَّه القِدّامكُم، و طَوّالي لَمّا تَدخُلو فيها، بِتَلقو جَنى حُمارَه مَربوط، ما في واحِد رِكبو أبَداً. فِكُوهو، و جيبوهو.</verse>
				<verse number="3">و إذا واحِد بِقول ليكُم: لِشِنو تَعمِلو كِدا؟ قولو: الرَّب مُحتاج ليهو، و يَرَجِّعو هِنا طَوّالي.“</verse>
				<verse number="4">و مَرَقو، و لِقو جَنى حُمارَه مَربوط عِند الباب بَرَّه مِن السِّكَّه. و فَكّوهو.</verse>
				<verse number="5">و بَعض مِن النّاس الكانو واقفين هِناك قالو ليهُم: ”بِتَعمِلو شِنو، و إنتو تَفِكّو جَنى الحُمارَه؟“</verse>
				<verse number="6">و قالو ليهُم زي ما قال يَسُوع. و النّاس خَلّوهُم ياخدوهو.</verse>
				<verse number="7">و جابو جَنى الحُمارَه لِيَسُوع، و رَمو هِدُومُم عَليهو. و يَسُوع قَعَد فوقو.</verse>
				<verse number="8">و ناس كُتار فَرَشو هِدُومُم في السِّكَّه، و تانيين فَرَشو وَرَق مِن الشَّجَر الهُم قَطَعو مِن الزِّراعات.</verse>
				<verse number="9">و هُم الإتقَدَّموهو و هُم التَّبَعوهو كانو يَكورِكو، و قالو: ”أُوصَنّا! مُبارَك هو الجّاي بِإسم الرَّب!</verse>
				<verse number="10">مُبارَكَه مَملَكَة أبونا دَاوُد الجّايَه! أُوصَنّا في العالي!“</verse>
				<verse number="11">و دَخَل لِأُورُشَلِيم و مَشى لِلهيكَل. و لَمّا عايَن حَولو لِكُلّو شي، مَرَق لِبيت عَنيا مَعَ الإتناشَر، عَشان بِقى وَكِت المِسا.</verse>
				<verse number="12">و في الصَّباح، لَمّا مَرَقو مِن بيت عَنيا، يَسُوع كان جَعان.</verse>
				<verse number="13">و شاف مِن بَعيد شَجَرَة تين، العِندَها وَرَق. و مَشى يَشوف إذا يِمكِن يَلقا فيها حاجَه. و لَمّا وِصِل ليها، ما لِقى حاجَه إلّا وَرَق، عَلَشان ما كان الوَكِت لِلتّين.</verse>
				<verse number="14">و قال ليها: ”ما في واحِد بياكُل مِنِّك ثِمار تاني مَرَّه أبَداً.“ و تَلاميذو سِمِعوهو.</verse>
				<verse number="15">و جو لِأُورُشَلِيم، و دَخَل الهيكَل و إبتَدا يَطرُد النّاس الكانو بِبيعو و بِشتَرو في الهيكَل. و قَلَب طَرَبيزات الصَّرّافين و كَراسي النّاس الكانو بِبيعو الحَمام.</verse>
				<verse number="16">و ما خَلّى أي واحِد يَشيل بُضاعَه في وَسط الهيكَل.</verse>
				<verse number="17">و كان يَعَلِّم و قال: ”ما مَكتوب: يَسَمّو بيتي بيت الصَّلاه لِكُل الأُمَم؟ لَكِن إنتو سَوّيتوهو مَحَل حَراميَّه.“</verse>
				<verse number="18">و القُسُس الكُبار و مُعَلِّمين القانون سِمِعو، و بِقو يَكوسو طَريق عَشان يَكتُلوهو. عَلَشان هُم كانو خايفين مِنّو، عَشان كُل النّاس إتعَجَّبو مِن تَعليمو.</verse>
				<verse number="19">و لَمّا بِقى المِسا، مَرَقو مِن المَدينَه.</verse>
				<verse number="20">و في الصَّباح وَكِت ما كانو ماشين، شافو شَجَرَة التّين يِبسَت لِغايَة عُروقا.</verse>
				<verse number="21">و بُطْرُس إتزَكَّر و قال ليهو: ”يا سَيِّد، شوف! شَجَرَة التّين الأنتَ لَعَنتَها يِبسَت.“</verse>
				<verse number="22">و يَسُوع رَدَّ عَليهُم و قال: ”خَلّي يَكون ليكُم إيمان بِالله.</verse>
				<verse number="23">أقول ليكُم الحَق، أي زول اليَقول لِلجَّبَل دا: أمرُق، و أرمي نَفسَك في البَحَر، و هو ما بِشِك في قَلبو، لَكِن يَصَدِّق الهو يَقولو يَحصُل، دا بِكون عِندو.</verse>
				<verse number="24">عَلَشان كِدا، أقول ليكُم، كُل الإنتو تَطلُبوهو في الصَّلاه، صَدِّقو إنَّكُم بِتَقبَلوهو، و يَكون ليكُم.</verse>
				<verse number="25">و لَمّا تَقيفو و تَصَلّو، أغفِرو إذا عِندَكُم أي شي عَلى زول، عَشان أبوكُم كَمان الفي السَّما يَغفِر ليكُم خَطاياكُم.</verse>
				<verse number="26">و إذا إنتو ما تَغفِرو، أبوكُم الفي السَّما ما يَغفِر خَطاياكُم.“</verse>
				<verse number="27">و جو لِأُورُشَلِيم مَرَّه تانيَه. و وَكِت ما هو كان ماشي في الهيكَل، القُسُس الكُبار و مُعَلِّمين القانون و الشُّيوخ جو ليهو،</verse>
				<verse number="28">القالو ليهو: ”بِياتا سُلطَه بِتَعمِل الأعمال دي؟ و مِنو أدّاك السُّلطَه دي عَشان تَعمِل الحاجات دي؟“</verse>
				<verse number="29">يَسُوع قال ليهُم: ”و أنا كَمان بَسألكُم سؤَال واحِد. رُدّو عَلي، و أنا أقول ليكُم بِياتا سُلطَه بَسَوّي الحاجات دي.</verse>
				<verse number="30">مَعموديَّة يُوحَنَّا كانَت مِن السَّما ولّا مِن النّاس؟ رُدّو عَلي.“</verse>
				<verse number="31">و إتكَلَّمو مَعَ بَعض، و قالو: ”إذا نَقول: مِن السَّما، هو بِقول: لِشِنو ما صَدَّقتوهو؟</verse>
				<verse number="32">و لَكِن إذا نَقول: مِن النّاس، ...“ و هُم كانو خايفين مِن النّاس، عَشان كُل النّاس حَسبو إنّو يُوحَنَّا نَبي حَقيقي.</verse>
				<verse number="33">عَشان دا، رَدّو عَلى يَسُوع و قالو: ”ما بِنَعرِف.“ و يَسُوع قال ليهُم: ”و لا أنا بَقول ليكُم بِياتا سُلطَه بَسَوّي الحاجات دي.“</verse>
			</chapter>
			<chapter number="12">
				<verse number="1">و إبتَدا يَقول ليهُم بِأمثال. ”كان في زول زَرَع جِنينَة العِنَب، و خَتَّ زَريبَه حَواليها و حَفَر حُفرَه لِعَصارَة العِنَب، و بَنى بُرج. و بَعدين أجَّرو لِمُزَارِعين، و سافَر لِبَلَد تانيَه.</verse>
				<verse number="2">و لَمّا وَكِت الثَّمار جا، رَسَّل لِلمُزارعين خَدّام، عَشان ياخُد مِنَّهُم بَعَض مِن ثِمار الجِّنينَه.</verse>
				<verse number="3">و أخَدوهو و ضَرَبوهو شَديد، و رَسَّلَوهو فاضي.</verse>
				<verse number="4">و بَعدين رَسَّل ليهُم خَدّام تاني. و جَرَحو رَاسو، و شَتَموهو.</verse>
				<verse number="5">و بَعدين رَسَّل واحِد تاني، و كَتَلوهو. و كِدا آخِرين، ضربو بَعض مِنَّهُم، و كَتَلو بَعض مِنَّهُم.</verse>
				<verse number="6">و كان لِسَّع عِندو إبن واحِد مَحبوب. و في الآخِر، رَسَّلو ليهُم كَمان، و قال: هُم بِحتَرِمو إبني.</verse>
				<verse number="7">و لَكِن المُزَارِعين ديلاك قالو بَعضَهُم لِبَعض: دا هو الوارِث. تَعالو، خَلّونا نَكتُلو، و الميراث بِكون لينا.</verse>
				<verse number="8">و أخَدوهو، و كَتَلوهو، و رَموهو بَرَّه مِن الجِّنينَه.</verse>
				<verse number="9">سيد الجِّنينَه بيَعمِل شِنو؟ هو بِجي و يَخرَب المُزَارِعين، و بِدّي الجِّنينَه لِناس تانيين.</verse>
				<verse number="10">إنتو ما قَريتو المَكتوب دا؟ الحَجَر الرَّفَضوهو البَنّايين بِقى راس الرُّكُن.</verse>
				<verse number="11">دا كان مِن الرَّب، و هو عَجيب في عُيونّا.“</verse>
				<verse number="12">و جَرَّبو يَقبَضو عَليهو، و لَكِن خافو مِن النّاس. عَلَشان هُم فِهمو إنّو قال المَثَل عَليهُم. و كِدا، خَلّوهو و مَرَقو.</verse>
				<verse number="13">و رَسَّلو ليهو بَعَض مِن الفَرِّيسِيِّين و بَعض مِن الهِيرُودُسين عَشان يَقبُضوهو في الكَلام.</verse>
				<verse number="14">و جو ليهو و قالو: ”يا مُعَلِّم، بِنَعرِف إنتَ تَقول الحَق، و ما تَغَيِّر كَلامَك عَشان فِكر النّاس. عَلَشان إنتَ ما تَعمِل فارِق بين النّاس، و لَكِن تَعَلِّم طَريق الله بِالحَق. واجِب عَلينا نَدّي الطُّلبَه لِقَيصَر، ولّا لا؟</verse>
				<verse number="15">نَدّيها ولّا ما نَدّيها؟“ و لَكِن يَسُوع عِرِف نِفاقُم، و قال ليهُم: ”لِشِنو تَجَرِّبوني؟ جيبو لَي دينار عَشان أشوفو.“</verse>
				<verse number="16">و جابوهو ليهو. و قال ليهُم: ”الصّورَه دي صورَة مِنو؟ و الكِتابَه كِتابَة مِنو؟“ قالو ليهو: ”بِتاعَت قَيصَر.“</verse>
				<verse number="17">و يَسُوع قال ليهُم: ”أدفَعو لِقَيصَر حاجات قَيصَر، و لِلَّه حاجات الله.“ و كانو بِستَغرَبو مِنّو.</verse>
				<verse number="18">و الصَّدّوقيين جو ليهو، اليَقولو ما في قيامَه. و كانو يَسألوهو، و يَقولو:</verse>
				<verse number="19">”يا مُعَلِّم، مُوسَى كَتَب لينا، إذا أخو زول يَموت و يَسيب مَرَتو، و لَكِن ما عِندو وَلَد، لازِم أخوهو بياخُد مَرَتو و بِجيب لِأخوهو أولاد.</verse>
				<verse number="20">و كانو في سَبعَه أخوان. و الأوَّل أخَد مَرَه، و مات، و ما عِندو وَلَد.</verse>
				<verse number="21">و التّاني أخَدا، و مات، و ما عِندو وَلَد. و التّالِت كَمان عَمَل زي دا.</verse>
				<verse number="22">و السَّبعَه أخوان ما عِندَهُم أولاد. و بَعَد كُلُّهُم، المَرَه ماتَت كَمان.</verse>
				<verse number="23">و في القيامَه لَمّا بِقومو، هي بِتكون زوجَة مِنو؟ عَشان السَّبعَه أخَدوها تَكون ليهُم زوجَه.“</verse>
				<verse number="24">و يَسُوع قال ليهُم: ”عَلَشان كِدا إنتو ما غَلطانين؟ عَشان ما تَفهَمو الكُتُب، و لا قُوَّة الله؟</verse>
				<verse number="25">عَشان لَمّا يَقومو مِن بين المَيِّتين، ما يِتزَوَّجو ولّا يَزَوِّجو، لَكِن يَكونو زي المَلائكَه الفي السَّما.</verse>
				<verse number="26">و لَكِن عَن المَيِّتين البِقومو، ما قَريتو في كِتاب مُوسَى عَن الشَّجَرَه الصَّغَيرَه؟ كيف الله قال ليهو: أنا إلَه إِبْرَاهِيم، و إلَه إِسْحَاق، و إلَه يَعْقُوب؟</verse>
				<verse number="27">هو ما إلَه المَيِّتين، لَكِن إلَه الحَيين. إنتو غَلطانين جِدّاً.“</verse>
				<verse number="28">و واحِد مِن مُعَلِّمين القانون قَرَّب ليهو و سِمِعُم يِتكَلَّمو مَعَ بَعض. و لَمّا شاف إنّو رَدَّ عَليهُم تَمام، سَألو: ”ياتو أمر المُهِم مِن الكُل؟“</verse>
				<verse number="29">يَسُوع رَدَّ عَليهو و قال: ”الأمر الأوَّل، هو: أسمَع، يا إِسْرَائِيل. الرَّب إلَهنا هو رَب واحِد.</verse>
				<verse number="30">و تَحِب الرَّب إلَهَك بِكُلّو قَلبَك، و كُلّو نَفسَك، و كُلّو فِكرَك، و كُلّو قُوَّتَك.</verse>
				<verse number="31">و دا هو التّاني: تَحِب قَريبَك زي نَفسَك. ما في أمر أكبَر مِن ديل.“</verse>
				<verse number="32">و مُعَلِّم القانون قال ليهو: ”سَمِح، يا مُعَلِّم. بِالحَق قُلتَ الله واحِد، و ما في تاني إلّا هو.</verse>
				<verse number="33">و مَحَبَّتو بِكُل القَلب، و بِكُل الفَهم، و بِكُل القُوَّه، و مَحَبَّة القَريب زي نَفسَك، دا أهَمّا مِن كُل الضَّبايح المَحروقَه و الضَّبايح التّانيَه.“</verse>
				<verse number="34">و لَمّا يَسُوع شاف هو رَدَّ عَليهو بِحِكمَه، قال ليهو: ”إنتَ ما بَعيد مِن مَلَكوت الله.“ و بَعَد دا، كُلّو واحِد كان خايِف يَسألو سؤَال تاني.</verse>
				<verse number="35">و وَكِت ما يَسُوع كان يَعَلِّم في الهيكَل، قال: ”كيف يَقولو مُعَلِّمين القانون أن المَسيح هو إبن دَاوُد؟</verse>
				<verse number="36">دَاوُد نَفسو قال بِالرّوح القُدُس: الرَّب قال لِرَبّي: أقعُد عَن يَميني لِغايَة ما بَخُت عُدوانَك تِحِت كِرعينَك.</verse>
				<verse number="37">دَاوُد نَفسو يَناديهو رَب. كيف هو يَكون إبنو؟“ و الجَّمَع الكَبير كانو يَسمَعوهو بِفَرَح.</verse>
				<verse number="38">و في تَعليمو قال: ”خَلّو بالكُم مِن مُعَلِّمين القانون. هُم بِحِبّو المَشي بِتيبان طَويلَه، و السَّلامات في الأسواق،</verse>
				<verse number="39">و الكَراسي الأوّلانيّن في بُيوت الرَّب، و مَحَلّات المُحتَرِمَه في العَزومات.</verse>
				<verse number="40">هُم بِياكُلو بُيوت الأرامِل، و يَصَلّو صَلَوات وَكِت طَويلَه بِالكِضِب. ديل بِيَقبَلو حُكم أكبَر.“</verse>
				<verse number="41">و يَسُوع قَعَد جَنب الخَزنَه. و كان يَعايِن كيف النّاس كانو يَرمو الفِلوس في الخَزنَه. و ناس غَنيين كَتيرين كانو يَرمو فِلوس كَتير.</verse>
				<verse number="42">و أرمَلَه مِسكينَه جات و رَمَت مِلّيمين، و دا أقَل مِن تَعريفَه.</verse>
				<verse number="43">و يَسُوع نادى ليهو تَلاميذو، و قال ليهُم: ”أقول ليكُم الحَق. الأرمَلَه المِسكينَه دي رَمَت أكتَر مِن كُل النّاس اليَرمو في الخَزنَه.</verse>
				<verse number="44">عَلَشان كُلَّهُم رَمو مِن كَترَت مالُم، و لَكِن دي مِن إحتياجا رَمَت كُل العِندَها، كُل البِتعيش بيهو.“</verse>
			</chapter>
			<chapter number="13">
				<verse number="1">و وَكِت ما هو كان يَمرُق مِن الهيكَل، واحِد مِن تَلاميذو قال ليهو: ”يا مُعَلِّم، شوف الحُجار الكُبار ديل! و البِنايات الجَّميلَه دي.“</verse>
				<verse number="2">و يَسُوع قال ليهو: ”تَشوف البِنايات العَظيمَه دي؟ ما بِخَلّو هِنا حَجَر عَلى حَجَر أبَداً الما يَرموها تِحِت.“</verse>
				<verse number="3">و وَكِت ما يَسُوع كان قاعِد عَلى جَبَل الزّيتون مِقابِل الهيكَل، بُطْرُس و يَعْقُوب و يُوحَنَّا و أنْدَرَاوُس سألوهو و هُم بَراهُم، و قالو:</verse>
				<verse number="4">”كَلِّمنا، الحاجَه دي بِتكون مِتين؟ و شِنو العَلامَه لَمّا كُل الحاجات دي قَرَّبَت تَتِم؟“</verse>
				<verse number="5">و يَسُوع إبتَدا يَقول ليهُم: ”خَلّو بالكُم عَشان واحِد ما بِغِشّكُم.</verse>
				<verse number="6">ناس كُتار بِجو بِإسمي و بِقولو: أنا هو! و هُم بِغِشّو ناس كَتيرين.</verse>
				<verse number="7">و لَمّا تَسمَعو عَن حُروب و خَبَر حُروب، ما تَخافو. لازِم الحاجات دي تَحصَل. لَكِن لِسَّع ما تَكون النِّهايَه.</verse>
				<verse number="8">عَشان أُمَّه بِتقوم عَلى أُمَّه و مَملَكَه عَلى مَملَكَه. و بِتكون في زَلازِل في مَحَلّات مُختَلِفَه. و بِكون جوع. دي بِدايَة الأوجاع.</verse>
				<verse number="9">لَكِن إنتو، خَلّو بالكُم لِنُفوسكُم، عَشان هُم بِسَلِّموكُم لِلمَحاكِم، و يَضرُبوكُم في بُيوت الرَّب. و بِتقومو قِدّام مُديرين و مُلوك فِشانّي أنا، عَشان تَكونو شَهادَه ليهُم.</verse>
				<verse number="10">و في الأوَّل لازِم بِبَشِّرو بِالإنجيل لِكُل الأُمَم.</verse>
				<verse number="11">و لَمّا بِسوقوكُم لِلقَضيَّه، و يَسَلِّموكُم، ما تَفَكِّرو كَتير قُبّال الوَكِت عَن الإنتو بِتقولوها. لَكِن إتكَلَّمو زي ما الله بِدّي ليكُم في السّاعَه ديك، عَشان ما إنتو المِتكَلِّمين، لَكِن الرّوح القُدُس.</verse>
				<verse number="12">و الأخو بِسَلِّم أخوهو لِلموت، و الأبو وَلَدو. و الأولاد بِقومو عَلى والِدينُم و بِكونو السَّبَب عَشان يَكتُلوهُم.</verse>
				<verse number="13">و النّاس كُلّو بِكرَهوكُم عَشان خاطِر إسمي. لَكِن اليِتحَمَّل لِغايَة الآخِر بِيَخلَص.</verse>
				<verse number="14">و لَمّا تَشوفو الشّي النَّجِس اليَخرَب، واقِف في المَحَل الما لازِم يَكون في، (خَلّي اليَقرا يَفهَم)، في الوَكِت دا،</verse>
				<verse number="15">خَلّوهُم الفي يَهُودِيَّه يَهرُبو لِلجِّبال، و هو الفي بَرَّه مِن بيتو ما يَرجَع و يَدخُل بيتو عَشان يَشيل حاجَه.</verse>
				<verse number="16">و هو الفي الزِّراعَه ما يَرجَع عَشان ياخُد توبو.</verse>
				<verse number="17">و حُزن لِلحامِلين و اليَرَضِّعو أولادُم في الأيام ديك!</verse>
				<verse number="18">و صَلّو إنّو ما يَحصُل في الخَريف.</verse>
				<verse number="19">عَلَشان الأيام ديك بِتكون أيام الضّيق. و ما كان في ضيق زي دا مِن وَكِت ما الله خَلَق الدُّنيا لِغايَة هَسَّع، و ما بِكون ضيق زي دا أبَداً.</verse>
				<verse number="20">و إذا الرَّب ما كان قَصَّر الأيام، ما في واحِد كان يَخلَص. و لَكِن فِشان المُختارين الإختارُم، هو قَصَّر الأيام.</verse>
				<verse number="21">و في الوَكِت داك، إذا واحِد بِقول ليكُم: شوفو! أهو دا المَسيح! ولّا: شوفو! هو هِناك! ما تَصَدِّقوهو.</verse>
				<verse number="22">عَشان مُسَحَه كَضّابين و أنبياء كَضّابين بِقومو، و بيَعمِلو عَلامات و عَجايِب حَتّى يَغِشّو المُختارين (إذا مُمكِن).</verse>
				<verse number="23">و لَكِن خَلّو بالكُم، أنا خَبَّرتَكُم بِكُلّو شي مِن قُبّال.</verse>
				<verse number="24">و لَكِن في الأيام ديلاك، بَعَد الضّيق داك، الشَّمِش بِتكون ضُلُمَّه،</verse>
				<verse number="25">و القَمَر ما بِدّي نورو. و النُّجوم بِيَقَعو مِن السَّما، و القُوّات الفي السَّما بِتهَزّو.</verse>
				<verse number="26">في الوَكِت داك، بِشوفو إبن الإنسان جاي في سَحاب بِقُوَّه كَبيرَه و بِمَجد.</verse>
				<verse number="27">و في الوَكِت داك بِرَسِّل المَلائكَه، و بِلِم المُختارين مِن المَحَلّات التَّجو مِنَّها الأربَعَه أرياح، و مِن آخِر الدُّنيا لِآخِر السَّما.</verse>
				<verse number="28">مِن شَجَرَة التّين، إتعَلَّمو المَثَل. أوَّل ما الفَرَع يَبقى لَيِّن، و الوَرَق يَطلَع، إنتو بِتَعرِفو الخَريف قَريب.</verse>
				<verse number="29">و كِدا كَمان، لَمّا تَشوفو الحاجات دي تَحصُل، بِتَعرِفو هو قَريب، عَلى الباب.</verse>
				<verse number="30">أقول ليكُم الحَق، ناس الزَّمَن دا ما بِفوتو لِغايَة ما يَحصُل كُلّو دا.</verse>
				<verse number="31">السَّما و الأرض بِفوتو، و لَكِن كَلامي ما بِفوت.</verse>
				<verse number="32">لَكِن بِخُصوص اليوم داك و السّاعَه ديك، ما في واحِد يَعرِف عَنّو، و لا المَلائكَه الفي السَّما، و لا الإبن، إلّا الأبو.</verse>
				<verse number="33">خَلّو بالكُم، و أحرِسو، و صَلّو. عَشان إنتو ما بِتَعرِفو الوَكِت.</verse>
				<verse number="34">هو زي زول مِسافِر. لَمّا يَسيب بيتو، يَدّي لِخَدّامينو السُّلطَه، لِكُلّو واحِد في شُغلو. و يأمُر البَوّاب أن يَحرَس.</verse>
				<verse number="35">عَلَشان دا، أحرِسو، عَشان إنتو ما بِتَعرِفو الوَكِت البِجي فيهو رَب البيت، إذا في المِسا، ولّا في نُص اللّيل، ولّا وَكِت كوراك الدّيك، ولّا في الصَّباح.</verse>
				<verse number="36">إذا بِجي بِدون خَبَر، ما تَخَلّوهو يَلقاكُم نايمين.</verse>
				<verse number="37">و الأنا بَقولو ليكُم، بَقولو لِلكُل: أحرِسو.“</verse>
			</chapter>
			<chapter number="14">
				<verse number="1">و كان عيد الفِصَح و عيد الفَطير بَعَد يومين. و القُسُس الكُبار و مُعَلِّمين القانون كانو يَكوسو طَريق عَشان يَقبُضو عَلى يَسُوع بِمَكَر، و يَكتُلوهو.</verse>
				<verse number="2">عَشان كانو يَقولو: ما نَمسِكو وَكِت العيد، عَشان يِمكِن بِتكون في دَوشَه بين النّاس.</verse>
				<verse number="3">و وَكِت ما كان في بيت عَنيا، كان قاعِد في الطَّرَبيزَه في بيت سِمْعَان العِندو جِزام. و مَرَه جات ليهو و عِندَها قِزازَه مِن رُخام، فيها ريحَه نارِدين صافي غاليَه جِدّاً. و كَسَّرَت القِزازَه و كَبَّت الرّيحَه عَلى رَاسو.</verse>
				<verse number="4">و بَعض النّاس كانو زَعلانين في نُفوسُم، و قالو: ”لِشِنو هي وَدَّرَت الرّيحَه كِدا؟</verse>
				<verse number="5">عَشان كان مُمكِن يَبيعوها لِماهِيَّة شَغّال لِسَنَه واحدَه، و يَدُّوها لِلمَساكين.“ و كانو يَوَبِّخوها بِشِدَّه.</verse>
				<verse number="6">و لَكِن يَسُوع قال: ”خَلّوها. لِشِنو تَتَعِّبوها؟ هي عَمَلَت لَي حاجَه جَمِيلَه.</verse>
				<verse number="7">المَساكين مَعاكُم دايماً، و في أي وَكِت الإنتو عاوِزين، تَقدَرو تَعمِلو ليهو الخير. و لَكِن أنا ما بَكون مَعاكُم دايماً.</verse>
				<verse number="8">هي عَمَلَت زي ما قِدرَت. مَسَحَت جِسمي عَشان تَجَهِّزني قُبّال ما يَدفِنوني.</verse>
				<verse number="9">و أقول ليكُم الحَق، في كُلّو مَحَل اليَبَشِّرو بِالإنجيل في الدُّنيا كُلّو، بِخَبِّرو بِعَمَلا كَمان، عَشان يِتذَكَّروها.“</verse>
				<verse number="10">بَعدين، يَهُوذَا إِسْخَرْيُوطِي، واحِد مِن الإتناشَر، مَشى لِلقُسُس الكُبار عَشان يَسَلِّمو ليهُم.</verse>
				<verse number="11">و لَمّا سِمِعوهو، كانو مَبسوطين، و وَعَدو يَدُّوهو فِضَّه. و هو كان يَفَتِّش عَلى فُرصَه عَشان يَسَلِّمو ليهُم.</verse>
				<verse number="12">و أوَّل يوم مِن عيد الفَطير، لَمّا كان عادَتُم أن يَضبَحو خَروف الفِصَح، تَلاميذو قالو ليهو: ”إنتَ عاوِزنا نَمشي وين عَشان نَحَضِّر ليك عَشان تَاكُل الفِصَح؟“</verse>
				<verse number="13">و رَسَّل إتنين مِن تَلاميذو، و قال ليهُم: ”أمشو لِلمَدينَه، و زول شايل بُرمَة مويَه بِقابِلكُم. أتبَعوهو.</verse>
				<verse number="14">و في البيت الهو يدخُلو، قولو لِسيد البيت: المُعَلِّم يَقول: وين أوضَة الضُّيوف الأنا باكُل فيها الفِصَح، أنا و تَلاميذي؟</verse>
				<verse number="15">و هو بِوَرّيكُم أوضَه كَبيرَه في فوق، مُفَرَّشَه و جاهِزَه. حَضِّرو لينا هِناك.“</verse>
				<verse number="16">و التَّلاميذ مَشو لِلمَدينَه، و لِقوهو زي ما قال ليهُم. و حَضَّرو الفِصَح.</verse>
				<verse number="17">و في المِسا، يَسُوع جا مَعَ الإتناشَر.</verse>
				<verse number="18">و وَكِت ما كانو قاعِدين ياكلو، يَسُوع قال: ”أقول ليكُم الحَق، واحِد مِنَّكُم بِسَلِّمني، و هو ياكُل مَعاي.“</verse>
				<verse number="19">و إبتَدو يَكونو حَزنانين و يَقولو ليهو واحِد وَرا واحِد: ”أنا هو؟“</verse>
				<verse number="20">قال ليهُم: ”هو واحِد مِن الإتناشَر، اليَدَخِّل إيدو مَعاي في الصَّحَن.</verse>
				<verse number="21">عَشان إبن الإنسان يَمشي، زي ما مَكتوب عَنّو. و لَكِن مُصيبَه لِلزّول داك اليَسَلِّم إبن الإنسان. كان أحسَن لِلرّاجِل داك إذا ما كان مَولود.“</verse>
				<verse number="22">و وَكِت ما كانو ياكلو، أخَد عيش، و بارَك، و كَسَّر، و أدّاهُم، و قال: ”أُخدو، دا هو جِسمي.“</verse>
				<verse number="23">بَعدين، أخَد كُبّايَه، و شَكَر، و أدّاهُم. و كُلَّهُم شِرِبو مِنَّها.</verse>
				<verse number="24">و قال ليهُم. ”دا هو دَمّي لِلإتِّفاق الجَّديد، الإتكَبّى فِشان ناس كُتار.</verse>
				<verse number="25">أقول ليكُم الحَق، أنا ما بَشرَب تاني مِن مويَة العِنَب أبَداً، لِغايَة اليوم داك الأنا بَشرَبا جَديد في مَلَكوت الله.“</verse>
				<verse number="26">و بَعَد ما رَتَّلو تَرتيلَه، مَرَقو لِجَبَل الزّيتون.</verse>
				<verse number="27">و يَسُوع قال ليهُم: ”كُلَّكُم ماشين تَرَجِّعو عَنّي، عَشان مَكتوب: أنا بَضرُب الرّاعي، و الخِرفان بِتفَرتَكو.</verse>
				<verse number="28">و لَكِن بَعَد قيامَتي بَمشي قِدّامكُم لِلجَّليل.“</verse>
				<verse number="29">و بُطْرُس قال ليهو: ”إذا كُلَّهُم بِرَجِعو عَنَّك، أنا ما بَرَجِّع عَنَّك أبَداً.“</verse>
				<verse number="30">و يَسُوع قال ليهو: ”أقول ليك الحَق، اليوم دا في اللّيل، قُبّال ما الدّيك يَكورِك مَرَّتين، إنتَ بِتَنكُرني تلاتَه مَرّات.“</verse>
				<verse number="31">و لَكِن قال بِشِدَّه: ”إذا لازِم أموت مَعاك، أنا ما بَنكُرَك أبَداً.“ و كُلَّهُم قالو كِدا.</verse>
				<verse number="32">و مَرَقو لِمَحَل إسِما جَثْسَيْمَانِي. و قال لِتَلاميذو: ”أقعُدو هِنا لِغايَة ما أنا أصَلّي.“</verse>
				<verse number="33">و أخَد مَعاهو بُطْرُس و يَعْقُوب و يُوحَنَّا، و إبتَدا يِستَغرَب شَديد خَلاص، و بِقى ليهو ضيق شَديد.</verse>
				<verse number="34">و قال ليهُم: ”نَفسي حَزينَه جِدّاً، حَتّى الموت. إستَنّو هِنا، و أحرِسو.“</verse>
				<verse number="35">و مَشى قِدّام شوَيَه، و كان يَقَع عَلى الأرض، و كان يَصَلّي عَشان السّاعَه تَفوت مِنّو إذا مُمكِن.</verse>
				<verse number="36">و قال: ”أبّا، يا أبوي، كُلّو شي مُمكِن ليك. شيل مِني كُبّايَة الضّيق. لَكِن مُش زي ما أنا داير، لَكِن زي ما إنتَ داير.“</verse>
				<verse number="37">و جا و لِقاهُم نايمين، و قال لِبُطْرُس: ”سِمْعَان، إنتَ نايِم؟ ما قِدِرتَ تَحرَس و لا ساعَه واحدَه؟</verse>
				<verse number="38">أحرِسو، و صَلّو، عَشان ما تَدخُلو في تَجرِبَه. الرّوح رَضيان، لَكِن الجِّسم ضَعيف.“</verse>
				<verse number="39">و مَشى مَرَّه تانيَه و صَلّى، و قال نَفس الكَلام.</verse>
				<verse number="40">و جا تاني مَرَّه، و لِقاهُم نايمين، عَشان عُيونُم كانَت تَقيلَه. و ما عِرِفو كيف يَرُدّو عَليهو.</verse>
				<verse number="41">و رَجَع تالِت مَرَّه، و قال ليهُم: ”إنتو لِسَّع نايمين و تِستَريحو؟ كِفايَه، السّاعَه جات. يَسَلِّمو إبن الإنسان لِإيدين الخاطيين.</verse>
				<verse number="42">قُومو، نَمشي. شوفو، هو البِسَلِّمني قَرَّب.“</verse>
				<verse number="43">و طَوّالي، وَكِت ما كان لِسَّع يتكَلَّم، يَهُوذَا جا، و هو واحِد مِن الإتناشَر، و مَعاهو ناس كُتار بِسُيوف و عَصايات. و هُم جو مِن القُسُس الكُبار، و مُعَلِّمين القانون، و الشُّيوخ.</verse>
				<verse number="44">و المُسَلِّم كان أدّاهُم عَلامَه، و قال: ”الأنا بَسَلِّم عَليهو شَديد بِبوسَه، هو هو. أمسِكوهو و قودوهو بِحُرّاس.“</verse>
				<verse number="45">و جا، و طَوّالي قَرَّب لِيَسُوع و قال: ”يا سَيِّد!“ و سَلّم عَليهو شَديد بِبوسَه.</verse>
				<verse number="46">و هُم خَتّو إيدينُم عَليهو و قَبَضوهو.</verse>
				<verse number="47">و واحِد مِن الواقفين سَلّا سيفو، و ضَرَب عَبد رَئيس القُسُس، و قَطَع أضانو.</verse>
				<verse number="48">و يَسُوع رَدَّ و قال ليهو: ”جيتو بِسُيوف و عَصايات زي عَلى حَرامي عَشان تَمسِكوني؟</verse>
				<verse number="49">كُنتَ مَعاكُم كُلّو يوم بَعِلِّم في الهيكَل، و إنتو ما مَسَكتوني. و لَكِن لازِم الكُتُب تَتِم.“</verse>
				<verse number="50">و كُلَّهُم خَلّوهو، و هَرَبو.</verse>
				<verse number="51">و واحِد شاب كان يَتبَعو لابِس قُماش تيل عَلى جِسمو. و مَسَكوهو.</verse>
				<verse number="52">و لَكِن خَلّى القُماش و هَرَب عَريان.</verse>
				<verse number="53">و قادو يَسُوع لِرَئيس القُسُس. و كُل القُسُس الكُبار و الشُّيوخ و مُعَلِّمين القانون إتلَمّو.</verse>
				<verse number="54">و بُطْرُس تِبعو مِن بَعيد لِغايَة حوش رَئيس القُسُس. و كان قاعِد مَعَ الحُرّاس، و يِدَّفّى عِند النّار.</verse>
				<verse number="55">و القُسُس الكُبار و المَجِلس كُلّو كانو يَطلُبو شَهادَه عَلى يَسُوع فِشان يَكتُلوهو. و لَكِن ما لِقوها.</verse>
				<verse number="56">عَشان ناس كُتار كانو يَشهَدو عَليهو شَهادَه كاضَبَه، و شَهاداتُم ما إتَّفَقَت.</verse>
				<verse number="57">و بَعض مِنَّهُم وَقَفو، و كانو يَشهَدو عَليهو شَهادَه كاضَبَه، و قالو:</verse>
				<verse number="58">”نِحنا سِمِعناهو يَقول: أنا بَخرَب الهيكَل دا المَصنوع بِالإيد، و بَعَد تَلاتَة أيام أبني واحِد تاني، ما مَصنوع بِالإيد.“</verse>
				<verse number="59">و في دا كَمان شَهادَتُم ما إتَّفَقَت.</verse>
				<verse number="60">و رَئيس القُسُس وَقَف في الوَسط، و كان يَسأل يَسُوع و يَقول: ”إنتَ ما تَرُد عَلي بِحاجَه؟ دا شِنو النّاس يَشهَدو عَليك؟“</verse>
				<verse number="61">لَكِن هو كان يَسكُت، و ما رَدَّ عَليهو بِحاجَه. و رَئيس القُسُس سَألو مَرَّه تانيَه و قال ليهو: ”إنتَ المَسيح، إبن المُبارَك؟“</verse>
				<verse number="62">و يَسُوع قال: ”أنا هو. و إنتو بِتشوفو إبن الإنسان قاعِد عَن يَمين القُدرَه و جاي في سَحاب السَّما.“</verse>
				<verse number="63">و رَئيس القُسُس شَرَّط هِدومو و قال: ”لِشِنو نَحتاج بَعَد دا لِشاهِدين زِيادَه.</verse>
				<verse number="64">سِمِعتو التَّجديف. فِكرَكُم شِنو؟“ و كُلَّهُم حَكَمو عَليهو إنّو مُستَحِق الموت.</verse>
				<verse number="65">و بَعض مِنَّهُم بِقو يَبزُقو عَليهو، و يَغَطّو وَشّو، و يَضرُبوهو، و يَقولو ليهو: ”إتنَبّأ!“ و الحُرّاس أخَدوهو و ضَرَبوهو.</verse>
				<verse number="66">و وَكِت ما بُطْرُس كان تِحِت في الحوش، واحدَه مِن خَدّامات رَئيس القُسُس جات.</verse>
				<verse number="67">و لَمّا شافَت بُطْرُس يِدَّفّى، عايَنَت ليهو و قالَت: ”إنتَ كَمان كُنتَ مَعَ يَسُوع النّاصِري.“</verse>
				<verse number="68">و لَكِن نَكَر و قال: ”أنا ما بَعرِف الإنتي تَقولي، و لا بَفهَمو.“ و مَرَق لِلحوش البَرّاني.</verse>
				<verse number="69">و الخَدّامَه شافَتو مَرَّه تانيَه، و إبتَدَت تَقول لِلنّاس الكانو واقِفين هِناك: ”الزّول دا واحِد مِنَّهُم.“</verse>
				<verse number="70">و كان يَنكُر تاني مَرَّه. و بَعَد شوَيَه، الكانو واقفين كانو يَقولو لِبُطْرُس: ”بِالحَق، إنتَ مِنَّهُم، عَشان إنتَ مِن الجَّليل.“</verse>
				<verse number="71">و بِقى يَلعَن نَفسو و يَحلِف و يَقول: ”أنا ما بَعرِف الرّاجِل دا الإنتو تِتكَلَّمو عَنّو.“</verse>
				<verse number="72">و طَوّالي الدّيك كورَك تاني مَرَّه. و بُطْرُس إتزَكَّر الكَلام القالو ليهو يَسُوع: ”قُبّال ما الدّيك يَكورِك مَرَّتين، بِتَنكُرني تلاتَه مَرّات.“ و لَمّا فَكَّر فيهو، إبتَدا يَبكي.</verse>
			</chapter>
			<chapter number="15">
				<verse number="1">و طَوّالي في الصَّباح، القُسُس الكُبار، مَعَ الشُّيوخ و مُعَلِّمين القانون، و كُل المَجلِس إتكَلَّمو مَعَ بَعض. و رَبَطو يَسُوع، و قادوهو، و سَلَّموهو لِبِيلاطُس.</verse>
				<verse number="2">و بِيلاطُس سَألو و قال: ”إنتَ مَلِك اليَهود؟“ و رَدَّ عَليهو و قال: ”إنتَ تَقول.“</verse>
				<verse number="3">و القُسُس الكُبار كانو يَشتَكو عَليهو بِحاجات كَتيرَه.</verse>
				<verse number="4">و بِيلاطُس سَألو مَرَّه تانيَه و قال: ”ما تَرُد عَليهُم بِحاجَه؟ شوف كَم حاجَه يَشتَكو عَليك.“</verse>
				<verse number="5">و لَكِن يَسُوع لِسَّع ما رَدَّ عَليهو بِحاجَه. و بِيلاطُس إستَغرَب.</verse>
				<verse number="6">و في العيد، كانَت العادَه يَفِك مَحبوس واحِد الطَّلَبو النّاس.</verse>
				<verse number="7">و كان في راجِل إسمو بَراباس. و كان في السِّجِن مَعَ ناس الفِتنَه الكانو عَمَلو كَتل في الفِتنَه.</verse>
				<verse number="8">و النّاس طَلَعو، و إبتَدو يَطلُبو مِن أن يَعمِل زي ما كان يَعمِلو كُلّو عيد.</verse>
				<verse number="9">و رَدَّ عَليهُم و قال: ”عاوِزينّي أفِك ليكُم مَلِك اليَهود؟“</verse>
				<verse number="10">عَشان هو كان يَعرِف القُسُس الكُبار سَلَّموهو مِن الحَسَد.</verse>
				<verse number="11">لَكِن القُسُس الكُبار حَرَّكو النّاس عَشان يَطلُبو مِن بِيلاطُس يَفِك ليهُم بَراباس بِدالو.</verse>
				<verse number="12">و مَرَّه تانيَه بِيلاطُس رَدَّ عَليهُم و قال: ”و كِدا، بَعمِل شِنو لِلزّول الإنتو تَسَمّوهو مَلِك اليَهود؟“</verse>
				<verse number="13">و كورَكو و قالو: ”أصلُبو!“</verse>
				<verse number="14">و بِيلاطُس قال ليهُم: ”لِشِنو؟ خَطِيَّتو شِنو؟“ و لَكِن كورَكو زِيادَه: ”أصلُبو.“</verse>
				<verse number="15">و بِيلاطُس كان داير يَبسِط النّاس. و عَشان دا، فَكَّ ليهُم بَراباس. و بَعَد ما جَلَد يَسُوع، سَلَّمو عَشان يَصلُبوهو.</verse>
				<verse number="16">و العَساكِر قادوهو في جُوَّه الحوش، يَعني بيت المُدير، و لَمّو كُل الجّيش.</verse>
				<verse number="17">و لَبَّسوهو جَلّابيَّه حَمرَه، و عَمَل تاج مِن شوك، و خَتّوهو عَليهو.</verse>
				<verse number="18">و إبتَدو يَسَلِّمو عَليهو و يَقولو: ”السَّلام، يا مَلِك اليَهود.“</verse>
				<verse number="19">و كانو يَضرُبو رَاسو بِعَصايَه، و يَبزُقو عَليهو، و يَركَعو قِدّامو عَشان يَعبُدوهو.</verse>
				<verse number="20">و بَعَد ما ضِحِكو عَليهو، قَلَعو مِنّو الجَلّابيَّه الحَمرَه، و لَبَّسوهو هِدومو، و قادوهو بَرَّه عَشان يَصلُبوهو.</verse>
				<verse number="21">و واحِد إسمو سِمْعَان القِرَواني، أبو ألِسكَندَر و روفُس، كان بِفوت، و هو جاي مِن الزِّراعَه. و أخَدوهو بِقُوَّه عَشان يَشيل صَليبو.</verse>
				<verse number="22">و قادوهو لِلمَحَل اليَسَمّوهو جُلجُتَه، يَعني مَحَل جُمجُمَه.</verse>
				<verse number="23">و قَدَّمو ليهو خَمرَه، مَلَخبَتَه بِحاجَه مُرَّه. لَكِن أبى ياخُدا.</verse>
				<verse number="24">و صَلَبوهو، و قَسَمو هِدومو بِينُم و رَمو القُرَع عَليهو، عَشان يَشوفو كُلّو واحِد ياخُد شِنو.</verse>
				<verse number="25">و كانَت السّاعَه تِسعَه في الصَّباح لَمّا صَلَبوهو.</verse>
				<verse number="26">و الشَّكوى العَليهو الكان مَكتوب قال: ”مَلِك اليَهود.“</verse>
				<verse number="27">و صَلَبو مَعاهو إتنين حَراميَّه، واحِد عَن يَمينو و التّاني عَن شِمالو.</verse>
				<verse number="28">و الكِتاب كِمِل اليَقول: ”حَسَبوهو مَعَ اليَكَسِّر القانون.“</verse>
				<verse number="29">و النّاس الكانو بِفوتو شَتَموهو، و هُم يَهِزّو روسينُم و يَقولو: ”هيي، إنتَ البِتَخرَب الهيكَل و تَبنيهو في تَلاتَة أيام،</verse>
				<verse number="30">خَلِّص نَفسَك، و أنزِل مِن الصَّليب!“</verse>
				<verse number="31">و كِدا كَمان، القُسُس الكُبار كانو يَضحَكو عَليهو بَعضَهُم بَعض مَعَ مُعَلِّمين القانون، و يَقولو: ”هو خَلَّص ناس تانيين، لَكِن هو ما يَقدَر يَخَلِّص نَفسو.</verse>
				<verse number="32">خَلّي المَسيح دا، مَلِك إِسْرَائِيل، يَنزِل مِن الصَّليب هَسَّع دي عَشان نَشوف و نَصَدِّق.“ و كانو المَصلوبين مَعاهو يَشتِموهو كَمان.</verse>
				<verse number="33">و السّاعَه إتناشَر، كانَت في ضُلُمَّه عَلى الأرض كُلَّها لِغايَة السّاعَه تلاتَه.</verse>
				<verse number="34">و السّاعَه تلاتَه، يَسُوع كورَك بِصوت عالي، و قال: ”إلوي، إلوي، لَما شَبَقتَني؟“ يَعني: ”إلَهي، إلَهي، لِشِنو سيبتَني؟“</verse>
				<verse number="35">و بَعَض مِن الواقفين هِناك سِمِعو و قالو: ”أسمَعو، هو يَنادي إِيلِيَّا.“</verse>
				<verse number="36">و واحِد مِنَّهُم جَرى، و مَلا سِفِنجَه بِخَل، و خَتّاها عَلى عَصايَه طَويلَه، و أدّاهو ليهو عَشان يَشرَبو، و قال: ”إستَنّى، نَشوف إذا إِيلِيَّا بِجي يَنَزِّلو.“</verse>
				<verse number="37">و يَسُوع كورَك بِصوت عالي، و سَلّم روحو.</verse>
				<verse number="38">و القُماش الكَبير الفي الهيكَل إتشَرَّط لِإتنين، مِن فوق لِتِحِت.</verse>
				<verse number="39">و رَئيس الجّيش كان واقِف قِدّام يَسُوع. و لَمّا شاف إنّو كورَك و سَلّم روحو كِدا، قال: ”بِالحَق الإنسان دا كان إبن الله.“</verse>
				<verse number="40">و كانو في نِسوان كَمان يَعاينو مِن بَعيد. و بِينُم كانو مَرْيَم المَجْدَلِيَّه، و مَرْيَم أُم يَعْقُوب الصَّغَير و يُوسِي، و سَلومَه.</verse>
				<verse number="41">و لَمّا يَسُوع كان في الجَّليل، النِّسوان ديل كانو تَبَعوهو و خَدَموهو. و كَمان نِسوان تانيات كَتيرات الجّو مَعاهو لِأُورُشَلِيم كانو هِناك.</verse>
				<verse number="42">و كان يوم الإستِعداد، يَعني، اليوم قُبّال السَّبِت. و لَمّا بِقى المِسا،</verse>
				<verse number="43">يُوسِف مِن الرَّامَه جا. و هو عُضو مُحتِرَم في المَجِلس، و كان يَنتَظِر مَلَكوت الله. و شَدّا حيلو، و مَشى لِبِيلاطُس، و طَلَب مِنّو جِسِم يَسُوع.</verse>
				<verse number="44">و بِيلاطُس إستَغرَب لَمّا سِمِع هو مات طَوّالي كِدا. و نادى رَئيس الجّيش، و سَألو إذا مات مِن مُدَّه.</verse>
				<verse number="45">و لَمّا عِرِف دا مِن رَئيس الجّيش، أدّا الجِّسم لِيُوسِف.</verse>
				<verse number="46">و يُوسِف إشتَرى قُماش تيل، و نَزَّل جِسم يَسُوع، و لَفّاهو بِالتّيل، و خَتّاهو في قَبر مَقطوع مِن حَجَر. و دَردَق حَجَر كَبير عَلى دُخول القَبر.</verse>
				<verse number="47">و مَرْيَم المَجْدَلِيَّه و مَرْيَم أُم يُوسِي شافو المَكان الخَتّوهو فيهو.</verse>
			</chapter>
			<chapter number="16">
				<verse number="1">و بَعَد ما يوم السَّبِت فات، مَرْيَم المَجْدَلِيَّه و مَرْيَم أُم يَعْقُوب و سَلومَه إشتَرو ريحَه عَشان يَمشو يَمسَحوها.</verse>
				<verse number="2">و بَدري جِدّاً في أوَّل يوم مِن الأسبوع، مَشو لِلقَبر بَعَد طُلوع الشَّمِش.</verse>
				<verse number="3">و كانو يَقولو مَعَ بَعض: ”مِنو بِدَردِق لينا الحَجَر مِن خَشم القَبر؟“</verse>
				<verse number="4">و لَمّا عايَنو لِفوق، شافو الحَجَر كان إدَّردَق مِن القَبر، عَشان كان كَبير خالِص.</verse>
				<verse number="5">و دَخَلو القَبر، و شافو شاب قاعِد عَلى اليَمين، و لابِس توب أبيَض. و خافو جِدّاً.</verse>
				<verse number="6">و هو قال ليهُم: ”ما تَخافو. إنتو تَطلُبو يَسُوع النّاصِري الكان مَصلوب. هو قام. هو ما هِنا. أهو دا المَحَل الخَتّوهو فيهو.</verse>
				<verse number="7">لَكِن أمشو، و قولو لِتَلاميذو و لِبُطْرُس، هو ماشي قُبّالكُم لِلجَّليل. هِناك بِتشوفو، زي ما قال ليكُم.“</verse>
				<verse number="8">و مَرَقو و هَرَبو مِن القَبر، عَشان كانو يَرجِفو و يِستَغرَبو. و ما قالو حاجَه لِأي واحِد، عَشان كانو يَخافو.</verse>
				<verse number="9">و بَعَد ما يَسُوع قام بَدري في أوَّل يوم مِن الأسبوع، ظَهَر في الأوَّل لِمَرْيَم المَجْدَلِيَّه. و قُبّال دا، يَسُوع كان مَرَّق مِنَّها سَبعَه شياطين.</verse>
				<verse number="10">و هي مَشَت، و خَبَّرَت الكانو مَعاهو قُبّال و هُم كانو يَنوحو و يَبكو.</verse>
				<verse number="11">و لَمّا سِمِعو يَسُوع حَي، و هي شافَتو، هُم ما صَدَّقو.</verse>
				<verse number="12">و بَعَد دا، ظَهَر في شَكَل تاني لِإتنين مِنَّهُم، وَكِت ما كانو ماشين بَرَّه مِن المَدينَه.</verse>
				<verse number="13">و ديل رَجَعو، و خَبَّرو التّانيين. و ديل كَمان ما صَدَّقو.</verse>
				<verse number="14">بَعدين، ظَهَر لِلحِداشَر زاتُم و هُم قاعِدين ياكلو. و وَبَّخُم عَشان ما كان عِندَهُم إيمان، و فِشان قُلوبُم كانَت قَوّيَّه، عَشان هُم ما صَدَّقوهُم الشّافوهو بَعَد ما قام.</verse>
				<verse number="15">و قال ليهُم: ”أمشو لِكُل الدُّنيا، و بَشِّرو بِالإنجيل لِكُلّو ناس الدُّنيا.</verse>
				<verse number="16">هو اليَصَدِّق و يِتعَمَّد بِخلَص، و الما يَصَدِّق بِحكُمو عَليهو.</verse>
				<verse number="17">و العَلامات دي تَمشي مَعَ المِصَدِّقين. بِإسمي، يَمَرِّقو شياطين، و يِتكَلَّمو بِلُغات جَديدَه،</verse>
				<verse number="18">و يَرفَعو دَبايب بِإيديهُم، و إذا يَشرَبو أي شي البِكتُل، ما بِجيب ليهُم عَوَجَه أبَداً. و بِخُتّو إيدينُم عَلى العَيّانين، و بِكونو شُداد.“</verse>
				<verse number="19">و بَعَد ما الرَّب يَسُوع كَلَّمُم، إتَّخَد لِلسَّما، و قَعَد عَلى يَمين الله.</verse>
				<verse number="20">و لَكِن هُم مَرَقو، و بِشَّرو في كُلّو مَكان. و الرَّب كان يَشتَغِل مَعاهُم و يَثَبِّت الكِلمَه بِالعَلامات الكانَت تَمشي مَعاها.</verse>
			</chapter>
		</book>
		<book number="42">
			<chapter number="1">
				<verse number="1">ناس كُتار اَخَدو عَلى نُفوسُم أن يَكتِبو عَن الحاجات التَّمَّت بينَنا.</verse>
				<verse number="2">و النّاس الشّافوها بِعُيونُم مِن الأوَّل و كانو خَدّامين الكِلمَه سَلَّموها لينا.</verse>
				<verse number="3">و بَعَد ما فَتَّشتَ عَلى كُلّو شي مِن الأوَّل، حاجَه بِحاجَه، إفتَكَرتَ إنّو كوَيس أن أكتِب ليك بِتَرتيب، يا ثَاوُفِيلُس العَزيز،</verse>
				<verse number="4">عَشان تَعرِف بِالتَّمام حَقيقَة الحاجات الخَبَّروك بيها بِالكَلام.</verse>
				<verse number="5">في زَمَن هِيرُودُس، مَلِك اليَهُودِيَّه، كان في قَسّيس إسمو زَكَرِيَّا مِن قِسم أَبِيَّا، و مَرَتو مِن بَنات هَارُون إسِما أَلِيصَابَات.</verse>
				<verse number="6">و هُم الإتنين كانو عادِلين قِدّام الله، ماشين حَسَب أوامِر الرَّب كُلَّها و في كُلّو قَوانينو بِدون لوم.</verse>
				<verse number="7">و ما كان عِندَهُم وَلَد، عَشان أَلِيصَابَات كانَت عاقِر، و كانو هُم الإتنين كُبار في السِّن.</verse>
				<verse number="8">و لَمّا زَكَرِيَّا كان يَخدِم زي قَسّيس قِدّام الله في دور قِسمو،</verse>
				<verse number="9">زي عادَة خِدمَة القَسِّيس، جا دورو عَشان يَدخُل هيكَل الرَّب و يَحرِق البَخور.</verse>
				<verse number="10">و النّاس كُلُّهُم كانو بِصَلّو بَرَّه ساعَة البَخور.</verse>
				<verse number="11">و ظَهَر ليهو مَلاك الرَّب واقِف عَلى يَمين مَضبَح البَخور.</verse>
				<verse number="12">و لَمّا زَكَرِيَّا شافو، إتعَجَّب و خاف.</verse>
				<verse number="13">و المَلاك قال ليهو: ”ما تَخاف، يا زَكَرِيَّا، عَشان الرَّب سِمِع الصَّلاه بِتاعَك، و مَرَتَك أَلِيصَابَات بِتَلِد ليك وَلَد، و بِتسَمّيهو يُوحَنَّا.</verse>
				<verse number="14">و إنتَ بِتكون مَبسوط و فَرحان، و ناس كُتار بِكونو مَبسوطين بِوِلادتو.</verse>
				<verse number="15">عَشان هو بِكون عَظيم قِدّام الرَّب، و ما بِشرَب خَمُر ولّا مَريسَه أبَداً، و بِكون مَليان بِالرّوح القُدُس و هو لِسَّع في بَطن أُمّو.</verse>
				<verse number="16">و بِرَجِّع كُتار مِن بَني إِسْرَائِيل لِلرَّب إلَهُم.</verse>
				<verse number="17">و بِمشي قِدّامو بِروح إِيلِيَّا و بِقُدرَتو، عَشان يَرَجِّع قُلوب الوالِدين لِلأولاد، و النّاس الما بِطيعُو لِحِكمَة البارين، عَشان يَحَضِّر لِلرَّب ناس جاهِزين.“</verse>
				<verse number="18">و زَكَرِيَّا قال لِلمَلاك: ”كيف بَعرِف دا؟ و أنا راجِل عَجوز و مَرَتي كَبيرَه في السِّن.“</verse>
				<verse number="19">و المَلاك رَدَّ و قال ليهو: ”أنا جِبْرَائِيل الواقِف قِدّام الله، و أنا مُرسَل عَشان أكَلِّمَك و أبَشِّرَك بِدا.</verse>
				<verse number="20">و شوف، إنتَ بِتكون أبكَم و ما تَقدَر تِتكَلَّم لِغايَة اليوم اليَحصَل فيهو الحاجَه دي، عَشانَك ما صَدَّقتَ كَلامي البِتِم في وَكتو.“</verse>
				<verse number="21">و النّاس كانو مُنتَظِرين زَكَرِيَّا، و مِتعَجِّبين عَشان إتأخَّر في الهيكَل.</verse>
				<verse number="22">و لَمّا مَرَق، ما قِدِر يَكَلِّمُم، و هُم فِهمو إنّو شاف رؤيا في الهيكَل. و كان يَعمِل عَلامَه ليهُم و إستَنّى أبكَم.</verse>
				<verse number="23">و بَعَد ما تَمَّت أيام خِدمَتو، رَجَع لِبيتو.</verse>
				<verse number="24">و بَعَد الأيام ديلاك، أَلِيصَابَات مَرَتو حِملَت، و دَسَّت نَفسا خَمسَه شُهور، و قالَت،</verse>
				<verse number="25">”الرَّب عَمَل لَي كِدا في الوَكِت دا لَمّا عايَن لَي، عَشان يَشيل عيبي مِن بين النّاس.“</verse>
				<verse number="26">و بَعَد سِتَّه شُهور الله رَسَّل جِبْرَائِيل المَلاك لِمَدينَه في الجَّليل إسِما نَاصِرَه،</verse>
				<verse number="27">لِعَذراء مَخطوبَه لِراجِل مِن بيت دَاوُد إسمو يُوسِف. و إسم العَذرَاء مَرْيَم.</verse>
				<verse number="28">و المَلاك دَخَل ليها و قال: ”سَلام ليكي، إنتي مُبارَكَه. الرَّب مَعاكي!“</verse>
				<verse number="29">و هي إتحَيَّرَت جِدّاً مِن كَلامو، و فَكَرَت في مَعنى السَّلام دا.</verse>
				<verse number="30">و المَلاك قال ليها: ”ما تَخافي، يا مَرْيَم، عَشان لِقيتي نِعمَه مَعَ الله.</verse>
				<verse number="31">و شوفي! إنتي بِتَحمَلي و بِتَلِدي وَلَد، و بِتسَمّيهو يَسُوع.</verse>
				<verse number="32">و هو بِكون عَظيم، و بِسَمّوهو إبن الله. و الرَّب الإلَه يَدّيهو كُرسي دَاوُد أبوهو.</verse>
				<verse number="33">و بِملِك عَلى بيت يَعْقُوب لِلأبَد. و مُلكو ما بِخلَص.“</verse>
				<verse number="34">و مَرْيَم قالَت لِلمَلاك: ”كيف يَكون دا، و أنا ما عارفَه راجِل؟“</verse>
				<verse number="35">و المَلاك رَدَّ و قال ليها: ”الرّوح القُدُس بِجي عَليكي، و قُدرَة العالي تَضَلِّلِك. و عَشان كِدا القُدّوس المَولود مِنِّك بِسَمّوهو إبن الله.</verse>
				<verse number="36">و شوف! أَلِيصَابَات نَسيبتِك! هي كَمان حِملَت بِوَلَد. و هي كَبيرَه في السِّن. و هَسَّع سِتَّه شُهور لِديك السَّمّوها عاقِر.</verse>
				<verse number="37">عَشان ما في شي ما مُمكِن عِند الله.“</verse>
				<verse number="38">و قالَت مَرْيَم: ”شوف! أنا خَدّامَة الرَّب. الله يَتِم لَي زي كَلامَك.“ و بَعدين المَلاك مَرَق مِن عِندَها.</verse>
				<verse number="39">و قامَت مَرْيَم في الأيام ديلاك و مَشَت قَوام لِأرض الجِبال لِمَدينَه في يَهُوذَا.</verse>
				<verse number="40">و دَخَلَت بيت زَكَرِيَّا و سَلَّمَت عَلى أَلِيصَابَات.</verse>
				<verse number="41">و وَكِت أَلِيصَابَات سِمِعَت سَلام مَرْيَم، الجَّنى إتحَرَّك في بَطنا، و أَلِيصَابَات إتمَلَت بِالرّوح القُدُس.</verse>
				<verse number="42">و كُورَكَت بِصوت عالي و قالَت: ”مُبارَكَه إنتي في النِّسوان، و مُبارَك هو الجَّنى.</verse>
				<verse number="43">و كيف أُم رَبّي تَجي لَي؟</verse>
				<verse number="44">و وَكِت ما سِمِعتَ صوت سَلامِك، الجَّنى إتحَرَّك في بَطني مِن الفَرَح.</verse>
				<verse number="45">و مُبارَكَه الصَّدَّقَت، عَلَشان الكَلام القالو ليها الرَّب بِتِم.“</verse>
				<verse number="46">و مَرْيَم قالَت: ”بِنَفسي أحمَد الرَّب.</verse>
				<verse number="47">و روحي مَبسوطَه بِالله مُخَلِّصي.</verse>
				<verse number="48">عَشان عايَن لِخَدّامتو المِسكينَه. و شوف، مِن هَسَّع النّاس كُلُّهُم بِسَمّوني المُبارَكَه.</verse>
				<verse number="49">عَشان هو العِندو قُدرَه سَوّا لَي حاجات كَبيرَه، و إسمو قُدّوس.</verse>
				<verse number="50">و رَحمَتو مِن جيل لِجيل لِلنّاس البِخافوهو.</verse>
				<verse number="51">و هو وَرّا قُدرَتو بِإيدو القَوّيَّه، و شَتَّت فِكر المَتكَبِّرين.</verse>
				<verse number="52">و نَزَّل السَّلاطين مِن كَراسيهُم، و رَفَع المَساكين.</verse>
				<verse number="53">و شَبَّع الجَّعانين بِحاجات كوَيسَه، و رَجَّع الغَنيين بِدون حاجَه.</verse>
				<verse number="54">و ساعَد خَدّامو إِسْرَائِيل عَشان يِتذَكَّر رَحمَتو.</verse>
				<verse number="55">زي ما كَلَّم أبَهاتنا، لِإِبْرَاهِيم و أولادو لِلأبَد.“</verse>
				<verse number="56">و مَرْيَم إستَنَّت مَعَ أَلِيصَابَات تلاتَه شُهور تَقريباً، و بَعَد كِدا رَجَعَت لِبيتا.</verse>
				<verse number="57">و مُدَّة أَلِيصَابَات تَمَّت عَشان تَلِد، و وِلدَت وَلَد.</verse>
				<verse number="58">و جيرانا و أقارِبا سِمِعو إنّو الرَّب وَرّاها رَحمَتو الكَبيرَه، و كانو مَبسوطين مَعاها.</verse>
				<verse number="59">و بَعَد تَمانيَة أيام جو عَشان يَطَهِّرو الوَلَد. و دارو يَسَمّوهو بِإسم أبوهو زَكَرِيَّا.</verse>
				<verse number="60">و أُمّو رَدَّت و قالَت: ”لا، لَكِن يَسَمّوهو يُوحَنَّا.“</verse>
				<verse number="61">و قالو ليها: ”ما في زول مِن أقارِبِك السَّمّوهو بِالإسم دا.“</verse>
				<verse number="62">و عَمَلو عَلامَه لِأبوهو يَطلُبو يَسَمّيهو شِنو.</verse>
				<verse number="63">و هو طَلَب لوح الكِتابَه و كَتَب: ”إسمو يُوحَنَّا.“ و كُلَّهُم إتعَجَّبو.</verse>
				<verse number="64">و طَوّالي خَشمو إنفَتَح و لِسانو إتفَكَّ، و إتكَلَّم و بارَك الله.</verse>
				<verse number="65">و خوف وَقَع عَلى جيرانُم كُلَّهُم، و الخَبَر عَن الحاجات دي مَشى في كُلّو جِبال اليَهُودِيَّه.</verse>
				<verse number="66">و كُل السِّمِعو، حَفَظو الكَلام دا في قُلوبُم و قالو: ”الوَلَد دا بِكون شِنو؟“ و إيد الرَّب كانَت مَعاهو.</verse>
				<verse number="67">و زَكَرِيَّا أبوهو إتمَلا بِالرّوح القُدُس، و إتنَبّأ و قال:</verse>
				<verse number="68">”مُبارَك الرَّب إلَه إِسْرَائِيل عَشان زار شَعبو و عَمَل ليهُم فِداء.</verse>
				<verse number="69">و قَوَّم لينا قَرن الخَلاص في بيت دَاوُد خَدّامو.</verse>
				<verse number="70">زي ما إتكَلَّم بِخَشُم أنبياهو القِدِّسين الكانو مِن زَمان:</verse>
				<verse number="71">خَلاص مِن عُدوانّا و مِن إيدين كُل البِكرَهونا.</verse>
				<verse number="72">عَشان يَعمِل رَحمَه مَعَ أبَهاتنا، و إتزَكَّر إتِّفاقو المُقَدَّس.</verse>
				<verse number="73">الحَلَف الحَلَف لِإِبْرَاهِيم أبونا</verse>
				<verse number="74">إنّو يَخَلِّصنا مِن إيدين عُدوانّا عَشان نَخدِمو بِدون خوف،</verse>
				<verse number="75">بِقَداسَه و بِر قِدّامو كُلّو أيام حَياتنا.</verse>
				<verse number="76">و إنتَ، يا وَلَد، بِسَمّوك نَبي العالي، عَشان تِتقَدَّم قِدّام الرَّب و يَحَضِّر طُرُقو.</verse>
				<verse number="77">و تَدّي ناسو مَعرِفَة الخَلاص بِغُفران خَطاياهم،</verse>
				<verse number="78">بِواسِطَة رَحمَة الله البيها تَطلَع لينا الشَّمِش مِن السَّما</verse>
				<verse number="79">عَشان يَنَوِّر عَلى القَاعِدين في الضَّلام و في ضُل الموت، عَشان يَسوق كِرعينّا في طَريق السَّلام.“</verse>
				<verse number="80">و الوَلَد كِبِر، و بِقى قَوّي في الرّوح. و كان في الخَلا لِغايَة يوم ظُهورو لِإِسْرَائِيل.</verse>
			</chapter>
			<chapter number="2">
				<verse number="1">و في الأيام ديلاك، طَلَع أمر مِن أُغُسْطُس قَيصَر عَشان يَسَجِّلو كُلّو سُكّان الأرض.</verse>
				<verse number="2">و دا أوَّل كِتابَه حَصَلَت لَمّا كِيرِينِيُوس كان حاكِم سُورِيَّه.</verse>
				<verse number="3">و كُلّو واحِد مَشى عَشان يَكتِب إسمو في مَدينَتو.</verse>
				<verse number="4">و يُوسِف كَمان طَلَع مِن الجَّليل مِن مَدينَة النَّاصِرَه لِليَهُودِيَّه لِمَدينَة دَاوُد الإسِما بيت لَحَم، عَشان هو مِن بيت دَاوُد و مِن أهلو.</verse>
				<verse number="5">هو مَشى عَشان يَكتِب إسمو، و مَعاهو مَرْيَم المَخطوبَه ليهو، و هي حامِل.</verse>
				<verse number="6">و وَكِت كانو هِناك، تَمَّت أياما عَشان تَلِد.</verse>
				<verse number="7">و وِلدَت وَلَدا البِكر، و لَفَّتو بِالقُماش و نَوَّمَتو في المِذوَد، عَشان ما كان ليهُم مَكان في اللّوكَندا.</verse>
				<verse number="8">و في البَلَد دي، رُعاه كانو يَحرَسو غَنَمُم بِاللّيل في الخَلا.</verse>
				<verse number="9">و طَوّالي، مَلاك الرَّب وَقَف جَمبُم، و مَجد الرَّب نَوَّر حَواليهُم، و خافو خوف شَديد.</verse>
				<verse number="10">و المَلاك قال ليهُم: ”ما تَخافو! شوفو! أبَشِّركُم بِفَرَح عَظيم يَكون لِكُل النّاس.</verse>
				<verse number="11">إتوَلَد ليكُم النَّهار دا في مَدينَة دَاوُد مُخَلِّص، و هو الرَّب المَسيح.</verse>
				<verse number="12">و دي ليكُم العَلامَه. بِتَلقو طِفل مَلفوف بِقُماش، و هو راقِد في مِذوَد.“</verse>
				<verse number="13">و طَوّالي ظَهَر مَعَ مَلاك الرَّب كُتار مِن جيش السَّما، كانو يَحمَدو الله و يَقولو:</verse>
				<verse number="14">”المَجد لِلَّه في السَّما، و عَلى الأرض السَّلام بين النّاس الهو مَبسوط مِنَّهُم.“</verse>
				<verse number="15">و لَمّا المَلائكَه رَجَعو مِن عِندَهُم لِلسَّما، الرُّعاه قالو بَعضَهُم لِبَعض: ”خَلّينا نَمشي هَسَّع لِبيت لَحَم و نَشوف الحاجَه الحَصَلَت الخَبَّرنا بيها الرَّب.“</verse>
				<verse number="16">و جو بِسُرعَه و لِقو مَرْيَم و يُوسِف، و الطِّفل راقِد في المِذوَد.</verse>
				<verse number="17">و لَمّا شافوهو، خَبَّرو بِالكَلام القالو ليهُم بِخُصوص الوَلَد دا.</verse>
				<verse number="18">و كُل السِّمِعو، إتعَجَّبو مِن الكَلام القالوهو ليهُم الرُّعاه.</verse>
				<verse number="19">و مَرْيَم كانَت تَحفَظ الكَلام دا كُلّو، و تَفَكِّر فيهو في قَلبَها.</verse>
				<verse number="20">و الرُعاه رَجَعو و هُم يَمَجِّدو الله و يَحمَدوهو عَلى الشّافوهو و السِّمِعوهو زي ما قالو ليهُم.</verse>
				<verse number="21">و لَمّا تَمَّت تَمانيَة أيام عَشان يَطَهِّروهو، سَمّوهو يَسُوع، زي ما سَمّاهو المَلاك قُبّال ما حِملَت بيهو أُمّو في بَطنَها.</verse>
				<verse number="22">و بَعَد ما تَمَّت أيام نَضافَتُم زي قانون مُوسَى، جابوهو لِأُورُشَلِيم عَشان يَقَدِّموهو لِلرَّب.</verse>
				<verse number="23">(زي ما هو مَكتوب في قانون الرَّب: ”كُلّو بِكر اليَفتَح البَطُن يَسَمّوهو مُقَدَّس لِلرَّب.“)</verse>
				<verse number="24">و عَشان يَقَدِّمو ضَبيحَه زي ما مَكتوب في قانون الرَّب: ”جوز قُمريَّه ولّا جوز حَمام.“</verse>
				<verse number="25">و كان في أُورُشَلِيم راجِل إسمو سِمْعَان. و الرّاجِل دا كان بار و بِخاف الله، مُنتَظِر راحَة إِسْرَائِيل. و الرّوح القُدُس كان عَليهو.</verse>
				<verse number="26">و كان جا ليهو رؤيا مِن الرّوح القُدُس إنّو ما يَشوف الموت قُبّال ما يَشوف مَسيح الرَّب.</verse>
				<verse number="27">و دَخَل الهيكَل، و هو في الرّوح. و وَكِت ما والِدين يَسُوع دَخَلو مَعَ الطِّفل عَشان يَسَوّو ليهو زي عادَة القانون،</verse>
				<verse number="28">سِمْعَان رَفَعو بِإيدينو و بارَك الرَّب و قال:</verse>
				<verse number="29">”هَسَّع، يا رَب، خَلّي خَدّامَك يَروح بِالسَّلام، زي كَلامَك.</verse>
				<verse number="30">عَشان عُيوني شافو خَلاصَك</verse>
				<verse number="31">الحَضَّرتو قِدّام كُل النّاس.</verse>
				<verse number="32">النّور اليَنَوِّر لِلأُمَم، و هو مَجد شَعب إِسْرَائِيل.“</verse>
				<verse number="33">و أبوهو و أُمّو إتعَجَّبو مِن الحاجات سِمْعَان قال عَنّو.</verse>
				<verse number="34">و سِمْعَان بارَكُم و قال لِمَرْيَم أُمّو: ”شوفي! الطِّفل دا مَعَيَّن لِوقوع و قيام ناس كُتار في إِسْرَائِيل، و العَلامَه يتكَلَّم ضَدّا.</verse>
				<verse number="35">و إنتي كَمان يَطعَنِك سيف في نَفسِك، عَشان يَوَرّي أفكار قُلوب ناس كُتار.“</verse>
				<verse number="36">و كانَت نَبيَّه إسِما حَنَّه، بِت فَنُوئِيل مِن قَبيلَة أَشِير. و هي كَبيرَه في السِّن. و سَكَنَت مَعَ زوجَها سَبعَه سِنين بَعَد ما إتزَوَّجَت.</verse>
				<verse number="37">و هي أرمَلَه عُمُرا أربَعَه و تَمانين سَنَه. و ما كانَت بِتخَلّي الهيكَل، بِتَخدِم بِصوم و صَلاه ليل و نَهار.</verse>
				<verse number="38">و جات في السّاعَه ديك و شَكَرَت الرَّب، و إتكَلَّمَت عَنّو لِكُل المُنتَظِرين فِداء أُورُشَلِيم.</verse>
				<verse number="39">و لَمّا تَمَّمو كُلّو شي، زي قانون الرَّب، رَجَعو لِمَدينَتُم النَّاصِرَه في الجَّليل.</verse>
				<verse number="40">و الوَلَد كِبِر و إتقَوّى، و إتمَلا بِحِكمَه. و نِعمَة الله كانَت عَليهو.</verse>
				<verse number="41">و كانو وَالِدينو بِمشو كُلّو سَنَه لِأُورُشَلِيم في عيد الفِصَح.</verse>
				<verse number="42">و لَمّا عُمرو بِقى إتناشَر سَنَه، طَلَعو لِأُورُشَلِيم زي عادَة العيد.</verse>
				<verse number="43">و بَعَد العيد و هُم راجِعين، الوَلَد يَسُوع فِضِل في أُورُشَلِيم بِدون ما عِرفو الوالِدين.</verse>
				<verse number="44">و فِكرَهُم إنّو مَعَ الجَّماعَه. و مَشو مَسافَة يوم، و فَتَّشو عَليهو بين أقارِبو و النّاس البيَعرِفوهو.</verse>
				<verse number="45">و لَمّا ما لِقوهو، رَجَعو لِأُورُشَلِيم يَفَتِّشو عَليهو.</verse>
				<verse number="46">و بَعَد تَلاتَة أيام لِقوهو في الهيكَل قاعِد في وَسط المُعَلِّمين يَسمَعُم و يَسأَلُم.</verse>
				<verse number="47">و كُل السِمِعوهو إتعَجَّبو مِن فَهمو و رَدّو.</verse>
				<verse number="48">و لَمّا شافوهو الوالِدين، إتعَجَّبو. و أُمّو قالَت ليهو: ”يا وَلَدي، لِشِنو عَمَلتَ لينا كِدا؟ شوف! أبوك و أنا كُنّا بِنفَتِّش عَليك بِالتَّعب.“</verse>
				<verse number="49">و قال ليهُم: ”كُنتو بِتفَتِّشو عَلي لِشِنو؟ ما كُنتو بِتَعرِفو أنا لازِم أكون في بيت أبوي؟“</verse>
				<verse number="50">و هُم ما فِهمو كَلامو القالو ليهُم.</verse>
				<verse number="51">و بَعدين نَزَل مَعاهُم و جا لِلنّاصِرَه، و كان يَطيعُم. و أُمّو كانَت تَحفَظ كُل الكَلام دا في قَلبا.</verse>
				<verse number="52">و يَسُوع زاد في الحِكمَه و في طولو، و في النِّعمَه عِند الله و النّاس.</verse>
			</chapter>
			<chapter number="3">
				<verse number="1">و في سَنَة خَمَستاشَر مِن حُكم طِيبَارِيُوس قَيصَر، لَمّا كان بِيلاطُس البُنْطي مُدير عَلى اليَهُودِيَّه، و هِيرُودُس رَئيس مُديرِيَّه في الجَّليل، و أخوهو فِيلُبُّس رَئيس رُبُع عَلى إِيطُورِيَّه و تَرَاخُونِيتِس، و لِيسَانِيُوس رَئيس رُبُع عَلى الأبِلِيَّه،</verse>
				<verse number="2">في أيام رؤساء القُسُس حَنَّان و قَيَافا، جا كَلام الله لِيُوحَنَّا إبن زَكَرِيَّا في الخَلا.</verse>
				<verse number="3">و هو جا لِكُل الحِلَل الحَول الأُرْدُنّ يَبَشِّر بِمَعموديَّة التّوبَه لِغُفران الخَطايا،</verse>
				<verse number="4">مِثِل ما مَكتوب في كِتاب إِشَعْيَاء النَّبي: ”صوت بِنادي في الخَلا: حَضِّرو طَريق الرَّب. أعمِلو السِّكَك بِتاعتو دُغري.</verse>
				<verse number="5">كُلّو خور بِكون مَرفوع، و كُلّو جَبَل كَبير و صَغَيِر بِكون مِتساوي، و المَعَوَّج يَبقى عَديل، و الدَرِب الدَقداق يَبقى ساهِل،</verse>
				<verse number="6">و كُلّو إنسان بِشوف خَلاص الله.“</verse>
				<verse number="7">و عَلَشان كِدا قال لِكُل النّاس المَرَقو عَشان يِتعَمَّدو مِنّو: ”يا أولاد الدَّبايب، مِنو كَلَّمكُم تَهرَبو مِن الغَضَب الجّاي؟</verse>
				<verse number="8">جيبو ثِمار مُستَحِق التّوبَه، و ما تَبتَدو تَقولو في نُفوسكُم: أبونا هو إِبْرَاهِيم. عَلَشان كِدا أقول ليكُم، الله يَقدَر يَقَوِّم أولاد لِإِبْرَاهِيم مِن الحُجار ديل.</verse>
				<verse number="9">و هَسَّع الفاس عَلى عِرق الشَّجَر. و كُلّو شَجَرَه الما تَجيب ثِمار سَمِح، يَقطَعوها و يَرموها في النّار.“</verse>
				<verse number="10">و النّاس سألوهو و قالو: ”عَلى كِدا بِنَعمِل شِنو؟“</verse>
				<verse number="11">و رَدَّ عَليهُم و قال: ”العِندو توبين خَليهو يَقسِم مَعَ الما عِندو، و العِندو أكِل خَليهو يَعمِل كِدا كَمان.“</verse>
				<verse number="12">و جو كَمان مُحَصِّلين الضَّريبَه عَشان يِتعَمَّدو، و قالو ليهو: ”يا مُعَلِّم، نِحنا لازِم نَعمِل شِنو؟“</verse>
				<verse number="13">و قال ليهُم: ”ما تَحَصِّلو عَلى زِيادَه مِن الحاجَه الأمَروكُم بيهو.“</verse>
				<verse number="14">و كَمان العَساكِر سألوهو و قالو: ”و نِحنا نَعمِل شِنو؟“ و قال ليهُم: ”ما تَظلِمو زول و لا تَشتَكو عَلى زول بِالغِش، و كونو مَبسوطين مِن ماهيَّتكُم.“</verse>
				<verse number="15">و لَمّا النّاس كانو مُنتَظِرين و كُلُّهُم مِفَكِّرين في قُلوبُم عَن يُوحَنَّا إذا كان هو المَسيح ولّا لا،</verse>
				<verse number="16">رَدَّ عَليهُم يُوحَنَّا: ”صَحيح، أنا بَعَمِّدكُم بِالمويَه، لَكِن بِجي واحِد قَوّي مِنّي. و أنا ما مُستَحِق أفِك جِزَمو. و هو بِعَمِّدكُم بِالرّوح القُدُس و النّار.</verse>
				<verse number="17">و في إيدو مُضراياتو، و هو يَنَضِّف بيها مَحَلّو، عَشان يَلِم الدُّرَه في مَخزَنو، و القِشر مِن الدُّرَه يَحرِقا بِالنّار الما بِتموت.“</verse>
				<verse number="18">و كان بِبَشِّر النّاس و بِسَاعِدُم بِنَصايح كَتيرَه.</verse>
				<verse number="19">و هِيرُودُس رَئيس مُديرِيَّه، بَعَد ما يُوحَنَّا وَبَّخو بِخُصوص هِيرُودِيَا مَرَة فِيلُبُّس أخوهو و بِخُصوص كُل الأعمال البَطّالَه الهِيرُودُس عَمَلا،</verse>
				<verse number="20">زاد كَمان عَلى كُلّو دا، عَشان حَبَس يُوحَنَّا في السِّجِن.</verse>
				<verse number="21">و لَمّا كُل النّاس إتعَمَّدو، و بَعَد ما يَسُوع كَمان إتعَمَّد، و وَكِت ما كان بِصَلّي، السَّما إنفَتَحَت.</verse>
				<verse number="22">و الرّوح القُدُس نَزَل عَليهو في شَكِل جِسم زي حَمامَه. و جا صوت مِن السَّما يَقول: ”إنتَ إبني الحَبيب، و أنا مَبسوط مِنَّك.“</verse>
				<verse number="23">و يَسُوع نَفسو، لَمّا بِقى يَعَلِّم، كان عُمرو تَلاتين سَنَه تَقريباً، و هو، زي فِكر النّاس فيهو، إبن يُوسِف، إبن هَالي،</verse>
				<verse number="24">إبن مَتْثَات، إبن لَاوِي، إبن مَلْكِي، إبن يَنَّا، إبن يُوسِف،</verse>
				<verse number="25">إبن مَتَّاثِيَا، إبن عَامُوص، إبن نَاحُوم، إبن حَسْلِي، إبن نَجَّاي،</verse>
				<verse number="26">إبن مَآث، إبن مَتَّاثِيَا، إبن شِمْعِي، إبن يُوسِف، إبن يَهُوذَا،</verse>
				<verse number="27">إبن يُوحَنَّا، إبن رِيسَا، إبن زَرُبَّابِل، إبن شَأَلْتِئِيل، إبن نيرِي،</verse>
				<verse number="28">إبن مَلْكِي، إبن أَدِّي، إبن قُصَم، إبن أَلْمُودَام، إبن عِير،</verse>
				<verse number="29">إبن يُوسِي، إبن أَلِيعَازَر، إبن يُورِيم، إبن مَتْثَات، إبن لَاوِي،</verse>
				<verse number="30">إبن شِمْعُون، إبن يَهُوذَا، إبن يُوسِف، إبن يونان، إبن أَلِيَاقِيم،</verse>
				<verse number="31">إبن مَلَيَا، إبن مَيْنَان، إبن مَتْثَات، إبن نَاثَان، إبن دَاوُد،</verse>
				<verse number="32">إبن يَسَّى، إبن عُوبِيد، إبن بُوعَز، إبن سَلْمُون، إبن نَحْشُون،</verse>
				<verse number="33">إبن عَمِّينَادَاب، إبن أَرَام، إبن حَصْرُون، إبن فَارِص، إبن يَهُوذَا،</verse>
				<verse number="34">إبن يَعْقُوب، إبن إِسْحَاق، إبن إِبْرَاهِيم، إبن تَارَح، إبن نَاحُور،</verse>
				<verse number="35">إبن سَرُوج، إبن رَعُو، إبن فَالَج، إبن عَابِر، إبن شَالَح،</verse>
				<verse number="36">إبن قِينَان، إبن أَرْفَكْشَاد، إبن سَام، إبن نُوح، إبن لامَك،</verse>
				<verse number="37">إبن مَتُوشَالَح، إبن أَخْنُوخ، إبن يَارِد، إبن مَهْلَلْئِيل، إبن قِينَان،</verse>
				<verse number="38">إبن أَنُوش، إبن شِيث، إبن آدَم، إبن الله.</verse>
			</chapter>
			<chapter number="4">
				<verse number="1">و رَجَع يَسُوع مِن الأُرْدُنّ مَليان بِالرّوح القُدُس. و كان الرّوح يَقودو في الخَلا أربَعين يوم.</verse>
				<verse number="2">و إبْلِيس كان يَجَرِّبو. و ما أكَل حاجَه في الأيام ديك. و لَمّا تَمَّت المُدَّه، جَاع.</verse>
				<verse number="3">و إبْلِيس قال ليهو: ”إذا إنتَ إبن الله، قول لِلحَجَر دا عَشان يَبقى عيش.“</verse>
				<verse number="4">و يَسُوع رَدَّ عَليهو: ”مَكتوب إنّو الإنسان ما يَعيش بِالعيش بَس.“</verse>
				<verse number="5">و بَعدين إبْلِيس طَلَعو لِمَحَل عالي، و وَرّاهو مَمالِك الدُّنيا كُلَّها في دَقيقَه واحدَه.</verse>
				<verse number="6">و قال ليهو: ”بَدّيك السُّلطَه دي كُلَّها و مَجد المَمالِك، عَشان كان مُسَلَّم لَي، و أدِيها لِلأنا عاوِز.</verse>
				<verse number="7">و عَلى كِدا إن كُنتَ تَعبُدني، كُلّو شي يَكون بِتاعَك.“</verse>
				<verse number="8">و يَسُوع رَدَّ و قال ليهو: ”مَكتوب: لازِم تَعبُد الرَّب إلَهَك، و تَخدِمو واحدو.“</verse>
				<verse number="9">و جابو لِأُورُشَلِيم و وَقَّفو فوق طَرف الهيكَل و قال ليهو: ”إذا إنتَ إبن الله، أرمي نَفسَك مِن هِنا لِتِحِت.</verse>
				<verse number="10">عَشان مَكتوب: بِيأمُر مَلائكَتو بيك عَشان يَحفَظُوك.</verse>
				<verse number="11">و، بِشيلوك عَلى إيدينُم عَشان رِجلَك ما تَدُق حَجَر.“</verse>
				<verse number="12">و يَسُوع رَدَّ و قال ليهو: ”مَكتوب: ما تَجَرِّب الرَّب إلَهَك.“</verse>
				<verse number="13">و لَمّا تَمَّ إبْلِيس كُلّو تَجرِبَه، خَلّاهو لِمُدَّه.</verse>
				<verse number="14">و رَجَع يَسُوع بِقُدرَة الرّوح لِلجَّليل، و الخَبَر عَنّو مَشى في كُل المَحَلّات الجَّمبو.</verse>
				<verse number="15">و كان يَعَلِّم في بِيوت الرَّب. و كُل النّاس كانو يَمَجِّدوهو.</verse>
				<verse number="16">و جا لِلنّاصِرَه الإترَبى فيها. و زي عادَتو دَخَل بيت الرَّب يوم السَّبِت. و قام عَشان يَقرا.</verse>
				<verse number="17">و قَدَّمو ليهو كِتاب إِشَعْيَاء النَّبي. و فَتَح الكِتاب، و لِقى المَحَل الكان مَكتوب فيهو:</verse>
				<verse number="18">”روح الله عَلي، عَلَشانو مَسَحني فِشان أبَشِّر المَساكين. و رَسَّلني عَشان أنادي لِلمَحبوسين بِالحُرّيَّه، و لِلعَميانين عَشان يَشوفو، و بِالحُرّيَّه لِلقُلوبُم مَكسورَه</verse>
				<verse number="19">و عَشان بَبَشِّر بِسَنَة الرَّب المَقبولَه.“</verse>
				<verse number="20">و قَفَل الكِتاب، و أدّاهو لِلخَدّام، و قَعَد. و كُل النّاس الكانو في بيت الرَّب كانو يَعاينو ليهو.</verse>
				<verse number="21">و إبتَدا يَقول ليهُم: ”النَّهار دا، تَمَّ المَكتوب زي ما سِمِعتو بِإضنينكُم.“</verse>
				<verse number="22">و كُلُّهُم كانو يَشهَدو ليهو، و يِتعَجَّبو مِن كَلام النِّعمَه الطَّلَع مِن خَشمو. و قالو: ”ما هو وَلَد يُوسِف؟“</verse>
				<verse number="23">و قال ليهُم: ”عَلى كُلّو حال تَقولو لَي المَثَل دا: يا حَكيم، أشفي نَفسَك. سِمِعنا كَتير عَن الحَصَل في كَفْرَنَاحُوم. أعمِلا هِنا كَمان في بَلَدَك.“</verse>
				<verse number="24">و قال: ”الحَق أقول ليكُم، ما في نَبي مَقبول في بَلَدو.</verse>
				<verse number="25">و الحَق أقول ليكُم، كانو في أرامِل كُتار في إِسْرَائِيل في أيام إِيلِيَّا لَمّا ما كان في مَطَر مُدَّة تلاتَه سِنين و سِتَّه شُهور. و كان حَصَل جوع شَديد في الأرض كُلَّها.</verse>
				<verse number="26">لَكِن الله ما رَسَّل إِيلِيَّا لِواحدَه مِنَّهُم إلّا لِمَرَه كانَت أرمَلَه في صَرفَه في بَلَد صَيدا.</verse>
				<verse number="27">و كانو مُجَزَّمين كُتار في إِسْرَائِيل في زَمَن أَلِيشَع النَّبي. و لا واحِد بِقى نَضيف إلّا نِعْمَان السّوري.“</verse>
				<verse number="28">و كُل الكانو في بيت الرَّب لَمّا سِمِعو دا إتمَلو بِالزَّعل.</verse>
				<verse number="29">و قامو و طَرَدوهو مِن المَدينَه، و أخَدوهو لِطَرف الجَّبَل، الكانَت مَدينَتُم مَبنيَه عَليهو، عَشان يَرموهو لِتِحِت.</verse>
				<verse number="30">لَكِن هو مَرَّ في وَسِطُم و فات.</verse>
				<verse number="31">و نَزَل في كَفْرَنَاحُوم، مَدينَه في الجَّليل. و كان يَعَلِّمُم كُلّو يوم السَّبِت.</verse>
				<verse number="32">و إتعَجَّبو مِن تَعليمو، عَشان كَلامو كان بِسُلطَه.</verse>
				<verse number="33">و كان في بيت الرَّب راجِل فيهو روح نَجِس. و كورَك بِصوت عالي،</verse>
				<verse number="34">”آه! مالنا و مالَك، يا يَسُوع النّاصِري؟ إنتَ جيت عَشان تَخرِبنا؟ أنا عارفَك مِنو إنتَ. إنتَ قُدّوس الله.“</verse>
				<verse number="35">و يَسُوع وَبَّخو و قال: ”أسكُت، و أمرُق مِنّو!“ و بَعَد ما الشّيطان رَماهو في الوَسِط، طَلَع مِنّو بِدون ما يَجرَحو.</verse>
				<verse number="36">و كُلَّهُم إتعَجَّبو، و إتكَلَّمو بَعضَهُم لِبَعض و قالو: ”الكَلام دا شِنو؟ عَشان بِسُلطَه و قُدرَه يأمُر الأرواح النَّجسَه، و هُم يَمرُقو.“</verse>
				<verse number="37">و الخَبَر عَنّو مَشى في كُلّو مَكان قَريب.</verse>
				<verse number="38">و قام مِن بيت الرَّب، و دَخَل بيت سِمْعَان. و كانَت أُم مَرَة سِمْعَان عِندَها حُمَّه شَديدَه. و سألوهو فِشانّا.</verse>
				<verse number="39">و وَقَف قِدّاما و وَبَّخ الحُمَّه، و الحُمَّه فاتَت مِنَّها. و طَوّالي هي قامَت و إشتَغَلَت.</verse>
				<verse number="40">و في وَكِت المَغرِب، كُل الكانو مَرضانين بِأمراض مُختَلِفَه جابوهُم ليهو. و خَتَّ إيدينو عَلى كُلّو واحِد مِنَّهُم و شَفاهُم.</verse>
				<verse number="41">و كَمان شياطين مَرَقو مِن كُتار مِنَّهُم و كورَكو و قالو: ”إنتَ إبن الله.“ و وَبَّخُم و ما خَلّاهُم يِتكَلَمو، عَشان عِرفوهو هو المَسيح.</verse>
				<verse number="42">و لَمّا جا النَّهار، مَرَق و مَشى لِلخَلا. و النّاس كانو يَفَتِّشو عَليهو. و جو ليهو، و مَسَكوهو عَشان ما يَفوت مِنَّهُم.</verse>
				<verse number="43">و قال ليهُم: ”أنا لازِم أبَشِّر بِمَلَكوت الله لِلمُدُن التّانيَه كَمان، عَشان كِدا الله رَسَّلني.“</verse>
				<verse number="44">و كان بِبَشِّر في بِيوت الرَّب في اليَهُودِيَّه.</verse>
			</chapter>
			<chapter number="5">
				<verse number="1">و وَكِت ما النّاس إتلَمّو ليهو و سِمِعو كِلمَة الله، هو كان واقِف عِند بَحَر جَنِّيسَارَت.</verse>
				<verse number="2">و شاف مُركَبين واقفين عِند البَحَر، و لَكِن الصَّيادين كانو طَلَعو مِنَّها و كانو يَغَسِّلو شَبَكاتُم.</verse>
				<verse number="3">و دَخَل في واحدَه مِن المُركَبين الكانَت لِسِمْعَان. و قال ليهو: ”خَلّينا نَطلَع شوَيَه مِن الطَّرف.“ و قَعَد و إبتَدا يَعَلِّم النّاس مِن المُركَب.</verse>
				<verse number="4">و لَمّا كَمَّل الكَلام، قال لِسِمْعَان: ”أمشو لِمَحَل غَريق، و نَزِّلو شَبَكاتكُم لِلصّيد!“</verse>
				<verse number="5">و سِمْعَان رَدَّ و قال: ”يا مُعَلِّم، تِعِبنا طول اللّيل و ما لِقينا حاجَه. لَكِن عَلى كَلامَك، بَنَزِّل الشَّبَكات.“</verse>
				<verse number="6">و لَمّا عَمَلو كِدا، مَسَكو سَمَك كَتير خالِص، و شَبَكاتُم بَدو تِتقَطَّعو.</verse>
				<verse number="7">و نادو بِإيدينُم لِشُرَكاهُم الفي المُركَب التّانيَه عَشان يَجو و يَساعِدوهُم. و جو و مَلو المُركَبين لِغايَة ما إبتَدو يدخُلو تِحِت في المويَه.</verse>
				<verse number="8">و سِمْعَان بُطْرُس لَمّا شاف كِدا، رَكَع عِند رُكبَتين يَسُوع و قال: ”أمشي، يا رَب، عَشان أنا راجِل خاطي.“</verse>
				<verse number="9">عَشان هو إستَغرَب، و كُل الكانو مَعاهو، بِسَبَب السَّمَك الأخَدوهو.</verse>
				<verse number="10">و كَمان حَصَل كِدا لِيَعْقُوب و يُوحَنَّا، أولاد زَبَدي، الكانو شُرَكاء سِمْعَان. و يَسُوع قال لِسِمْعَان: ”ما تَخاف! مِن هَسَّع بَتَبقى صَياد النّاس.“</verse>
				<verse number="11">و لَمّا جو بِالمُركَبين لِلطَّرف، خَلّو كُلّو شي و تِبِعوهو.</verse>
				<verse number="12">و في الوَكِت لَمّا هو كان في بَلَد مِن البِلاد، راجِل جِسمو مَليان بِالجِّزام جا. و لَمّا شاف يَسُوع، وَقَع عَلى وَشّو و طَلَب مِنّو و قال: ”يا سَيِّد، إذا إنتَ داير، تَقدَر تَنَضِّفني.“</verse>
				<verse number="13">و مَدَّ إيدو و لِمِسو و قال: ”أنا داير. كون نَضيف!“ و طَوّالي الجِّزام مَرَق مِنّو.</verse>
				<verse number="14">و أمَرو: ”ما تَقول لِزول. لَكِن أمشي و وَرّي نَفسَك لِلقَسّيس، و قَدِّم عَشان نَضافتَك زي ما أمَر مُوسَى شَهادَه ليهُم.“</verse>
				<verse number="15">و لَكِن الخَبَر عَنّو طَلَع أكتَر. و جُموع كَتيرَه أجتَمَعو ليهو عَشان يَسمَعو، و عَشانو يَشفيهُم مِن أمراضُم.</verse>
				<verse number="16">و لَكِن هو كان يَمشي بَراهو في الخَلا و يَصَلّي.</verse>
				<verse number="17">و في يوم مِن الأيام كان يَعَلِّم. و كانو فَرّيسيِّين و مُعَلِّمين القانون قاعِدين، و هُم جو مِن كُلّو حِلَّه مِن الجَّليل و اليَهُودِيَّه و أُورُشَلِيم. و قُدرَة الرَّب كانَت مَعاهو عَشان يَشفيهُم.</verse>
				<verse number="18">و شوف! جو رُجال شايلين عَلى فَرشَتو زول كان مَفلوج. و جَرَّبو يَدَخِّلوهو و يَخُتّوهو قِدّامو.</verse>
				<verse number="19">و لَمّا ما لِقو طَريق يدخُلو بيهو بِسَبَب النّاس، طَلَعو فوق البيت و نَزَّلوهو بِفَرشَتو مِن بين الطوب لِلوَسط قِدّام يَسُوع.</verse>
				<verse number="20">و لَمّا شاف إيمانُم، قال لِلرّاجِل: ”يا زول، خَطاياك مَغفورَه ليك.“</verse>
				<verse number="21">و مُعَلِّمين القانون و الفَرّيسيّين بِقو يَفَكِّرو و يَقولو: ”مِنو دا البِتكَلَّم بِشَتيمَه؟ مِنو يَقدَر يَغفِر الخَطايا إلّا الله واحدو؟“</verse>
				<verse number="22">و يَسُوع، لَمّا عِرِف أفكارُم، رَدَّ و قال ليهُم: ”لِشِنو بِتفَكَّرو بِدا في قُلوبكُم؟</verse>
				<verse number="23">ياتو أسهَل، بَقول ليهو: خَطاياك مَغفورَه ليك؟ ولّا بَقول ليهو: قوم و أمشي؟</verse>
				<verse number="24">و لَكِن عَشان تَعرِفو إبن الإنسان عِندو قُدرَه عَلى الأرض أن يَغفِر الخَطايا،“ قال لِلمَفلوج: ”أقول ليك، قوم، و شيل فَرشَتَك، و أمشي لِبيتَك!“</verse>
				<verse number="25">و طَوّالي، قام قِدّامو، و شال الشّي الكان راقِد عَليهو. و مَشى لِبيتو و هو يَحمِد الله.</verse>
				<verse number="26">و كُلَّهُم إتعَجَّبو و حَمَدو الله، و كانو خايفين جِدّاً و قالو: ”شُفنا حاجات عَجيبَه النَّهار دا.“</verse>
				<verse number="27">و بَعَد دا، مَرَق و شاف واحِد بِلِم الضَّريبَه، إسمو لَاوِي، قاعِد في مَكانو. و قال ليهو: ”أتبَعني.“</verse>
				<verse number="28">و هو خَلّى كُلّو شي، و قام و تِبعو.</verse>
				<verse number="29">و لَاوِي سَوّا ليهو عَزومَه كَبيرَه في بيتو. و جَماعَه كَتيرَه مِن البِلِمّو الضَّريبَه و غيرُم كانو قاعِدين مَعاهو.</verse>
				<verse number="30">و الفَرّيسيّين و مُعَلِّمين القانون نَقنَقو عَلى تَلاميذو و قالو: ”لِشِنو بِتاكلو و بِتَشرَبو مَعَ البِلِمّو الضَّريبَه و الخاطيين؟“</verse>
				<verse number="31">و رَدَّ يَسُوع و قال ليهُم: ”الشُّداد ما يَحتاجو الحَكيم، لَكِن العَيّانين.</verse>
				<verse number="32">أنا ما جيت عَشان أنادي الطَّيبين لِلتّوبَه، لَكِن الخاطيين.“</verse>
				<verse number="33">و قالو ليهو: ”تَلاميذ يُوحَنَّا بِصومو كَتير و بِصَلّو. و كِدا كَمان تَلاميذ الفَرِّيسِيِّين. و لَكِن تَلاميذَك بياكلو و بِشرَبو.“</verse>
				<verse number="34">و يَسُوع قال ليهُم: ”تَقدَرو تَعمِلو ناس العِرِس يَصومو ما دام العَريس مَعاهُم؟</verse>
				<verse number="35">و لَكِن الأيام بِتَجي لَمّا ياخُدو العَريس مِنَّهُم. في الأيام ديك بِصومو.“</verse>
				<verse number="36">و كَمان عَلَّمُم مَثَل. ”ما في زول بِخُت حِتَّه مِن توب جَديد عَلى توب قَديم. و إلّا الجَديد يِتشَرَّط و الحِتَّه القَديمَه و الجَديدَه ما بِمشو سَوا.</verse>
				<verse number="37">و ما في زول بِخُت خَمرَه جَديدَه في بُرمَه قَديمَه، عَشان الخَمرَه الجَديدَه تَكسِر البُرمَه و تِتدَفَّق، و البُرمَه تَخسَر.</verse>
				<verse number="38">لَكِن الخَمرَه الجَديدَه لازِم يَخُتّوها في البُرمَه الجَديدَه.</verse>
				<verse number="39">و ما في زول إذا شِرِب القَديمَه بِدور الجَديدَه، عَشان هو يَقول: القَديمَه أحسَن.“</verse>
			</chapter>
			<chapter number="6">
				<verse number="1">و حَصَل في سَبِت تاني إنّو فات في وَسط الزِّراعَه. و كانو تَلاميذو يَقطَعو راس الدُّرَه و يَفرُكوها بِإيديهُم، و ياكلوها.</verse>
				<verse number="2">و بَعَد الفَرِّيسِيِّين قالو ليهُم: ”لِشِنو بِتَعمِلو الشّي الما بِالقانون في يوم السَّبِت؟“</verse>
				<verse number="3">و رَدَّ يَسُوع و قال ليهُم: ”ما قَريتو العَمَلو دَاوُد لَمّا كان جَعان، هو و الكانو مَعاهو؟</verse>
				<verse number="4">هو دَخَل بيت الله و أخَد و أكَل الرَّغِفان المُقَدَّسَه، و أدّا لِلمَعاهو كَمان. هو أكَل الما بِالقانون أن ياكلو إلّا لِلقُسُس بَس.“</verse>
				<verse number="5">و قال ليهُم: ”إبن الإنسان هو رَب السَّبِت.“</verse>
				<verse number="6">و حَصَل في سَبِت تاني، دَخَل بيت الرَّب و كان يَعَلِّم. و كان في زول هِناك إيدو اليَمين يابسَه.</verse>
				<verse number="7">و كانو مُعَلِّمين القانون و الفَرّيسيّين يَعاينو ليهو عَشان يَشوفو إذا هو يَشفي في السَّبِت، عَشان يَلقو كيف يَشتَكوهو.</verse>
				<verse number="8">لَكِن هو عِرِف أفكارُم، و قال لِلرّاجِل الإِيدو يابسَه: ”قوم و قيف في الوَسِط.“ و هو قام و وَقَف.</verse>
				<verse number="9">و يَسُوع قال ليهُم: ”أسألكُم شي. بِالقانون يَعمِل عَمَل كوَيس في يوم السَّبِت ولّا عَمَل بَطّال؟ يَخَلِّص النَّفس ولّا يَكتُلو؟“</verse>
				<verse number="10">و عايَن ليهُم كُلَّهُم، و قال لِلرّاجِل: ”مِد إيدَك!“ و عَمَل كِدا. و إيدو بِقَت طَيبَه زي التّانيَه.</verse>
				<verse number="11">لَكِن هُم كانو زَعلانين جِدّاً، و إتكَلَّمو بَعضَهُم لِبَعض بيَعمِلو شِنو بِيَسُوع.</verse>
				<verse number="12">و حَصَل في الأيام ديل إنّو مَرَق في الجَّبَل عَشان يَصَلّي. و صَلّى طول اللّيل لِلَّه.</verse>
				<verse number="13">و لَمّا كان النَّهار، نادى تَلاميذو و إختار مِنَّهُم إتناشَر السَّمّاهُم كَمان رُسُل.</verse>
				<verse number="14">سِمْعَان السَّمَّاهو كَمان بُطْرُس، و أنْدَرَاوُس أخوهو، و يَعْقُوب و يُوحَنَّا، و فِيلُبُّس، و بَرْثُلَمَاوُس،</verse>
				<verse number="15">و مَتَّى، و تُومَا، و يَعْقُوب إبن حَلْفَى، و سِمْعَان البِسَمّوهو الغَيُور،</verse>
				<verse number="16">و يَهُوذَا إبن يَعْقُوب، و يَهُوذَا الإِسْخَرْيُوطِي البِقي خاين.</verse>
				<verse number="17">و نَزَل مَعاهُم و وَقَف في مَكان وَصِف. و كانو مَعاهو جَمَع كَتير مِن تَلاميذو و ناس كُتار مِن كُل اليَهُودِيَّه و أُورُشَلِيم و جَمب صُور و صَيدا. و هُم جو عَشان يَسمَعوهو و عَشانو يَشفيهُم مِن أمراضُم.</verse>
				<verse number="18">و التَّعبانين مِن الشياطين، هو شَفاهُم.</verse>
				<verse number="19">و كُل النّاس جَرَّبو يَلمَسوهو، عَشان قُدرَه كانَت بِتَمرُق مِنّو و كان يَشفيهُم كُلَّهُم.</verse>
				<verse number="20">و رَفَع عُيونو لِتَلاميذو و قال: ”مُبارَكين، يا مَساكين، عَشان ليكُم مَلَكوت الله.</verse>
				<verse number="21">مُبارَكين، يا جَعانين هَسَّع، عَشان بِتَشبَعو. مُبارَكين، يا البِتَبكو هَسَّع، عَشان بِتَضحَكو.</verse>
				<verse number="22">مُبارَكين لَمّا النّاس بِكرَهوكُم، و ما بِقعُدو مَعاكُم و بِشتِموكُم، و بِطَلِّعو عَليكُم إسم بَطّال عَشان إبن الإنسان.</verse>
				<verse number="23">كونو فَرحانين في اليوم داك، و نُطّو مِن السُرور. شوف! أُجرَتكُم كَبير في السَّما. عَشان أبَهاتُم عَمَلو كِدا بِالأنبياء.</verse>
				<verse number="24">و لَكِن، مُصيبَه ليكُم، يا غَنيين، عَشان أخَدتو راحَتكُم.</verse>
				<verse number="25">مُصيبَه ليكُم، يا الشَبعانين هَسَّع، عَشان تَبقو جَعانين. مُصيبَه ليكُم، إنتو البِتَضحَكو هَسَّع، عَشان بِتَحزَنو و تَبكو.</verse>
				<verse number="26">مُصيبَه ليكُم، إذا كُل النّاس يَقولو فيكُم كَلام كوَيس، عَشان أبَهاتُم عَمَلو كِدا بِالأنبياء الكَضّابين.</verse>
				<verse number="27">لَكِن أقول ليكُم، يا ناس السامِعين. حِبّو عُدوانكُم. و أعمِلو كوَيس لِلنّاس البِكرَهوكُم.</verse>
				<verse number="28">و بارِكو البِقولو عَليكُم لَعنَه. و صَلّو عَشان اليَعمِلو حاجَه بَطّالَه ليكُم.</verse>
				<verse number="29">اليَضرُبَك عَلى جَمب واحِد مِن وَشَّك، أقلِب ليهو التّاني كَمان. و الياخُد بَدَلَك، ما تابا تَدّيهو قَميصَك كَمان.</verse>
				<verse number="30">و كُلّو واحِد اليَطلُب مِنَّك، أدّيهو. و الياخُد مالَك، ما تَطلُبو مِنّو تاني.</verse>
				<verse number="31">و زي ما إنتو عاوِزين النّاس يَعمِلو بيكُم، أعمِلو إنتو بيهُم كِدا.</verse>
				<verse number="32">و إذا بِتحِبّو النّاس البِحِبّوكُم، الفايدَه ليكُم شِنو؟ عَشان الخاطيين كَمان بِحِبّو النّاس البِحِبّوهُم.</verse>
				<verse number="33">و إذا تَعمِلو الخير لِلبيَعمِلو ليكُم الخير، الفايدَه ليكُم شِنو؟ عَشان الخاطيين كَمان بيَعمِلو زي دا.</verse>
				<verse number="34">و إذا تَدّو سُلفَه عَلَشان تاخدو مِنَّهُم مَرَّه تانيَه، الفايدَه ليكُم شِنو؟ عَشان الخاطيين بِدّو سُلفَه لِلخاطيين، عَشان ياخدو مِنَّهُم زيهو.</verse>
				<verse number="35">لَكِن حِبّو عُدوانكُم، و أعمِلو الخير ليهُم و أدّو سُلفَه، و ما تَنتَظِرو حاجَه. و أُجرَتكُم تَكون كَبيرَه، و إنتو تَكونو أولاد الله العالي. عَشان هو عِندو نِعمَه لِلما يَشكُروهو و الشَّرّيرين.</verse>
				<verse number="36">كونو مَليانين رَحمَه زي ما أبوكُم كَمان رَحيم.</verse>
				<verse number="37">و ما تَحكُمو عَلى زول، عَشان إنتو ما بِتكونو مَحكومين. ما تَلَوِّمو، عَشان ما بِتكونو مَلَوِّمين. أغفِرو، و يِتغَفَر ليكُم.</verse>
				<verse number="38">أدّو، و بِدّوكُم. كيله كوَيسَه، مَوَزَّنَه تَمام، مَحظوظَه، مَليانَه، يَدُّوكُم في إيدينكُم. عَشان الكيلَه الإنتو تَدّوها، بِتكون الكيلَه الهُم بِدّوكُم.“</verse>
				<verse number="39">و عَلَّمُم بِمَثَل. ”العَميان يَقدَر يَقود عَميان زيهو؟ هُم الإتنين ما بِيَقَعو في حُفرَه؟</verse>
				<verse number="40">التِّلميذ ما أحسَن مِن مُعَلِّمو. و لَكِن كُل اليَبقى كامِل يَكون زي مُعَلِّمو.</verse>
				<verse number="41">لِشِنو بِتعاين لِلحاجَه الصَّغَيرَه الفي عين أخوك، و ما بِتشوف الحاجَه الكَبيرَه الفي عينَك؟</verse>
				<verse number="42">و كيف تَقدَر تَقول لِأخوك: يا أخي، خَلّيني أطَلِّع الشّي الصَّغَير الفي عينَك، و إنتَ ما بِتشوف الشّي الكَبير الفي عينَك؟ يا مُنافَق! في الأوَّل طَلِّع الشّي الكَبير مِن عينَك، و بَعدين تَقدَر تَشوف كوَيس عَشان تَطَلِّع الشّي الصَّغَير مِن عين أخوك.</verse>
				<verse number="43">عَشان ما في شَجَرَه سَمحَه بِتَلِد ثِمار بَطّال، و لا في شَجَرَه بَطّالَه بِتَلِد ثِمار سَمِح.</verse>
				<verse number="44">عَشان كُلّو شَجَرَه مَعروفَه بِالثَّمار بِتِاعا. و النّاس ما يَلِمّو تين مِن شَجَر الشّوك، ولّا يَلِمّو عِنَب مِن شَجَر الغابَه.</verse>
				<verse number="45">الزّول الصّالِح مِن كَنز قَلبو الصّالِح يَطَلِّع حاجات صالحَه. و الزّول الشَّرّير مِن كَنز قَلبو الشَرِّير يَطَلِّع حاجات شَرّيرَه. عَشان مِن الكِترَت الفي قَلبو، خَشمو بِتكَلَّم.</verse>
				<verse number="46">و لِشِنو بِتسَمّوني: ’يا رَب، يا رَب‘ و ما بِتَعمِلو البَقولو.</verse>
				<verse number="47">كُل البِجيني و بِسمَع كَلامي و بيَعمِل بيهو، أوَرِّيكُم هو زي مِنو.</verse>
				<verse number="48">هو مِثِل زول بِبني بيت، و بِحفِر تِحِت و بِخُت الأساس عَلى الحَجَر. و لَمّا المويَه مَلَت الأرض، و المويَه ضَرَبَت عَلى البيت داك، ما قِدِر تَهِزّو، عَشان كان أساسو عَلى الحَجَر.</verse>
				<verse number="49">و لَكِن البِسمَع و ما بيَعمِل، هو زي زول بَنى بيتو عَلى الأرض بِدون أساس. و المويَه ضَرَبَت عَلى البيت، و طَوّالي البيت وَقَع. و كان خَراب البيت داك كَبير.“</verse>
			</chapter>
			<chapter number="7">
				<verse number="1">و لَمّا كَمَّل كُلّو كَلامو لِلنّاس القاعِدين يَسمَعوهو، دَخَل كَفْرَنَاحُوم.</verse>
				<verse number="2">و رَئيس الجّيش كان عِندو خَدّام مَحبوب ليهو. و كان عَيّان قَريب لِلموت.</verse>
				<verse number="3">و لَمّا سِمِع عَن يَسُوع، رَسَّل شُيوخ اليَهود، و طَلَبو مِنّو يَجي يَشفي خَدّامو.</verse>
				<verse number="4">و لَمّا جو لِيَسُوع، سألوهو كَتير و قالو: ”هو بِستَحِق تَعمِل ليهو دا.</verse>
				<verse number="5">عَشان بِحِب الشَّعب بِتاعنا، و هو زاتو بَنى لينا بيت الرَّب.“</verse>
				<verse number="6">و يَسُوع مَشى مَعاهُم. و لَمّا ما كان بَعيد مِن البيت، رَئيس الجّيش رَسَّل ليهو أصحابو يَقول ليهو: ”يا رَب، ما تَتَعِّب نَفسَك، عَشان أنا ما بَستَحِق إنتَ تَدخُل بيتي.</verse>
				<verse number="7">و عَشان كِدا، ما حَسبتَ نَفسي مُستَحِق أجي ليك. و لَكِن قول كِلمَه و خَدّامي يَكون طَيب.</verse>
				<verse number="8">عَشان أنا كَمان راجِل تِحِت السُّلطَه، و عِندي عَساكِر تِحِت إيدي. أقول لِدا: أمشي، و يَمشي. و لِتاني: تَعال، و يَجي. و لِخَدّامي: أعمِل دا، و يَعمِلو.“</verse>
				<verse number="9">و لَمّا يَسُوع سِمِع الكِلمات دي، إتعَجَّب مِنّو و إتلَفَت لِلنّاس التِبِعوهو و قال: ”أقول ليكُم، أنا ما لِقيت و لا في إِسْرَائِيل إيمان قَدُر دا.“</verse>
				<verse number="10">و وَكِت ما رَجَعو المُرَسَّلين لِلبيت، لِقو الخَدّام بِقى طَيب.</verse>
				<verse number="11">و حَصَل بَعَد اليوم دا إنّو مَشى لِمَدينَه إسِما نَايِين. و تَلاميذو و ناس كُتار مَشو مَعاهو.</verse>
				<verse number="12">و لَمّا قَرَّب لِباب البَلَد، شوف، كان في ناس شايلين زول مَيِّت، و هو وَلَد وَحيد عِند أُمّو. و هي أرمَلَه. و مَعاها ناس كُتار مِن البَلَد.</verse>
				<verse number="13">و لَمّا شافا، الرَّب كان عِندو رَحمَه ليها و قال ليها: ”ما تَبكي.“</verse>
				<verse number="14">و قَرَّب و لَمَس العَنقَرِيب، و الشايلينو وَقَفو. و يَسُوع قال: ”يا شاب، أقول ليك، قوم!“</verse>
				<verse number="15">و الكان مَيِّت قَنَّب و إبتَدا يتكَلَّم، و يَسُوع سَلَّمو لِأُمّو.</verse>
				<verse number="16">و الخوف مَسَك كُلَّهُم، و هُم مَجَّدو الله و قالو: ”نَبي عَظيم قام في وَسِطنا!“ و ”الله جا عَشان يَساعِد شَعبو.“</verse>
				<verse number="17">و الخَبَر دا مَشى في كُل اليَهُودِيَّه و في كُل البِلاد القَريبَه مِنّو.</verse>
				<verse number="18">و تَلاميذ يُوحَنَّا كَلَّموهو عَن الحاجات دي كُلَّها.</verse>
				<verse number="19">و يُوحَنَّا نادى إتنين مِن تَلاميذو، و رَسَّلُم لِيَسُوع و قال: ”إنتَ هو الجّاي؟ ولّا نَنتَظِر واحِد غيرَك؟“</verse>
				<verse number="20">و لَمّا جو ليهو الراجلين، قالو: ”يُوحَنَّا المَعمَدان رَسَّلنا ليك عَشان يَسأل: ’إنتَ هو الجّاي ولّا نَنتَظِر واحِد غيرَك؟“</verse>
				<verse number="21">و في السّاعَه ديك شَفى ناس كُتار مِن أمراضُم، و عَياهُم، و مِن أرواح شَرّيرَه. و فَتَح عُيون عَميانين كُتار.</verse>
				<verse number="22">و رَدَّ و قال ليهُم: ”أمشو و خَبِّرو يُوحَنَّا بِالحاجات الشُّفتوها و سِمِعتوها. العَميانين بِشوفو، و العُرُج بِمشو، و المُجَزَّمين بِتنَضَّفو، و الطُرُش بِسمَعو، و المَيِّتين بِقومو، و المَساكين بِبَشِّرو ليهُم.</verse>
				<verse number="23">و مُبارَك الما يَقَع عَلَشانّي.“</verse>
				<verse number="24">و بَعَد ما مَراسيل يُوحَنَّا مَشو، هو بِقى يَقول لِلنّاس عَن يُوحَنَّا: ”طَلَعتو في الخَلا تَعاينو في شِنو؟ قَش بِتهِزّو الهَبوب؟</verse>
				<verse number="25">ولّا طَلَعتو تَشوفو شِنو؟ زول لابِس هِدوم سَمِح؟ شوف! اللابسين الهِدوم الجَّميل و البِعيشو زي الغَنيين، هُم في سَرايات المُلوك.</verse>
				<verse number="26">و لَكِن طَلَعتو تَشوفو شِنو؟ نَبي؟ أيوَه، أقول ليكُم، و أحسَن مِن نَبي.</verse>
				<verse number="27">دا هو المَكتوب عَنّو، شوف! أرَسِّل مَراسيل قِدَّامَك، اليَحَضِّر ليك طَريقَك قِدَّامَك.</verse>
				<verse number="28">و أقول ليكُم إنّو ما في زول مِن المَولودين مِن النِّسوان أكبَر مِن يُوحَنَّا. و لَكِن الأصغَر في مَلَكوت الله أكبَر مِنّو.“</verse>
				<verse number="29">و النّاس كُلُّهُم و البِلِمّو الضَّريبَه، لَمّا سِمِعو، شِهِدو لِعَدل الله. و هُم كانو مِتعَمِّدين بِمَعموديَّة يُوحَنَّا.</verse>
				<verse number="30">و لَكِن الفَرِّيسِيِّين و مُعَلِّمين القانون رَفَضو إرادَة الله فِشانُم، و يُوحَنَّا ما عَمَّدُم.</verse>
				<verse number="31">”ناس الزَّمَن هُم زي شِنو؟ و يَشبَهو مِنو؟</verse>
				<verse number="32">هُم زي أولاد قاعِدين في السّوق و بِنادو بَعضَهُم لِبَعض و يَقولو: غَنّينا ليكُم و ما رَقَصتو، و بَكينا ليكُم و ما بَكيتو.</verse>
				<verse number="33">عَشان يُوحَنَّا المَعمَدان جا ما ياكُل عيش و لا يَشرَب خَمر. و إنتو بِتقولو: عِندو شيطان.</verse>
				<verse number="34">إبن الإنسان جا ياكُل و يَشرَب، و إنتو بِتقولو: شوف! دا راجِل بياكُل كَتير و شَرّاب خَمر، و بِحِب البِلِمّو الضَّريبَه و الخاطيين.</verse>
				<verse number="35">و الحِكمَه تَوَرّي عَديله بِكُلّو أولادا.“</verse>
				<verse number="36">و طَلَب مِنّو واحِد مِن الفَرِّيسِيِّين عَشان ياكُل مَعاهو. و دَخَل بيت الفرِّيسي، و قَعَد ياكُل.</verse>
				<verse number="37">و شوف، مَرَه كانَت في البَلَد، و هي خَاطيَه. و لَمّا عِرفَت إنّو قاعِد في بيت الفرِّيسي، جابَت قِزازَه فيها ريحَه.</verse>
				<verse number="38">و وَقَفَت وَراهو عِند كِرعينو تَبكي. و بِقَت تَغَسِّل كِرعينو بِالدِّموع. و كانَت تَمسَحُم بِشَعَر راسا، و تَقَبِّل كِرعينو و تَدهِنُم بِالرِّيحَه.</verse>
				<verse number="39">و لَمّا شاف كِدا، الفرِّيسي الناداهو قال في نَفسو: ”الرّاجِل دا إذا نَبي كان عِرِف مِنو المَرَه دي، و مِنو هي البِتَلمَسو إنَّها خَاطيَه.“</verse>
				<verse number="40">و رَدَّ يَسُوع و قال ليهو: ”يا سِمْعَان، عِندي حاجَه أقولا ليك.“ و قال: ”قول، يا مُعَلِّم.“</verse>
				<verse number="41">”كان في زول، مَديونين ليهو راجلين، واحِد عَليهو خُمسُميَّه جِنيه، و التّاني خَمسين.</verse>
				<verse number="42">و لَمّا ما كان يَقدَرو يَدفَعوها، غَفَر ليهُم الإتنين. و عَلى كِدا، مِنو فيهُم بِحِبّو أكتَر؟“</verse>
				<verse number="43">و رَدَّ سِمْعَان و قال: ”أظِن الغَفَر ليهو أكتَر.“ و قال ليهو: ”حَكَمتَ بِالحَق.“</verse>
				<verse number="44">و إتلَفَت لِلمَرَه و قال لِسِمْعَان: ”شايف المَرَه دي؟ أنا دَخَلتَ بيتَك، و إنتَ ما أدّيتني مويَه لِكِرعيني، لَكِن هي بِدِموعا، غَسَّلَت كِرعيني، و مَسَحَتُم بِشَعَر راسا.</verse>
				<verse number="45">و إنتَ ما سَلَّمتَ عَلي، لَكِن هي مِن وَكِت ما دَخَلَت، ما بَطَلَت تَقَبِّل كِرعيني.</verse>
				<verse number="46">و إنتَ ما مَسَحتَ رَاسي بِالزِيت، لَكِن هي مَسَحَت كِرعيني بِالرِّيحَه.</verse>
				<verse number="47">و عَلى كِدا، أقول ليك، إتغَفَرَت ليها خَطاياها الكَتيرَه، عَشان حَبَّت كَتير. و اليِتغَفَر ليهو قَليل، يَحِب قَليل.“</verse>
				<verse number="48">و قال ليها: ”إتغَفَرَت ليكي خَطاياكي.“</verse>
				<verse number="49">و المَعزومين مَعاهو إبتَدو يَقولو في نُفوسُم: ”مِنو دا البِغفِر الخَطايا كَمان؟“</verse>
				<verse number="50">و يَسُوع قال لِلمَرَه: ”إيمانِك خَلَّصِك. أمشي بِالسَّلام.“</verse>
			</chapter>
			<chapter number="8">
				<verse number="1">و بَعَد شوَيَه، كان بِمُر عَلى كُلّو مَدينَه و حِلَّه يَنادي و يَبَشِّر بِمَلَكوت الله. و الإتناشَر كانو مَعاهو،</verse>
				<verse number="2">و كَمان بَعض مِن النِّسوان الهو شَفاهُم مِن أرواح شَرّيرَه و أمراض. مَرْيَم البِسَمّوها المَجْدَلِيَّه، الطَلَّع مِنَّها سَبعَه شياطين،</verse>
				<verse number="3">و يُوانّا مَرَة خوزا وَكيل هِيرُودُس، و سوزانّا، و تانيين كُتار كانو يَخدِموهو بِمالُم.</verse>
				<verse number="4">و لَمّا جَمَع كَبير إتلَمّى، و ناس جو ليهو مِن كُلّو بَلَد، هو عَلَّمُم بِمَثَل.</verse>
				<verse number="5">”المُزارِع طَلَع عَشان يَزرَع تيرابو. و وَكِت هو يَزرَع، شوَيَه وَقَع في الطَّرِيق، و النّاس دَاسوهو، و طُيور السَّما أكَلتو.</verse>
				<verse number="6">و تاني وَقَع عَلى الحَجَر. و بَعَد ما قام، يبِس، عَشان ما كان عِندو مويَه،</verse>
				<verse number="7">و تاني وَقَع في وَسِط الشّوك. و الشّوك قام مَعاهو و خَنَقو.</verse>
				<verse number="8">و تاني وَقَع عَلى الأرض الكوَيسَه. و لَمّا قام، جاب ثِمار بِمِيَّة مَرَّه.“ و وَكِت كان بِتكَلَّم كِدا، نادى و قال: ”العِندو إضنين لِلسَّمَع، خَليهو يَسمَع.“</verse>
				<verse number="9">و سألوهو تَلاميذو، و قالو: ”مَعنى المَثَل دا شِنو؟“</verse>
				<verse number="10">و قال: ”الله أدّا ليكُم تَعرِفو أسرار مَلَكوت الله، لَكِن لِلتّانيين بِأمثال، عَشان يَعاينو و ما يَشوفو، و يَسمَعو و ما يَفهَمو.</verse>
				<verse number="11">و دا هو المَثَل. التّيراب، هو كِلمَة الله.</verse>
				<verse number="12">و ديلاك العَلى الطَّرِيق، هُم السِّمِعو. و بَعدين إبْلِيس يَجي و يَشيل الكِلمَه مِن قُلوبُم، عَشان ما يآمِنو و يَخلَصو.</verse>
				<verse number="13">و ديلاك العَلى الحَجَر، هُم البَعَد ما سِمِعو، يَقبَلو الكِلمَه بِفَرَح. و ديل ما عِندَهُم عُروق، اليأَمِنو لِمُدَّه، و وَكِت التَجرِبَه، يَرجَعو.</verse>
				<verse number="14">و التّيراب الوَقَع وَسِط الشّوك يَعني ديل اليَسمَعو. لَكِن لَمّا هُم بِمشو في طَرِيقُم، أفكار في حاجات الدُّنيا و أموالا و سُرورا يَمسِكو بيهُم، و ما يَقدَرو يَجيبو ثِمار.</verse>
				<verse number="15">و الفي الأرض الكوَيسَه، هُم البِقَلِب كوَيس و صالِح، بَعَد ما سِمِعو الكِلمَه، يَحفَظوها، و يَجيبو ثِمار بِالصَّبر.</verse>
				<verse number="16">و ما في زول بِوَلِّع لَمبَه و يَغَتّيها بِقُفَّه. و لا يَخُتّا تِحِت العَنقَرِيب، لَكِن يَخُتّا عَلى طَرَبيزَه، عَشان الدّاخِلين يَشوفو النّور.</verse>
				<verse number="17">و ما في شي مَدسوس الما بِكون باين، و لا في شي سِرّي الما بِكون مَعروف و ما بِظهَر.</verse>
				<verse number="18">عَلى كِدا، خَلّو بالكُم بِتَسمَعو كيف. عَشان العِندو يَدُّوهو. و الما عِندو، حَتّى البِفتَكِر هو عِندو، يَاخُدوهو مِنّو.“</verse>
				<verse number="19">و جو لِيهو أُمّو و أخوانو، و ما قِدرو يَجو قَريب مِنّو بِسَبَب النّاس الكُتار.</verse>
				<verse number="20">و قالو ليهو: ”أُمَّك و أخوانَك واقفين بَرَّه دايرين يَشوفوك.“</verse>
				<verse number="21">و رَدَّ و قال ليهُم: ”أُمّي و أخواني هُم البِسمَعو كِلمَة الله و يَعمِلو بيها.“</verse>
				<verse number="22">و في يوم مِن الأيام، دَخَل المُركَب، هو و تَلاميذو، و قال ليهُم: ”خَلّونا نَمشي لِلجَّمب الآخِر مِن البَحَر.“ و سافَرو.</verse>
				<verse number="23">و وَكِت ما كانو مِسافِرِين، هو نام. و هَبوب شَديدَه نَزَلَت في البَحَر، و المُركَب إتمَلَت بِمويَه. و كانو في الخَطَر.</verse>
				<verse number="24">و جو ليهو و قَوَّموهو مِن النّوم و قالو: ”يا مُعَلِّم، يا مُعَلِّم، نِحنا ماشين نَموت!“ و قام مِن النّوم و وَبَّخ الهَبوب و أمواج البَحَر. و الهَبوب سَكَتَت، و كان في سُكوت.</verse>
				<verse number="25">و قال ليهُم: ”إيمانكُم وين؟“ و خافو و إتعَجَّبو، و قالو بَعضَهُم لِبَعض: ”دا هو مِنو اليأمُر الهَبوب و المويَه حَتّى يَطيعوهو؟“</verse>
				<verse number="26">و سافَرو لِبَلَد الجَدَريّين الهي قِدّام الجَّليل.</verse>
				<verse number="27">و لَمّا مَرَق لِلأرض، قابَلو راجِل مِن البَلَد كان فيهو شياطين. و مِن مُدَّه طَويلَه، هو ما كان لِبِس هِدوم ولّا قَنَّب في البيت، لَكِن في القُبور.</verse>
				<verse number="28">و لَمّا شاف يَسُوع، كورَك و وَقَع قِدّامو، و قال بِصوت عالي: ”مالي و مالَك، يا يَسُوع إبن الله العالي؟ أطلُب مِنَّك ما تَعَزِّبني.“</verse>
				<verse number="29">عَشان هو أمَر الرّوح النَّجِس يَطلَع مِن الرّاجِل. عَشان مَرّات كَتيرَه كان يَمسِكو. و النّاس كانو يَحفَظوهو، و هو مَربوط بِجَنازِير. و لَكِن كان يَقطَع الرُّباط، و الشّيطان كان يَسوقو لِلخَلا.</verse>
				<verse number="30">و يَسُوع سَألو: ”إسمَك شِنو؟“ و قال: ”لَجِيُون،“ عَشان شياطين كَتيرين كانو دَخَلو فيهو.</verse>
				<verse number="31">و طَلَبو مِنّو عَشان ما يأمُرُم يَمشو لِلحُفرَه الغَريقَه.</verse>
				<verse number="32">و كان هِناك مُراح كَداريك كَتيرَه ياكُل في الجَّبَل. و الشّياطين طَلَبو مِنّو إذن عَشان يدخُلو فيهُم. و أدّاهُم إذن.</verse>
				<verse number="33">و الشّياطين طَلَعو مِن الرّاجِل، و دَخَلو في الكَداريك. و الكَداريك وَقَعو مِن مَحَل فوق لِلبَحَر و ماتو.</verse>
				<verse number="34">و لَمّا الرُعاه شافو الحَصَل، هَرَبو، و خَبَّرو في المَدينَه و في الحِلَل.</verse>
				<verse number="35">و النّاس مَرَقو عَشان يَشوفو الحَصَل، و جو لِيَسُوع. و لِقو الرّاجِل المَرَقو مِنّو الشّياطين قاعِد عِند كِرعين يَسُوع. و هو كان لابِس هِدوم و عَقلو كوَيس. و هُم خافو.</verse>
				<verse number="36">و الشّافوهو خَبَّروهُم كيف العِندو الشّيطان بِقى طَيب.</verse>
				<verse number="37">و كُلّو أهل بَلَد الجَدَريّين و السّاكنين جَمبُم طَلَبو مِنّو أن يَمرُق، عَشان خوف شَديد مَسَكُم. و دَخَل المُركَب و رَجَع.</verse>
				<verse number="38">لَكِن الرّاجِل الطَلَعت مِنّو الشّياطين طَلَب مِنّو عَشان يَكون مَعاهو. لَكِن يَسُوع رَسَّلو و قال:</verse>
				<verse number="39">”أرجَع لِبيتَك و خَبِّر بِالحاجَه السَّوَّاها ليك الله.“ و مَشى يَنادي في البَلَد كُلَّها بِكَم سَوَّاهو ليهو يَسُوع.</verse>
				<verse number="40">و وَكِت ما يَسُوع رَجَع، النّاس قِبلوهو عَشان كُلُّهُم كانو يَنتَظِروهو.</verse>
				<verse number="41">و شوف! راجِل إسمو يَايِرُس جا. و هو رَئيس بيت الرَّب. و وَقَع قِدّام يَسُوع و طَلَب مِنّو يَدخُل بيتو.</verse>
				<verse number="42">عَشان كانَت عِندو بِت وَحيدَه عُمُرا إتناشَر سَنَه تَقريباً، و كانَت قَريبَه مِن الموت. و وَكِت ما هو ماشي، ناس كُتار لَزُّوهو مِن كُلّو جَمب.</verse>
				<verse number="43">و كانَت في مَرَه الدَّم نَزَل مِنَّها مُدَّة إتناشَر سَنَه، و ما في واحِد قِدِر يَشفيها.</verse>
				<verse number="44">هي جات مِن وَراهو و لِمسَت طَرَف توبو. و طَوّالي دَمّا وَقَف.</verse>
				<verse number="45">و يَسُوع قال: ”مِنو لِمِسني؟“ و لَمّا كُلُّهُم نَكَرو، بُطْرُس و الكانو مَعاهو قالو: ”يا مُعَلِّم، النّاس يَقَرِّبو مِنَّك يَضايقوك، و إنتَ بِتقول: ’مِنو اللِمِسني؟“</verse>
				<verse number="46">لَكِن يَسُوع قال: ”زول لِمِسني، عَشان عِرِفتَ إنّو في قُدرَه طَلَعَت مِنّي.“</verse>
				<verse number="47">و لَمّا المَرَه شافَت إنَّها ما إندَسَّت، جات تِتهَزَّ. و وَقَعَت قِدّامو، و كَلَّمَتو قِدّام كُل النّاس عَشان شِنو لِمسَتو، و كيف بِقَت طَيبَه طَوّالي.</verse>
				<verse number="48">و قال ليها: ”يا بِتّي، إيمانِك شَفاكي. أمشي بِالسَّلام.“</verse>
				<verse number="49">و وَكِت ما كان بِتكَلَّم، واحِد جا مِن بيت رَئيس بيت الرَّب، و قال ليهو: ”بِتَّك ماتَت. ما تَتَعِّب المُعَلِّم بَعَد دا.“</verse>
				<verse number="50">و يَسُوع سِمِع و قال ليهو: ”ما تَخاف، آمِن بَس، و هي بِتكون كوَيسَه!“</verse>
				<verse number="51">و لَمّا وِصِل لِلبيت، ما خَلّى زول يَدخُل مَعاهو إلّا بُطْرُس و يُوحَنَّا و يَعْقُوب، و أبو البِت و أُمَّها.</verse>
				<verse number="52">و لَكِن كُل النّاس كانو يَبكو عَليها و يَكورِكو فِشانا. لَكِن يَسُوع قال: ”ما تَبكو! هي ما ماتَت لَكِن نايمَه.“</verse>
				<verse number="53">و ضِحِكو عَليهو، عَشان كانو عارِفين هي ماتَت.</verse>
				<verse number="54">لَكِن هو مَسَك إيدا و نادى و قال: ”يا بِت، قومي!“</verse>
				<verse number="55">و رَجَعَت روحا، و قامَت طَوّالي. و أمَرُم يَدُّوها عَشان تَاكُل.</verse>
				<verse number="56">و والِديها إستَغرَبو، و يَسُوع أمَرُم عَشان ما يَكَلِّمو زول بِالحَصَل.</verse>
			</chapter>
			<chapter number="9">
				<verse number="1">و نادى تَلاميذو الإتناشَر و أدّاهُم قُدرَه و سُلطَه عَلى الشّياطين و عَشان يَشفو المَرضانين.</verse>
				<verse number="2">و رَسَّلُم يَبَشِّرو بِمَلَكوت الله و يَشفو المَرضانين.</verse>
				<verse number="3">و قال ليهُم: ”ما تَشيلو حاجَه لِلسَّفَر، لا عَصايَه و لا كيس و لا عيش و لا فِلوس و لا توبين.</verse>
				<verse number="4">و أي بيت دَخَلتوهو، أقعُدو هِناك، لِغايَة ما تَسيبو البَلَد ديك.</verse>
				<verse number="5">و كُل الما يَقبَلوكُم، لَمّا تَمرُقو مِن البَلَد ديك، هِزّو التُّراب مِن عَلى رِجلينكُم عَشان شَهادَه عَليهُم.“</verse>
				<verse number="6">و هُم طَلَعو، و كانو يَفوتو عَلى كُلّو حِلَّه يَبَشِّرو و يَشفو في كُلّو مَحَل.</verse>
				<verse number="7">و هِيرُودُس رَئيس المُديرِيَّه سِمِع بِكُل الحَصَل، و كان مِتحَيّر عَشان بَعضُم قالو إنّو يُوحَنَّا قام مِن بين المَيِّتين.</verse>
				<verse number="8">و بَعضُم قالو إنّو إِيلِيَّا ظَهَر، و غيرُم إنّو نَبي مِن زَمان قام.</verse>
				<verse number="9">و هِيرُودُس قال: ”أنا قَطَعتَ راس يُوحَنَّا، لَكِن مِنو دا البَسمَع عَنّو حاجات زي دي؟“ و كان داير يَشوفو.</verse>
				<verse number="10">و لَمّا الرُّسُل رَجَعو، خَبَّروهو بِكُل العَمَلوهو. و أخَدُم، و هُم مَشو بَراهُم لِبَلَد إسِما بيت صَيدا.</verse>
				<verse number="11">و النّاس، وَكِت ما عِرفو، تِبِعوهو. و هو قِبِلُم و كَلَّمُم عَن مَلَكوت الله، و شَفى المُحتاجين لِلشِّفا.</verse>
				<verse number="12">و لَمّا قَرَّب المِسا، الإتناشَر جو و قالو ليهو: ”رَسِّل النّاس عَشان يَمشو لِلحِلَل و البِلاد القَريبَه، و يَنومو هِناك و يَلقو أكِل. عَشان نِحنا هِنا في مَكان خَلا.“</verse>
				<verse number="13">لَكِن هو قال ليهُم: ”إنتو أدّوهُم عَشان ياكلو.“ و قالو: ”ما عِندَنا حاجَه أكتَر مِن خَمسَه رَغِفان و سَمَكتين، إلّا إذا نَمشي و نَشتَري أكِل لِلنّاس ديل كُلَّهُم.“</verse>
				<verse number="14">عَشان كانو خَمسَة آلاف راجِل تَقريباً. و قال لِتَلاميذو: ”خَلّوهُم يَقعُدو جَماعَه خَمسين خَمسين تَقريباً.“</verse>
				<verse number="15">و عَمَلو كِدا، و كُلَّهُم قَنَّبو.</verse>
				<verse number="16">و أخَد الخَمسَه رَغِفان و السَّمَكتين، و عايَن لِلسَّما، و بارَكُم، و كَسَّر، و أدّا لِلتَّلاميذ عَشان يَقَدِّمو لِلنّاس.</verse>
				<verse number="17">و كُلُّهُم أكَلو و شِبِعو. و رَفَعو الفَضلَه مِن الكِسرَه إتناشَر قُفَّه.</verse>
				<verse number="18">و حَصَل، لَمّا هو كان يَصَلّي، و التَّلاميذ كانو مَعاهو، هو سألُم و قال: ”النّاس بِقولو أنا مِنو؟“</verse>
				<verse number="19">و رَدّو و قالو: ”يُوحَنَّا المَعمَدان. و تانيين بِقولو إِيلِيَّا. و تانيين، نَبي مِن زَمان قام.“</verse>
				<verse number="20">و قال ليهُم: ”و إنتو تَقولو أنا مِنو؟“ و بُطْرُس رَدَّ و قال: ”إنتَ مَسيح الله.“</verse>
				<verse number="21">و حَزَّرُم و أمَرُم ما يَقولو دا لِأي زول.</verse>
				<verse number="22">و قال: ”إبن الإنسان لازِم يِتعَذَب كَتير. و الشُّيوخ، و القُسُس الكُبار، و مُعَلِّمين القانون بِرفُضوهو و بِكتُلوهو. و في اليوم التّالِت هو بِقوم.“</verse>
				<verse number="23">و قال لِلكُل: ”إذا كان زول داير يَجي وَراي، خَليهو يَنكِر نَفسو و يَشيل صَليبو كُلّو يوم و يَتبَعني.</verse>
				<verse number="24">عَشان كُل الدّايِر يَخَلِّص نَفسو يَوَدِّرو، و كُل اليَوَدِّر نَفسو عَشانّي يَخَلِّصو.</verse>
				<verse number="25">و الفايدَه شِنو إذا الزّول لِقى الدُّنيا كُلَّها و وَدَّر نَفسو ولّا خِسِرا؟</verse>
				<verse number="26">عَشان إذا واحِد يَكون خَجلان مِنّي و مِن كَلامي، إبن الإنسان بِكون خَجلان مِنّو وَكِت ما يَجي في مَجدو و في مَجد الأبو و المَلائكَه المُقَدَّسين.</verse>
				<verse number="27">بَكَلِّمكُم بِالحَق، في جَماعَه مِن الواقفين هِنا، ما بِموتو لِغايَة ما بِشوفو مَلَكوت الله.“</verse>
				<verse number="28">و بَعَد الكَلام دا بِتَمانيَة أيام تَقريباً، يَسُوع أخَد بُطْرُس و يُوحَنَّا و يَعْقُوب، و طَلَع عَلى الجَّبَل عَشان يَصَلّي.</verse>
				<verse number="29">و وَكِت كان يَصَلّي، وَشّو إتغَيَّر، و هِدومو بِقى أبيَض و لامِع.</verse>
				<verse number="30">و شوف! راجلين إتكَلَّمو مَعاهو، و هُم مُوسَى و إِيلِيَّا.</verse>
				<verse number="31">و هُم ظَهَرو في مَجد، و كانو يِتكَلَّمو عَن موتو، الكان يَقَرِّب يَتِمّو في أُورُشَلِيم.</verse>
				<verse number="32">و لَكِن بُطْرُس و المَعاهو كانو غَرقانين في النوم. و لَمّا قامو مِن النّوم، شافو مَجدو و الراجلين الواقِفين مَعاهو.</verse>
				<verse number="33">و حَصَل لَمّا الراجلين كانو يَمشو مِن يَسُوع، بُطْرُس قال لِيَسُوع: ”يا مُعَلِّم، كوَيس نَكون هِنا. خَلّينا نَعمِل تلاتَه خيام، واحدَه ليك و واحدَه لِمُوسَى و واحدَه لِإِيلِيَّا.“ و هو ما عارِف البِقولو.</verse>
				<verse number="34">و وَكِت كان بِكَلِّم، جا سَحاب و غَطّاهُم. و خافو لَمّا دَخَلو في السَّحاب.</verse>
				<verse number="35">و جا صوت مِن السَّحاب يَقول: ”دا هو إبني المُختار. أسمَعو ليهو.“</verse>
				<verse number="36">و بَعَد الصّوت دا، يَسُوع إتلَقى بَراهو. و سَكَتو و ما كَلَّمو أي زول في الأيام ديك بِأي شي الهُم شافوهو.</verse>
				<verse number="37">و في اليوم التّاني لَمّا نَزَلو مِن الجَّبَل، جَمَع كَبير قابَلوهو.</verse>
				<verse number="38">و شوف! راجِل مِن الجَّمَع كورَك و قال: ”يا مُعَلِّم! أطلُب مِنَّك عايِن لِوَلَدي، عَشان هو وَلَدي الوَحَيد.</verse>
				<verse number="39">و شوف! روح بيَمسِكو، و طَوّالي هو بِكورِك و بِتحَرَّك كَتير لِغايَة ما يَزَبِّد. و هو يَخَلِيهو بِصُعوبَه، و يَخَسِّر جِسمو.</verse>
				<verse number="40">و طَلَبتَ مِن تَلاميذَك يَطَلِّعوهو، و ما قِدرو.“</verse>
				<verse number="41">و يَسُوع رَدَّ و قال: ”يا أولاد الزَّمَن الما مِصَدِّقين و راسُم قَوّي، لِمِتين أكون مَعاكُم و أصبُر عَليكُم؟ جيب وَلَدَك هِنا!“</verse>
				<verse number="42">و وَكِت هو جاي، الشّيطان رَماهو و جِسمو كان بِهِز. لَكِن يَسُوع وَبَّخ الرّوح النَّجِس و شَفى الوَلَد، و سَلَّمو لِأبوهو.</verse>
				<verse number="43">و إستَغرَبو كُلُّهُم مِن مَجد الله. و لَمّا النّاس كُلُّهُم كانو يِتعَجَّبو عَلى كُل الهُوَ عَمَل، قال لِتَلاميذو،</verse>
				<verse number="44">”خَلّو الكَلام دا يَكون في إضنينكُم! عَشان إبن الإنسان يِتسَلَّم لِإيدين النّاس.“</verse>
				<verse number="45">و لَكِن هُم ما فِهمو الكَلام دا، و كان مَدسوس مِنَّهُم، عَشان ما يَفهَموهو. و كانو خايفين يَسألوهو عَن الكَلام دا.</verse>
				<verse number="46">و قام بِينُم سؤَال عَن ياتو فيهُم بِكون أكبَر.</verse>
				<verse number="47">لَكِن يَسُوع، لَمّا عِرِف فِكِر قُلوبُم، أخَد وَلَد و وَقَّفو جَمبو.</verse>
				<verse number="48">و قال ليهُم: ”البِقبَل الوَلَد دا بِإسمي، بِقبَلني. و البِقبَلني، بِقبَل الرَّسَّلني. عَلى كِدا، الأصغَر فيكُم، دا هو الكَبير.“</verse>
				<verse number="49">و يُوحَنَّا رَدَّ و قال: ”يا مُعَلِّم! شُفنا زول يَطَلِّع شياطين بِإسمَك، و مَنَعناهو، عَشان ما يَتبَع مَعانا.“</verse>
				<verse number="50">يَسُوع قال ليهو: ”ما تَمنَعوهو، عَشان الما عَليكُم، هو مَعاكُم.“</verse>
				<verse number="51">و لَمّا تَمَّت الأيام لِرَفعو لِلسَّما، خَلّى كُلّو بالو، عَشان يَمشي لِأُورُشَلِيم.</verse>
				<verse number="52">و رَسَّل مَراسيل قِدّامو. و مَشو و دَخَلو حِلَّه مِن حِلَل السّامِريّين، عَشان يَجَهِّزو ليهو.</verse>
				<verse number="53">و ما قِبلوهو عَشان كان ماشي لِأُورُشَلِيم.</verse>
				<verse number="54">و لَمّا شافو دا، يَعْقُوب و يُوحَنَّا تَلاميذو قالو: ”يا رَب! إنتَ دايرنا نَقول أن نار تَنزِل مِن السَّما و تَحَرِقُم، زي ما عَمَل إِيلِيَّا كَمان؟“</verse>
				<verse number="55">و إتلَفَت و وَبَّخُم، و قال: ”إنتو ما تَعرِفو مِن ياتو روح إنتو بِتِتكَلَّمو.</verse>
				<verse number="56">عَشان إبن الإنسان ما جا عَشان يَخَرِّب حَياة النّاس، لَكِن عَشان يَخَلِّص.“ و مَشو لِحِلَّه تانيَه.</verse>
				<verse number="57">و لَمّا كانو ماشين في الطَّرِيق، زول قال ليهو: ”أنا بَتبَعَك في أي مَحَل تَمشي ليهو.“</verse>
				<verse number="58">و يَسُوع قال ليهو: ”التَّعالِب عِندَهُم مَحَلّات النّوم، و طُيور السَّما عِندَهُم عِشاش. لَكِن إبن الإنسان ما عِندو مَكان عَشان يَخُت رَاسو فوقو.“</verse>
				<verse number="59">و قال لِزول تاني: ”أتبَعني.“ و قال ليهو: ”يا سَيِّد، أدّيني إذن أمشي في الأوَّل و أدفِن أبوي.“</verse>
				<verse number="60">و يَسُوع قال ليهو: ”خَلّي المَيِّتين يَدفِنو مَيِّتينُم. لَكِن إنتَ، أمشي و بَشِّر بِمَلَكوت الله.“</verse>
				<verse number="61">و زول تاني قال: ”بَتبَعَك، يا رَب. بَس أدّيني إذن في الأوَّل أقول مَعَ السَّلامَه لِأهل بيتي.“</verse>
				<verse number="62">لَكِن يَسُوع قال ليهو: ”ما في زول البِخُت إيدو عَلى المِحرات و يَعايِن لِوَرا، عِندو فايدَه في مَلَكوت الله.“</verse>
			</chapter>
			<chapter number="10">
				<verse number="1">و بَعَد كِدا، الرَّب إختار سَبعين تانيين و رَسَّلُم إتنين إتنين قِدّامو لِكُلّو بَلَد و مَحَل هو عاوِز يَمشي ليهو.</verse>
				<verse number="2">و قال ليهُم: ”دُرَه كَتيرَه جاهزَه، لَكِن الشَغّالين قَليلين. عَلَشان كِدا، أطلُب مِن رَب الحَصاد عَشان يَرَسِّل شَغّالين لِزِراعتو.</verse>
				<verse number="3">أمشو! شوفو! أنا أرَسِّلكُم زي خِرفان في وَسط مَرفَعين.</verse>
				<verse number="4">ما تَشيلو كيس و لا جُزلان و لا جِزَم. و ما تَسَلِّمو عَلى زول في السِّكَّه.</verse>
				<verse number="5">و أي بيت تَدخُلوهو، قولو في الأوَّل: سَلام لِلبيت دا.</verse>
				<verse number="6">و إذا كان هِناك إنسان السَّلام، سَلامكُم بِكون عَليهو. و إذا ما في، سَلامكُم بِرجَع ليكُم.</verse>
				<verse number="7">و أقعُدو في زات البيت، و أُكلو و أشرَبو اليَدّوهو ليكُم، عَشان الشَّغال مُستَحِق أُجرَتو. و ما تَمشو مِن بيت لِبيت.</verse>
				<verse number="8">و أي مَدينَه تَدخُلوها و هُم يَقبَلوكُم، أُكلو مِن اليَقَدِّموهو ليكُم.</verse>
				<verse number="9">و أشفو المَرضانين الفي البيت، و قولو ليهُم: مَلَكوت الله قَرَّب مِنَّكُم.</verse>
				<verse number="10">و أي مَدينَه تَدخُلوها و هُم ما يَقبَلوكُم، أطلَعو في شَوارِعا و قولو:</verse>
				<verse number="11">حَتّى تُراب بَلَدكُم اللِّصِق في رِجلينّا نَهِزّو عَليكُم. و لَكِن أعرِفو إنّو مَلَكوت الله قَرَّب.</verse>
				<verse number="12">أقول ليكُم، حالَة سَدوم بِتكون أحسَن في اليوم داك مِن الحالَه البِتكون لِلبَلَد ديك.</verse>
				<verse number="13">مُصيبَه ليكي، يا كُورَزِين! مُصيبَه ليكي، يا بيت صَيدا! إذا كان القُوّات العَمَلوها في صُور و صَيدا عَمَلوها فيكُم، كانو تابو زَمان لابسين الشَوال و يَخُتّو الرَّماد فوق راسُم.</verse>
				<verse number="14">لَكِن في يوم الحُكم، حالَة صُور و صَيدا بِتكون أحسَن مِن الحالَه البِتكون ليكُم.</verse>
				<verse number="15">و إنتي، يا كَفْرَنَاحُوم، بِتكوني مَرفوع لِلسَّما؟ بِتَنزِلي إنتي لِلهاويَه.</verse>
				<verse number="16">اليَسمَعكُم يَسمَعني، و اليَرفُضكُم يَرفُضني، و اليَرفُضني يَرفُض الرَّسَّلني.“</verse>
				<verse number="17">و السَّبعين رَجَعو بِفَرَح و قالو: ”حَتّى الشّياطين يَطيعونا بِإسمَك.“</verse>
				<verse number="18">و قال ليهُم: ”أنا كُنتَ أشوف الشّيطان يَقَع مِثِل البَرق مِن السَّما.</verse>
				<verse number="19">شوف! أنا أدّيتكُم السُّلطَه تَدوسو الدَّبايب و العَقارِب، و عَلى كُلّو قُدرَة العَدو. و ما في شي يَجرَحكُم.</verse>
				<verse number="20">و لَكِن ما تَفرَحو عَشان الأرواح يَسمَعو ليكُم، لَكِن أفرَحو عَشان أساميكُم مَكتوبَه في السَّما.“</verse>
				<verse number="21">و في السّاعَه دي، هو فِرِح كَتير بِالرّوح القُدُس و قال: ”أحمَدَك، يا أبوي، يا رَب السَّما و الأرض، عَشان دَسيت الحاجات دي مِن المِتعَلِّمين و الفاهمين، و وَرّيتا لِلأولاد الصُّغار. أيوَه، يا أبوي، عَشان كان مِن إرادَتَك أن يَكون كِدا.</verse>
				<verse number="22">أبوي أدّاني كُلّو شي. و ما في زول يَعرِف الإبن هو مِنو، إلّا الأبو، و الأبو هو مِنو إلّا الإبن، و كُل الإبن عاوِز يَوَرّي نَفسو ليهو.“</verse>
				<verse number="23">و إتلَفَت لِتَلاميذو و قال ليهُم بَراهُم: ”مُبارَكين العُيون البِشوفو الإنتو بِتشوفو.</verse>
				<verse number="24">عَشان أقول ليكُم، أنبياء كُتار و مُلوك دارو يَشوفو الحاجات الإنتو بِتشوفوها، و ما شافوها. و دارو يَسمَعو الإنتو بِتَسمَعوهو، و ما سِمِعوهو.“</verse>
				<verse number="25">و شوف! راجِل عِرِف القانون قام يَجَرِّبو و قال: ”يا مُعَلِّم، أعمِل شِنو عَشان ألقى الحَياة الأبَديَّه؟“</verse>
				<verse number="26">و قال ليهو: ”شِنو المَكتوب في القانون؟ بِتَقراهو كيف؟“</verse>
				<verse number="27">و رَدَّ و قال: ”تَحِب الرَّب إلَهَك مِن كُلّو قَلبَك و مِن كُلّو نَفسَك و مِن كُلّو قُدرَتَك و مِن كُلّو عَقلَك، و كَمان جارَك زي نَفسَك.“</verse>
				<verse number="28">و قال ليهو: ”جاوَبتَ بِالحَق. أعمِل كِدا و تَحيى.“</verse>
				<verse number="29">لَكِن هو كان عاوِز يَبَرِّر نَفسو، و قال لِيَسُوع: ”و مِنو هو جاري؟“</verse>
				<verse number="30">و يَسُوع رَدَّ و قال: ”كان في راجِل نازِل مِن أُورُشَلِيم لِأَرِيحَا، و وَقَع في وَسِط الحَراميَّه. و قَلَعو مِنّو هِدومو، و جَرَحوهو، و مَشو. و خَلّوهو بين حَي و مَيِّت.</verse>
				<verse number="31">و بِالصُّدفَه، قَسّيس نَزَل بِالطَّرِيق داك. و لَمّا شافو، فات مِن الجَّمب التّاني.</verse>
				<verse number="32">و واحِد لَاوِي كَمان زيهو، لَمّا وِصِل المَحَل و شافو، فات مِن الجَّمب التّاني.</verse>
				<verse number="33">و لَكِن واحِد سامِري مِسافِر جا ليهو. و لَمّا شافو، رَحَمو.</verse>
				<verse number="34">و قَرَّب مِنّو و رَبَط جُروحو، و كَبَّ عَليها زيت و خَمَر، و رَكَّبو عَلى حُمارو، و جابو لِلوكَندا، و شافو كوَيس.</verse>
				<verse number="35">و اليوم البَعدو، طَلَّع دينارين و أدّاهُم لِسيد اللّوكَندا و قال ليهو: شوفو كوَيس، و كُل التَّصرُفو زِيادَه، لَمّا أرجَع، بَدفَعو ليك.</verse>
				<verse number="36">فِكرَك شِنو، ياتو مِن التّلاتَه ديل بِقى جار لِلوَقَع في وَسِط الحَراميَّه؟“</verse>
				<verse number="37">و قال: ”هو العَمَل ليهو الرَّحمَه.“ و يَسُوع قال ليهو: ”أمشي إنتَ كَمان و أعمِل كِدا.“</verse>
				<verse number="38">و وَكِت هُم ماشين، هو دَخَل حِلَّه. و مَرَه إسِما مَرْثَا قِبلَتو في بيتا.</verse>
				<verse number="39">و كانَت ليها أُخُت إسِما مَرْيَم، الكَمان قَعَدت عِند قَدَمين يَسُوع و كانَت تَسمَع كَلامو.</verse>
				<verse number="40">و لَكِن مَرْثَا كانَت مَشغولَه في خِدمَه كَتيرَه. و جات ليهو و قالَت: ”يا رَب، ما بِهِمَّك إنّو أُختي خَلَّتني أشتَغِل بَراي؟ قول ليها أن تَساعِدني.“</verse>
				<verse number="41">و الرَّب رَدَّ و قال ليها: ”يا مَرْثَا، يا مَرْثَا، إنتي مَشغولَه و بِتفَكِري في حاجات كَتيرَه.</verse>
				<verse number="42">لَكِن الضَّروري، حاجَه واحدَه. و مَرْيَم إختارَت الجُّزو السَّمِح الما يَاخُدوهو مِنَّها.“</verse>
			</chapter>
			<chapter number="11">
				<verse number="1">و يَسُوع كان بِصَلّي في مَحَل. و لَمّا خِلِص، واحِد مِن تَلاميذو قال ليهو: ”يا رَب، عَلِّمنا نَصَلّي زي ما يُوحَنَّا كَمان عَلَّم تَلاميذو.“</verse>
				<verse number="2">و قال ليهُم: ”لَمّا تَصَلّو قولو، يا أبونا [الفي السَّما،] خَلّي إسمَك يِتقَدَّس. خَلّي مَلَكوتَك يَجي. [تَكون إرادَتَك زي ما في السَّما، كِدا كَمان عَلى الأرض.]</verse>
				<verse number="3">أدّينا أكِلنا يوم بِيوم.</verse>
				<verse number="4">و أغفِر لينا خَطايانا، عَشان نِحنا كَمان نَغفِر لِكُل اليَخطو لينا. و ما تَدَخِّلنا في تَجرِبَه. [لَكِن نَجّينا مِن الشَّرّير.“]</verse>
				<verse number="5">و قال ليهُم: ”مِنو مِنَّكُم يَكون ليهو صاحِب، و يَمشي ليهو في نُص اللّيل و يَقول ليهو: يا صَحبي، سَلِّفني تلاتَه رَغِفان،</verse>
				<verse number="6">عَشان واحِد مِن أصحابي جا مِن السَّفَر، و ما عِندي حاجَه أقَدِّما ليهو.</verse>
				<verse number="7">و هو مِن جُوَّه يَرُد و يَقول: ما تَتَعِّبني هَسَّع. الباب مَقفول، و أولادي مَعاي في الفَرشَه، و ما أقدَر أقوم و أدّيك.</verse>
				<verse number="8">أقول ليكُم، إذا ما يَقوم و يَدّيهو عَشان هو صاحبو، هو يَقوم و يَدّيهو عَشان يِستَمِر في طَلَبو. و يَدّيهو قَدُر ما يَدور.</verse>
				<verse number="9">و أنا أقول ليكُم، أسألو بِدّيكُم، أطلُبو بِتَلقو، دُقّو هو بِفتَح ليكُم.</verse>
				<verse number="10">عَشان كُل البِسأل بياخُد، و البِطلُب بِلقى، و البِدُق بِفتَح ليهو.</verse>
				<verse number="11">و ياتو مِنَّكُم و هو أبو، لَمّا وَلَدو يَطلُب مِنّو رَغيف، يَدّيهو حَجَر؟ ولّا لَمّا يَطلُب سَمَك، يَدّيهو دَبيب بِدال السَّمَك؟</verse>
				<verse number="12">ولّا إذا يَطلُب مِنّو بيضَة جِداد يَدّيهو عَقرَب؟</verse>
				<verse number="13">و إذا إنتو البَطّالين تَعرِفو تَدّو أولادكُم هَدايا سَمحَه، كَم بِالأكتَر الأبو السَّمَاوي يَدّي الرّوح القُدُس لِليَسألوهو؟“</verse>
				<verse number="14">و يَسُوع كان يَطَلِّع شيطان أبكَم. و حَصَل لَمّا الشّيطان طَلَع، الأبكَم إتكَلَّم. و النّاس إتعَجَّبو.</verse>
				<verse number="15">لَكِن بَعض مِنَّهُم قالو: ”بِبَعلَزَبول، رَئيس الشّياطين يَطَلِّع الشّياطين.“</verse>
				<verse number="16">و غيرُم كانو دايرين يَجَرِّبوهو، و طَلَبو مِنّو عَلامَه مِن السَّما.</verse>
				<verse number="17">لَكِن هو عِرِف أفكارُم و قال ليهُم: ”كُلّو مَملَكَه مِنقَسمَه عَلى نَفسا بِتَخَرَّب، و بيت مِنقَسِم عَلى بيت بِقَع.</verse>
				<verse number="18">و إذا كان الشّيطان كَمان مِنقَسِم عَلى نَفسو، كيف تَثبَت مَملَكتو؟ عَشان إنتو تَقولو أنا بَطَلِّع الشّياطين بِبَعلَزَبول.</verse>
				<verse number="19">و إذا أنا بَطَلِّع الشّياطين بِبَعلَزَبول، أولادكُم بِطَلِّعوهُم بِمِنو؟ و عَشان كِدا، هُم يَكونو قُضاتكُم.</verse>
				<verse number="20">و لَكِن إذا أنا بِإيد الله أطَلِّع الشّياطين، عَلى كِدا مَلَكوت الله جا ليكُم.</verse>
				<verse number="21">و لَمّا القَوّي العِندو سِلاح يَحرُس بيتو، العَفَش بِتاعو يَكون مَحفوظ.</verse>
				<verse number="22">و لَكِن لَمّا يَجي واحِد قَوّي مِنّو، و يَغلِبو، هو ياخُد سِلاحو الكامِل الكان عِندو إيمان فيهو، و يَقَسِّم حاجاتو.</verse>
				<verse number="23">الما مَعاي، هو عَلي. و الما يَجمَع مَعاي، يَفَرتِق.</verse>
				<verse number="24">الرّوح النَّجِس بَعَد ما يَطلَع مِن الزّول، يَفوت في المَحَلّات الما فيها مويَه يَفَتِّش عَلى راحَه. و لَمّا ما يَلقاها، يَقول: بَرجَع لِبيتي الطَلَعتَ مِنّو.</verse>
				<verse number="25">و وَكِت ما يَرجَع، يَلقاهو مَقشوش و مَرَتَّب.</verse>
				<verse number="26">و يَمشي و يَجيب سَبعَه أرواح آخِرين أكعَب مِنّو، و يدخُلو و يَسكُنو هِناك. و حَياة الزّول الأخيرَه تَبقى أكعَب مِن اوَّل.“</verse>
				<verse number="27">و وَكِت كان يتكَلَّم كِدا، مَرَه مِن الجَّماعَه رَفَعت صوتا و قالَت ليهو: ”مُبارَك البَطُن الحِملَت بيك، و الصَدُر الأنتَ رَضَعتَ.“</verse>
				<verse number="28">و هو قال: ”و لَكِن مُبارَكين بِالأكتَر البِسمَعو كَلام الله و بِحفَظوهو.“</verse>
				<verse number="29">و لَمّا النّاس كانو يَلِزّوهو، هو إبتَدا يَقول: ”الجّيل دا جيل شَرّير، و يَطلُب عَلامَه. و ما يَدُّوهو عَلامَه غير عَلامَة يونان النَّبي.</verse>
				<verse number="30">عَشان زي ما يونان كان عَلامَه لِأهل نِينَوَى، كِدا يَكون إبن الإنسان لِلجيل دا.</verse>
				<verse number="31">مَلِكَة الجَّنوب بِتقوم في يوم الحُكم مَعَ رُجال الجّيل دا، و تَحكُم عَليهُم. عَشان هي جات مِن آخِر الدُّنيا عَشان تَسمَع حِكمَة سُلَيْمَان. و شوف! هِنا إنسان أكبَر مِن سُلَيْمَان.</verse>
				<verse number="32">رُجال نِينَوَى بِقومو في يوم الحُكم مَعَ الجّيل دا، و يَحكُمو عَليهو. عَشان تابو بِتَعليم يونان. و شوف. هِنا إنسان أكبَر مِن يونان.</verse>
				<verse number="33">ما في زول، وَكِت ما يَوَلِّع فانوس، يَخُتّو في مَخزَن ولّا تِحِت القُفَّه، لَكِن يَخُتّو فوق طَرَبيزَه، عَشان الدّاخِلين يَشوفو النّور.</verse>
				<verse number="34">عينَك هي لَمبَت الجِّسم. و لَمّا عينَك تَكون كوَيسَه، جِسمَك كُلّو يَكون مَنَوَّر. و لَمّا هي بَطّالَه، جِسمَك كَمان يَكون في ضُلُمَّه.</verse>
				<verse number="35">عَلى كِدا، خَلّي بالَك عَشان النّور الفيك ما يَكون ضُلُمَّه.</verse>
				<verse number="36">و إذا كان جِسمَك كُلّو مَنَوَّر و ما فيهو ضُلُمَّه، جِسمَك يَبقى مَنَوَّر كُلّو، زي ما الفانوس بِوَلِّع ليك.“</verse>
				<verse number="37">و وَكِت ما كان يتكَلَّم، فرِّيسي عَزَمو لِلغَدا مَعاهو. و دَخَل و أكَل.</verse>
				<verse number="38">و الفرِّيسي، لَمّا شاف كِدا، إتعَجَّب عَشان ما غَسَّل في الأوَّل قُبّال الغَدا.</verse>
				<verse number="39">و الرَّب قال ليهو: ”إنتو، يا فَرّيسيِّين، بِتنَضِّفو الفِنجان و الصَّحَن مِن بَرَّه. و لَكِن مِن جُوَّه، إنتو ناس طَمّاعين و شَرّيرين.</verse>
				<verse number="40">يا بَليدين! هو العَمَل البَرَّه، ما عَمَل الجّوَّه كَمان؟</verse>
				<verse number="41">لَكِن أدّو مِن قُلوبكُم لِلمَساكين. و شوفو! كُلّو شي يَبقى نَضيف ليكُم.</verse>
				<verse number="42">لَكِن مُصيبَه ليكُم، يا فَرّيسيِّين، عَشان إنتو تَطَلِّعو عُشور النَّعناع، و السَّزاب، و كُلّو نَبات، و تَسيبو الحَق و مَحَبَّة الله. كان لازِم تَعمِلو دي و ما تَخَلّو ديك.</verse>
				<verse number="43">مُصيبَه ليكُم، يا فَرّيسيِّين. عَشان تَحِبّو المَحَلّات الأحسَن في بِيوت الرَّب، و السَّلام في السّوق.</verse>
				<verse number="44">مُصيبَه ليكُم! عَشان إنتو زي القُبور الما بَايِنَه، و النّاس اليَمشو عَليها ما بِيَعرِفوها.“</verse>
				<verse number="45">و رَدَّ واحِد مِتعَلِّم في القانون و قال: ”يا مُعَلِّم، و إنتَ بِتقول كِدا بِتَشتِمنا كَمان.“</verse>
				<verse number="46">و قال: ”يا مُصيبَه ليكُم، إنتو كَمان، يا مِتعَلِّمين في القانون. عَشان بِتخَلّو النّاس يَشيلو حاجات تَقيلَه، و إنتو زاتكُم ما تَلمَسو الحاجات التَّقيلَه بِواحِد مِن أصابِعكُم.</verse>
				<verse number="47">يا مُصيبَتكُم! عَشان بِتَبنو قُبور الأنبياء، و أبَهاتكُم كَتَلوهُم.</verse>
				<verse number="48">إنتو تَشهَدو و تَتَّفِقو بِأعمال أبَهاتكُم. عَشان هُم كَتَلوهُم، و إنتو تَبنو قُبورُم.</verse>
				<verse number="49">عَشان كِدا، حِكمَة الله قالَت: بَرَسِّل ليهُم أنبياء و رُسُل، و يَكتُلو و يَطرودو بَعض مِنَّهُم.</verse>
				<verse number="50">و عَلى كِدا ناس الزَّمَن دا بِكونو مَسؤلين لِدَم كُل الأنبياء المَدَفَّق مِن أوَّل الدُّنيا.</verse>
				<verse number="51">دا بِكون مِن دَم هابيل لِغايَة دَم زَكَرِيَّا الكان مَكتول بين مَحَل الضَّبيحَه و مَحَل المُقَدَّس. أيوَه، أقول ليكُم ناس الزَّمَن بِكونو مَسؤلين.</verse>
				<verse number="52">مُصيبَه ليكُم، يا مِتعَلِّمين في قانون. عَشان شِلتو مُفتاح المَعرِفَه. إنتو زاتكُم ما دَخَلتو، و مَنَعتو النّاس الدّاخِلين.“</verse>
				<verse number="53">و بَعَد ما طَلَع مِن هِناك، مُعَلِّمين القانون و الفَرّيسيّين بِقو يَقاوِموهو بِشِدَّه، و يَسألوهو عَن حاجات كَتيرَه.</verse>
				<verse number="54">و كانو مُنتَظِرينو عَشان يَقبُضوهو فِشان أي كَلام البِطلَع مِن خَشمو.</verse>
			</chapter>
			<chapter number="12">
				<verse number="1">و وَكِت ما آلاف مِن النّاس إتلَمّو لِغايَة ما كانو يَدوسو بَعضَهُم عَلى بَعض، إبتَدا يَكَلِّم تَلاميذو في الأوَّل: ”خَلّو بالكُم مِن خَميرَة الفَرِّيسِيِّين الهو النِفاق.</verse>
				<verse number="2">عَشان ما في شي مُغَطّى الما بِكون مَفتوح، و لا مَدسوس الما بِكون مَعروف.</verse>
				<verse number="3">و عَشان كِدا، كُل الكَلَّمتو في ضُلُمَّه بِسمَعوهو في النّور. و البِتِتكَلَّمو في الأضنين في السِّر بِنادو بيهو مِن فوق البِيوت.</verse>
				<verse number="4">و أقول ليكُم، يا أصحابي، ما تَخافو مِن البِكتُلو الجِسم، و بَعَد كِدا ما عِندَهُم حاجَه زِيادَه يَقدَرو يَعمِلو.</verse>
				<verse number="5">لَكِن بَوَرّيكُم مِن مِنو إنتو لازِم تَخافو. خافو مِن هو البَعَد ما يَكتُل، عِندو قُدرَه يَرمي في جَهَنَّم. أيوَه، أقول ليكُم، خافو مِنّو.</verse>
				<verse number="6">ما بِبيعو خَمسَه عَصافير بِقِرشين؟ و الله ما بِنسى و لا واحِد مِنَّهُم.</verse>
				<verse number="7">لِغايَة كُلّو شَعر رُسينكُم كَمان مَعدود. ما تَخافو. إنتو أحسَن مِن عَصافير كَتيرَه.</verse>
				<verse number="8">و أقول ليكُم، البِعتَرِف بي قِدّام النّاس، أنا كَمان بَعتَرِف بيهو قِدّام مَلائِكَة الله.</verse>
				<verse number="9">و البِنكِرني قِدّام النّاس، أنا كَمان بَنكِرو قِدّام مَلائِكَة الله.</verse>
				<verse number="10">و كُل البقول كِلمَه ضِد إبن الإنسان، بِتكون مَغفورَه ليهو. لَكِن البِجَدِّف عَلى الرّوح القُدُس، ما بِكون مَغفورَه ليهو.</verse>
				<verse number="11">و لَمّا يَجيبوكُم لِبِيوت الرَّب و الرّؤساء و السَّلاطين، ما تَفَكِّرو كيف ولّا بِشِنو بِترُدّو عَليهُم ولّا بِشِنو بِتِتكَلَّمو.</verse>
				<verse number="12">عَشان الرّوح القُدُس بِعَلِّمكُم في نَفس السّاعَه الكَلام اللازِم تِتكَلَّمو بيهو.“</verse>
				<verse number="13">و واحِد مِن الجَّمَع قال ليهو: ”يا مُعَلِّم، كَلَّم أخوّي عَشان يَقَسِّم الميراث بينَنا.“</verse>
				<verse number="14">و قال ليهو: ”يا راجِل، مِنو عَمَلني قاضي عَليكُم عَشان أقَسِّم ليكُم؟“</verse>
				<verse number="15">و قال ليهُم: ”شوفو و أحرِسو نُفوسكُم مِن كُلّو طَمَع. عَشان حَياة الزّول ما بِتَجي مِن كَترَت الحاجات العِندو.“</verse>
				<verse number="16">و كَلَّمُم بِمَثَل و قال: ”كان في زول غَني زِراعتو جابَت دُرَه كَتيرَه.</verse>
				<verse number="17">و فَكَّر في نَفسو و قال: أعمِل شِنو؟ عَشان ما عِندي مَحَل ألِم فيهو الدُّرَه حَقَّتي.</verse>
				<verse number="18">و قال: أنا بَعمِل كِدا. أنا بَخَرِّب مَخازِني و بَبني أكبَر مِنَّها، و هِناك بَلِم دُرَتي و أموالي.</verse>
				<verse number="19">و أقول لِنَفسي، يا نَفسي، عِندِك حاجات كوَيسَه كَتيرَه مَحفوظَه لِسِنين كَتيرَه. إستَريحي، و أُكلي و أشرَبي و كوني مَبسوطَه.</verse>
				<verse number="20">و لَكِن الله قال ليهو: يا غَشيم، اللّيلَه دي بِطلُب مِنَّك نَفسَك، و الجَهَّزتو دا يَكون لِمِنو؟</verse>
				<verse number="21">و بِكون كِدا ليهو البِلِم كَنز لِنَفسو، و ما عِندو غِنى لِلَّه.“</verse>
				<verse number="22">و هو قال لِتَلاميذو: ”عَشان كِدا أنا بَقول ليكُم: ما تَفَكِّرو كَتير لِحَياتكُم بِتاكلو شِنو، و لا في جِسِمكُم بِتَلبَسو شِنو.</verse>
				<verse number="23">عَشان الحَياة أحسَن مِن الأكِل، و الجِّسِم أحسَن مِن الهِدوم.</verse>
				<verse number="24">فَكِّرو في الطُّيور، الما بِزرَعو و لا بِجمَعو الدُّرَه، و ما عِندَهُم بيت و لا مَخزَن، و الله بِدّيهُم أكِل. و إنتو أحسَن مِن الطُيور بِكَتير!</verse>
				<verse number="25">و مِنو مِنَّكُم إذا كان بِفَكِّر كَتير يَقدَر يَزيد عَلى طولو ضُراع واحِد؟</verse>
				<verse number="26">و عَلى كِدا، إذا ما بِتَقدَرو عَلى الشّي الأصغَر، لِشِنو تَفَكِّرو في الحاجات التّانيَه؟</verse>
				<verse number="27">فَكِّرو في الزُهور، كيف بِيَكبِرو. و ما يَتعَبو و ما يَخَيِّطو. و لَكِن أقول ليكُم، و لا سُلَيْمَان في كُلّو مَجدو كان بِلبَس زي واحدَه مِنَّها.</verse>
				<verse number="28">و إذا كان الله يَلَبِّس كِدا القَش الفي الزِّراعَه النَّهار دا، و بُكرَه بِرموهو في الفُرن، كَم بِالأكتَر يَلَبِّسكُم، يا قَليلين الإيمان.</verse>
				<verse number="29">و ما تَطلُبو بِتاكلو شِنو و بِتَشرَبو شِنو. و ما تِتحَيَّرو.</verse>
				<verse number="30">عَشان الحاجات دي، كُلّو أُمَم الدُّنيا يَطلُبوها، و لَكِن أبوكُم بِيَعرِف إنتو تَحتاجو ليها.</verse>
				<verse number="31">لَكِن أطلُبو مَلَكوت الله، و الحاجات دي كُلُّها بِزيدو ليكُم.</verse>
				<verse number="32">ما تَخافو، يا المُراح الصَّغير، عَشان أبوكُم رَضيان يَدّيكُم المَلَكوت.</verse>
				<verse number="33">بيعو الحاجات العِندَكُم، و أدّو لِلمَساكين. و أعمِلو ليكُم أكياس الما بِتشَرَّطو، و كَنز في السَّما الما بِتَخلَص، و الحَرامي ما يَقدَر يَقَرِّبو ليهو، و السوس ما ياكلو.</verse>
				<verse number="34">عَشان المَكان الفيهو كَنزَكُم، هِناك كَمان قَلبَكُم بِكون في.</verse>
				<verse number="35">أربُطو حِزامكُم و خَلّو لَمباتكُم بِتكون مَوَلَّعَه.</verse>
				<verse number="36">و كونو زي ناس مُنتَظِرين سيدُم لَمّا يَرجَع مِن العِرِس، عَلَشان لَمّا يَجي و يَدُق الباب، يَفتَحو ليهو طَوّالي.</verse>
				<verse number="37">مُبارَكين الخَدّامين ديل إذا سيدُم يَجي و يَلقاهُم حارِسين. بِالحَق أقول ليكُم، هو بِربُط حِزامو، و يَقَعِدُم في الطَّرَبيزَه و يَقَدِّم ليهُم أكِل.</verse>
				<verse number="38">و إن كان هو جا في نُص اللّيل ولّا بَعدو بِشوَيَه و لِقاهُم حارِسين، بَرَكَه لِلخَدّامين ديل.</verse>
				<verse number="39">و لَكِن أفهَمو، إذا سيد البيت عِرِف السّاعَه اليَجي فيها الحَرامي، ما كان خَلّى الحَرامي يَسرِق بيتو.</verse>
				<verse number="40">عَلى كِدا خَلّيكُم جاهِزين، عَشان في السّاعَه الما مُنتَظِرينو، فيها إبن الإنسان يَجي.“</verse>
				<verse number="41">و بُطْرُس قال: ”يا رَب، بِتقول لينا المَثَل دا ولّا لِكُل النّاس كَمان؟“</verse>
				<verse number="42">و يَسُوع قال ليهو: ”مِنو هو الوَكيل الأمين و العاقِل، السيدو بيَعمِلو مَسؤول عَن خَدّامينو؟ و هو المَسؤول عَشان يَدّيهو الأكل في وَكتو.</verse>
				<verse number="43">مُبارَك الخَدّام دا، إذا سيدو يَجي، يِلقاهو يَعمِل كِدا.</verse>
				<verse number="44">بِالحَق أقول ليكُم، سيدو يَعمِلو مَسؤول عَن كُلّو أموالو.</verse>
				<verse number="45">لَكِن إذا الخَدّام دا قال في قَلبو: سيدي ما بِجي قَريب، و بَعدين إبتَدا يَضرُب الخَدّامين و الخَدّامات، و ياكُل و يَشرَب و يَكون سَكران،</verse>
				<verse number="46">بَعدين سيد الخَدّام دا بِجي في يوم ما يَنتَظِرو، و في ساعَه ما يَعرِفا. و يَجلِدو شَديد و يَخُتّو مَعَ الما مِصَدِّقين.</verse>
				<verse number="47">و الخَدّام العِرف إرادَة سيدو، و ما جَهَّز نَفسو، و ما عَمَل إرادَة سيدو، بِجلِدو كَتير.</verse>
				<verse number="48">و الما عِرِف و عَمَل حاجات تِستَحِق الجَلدَه، بِجلِدوهو شوَيَه. و كُل الأدّوهو كَتير يَطلُبو مِنّو كَتير، و العِندو سُلطَه كَتير يَطلُبو مِنّو أكتَر.</verse>
				<verse number="49">أنا جيت عَشان أرمي نار عَلى الأرض. و هَسَّع أنا عاوِز النّار بِتكون مَوَلَّعَه.</verse>
				<verse number="50">عِندي مَعموديَّه أتعَمَّد بيها. الدُّنيا ضَيقَه قِدامي لِغايَة ما تَتِم.</verse>
				<verse number="51">فِكرَكُم أنا جيت عَشان أَدِّي سَلام عَلى الأرض؟ أقول ليكُم، لا. لَكِن جيت عَشان أقَسِّم.</verse>
				<verse number="52">عَشان مِن هَسَّع بِكونو خَمسَه في بيت واحِد، مِنقَسمين تلاتَه عَلى إتنين ولّا إتنين عَلى تلاتَه.</verse>
				<verse number="53">يِنقَسِم الأبو عَلى الوَلَد، و الوَلَد عَلى الأبو، و الأم عَلى البِت، و البِت عَلى الأم، و النَسيبَه عَلى مَرَة وَلَدا، و مَرَة وَلَدا عَلى نَسيبَتا.“</verse>
				<verse number="54">و قال لِلجَّمَع كَمان: ”وَكِت شُفتو سَحاب طالِع مِن الغَرب، طَوّالي تَقولو: المَطَر بِجي. و بِكون كِدا.</verse>
				<verse number="55">و إذا شُفتو هَبوب تَجي مِن الجَّنوب، تَقولو: الواطَه بِتكون حارَّه. و بِتكون كِدا.</verse>
				<verse number="56">يا مُنافِقين، إنتو تَقدَرو تَعرِفو كُلّو عَن الأرض و السَّما، و تَقولو شِنو البِحصَل، و كيف ما تَعرِفو مَعنى الزَّمَن دا؟</verse>
				<verse number="57">و لِشِنو إنتو نُفوسكُم ما بِتَقدَرو تَحكُمو بِالحَق؟</verse>
				<verse number="58">وَكِت إنتَ ماشي مَعَ عَدوَّك لِلقاضي، جَرِّب كَتير تَعمِل السَّلام مَعاهو لَمّا إنتو في السِّكَّه، عَشان ما يَجُرَّك لِلقاضي، و القاضي يَسَلِّمَك لِلضابِط، و الضابِط يَرميك في السِّجِن.</verse>
				<verse number="59">أقول ليك، ما بِتَطلَع لِغايَة ما تَدفَع آخِر مِليم.“</verse>
			</chapter>
			<chapter number="13">
				<verse number="1">و في الوَكِت دا، بَعض النّاس الكانو في، خَبَّرو يَسُوع عَن الجَّليليّين البِيلاطُس كَتَلُم وَكِت ما قَدَّمو ضَبايحُم.</verse>
				<verse number="2">و رَدَّ و قال ليهُم: ”تَفتَكِرو الجَّليليّين ديل كانو خاطيين أكتَر مِن كُل الجَّليليّين التّانيين عَشان تِعِبو كِدا؟</verse>
				<verse number="3">أقول ليكُم، لا. و إلّا إنتو تَتوبو، كُلُّكُم بِتموتو زيَهُم.</verse>
				<verse number="4">ولّا التَّمَنطاشَر ديل الوَقَع عَليهُم البِنَا العالي في سِلْوَام و كَتَلُم. تَفتَكِرو هُم كانو خاطيين أكتَر مِن كُل النّاس القاعِدين في أُورُشَلِيم؟</verse>
				<verse number="5">أقول ليكُم، لا. و إلّا تَتوبو، كُلُّكُم بِتموتو زيَهُم.“</verse>
				<verse number="6">و عَلَّمُم بِالمَثَل دا و قال: ”زول كان عِندو شَجَرَة تين مَزروعَه في جِنينتو، و جا بِفَتِّش ثِمار في الشَّجَرَه دي. و ما لِقى شي.</verse>
				<verse number="7">و قال لِلرّاجِل البِشتَغِل في الجِّنينَه: شوف! التّلاتَه سِنين دي أجي أفَتِّش ثِمار في الشَّجَرَه دي، و ما لِقيت شي. أقطَعا. لِشِنو بِتاخُد مَحَل في الأرض؟</verse>
				<verse number="8">و رَدَّ و قال ليهو: يا سيدي، خَلِيها السَّنَه دي كَمان لِغايَة ما أحفَر حَواليها و أخُت زِبالَه.</verse>
				<verse number="9">إذا كان تَجيب ثِمار السَّنَه الجّايَه، كوَيس. إذا ما تَجيب ثِمار، تَقطَعا.“</verse>
				<verse number="10">و كان بِعَلِّم في واحِد مِن بِيوت الرَّب في السَّبِت.</verse>
				<verse number="11">و شوف! مَرَه كانَت عِندَها روح عَمَلا ضَعيفَه جِدّاً مُدَّة تَمَنطاشَر سَنَه. ضَهَرا مَعووج و ما كانَت تَقدَر تِقيف عَديل أبَداً.</verse>
				<verse number="12">و لَمّا يَسُوع شافا، ناداها و قال ليها: ”يا سِت، إنتي مَفكوكَه مِن مَرَضِك.“</verse>
				<verse number="13">و هو خَتَّ إيدينو عَليها، و طَوّالي وَقَفَت عَديل و مَجَّدَت الله.</verse>
				<verse number="14">و رَئيس بيت الرَّب رَدَّ، و هو زَعلان عَشان يَسُوع شَفاها في السَّبِت. و قال لِلنّاس: ”في سِتَة أيام النّاس لازِم يَشتَغِلو فيهُم. و عَلى كِدا، تَعالو فيهُم لِلشِّفا، و مُش في يوم السَّبِت.“</verse>
				<verse number="15">لَكِن الرَّب رَدَّ عَليهو و قال: ”يا مُنافِقين، ما كُلّو واحِد مِنَّكُم في السَّبِت بِفِك تورو ولّا حُمارو مِن الزَّريبَه، و يَسوقو لِلمويَه عَشان يَشرَب؟</verse>
				<verse number="16">و المَرَه، هي بِت إِبْرَاهِيم، و الشّيطان رَبَطا تَمَنطاشَر سَنَه. هي ما لازِم تَكون مَفكوكَه مِن الرُّباط دا في يوم السَّبِت؟“</verse>
				<verse number="17">و لَمّا قال كِدا، كُل عُدوانو بِقو خَجلانين. و كُل النّاس كانو مَبسوطين مِن كُل الأعمال العَظيمَه الهو عَمَلا.</verse>
				<verse number="18">بَعَد دا، يَسُوع قال: ”مَلَكوت الله زي شِنو؟ و بِشِنو أشِبِّهو؟</verse>
				<verse number="19">هو زي تيراب خَردَل، زول أخَدا و رَماها في زِراعتو. و طَلَع، و بِقى شَجَرَه. و طير السَّما قَعَد في فُروعا.“</verse>
				<verse number="20">و قال كَمان: ”مَلَكوت الله زي شِنو؟</verse>
				<verse number="21">هو زي خَميرَه أخَدَتا مَرَه، و دَسَّتا في تلاتَه كيلات دَقيق، لِغايَة ما إتخَمَّرو كُلّو.“</verse>
				<verse number="22">و كان بِمُر في بِلاد و حِلَل يَعَلِّم، و هو ماشي لِأُورُشَلِيم.</verse>
				<verse number="23">و واحِد قال ليهو: ”يا رَب، هُم البِيَخلَصو قَليلين؟“</verse>
				<verse number="24">و قال ليهُم: ”إشتَغِلو شَديد، عَشان تَدخُلو مِن الباب الضَّيِّق. عَشان أقول ليكُم، ناس كُتار دايرين يدخُلو، و لَكِن ما يَقدَرو.</verse>
				<verse number="25">و لَمّا سيد البيت يَقوم و يَقفِل الباب، إنتو بِتقيفو بَرَّه و بِتدُقّو الباب و بِتقولو: يا رَب، أفتَح لينا. و بِرُد و بِقول ليكُم: ما بَعرِفكُم، إنتو جيتو مِن وين؟</verse>
				<verse number="26">بَعدين بِتقولو: أكَلنا و شِرِبنا مَعاك، و إنتَ عَلَّمتَ في بَلَدنا.</verse>
				<verse number="27">و هو بِقول ليكُم: ما بَعرِفكُم جيتو مِن وين. أمشو بَعيد مِنّي، كُلُّكُم العامِلين الخَطيَّه.</verse>
				<verse number="28">هِناك بِكون البِكى و عَض السِّنون، لَمّا تَشوفو إِبْرَاهِيم و إِسْحَاق و يَعْقُوب و كُل الأنبياء في مَلَكوت الله، و إنتو مَطرودين بَرَّه.</verse>
				<verse number="29">و ناس بِجو مِن الشَّرق و مِن الغَرب، و مِن الشِّمال و مِن الجَّنوب، و يَقعُدو عَشان ياكلو في مَلَكوت الله.</verse>
				<verse number="30">و شوف، في آخِرين البِكونو اوَّلين، و في اوَّلين البِكونو آخِرين.“</verse>
				<verse number="31">و في الوَكِت داك، بَعَد الفَرِّيسِيِّين جو لِيَسُوع و قالو ليهو: ”أمرُق، و أمشي مِن هِنا، عَشان هِيرُودُس عاوِز يَكتُلَك.“</verse>
				<verse number="32">و قال ليهُم: ”أمشو و قولو لِلتَّعلَب دا: شوف، بَطَلِّع الشّياطين، و أشفي النّاس اللّيلَه و بُكرَه، و اليوم التّالِت بَكَمِّل شُغلي.</verse>
				<verse number="33">و لَكِن لازِم أمشي اللّيلَه و بُكرَه و بَعَد بُكرَه، عَشان ما مُمكِن النَّبي يَموت بَرَّه مِن أُورُشَلِيم.</verse>
				<verse number="34">يا أُورُشَلِيم، يا أُورُشَلِيم، البِتَكتُل الأنبياء و بِتَضرُب بِحُجار المَرَسَّلين ليكي. كَم مَرَّه كُنتَ عاوِز ألِم أولادِك، زي ما الجِّدادَه تَلِم الكَتاكيت تِحِت جِنحيها، و إنتي ما عاوزَه.</verse>
				<verse number="35">شوفو بيتكُم يَبقى ليكُم خَربان. بِالحَق إنتو ما بِتشوفوني تاني مَرَّه لِغايَة ما تَقولو: مُبارَك الجّاي بِإسم الرَّب.“</verse>
			</chapter>
			<chapter number="14">
				<verse number="1">و لَمّا يَسُوع دَخَل بيت واحِد مِن رؤساء الفَرِّيسِيِّين في يوم السَّبِت عَشان ياكُل، كانو يَعاينو ليهو شَديد.</verse>
				<verse number="2">و شوف! كان قِدّامو راجِل عَيّان، و جِسمو كُلّو وَرَم.</verse>
				<verse number="3">و يَسُوع قال لِمُعَلِّمين القانون و الفَرّيسيّين: ”الشِّفا في يوم السَّبِت بِالقانون ولّا لا؟“</verse>
				<verse number="4">و سَكَتو. و يَسُوع مَسَكو و شَفاهو و خَلّاهو يَمشي.</verse>
				<verse number="5">و قال ليهُم: ”مِنو مِنَّكُم إذا كان حُمارو ولّا تورو وَقَع في البير، ما بِطَلِّعو طَوّالي في يوم السَّبِت؟“</verse>
				<verse number="6">و ما قِدرو يَرُدّو كِلمَه عَن دا.</verse>
				<verse number="7">و عَلَّم المَعزومين بِمَثَل لَمّا شاف كيف كانو يَختارو المَحَلّات الأوّلانيّن، و قال ليهُم،</verse>
				<verse number="8">”إذا كان زول عَزَمَك لِعَزومَة العِرِس، ما تَقعُد في الكُرسي الأوّلاني، عَشان يِمكِن زول أكبَر كان مَعزوم.</verse>
				<verse number="9">و العَزَمَك بِجي و يَقول ليك: خَلّي مَحَلَّك لِلرّاجِل دا. و بَعدين بِتكون خَجلان لَمّا تَمشي تاخُد المَحَل الأخير.</verse>
				<verse number="10">لَكِن لَمّا إنتَ مَعزوم، أمشي أقعُد في المَحَل الأخير، عَشان لَمّا العَزَمَك بِجي، يَقول ليك: يا صَحبي، إتفَضَّل قِدّام. و عَلى كِدا القاعِدين مَعاك في الطَّرَبيزَه بِحتَرِموك.</verse>
				<verse number="11">عَشان كُل البِرفَع نَفسو، بِنَزِّلوهو تِحِت. و البِنّزِّل نَفسو تِحِت، بِرفَعوهو فوق.“</verse>
				<verse number="12">و يَسُوع قال لِسيد البيت: ”إذا كان عَمَلتَ غَدا ولّا عَشا، ما تَنادي أصحابَك، و لا أخوانَك، و لا النّاس القَريبين مِنَّك، و لا جيرانَك الغَنيين، عَشان يِمكِن هُم كَمان بِعزَموك و بِتكون عِندَك أُجرَه مِنَّهُم.</verse>
				<verse number="13">لَكِن لَمّا تَعمِل عَزومَه، أعزِم المَساكين، و النّاس المَكَسَّرين، و العُرُج، و العَميانين.</verse>
				<verse number="14">و بِتكون مُبارَك، عَشان ما عِندَهُم البِرَجِّعوهو ليك، و إنتَ بِتاخُد أُجرَتَك يوم قيامَة البارين.“</verse>
				<verse number="15">واحِد مِن الكان قاعِد مَعاهو في الطَّرَبيزَه، لَمّا سِمِع كِدا، قال ليهو: ”يا مُبارَك الياكُل عيش في مَلَكوت الله.“</verse>
				<verse number="16">و قال ليهو: ”كان في راجِل عَمَل عَشا كَبير و عَزَم ناس كُتار.</verse>
				<verse number="17">و رَسَّل خَدّامو في ساعَة العَشا، عَشان يَقول لِلنّاس المَعزومين: تَعالو، عَشان كُلّو شي جاهِز.</verse>
				<verse number="18">و كُلُّهُم إبتَدو بِفِكر واحِد أن يَوَرّو سَبَب عَشان ما يَمشو. و الأوَّلاني قال: أنا أشتَريت زِراعَه، و لازِم أمشي أشوفا. بَطلُب مِنَّك تَخَلّيني.</verse>
				<verse number="19">و تاني قال: أشتَريت عَشَرَه تيران، و أمشي بَجَرِّبُم. بَطلُب مِنَّك تَخَلّيني</verse>
				<verse number="20">و تاني قال: أنا إتزَوَّجتَ مَرَه، و عَشان كِدا ما بَقدَر أجي.</verse>
				<verse number="21">و الخَدّام جا و خَبَّر سيدو بِالحَصَل. بَعدين سيد البيت زِعِل و قال لِخَدّامو: أمرُق بِسُرعَه في سِكَك المَدينَه، و جيب المَساكين و المَكَسَّرين و العَميانين و العُرُج.</verse>
				<verse number="22">و قال الخَدّام: يا سَيِّدي، عَمَلتَ زي ما أمَرتَ، و لِسَّع في مَحَل.</verse>
				<verse number="23">و السيد قال لِلخَدّام: أمرُق في السِّكَك و الدُروب، و أعمِلُم بِلِغاية يدخُلو، لِغايَة بيتي بِكون مَليان.</verse>
				<verse number="24">عَشان أقول ليكُم، و لا واحِد مِن النّاس العَزَمتَهُم بِضوق العَشا بِتاعي.“</verse>
				<verse number="25">و ناس كُتار مَشو مَعَ يَسُوع. و هو إتلَفَت، و قال ليهُم،</verse>
				<verse number="26">”إذا كان زول جا لَي، و ما يَكرَه أبوهو و أُمّو و مَرَتو و أولادو و أخوانو و أخواتو و لِغايَة نَفسو كَمان، هو ما بِقدَر يَكون تِلميذ.</verse>
				<verse number="27">و أي واحِد الما بِشيل صَليبو و يَتبَعني، ما بِقدَر يَكون تِلميذ.</verse>
				<verse number="28">إذا واحِد مِنَّكُم عاوِز يَبني بيت عالي، هو ما بِقعُد في الأوَّل و بِحسِب تَمَنو، عَشان يَشوف إذا كان عِندو كِفايَه عَشان يَكَمِّلو؟</verse>
				<verse number="29">عَشان إذا ما يَعمِل كِدا، بَعَد ما يَخُت الأساس و ما بِقدَر يَكَمِّلو، كُل البِشوفوهو يَبتَدو يَضحَكو عَليهو،</verse>
				<verse number="30">و يَقولو: الرّاجِل دا إبتَدا يَبني بيت عالي و ما قِدِر يَكَمِّلو.</verse>
				<verse number="31">شِنو إذا مَلِك يَمشي يَحارِب مَلِك تاني؟ هو ما بِقعُد في الأوَّل، و بِشاوِر إذا كان بِقدَر بِعَشَرَة آلاف راجِل يَقابِل البِجي ضِدّو بِعِشرين ألف؟</verse>
				<verse number="32">و إذا ما بِقدَر، لَمّا داك لِسَّع بَعيد، بِرَسِّل مُراسَلين عَشان يَعمِلو سَلام.</verse>
				<verse number="33">و عَلى كِدا، أي زول مِنَّكُم الما بِخَلّي كُل العِندو، ما بِقدَر يَكون تِلميذ.</verse>
				<verse number="34">عَلى كِدا، المِلِح كوَيس، و لَكِن إذا كان المِلِح يَبقى مَسيخ، كيف تَرَجِّع ليهو ضوقو؟</verse>
				<verse number="35">ما في فايدَه مِنّو، ما لِلأرض و لا لِلزِّبالَه. لَكِن بِرموهو بَرَّه. العِندو إضنين خَليهو يَسمَع.“</verse>
			</chapter>
			<chapter number="15">
				<verse number="1">و كُل البِلِمّو الضَّريبَه و الخاطيين كانو يَقَرِّبو مِنّو عَشان يَسمَعوهو.</verse>
				<verse number="2">و الفَرّيسيّين و مُعَلِّمين القانون إشتَكو و قالو: ”الرّاجِل دا بِقبَل الخاطيين و بياكُل مَعاهُم.“</verse>
				<verse number="3">و كَلَّمُم بِالمَثَل دا و قال:</verse>
				<verse number="4">”خَلّونا نَقول إنّو زول مِنَّكُم عِندو مِيَّة خَروف، و وَدَّر واحِد مِنَّهُم. هو ما بِخَلّي التِّسعَه و التِّسعين في الخَلا، و يَمشي يَكوس عَلى الخَروف المَوَدَّر لِغايَة ما يَلقاهو؟</verse>
				<verse number="5">و لَمّا يَلقاهو، يَخُتّو عَلى كَتفو، و هو مَبسوط.</verse>
				<verse number="6">و وَكِت يَجي لِبيتو، بِنادي أصحابو و جيرانو، و يَقول ليهُم: كونو مَبسوطين مَعاي، عَشان لِقيت خَروف المَوَدَّر مِنّي.</verse>
				<verse number="7">أقول ليكُم، بِكون فَرَح زي دا في السَّما عَلى خاطي واحِد يَتوب، أكتَر مِن تِسعَه و تِسعين عَديلين ما بِحتاجو لِلتّوبَه.</verse>
				<verse number="8">ولّا خَلّونا نَقول إنّو مَرَه عِندَها عَشَرَه حِتَت فِضَّه. و إذا وَدَّرَت واحدَه مِنَّها، ما تَوَلِّع اللَّمبَه، و تَقُش البيت، و تَفَتِّش لِغايَة ما تَلقاها؟</verse>
				<verse number="9">و وَكِت تَلقاها، تَنادي أصحابا و جيرانا و تَقول: كونو مَبسوطين مَعاي، عَشان لِقيت الحِتَّه الوَدَّرتا.</verse>
				<verse number="10">و أقول ليكُم، بِكون فَرَح زي دا قِدّام مَلائِكَة الله، بِخاطي واحِد يَتوب.“</verse>
				<verse number="11">و قال: ”كان في راجِل عِندو وَلَدين.</verse>
				<verse number="12">و الأصغَر فيهُم قال لِأبوهو: يا أبوي، أدّيني القِسِم حَقّي مِن المال. و قَسَم ليهُم مالو.</verse>
				<verse number="13">و بَعَد أيام قَليلَه، الوَلَد الصَّغَير جَمَع كُلّو حاجَه و سافَر لِبَلَد بَعيدَه. و هِناك وَدَّر مالو في حَياة بَطّالَه.</verse>
				<verse number="14">و بَعَد ما وَدَّر كُلّو شي، كان في جوع شَديد في البَلَد دي، و بِقى مُحتاج.</verse>
				<verse number="15">و مَشى و لَزَق نَفسو بِزول مِن أهل البَلَد دي. و هو رَسَّلو لِزِراعتو عَشان يَرعى كَداريك.</verse>
				<verse number="16">و كان عاوِز يَملى بَطنو بِالخَرنوب البياكلو الكَداريك. و ما في زول أدّا ليهو حاجَه.</verse>
				<verse number="17">و لَمّا رَجَع لِنَفسو، قال: كَم مِن النّاس الأبوي بِأجِّرُم عِندَهُم أكِل زِيادَه خالِص، و أنا هِنا بَموت مِن الجوع.</verse>
				<verse number="18">أقوم و أمشي لِأبوي، و أقول ليهو، يا أبوي، أنا عَمَلتَ خَطيَّه ضِد السَّما و قِدَّامَك.</verse>
				<verse number="19">و ما مُستَحِق بَعَد دا يَسَمّوني وَلَدَك. أعمِلني زي واحِد مِن المِتأجِّرين عِندَك.</verse>
				<verse number="20">و قام و جا لِأبوهو. و لَكِن لَمّا لِسَّع كان بَعيد، أبوهو شافو و رَحَمو، و جَرى و وَقَع عَلى رَقَبتو و سَلّم عَليهو.</verse>
				<verse number="21">و الوَلَد قال ليهو: يا أبوي، عَمَلتَ خَطيَّه ضِد السَّما و قِدَّامَك. و ما مُستَحِق بَعَد دا يَسَمّوني وَلَدَك.</verse>
				<verse number="22">و قام الأبو و قال لِخَدّامينو: جيبو بِالسُّرعَه أحسَن هِدوم، و لَبِّسوهو، و خُتّو خاتِم في إيدو و جِزَم في كِرعينو.</verse>
				<verse number="23">و جيبو العِجِل السَّمين و أضبَحوهو، و خَلّونا ناكُل و نَفرَح.</verse>
				<verse number="24">عَشان وَلَدي دا كان مَيِّت و بِقى حَي تاني. و كان ضايِع و إتلَقى. و بَدو يَفرَحو.</verse>
				<verse number="25">و وَلَدو الكَبير كان في الزِّراعَه. و لَمّا جا و قَرَّب مِن البيت، سِمِع الغُنا و الرَقَص.</verse>
				<verse number="26">و نادى واحِد مِن الخَدّامين و سَألو، شِنو كُلّو دا؟</verse>
				<verse number="27">و الخَدّام قال ليهو: أخوك جا، و أبوك ضَبَح العِجِل السَّمين، عَشان هو رَجَع بِالسَّلامَه.</verse>
				<verse number="28">لَكِن هو زِعِل شَديد، و ما كان رَضيان يَدخُل. و أبوهو مَرَق و طَلَب مِنّو يَدخُل.</verse>
				<verse number="29">لَكِن هو رَدَّ و قال لِأبوهو: شوف! أنا إشتَغَلتَ ليك السِنين دي كُلَّها، و ما كَسَرتَ أوَامِرَك أبَداً. و إنتَ ما أدّيتني غَنَمايَه صَغَيرَه عَشان أفرَح مَعَ أصحابي.</verse>
				<verse number="30">و لَكِن لَمّا جا وَلَدَك دا، الوَدَّر مالَك مَعَ النِّسوان البَطّالات، ضَبَحتَ ليهو العِجِل السَّمين.</verse>
				<verse number="31">و قال ليهو: يا وَلَدي، إنتَ دايماً مَعاي، و كُلّو حَقّي حَقَّك.</verse>
				<verse number="32">لَكِن واجِب عَلينا نَفرَح و نَكون مَبسوطين، عَشان أخوك دا كان مَيِّت و حِيى تاني، و كان ضايِع و إتلَقى.“</verse>
			</chapter>
			<chapter number="16">
				<verse number="1">و يَسُوع قال لِتَلاميذو كَمان: ”كان في راجِل غَني عِندو وَكيل. و واحِد إشتَكاهو إنّو بِوَدِّر أموال سيدو.</verse>
				<verse number="2">و ناداهو و قال ليهو: دا شِنو البَسمَع عَنَّك؟ قَدِّم حِساب شُغلَك، عَشان إنتَ ما تَقدَر تَكون وَكيل بَعَد كِدا.</verse>
				<verse number="3">و الوَكيل قال لِنَفسو: أنا بَعمِل شِنو؟ عَشان سيدي بياخُد مِنّي شُغلي. ما بَقدَر عَلى شُغل الزِّراعَه، و أنا خَجلان أسأل حاجات مِن النّاس.</verse>
				<verse number="4">أنا عارِف الأنا بَسَوّي، عَلَشان لَمّا يَطرُدني مِن الشُّغل، بِقبَلوني في بِيوتُم.</verse>
				<verse number="5">و هو نادى كُلّو واحِد العِندو دين لِسيدو، و قال لِلأوَّل: دينَك لِسيدي كَم؟</verse>
				<verse number="6">قال: مِيَّة بَرميل زيت. و قال ليهو: أُخُد حِسابَك و أقعُد بِسُرعَه و أكتِب خَمسين.</verse>
				<verse number="7">و بَعدين قال لِلتاني: و إنتَ كَم عَليك؟ و قال ليهو: مِيَّة أردَب دُرَه. و قال ليهو: أُخُد حِسابَك و أكتِب تَمانين.</verse>
				<verse number="8">و السَّيد حَمَد الوَكيل الظّالِم عَشان عَمَل بِالعَقل. عَشان أولاد الدُّنيا في وَكتُم، شاطرين مِن أولاد النّور.</verse>
				<verse number="9">و أقول ليكُم، سَوّو ليكُم أصحاب بِمال الظُّلم، عَلَشان إذا ما نَجَحتو، يَقبَلوكُم في الخيام الأبَديَّه.</verse>
				<verse number="10">الأمين في القَليل، هو أمين في الكَتير كَمان. و الما أمين في القَليل، هو ما أمين في الكَتير كَمان.</verse>
				<verse number="11">إذا ما كُنتو صادقين بِمال الظُّلم، مِنو بِيَعمِلكُم مَسؤلين في الغِنى الحَقيقي؟</verse>
				<verse number="12">إذا إنتو ما كُنتو صادقين في مال ناس تانيين، مِنو بِدّيكُم حَقّكُم؟</verse>
				<verse number="13">ما في خَدّام يَقدَر يَخدِم سَيِّدين، عَشان بِكرَه الواحِد و بِحِب التّاني، ولّا بِمسِك الواحِد و بيابا التّاني. ما تَقدَرو تَخدِمو الله و المال.“</verse>
				<verse number="14">و الفَرّيسيّين سِمِعو دا كُلّو، و هُم كانو بِحِبّو المال، و ضِحِكو عَليهو.</verse>
				<verse number="15">و قال ليهُم: ”إنتو تَبَرِّرو نُفوسكُم قِدّام النّاس. لَكِن الله عارِف قُلوبكُم. عَشان البِكون مَرفوع قِدّام النّاس، الله بِيَكرَهو.</verse>
				<verse number="16">القانون و الأنبياء كانو لِغايَة وَكِت يُوحَنَّا. و مِن الوَكِت داك بِبَشِّرو بِمَلَكوت الله. و كُلّو واحِد البِدخُل فيهو، بِدخُل بِقُوَّه.</verse>
				<verse number="17">و أسهَل لِلسَّما و الأرض أن يَفوتو، مِن أن تَقَع نُقطَه واحدَه مِن القانون.</verse>
				<verse number="18">كُلّو واحِد البِطَلِّق مَرَتو و يِتزَوَّج تانيَه يَزني، و كُلّو واحِد البِتزَوَّج بِواحدَه مُطَلَّقَه مِن راجِلا، هو يَزني.</verse>
				<verse number="19">كان في راجِل غَني، و كان بِلبَس حَرير و تيل. و كان بياكُل أكِل كوَيس جِدّاً كُلّو يوم.</verse>
				<verse number="20">و كان في راجِل مِسكين إسمو لَعَازَر، مَختوت عِند بَابو. و جِسمو مَليان دَبَر.</verse>
				<verse number="21">و هو عاوِز يَكون شَبعان مِن الفَتافيت الوَقَعو مِن طَرَبيزَة الغَني. و مَعَ كُلّو دا، الكِلاب جو و لَحَسو دَبَرو.</verse>
				<verse number="22">و بَعدين المِسكين مات، و المَلائكَه شالوهو، و خَتّوهو قَريب لِإِبْرَاهِيم. و الغَني كَمان مات، و دَفَنوهو.</verse>
				<verse number="23">و في الهاويَه و هو في العَذاب، رَفَع عُيونو و شاف إِبْرَاهِيم مِن بَعيد، و لَعَازَر قَريب ليهو.</verse>
				<verse number="24">و كورَك و قال: يا أبوي إِبْرَاهِيم، أرحَمني، و رَسِّل لَعَازَر عَشان يَخُت أصبَعو في مويَه و يَبَرِّد لِساني، عَشان أنا تَعبان جِدّاً في النّار دي.</verse>
				<verse number="25">لَكِن إِبْرَاهِيم قال: يا وَلَدي، إتزَكَّر إنتَ في حَياتَك أخَدتَ حاجات كوَيسَه، و كِدا كَمان لَعَازَر حاجات بَطّالَه. و لَكِن هَسَّع هو هِنا مُرتاح، و إنتَ مِعَذَب.</verse>
				<verse number="26">و مَعَ كُلّو دا، في حُفرَه كَبيرَه مَثَبَّتَه بينَنا و بينكُم. عَلَشان كِدا، العاوزين يَمشو مِن هِنا ليكُم ما بِقدَرو، و ما في واحِد يَقدَر يَمشي مِن هِناك لينا.</verse>
				<verse number="27">و هو قال: عَشان كِدا بَطلُب مِنَّك، يا أبوي، تَرَسِّل لَعَازَر لِبيت أبوي.</verse>
				<verse number="28">عَشان عِندي خَمسَة أخوان. خَليهو يَشهَد ليهُم، عَلَشانُم ما بِجو كَمان لِمَحَل العَذاب دا.</verse>
				<verse number="29">لَكِن إِبْرَاهِيم قال ليهو: عِندَهُم مُوسَى و الأنبياء. خَليهُم يَسمَعو ليهُم.</verse>
				<verse number="30">و هو قال ليهو: لا، يا أبوي إِبْرَاهِيم، إذا كان واحِد مِن المَيِّتين مَشى ليهُم، هُم بِتوبو.</verse>
				<verse number="31">و هو قال ليهو: إذا ما يَسمَعو مِن مُوسَى و الأنبياء، ما بِصَدِّقو إذا واحِد قام مِن بين المَيِّتين.“</verse>
			</chapter>
			<chapter number="17">
				<verse number="1">و قال لِتَلاميذو: ”الحاجات البِتكون سَبَب الخَطيَّه لِلنّاس لازِم تَجي، و لَكِن مُصيبَه لِلزّول البِجيب الحاجات دي.</verse>
				<verse number="2">أحسَن ليهو إذا كان رَبَطو مُرحاكَه كَبيرَه في رَقَبتو و بِرموهو في البَحَر، مِن أن يَكون سَبَب الخَطيَّه لِواحِد مِن الصُّغار ديل.</verse>
				<verse number="3">خَلّو بالكُم لِنُفوسكُم. و إذا كان أخوك يَعمِل خَطيَّه ليك، كَلِّمو غَلَطو. و إذا تاب، أغفِر ليهو.</verse>
				<verse number="4">و إذا يَعمِل خَطيَّه ليك سَبعَه مَرّات في اليوم و يَقول: أنا بَتوب، أغفِر ليهو.“</verse>
				<verse number="5">و الرُّسُل قالو لِلرَّب: ”زيد أيمانّا.“</verse>
				<verse number="6">و الرَّب قال: ”إذا عِندَكُم إيمان زي تيراب خَردَل، كُنتو بِتقولو لِلشَّجَرَه دي: أمرُقي مِن الأرض، و كوني مَزروعَه في البَحَر. و بِكون كِدا.</verse>
				<verse number="7">خَلّونا نَقول واحِد مِنَّكُم عِندو خَدّام بِشتَغِل في الزِّراعَه، ولّا بِحرَس الخِرفان. هو بِقول ليهو وَكِت ما جا مِن الزِّراعَه: تَعال طَوّالي و أقعُد و أُكُل؟</verse>
				<verse number="8">لا! لَكِن يَقول ليهو: جَهِّز لَي العَشا، و أخدِمني لِغايَة ما باكُل و بَشرَب. و بَعَد دا، إنتَ بِتاكُل و بِتَشرَب.</verse>
				<verse number="9">هو بِشكُر الخَدّام دا عَشان عَمَل زي ما أمَرو؟</verse>
				<verse number="10">و كِدا إنتو كَمان بَعَد ما عَمَلتو كُلّو شي الله أمَركُم بيهو، قولو: نِحنا خَدّامين ما عِندَنا فايدَه. عَمَلنا بَس اللازِم نَعمِلو.“</verse>
				<verse number="11">و في سَفَرو لِأُورُشَلِيم، يَسُوع مَشى بين السَّامِرَه و الجَّليل.</verse>
				<verse number="12">و لَمّا كان يَدخُل الحِلَّه، قابَلوهو عَشَرَه رُجال عِندَهُم جِزام. و وَقَفو مِن بَعيد،</verse>
				<verse number="13">و كورَكو و قالو: ”يا يَسُوع، يا سَيِّد، أرحَمنا!“</verse>
				<verse number="14">و لَمّا شافُم، قال ليهُم: ”أمشو و وَرّو نُفوسكُم لِلقُسُس.“ و لَمّا كانو ماشين، بِقو نُضاف.</verse>
				<verse number="15">و واحِد مِنَّهُم لَمّا شاف إنّو بِقى طَيب، رَجَع يَحمِد الله بِصوت عالي.</verse>
				<verse number="16">و وَقَع عَلى وَشّو قِدّام يَسُوع يَشكُرو. و هو كان سامِري.</verse>
				<verse number="17">و يَسُوع رَدَّ و قال: ”ما كانو عَشَرَه البِقو طَيبين؟ وين التِّسعَه؟</verse>
				<verse number="18">ما في زول رَجَع يَحمِد الله إلّا الغَريب دا؟“</verse>
				<verse number="19">و قال ليهو: ”قوم و أمشي. إيمانَك شَفاك.“</verse>
				<verse number="20">و فَرّيسيِّين سألوهو و قالو: ”مَلَكوت الله بِجي مِتين؟“ و هو رَدَّ عَليهُم و قال: ”مَلَكوت الله ما بِجي بِالطَّرِيق البِشوفوهو بِالعُيون.</verse>
				<verse number="21">و ما بِقولو، أهو هِنا، ولّا، أهو هِناك. عَشان مَلَكوت الله في وَسِطكُم.“</verse>
				<verse number="22">و قال لِتَلاميذو: ”أيام بِتَجي لَمّا تَحِبّو تَشوفو يوم واحِد مِن أيام إبن الإنسان، و ما بِتشوفو.</verse>
				<verse number="23">و بِقولو ليكُم: هو هِنا! هو هِناك! ما تَمشو و تَتبَعوهو.</verse>
				<verse number="24">عَشان زي البَرق يَنَوِّر السَّما مِن جِهَه واحدَه لِلتّانيَه، في يوم إبن الإنسان بِكون كِدا كَمان.</verse>
				<verse number="25">و لَكِن في الأوَّل، هو لازِم يِتعَذَب كَتير، و ناس الزَّمَن دا بِرفُضوهو.</verse>
				<verse number="26">و زي ما كان في أيام نُوح، بِكون كِدا كَمان في أيام إبن الإنسان.</verse>
				<verse number="27">كانو ياكُلو و يَشرَبو و يَزَوِّجو و يِتزَوَّجو لِغايَة اليوم لَمّا نُوح دَخَل المُركَب. و المويَه جات و غَطَّت كُلّو حاجَه و خَرَبُم كُلُّهُم.</verse>
				<verse number="28">و كان زي دا في أيام لوط، كانو ياكلو و يَشرَبو و يَشتَرو و يَبيعو و يَزرَعو و يَبنو.</verse>
				<verse number="29">لَكِن في اليوم لَمّا لوط طَلَع مِن سَدوم، نار و كِبريت نَزَلو مِن السَّما، و كُلُّهُم ماتو.</verse>
				<verse number="30">و بِكون كِدا كَمان في اليوم الفيهو إبن الإنسان يَظهَر.</verse>
				<verse number="31">و الزّول البِكون بَرَّه مِن البيت، ما يَدخُل عَشان يَشيل عَفَشو. و الفي زِراعتو، ما يَرجَع لِبيتو.</verse>
				<verse number="32">إتزَكَّرو مَرَة لوط.</verse>
				<verse number="33">كُل الدّايِر يَحفَظ نَفسو، يَوَدِّرو. و كُل اليَوَدِّر نَفسو، يَحفَظو.</verse>
				<verse number="34">بَقول ليكُم: في اللّيلَه ديك، إتنين بِكونو فوق عَنقَرِيب واحِد، بياخُدو واحِد مِنَّهُم و بِخَلّو التّاني.</verse>
				<verse number="35">و إتنين نِسوان يَطحَنو سَوا. بياخُدو الواحدَه، و بِخَلّو التّانيَه.</verse>
				<verse number="36">و إتنين بِكونو في الزِّراعَه، بياخُدو الواحِد، و بِخَلّو التّاني.“</verse>
				<verse number="37">و رَدّو و قالو ليهو: ”وين، يا رَب؟“ و قال ليهُم: ”المَحَل البِكون فيهو الجِّسم المَيِّت، هِناك الصُّقور بِلِمّو.“</verse>
			</chapter>
			<chapter number="18">
				<verse number="1">و قال ليهُم مَثَل إنّو لازِم يَصَلّو دايماً و يِستَمِرّو.</verse>
				<verse number="2">و قال: ”كان في قاضي في مَدينَه واحدَه، ما بِخاف الله و ما بِحتَرِم زول.</verse>
				<verse number="3">و كانَت في أرمَلَه في المَدينَه ديك، و كانَت بِتَجي ليهو مَرّات و بِتقول: ’أحفَظني مِن عَدوي.‘</verse>
				<verse number="4">و أبى لِمُدَّه قَليلَه، لَكِن بَعدين قال لِنَفسو: ’و لَو ما بَخاف الله و لا أحتَرِم النّاس،</verse>
				<verse number="5">لَكِن عَشان الأرمَلَه دي تَحَيّرني، أنا بَحفَظا مِن عَدوا، عَشان ما تَجي و تَتَعِّبني دايماً.“</verse>
				<verse number="6">و الرَّب قال: ”أسمَعو كَلام القاضي الما عَديل.</verse>
				<verse number="7">و الله ما يَحفَظ مُختارينو مِن عَدوهُم؟ و هُم بِكورِكو ليهو ليل و نَهار؟ و لَو هو بِخَلّيهُم لِمُدَّه طَويلَه؟</verse>
				<verse number="8">و أنا بَقول ليكُم: هو بِدّي جِزا لِعُدوانُم بِسُرعَه. و لَكِن لَمّا إبن الإنسان بِجي، هو بِلقى الإيمان عَلى الأرض؟“</verse>
				<verse number="9">و قال المَثَل دا لِلنّاس المِتأكِّدين إنَّهُم بارين، و يَكرَهو النّاس التّانيين.</verse>
				<verse number="10">”إتنين رُجال مَشو لِلهيكَل عَشان يَصَلّو، واحِد فرِّيسي و التّاني واحِد مِن البِلِم الضَّريبَه.</verse>
				<verse number="11">و الفرِّيسي وَقَف يَصَلّي في نَفسو كِدا: يا الله، أشكُرَك عَشان أنا ما زي باقي النّاس، الحَراميَّه، و الظّالِمين، و الزانين، و لا زي الرّاجِل دا، البِلِم الضَّريبَه.</verse>
				<verse number="12">بَصوم مَرَّتين في الأُسبوع، و بَدّي واحِد في عَشَرَه مِن كُلّو مالي.</verse>
				<verse number="13">و لَكِن البِلِم الضَّريبَه وَقَف مِن بَعيد، و ما كان داير يَرفَع عُيونو لِلسَّما، و ضَرَب صَدرو و قال: يا الله، أرحَمني. أنا الخاطي.</verse>
				<verse number="14">بَقول ليكُم: الزّول دا مَشى لِبيتو مَبَرَّر عَن التّاني، عَشان كُلّو واحِد اليَرفَع نَفسو يَخُتّوهو تِحِت، و اليَخُت نَفسو تِحِت يَرفَعوهو.“</verse>
				<verse number="15">و قَدَّمو ليهو كَمان أولاد صُغار عَشان يَلمَسُم. و وَكِت تَلاميذو شافو كِدا، وَقَّفوهُم.</verse>
				<verse number="16">لَكِن يَسُوع ناداهُم و قال ليهُم: ”خَلّو الأولاد يَجو لَي، و ما تَمنَعوهُم. عَشان مَلَكوت الله لِأولاد زي ديل.</verse>
				<verse number="17">الحَق أقول ليكُم، أي واحِد الما بِقبَل مَلَكوت الله زي وَلَد صَغَيِر، ما بِدخُلو أبَداً.“</verse>
				<verse number="18">و رَئيس سَألو و قال: ”يا المُعَلِّم الطَّيب، أعمِل شِنو عَشان ألقى الحَياة الأبَديَّه؟“</verse>
				<verse number="19">و يَسُوع قال ليهو: ”لِشِنو تَقول لَي طَيب؟ ما في واحِد طَيب إلّا الله بَس.</verse>
				<verse number="20">إنتَ بِتَعرِف الأوامِر، ما تَزني، ما تَكتُل، ما تَسرِق، ما تَشهَد بِالكِضِب، إحتَرِم أبوك و أُمَّك.“</verse>
				<verse number="21">و قال: ”كُلّو دا حَفَظتو مِن ما كُنتَ وَلَد.“</verse>
				<verse number="22">و لَمّا يَسُوع سِمِع دا، قال ليهو: ”لِسَّع ناقِص ليك حاجَه واحدَه. بيع كُل العِندَك، و قَسِّمو بين المَساكين، و بِكون عِندَك كَنز في السَّما. و تَعال، أتبَعني.“</verse>
				<verse number="23">و لَمّا هو سِمِع دا، بِقى حَزنان، عَشان كان غَني جِدّاً.</verse>
				<verse number="24">و لَمّا يَسُوع شاف إنّو بِقى حَزنان، قال: ”كيف يَكون صَعب لِغَنيين أن يدخُلو مَلَكوت الله.</verse>
				<verse number="25">بِكون أسهَل لِجَمَل يَدخُل في عين إبرَه، مِن راجِل غَني يَدخُل مَلَكوت الله.“</verse>
				<verse number="26">و النّاس السِّمِعو دا قالو: ”مِنو يَقدَر يَخلَص؟“</verse>
				<verse number="27">لَكِن هو قال: ”الما مُمكِن لِلنّاس، مُمكِن لِلَّه.“</verse>
				<verse number="28">و بُطْرُس قال: ”شوف! خَلّينا كُلّو شي و تِبِعناك.“</verse>
				<verse number="29">و قال ليهُم: ”الحَق أقول ليكُم، ما في زول الخَلّى بيت ولّا مَرَه ولّا أخوان ولّا والِدين ولّا أولاد فِشان مَلَكوت الله،</verse>
				<verse number="30">الما ياخُد أكتَر بِكَتير هَسَّع دي، و في الزَّمَن الجّاي، الحَياة الأبَديَّه.“</verse>
				<verse number="31">و أخَد الإتناشَر و قال ليهُم: ”شوفو، نِحنا ماشين لِأُورُشَلِيم، و كُل المَكتوب بِالأنبياء عَن إبن الإنسان بِتِم.</verse>
				<verse number="32">عَشان يَسَلِّموهو لِلأُمَم، و يَضحَكو عَليهو، و يَشتِموهو، و يَبزَقو عَليهو.</verse>
				<verse number="33">و يَجلِدوهو و يَكتُلوهو، و في اليوم التّالِت بِقوم.“</verse>
				<verse number="34">لَكِن هُم ما فِهمو أي شي مِن دا. الكَلام دا كان مَدسوس مِنَّهُم، و هُم ما فِهمو القالو ليهُم.</verse>
				<verse number="35">و لَمّا يَسُوع قَرَّب لِأَرِيحَا، واحِد عَميان كان قاعِد جَمب السِّكَّه بِطلُب حاجَه.</verse>
				<verse number="36">و لَمّا سِمِع الجَّماعَه ماشين جَمبو، سألُم: ”دا يَعني شِنو؟“</verse>
				<verse number="37">و قالو ليهو: ”يَسُوع النّاصِري بِفوت.“</verse>
				<verse number="38">و هو كورَك و قال: ”يا يَسُوع، إبن دَاوُد، أرحَمني.“</verse>
				<verse number="39">و الكانو ماشين قِدّام، كَلَّموهو شَديد عَشان يَسكُت. لَكِن هو كورَك أكتَر و أكتَر: ”يا إبن دَاوُد، أرحَمني.“</verse>
				<verse number="40">و يَسُوع وَقَف و أمَرُم يَجيبوهو ليهو. و لَمّا قَرَّب، يَسُوع سَألو،</verse>
				<verse number="41">”إنتَ عاوِزني أعمِل ليك شِنو؟“ و هو قال: ”يا رَب، خَلّيني أشوف مَرَّه تانيَه.“</verse>
				<verse number="42">و يَسُوع قال ليهو: ”شوف! إيمانَك شَفاك.“</verse>
				<verse number="43">و طَوّالي عُيونو إنفَتَحو، و هو تِبعو، و كان يَحمِد الله. و كُل النّاس لَمّا شافو كِدا، حَمَدو الله.</verse>
			</chapter>
			<chapter number="19">
				<verse number="1">يَسُوع دَخَل أَرِيحَا، و كان بِفوت مِنَّها.</verse>
				<verse number="2">و كان في راجِل إسمو زَكَّا، و هو رَئيس النّاس البِلِمّو الضَّريبَه. و كان غَني.</verse>
				<verse number="3">و هو طَلَب يَشوف يَسُوع هو مِنو، لَكِن كان قِصَير و ما قِدِر عَشان النّاس.</verse>
				<verse number="4">و جَرى لِقِدّام و طِلِع شَجَرَة جِمّيزَه عَشان يَشوفو، عَشان يَسُوع قَرَّب يَفوت مِن هِناك.</verse>
				<verse number="5">و لَمّا يَسُوع جا لِلمَحَل دا، عايَن لِفوق و قال ليهو: ”يا زَكَّا، أنزِل قَوّام، عَشان أنا لازِم أستَنّى في بيتَك النَّهار دا.“</verse>
				<verse number="6">و هو نَزَل بِسُرعَه، و قِبلو بِفَرَح.</verse>
				<verse number="7">و لَمّا كُل النّاس شافو دا، نَقنَقو و قالو: ”هو زي ضيف دَخَل عِند راجِل خاطي.“</verse>
				<verse number="8">و زَكَّا وَقَف و قال لِلرَّب: ”شوف، يا رَب، بَدّي نُص أموالي لِلمَساكين. و إذا كان ظَلَمتَ زول، بَرَجِّع ليهو أربَعَه مَرّات.“</verse>
				<verse number="9">و يَسُوع قال ليهو: ”اللّيلَه، خَلاص جا لِلبيت دا، عَشان هو كَمان مِن أولاد إِبْرَاهِيم.</verse>
				<verse number="10">عَشان إبن الإنسان جا يَطلُب و يَخَلِّص المَوَدَّر.“</verse>
				<verse number="11">و وَكِت هُم كانو يَسمَعو، يَسُوع إستَمَرَّ و قال ليهُم مَثَل، عَشان هو كان قَريب مِن أُورُشَلِيم، و هُم كانو يَفتَكِرو إنّو مَلَكوت الله بِظهَر طَوّالي.</verse>
				<verse number="12">و هو قال: ”زول مَعروف سافَر لِبَلَد بَعيدَه عَشان يَكون مَلِك، و بَعدين يَرجَع.</verse>
				<verse number="13">و نادى عَشَرَه مِن خَدّامينو، و أدّاهُم عَشَرَه جِنيه، و قال ليهُم: ’تاجِرو بِدا لِغايَة ما بَرجَع.‘</verse>
				<verse number="14">و لَكِن أهل بَلَدو ما كانو عاوزينو، و رَسَّلو وَراهو و قالو: نِحنا ما عاوزين الرّاجِل دا يَكون مَلِك عَلينا.</verse>
				<verse number="15">و لَمّا هو رَجَع بَعَد ما بِقى مَلِك، أمَر يَنادو الخَدّامين ديل الأدّاهُم القُروش، عَشان يَعرِف كُلّو واحِد زاد قُروشو بِكَم.</verse>
				<verse number="16">و الأوَّل جا و قال: يا سَيِّد، جِنيهَك رِبِح عَشَرَه جِنيه.</verse>
				<verse number="17">و قال ليهو: عَمَلتَ كوَيس، يا الخَدّام الطَّيب. عَشان كُنتَ أمين في القَليل، تَكون مَسؤول عَلى عَشَرَه مُدُن.</verse>
				<verse number="18">و التّاني جا و قال: يا سَيِّد، جِنيهَك عَمَل خَمسَه جِنيه.</verse>
				<verse number="19">و سيدو قال ليهو: خَلّيك عَلى خَمسَه مُدُن.</verse>
				<verse number="20">و تاني جا و قال: أهو دا جِنيهَك، أنا رَبَطتو في مَنديل.</verse>
				<verse number="21">عَشان كُنتَ خايِف مِنَّك، عَشان إنتَ زول شَديد. عَشان بِتاخُد الما كان حَقَّك، و تَلِم الما زَرَعتو.</verse>
				<verse number="22">و هو قال ليهو: مِن خَشمَك أحكُم عَليك، يا الخَدّام البَطّال. عِرِفتَ أنا زول شَديد، باخُد الما حَقّي، و بَلِم الما زَرَعتو.</verse>
				<verse number="23">لِشِنو ما خَتّيت قُروشي في البَنك، و لَمّا رَجَعتَ، كُنتَ باخُدا بِرِبِح؟</verse>
				<verse number="24">و قال لِلواقفين: شيلو مِنّو الجِّنيه، و أدّوهو لِسيد العَشَرَه جِنيه.</verse>
				<verse number="25">و قالو ليهو: يا سَيِّد، عِندو عَشَرَه جِنيه.</verse>
				<verse number="26">بَقول ليكُم: كُلّو واحِد العِندو، يَدُّوهو أكتَر، و الما عِندو، ياخدو مِنّو حَتّى العِندو.</verse>
				<verse number="27">لَكِن عُدواني ديل، الما عاوزين أنا أحكُم عَليهُم، جيبوهُم هِنا و أكتُلوهُم قِدامي.“</verse>
				<verse number="28">و بَعَد ما إتكَلَّم كِدا، مَشى قِدّامُم و طَلَع لِأُورُشَلِيم.</verse>
				<verse number="29">و لَمّا قَرَّب لِبيت فاجي و بيت عَنيا في جَبَل إسمو جَبَل الزّيتون، رَسَّل إتنين مِن تَلاميذو.</verse>
				<verse number="30">و قال ليهُم: ”أمشو لِلحِلَّه القِدّامكُم. و لَمّا تَدخُلوها، بِتَلقو دَحَش مَربوط، و زول ما رِكبو أبَداً. فِكُوهو و جيبوهو هِنا.</verse>
				<verse number="31">و إذا أي واحِد سألكُم: لِشِنو تَفِكّوهو؟ قولو ليهو: الرَّب مُحتاج ليهو.“</verse>
				<verse number="32">و المُرَسَّلين مَشو، و لِقو زي ما هو قال ليهُم.</verse>
				<verse number="33">و لَمّا كانو بِفِكّو الدَّحَش، أسيادو قالو ليهُم: ”تَفِكّو جَنى الحُمارَه لِشِنو؟“</verse>
				<verse number="34">و قالو: ”الرَّب مُحتاج ليهو.“</verse>
				<verse number="35">و جابوهو لِيَسُوع، و رَمو هِدُومُم فوق الدَّحَش، و خَتّو يَسُوع فوقو.</verse>
				<verse number="36">و لَمّا كان ماشي، فَرَّشو هِدُومُم في السِّكَّه.</verse>
				<verse number="37">و وَكِت هو قَرَّب يَنزِل مِن جَبَل الزّيتون، كُل الجَّمَع مِن التَّلاميذ إبتَدو يَفرَحو، و يَحمَدو الله بِصوت عالي، عَشان القُوّات الشّافوها.</verse>
				<verse number="38">و قالو: ”مُبارَك المَلِك الجّاي بِإسم الرَّب. سَلام في السَّما و مَجد في المَحَل العالي.“</verse>
				<verse number="39">و بَعَد الفَرِّيسِيِّين مِن الجَّمَع قالو ليهو: ”يا مُعَلِّم، وَبِّخ تَلاميذَك.“</verse>
				<verse number="40">و هو رَدَّ و قال: ”بَقول ليكُم: إذا ديل سَكَتو، الحُجار بِكورِكو.“</verse>
				<verse number="41">و لَمّا هو قَرَّب، و شاف أُورُشَلِيم، بَكى عَليها.</verse>
				<verse number="42">و قال: ”إذا إنتو كَمان عِرِفتو النَّهار دا الحاجات البِتجيب ليكُم سَلام. لَكِن هَسَّع، دي مَدسوسَه مِن عُيونكُم.</verse>
				<verse number="43">عَشان الأيام بِجو عَليكُم، لَمّا عُدوانكُم بِبنو زَريبَه حَواليكُم و يَهَجِمو عَليكُم مِن كُلّو جِهَه.</verse>
				<verse number="44">و بِرموكُم لِلأرض، إنتو و أولادكُم مَعاكُم، و ما بِخَلّو حَجَر عَلى حَجَر، عَشان ما عِرِفتو وَكِت زِيارَتكُم.“</verse>
				<verse number="45">و دَخَل الهيكَل، و إبتَدا يَطرُد النّاس الكانو بِبيعو.</verse>
				<verse number="46">و قال ليهُم: ”مَكتوب في الكِتاب: بيتي بِكون بيت لِلصَّلاه، لَكِن إنتو عَمَلتوهو مَحَل لِلحَراميَه.“</verse>
				<verse number="47">و كان بِعَلِّم كُلّو يوم في الهيكَل. لَكِن القُسُس الكُبار و مُعَلِّمين القانون و رؤساء النّاس كانو عاوزين يَكتُلوهو.</verse>
				<verse number="48">لَكِن ما لِقو طَريق عَشان يَعمِلو دا، عَشان كُل النّاس كانو يَخَلّو بالُم لِكَلامو.</verse>
			</chapter>
			<chapter number="20">
				<verse number="1">و في يوم مِن الأيام، لَمّا يَسُوع كان بِعَلِّم النّاس في الهيكَل و بِبَشِّر، القُسُس الكُبار و مُعَلِّمين القانون مَعَ الشُّيوخ جو ليهو.</verse>
				<verse number="2">و قالو ليهو: ”قول لينا بِياتا سُلطَه إنتَ بِتَعمِل الحاجات دي، ولّا مِنو الأدّاك السُّلطَه دي؟“</verse>
				<verse number="3">و رَدَّ و قال ليهو: ”أنا كَمان بَسألكُم سؤَال، و إنتو تَرُدّو عَلي.</verse>
				<verse number="4">مَعموديَّة يُوحَنَّا كانَت مِن السَّما ولّا مِن النّاس؟“</verse>
				<verse number="5">و إتكَلَّمو بَعَضُهُم مَعَ بَعض و قالو: ”إذا قُلنا مِن السَّما، هو بِقول: لِشِنو ما صَدَّقتو بيهو؟</verse>
				<verse number="6">لَكِن إذا قُلنا: مِن النّاس، كُل النّاس بِرمونا بِحُجار، عَشان هُم مِتأكِّدين إنّو يُوحَنَّا نَبي.“</verse>
				<verse number="7">و هُم رَدّو عَليهو و قالو: ”ما بِنَعرِف مِن وين.“</verse>
				<verse number="8">و يَسُوع قال ليهُم: ”أنا كَمان ما بَقول ليكُم بِياتا سُلطَه بَعمِل الحاجات دي.“</verse>
				<verse number="9">و إبتَدا يَكَلِّم النّاس بِالمَثَل دا: ”زول زَرَع جِنينَة عِنَب، و أجَّرا لِمُزَارِعين، و سافَر لِمُدَّه طَويلَه.</verse>
				<verse number="10">و في وَكِت البِلِمّو الثَّمار، رَسَّل خَدّام لِلمُزارعين عَشان يَدُّوهو ثِمار الجِّنينَه. لَكِن المُزَارِعين جَلَدوهو و رَسَّلَوهو فاضي.</verse>
				<verse number="11">و كَمان رَسَّل خَدّام تاني. و جَلَدو دا كَمان، و شَتَموهو و رَسَّلَوهو فاضي.</verse>
				<verse number="12">و كَمان رَسَّل تالِت زول، و دا جَرَحوهو و طَرَدوهو.</verse>
				<verse number="13">و سيد الجِّنينَه قال: بَعمِل شِنو؟ أنا بَرَسِّل وَلَدي الحَبيب، يِمكِن بِحتَرِموهو.</verse>
				<verse number="14">و لَكِن لَمّا المُزَارِعين شافوهو، قالو بَعضَهُم مَعَ بَعض: دا هو البِيورث مال أبوهو. خَلّونا نَكتُلو، عَشان ناخُد المال.</verse>
				<verse number="15">و طَرَدوهو مِن جِنينَة العِنَب، و كَتَلوهو. و عَلى كِدا، سيد الجِّنينَه بيَعمِل ليهُم شِنو؟</verse>
				<verse number="16">هو بِجي و بِكتُل المُزَارِعين ديل، و بِدّي الجِّنينَه لِتانيين.“ و لَمّا سِمِعو كِدا قالو: ”أبَداً!“</verse>
				<verse number="17">و عايَن ليهُم و قال: ”دا شِنو المَكتوب؟ الحَجَر الخَلّوهو البَنّايين بِقى راس الرُّكن.</verse>
				<verse number="18">كُلّو واحِد اليَقَع عَلى الحَجَر دا، بِتكَسَّر. و لَكِن كُل الهو يَقَع عَليهو، بِتكَسَّر حِتَّه حِتَّه.“</verse>
				<verse number="19">و مُعَلِّمين القانون و القُسُس الكُبار طَلَبو أن يَقبُضو عَليهو في زات السّاعَه، و لَكِن خافو مِن النّاس. عَشان فِهمو إنّو قال المَثَل دا عَليهُم.</verse>
				<verse number="20">و كانو بِحرَسو عَليهو، و رَسَّلو ليهو ناس بِسِر، البِوَرّو نُفوسُم زي ناس صادقين، عَشان يَمسِكوهو بِكِلمَه، لِغايَة ما يَسَلِّموهو لِحُكم المُدير و سُلطتو.</verse>
				<verse number="21">و هُم سألوهو و قالو: ”يا مُعَلِّم، نِحنا بِنَعرِف إنتَ تِتكَلَّم و تَعَلِّم بِالعَدل، و ما تَعمِل فارِق بين النّاس. لَكِن بِالحَق تَعَلِّم طَريق الله.</verse>
				<verse number="22">الحَق مَعانا أن نَدفَع ضَرايب لِقَيصَر ولّا لا؟“</verse>
				<verse number="23">لَكِن هو عِرِف الغِش بِتاعُم و قال ليهُم،</verse>
				<verse number="24">”وَرّوني قِرِش. صورَة مِنو عَليهو، و كِتابَة مِنو؟“ و هُم قالو ليهو: ”بِتاع قَيصَر.“</verse>
				<verse number="25">و قال ليهُم: ”عَلى كِدا حاجات قَيصَر أدّوها لِقَيصَر، و حاجات الله أدّوها لِلَّه.“</verse>
				<verse number="26">و ما قِدرو يَمسِكوهو بِكِلمَه قِدّام النّاس. و إتعَجَّبو مِن جَوابو، و سَكَتو.</verse>
				<verse number="27">و جو ليهو جَماعَه مِن الصَدّوقيين البِقولو ما في قيامَه مِن الموت. و سألوهو</verse>
				<verse number="28">و قالو: ”يا مُعَلِّم، مُوسَى كَتَب لينا، إذا أخو زول مات و عِندو مَرَه و ما عِندو أولاد، أخوهو لازِم ياخُد مَرَتو و بِجيب أولاد لِأخوهو.</verse>
				<verse number="29">و كانو في سَبعَه أخوان. الأوَّل أخَد مَرَه و مات بِدون وَلَد.</verse>
				<verse number="30">و التّاني،</verse>
				<verse number="31">و التّالِت أخَد المَرَه دي، و كِدا كَمان السَّبعَه. و هُم ماتو و ما خَلّو أولاد.</verse>
				<verse number="32">و في الآخِر، المَرَه ماتَت كَمان.</verse>
				<verse number="33">و عَلى كِدا، في القيامَه، هي تَكون مَرَة مِنو مِنَّهُم؟ عَشان هي كانَت مَرَه لِلسَّبعَه.“</verse>
				<verse number="34">و رَدَّ يَسُوع و قال ليهُم: ”أولاد الزَّمَن دا بِزَوِّجو و بِتزَوَّجو.</verse>
				<verse number="35">و لَكِن ديل اليَحسِبوهُم مُستَحِقّين لِلزَّمَن الجّاي، و القيامَه مِن المَيِّتين، ما بِزَوِّجو ولّا بِتزَوَّجو.</verse>
				<verse number="36">و ما بِقدَرو يَموتو تاني، عَشان هُم زي المَلائكَه، و هُم أولاد الله، ما دام هُم أولاد القيامَه.</verse>
				<verse number="37">لَكِن إنّو المَيِّتين بِقومو، مُوسَى بِيَّن في كِتابو في حِكايَة الشَّجَرَه. و هو قال: الرَّب هو إلَه إِبْرَاهِيم، و إلَه إِسْحَاق، و إلَه يَعْقُوب.</verse>
				<verse number="38">و هو مُش إلَه المَيِّتين، لَكِن إلَه الحَيين. عَشان الكُل بِعِيش ليهو.“</verse>
				<verse number="39">و بَعَض مِن مُعَلِّمين القانون رَدّو و قالو: ”يا مُعَلِّم، إتكَلَّمتَ كوَيس.“</verse>
				<verse number="40">و بَعَد دا هُم خافو يَسألوهو أي سؤَال.</verse>
				<verse number="41">و قال ليهُم: ”كيف يَقولو المَسيح وَلَد دَاوُد؟</verse>
				<verse number="42">و دَاوُد نَفسو يَقول في كِتاب المَزامير: الرَّب قال لِرَبّي: أقعُد عَلى يَميني.</verse>
				<verse number="43">لِغايَة ما أخُت عَدوانَك تِحِت كِرعينَك.</verse>
				<verse number="44">إذا كان دَاوُد يَسَمّيهو رَب، هو بِكون إبنو كيف؟“</verse>
				<verse number="45">و لَمّا كُل النّاس كانو يَسمَعو، يَسُوع قال لِتَلاميذو،</verse>
				<verse number="46">”خَلّو بالكُم مِن مُعَلِّمين القانون البِحِبّو يَمشو لابسين جَلّابيَّه، و عاوزين السَّلامات في السّوق، و مَحَلّات الإحتِرام في بُيوت الرَّب، و مَحَلّات الإحتِرام في العَزومَه.</verse>
				<verse number="47">و بِشيلو بِيوت الأرامِل بِالقُوَّه، و بِالكِضِب يَصَلّو صَلَوات طَويلَه. ديل بياخُدو حُكم شَديد جِدّاً.“</verse>
			</chapter>
			<chapter number="21">
				<verse number="1">و يَسُوع رَفَع عُيونو، و شاف الغَنيين يَخُتّو الهَدايا في الخَزنَه.</verse>
				<verse number="2">و شاف كَمان أرمَلَه مِسكينَه خَتَّت هِناك مِلّيمين.</verse>
				<verse number="3">و قال: ”بِالحَق أقول ليكُم، الأرمَلَه المِسكينَه دي خَتَّت أكتَر مِن الكُل.</verse>
				<verse number="4">عَشان كُل النّاس ديل أدّو مِن غِناهُم، لَكِن هي أدَّت كُل العِندَها البِتعيش بيهو.“</verse>
				<verse number="5">و بَعَض مِنَّهُم كانو يِتكَلَّمو عَن الهيكَل كيف كان جَميل، و مَبني بِحُجار غاليَه و مِن الهَدايا. لَكِن يَسُوع قال:</verse>
				<verse number="6">”بِخُصوص الحاجات دي الإنتو تَشوفوها، الوَكِت بِجي لَمّا ما بِخَلّو حَجَر فوق حَجَر الما بِرموهو تِحِت.“</verse>
				<verse number="7">و سألوهو و قالو: ”يا مُعَلِّم، الحاجات دي بِتكون مِتين؟ و شِنو العَلامَه لَمّا الحاجات دي قَرَّبَت تَحصَل؟“</verse>
				<verse number="8">و هو قال ليهو: ”خَلّو بالكُم عَشان واحِد ما بِغِشّكُم. عَشان ناس كُتار بِجو بِإسمي و بِقولو: أنا هو، و: الوَكِت قَرَّب. ما تَمشو وَراهُم.</verse>
				<verse number="9">و لَمّا تَسمَعو بِحُروب و دَوشَه، ما تَخافو. الحاجات دي لازِم بِتَجي في الأوَّل، لَكِن آخِر الدُّنيا لِسَّع ما قَريب.“</verse>
				<verse number="10">و بَعدين هو قال ليهُم: ”أُمَّه بِتقوم عَلى أُمَّه، و مَملَكَه عَلى مَملَكَه.</verse>
				<verse number="11">و بِتكون زَلازِل كَبيرَه، و مِن مَحَل لِمَحَل بِكون جوع و أمراض بَطّالَه. و بِتكون حاجات البِتخَلّي النّاس يَخافو، و عَلامات عَظيمَه مِن السَّما.</verse>
				<verse number="12">لَكِن قُبّال دا كُلّو، بِمسِكوكُم و يَطرُدوكُم، و بِسَلِّموكُم لِبِيوت الرَّب و السُّجون. و بِسوقوكُم قِدّام المُلوك و المُديرين فِشان إسمي.</verse>
				<verse number="13">و دا بِكون فُرصَه ليكُم عَشان تَشهَدو لَي.</verse>
				<verse number="14">خُتّو في قُلوبكُم، ما تَفَكِّرو كَتير قُبّال دا كيف تَرُدّو لَمّا يَشتَكوكُم.</verse>
				<verse number="15">عَشان أنا بَدّيكُم كَلام و حِكمَه، و عُدوانكُم ما بِقدَرو يَغلِبو كَلامكُم ولّا يَعاكِسوهو.</verse>
				<verse number="16">و الوالِدين و الأخوان و القَريبين و الأصحاب بِسَلِّموكُم. و بِكتُلو بَعض مِنَّكُم.</verse>
				<verse number="17">و كُل النّاس بِكرَهوكُم فِشان إسمي.</verse>
				<verse number="18">لَكِن و لا شَعرَه واحدَه مِن رؤسكُم تَخسَر.</verse>
				<verse number="19">إذا تَكونو ثابِتين، تَخَلِّصو حَياتكُم.</verse>
				<verse number="20">و وَكِت ما تَشوفو الجُّيوش بِلِفّو حَول أُورُشَلِيم، بِتَعرِفو خَرابا قَرَّبَت.</verse>
				<verse number="21">في الوَكِت دا، خَلّو الفي اليَهُودِيَّه يَهرُبو لِلجِّبال. و ديل، الفي جُوَّه المَدينَه، يَمرُقو. و الفي بَرَّه مِن المَدينَه ما يدخُلوها.</verse>
				<verse number="22">دا وَكِت الإنتِقام، عَشان كُل المَكتوب يَتِم.</verse>
				<verse number="23">بِكون صَعب جِدّاً لِلحامِلين و البِرَضِّعو في الأيام ديل، عَشان بِكون تَعب شَديد عَلى الأرض، و غَضَب عَلى الأُمَّه دي.</verse>
				<verse number="24">و يَقَعو بِالسّيف، و يَكونو مَسجونين لِكُل الأُمَم. و الأُمَم يَدوسو أُورُشَلِيم تِحِت كِرعينُم، لِغايَة ما وَكِت الأُمَم بِتِم.</verse>
				<verse number="25">و عَلامات بِكونو في الشَّمِس و القَمَر و النُّجوم. و عَلى الأرض، الأُمَم بِتعَبو، و بِتحَيَّرو مِن دَوشَت البَحَر و الأمواج.</verse>
				<verse number="26">و النّاس بِقَعو مِن الخوف لَمّا يَنتَظِرو الحاجات البِجو عَلى الدُّنيا. عَشان قُوّات السَّمَوات بِتهِزّو.</verse>
				<verse number="27">و في الوَكِت دا، بِشوفو إبن الإنسان جاي في السَّحابَه بِقُدرَه و بِمَجد عَظيم.</verse>
				<verse number="28">و لَمّا الحاجات ديل يَبتَدو يَحصَلو، خَلّو بالكُم، و أرفَعو رُسينكُم. خَلاصكُم قَرَّب.“</verse>
				<verse number="29">و كَلَّمُم بِمَثَل: ”عاينو لِشَجَرَة التّين و كُل الشَّجَر.</verse>
				<verse number="30">لَمّا تَطَلِّع الوَرَق، تَشوفو و تَفهَمو مِن نُفوسكُم إنّو السّيف قَرَّب.</verse>
				<verse number="31">و كِدا كَمان، لَمّا تَشوفو الحاجات ديل يَحصَلو، تَعرِفو مَلَكوت الله قَرَّب.</verse>
				<verse number="32">بِالحَق أقول ليكُم، الجّيل دا ما بِفوت لِغايَة ما كُلّو دا يَتِم.</verse>
				<verse number="33">السَّما و الأرض بِفوتو، لَكِن كَلامي ما بِفوت أبَداً.</verse>
				<verse number="34">لَكِن خَلّو بالكُم لِنُفوسكُم، عَشان ما بِتكونو حَزنانين في قُلوبكُم بِحاجات فاضيَه و سَكَر و هُموم الحَياة دي، و اليوم داك بِجي ليكُم زي الفَخ.</verse>
				<verse number="35">عَشان بِجي عَلى كُل السّاكنين عَلى كُل الأرض.</verse>
				<verse number="36">لَكِن أحرِسو و صَلّو في كُلّو وَكِت، عَشان تَقدَرو تَهرَبو مِن كُل الحاجات دي البِتَحصُل، و تَقيفو قِدّام إبن الإنسان.“</verse>
				<verse number="37">و يَسُوع كان بِعَلِّم في النَّهار في الهيكَل. و في اللّيل كان بِطلَع و بِنوم في جَبَل إسمو جَبَل الزّيتون.</verse>
				<verse number="38">و بَدري في الصَّباح كُل النّاس جو ليهو في الهيكَل عَشان يَسمَعوهو.</verse>
			</chapter>
			<chapter number="22">
				<verse number="1">و لَمّا قَرَّب عيد الفَطير، يَعني عيد الفِصَح،</verse>
				<verse number="2">القُسُس الكُبار و مُعَلِّمين القانون كانو بِفَتِّشو كيف يَكتُلوهو. عَشان هُم كانو خايفين مِن النّاس.</verse>
				<verse number="3">و الشّيطان دَخَل في يَهُوذَا الإسمو الإسْخَريُوتي، واحِد مِن الإتناشَر.</verse>
				<verse number="4">و يَهُوذَا مَشى و إتكَلَّم مَعَ القُسُس الكُبار و الضُّبّاط كيف يَسَلِّمو ليهُم.</verse>
				<verse number="5">و كانو مَبسوطين، و إتَّفَقو يَدُّوهو قُروش.</verse>
				<verse number="6">و هو كان رَضيان، و فَتَّش عَلى فُرصَه يَسَلِّمو ليهُم لَمّا الجَمَع ما كان في.</verse>
				<verse number="7">و جا يوم عيد الفَطير، اليوم الكان لازِم يَضبَحو فيهو خَروف الضَّبيحَه دي.</verse>
				<verse number="8">و يَسُوع رَسَّل بُطْرُس و يُوحَنَّا و قال ليهُم: ”أمشو و حَضِّرو لينا عيد الفَطير عَشان ناكُل.“</verse>
				<verse number="9">و هُم قالو ليهو: ”إنتَ عاوِزنا نَحَضِّر وين؟“</verse>
				<verse number="10">و قال ليهُم: ”شوفو، أوَّل ما إنتو تَدخُلو في المَدينَه، راجِل بِشيل بُرمَة مويَه يَقابِلكُم. أمشو وَراهو لِلبيت الهو بِدخُلو.</verse>
				<verse number="11">و قولو لِسيد البيت: ’المُعَلِّم يَقول ليك، وين أوضَة الضّيفان الأنا باكُل فيها عيد الفِصَح مَعَ تَلاميذي؟‘</verse>
				<verse number="12">و هو بِوَرّيكُم أوضَه كَبيرَه في سَرايا فوق، مَجَهَزَه. حَضِّرو لينا هِناك.“</verse>
				<verse number="13">و مَشو و لِقو زي ما هو قال ليهُم. و حَضَّرو الفِصَح.</verse>
				<verse number="14">و لَمّا السّاعَه جات، هو قَعَد في الطَّرَبيزَه، و الإتناشَر رَسول مَعاهو.</verse>
				<verse number="15">و هو قال ليهُم: ”أنا بِكُلّو قُدرَتي كُنتَ بَدور آكُل عيد الفِصَح دا مَعاكُم قُبّال ما أتعَب.</verse>
				<verse number="16">عَشان أقول ليكُم، أنا ما باكُل مِنّو تاني مَرَّه، لِغايَة ما بِتِم في مَلَكوت الله.“</verse>
				<verse number="17">و أخَد كُبّايَه، و لَمّا شَكَر، هو قال: ”أُخدو الكُبّايَه دي، و قَسِّموها بينكُم.</verse>
				<verse number="18">عَشان أنا بَقول ليكُم: مِن هَسَّع لِغايَة ما مَلَكوت الله بِجي، أنا ما بَشرَب مِن مويَة العِنَب.“</verse>
				<verse number="19">و أخَد عيش، و شَكَر و كَسَّر و أدّا ليهُم، و قال: ”دا جِسمي الأنا أدّيتو فِشانكُم. أعمِلو دا عَشان تِتزَكَّروني.“</verse>
				<verse number="20">و كِدا كَمان أخَد الكُبّايَه بَعَد العَشا و قال: ”الكُبّايَه دي، هي الإتِّفاق الجَّديد بِدَمّي الإدَّفَّق فِشانكُم.</verse>
				<verse number="21">لَكِن شوفو، البِسَلِّمني، إيدو مَعاي في الطَّرَبيزَه.</verse>
				<verse number="22">و إبن الإنسان ماشي زي ما مَكتوب عَنّو. و لَكِن مُصيبَه لِلزّول البِسَلِّمني.“</verse>
				<verse number="23">و هُم إبتَدو يَسألو بَعضَهُم لِبَعض، ياتو مِنَّهُم بيَعمِل العَمَل دا.</verse>
				<verse number="24">و كَمان شَكَل قام بِينُم ياتو مِنَّهُم يَكون أكبَر.</verse>
				<verse number="25">و هو قال ليهُم: ”مُلوك الأُمَم يَعمِلو زي السَّيد فوقُم. و ديل البِحكُمو عَليهُم، بِسَمّوهُم ناس يَعمِلو الخير.</verse>
				<verse number="26">لَكِن إنتو ما تَكونو كِدا. لَكِن الأكبَر فيكُم، خَليهو يَبقى زي الأصغَر، و الرَّئيس زي الخَدّام.</verse>
				<verse number="27">مِنو هو أكبَر، القاعِد في الطَّرَبيزَه ولّا البِخدِم؟ ما هو القاعِد في الطَّرَبيزَه؟ لَكِن أنا في وَسِطكُم زي البِخدِم.</verse>
				<verse number="28">لَكِن إنتو إستَنّيتو مَعاي في تَجارِبي.</verse>
				<verse number="29">و لَكِن أنا كَمان جَهَّزتَ ليكُم مَلَكوت، زي ما أبوي جَهَّز لَي مَلَكوت.</verse>
				<verse number="30">عَشان تَاكُلو و تَشرَبو في طَرَبيزَتي في مَلَكوتي، و تَقعُدو عَلى كَراسي و تَحكُمو عَلى قَبايل إِسْرَائِيل الإتناشَر.</verse>
				<verse number="31">يا سِمْعَان، يا سِمْعَان! شوف، الشّيطان كان عاوِز كُلَّكُم عَشان يَغَربِلكُم زي الدُّرَه.</verse>
				<verse number="32">لَكِن أنا صَلّيت فِشانَك عَشان ما تَوَدِّر إيمانَك. و إنتَ، لَمّا تَرجَع تاني، ثَبِّت أخوانَك.“</verse>
				<verse number="33">و هو قال ليهو: ”يا رَب، أنا مُستَعِد أمشي مَعاك حَتّى لِلسِّجِن و لِلموت.“</verse>
				<verse number="34">و يَسُوع قال: ”يا بُطْرُس، أقول ليك، قَبل ما الدّيك يَكورِك اللّيلَه، إنتَ بِتَنكِرني تلاتَه مَرّات، و تَقول إنتَ ما تَعرِفني.“</verse>
				<verse number="35">و هو قال ليهُم: ”لَمّا رَسَّلتَكُم بِدون جُزلان و لا كيس و لا جِزَم، كُنتو تَحتاجو لِحاجَه؟“ و قالو: ”و لا حاجَه.“</verse>
				<verse number="36">و هو قال ليهُم: ”لَكِن هَسَّع، العِندو جُزلان خَليهو يَشيلو، و كيس كَمان. و الما عِندو سيف، خَليهو يَبيع قَميصو و يَشتَري واحِد.</verse>
				<verse number="37">عَشان أنا بَقول ليكُم: المَكتوب دا لازِم يَتِم فيني اليَقول: حَسَبوهو مَعَ الما يَحفَظو القانون. أيوَه، المَكتوب عَنّي بِتِم.“</verse>
				<verse number="38">و هُم قالو: ”يا رَب، شوف، في هِنا سيفين.“ و هو قال ليهُم: ”كِفايَه.“</verse>
				<verse number="39">و هو مَشى زي عادَتو لِجَبَل الزّيتون، و تَلاميذو كَمان تِبِعوهو.</verse>
				<verse number="40">و لَمّا وِصلو في المَحَل، قال ليهُم: ”صَلّو، عَشان ما تَدخُلو في تَجرِبَه.“</verse>
				<verse number="41">و هو مَرَق مِنَّهُم مَسافَه تَقريباً زي ما تَرمي حَجَر. و رَكَع عَلى رُكَبو و صَلّى.</verse>
				<verse number="42">و قال: ”يا أبوي، إذا إنتَ رَضيان، شيل كُبّايَة الضّيق دي مِنّي. لَكِن ما إرادَتي، لَكِن إرادَتَك تَتِم.“</verse>
				<verse number="43">و مَلاك مِن السَّما ظَهَر ليهو يَقَوّيهو.</verse>
				<verse number="44">و هو كان في ضيق، و كان بِصَلّي شَديد. و المويَه مِن جِسمو نَقَّط زي الدَّم عَلى الأرض.</verse>
				<verse number="45">و لَمّا قام مِن الصَّلاه، جا لِتَلاميذو و لِقاهُم نايمين مِن الحُزن.</verse>
				<verse number="46">و هو قال ليهُم: ”إنتو نايمين لِشِنو؟ قُومو و صَلّو، عَشان ما تَدخُلو في تَجرِبَه.“</verse>
				<verse number="47">و وَكِت ما كان يتكَلَّم، جو ناس كُتار. و مَعاهُم راجِل إسمو يَهُوذَا، واحِد مِن الإتناشَر، ماشي قِدّامُم. هو قَرَّب لِيَسُوع عَشان يَسَلِّم عَليهو بِبوسَه.</verse>
				<verse number="48">و يَسُوع قال ليهو: ”يا يَهُوذَا، إنتَ بِتسَلِّم إبن الإنسان بِبوسَه؟“</verse>
				<verse number="49">و لَمّا الكانو حَوَليهو شافو الماشي يَحصُل، هُم قالو: ”يا رَب، نَضرُب بِالسّيف؟“</verse>
				<verse number="50">و واحِد مِنَّهُم ضَرَب عَبد رَئيس القُسُس، و قَطَع أضانو اليَمين.</verse>
				<verse number="51">لَكِن يَسُوع رَدَّ و قال: ”خَلّوهُم لِغايَة دا.“ و لَمَس أضانو و شَفاها.</verse>
				<verse number="52">و يَسُوع قال لِلقُسُس الكُبار و ضُبّاط عَساكِر الهيكَل و الشُّيوخ الجّو عَليهو: ”طَلَعتو بِسُيوف و عَصايات زي عَلى حَرامي؟</verse>
				<verse number="53">وَكِت ما أنا كُنتَ مَعاكُم كُلّو يوم في الهيكَل، ما قَبَضتو عَلي. لَكِن دي ساعَتكُم و قُوَّة الضُّلُمَّه.“</verse>
				<verse number="54">و أخَدوهو و ساقوهو و دَخَّلوهو في بيت رَئيس القُسُس. و لَكِن بُطْرُس تِبعو مِن بَعيد.</verse>
				<verse number="55">و لَمّا وَلَّعو النّار في وَسط الحوش و قَعَدو سَوا، بُطْرُس قَعَد بِينُم.</verse>
				<verse number="56">و خَدّامَه شافَتو قاعِد جَمب النّار. و عايَنَت ليهو شَديد و قالَت: ”الرّاجِل دا كان مَعاهو كَمان.“</verse>
				<verse number="57">لَكِن هو نَكَر و قال: ”يا مَرَه، أنا ما بَعرِفو.“</verse>
				<verse number="58">و بَعَد شوَيَه، زول تاني شافو و قال: ”إنتَ كَمان واحِد مِنَّهُم.“ و بُطْرُس قال: ”يا زول، مُش أنا!“</verse>
				<verse number="59">و بَعَد ما فاتَت ساعَه واحدَه تَقريباً، واحِد تاني إتأكَّد و قال: ”بِالحَق، دا كان مَعاهو كَمان، عَشان هو كَمان مِن الجَّليل.“</verse>
				<verse number="60">و بُطْرُس قال: ”يا زول، أنا ما بَعرِف بِتقول شِنو.“ و طَوّالي لَمّا هو لِسَّع يتكَلَّم، الدّيك كورَك.</verse>
				<verse number="61">و الرَّب إتلَفَت و عايَن لِبُطْرُس. و بُطْرُس إتزَكَّر كَلام الرَّب الكان قال ليهو: ”قُبّال ما الدّيك يَكورِك اللّيلَه، بِتَنكِرني تلاتَه مَرّات.“</verse>
				<verse number="62">و بُطْرُس مَرَق بَرَّه و بَكى بِكى مُر.</verse>
				<verse number="63">و الرُّجال الكانو يَحرَسو يَسُوع، كانو يَشتِموهو و يَجلِدوهو.</verse>
				<verse number="64">و هُم غَطّو وَشّو و سألوهو و قالو ليهو: ”إتنَبّأ! مِنو ضَرَبَك؟“</verse>
				<verse number="65">و هُم كانو يَقولو حاجات تانيَه كَتيرَه عَليهو و يَجَدِّفو.</verse>
				<verse number="66">و في الصَّباح بَدري، مَجلِس الشُّيوخ مِن القُسُس الكُبار و مُعَلِّمين القانون إتلَمّو، و جابوهو قِدّامُم.</verse>
				<verse number="67">و هُم قالو: ”إذا إنتَ المَسيح، قول لينا.“ و قال ليهُم: ”إذا قُلتَ ليكُم، ما بِتصَدِّقو.</verse>
				<verse number="68">و إذا سَألتَكُم، ما بِترُدّو عَلي.</verse>
				<verse number="69">لَكِن مِن هَسَّع إبن الإنسان بِقعُد عَلى يَمين قُدرَة الله.“</verse>
				<verse number="70">و كُلُّهُم قالو: ”إنتَ إبن الله؟“ و قال ليهُم: ”إنتو بِتقولو أنا هو.“</verse>
				<verse number="71">و هُم قالو: ”نَحتاج لِشَهادَه تانيَه لِشِنو؟ عَشان سِمِعنا مِن خَشمو.“</verse>
			</chapter>
			<chapter number="23">
				<verse number="1">و كُل الجَّمَع قامو و جابوهو لِبِيلاطُس.</verse>
				<verse number="2">و إبتَدو يَشتَكو عَليهو و يَقولو: ”لِقينا الرّاجِل دا يَخَرِّب الأُمَّه بِتاعَتنا، و يَمنَع أن يَدّي الضَّريبَه لِقَيصَر، و يَقول هو المَسيح و مَلِك.“</verse>
				<verse number="3">و بِيلاطُس سَألو و قال: ”إنتَ مَلِك اليَهود؟“ و هو رَدَّ عَليهو: ”إنتَ بِتقول.“</verse>
				<verse number="4">و بِيلاطُس قال لِلقُسُس الكُبار و النّاس: ”أنا ما لِقيت ذَنب في الإنسان دا.“</verse>
				<verse number="5">و لَكِن هُم كانو يَزيدو و يَقولو: ”دا يَحَرِّك النّاس، و بِعَلِّم في كُل اليَهُودِيَّه. و إبتَدا مِن الجَّليل و جا لِغايَة هِنا.“</verse>
				<verse number="6">و لَمّا بِيلاطُس سِمِع دا، سأل إذا كان الرّاجِل دا مِن الجَّليل.</verse>
				<verse number="7">و لَمّا عِرِف إنّو مِن سُلطَة هِيرُودُس، رَسَّلو لِهِيرُودُس الكان في أُورُشَلِيم في الوَكِت دا.</verse>
				<verse number="8">و هِيرُودُس، لَمّا شاف يَسُوع، كان مَبسوط جِدّاً، عَشان مِن زَمَن طَويل كان عاوِز يَشوفو، عَشان هو سِمِع عَنّو، و كان عِندو رَجاء يَشوفو يَعمِل عَلامَه.</verse>
				<verse number="9">و سَألو بِكَلام كَتير، لَكِن هو ما رَدَّ عَليهو كِلمَه.</verse>
				<verse number="10">و القُسُس الكُبار و مُعَلِّمين القانون وَقَفو، و إشتَكو عَليهو شَديد.</verse>
				<verse number="11">و هِيرُودُس مَعَ العَساكِر بِتاعو ضِحِكو عَليهو، و شَتَموهو. و لَبَّسوهو هِدوم جَميل، و رَجَّعوهو لِبِيلاطُس.</verse>
				<verse number="12">و هِيرُودُس و بِيلاطُس بِقو أصحاب مَعَ بَعض في اليوم داك. عَشان قُبّال دا هُم الإتنين كانو عُدوان.</verse>
				<verse number="13">و بِيلاطُس نادى القُسُس الكُبار و السَّلاطين و النّاس.</verse>
				<verse number="14">و قال ليهُم: ”جِبتو لَي الرّاجِل دا زي واحِد البِخَرِّب النّاس. شوفو! أنا جَرَّبتو قِدّامكُم، و ما لِقيت في الرّاجِل دا الغَلَط الإنتو بِتِشتَكو بيها عَليهو.</verse>
				<verse number="15">و لا هِيرُودُس كَمان، عَشان هو رَسَّلو لينا. و شوفو، هو ما عَمَل شي يِستَحِق الموت.</verse>
				<verse number="16">و عَلَشان كِدا أنا بَأدِّبو و بَفِكّو.“</verse>
				<verse number="17">و كان زي العادَه يَفِك ليهُم واحِد مَحبوس كُلّو عيد.</verse>
				<verse number="18">و كُلَّهُم كورَكو سَوا بِصوت واحِد و قالو: ”أمسِك الرّاجِل دا، و فِك لينا بَراباس.“</verse>
				<verse number="19">و الزّول دا كان إترَمى في السِّجِن عَشان هو عَمَل فِتنَه في المَدينَه، و كَتَل ناس.</verse>
				<verse number="20">و بِيلاطُس كَلَّمُم تاني مَرَّه، عَشان كان عاوِز يَفِك يَسُوع.</verse>
				<verse number="21">و لَكِن كورَكو و قالو: ”أصلُبو، أصلُبو!“</verse>
				<verse number="22">و هو قال ليهُم مَرَّه تالتَه: ”لِشِنو؟ ياتو شَر عَمَلو الزّول دا؟ أنا ما لِقيت فيهو ذَنب يِستَحِق الموت. عَلَشان كِدا، أنا بَأدِّبو و بَفِكّو.“</verse>
				<verse number="23">و لَكِن كانو يِستَمِرّو يَكورِكو بِأصوات عاليَه، و يَطلُبو أن يَصلُبوهو. و صوتُم غَلَب.</verse>
				<verse number="24">و بِيلاطُس حَكَم زي ما النّاس طَلَبو.</verse>
				<verse number="25">و فَكَّ ليهُم الزّول الكان إترَمى في السِّجِن بِسَبَب فِتنَه و كَتل، الهُم طَلَبو مِنّو يَفِكّو. و لَكِن سَلّم يَسُوع لِإرادَتُم.</verse>
				<verse number="26">و وَكِت ما ساقوهو، واحِد إسمو سِمْعَان مِن قيرَوان، كان جاي مِن الزِّراعَه. و خَتّو عَليهو الصَّليب عَشان يَشيلو وَرا يَسُوع.</verse>
				<verse number="27">و جَمَع كَبير مِن النّاس مَشو وَراهو، و مَعاهُم النِّسوان الكانو يَبكو عَليهو مِن الحُزن.</verse>
				<verse number="28">و يَسُوع إتلَفَت ليهُم و قال: ”يا بَنات أُورُشَلِيم، ما تَبكو فِشانّي، لَكِن أبكو فِشان نُفوسكُم و أولادكُم.</verse>
				<verse number="29">عَشان شوفو، أيام جايَه بِتقولو فيها: مُبارَك العَواقِر، و البُطون الما وِلدَت، و الشُّطور الما رَضَّعَت.</verse>
				<verse number="30">في الوَكِت دا، بِبتَدو يَقولو لِلجِّبال: أقَعو عَلينا، و لِلحُجار: غَطّينا.</verse>
				<verse number="31">و إذا عَمَلو كِدا لِلشَّجَرَه الخَضرَه، شِنو بِيَحصُل لِلشَّجَرَه اليابسَه؟“</verse>
				<verse number="32">و ساقو كَمان إتنين مُذنِبين تانيين عَشان يَكتُلوهُم مَعاهو.</verse>
				<verse number="33">و لَمّا جو لِلمَحَل الإسمو جُمجُمَه، صَلَبوهو هِناك و الأتنين مُذنِبين، واحِد عَلى يَمينو و التّاني عَلى شِمالو.</verse>
				<verse number="34">و يَسُوع قال: ”يا أبوي، أغفِر ليهُم، عَشان هُم ما عارِفين شِنو العَمَلوهو.“ و وَكِت هُم قَسَمو هِدومو، رَمو عَليهو القُرعَه.</verse>
				<verse number="35">و النّاس كانو واقفين و يَعاينو فيهو. و الرّؤساء كَمان كانو بِضحَكو عَليهو و قالو: ”هو خَلَّص تانيين، خَليهو يَخَلِّص نَفسو إذا هو المَسيح، مُختار الله.“</verse>
				<verse number="36">و العَساكِر كَمان ضِحِكو عَليهو، و جو و قَدَّمو ليهو خَل.</verse>
				<verse number="37">و قالو: ”إذا إنتَ مَلِك اليَهود، خَلِّص نَفسَك.“</verse>
				<verse number="38">و كان مَكتوب فوق رَاسو: ”دا هو مَلِك اليَهود.“</verse>
				<verse number="39">و واحِد مِن المُذنِبين المَعَلَّقين، شَتَمو و قال: ”إنتَ مُش المَسيح؟ خَلِّص نَفسَك و خَلِّصنا كَمان.“</verse>
				<verse number="40">لَكِن التّاني رَدَّ عَليهو و وَبَّخو و قال: ”إنتَ ما تَخاف الله؟ و إنتَ نَفسَك تِحِت زات الحُكم؟</verse>
				<verse number="41">و حَكَمو عَلينا بِالحَق، عَشان دي أُجرَة أعمالنا. لَكِن الرّاجِل دا ما عِندو غَلَط.“</verse>
				<verse number="42">و هو قال: ”يا يَسُوع، إتزَكَّرني لَمّا تَجي لِمَلَكوتَك.“</verse>
				<verse number="43">و قال ليهو: ”بِالحَق أقول ليك، النَّهار دا بِتكون مَعاي في جَنَّه.“</verse>
				<verse number="44">و الوَكِت كان السّاعَه إتناشَر تَقريباً. و كانَت في ضُلُمَّه عَلى كُل الأرض لِغايَة السّاعَه تلاتَه.</verse>
				<verse number="45">و الشَّمِس ضَلَّمَت، و سِتارَة الهيكَل إتشَرَّطَت في نُص.</verse>
				<verse number="46">و يَسُوع كورَك بِصوت عالي و قال: ”يا أبوي، في إيدينَك أدّيت روحي.“ و لَمّا قال كِدا سَلّم روحو.</verse>
				<verse number="47">و رَئيس الجّيش لَمّا شاف الحَصَل، مَجَّد الله و قال: ”بِالحَق الإنسان دا كان بار.“</verse>
				<verse number="48">و كُل النّاس، الكانو إتلَمو عَشان يَشوفو دا، لَمّا شافو الكان حَصَل، رَجَعو و كانو يَضرُبو صُدورُم.</verse>
				<verse number="49">و كُل الكانو بيَعرِفوهو و النِّسوان المَشو مَعاهو مِن الجَّليل، كانو واقفين مِن بَعيد يَشوفو دا كُلّو.</verse>
				<verse number="50">و شوف، كان في راجِل إسمو يُوسِف. و هو كان واحِد مِن المَجلِس، و راجِل طَيب و بار.</verse>
				<verse number="51">و هو ما كان يَتَّفِق مَعَ نِظامُم و لا عَمَلُم. و هو كان مِن الرَّامَه، و هي مَدينَة اليَهود. و كان يِستَنّى مَلَكوت الله.</verse>
				<verse number="52">و هو مَشى لِبِيلاطُس، و طَلَب مِنّو جِسم يَسُوع.</verse>
				<verse number="53">و نَزَّلو و لَفّاهو بِقُماش تيل، و خَتّو في قَبر مَقطوع مِن حَجَر، و ما كانو خَتّو زول فيهو أبَداً.</verse>
				<verse number="54">و اليوم دا كان يوم الإستِعداد، و السَّبِت قَرَّب.</verse>
				<verse number="55">و النِّسوان الجّو مَعاهو مِن الجَّليل تِبِعوهو، و شافو القَبر و كيف خَتّو جِسمو.</verse>
				<verse number="56">و هُم رَجَعو و جَهَّزو بُهارات و ريحَه. و في يوم السَّبِت إستَراحو زي الأمر.</verse>
			</chapter>
			<chapter number="24">
				<verse number="1">لَكِن في أوَّل يوم الأسبوع بَدري جِدّاً، النِّسوان جو شايلين البُهارات الجَهَّزوها.</verse>
				<verse number="2">و لِقو الحَجَر مَدَردَق مِن القَبر.</verse>
				<verse number="3">و دَخَلو و ما لِقو جِسم الرَّب يَسُوع.</verse>
				<verse number="4">و وَكِت ما كانو يِتحَيَّرو في الحَصَل، شوف، راجلين وَقَفو جَمبُم بِهِدوم لامِع.</verse>
				<verse number="5">و لَمّا كانو خايفين، و دَنقَرو لِلأرض بِوَشُّم، الرّاجلين قالو ليهُم: ”لِشِنو تَفَتِّشو عَلى الحَي بين المَيِّتين؟</verse>
				<verse number="6">هو ما هِنا، لَكِن هو قام. إتزَكَّرو كيف كَلَّمكُم قُبّال و هو كان مَعاكُم في الجَّليل.</verse>
				<verse number="7">و قال إنّو إبن الإنسان لازِم يِتسَلَّم لِإيدين ناس خاطيين، و يَصلُبوهو، و في اليوم التّالِت بِقوم.“</verse>
				<verse number="8">و إتزَكَّرو كَلامو.</verse>
				<verse number="9">و رَجَعو مِن القَبر و خَبَّرو الحِداشَر و التّانيين بِكُل الحاجات دي.</verse>
				<verse number="10">و هُم كانو مَرْيَم المَجْدَلِيَّه، و يُوَنّا، و مَرْيَم أُم يَعْقُوب، و التانيات مَعاهُم، القالو دا لِلرُّسُل.</verse>
				<verse number="11">و كَلامُم ظَهَر ليهُم زي كَلام فاضي، و ما صَدَّقو النِّسوان.</verse>
				<verse number="12">و بُطْرُس قام و جَرى لِلقَبر. و دَنقَر و عايَن جُوَّه، و شاف قُماش التّيل بَراهو. و مَشى مِتعَجِّب في نَفسو عَلى الشّي الحَصَل.</verse>
				<verse number="13">و في زات اليوم، إتنين مِنَّهُم كانو ماشين لِحِلَّه إسِما عِمَواس، مَسافَة سَبعَه ميل مِن أُورُشَلِيم.</verse>
				<verse number="14">و كانو يِتكَلَّمو بَعضَهُم بَعض عَن كُل الحاجات دي الحَصَلَت.</verse>
				<verse number="15">و لَمّا كانو يِتكَلَّمو بَعضَهُم بَعض عَن الحاجات دي، يَسُوع نَفسو قَرَّب ليهُم و إبتَدا يَمشي مَعاهُم.</verse>
				<verse number="16">لَكِن حاجَه كانَت تَمسِك عُيونُم عَشان ما يَعرِفوهو.</verse>
				<verse number="17">و هو قال ليهُم: ”الكَلام دا شِنو الإنتو تِتكَلَّمو بيهو مَعَ بَعض و إنتو ماشين؟“ و هُم وَقَفو حَزنانين.</verse>
				<verse number="18">و واحِد مِنَّهُم إسمو كَلْيُوبَاس رَدَّ عَليهو و قال: ”إنتَ ضيف بَراك في أُورُشَلِيم و ما بِتَعرِف الحاجات الحَصَلَت فيها في الأيام دي؟“</verse>
				<verse number="19">و قال ليهُم: ”الحاجات شِنو؟“ و هُم قالو ليهو: ”البِخُص يَسُوع النّاصِري الكان نَبي عِندو قُدرَه في العَمَل و الكَلام قِدّام الله و كُل النّاس.</verse>
				<verse number="20">و كيف القُسُس الكُبار و السَّلاطين بِتوعنا سَلَّموهو لِحُكم الموت، و صَلَبوهو.</verse>
				<verse number="21">و لَكِن نِحنا كان عِندَنا رَجاء إنّو هو يَجيب الفِداء لِإِسْرَائِيل. لَكِن، مَعَ دا كُلّو، هَسَّع هو تالِت يوم مِن ما حَصَل دا.</verse>
				<verse number="22">و كَمان، بَعَض مِن النِّسوان مِنَّنا خَلّونا نِستَغرَب، عَشان مَشو بَدري لِلقَبر.</verse>
				<verse number="23">و لَمّا ما لِقو جِسمو، رَجَعو و قالو: شُفنا رؤيا مَلائكَه القالو هو حَي.</verse>
				<verse number="24">و بَعَض مِن النّاس الكانو مَعانا مَشو لِلقَبر، و لِقو كِدا تَمام زي ما النِّسوان قالو. و لَكِن ما شافو يَسُوع نَفسو.“</verse>
				<verse number="25">و هو قال ليهُم: ”يا بَليدين و قُلوبكُم تَقيلَه عَشان تَصَدِّقو كُل القالوهو الأنبياء.</verse>
				<verse number="26">المَسيح ما كان لازِم يِتوَجَّع بِالحاجات دي و يَدخُل مَجدو؟“</verse>
				<verse number="27">و إبتَدا مِن كِتاب مُوسَى و مِن كُل الأنبياء يَفَسِّر ليهُم الكان مَكتوب عَنّو في كُل الكُتُب.</verse>
				<verse number="28">و قَرَّبو لِلحِلَّه الكانو ماشين ليها. و هو خَلّاهُم يَفتَكِرو هو بِستَمِر في المَشي.</verse>
				<verse number="29">و هُم كَلَّمو شَديد و قالو: ”أقعُد مَعانا، عَشان المِسا قَرَّب، و النَّهار فات.“ و دَخَل عَشان يَقعُد مَعاهُم.</verse>
				<verse number="30">و لَمّا قَعَد مَعاهُم في الطَّرَبيزَه، أخَد الرَغيف و بارَك، و كَسَّر، و أدّاهو ليهُم.</verse>
				<verse number="31">و عُيونُم إنفَتَحَت، و عِرفوهو. و هو بِقى مَدسوس مِنَّهُم.</verse>
				<verse number="32">و قالو بَعضَهُم لِبَعض: ”قَلِبنا ما كانَت مَوَلَّع فينا وَكِت ما كان يتكَلَّم مَعانا في السِّكَّه، و وَكِت ما كان يَفَسِّر لينا الكُتُب؟“</verse>
				<verse number="33">و هُم قامو في زات السّاعَه، و رَجَعو لِأُورُشَلِيم. و لِقو الحِداشَر أجتَمَعو مَعَ الكانو مَعاهُم.</verse>
				<verse number="34">و قالو: ”الرَّب قام بِالحَق و ظَهَر لِسِمْعَان!“</verse>
				<verse number="35">و هُم الإتنين خَبَّرو بِالحَصَل في السِّكَّه، و كيف عِرفوهو لَمّا كَسَّر الرَغيف.</verse>
				<verse number="36">و وَكِت ما كانو يِتكَلَّمو بِالحاجات دي، يَسُوع وَقَف في وَسِطُم و قال ليهُم: ”سَلام ليكُم.“</verse>
				<verse number="37">و إستَغرَبو و خافو خوف شَديد، و إفتَكَرو إنَّهُم شافو روح.</verse>
				<verse number="38">و هو قال ليهُم: ”مالكُم مِتحَيّرين، و لِشِنو أفكار تَجي في قُلوبكُم؟</verse>
				<verse number="39">شوفو إيديني و رِجليني، أنا هو. ألمَسوني و شوفو، عَشان الرّوح ما عِندو لَحَم و عِضام مِثِل ما إنتو شايفينّي.“</verse>
				<verse number="40">و بَعَد ما قال كِدا، وَرّاهُم يديهو و كِرعينو.</verse>
				<verse number="41">و لَمّا لِسَّع ما كانو مِصَدِّقين مِن الفَرَح و مِتعَجِّبين، هو قال ليهُم: ”عِندَكُم أكِل هِنا؟“</verse>
				<verse number="42">و أدّوهو حِتَت سَمَك مَحَمَّر.</verse>
				<verse number="43">و اَخَدو و أكَلو قِدّامُم.</verse>
				<verse number="44">بَعدين هو قال ليهُم: ”شوفو! دا الكَلام الكَلَّمتَكُم بيهو وَكِت أنا كُنتَ مَعاكُم، إنّو كُل المَكتوب عَنّي في قانون مُوسَى و الأنبياء و المَزامير لازِم يَتِم.“</verse>
				<verse number="45">و في الوَكِت دا هو فَتَح عَقلُم عَشان يَفهَمو الكُتُب.</verse>
				<verse number="46">و هو قال ليهُم: ”مَكتوب كِدا إنّو المَسيح لازِم يِتوَجَّع و يَقوم مِن بين المَيِّتين في اليوم التّالِت.</verse>
				<verse number="47">و يَبَشِّرو بِالتّوبَه و غُفران الخَطايا بِإسمو لِكُل الأُمَم، و يَبتَدو مِن أُورُشَلِيم.</verse>
				<verse number="48">و إنتو شاهِدين لِلحاجات دي.</verse>
				<verse number="49">و شوفو، بَرَسِّل ليكُم وَعد أبوي. إستَنّو في أُورُشَلِيم لِغايَة ما تَلبَسو قُوَّه مِن فوق.“</verse>
				<verse number="50">و هو قادُم بَرَّه لِغايَة بيت عَنيا. و رَفَع إيدينو و بارَكُم</verse>
				<verse number="51">و وَكِت ما كان يَبارِكُم، مَرَق مِنَّهُم، و إترَفَع لِلسَّما.</verse>
				<verse number="52">و عَبَدوهو، و رَجَعو لِأُورُشَلِيم بِفَرَح عَظيم</verse>
				<verse number="53">و إستَمَرّو دايماً في الهيكَل يَبارِكو الله.</verse>
			</chapter>
		</book>
		<book number="43">
			<chapter number="1">
				<verse number="1">في البِدايَه كان الكِلمَه، و الكِلمَه كان عِند الله، و الكِلمَه كان الله.</verse>
				<verse number="2">هو كان في البِدايَه عِند الله.</verse>
				<verse number="3">كُلّو شي كان مَعمول بيهو، و بِدونو ما في شي كان مَعمول.</verse>
				<verse number="4">الحَياة كانَت فيهو، و الحَياة كانَت نور النّاس.</verse>
				<verse number="5">و النّور كان بِنَوِّر في الضَّلام، و الضَّلام ما قِدِر يَغلِبو.</verse>
				<verse number="6">كان في إنسان مَرَسَّل مِن الله إسمو يُوحَنَّا.</verse>
				<verse number="7">هو جا لِلشَّهادَه عَشان يَشهَد لِلنّور، عَشان كُل النّاس بِآمِنو بِواسطَتو.</verse>
				<verse number="8">هو نَفسو ما كان النّور، لَكِن جا عَشان يَشهَد لِلنّور.</verse>
				<verse number="9">النّور الحَقيقي البِنَوِّر كُلّو إنسان كان جاي لِلدُّنيا.</verse>
				<verse number="10">هو كان في الدُّنيا، و الدُّنيا كانَت مَعمولَه بيهو، و الدُّنيا ما عِرفَتو.</verse>
				<verse number="11">هو جا لِشَعبو، و شَعبو ما قِبلو.</verse>
				<verse number="12">و لَكِن القِبلوهو، هو أدّاهُم سُلطَه عَشان يَبقو أولاد الله، يَعني النّاس البِآمِنو بِإسمو.</verse>
				<verse number="13">ديل هُم النّاس الكانو مَولودين، مُش بِدَم، و لا بِإرادَة جِسم، و لا مِن إرادَة راجِل، لَكِن مِن الله.</verse>
				<verse number="14">و الكِلمَه بِقى جِسم، و سَكَن في وَسِطنا. و شُفنا مَجدو زي مَجد الإبن الوَحيد مِن الأبو، مَليان بِنِعمَه و حَق.</verse>
				<verse number="15">يُوحَنَّا شِهِد ليهو، و كورَك و قال: ”دا هو الرّاجِل الكَلَّمتَ عَنّو. هو البِجي بَعَدي، جا قِدامي، عَشان هو كان قُبّالي.“</verse>
				<verse number="16">و نِحنا كُلُّنا أخَدنا مِن خيرو الكَتير، نِعمَه فوق نِعمَه.</verse>
				<verse number="17">عَشان الله أدّا القانون بِمُوسَى، لَكِن النِّعمَه و الحَق جو بِيَسُوع المَسيح.</verse>
				<verse number="18">ما في زول شاف الله كُلّو كُلّو. الإبن الوَحيد الهو في قَلب الأبو، هو خَبَّر عَنّو.</verse>
				<verse number="19">و دي شَهادَة يُوحَنَّا، لَمّا اليَهود مِن أُورُشَلِيم رَسَّلو ليهو قُسُس و لاويين عَشان يَسألوهو: ”إنتَ مِنو؟“</verse>
				<verse number="20">يُوحَنَّا إعتَرَف و ما نَكَر، و شِهِد: ”أنا مُش المَسيح.“</verse>
				<verse number="21">و قالو ليهو: ”عَلى كِدا، إنتَ مِنو؟ إنتَ إِيلِيَّا؟“ قال ليهُم: ”لا، مُش أنا.“ و هُم قالو: ”إنتَ النَّبي؟“ هو رَدَّ عَليهُم: ”لا.“</verse>
				<verse number="22">عَلَشان كِدا قالو ليهو: ”قول لينا إنتَ مِنو، عَشان نَرُد عَلى النّاس الرَّسَّلونا. إنتَ تَقول شِنو عَن نَفسَك؟“</verse>
				<verse number="23">يُوحَنَّا قال: ”أنا صوت بِكورِك في الخَلا، حَضِّرو سِكَّة الرَّب، زي ما قال النَّبي إِشَعْيَاء.“</verse>
				<verse number="24">و النّاس المَرَسَّلين كانو مِن الفَرِّيسِيِّين.</verse>
				<verse number="25">بَعدين سألوهو: ”طَيب، لِشِنو بِتعَمِّد إذا إنتَ ما المَسيح، و لا إِيلِيَّا، و لا النَّبي؟“</verse>
				<verse number="26">يُوحَنَّا قال ليهُم: ”أنا بَعَمِّد بِالمويَه، لَكِن واحِد واقِف بينكُم إنتو ما بِتَعرِفوهو.</verse>
				<verse number="27">هو البِجي بَعَدي، و أنا ما مُستَحِق أفِك جِزَمو.“</verse>
				<verse number="28">و دا كان في بيت عَنيا جَمب بَحَر الأُرْدُنّ، المَحَل الكان يُوحَنَّا بِعَمِّد فيهو.</verse>
				<verse number="29">في اليوم التّاني، يُوحَنَّا شاف يَسُوع جاي ليهو. و قال: ”شوفو حَمَل الله البِشيل خَطيّة الدُّنيا.</verse>
				<verse number="30">دا هو الأنا قُلتَ عَنّو: جاي بَعَدي إنسان كان قِدامي، عَشان هو كان قُبّالي.</verse>
				<verse number="31">و أنا ما كُنتَ عارِفو. لَكِن عَشان هو يَظهَر لِإِسْرَائِيل، أنا جيت أعَمِّد بِالمويَه.“</verse>
				<verse number="32">و يُوحَنَّا شِهِد و قال: ”أنا شُفتَ الرّوح نازِل زي حَمامَه مِن السَّما، و قَعَد عَليهو.</verse>
				<verse number="33">و أنا ما كُنتَ عارِفو، لَكِن الرَّسَّلني عَشان أعَمِّد بِالمويَه، هو قال لَي: البِتشوف الرّوح نازِل و يِستَنّى عَليهو، دا هو البِعَمِّد بِالرّوح القُدُس.</verse>
				<verse number="34">و أنا شُفتَ و شِهِدتَ، دا هو إبن الله.“</verse>
				<verse number="35">و في اليوم التّاني، يُوحَنَّا كان واقِف مَعَ إتنين مِن تَلاميذو.</verse>
				<verse number="36">و شاف يَسُوع ماشي، و قال: ”شوفو حَمَل الله.“</verse>
				<verse number="37">بَعدين التَّلاميذ الإتنين سِمِعوهو يتكَلَّم، و قامو و تِبعو يَسُوع.</verse>
				<verse number="38">و يَسُوع إتلَفَت و شافُم يَتبَعوهو. و قال ليهو: ”إنتو عاوزين شِنو؟“ و قالو: ”رَبّي، يَعني يا مُعَلِّم، إنتَ ساكِن وين؟“</verse>
				<verse number="39">و قال ليهُم: ”تَعالو و شوفو.“ بَعدين مَشو و شافو المَحَل الهو كان ساكِن فيهو. و قَعَدو هِناك اليوم داك. و كان السّاعَه أربَعَه تَقريباً.</verse>
				<verse number="40">و أنْدَرَاوُس أخو سِمْعَان بُطْرُس كان واحِد مِن الإتنين السِّمِعو يُوحَنَّا و تِبعو يَسُوع.</verse>
				<verse number="41">و أنْدَرَاوُس لِقى أخوهو سِمْعَان في الأوَّل، و قال ليهو: ”لِقينا مَسيّا، يَعني المَسيح.“</verse>
				<verse number="42">و جابو لِيَسُوع. و يَسُوع عايَن ليهو و قال: ”إنتَ سِمْعَان وَلَد يُوحَنَّا. إنتَ إسمَك صَفا،“ يَعني بُطْرُس.</verse>
				<verse number="43">و في اليوم التّاني، يَسُوع قَرَّر يَمشي لِلجَّليل. بَعدين لِقى فِيلُبُّس، و قال ليهو: ”أتبَعني.“</verse>
				<verse number="44">و فِيلُبُّس كان مِن بيت صَيدا، مَدينَة أنْدَرَاوُس و بُطْرُس.</verse>
				<verse number="45">و فِيلُبُّس لِقى نَثَنَائِيل و قال ليهو: ”لِقينا الكَتَب عَنّو مُوسَى في القانون و الأنبياء، يَسُوع إبن يُوسِف المِن النَّاصِرَه.“</verse>
				<verse number="46">و نَثَنَائِيل قال ليهو: ”مُمكِن بِطلَع مِن النَّاصِرَه حاجَه طَيبَه؟“ فِيلُبُّس قال ليهو: ”تَعال و شوف.“</verse>
				<verse number="47">و يَسُوع شاف نَثَنَائِيل جاي ليهو، و قال عَنّو: ”شوف إِسْرَائِيلي بِالحَق، ما فيهو غِش.“</verse>
				<verse number="48">نَثَنَائِيل قال ليهو: ”إنتَ بِتَعرِفني مِن وين؟“ رَدَّ يَسُوع و قال: ”قُبّال ما فِيلُبُّس ناداك، أنا شُفتَك تِحِت شَجَرَة التّين.“</verse>
				<verse number="49">نَثَنَائِيل رَدَّ و قال ليهو: ”يا مُعَلِّم، إنتَ إبن الله. إنتَ مَلِك إِسْرَائِيل.“</verse>
				<verse number="50">و يَسُوع رَدَّ و قال ليهو: ”إنتَ آمَنتَ عَشان قُلتَ ليك أنا شُفتَك تِحِت شَجَرَة التّين؟ إنتَ بِتشوف حاجات أكبَر مِن دي.“</verse>
				<verse number="51">و قال ليهو: ”الحَق الحَق أقول ليكُم، بِتشوفو السَّما مَفتوحَه، و مَلائِكَة الله بِطلَعو و بِنزِلو عَلى إبن الإنسان.“</verse>
			</chapter>
			<chapter number="2">
				<verse number="1">و في اليوم التّالِت، كان في عِرس في قانا الجَّليل. و أُم يَسُوع كانَت هِناك.</verse>
				<verse number="2">و يَسُوع و تَلاميذو كانو مَعزومين كَمان لِلعِرس.</verse>
				<verse number="3">و لَمّا الخَمر كان خَلاص، أُم يَسُوع قالَت ليهو: ”ما عِندَهُم خَمر.“</verse>
				<verse number="4">يَسُوع قال ليها: ”مالِك و مالي، يا سِت؟ ساعتي لِسَّع ما جات.“</verse>
				<verse number="5">و أُمّو قالَت لِلخَدّامين: ”البِقولو ليكُم، أعمِلوهو.“</verse>
				<verse number="6">و كان في سِتَّه زيار مِن حُجار مَوجودَه هِناك عَشان عادَة الغَسيل، زي ما اليَهود يَسَوّو دايماً. كُلّو واحِد مِنَّها يَشيل خَمسَه سِتَّه صَفايح.</verse>
				<verse number="7">يَسُوع قال ليهُم: ”أملو الزّيار مويَه.“ و مَلوها تَمام.</verse>
				<verse number="8">و بَعدين قال ليهُم: ”كُبّو مِنّو شوَيَه، و قَدِّموهو لِرَئيس العَزومَه.“ و قَدَّمو ليهو.</verse>
				<verse number="9">و لَمّا رَئيس العَزومَه شِرِب المويَه اليَسُوع غَيَّرا لِخَمر، هو ما عِرِف مِن وين جابوها، لَكِن الخَدّامين الكَبّو المويَه عِرِفو. و بَعَد دا، رَئيس العَزومَه نادى العَريس.</verse>
				<verse number="10">و قال ليهو: ”كُلّو زول بِقَدِّم الخَمر الكوَيسَه في الأوَّل، و لَمّا النّاس شِرِبو كَتير، بَعدين يَقَدِّم الما كوَيسَه. لَكِن إنتَ عَمَلتَ بِالعَكس. خَلّيت الخَمر الكوَيسَه لِغايَة هَسَّع.“</verse>
				<verse number="11">و دي كانَت أوَّل العَلامات العَمَلا يَسُوع في قانا الجَّليل. و بِيَّن مَجدو. و تَلاميذو آمَنو بيهو.</verse>
				<verse number="12">و بَعَد كِدا، نَزَل لِكَفْرَنَاحُوم، هو، و أُمّو، و أخوانو، و تَلاميذو. و قَعَدو هِناك أيام قَليلَه.</verse>
				<verse number="13">و عيد الفِصَح بِتاع اليَهود كان قَريب. و يَسُوع طَلَع لِأُورُشَلِيم.</verse>
				<verse number="14">و لِقى في الهيكَل، ناس قاعِدين، هُم الكانو بِبيعو بَقَر و غَنَم و حَمام، و البِغَيِّرو القُروش.</verse>
				<verse number="15">و عَمَل صوت مِن حَبل، و طَرَد الكُل، يَعني الغَنَم و البَقَر مِن الهيكَل. و كَبَّ القُروش بِتاعَت البِغَيِّرو القُروش. و قَلَب الطَّرَبيزات بِتاعَتُم.</verse>
				<verse number="16">و قال لِلنّاس البِبيعو الحَمام: ”شيلو ديل مِن هِنا. ما تَخَلّو بيت أبوي يَبقى بيت تِجارَه.“</verse>
				<verse number="17">و تَلاميذو إتزَكَّرو إنّو مَكتوب: ”مَحَبَّه حارَّه لِبيتَك أكَلَتني.“</verse>
				<verse number="18">و اليَهود قالو ليهو: ”العَلامَه شِنو التَّوَرّينا إنتَ عِندَك سُلطَه عَشان تَسَوّي كِدا؟“</verse>
				<verse number="19">يَسُوع رَدَّ و قال ليهُم: ”كَسِّرو الهيكَل دا، و أنا أبنيهو في تَلاتَة أيام.“</verse>
				<verse number="20">و اليَهود قالو: ”الهيكَل دا كان مَبني في سِتَّه و أربَعين سَنَه، و إنتَ بِتَبنيهو في تَلاتَة أيام؟“</verse>
				<verse number="21">لَكِن هو كان بِتكَلَّم عَن هيكَل جِسمو.</verse>
				<verse number="22">و عَشان كِدا، لَمّا يَسُوع قام مِن بين المَيِّتين، تَلاميذو إتزَكَّرو إنّو قال ليهُم كِدا. و آمَنو بِالكِتاب و بِالكَلام القالو ليهُم يَسُوع.</verse>
				<verse number="23">و لَمّا كان في أُورُشَلِيم في عيد الفِصَح، ناس كُتار آمَنو بيهو لَمّا شافو العَلامات العَمَلا.</verse>
				<verse number="24">لَكِن يَسُوع ما سَلّم نَفسو ليهُم، عَشان هو كان بِيَعرِف كُل النّاس،</verse>
				<verse number="25">و عَشان هو ما كان مُحتاج لِأي زول يَشهَد عَنّو. عَشان هو نَفسو عِرِف الجّوَّه الإنسان.</verse>
			</chapter>
			<chapter number="3">
				<verse number="1">كان في راجِل مِن الفَرِّيسِيِّين إسمو نِقُدِموس، رَئيس لِليَهود.</verse>
				<verse number="2">هو جا لِيَسُوع في اللّيل، و قال ليهو: ”نِحنا عارفين إنَّك جيت مُعَلِّم مِن الله. عَشان ما في واحِد يَقدَر يَعمِل العَلامات الأنتَ بِتَعمِلا، إذا الله ما مَعاهو.“</verse>
				<verse number="3">يَسُوع رَدَّ و قال ليهو: ”الحَق الحَق أقول ليك، إن كان واحِد ما يِتوَلَد مِن فوق، هو ما بِقدَر يَشوف مَلَكوت الله.“</verse>
				<verse number="4">نِقُدِموس قال ليهو: ”كيف الإنسان يَقدَر يِتوَلَد و هو راجِل عَجوز؟ هو بِقدَر يَدخُل بَطن أُمّو مَرَّه تانيَه و يِتوَلَد؟“</verse>
				<verse number="5">يَسُوع قال ليهو: ”الحَق الحَق أقول ليك، إذا كان واحِد ما بِتوَلَد مِن المويَه و الرّوح، هو ما بِقدَر يَدخُل مَلَكوت الله.</verse>
				<verse number="6">المَولود مِن الجِّسم، هو جِسم. و المَولود مِن الرّوح، هو روح.</verse>
				<verse number="7">ما تِستَغرَبو عَشان قُلتَ ليك: ’لازِم تِتوَلَد مِن فوق.‘</verse>
				<verse number="8">الريح تَحِب لِلمَكان العاوِزا، و تَسمَع صوتا. لَكِنَّك ما بِتَعرِف مِن وين بِتَجي، ولّا لِوين بِتَمشي. و البِتوَلَد مِن الرّوح، هو كِدا.“</verse>
				<verse number="9">نِقُدِموس رَدَّ و قال ليهو: ”كيف دا يَقدَر يَكون كِدا؟“</verse>
				<verse number="10">يَسُوع رَدَّ و قال ليهو: ”إنتَ مُعَلِّم إِسْرَائِيل، و ما بِتَعرِف دا؟</verse>
				<verse number="11">الحَق الحَق أقول ليك، نِحنا بِنِتكَلَّم بِالشّي النَعرِفو، و نَشهَد بِالشّي النَشوفو. و إنتو ما بِتَقبَلو شَهادَتنا.</verse>
				<verse number="12">إذا كان قُلتَ ليكُم الحاجات بِتاعَت الأرض و ما بِتآمِنو، كيفِن تَآمِنو إذا أقول ليكُم الحاجات بِتاعَت السَّما؟</verse>
				<verse number="13">ما في واحِد طَلَع لِلسَّما إلّا هو النَّزَل مِن السَّما، يَعني إبن الإنسان الفي السَّما.</verse>
				<verse number="14">و زي ما مُوسَى رَفَع الدَّبيب في الخَلا، كَمان لازِم يَرفَعو إبن الإنسان.</verse>
				<verse number="15">عَشان كُل البِآمِن بيهو ما يَهلِك، لَكِن تَكون ليهو الحَياة الأبَديَّه.</verse>
				<verse number="16">عَشان الله حَبَّه الدُّنيا، حَتّى أدّا إبنو الوَحَيد، عَشان كُلّو واحِد البِآمِن بيهو ما يَهلِك، لَكِن تَكون ليهو الحَياة الأبَديَّه.</verse>
				<verse number="17">عَشان الله ما رَسَّل إبنو لِلدُّنيا عَشان يَدين الدُّنيا، لَكِن رَسَّلو عَشان يَخَلِّص الدُّنيا بيهو.</verse>
				<verse number="18">الإنسان البِآمِن بيهو، الله ما يَدينو. و الإنسان الما بِآمِنو بيهو، هو مَديون عَليهو مِن قُبّال، عَشان هو ما آمَن بِإسم إبن الله.</verse>
				<verse number="19">و دي هي الدّينونَه: إن النّور جا لِلدُّنيا، و النّاس حَبّو الضُّلُمَّه أكتَر مِن النّور، عَشان أعمالُم كانَت شَرّيرَه.</verse>
				<verse number="20">عَشان كُلّو واحِد البيَعمِل الحاجات الشَّرّيرَه، يَكرَه النّور، و ما يَجي لِلنّور، عَشان أعمالو ما يِتوَبَّخو.</verse>
				<verse number="21">لَكِن البِسَوّي الحَق يَجي لِلنّور، عَشان أعمالو يَظهَرو إنَّها مَعمولَه بِالله.“</verse>
				<verse number="22">و بَعدين يَسُوع و تَلاميذو جو لِأرض اليَهُودِيَّه. و قَعَد مَعاهُم هِناك، و كان بِعَمِّد.</verse>
				<verse number="23">و يُوحَنَّا كَمان كان بِعَمِّد في عينوم قَريب مِن ساليم، عَشان مويَه كَتيرَه كانَت هِناك. و ناس كانو يَجو و يِتعَمَّدو.</verse>
				<verse number="24">عَشان لِسَّع ما كانو خَتّو يُوحَنَّا في السِّجِن في الوَكِت دا.</verse>
				<verse number="25">و كان في سؤَال بين تَلاميذ يُوحَنَّا و واحِد يَهودي، عَن الغَسيل.</verse>
				<verse number="26">و هُم جو لِيُوحَنَّا و قالو ليهو: ”يا مُعَلِّم، الرّاجِل الكان مَعاك في غادي الأُرْدُنّ الأنتَ شِهِدتَ ليهو، هو كَمان بِعَمِّد، و كُل النّاس بِمشو ليهو.“</verse>
				<verse number="27">يُوحَنَّا رَدَّ و قال ليهُم: ”ما في إنسان ياخُد حاجَه، إذا الله ما أدّاها ليهو مِن السَّما.</verse>
				<verse number="28">إنتو زاتكُم تَشهَدو لَي، إنّي قُلتَ ليكُم: أنا ما المَسيح، لَكِن أنا مَرَسَّل قِدّامو.</verse>
				<verse number="29">و العِندو العَروسَه، هو العَريس. لَكِن صاحِب العَريس الواقِف و يَسمَع صوت العَريس، هو بِكون مَبسوط، عَشان بِسمَع صوت العَريس. عَشان كِدا، فَرَحي دا هَسَّع بِقى كامِل.</verse>
				<verse number="30">هو لازِم يَكون أكبَر، و أنا لازِم أكون أصغَر.“</verse>
				<verse number="31">البِجي مِن فوق، هو فوق الكُل. و المِن الأرض، هو بِتاع الأرض، و مِن الأرض بِتكَلَّم. و الجّاي مِن السَّما، هو فوق الكُل.</verse>
				<verse number="32">و هو يَشهَد بِالشّافو و السِّمِعو. و ما في زول بِقبَل شَهادَتو.</verse>
				<verse number="33">و اليَقبَل شَهادَتو خَتَّ خِتمو إن الله أمين.</verse>
				<verse number="34">و الرَّسَّلو الله، دا هو اليتكَلَّم بِكَلام الله. عَشان الله ما بِدّي الرّوح بالميزان.</verse>
				<verse number="35">الأبو بِحِب الإبن. و خَتَّ كُلّو شي تِحِت سُلطتو.</verse>
				<verse number="36">هو البِآمِنو بِالإبن، ليهو الحَياة الأبَديَّه. و هو الما بِآمِنو بِالإبن، ما بِشوف الحَياة، لَكِن غَضَب الله يَبقى عَليهو.</verse>
			</chapter>
			<chapter number="4">
				<verse number="1">و لَمّا الرَّب عِرِف الفَرِّيسِيِّين سِمِعو أن يَسُوع بِسَوّي و بِعَمِّد تَلاميذ أكتَر مِن يُوحَنَّا،</verse>
				<verse number="2">مَعَ إنّو يَسُوع نَفسو ما كان بِعَمِّد، لَكِن تَلاميذو،</verse>
				<verse number="3">هو خَلّى اليَهُودِيَّه، و مَشى كَمان لِلجَّليل.</verse>
				<verse number="4">و كان لازِم يَدخُل في السَّامِرَه.</verse>
				<verse number="5">و وَصَل لِمَدينَه مِن السَّامِرَه إسِما سوخار، جَمب الزِّراعَه الأدّاها يَعْقُوب لِوَلَدو يُوسِف.</verse>
				<verse number="6">و بير يَعْقُوب كانَت هِناك. و لَمّا يَسُوع كان تَعبان مِن السَّفَر، قَعَد جَمب البير. و كان السّاعَه إتناشَر تَقريباً.</verse>
				<verse number="7">و مَرَه مِن السَّامِرَه جات عَشان تَشيل مويَه. و يَسُوع قال ليها: ”أدّيني مويَه عَشان أشرَب.“</verse>
				<verse number="8">عَشان التَّلاميذ كانو مَشو لِلمَدينَه يَشتَرو أكِل.</verse>
				<verse number="9">و المَرَه السّامِريَّه قالَت ليهو: ”كيف تَطلُب مِنّي عَشان تَشرَب، و إنتَ يَهودي و أنا مَرَه سامِريَّه؟“ عَشان اليَهود ما كانو يَجتَمِعو مَعَ السّامِرِيّين.</verse>
				<verse number="10">يَسُوع قال ليها: ”إنتي إذا كُنتي تَعرِفي هَديَّة الله، و مِنو هو البقول ليكي: أدّيني عَشان أشرَب، كُنتي طَلَبتي مِنّو، و هو كان أدّاك مويَه حَيَّه.“</verse>
				<verse number="11">و المَرَه قالَت ليهو: ”يا سَيِّد، ما عِندَك جَردَل، و البير غَريقَه. مِن وين عِندَك المويَه الحَيَّه؟</verse>
				<verse number="12">إنتَ أكبَر مِن أبونا يَعْقُوب الأدّانا البير دي، و شِرِب مِنَّها، هو و أولادو، و البَهايِم بِتاعتو؟“</verse>
				<verse number="13">يَسُوع رَدَّ و قال ليها: ”كُل البِشرَب مِن المويَه دي بِيَعطَش تاني.</verse>
				<verse number="14">لَكِن البِشرَب مِن المويَه الأنا أدِيها ليهو، ما بِيَعطَش تاني أبَداً. عَشان المويَه الأنا بَدّيها ليهو، بَتَبقى فيهو عين مويَه يَطلَع لِلحَياة الأبَديَّه.“</verse>
				<verse number="15">المَرَه قالَت ليهو: ”يا سَيِّد، أدّيني المويَه دي، عَشان ما بَعطَش، و ما بَجي بَشيل مويَه مِن هِنا.“</verse>
				<verse number="16">يَسُوع قال ليها: ”أمشي و نادي راجلِك، و تَعالي هِنا.“</verse>
				<verse number="17">المَرَه قالَت ليهو: ”ما عِندي راجِل.“ يَسُوع قال ليها: ”بِالحَق، قُلتي، ما عِندي راجِل.</verse>
				<verse number="18">عَشان كان عِندِك خَمسَه رُجال، و الرّاجِل المَعاكي هَسَّع، ما راجلِك. في دا قُلتي الحَق.“</verse>
				<verse number="19">المَرَه قالَت ليهو: ”يا سَيِّد، أنا شايِفَه إنَّك نَبي.</verse>
				<verse number="20">أبَهاتنا عَبَدو في الجَّبَل دا، و إنتو تَقولو إنّو في أُورُشَلِيم المَحَل اللازِم يَعبُدو فيهو.“</verse>
				<verse number="21">يَسُوع قال ليها: ”يا سِت، صَدِقيني، تَجي السّاعَه، الما في الجَّبَل دا ولّا في أُورُشَلِيم يَعبُدو الأبو.</verse>
				<verse number="22">إنتو بِتَعبُدو الما بِتَعرِفوهو. نِحنا نَعبُد البِنَعرِفو، عَشان الخَلاص مِن اليَهود.</verse>
				<verse number="23">لَكِن السّاعَه تَجي و هي هَسَّع، لَمّا العابِدين بِالحَق يَعبُدو الأبو بِالرّوح و الحَق. عَشان الأبو بِطلُب زي ديل عَشان يَعبُدوهو.</verse>
				<verse number="24">الله هو روح، و اليَعبُدوهو لازِم يَعبُدوهو بِالرّوح و الحَق.“</verse>
				<verse number="25">المَرَه قالَت ليهو: ”أنا عارفَه إنّو مَسيّا جاي، هو البِسَمّوهو المَسيح. و لَمّا بِجي، بِوَرّينا كُلّو شي.“</verse>
				<verse number="26">يَسُوع قال ليها: ”أنا البَتكَلَّم مَعاكي هو.“</verse>
				<verse number="27">و في الوَكِت دا، تَلاميذو جو. و كانو بِستَغرَبو إنّو بِتكَلَّم مَعَ مَرَه. لَكِن ولّا واحِد مِنَّهُم قال: ”إنتَ داير شِنو؟“ ولّا: ”لِشِنو إنتَ تِتكَلَّم مَعَ المَرَه دي؟“</verse>
				<verse number="28">و مَرَه خَلَّت بُرمَة المويَه حَقَّتا، و مَشَت لِلمَدينَه، و قالَت لِلنّاس،</verse>
				<verse number="29">”تَعالو، شوفو زول قال لَي كُل العَمَلتو مُدَّة حَياتي. يِمكِن دا يَكون المَسيح؟“</verse>
				<verse number="30">و طَلَعو مِن المَدينَه، و جو ليهو.</verse>
				<verse number="31">و في الوَكِت دا، التَّلاميذ قالو ليهو: ”يا مُعَلِّم، قوم، أُكُل.“</verse>
				<verse number="32">و قال ليهُم: ”أنا عِندي أكل عَشان آكلو، و إنتو ما بِتَعرِفوهو.“</verse>
				<verse number="33">و التَّلاميذ قالو بَعضَهُم لِبَعض: ”يِمكِن زول جاب ليهو شي عَشان ياكلو.“</verse>
				<verse number="34">يَسُوع قال ليهُم: ”الأكل بِتاعي هو أن أعمِل إرادَة الرَّسَّلني، و أكَمِّل عَمَلو.</verse>
				<verse number="35">إنتو تَقولو: بَعَد أربَعَه شُهور، الحَصاد يَجي. لَكِن أنا بَقول ليكُم: أرفَعو عُيونكُم، و شوفو الزِّراعات جاهزَه عَشان يَلِمّوها.</verse>
				<verse number="36">و البِلِم الدُّرَه ياخُد أُجرَتو، و يَلِم دُرَه لِلحَياة الأبَديَّه. عَشان كِدا، المُزارِع و البِلِم الدُّرَه يَفرَحو سَوا.</verse>
				<verse number="37">عَشان كِدا، الكَلام البقول: واحِد يَزرَع، و تاني يَلِم، هو الحَق.</verse>
				<verse number="38">أنا رَسَّلتَكُم عَشان تَلِمّو الما تِعِبتو فيهو. ناس تانيين تِعِبو، و إنتو دَخَلتو في تَعبُم.“</verse>
				<verse number="39">و سامِرِيّين كَتيرين مِن المَدينَه دي آمَنو بيهو بِسَبَب كَلام المَرَه الكانَت بِتَشهَد: ”هو قال لَي كُل العَمَلتو.“</verse>
				<verse number="40">و ناس السَّامِرَه، لَمّا جو ليهو، سألوهو عَشان يَقعُد مَعاهُم. و قَعَد هِناك يومين.</verse>
				<verse number="41">و ناس كُتار خالِص آمَنو بيهو بِسَبَب كَلامو.</verse>
				<verse number="42">و قالو لِلمَرَه: ”بَعَد دا نِحنا ما آمَنّا عَلَشان الكَلام بِتاعِك بَس، لَكِن عَشان نِحنا بِزاتنا سِمِعنا، و عِرِفنا إنّو دا هو بِالحَقيقَه المَسيح، مُخَلِّص الدُّنيا.“</verse>
				<verse number="43">و بَعَد اليومين، مَرَق مِن هِناك، و مَشى لِلجَّليل.</verse>
				<verse number="44">عَشان يَسُوع نَفسو شِهِد إنّو نَبي ما عِندو إحتِرام في وَطَنو.</verse>
				<verse number="45">و لَمّا وِصِل لِلجَّليل، ناس الجَّليل قِبلوهو، عَشان هُم كانو شافو كُل العَمَلو في أُورُشَلِيم في العيد. عَشان هُم كَمان مَشو لِلعيد.</verse>
				<verse number="46">عَشان كِدا، يَسُوع جا مَرَّه تانيَه لِقانا الجَّليل، المَكان الغَيَّر فيهو المويَه لِلخَمر. و كان في موَظَّف المَلِك، في كَفْرَنَاحُوم. و وَلَدو كان عَيّان.</verse>
				<verse number="47">و لَمّا سِمِع يَسُوع جا مِن اليَهُودِيَّه لِلجَّليل، هو مَشى ليهو، و سَألو أن يَنزِل و يَشفي وَلَدو الكان قَريب مِن الموت.</verse>
				<verse number="48">و يَسُوع قال ليهو: ”إنتو ما بِتآمِنو أبَداً إذا ما تَشوفو عَلامات و عَجايِب.“</verse>
				<verse number="49">و موَظَّف المَلِك قال ليهو: ”يا سَيِّد، أنزِل قُبّال ما وَلَدي يَموت.“</verse>
				<verse number="50">يَسُوع قال ليهو: ”أمشي. وَلَدَك حَي.“ و الرّاجِل آمَن بِالكِلمَه القالا ليهو يَسُوع، و مَشى.</verse>
				<verse number="51">و لَمّا كان نازِل، خَدّامينو قابَلوهو و كَلَّموهو: ”وَلَدَك حَي.“</verse>
				<verse number="52">و سألُم عَن السّاعَه الوَلَد إبتَدا يَكون أحسَن. و قالو ليهو: ”أُمبارِح في السّاعَه واحدَه، الحُمَّه خَلَّتو.“</verse>
				<verse number="53">و الأبو عِرِف دا حَصَل في نَفس السّاعَه الفيها يَسُوع قال ليهو: ”وَلَدَك حَي.“ و هو آمَن، و كُلّو أهل بيتو.</verse>
				<verse number="54">و دي كَمان العَلامَه التّانيَه العَمَلا يَسُوع، لَمّا جا مِن اليَهُودِيَّه لِلجَّليل.</verse>
			</chapter>
			<chapter number="5">
				<verse number="1">و بَعَد كِدا، كان في عيد اليَهود، و يَسُوع طَلَع لِأُورُشَلِيم.</verse>
				<verse number="2">و كانَت في أُورُشَلِيم جَمب باب الخِرفان، بِركَة مويَه إسِما بِلُغَة اليَهود، بيت حَسدا، ليها خَمسَه بَراندات.</verse>
				<verse number="3">و عَيّانين كُتار كانو راقِدين فيها، مِنَّهُم عَميانين و عُرج و مَفلوجين،</verse>
				<verse number="4">كُلَّهُم مُنتَظِرين المويَه تِتحَرَّك.</verse>
				<verse number="5">و كان في هِناك راجِل عَيّان مُدَّة تَمانيَه و تَلاتين سَنَه.</verse>
				<verse number="6">و لَمّا يَسُوع شافو، و عِرِف إنّو راقِد هِناك مُدَّه طَويلَه، قال ليهو: ”إنتَ عاوِز الشِّفا؟“</verse>
				<verse number="7">الرّاجِل العَيّان رَدَّ و قال ليهو: ”يا سَيِّد، ما عِندي زول يَنَزِّلني في البِركَه لَمّا المويَه تِتحَرَّك. و لَمّا أجَرِّب أدخُل، واحِد تاني يَنزِل قُبّالي.“</verse>
				<verse number="8">يَسُوع قال ليهو: ”قوم، شيل بِرشَك، و أمشي.“</verse>
				<verse number="9">و طَوّالي، الرّاجِل بِقى طَيب، و شال بِرشو، و مَشى. و كان اليوم داك يوم السَّبِت.</verse>
				<verse number="10">عَشان كِدا، اليَهود قالو لِلزّول البِقي طَيب: ”اليوم هو السَّبِت، و ما بِالقانون ليك تَشيل بِرشَك.“</verse>
				<verse number="11">و قال ليهُم: ”الرّاجِل الشَّفاني، هو قال لَي: شيل بِرشَك و أمشي.“</verse>
				<verse number="12">و سألوهو: ”مِنو هو القال ليك: شيل بِرشَك و أمشي؟“</verse>
				<verse number="13">لَكِن الرّاجِل البِقي طَيب ما كان بِيَعرِف هو مِنو، عَشان يَسُوع دَسَّ نَفسو عَشان كان في جَمَع في المَحَل دا.</verse>
				<verse number="14">و بَعَد كِدا، يَسُوع لِقاهو في الهيكَل. و قال ليهو: ”شوف، إنتَ بِقيت طَيب. ما تَعمِل خَطيَّه تاني مَرَّه، عَشان شي أكعَب ما يَحصَل ليك.“</verse>
				<verse number="15">و الرّاجِل مَرَق و قال لِليَهود إنّو يَسُوع هو الشَّفاهو.</verse>
				<verse number="16">عَشان كِدا، اليَهود كانو بِطرُدو يَسُوع، و عاوِزين يَكتُلوهو، عَشان هو عَمَل كِدا في السَّبِت.</verse>
				<verse number="17">لَكِن يَسُوع رَدَّ و قال ليهُم: ”أبوي دايماً بيَعمِل، و أنا بَعمِل كَمان.“</verse>
				<verse number="18">عَلَشان كِدا، اليَهود كانو دايرين يَكتُلوهو بِأي طَرِيقَه، مُش بَس عَشان هو خالَف السَّبِت، و لَكِن عَشان هو قال كَمان إن الله أبوهو. و كِدا عَمَل نَفسو واحِد مَعَ الله.</verse>
				<verse number="19">و يَسُوع قال ليهُم: ”الحَق الحَق أقول ليكُم، الإبن ما بِقدَر يَعمِل حاجَه مِن نَفسو، لَكِن بَس الهو بِشوف الأبو بيَعمِل. عَشان أي شي الأبو بيَعمِل، الإبن بيَعمِلو كَمان.</verse>
				<verse number="20">عَشان الأبو بِحِب الإبن، و يَوَرّيهو كُلّو شي الهو يَعمِلو. و ماشي يَوَرّيهو عَجايِب أكبَر مِن دي، عَشان إنتو تِستَغرَبو.</verse>
				<verse number="21">زي ما الأبو يَقَوِّم المَيِّتين و يَدّيهو الحَياة، كَمان الإبن يَدّي ليهُم الحَياة زي ما هو عاوِز.</verse>
				<verse number="22">عَشان الأبو ما بِحكُم أي واحِد لَكِن أدّا كُل الحُكم لِلإبن،</verse>
				<verse number="23">عَشان كُل النّاس يَحتَرِمو الإبن، زي ما هُم يَحتَرِمو الأبو. الما يَحتَرِم الإبن، ما يَحتَرِم الأبو الرَّسَّلو.</verse>
				<verse number="24">الحَق الحَق أقول ليكُم، البِسمَع كَلامي و بِآمِن بِالرَّسَّلني، تَكون ليهو الحَياة الأبَديَّه، و ما بِجي لِلحُكم، عَشان هو مَرَق مِن الموت لِلحَياة.</verse>
				<verse number="25">الحَق الحَق أقول ليكُم، السّاعَه بِتَجي، و هي هَسَّع، لَمّا المَيِّتين بِسمَعو صوت إبن الله، و البِسمَعو يَعِيشو.</verse>
				<verse number="26">عَشان زي ما الأبو عِندو حَياة في نَفسو، هو كَمان أدّا لِلإبن عَشان تَكون ليهو الحَياة في نَفسو.</verse>
				<verse number="27">و أدّاهو سُلطَه أن يَحكُم كَمان، عَشان هو إبن الإنسان.</verse>
				<verse number="28">ما تِستَغرَبو مِن دا، عَشان ساعَه بِتَجي لَمّا كُل النّاس الفي القُبور بِيَسمَعو صوتو،</verse>
				<verse number="29">و يَطلَعو، العَمَلو حاجات كوَيسَه لِقيامَة الحَياة، و العَمَلو حاجات بَطّالَه لِقيامَة الدّينونَه.</verse>
				<verse number="30">أنا ما بَقدَر أعمِل شي مِن نَفسي. زي ما أسمَع، أنا أحكُم. و حُكمي عَديل، عَشان أنا ما بَطلُب إرادَتي، لَكِن إرادَة الرَّسَّلني.</verse>
				<verse number="31">إذا بَشهَد لِنَفسي، شَهادَتي مُش الحَق.</verse>
				<verse number="32">في واحِد تاني يَشهَد لَي. و أنا عارِف شَهادَتو الهو بِشهَدا لَي هي حَق.</verse>
				<verse number="33">إنتو رَسَّلتو لِيُوحَنَّا، و هو شِهِد لِلحَق.</verse>
				<verse number="34">و أنا ما بَقبَل شَهادَه مِن إنسان، و لَكِن أقول كِدا عَشان إنتو تَخلَصو.</verse>
				<verse number="35">يُوحَنَّا كان اللَّمبَه المِوَلِّعَه البِتَدّي نور. و إنتو كُنتو رَضيانين تَفرَحو بِنورو لِوَكِت قَليل.</verse>
				<verse number="36">لَكِن أنا عِندي شَهادَه أكبَر مِن شَهادَة يُوحَنَّا. عَشان الأعمال الأبو أدّاها لَي عَشان أتِمّا، الأعمال دي زاتا الأنا بَعمِل، هي تَوَرّي إنّو الأبو رَسَّلني.</verse>
				<verse number="37">و الأبو نَفسو الرَّسَّلني يَشهَد لَي، و إنتو ما سِمِعتو صوتو أبَداً، و ما شُفتو شَكلو.</verse>
				<verse number="38">و كلمَتو ما ساكنَه فيكُم، عَشان إنتو ما بِتآمِنو بيهو الرَّسَّلو.</verse>
				<verse number="39">إنتو تَفَتِّشو الكُتُب، عَشان إنتو تَفتَكِرو عِندَكُم فيهُم الحَياة الأبَديَّه. و هُم البِشهَدو لَي.</verse>
				<verse number="40">و إنتو ما عاوِزين تَجو لَي عَشان تَكون ليكُم الحَياة.</verse>
				<verse number="41">أنا ما بَقبَل مَجد مِن النّاس.</verse>
				<verse number="42">لَكِن أنا عِرِفتَ إنتو ما عِندَكُم مَحَبَّة الله في قُلوبكُم.</verse>
				<verse number="43">أنا جيت بِإسم أبوي، و إنتو ما بِتَقبَلوني. إذا واحِد تاني يَجيكُم بِإسم نَفسو، بِتَقبَلوهو.</verse>
				<verse number="44">كيف تَقدَرو تَآمِنو و إنتو تَقبَلو مَجد، واحِد مِن التّاني، و لَكِن ما بِتفَتِّشو عَلى المَجد المِن الله الوَحيد.</verse>
				<verse number="45">ما تَفتَكِرو أنا بَشتَكي عَليكُم للأبو. في واحِد البِشتَكي عَليكُم، و هو مُوسَى، الفيهو رَجاكُم.</verse>
				<verse number="46">عَشان إذا كُنتو بِتصَدِّقو مُوسَى، كُنتو تَصَدِّقوني، عَشان هو كَتَب عَنّي.</verse>
				<verse number="47">لَكِن إذا كُنتو ما بِتصَدِّقو كُتُب مُوسَى، كيف تَصَدِّقو كَلامي؟“</verse>
			</chapter>
			<chapter number="6">
				<verse number="1">بَعَد كِدا، يَسُوع مَشى لِلجَّمب التّاني لِبَحَر الجَّليل، الهو بَحَر تَبَريَّه.</verse>
				<verse number="2">و ناس كُتار تِبِعوهو، عَشان شافو عَلامات الكان بيَعمِلا لِلعَيّانين.</verse>
				<verse number="3">و يَسُوع طَلَع فوق الجَّبَل، و قَعَد هِناك مَعَ تَلاميذو.</verse>
				<verse number="4">و في الوَكِت داك، عيد اليَهود الإسمو الفِصَح كان قَريب.</verse>
				<verse number="5">و يَسُوع رَفَع عُيونو، و شاف ناس كُتار جايين ليهو. و قال لِفِيلُبُّس: ”مِن وين نَشتَري أكِل عَشان النّاس ديل ياكلو؟“</verse>
				<verse number="6">هو قال كِدا عَشان يَجَرِّب فِيلُبُّس، عَشان يَسُوع عِرِف الماشي يَسَوّيهو.</verse>
				<verse number="7">فِيلُبُّس قال ليهو، ”إن جِبنا عيش بِميتين جِنيه، ما بِكون كِفايَه عَشان كُلّو واحِد ياخُد حِتَّه صَغَيرَه.“</verse>
				<verse number="8">واحِد مِن تَلاميذو، و هو أنْدَرَاوُس، أخو سِمْعَان بُطْرُس، قال ليهو،</verse>
				<verse number="9">”هِنا في وَلَد عِندو خَمسَه رَغِفان شَعير، و سَمَكتين. لَكِن دا شِنو لِناس قَدُر كِدا؟“</verse>
				<verse number="10">يَسُوع قال ليهُم: ”خَلّو النّاس يَقعُدو.“ و كان في المَكان قَش كَتير، و الرُّجال قَعَدو. و عَدَدُم خَمسَة آلاف تَقريباً.</verse>
				<verse number="11">و يَسُوع أخَد العيش، و شَكَر، و قَسَّم عَلى التَّلاميذ. و التَّلاميذ أدّو لِلقَاعِدين، و كَمان السَّمَكتين، زي ما كانو دايرين.</verse>
				<verse number="12">و لَمّا شِبِعو، يَسُوع قال لِتَلاميذو: ”أجمَعو الحِتَت الفاضلَه عَشان ما نَضَيِّع شي.“</verse>
				<verse number="13">و عَلَشان كِدا لَمّو و مَلو إتناشَر قُفَّه مِن الكِسرَه الباقي مِن الخَمسَه رَغِفان شَعير بَعَد ما النّاس أكَلو.</verse>
				<verse number="14">و لَمّا النّاس شافو العَلامَه العَمَلا يَسُوع، هُم قالو: ”صَحيح، دا هو النَّبي الجّاي لِلدُّنيا.“</verse>
				<verse number="15">لَكِن يَسُوع، عَلَشان عِرِف إنَّهُم دايرين يَجو يَمسِكوهو و يَعمِلوهو مَلِك، رَجَع تاني لِلجَّبَل بَراهو.</verse>
				<verse number="16">و لَمّا كان المِسا، تَلاميذو نَزَلو لِلبَحَر.</verse>
				<verse number="17">و دَخَلو المُركَب، و كانو ماشين يَقطَعو البَحَر لِكَفْرَنَاحُوم. و الواطَه بِقَت اللّيل، و يَسُوع لِسَّع ما كان جا ليهُم.</verse>
				<verse number="18">و البَحَر إتحَرَّك مِن هَبوب شَديدَه.</verse>
				<verse number="19">و لَمّا هُم ساقو المُركَب زي تلاتَه ولّا أربَعَه ميل، شافو يَسُوع ماشي عَلى البَحَر، و جاي قَريب لِلمُركَب. و خافو.</verse>
				<verse number="20">و يَسُوع قال ليهُم: ”ما تَخافو، أنا هو.“</verse>
				<verse number="21">و كانو رَضيانين إنّو يَكون مَعاهُم في المُركَب. و طَوّالي المُركَب وِصلَت المَحَل الهُم كانو ماشين ليهو.</verse>
				<verse number="22">و في اليوم التّاني، النّاس الكانو واقفين هِناك في الجَّمب التّاني لِلبَحَر، شافو إنّو مُركَب واحدَه بَس كانَت هِناك. هُم عِرفو هو ما دَخَل المُركَب مَعَ تَلاميذو، و لَكِن التَّلاميذ مَشو بَراهُم.</verse>
				<verse number="23">بَعدين جو مَراكِب تانيَه مِن تَبَريَّه قَريب لِلمَكان الأكَلو فيهو الأكِل بَعَد ما الرَّب شَكَر.</verse>
				<verse number="24">و لَمّا النّاس شافو إنّو يَسُوع ما في هِناك، ولّا تَلاميذو، هُم كَمان دَخَلو المَراكِب و جو لِكَفْرَنَاحُوم يَفَتِّشو عَلى يَسُوع.</verse>
				<verse number="25">و لَمّا لِقوهو في الجَّمب التّاني لِلبَحَر، قالو ليهو: ”يا مُعَلِّم، إنتَ جيت هِنا مِتين؟“</verse>
				<verse number="26">يَسُوع رَدَّ عَليهُم و قال: ”الحَق الحَق أقول ليكُم، إنتو بِتَطلُبوني، ما عَشان العَلامات الشُّفتوها، لَكِن عَشان إنتو أكَلتو مِن الرَّغِفان و شَبِعتو.</verse>
				<verse number="27">ما تَشتَغِلو لِلأكل البِخسَر، لَكِن لِلأكِل البِستَمِر لِلحَياة الأبَديَّه. و إبن الإنسان بِدّي ليكُم، عَشان الله الأبو ثَبَّتو.“</verse>
				<verse number="28">و قالو ليهو: ”نَسَوّي شِنو عَشان نَعمِل أعمال الله؟“</verse>
				<verse number="29">يَسُوع رَدَّ عَليهُم و قال: ”دا هو عَمَل الله، أن تَآمِنو بيهو الهو رَسَّلو.“</verse>
				<verse number="30">و قالو ليهو: ”ياتا عَلامَه تَعمِل عَشان نَشوف و نآمِن بيك؟ إنتَ بِتَعمِل شِنو؟</verse>
				<verse number="31">أبَهاتنا أكَلو مَنّا في الخَلا. زي ما هو مَكتوب: هو أدّاهُم أكل مِن السَّما، عَشان ياكلو.“</verse>
				<verse number="32">يَسُوع رَدَّ و قال ليهُم: ”الحَق الحَق أقول ليكُم، مُش مُوسَى الأدّاكُم المَنّا مِن السَّما، لَكِن أبوي يَدّيكُم العيش الحَقيقي مِن السَّما.</verse>
				<verse number="33">عَشان عيش الله، هو اليَنزِل مِن السَّما، و يَدّي حَياة لِلدُّنيا.“</verse>
				<verse number="34">و قالو ليهو: ”يا سَيِّد، أدّينا العيش دا دايماً.“</verse>
				<verse number="35">و يَسُوع قال ليهُم: ”أنا هو عيش الحَياة. البِجي لَي ما بِكون جَعان، و البِآمِنو بي ما يَعطَش أبَداً.</verse>
				<verse number="36">و لَكِن أنا قُلتَ ليكُم إنَّكُم شُفتوني، و لِسَّع ما بِتآمِنو.</verse>
				<verse number="37">كُل الأبو يَدّيني، يَجي لَي. و البِجي لَي، ما بَطرُدو بَرَّه أبَداً.</verse>
				<verse number="38">عَشان أنا نَزَلتا مِن السَّما، مُش عَشان أعمِل إرادَتي، لَكِن إرادَة الرَّسَّلني.</verse>
				<verse number="39">و دي إرادَة الرَّسَّلني، إنّو كُل الأدّاني، ما أوَدِّر مِنّو شي، لَكِن بَقَوِّمو في اليوم الأخير.</verse>
				<verse number="40">عَشان دي إرادَة أبوي، كُل البِشوف الإبن و بِآمِنو بيهو، تَكون ليهو الحَياة الأبَديَّه. و أنا بَقَوِّمو في اليوم الأخير.“</verse>
				<verse number="41">و اليَهود نَقنَقو عَليهو، عَشان هو قال: ”أنا هو العيش النَزَل مِن السَّما.“</verse>
				<verse number="42">و قالو: ”دا ما يَسُوع إبن يُوسِف؟ و نِحنا عارِفين أبوهو و أُمّو؟ و هَسَّع كيف يَقول: أنا نَزَلتا مِن السَّما؟“</verse>
				<verse number="43">و يَسُوع رَدَّ عَلِّهُم و قال: ”ما تَنَقنِقو في بينكُم.</verse>
				<verse number="44">ما في واحِد يَقدَر يَجي لَي إلّا الأبو الرَّسَّلني يَجيبو لَي. و أنا بَقَوِّمو في اليوم الأخير.</verse>
				<verse number="45">عَشان مَكتوب في الأنبياء: و الكُل بِكونو مِتعَلِّمين مِن الله. و كُل السِّمِع و إتعَلَّم مِن الأبو يَجي لَي.</verse>
				<verse number="46">ما في واحِد شاف الأبو إلّا هو المِن الله. هو بَس شاف الأبو.</verse>
				<verse number="47">الحَق الحَق أقول ليكُم، البِآمِن بي، تَكون ليهو الحَياة الأبَديَّه.</verse>
				<verse number="48">أنا هو عيش الحَياة.</verse>
				<verse number="49">أبَهاتكُم أكَلو المَنّا في الخَلا، و ماتو.</verse>
				<verse number="50">و لَكِن العيش البِنزِل مِن السَّما، الإنسان ياكُل مِنّو و ما يَموت.</verse>
				<verse number="51">أنا هو العيش الحَي النَزَل مِن السَّما. إذا واحِد أكَل مِن العيش دا، هو بِعِيش لِلأبَد. و العيش الأنا بَدّيهو، هو جِسمي البَدّيهو لِحَياة الدُّنيا.“</verse>
				<verse number="52">و اليَهود إتشاكَلو مَعَ بَعض، و قالو: ”كيف الرّاجِل دا يَقدَر يَدينا جِسمو عَشان ناكلو؟“</verse>
				<verse number="53">يَسُوع قال ليهُم: ”الحَق، الحَق أقول ليكُم، كان ما تاكلو جِسم إبن الإنسان، و تَشرَبو دَمّو، ما بِتكون فيكُم حَياة.</verse>
				<verse number="54">كُل الياكُل جِسمي و يَشرَب دَمّي، تَكون ليهو الحَياة الأبَديَّه. و أنا بَقَوِّمو في اليوم الأخير.</verse>
				<verse number="55">عَشان جِسمي أكل حَقيقي، و دَمّي شَراب حَقيقي.</verse>
				<verse number="56">الياكُل جِسمي و يَشرَب دَمّي يَسكُن فِيني، و أنا فيهو.</verse>
				<verse number="57">زي ما الأبو الحَي رَسَّلني، و أنا حَي بِالأبو، كُلّو واحِد الياكُلني يَعيش بي.</verse>
				<verse number="58">دا هو العيش النَزَل مِن السَّما. الأبَهات أكَلو المَنّا في الخَلا و ماتو. لَكِن الياكُل مِن العيش دا، يَعيش لِلأبَد.“</verse>
				<verse number="59">يَسُوع قال الكَلام دا و هو بِعَلِّم في بيت الرَّب في كَفْرَنَاحُوم.</verse>
				<verse number="60">و كَتير مِن تَلاميذو، لَمّا سِمِعو الكَلام دا قالو: ”الكَلام دا صَعب. مِنو يَقدَر يَسمَعو؟“</verse>
				<verse number="61">لَكِن يَسُوع عِرِف في نَفسو إنّو تَلاميذو بِنَقنِقو عَن دا، و قال ليهُم: ”الكَلام دا بِخَلّيكُم تَقَعو؟</verse>
				<verse number="62">كيف بِكون إذا تَشوفو إبن الإنسان يَطلَع لِلمَكان الكان فيهو في الأوَّل؟</verse>
				<verse number="63">الرّوح هو البِدّي حَياة، لَكِن الجِّسم ما فيهو فايدَه. الكَلام البَقولو ليكُم هَسَّع، هو روح و حَياة.</verse>
				<verse number="64">لَكِن بَعض مِنَّكُم ما بِآمِنو أبَداً.“ عَشان هو عِرِف مِن الأوَّل مِنو هُم البِآمِنو، و مِنو الماشي يَنكِرو.</verse>
				<verse number="65">و هو قال: ”عَشان كِدا، أنا قُلتَ ليكُم: ما في واحِد يَقدَر يَجي لَي إلّا إذا أبوي أدّاهو.“</verse>
				<verse number="66">بَعَد كِدا، كُتار مِن تَلاميذو خَلّوهو، و ما تِبِعوهو تاني.</verse>
				<verse number="67">يَسُوع قال لِلإتناشَر: ”إنتو كَمان عاوِزين تَخَلّوني؟“</verse>
				<verse number="68">سِمْعَان بُطْرُس رَدَّ و قال ليهو: ”يا سَيِّد، نِحنا نَمشي لِمِنو؟ إنتَ عِندَك كَلام الحَياة الأبَديَّه.</verse>
				<verse number="69">و نِحنا آمَنّا، و إتأكَّدنا إنتَ قُدّوس الله.“</verse>
				<verse number="70">يَسُوع قال ليهُم: ”أنا ما إختِرتَكُم الإتناشَر؟ و واحِد مِنَّكُم شيطان.“</verse>
				<verse number="71">و هو كان بِتكَلَّم عَن يَهُوذَا إبن سِمْعَان الإِسْخَرْيُوطِي، عَشان هو كان واحِد مِن الإتناشَر، و كان ماشي يَسَلِّمو.</verse>
			</chapter>
			<chapter number="7">
				<verse number="1">بَعَد كِدا، يَسُوع كان يَمشي في الجَّليل. عَشان هو ما كان داير يَمشي في اليَهُودِيَّه، عَشان اليَهود كانو عاوزين يَكتُلوهو.</verse>
				<verse number="2">و عيد الخيام بِتاع اليَهود كان قَريب.</verse>
				<verse number="3">عَشان كِدا، أخوانو قالو ليهو: ”خَلّي المَحَل دا و أمشي لِليَهُودِيَّه عَشان تَلاميذَك يَشوفو أعمالَك البِتَعمِلا.</verse>
				<verse number="4">عَشان ما في زول يَعمِل حاجَه في السِّر، و هو عاوِز يَبَيِّن شُغلو. إن كُنتَ تَعمِل الحاجات دي، وَرّي نَفسَك لِلدُّنيا.“</verse>
				<verse number="5">عَشان أخوانو كَمان ما كانو بِآمِنو بيهو.</verse>
				<verse number="6">يَسُوع قال ليهُم: ”وَكتي لِسَّع ما جا، لَكِن الوَكِت بِتاعكُم دايماً حاضِر.</verse>
				<verse number="7">ناس الدُّنيا ما بِقدَرو يَكرَهوكُم، لَكِن يَكرَهوني أنا، عَشان أنا بَشهَد عَليهُم إنّو أعمالُم بَطّالَه.</verse>
				<verse number="8">أمشو إنتو لِلعيد. أنا ما ماشي لِلعيد دا، عَشان وَكتي لِسَّع ما جا بِالتَّمام.“</verse>
				<verse number="9">و لَمّا قال كِدا، هو قَعَد في الجَّليل.</verse>
				<verse number="10">لَكِن بَعَد ما أخوانو طَلَعو لِلعيد، هو كَمان طَلَع، لَكِن ما قِدّام النّاس لَكِن زي في السِّر.</verse>
				<verse number="11">و اليَهود كانو بِفَتِّشو عَليهو في العيد، و يَقولو: ”هو وين؟“</verse>
				<verse number="12">و كان في كَلام كَتير مِن النّاس مِن جِهَتو. بَعَض مِنَّهُم قالو: ”هو راجِل صالِح،“ و ناس تانيين قالو: ”لا، هو بِغِش النّاس.“</verse>
				<verse number="13">لَكِن، ما في واحِد كان بِتكَلَّم عَنّو قِدّام النّاس بِسَبَب الخوف مِن اليَهود.</verse>
				<verse number="14">و في وَسط العيد، يَسُوع طَلَع لِلهيكَل و بَدا يَعَلِّم.</verse>
				<verse number="15">و اليَهود كانو بِستَغرَبو مِنّو، و قالو: ”مِن وين يَعرِف الكُتُب و هو ما إتعَلَّم؟“</verse>
				<verse number="16">يَسُوع قال ليهُم: ”التَّعليم بِتاعي ما حَقّي، لَكِن حَق الرَّسَّلني.</verse>
				<verse number="17">إذا واحِد رَضيان يَعمِل إرادَة الله، هو ماشي يَعرِف التَّعليم دا، إذا هو مِن الله، ولّا أنا بَتكَلَّم بيهو مِن نَفسي.</verse>
				<verse number="18">البِتكَلَّم مِن نَفسو بِطلُب مَجد نَفسو. لَكِن البِطلُب المَجد حَق الرَّسَّلو، هو أمين، و ما فيهو غِش.</verse>
				<verse number="19">مُوسَى ما أدّاكُم القانون؟ و ما في واحِد مِنَّكُم يَحفَظ القانون. لِشِنو عاوِزين تَكتُلوني؟“</verse>
				<verse number="20">النّاس رَدّو عَليهو: ”إنتَ عِندَك شيطان. مِنو عاوِز يَكتُلَك؟“</verse>
				<verse number="21">يَسُوع قال ليهُم: ”أنا عَمَلتَ عَمَل واحِد، و كُلُّكُم بِتِستَغرَبو.</verse>
				<verse number="22">عَلَشان دا، مُوسَى أدّاكُم الطَّهور، و دا ما مِن مُوسَى، لَكِن مِن الأبَهات. و في السَّبِت إنتو تَطَهِّرو إنسان.</verse>
				<verse number="23">إذا زول يَقبَل الطَّهور في يوم السَّبِت عَشان قانون مُوسَى ما بِتكَسَّر، لِشِنو إنتو زَعلانين مِنّي عَشان أنا شَفيت الزّول كُلّو في السَّبِت؟</verse>
				<verse number="24">ما تَحكُمو زي ما تَشوفو مِن بَرَّه، لَكِن أحكُمو حُكم عادِل.“</verse>
				<verse number="25">بَعدين، بَعض النّاس مِن أُورُشَلِيم قالو: ”دا ما هو الهُم عاوِزين يَكتُلوهو؟</verse>
				<verse number="26">و شوفو هو بِتكَلَّم قِدّام النّاس، و ما في واحِد يَقول ليهو شي. السَّلاطين عِرفو تَمام إنّو دا هو المَسيح نَفسو؟</verse>
				<verse number="27">الرّاجِل دا، نِحنا عارِفينو مِن وين. لَكِن المَسيح لَمّا يَجي، ما في زول بِيَعرِف هو يَجي مِن وين.“</verse>
				<verse number="28">لَمّا يَسُوع كان قاعِد بِعَلِّم في الهيكَل، هو نادى و قال: ”إنتو كُلُّكُم تَعرِفوني، و تَعرِفو مِن وين أنا جيت. أنا ما جيت مِن نَفسي. لَكِن الرَّسَّلني هو حَق، و إنتو ما بِتَعرِفوهو.</verse>
				<verse number="29">أنا بَعرِفو، عَشان أنا جيت مِنّو، و هو رَسَّلني.“</verse>
				<verse number="30">عَشان كِدا، هُم جَرَّبو يَقبُضو عَليهو، لَكِن ما في زول قِدِر يَخُت إيدو عَليهو، عَشان ساعتو لِسَّع ما جات.</verse>
				<verse number="31">عَلى كِدا، كَتير مِن النّاس آمَنو بيهو، و قالو: ”لَمّا المَسيح يَجي، هو ماشي يَعمِل أعمال أكتَر مِن الأعمال الرّاجِل دا عَمَلا؟“</verse>
				<verse number="32">و الفَرّيسيّين سِمِعو أن النّاس يِتكَلَّمو عَنّو، و القُسُس الكُبار و الفَرّيسيّين رَسَّلو حُرّاس عَشان يَمسِكوهو.</verse>
				<verse number="33">و يَسُوع قال ليهُم: ”أنا مَعاكُم مُدَّه قِصَيرَه، و بَعدين أمشي ليهو الرَّسَّلني.</verse>
				<verse number="34">إنتو بِتفَتِّشو عَلي، و ما ماشين تَلقوني. و لِلمَحَل الأنا أكون فيهو، إنتو ما بِتَقدَرو تَجو.“</verse>
				<verse number="35">اليَهود قالو الواحِد لِلتاني: ”الرّاجِل دا عاوِز يَمشي وين حَتّى نِحنا ما ماشين نَلقاهو؟ هو عاوِز يَمشي لِشَعبنا السّاكنين في اليونان و يَعَلِّم اليونانيين؟</verse>
				<verse number="36">و مَعنى الكَلام دا شِنو؟ القالو: إنتو ماشين تَفَتِّشو عَلي، و ما بِتَلقوني، و: لِلمَحَل الأنا بَكون فيهو، إنتو ما بِتَقدَرو تَجو.“</verse>
				<verse number="37">و في اليوم الأخير الكَبير مِن العيد، يَسُوع وَقَف و نادى و قال: ”إذا أي واحِد عَطَش، خَليهو يَجي لَي و يَشرَب.</verse>
				<verse number="38">البِآمِن بي زي ما قال الكِتاب، بَحَر مويَه حَيَّه يَجري مِن بَطنو،“</verse>
				<verse number="39">و هو قال دا عَن الرّوح، لِديل الآمَنو بيهو و الماشين يَقبَلوهو. عَشان الرّوح لِسَّع ما جا، عَشان يَسُوع لِسَّع ما كان إتمَجَّد.</verse>
				<verse number="40">لَمّا بَعض مِن النّاس سِمِعو الكَلام دا، قالو: ”دا بِالحَقيقَه هو النَّبي.“</verse>
				<verse number="41">تانيين قالو: ”دا هو المَسيح.“ لَكِن تانيين قالو: ”المَسيح بِجي مِن الجَّليل؟</verse>
				<verse number="42">الكِتاب ما قال إنّو المَسيح بِجي مِن أولاد دَاوُد؟ و بِجي مِن بيت لَحَم، المَكان السَّكَن فيهو دَاوُد؟“</verse>
				<verse number="43">عَشان كِدا، حَصَل إنقِسام في النّاس بِخُصوص يَسُوع.</verse>
				<verse number="44">بَعض مِنَّهُم كانو دايرين يَمسِكوهو، لَكِن ما في واحِد خَتَّ إيدينو عَليهو.</verse>
				<verse number="45">بَعدين الحُرّاس رَجَعو لِلقُسُس الكُبار و الفَرّيسيّين. و هُم سألوهُم: ”لِشِنو ما جِبتوهو؟“</verse>
				<verse number="46">الحُرّاس رَدّو عَليهُم و قالو: ”ما في واحِد إتكَلَّم زي الرّاجِل دا أبَداً.“</verse>
				<verse number="47">و الفَرّيسيّين رَدّو عَليهُم و قالو: ”و هو غَشّاكُم كَمان؟</verse>
				<verse number="48">في واحِد مِن الرّؤساء ولّا مِن الفَرِّيسِيِّين آمَن بيهو؟</verse>
				<verse number="49">لَكِن الجَّماعَه ديل الما بِيَعرِفو القانون مَلعونين.“</verse>
				<verse number="50">نِقُدِموس، الرّاجِل الجّا لِيَسُوع قُبّال، و كان واحِد مِنَّهُم، قال ليهُم،</verse>
				<verse number="51">”قانونّا يَحكُم عَلى زول قُبّال ما يَسمَع مِنّو في الأوَّل؟ و بِيَعرِف هو عَمَل شِنو؟“</verse>
				<verse number="52">و رَدّو و قالو ليهو: ”إنتَ مِن الجَّليل؟ فَتِّش، و شوف إنّو نَبي ما قام مِن الجَّليل.“</verse>
				<verse number="53">و بَعدين كُلّو واحِد مَشى لِبيتو.</verse>
			</chapter>
			<chapter number="8">
				<verse number="1">لَكِن يَسُوع مَشى لِجَبَل الزّيتون.</verse>
				<verse number="2">و في الصَّباح بَدري، رَجَع تاني لِلهيكَل. و النّاس كُلَّهُم جو ليهو. و قَعَد و إبتَدا يَعَلِّمُم.</verse>
				<verse number="3">و مُعَلِّمين القانون و الفَرّيسيّين قَدَّمو ليهو مَرَه مَسَكوها في زِنا. و لَمّا وَقَّفوها في الوَسِط،</verse>
				<verse number="4">قالو ليهو: ”يا مُعَلِّم، المَرَه دي مَسَكوها و هي بِتَعمِل الزِّنا.</verse>
				<verse number="5">و في القانون، مُوسَى أمَرنا نَرمي حُجار عَلى واحدَه زي دي. و إنتَ تَقول شِنو؟“</verse>
				<verse number="6">هُم قالو كِدا عَشان يَجَرِّبوهو، عَشان يَكون عِندَهُم سَبَب بِشتَكوهو بيهو. لَكِن يَسُوع دَنقَر، و كَتَب بِأصبَعو في الأرض.</verse>
				<verse number="7">و لَمّا إستَمَرّو يَسألوهو، قام و قال ليهُم: ”هو الما عِندو خَطيَّه بينكُم خَليهو يَرميها بِحَجَر في الأوَّل.“</verse>
				<verse number="8">و دَنقَر تاني مَرَّه، و كَتَب بِأصبَعو في الأرض.</verse>
				<verse number="9">لَكِن لَمّا سِمِعوهو، مَرَقو واحِد وَرا واحِد، و إبتَدو مِن الكُبار لِلصُّغار، لِغايَة ما خَلّو يَسُوع بَراهو، و المَرَه واقفَه قِدّامو.</verse>
				<verse number="10">و لَمّا يَسُوع وَقَف، هو قال ليها: ”يا سِت، وين النّاس المُشتَكين عَليكي؟ ما في واحِد حَكَم عَليكي؟“</verse>
				<verse number="11">هي قالَت ليهو: ”ما في واحِد، يا سَيِّد.“ و يَسُوع قال ليها: ”و لا أنا بَحكُم عَليكي. أمشي، و ما تَعمِللي خَطيَّه تاني مَرَّه.“</verse>
				<verse number="12">مَرَّه تانيَه، يَسُوع إتكَلَّم مَعاهُم و قال: ”أنا هو نور الدُّنيا. البِتبَعني ما يَمشي في الضُّلُمَّه أبَداً، لَكِن يَكون ليهو نور الحَياة.“</verse>
				<verse number="13">بَعدين الفَرِّيسِيِّين قالو ليهو: ”إنتَ تَشهَد لِنَفسَك، و عَشان كِدا، الشَّهادَه بِتاعتَك ما صَحيح.“</verse>
				<verse number="14">يَسُوع رَدَّ و قال ليهُم: ”حَتّى إذا كان أنا أشهَد لِنَفسي، شَهادَتي حَق، عَشان أنا عارِف مِن وين أنا جيت، و لِوين أنا ماشي. لَكِن إنتو ما عارفين مِن وين أنا جاي، ولّا لِوين أنا ماشي.</verse>
				<verse number="15">إنتو بِتَحكُمو حَسَب الجِّسم، لَكِن أنا ما بَحكُم أي واحِد.</verse>
				<verse number="16">حَتّى إذا حَكَمتَ، الحُكم بِتاعي صَحيح، عَشان أنا ما أحكُم بَراي، لَكِن أنا و الأبو الرَّسَّلني.</verse>
				<verse number="17">كَمان مَكتوب في القانون بِتاعكُم: ’شَهادَة إتنين رُجال، هي حَق.‘</verse>
				<verse number="18">أنا أشهَد لِنَفسي، و الأبو الرَّسَّلني يَشهَد لَي.“</verse>
				<verse number="19">و بَعدين قالو ليهو: ”وين أبوك؟“ يَسُوع قال ليهُم: ”إنتو ما بِتَعرِفوني، و ما بِتَعرِفو أبوي. إذا عِرِفتوني، كُنتو عِرِفتو أبوي كَمان.“</verse>
				<verse number="20">يَسُوع قال ليهُم الكَلام دا جَمب الخَزنَه، لَمّا كان بِعَلِّم في الهيكَل. و ما في واحِد قَبَضو، عَشان وَكتو لِسَّع ما كان جا.</verse>
				<verse number="21">يَسُوع قال ليهُم تاني: ”أنا بَمشي، و إنتو بِتفَتِّشو عَلي، و تَموتو في خَطِيَّتكُم. و المَحَل الأنا ماشي ليهو، إنتو ما بِتَقدَرو تَجو ليهو.“</verse>
				<verse number="22">بَعدين اليَهود قالو: ”هو بِكتُل نَفسو؟ عَشان يَقول: المَحَل الأنا ماشي ليهو، إنتو ما بِتَقدَرو تَجو ليهو.“</verse>
				<verse number="23">قال ليهُم: ”إنتو مِن تِحِت، و أنا مِن فوق. إنتو مِن الدُّنيا دي، لَكِن أنا ما مِن الدُّنيا دي.</verse>
				<verse number="24">أنا قُلتَ ليكُم إنتو ماشين تَموتو في خَطاياكُم. عَشان إنتو ما بِتآمِنو إنّي أنا هو، إنتو ماشين تَموتو في خَطاياكُم.“</verse>
				<verse number="25">قالو ليهو: ”إنتَ مِنو؟“ و يَسُوع قال ليهُم: ”أنا هو الكَلَّمتَكُم بيهو مِن الأوَّل.</verse>
				<verse number="26">أنا عِندي حاجات كَتيرَه أقولا ليكُم، و أحكُم عَليكُم. لَكِن الرَّسَّلني، هو حَق، و السِّمِعتو مِنّو، دا بَقولو لِلدُّنيا.“</verse>
				<verse number="27">لَكِن هُم ما فِهمو إنّو كان بِكَلِّمُم عَن الأبو.</verse>
				<verse number="28">و يَسُوع قال ليهُم: ”لَمّا تَرفَعو إبن الإنسان، في الوَكِت دا بِتَعرِفو إنّي أنا هو، و أنا ما بَعمِل حاجَه بِنَفسي. لَكِن زي ما عَلَّمني أبوي، أنا بَقول الحاجات دي.</verse>
				<verse number="29">و الرَّسَّلني، هو مَعاي. هو ما بِخَلّيني بَراي، عَشان أنا دايماً بَعمِل الحاجات الهو بِكون مَبسوط مِنَّها.“</verse>
				<verse number="30">لَمّا كان بِتكَلَّم بِالكَلام دا، ناس كُتار آمَنو بيهو.</verse>
				<verse number="31">و بَعدين يَسُوع قال لِليَهود الآمَنو بيهو: ”كان إنتو ثابِتين في كَلامي، بِالحَق تَكونو تَلاميذي.</verse>
				<verse number="32">و بِتَعرِفو الحَق، و الحَق بِدّيكُم الحُرّيَّه.“</verse>
				<verse number="33">رَدّو و قالو ليهو: ”نِحنا أولاد إِبْرَاهِيم، و ما في زول يَعمِلنا عَبيد أبَداً. كيف إنتَ تَقول: نِحنا بِنكون حُرّين؟“</verse>
				<verse number="34">يَسُوع رَدَّ و قال ليهُم: ”الحَق الحَق أقول ليكُم، كُلّو واحِد اليَعمِل الخَطيَّه، هو عَبد لِلخَطيَّه.</verse>
				<verse number="35">و العَبد ما بِستَمِر في البيت لِلأبَد. لَكِن الإبن، هو البِيَقعُد في البيت لِلأبَد.</verse>
				<verse number="36">إذا الإبن أدّاكُم الحُرّيَّه، بِالحَق بِتكونو حُرّين.</verse>
				<verse number="37">أنا عارِف إنتو أولاد إِبْرَاهِيم. لَكِن إنتو عاوزين تَكتُلوني، عَشان كَلامي ما عِندو مَحَل فيكُم.</verse>
				<verse number="38">أنا بَتكَلَّم الشُّفتو مَعَ أبوي، و إنتو بِتَعمِلو السِّمِعتوها مِن أبوكُم.“</verse>
				<verse number="39">رَدّو و قالو ليهو: ”إِبْرَاهِيم هو أبونا.“ يَسُوع قال ليهُم: ”كان إنتو أولاد إِبْرَاهِيم، كُنتو تَعمِلو أعمال إِبْرَاهِيم.</verse>
				<verse number="40">لَكِن إنتو هَسَّع دايرين تَكتُلوني، و أنا هو القال ليكُم الحَق السِّمِعتو مِن الله. و إِبْرَاهِيم ما عَمَل حاجَه زي دي.</verse>
				<verse number="41">إنتو تَعمِلو أعمال أبوكُم.“ قالو ليهو: ”نِحنا ما كُنّا مَولودين مِن زِنا. عِندَنا أبو واحِد، و هو الله.“</verse>
				<verse number="42">يَسُوع قال ليهُم: ”إذا كان الله أبوكُم، كُنتو تَحِبّوني، عَشان أنا مَرَقتَ و جيت مِن الله. أنا ما جيت مِن نَفسي، لَكِن هو رَسَّلني.</verse>
				<verse number="43">لِشِنو إنتو ما بِتَفهَمو كَلامي؟ عَشان إنتو ما تَقدَرو تَسمَعو كَلامي.</verse>
				<verse number="44">إنتو مِن أبوكُم هو إبْلِيس، و إنتو بِتَعمِلو زي ما أبوكُم عاوِز. هو كان كَتّال النّاس مِن الأوَّل، و ما ثَبَت في الحَق، عَشان ما فيهو حَق. و لَمّا يتكَلَّم بِالكِضِب، هو بِتكَلَّم مِن عِندو، عَشان هو كَضّاب، و أبو الكِضِب.</verse>
				<verse number="45">لَكِن عَلَشان أنا بَقول الحَق، إنتو ما بِتآمِنو بي.</verse>
				<verse number="46">مِنو مِنَّكُم يَوَبِّخني عَلى خَطيَّه؟ و عَلَشان أقول الحَق، لِشِنو إنتو ما بِتآمِنو بي؟</verse>
				<verse number="47">هو المِن الله يَسمَع كَلام الله. عَشان كِدا، إنتو ما بِتَسمَعو، عَشان إنتو ما مِن الله.“</verse>
				<verse number="48">اليَهود رَدّو و قالو ليهو: ”نِحنا ما قُلنا الحَق لَمّا قُلنا إنتَ سامِري، و عِندَك شيطان؟“</verse>
				<verse number="49">يَسُوع رَدَّ و قال ليهُم: ”أنا ما عِندي شيطان، لَكِن أنا أحتَرِم أبوي، و إنتو ما تَحتَرِموني.</verse>
				<verse number="50">أنا ما بَطلُب مَجد لِنَفسي. في واحِد البِطلُبو، و هو بِكون القاضي.</verse>
				<verse number="51">الحَق الحَق أقول ليكُم، إذا كان واحِد بِحفَظ كَلامي، هو ما بِشوف الموت أبَداً.“</verse>
				<verse number="52">و اليَهود قالو ليهو: ”هَسَّع عِرِفنا عِندَك شيطان. إِبْرَاهِيم مات و الأنبياء، و إنتَ تَقول: كان واحِد يَحفَظ كَلامي، ما بِشوف الموت أبَداً.</verse>
				<verse number="53">إنتَ أكبَر مِن إِبْرَاهِيم أبونا المات؟ و الأنبياء الماتو؟ إنتَ تَعمِل نَفسَك تَكون مِنو؟“</verse>
				<verse number="54">يَسُوع رَدَّ و قال ليهُم: ”إذا بَمَجِّد نَفسي، مَجدي ما ليهو فايدَه. أبوي هو البِمَجِّدني، الإنتو تَقولو هو إلَهكُم.</verse>
				<verse number="55">و إنتو ما بِتَعرِفوهو، لَكِن أنا بَعرِفو. و إذا كان قُلتَ ما بَعرِفو، أكون كَضّاب زيَكُم. لَكِنّي أعرِفو و أحفَظ كلمَتو.</verse>
				<verse number="56">أبوكُم إِبْرَاهِيم إنبَسَط عَشان يَشوف يومي. و هو شافو و فِرِح.“</verse>
				<verse number="57">اليَهود قالو ليهو: ”إنتَ عُمرَك لِسَّع ما خَمسين سَنَه. كيف شُفتَ إِبْرَاهِيم؟“</verse>
				<verse number="58">يَسُوع قال ليهُم: ”الحَق الحَق أقول ليكُم، قُبّال ما إِبْرَاهِيم كان في، أنا مَوجود.“</verse>
				<verse number="59">و هُم رَفَعو حُجار عَشان يَرموهو بيها. لَكِن يَسُوع دَسَّ نَفسو، و مَشى مِن الهيكَل.</verse>
			</chapter>
			<chapter number="9">
				<verse number="1">و لَمّا كان يَمشي، شاف راجِل عَميان مِن وِلادتو.</verse>
				<verse number="2">و تَلاميذو سألوهو و قالو: ”يا مُعَلِّم، مِنو عَمَل خَطيَّه، الرّاجِل دا؟ ولّا والِديهو؟ عَلَشان هو كان مَولود عَميان.“</verse>
				<verse number="3">يَسُوع رَدَّ و قال ليهُم: ”الرّاجِل دا ما عِندو خَطيَّه، ولّا والِديهو، لَكِن عَشان أعمال الله بِظهَرو فيهو.</verse>
				<verse number="4">لازِم نَعمِل أعمال الرَّسَّلني ما دام النَّهار. عَشان بِجي ليل لَمّا واحِد ما يَقدَر يَشتَغِل.</verse>
				<verse number="5">و لَمّا أنا في الدُّنيا، أنا نور الدُّنيا.“</verse>
				<verse number="6">و لَمّا قال كِدا، بَزَق عَلى الأرض، و عَمَل طين مِن البُزاق، و خَتَّ الطّين فوق عُيون العَميان.</verse>
				<verse number="7">و قال ليهو: ”أمشي غَسِّل في بِركَة سِلوام، المَعناها مَرَسَّل.“ بَعدين مَشى و غَسَّل، و جا، و قِدِر يَشوف.</verse>
				<verse number="8">و الجّيران و النّاس الكانو بِشوفوهو مِن زَمان لَمّا هو كان عَميان، قالو: ”مُش دا الرّاجِل الكان بِيَقعُد و يَسأل حاجَه مِن النّاس؟“</verse>
				<verse number="9">و بَعض مِن النّاس قالو: ”دا هو،“ و لَكِن تانيين قالو: ”دا زيهو.“ و هو قال: ”أنا هو.“</verse>
				<verse number="10">و قالو ليهو: ”كيف عُيونَك إنفَتَحَت؟“</verse>
				<verse number="11">هو رَدَّ و قال ليهُم: ”إنسان إسمو يَسُوع عَمَل طين و مَسَح عُيوني و قال لَي: أمشي لِبِركَة سِلوام و غَسِّل. و مَشيت و غَسَّلتَ و عُيوني إنفَتَحَت.“</verse>
				<verse number="12">هُم قالو ليهو: ”هو وين؟“ قال ليهُم: ”أنا ما بَعرِف.“</verse>
				<verse number="13">و جابو لِلفَرّيسيّين الرّاجِل القُبّال كان عَميان.</verse>
				<verse number="14">و كان يوم السَّبِت لَمّا يَسُوع عَمَل الطّين و فَتَح عُيون العَميان.</verse>
				<verse number="15">الفَرِّيسِيِّين سألوهو كَمان: ”كيف عُيونَك إنفَتَحَت؟“ و قال ليهُم: ”هو خَتَّ طين عَلى عُيوني، و أنا غَسَّلتَ، و هَسَّع بَشوف.“</verse>
				<verse number="16">و بَعض الفَرِّيسِيِّين قالو: ”الرّاجِل دا مُش مِن الله، عَشان هو ما بِحفَظ السَّبِت.“ تانيين قالو: ”كيف راجِل خاطي يَقدَر يَعمِل زي العَلامات دي؟“ و بِقو مِنقَسِمين.</verse>
				<verse number="17">قالو لِلعَميان مَرَّه تانيَه: ”و إنتَ تَقول عَنّو شِنو، عَشان فَتَح عُيونَك؟“ و قال: ”هو نَبي.“</verse>
				<verse number="18">و اليَهود ما صَدَّقو هو كان عَميان و عُيونو إنفَتَحَت، لِغايَة ما نادو والِديهو.</verse>
				<verse number="19">و قالو ليهُم: ”دا هو وَلَدكُم القُلتو إنّو إتوَلَد عَميان؟ كيف هو بِشوف هَسَّع؟“</verse>
				<verse number="20">والِديهو رَدّو و قالو ليهُم: ”نِحنا عارفين دا وَلَدنا، و هو إتوَلَد عَميان.</verse>
				<verse number="21">لَكِن كيف هو بِشوف هَسَّع، نِحنا ما بِنَعرِف، ولّا مِنو فَتَح عُيونو نِحنا ما بِنَعرِف. هو بِقى راجِل. أسألوهو، و هو يتكَلَّم عَن نَفسو.“</verse>
				<verse number="22">و والِديهو قالو كِدا عَشان هُم كانو خايفين مِن اليَهود، عَشان اليَهود إتَّفَقو، إنّو إذا واحِد إعتَرَف هو المَسيح، يَطرُدوهو مِن بيت الرَّب.</verse>
				<verse number="23">عَشان كِدا، والِديهو قالو: ”هو بِقى راجِل. أسألوهو.“</verse>
				<verse number="24">و مَرَّه تانيَه نادو الرّاجِل الكان عَميان، و قالو ليهو: ”أَدِّي المَجد لِلَّه. نِحنا بِنَعرِف الرّاجِل دا خاطي.“</verse>
				<verse number="25">هو رَدَّ و قال ليهُم: ”إذا هو خاطي أنا ما بَعرِف، لَكِن أنا أعرِف شي واحِد. أنا كُنتَ عَميان، و هَسَّع أنا بَشوف.“</verse>
				<verse number="26">و عَلَشان كِدا قالو ليهو: ”هو عَمَل ليك شِنو؟ كيف فَتَح عُيونَك؟“</verse>
				<verse number="27">رَدَّ عَليهُم و قال: ”أنا قُلتَ ليكُم و إنتو ما سِمِعتو. لِشِنو عاوزين تَسمَعو تاني؟ إنتو دايرين تَكونو تَلاميذ ليهو؟“</verse>
				<verse number="28">و شَتَموهو و قالو: ”إنتَ تِلميذ الرّاجِل داك، لَكِن نِحنا تَلاميذ مُوسَى.</verse>
				<verse number="29">نِحنا بِنَعرِف الله كَلَّم مُوسَى، لَكِن الزّول دا، نِحنا ما عارفين هو مِن وين.“</verse>
				<verse number="30">الرّاجِل رَدَّ عَليهُم و قال: ”دا عَجيب! إنتو ما عارفين هو مِن وين، و هو فَتَح عُيوني!</verse>
				<verse number="31">نِحنا بِنَعرِف الله ما بِسمَع لِلخاطيين، لَكِن كان واحِد يَخاف الله و يَعمِل إرَادَتو، الله يَسمَع ليهو.</verse>
				<verse number="32">مِن ما الله خَلَق الأرض، ما سِمِعنا واحِد فَتَح عُيون زول مَولود عَميان.</verse>
				<verse number="33">إذا الرّاجِل دا ما كان مِن الله، ما كان قِدِر يَعمِل شي.“</verse>
				<verse number="34">رَدّو و قالو ليهو: ”إنتَ كُنتَ مَولود في الخَطايا تَمام، و إنتَ تَعَلِّمنا؟“ و طَرَدوهو بَرَّه.</verse>
				<verse number="35">و يَسُوع سِمِع هُم طَرَدوهو بَرَّه. و لِقاهو و قال ليهو: ”إنتَ بِتآمِن بِإبن الله؟“</verse>
				<verse number="36">رَدَّ و قال ليهو: ”مِنو هو، يا سَيِّد، عَشان أآمِن بيهو؟“</verse>
				<verse number="37">يَسُوع قال ليهو: ”إنتَ شُفتو، و البِتكَلَّم مَعاك دا هو.“</verse>
				<verse number="38">و قال: ”بآمِن، يا سَيِّد.“ و عَبَدو.</verse>
				<verse number="39">و يَسُوع قال ليهو: ”أنا جيت لِلدُّنيا دي عَشان أحكُم، حَتّى النّاس الما بِشوفو بِشوفو، و البِشوفو بِكونو عَميانين.“</verse>
				<verse number="40">و بَعض مِن الفَرِّيسِيِّين الكانو مَعاهو، سِمِعو و قالو ليهو: ”نِحنا كَمان عَميانين؟“</verse>
				<verse number="41">يَسُوع قال ليهُم: ”إذا كُنتو عَميانين، ما كانَت عِندَكُم خَطيَّه. لَكِن هَسَّع بِتقولو: نِحنا بِنشوف. خَطِيَّتكُم قاعدَه.</verse>
			</chapter>
			<chapter number="10">
				<verse number="1">الحَق الحَق أقول ليكُم، هو الما بِدخُل مِن الباب لِزَريبَة الخِرفان، لَكِن يَطلَع بِطَريق تاني، الإنسان دا حَرامي و سَرّاق.</verse>
				<verse number="2">لَكِن الإنسان البِدخُل بِالباب، هو راعي الخِرفان.</verse>
				<verse number="3">الغَفير يَفتَح ليهو الباب. و الخِرفان يَسمَعو صوتو، و هو يَنادي الخِرفان بِتوعو بِالأسامي، و يَقودُم بَرَّه.</verse>
				<verse number="4">و لَمّا يَمَرِّق الخِرفان لِبَرَّه، يَمشي قِدّامُم، و الخِرفان يَتبَعوهو، عَشان هُم بِيَعرِفو صوتو.</verse>
				<verse number="5">لَكِن هُم ما يَتبَعو الغَريب أبَداً، لَكِن يَهرُبو مِنّو، عَشان هُم ما بِيَعرِفو صوت الغَريبين.“</verse>
				<verse number="6">و يَسُوع قال ليهُم المَثَل دا، لَكِن هُم ما فِهمو الشّي الكان بِقولو ليهُم.</verse>
				<verse number="7">عَلَشان دا، يَسُوع قال ليهُم كَمان: ”الحَق الحَق أقول ليكُم، أنا هو باب الخِرفان.</verse>
				<verse number="8">كُل الجّو قُبّالي، هُم حَراميَّه و سَرّاقين. لَكِن الخِرفان ما سِمِعو ليهُم.</verse>
				<verse number="9">أنا هو الباب. إن كان واحِد يَدخُل بي، هو بِكون مُخَلَّص، و بِدخُل و بِطلَع و يَلقا أكل.</verse>
				<verse number="10">الحَرامي ما بِجي إلّا عَشان يَسرِق و يَكتُل و يَخرَب. لَكِن أنا جيت عَشان هُم يَلقو الحَياة، و يَلقوها بِالكامِل.</verse>
				<verse number="11">أنا هو الرّاعي الصّالِح. و الرّاعي الصّالِح يَدّي حَياتو فِشان الخِرفان.</verse>
				<verse number="12">و لَكِن المِأجِّر، الهو مُش الرّاعي، و الخِرفان مُش بِتوعو، لَمّا يَشوف المَرفَعين جاي، هو يَسيب الخِرفان و يَهرَب. و المَرفَعين يَمسِك الخِرفان و يَفَرتِكُم.</verse>
				<verse number="13">و المِأجِّر يَهرَب، عَشان هو مِأجِّر، و ما بِخَلّي بالو للخِرفان.</verse>
				<verse number="14">أنا هو الرّاعي الصّالِح. أنا بَعرِف خِرفاني، و خِرفاني بِيِعرِفوني.</verse>
				<verse number="15">زي ما الأبو بِيَعرِفني، أنا بَعرِف الأبو. و أنا بَدّي حَياتي عَشان الخِرفان.</verse>
				<verse number="16">و أنا عِندي خِرفان تانيين، و هُم ما مِن الزَّريبَه دي. ديل كَمان لازِم أجيبُم. و هُم بِسمَعو صوتي. و بَعدين يَكون مُراح واحِد و راعي واحِد.</verse>
				<verse number="17">و عَلَشان كِدا الأبو بِحِبّني، عَشان أنا بَدّي حَياتي، و باخُدا مَرَّه تانيَه.</verse>
				<verse number="18">ما في واحِد ياخُدا مِنّي، لَكِن أنا بَدّيها مِن نَفسي. عِندي سُلطَه لِأدِيها، و عِندي سُلطَه باخُدا كَمان. أنا قِبِلتَ الأمر دا مِن أبوي.“</verse>
				<verse number="19">و اليَهود إنقَسَمو تاني مَرَّه، بِسَبَب الكَلام دا.</verse>
				<verse number="20">و كُتار مِنَّهُم قالو: ”هو عِندو شيطان، و هو مَجنون. عَشان شِنو بِتَسمَعو ليهو؟“</verse>
				<verse number="21">تانيين قالو: ”دا ما كَلام إنسان عِندو شيطان. الشّيطان يَقدَر يَفتَح عُيون العَميان؟“</verse>
				<verse number="22">و كان عيد التَجديد في أُورُشَلِيم. و كان الوَكِت شِتا.</verse>
				<verse number="23">و يَسُوع كان بِمشي في الهيكَل في بَراندات سُلَيْمَان.</verse>
				<verse number="24">و بَعدين، اليَهود إتلَمّو حَوَليهو و قالو ليهو: ”تَخَلّينا نِستَنّا لِمِتين؟ إذا إنتَ المَسيح، قول لينا بِكَلام مَفهوم.“</verse>
				<verse number="25">يَسُوع رَدَّ و قال ليهُم: ”أنا قُلتَ ليكُم و إنتو ما بِتآمِنو. الأعمال الأنا بَعمِلا بِإسم أبوي هُم يَشهَدو لَي.</verse>
				<verse number="26">لَكِن إنتو ما بِتآمِنو، عَشان إنتو ما مِن خِرفاني، زي ما قُلتَ ليكُم.</verse>
				<verse number="27">خِرفاني بِسمَعو صوتي، و أنا بَعرِفُم. و هُم يَتبَعوني.</verse>
				<verse number="28">و أنا بَدّيهُم حَياة أبَديَّه، و هُم ما بِموتو أبَداً، و ما في واحِد يَقدَر يَشيلُم مِن إيدي.</verse>
				<verse number="29">أبوي الأدّاهُم لَي، هو أكبَر مِن كُلَّهُم. و ما في واحِد يَقدَر يَشيلُم مِن إيد أبوي.</verse>
				<verse number="30">أنا و الأبو واحِد.“</verse>
				<verse number="31">اليَهود رَفَعو حُجار كَمان عَشان يَكتُلوهو بيها.</verse>
				<verse number="32">يَسُوع رَدَّ عَليهُم و قال: ”أنا وَرّيتكُم أعمال طَيبَه كَتيرَه مِن الأبو. عَشان ياتو مِن الأعمال ديل تَضرُبوني بِالحُجار؟“</verse>
				<verse number="33">اليَهود رَدّو و قالو ليهو: ”نِحنا ما بِنَضرُبَك بِحُجار عَشان عَمَل طَيب، لَكِن عَشان التَجديف، عَشان إنتَ إنسان بِتَعمِل نَفسَك تَكون الله.“</verse>
				<verse number="34">يَسُوع رَدَّ عَليهُم و قال: ”ما مَكتوب في قانونكُم: أنا قُلتَ إنتو آلِهَه؟</verse>
				<verse number="35">كِلمَة الله جات ليهُم و الله سَمّاهُم آلِهَه. و ما مُمكِن يَكسِر المَكتوب في الكِتاب.</verse>
				<verse number="36">عَلَشان دا، إنتو تَقولو عَلى القَدَّسو الأبو، و رَسَّلو لِلدُّنيا: إنتَ تَجَدِّف؟ عَشان أنا قُلتَ أنا إبن الله؟</verse>
				<verse number="37">إذا أنا ما بَعمِل أعمال أبوي، ما تَآمِنو بي.</verse>
				<verse number="38">لَكِن إن كُنتَ أنا بَعمِلا، و إنتو ما بِتآمِنو بي، آمِنو بِالأعمال، عَشان تَعرِفو و تَفهَمو الأبو فِيني و أنا في الأبو.“</verse>
				<verse number="39">عَشان كِدا، جَرَّبو تاني مَرَّه أن يَقبُضو عَليهو، لَكِن هو فات مِن بين إيدينُم.</verse>
				<verse number="40">و رَجَع كَمان لِلطَّرف التّاني لِلأُرْدُنّ، لِلمَكان اليُوحَنَّا كان بِعَمِّد فيهو في الأوَّل، و قَعَد هِناك.</verse>
				<verse number="41">و ناس كُتار جو ليهو و قالو: ”يُوحَنَّا ما عَمَل و لا عَلامَه واحدَه. و لَكِن كُل الكَلام القالو يُوحَنَّا عَن الرّاجِل دا كان الحَق.“</verse>
				<verse number="42">و ناس كُتار آمَنو بيهو هِناك.</verse>
			</chapter>
			<chapter number="11">
				<verse number="1">كان في إنسان عَيّان، و هو لَعَازَر مِن بيت عَنيا، حِلَّة مَرْيَم و مَرْثَا أُخُتا.</verse>
				<verse number="2">و كانَت مَرْيَم هي الدَهَنَت الرَّب بِريحَه، و مَسَحَت رِجلينو بِشَعَرا. و أخوها لَعَازَر كان عَيّان.</verse>
				<verse number="3">عَشان كِدا، أخوات لَعَازَر رَسَّلو لِيَسُوع و قالو ليهو: ”يا سَيِّد، شوف، هو الإنتَ بِتحِبّو عَيّان.“</verse>
				<verse number="4">و لَمّا يَسُوع سِمِع، هو قال: ”العَيى دي مُش لِلموت، لَكِن عَشان مَجد الله، عَشان إبن الله يِتمَجَّد بيهو.“</verse>
				<verse number="5">و يَسُوع كان بِحِب مَرْثَا و أُخُتا و لَعَازَر.</verse>
				<verse number="6">و لَمّا سِمِع إنّو عَيّان، قَعَد في المَكان الهو كان فيهو يومين تاني.</verse>
				<verse number="7">و بَعَد كِدا، هو قال لِتَلاميذو: ”تَعالو، نَمشي تاني لِليَهُودِيَّه.“</verse>
				<verse number="8">التَّلاميذ قالو ليهو: ”يا مُعَلِّم، هَسَّع اليَهود كانو دايرين يَضرُبوك بِالحُجار. و إنتَ داير تَمشي لِهِناك تاني؟“</verse>
				<verse number="9">يَسُوع رَدَّ عَليهُم وقال: ”مُش إتناشَر ساعَه في اليوم؟ إذا واحِد بِمشي في النَّهار، هو ما بِقَع، عَشان هو بِشوف نور الدُّنيا دي.</verse>
				<verse number="10">لَكِن إذا يَمشي في اللّيل، هو بِقَع، عَشان النّور ما في.“</verse>
				<verse number="11">و بَعَد ما إتكَلَّم بِدا، قال ليهُم: ”لَعَازَر صاحِبنا نام. لَكِن أنا ماشي أقَوِّمو مِن النّوم.“</verse>
				<verse number="12">و التَّلاميذ قالو ليهو: ”يا سَيِّد، إذا كان نام، هو ماشي يَكون طَيب.“</verse>
				<verse number="13">و يَسُوع كان يتكَلَّم عَن موتو، و هُم فَكَّرو إنّو كان بِتكَلَّم عَن النّوم.</verse>
				<verse number="14">بَعدين يَسُوع قال ليهُم بِكَلام مَفهوم: ”لَعَازَر مات.</verse>
				<verse number="15">و أنا فَرحان فِشانكُم إنّي ما كُنتَ هِناك، عَلَشان إنتو تَآمِنو. لَكِن خَلّينا نَمشي ليهو.“</verse>
				<verse number="16">و تُومَا الإسمو التّيمان قال لِلتَّلاميذ المَعاهو: ”تَعالو نَمشي، نَموت مَعاهو كَمان.“</verse>
				<verse number="17">و لَمّا يَسُوع وَصَل، لِقاهو كان في القَبر أربَعَة أيام.</verse>
				<verse number="18">و بيت عَنيا كانَت قَريبَه مِن أُورُشَلِيم، مَسافَة ميلين تَقريباً.</verse>
				<verse number="19">و ناس كُتار مِن اليَهود جو عَشان يَعَزّو مَرْيَم و مَرْثَا عَن أخوهُم.</verse>
				<verse number="20">و لَمّا مَرْثَا سِمِعَت يَسُوع كان جاي، مَشَت و قابَلَتو. لَكِن مَرْيَم قَعَدت في البيت.</verse>
				<verse number="21">مَرْثَا قالَت لِيَسُوع: ”يا سَيِّد، إذا إنتَ كُنتَ هِنا، أخوّي ما كان مات.</verse>
				<verse number="22">لَكِن أنا عارفَه كُل البِتَطلُبو مِن الله، الله بِدّيهو ليك.“</verse>
				<verse number="23">يَسُوع قال ليها: ”أخوكي بِقوم تاني.“</verse>
				<verse number="24">مَرْثَا قالَت ليهو: ”أنا عارفَه هو بِقوم في القيامَه، في اليوم الأخير.“</verse>
				<verse number="25">يَسُوع قال ليها: ”أنا هو القيامَه و الحَياة. و البِآمِنو بي، و لَو مات بِكون حَي.</verse>
				<verse number="26">و كُلّو واحِد الكان حَي و آمَن بي، ما يَموت لِلأبَد. إنتي بِنآمِني بِدا؟“</verse>
				<verse number="27">قالَت ليهو: ”أيوَه، يا سَيِّد، أنا آمَنتَ إنتَ إبن الله الحَي الجّاي لِلدُّنيا.“</verse>
				<verse number="28">و لَمّا قالَت كِدا، مَشَت و نادَت أُخُتا مَرْيَم بِالسِّر، و قالَت ليها: ”المُعَلِّم جا، و هو بِناديكي.“</verse>
				<verse number="29">و هي لَمّا سِمِعَت، قامَت قَوّام و جات ليهو.</verse>
				<verse number="30">و يَسُوع لِسَّع ما كان وَصَل الحِلَّه، لَكِن هو كان في المَكان المَرْثَا قابَلَتو فيهو.</verse>
				<verse number="31">عَلَشان كِدا اليَهود الكانو في البيت يَعَزّوها، لَمّا شافو مَرْيَم قامَت قَوّام و مَرَقَت، هُم تِبِعوها و إفتَكَرو هي ماشيَه لِلقَبر عَشان تَبكي هِناك.</verse>
				<verse number="32">و لَمّا مَرْيَم جات لِلمَكان اليَسُوع كان فيهو، و شافَتو، هي وَقَعَت في رِجلينو و قالَت ليهو: ”يا سَيِّد، إذا إنتَ كُنتَ هِنا، أخوّي ما كان مات.“</verse>
				<verse number="33">و لَمّا يَسُوع شافا تَبكي، و اليَهود الجّو مَعاها يَبكو كَمان، روحو كان حَزين و إضطَرَب.</verse>
				<verse number="34">و قال ليهُم: ”خَتّيتو جِسمو وين؟“ قالو ليهو: ”يا سَيِّد، تَعال و شوف.“</verse>
				<verse number="35">يَسُوع بَكى.</verse>
				<verse number="36">و اليَهود قالو: ”شوفو كيف كان بِحِبّو.“</verse>
				<verse number="37">لَكِن بَعض مِنَّهُم قالو: ”هو الفَتَح عُيون العَميان، ما كان يَقدَر يَخَلّي الرّاجِل دا ما يَموت؟“</verse>
				<verse number="38">و مَرَّه تانيَه يَسُوع إضطَرَب بِحُزن في روحو، و جا لِلقَبر. و كانَت مَغارَه، و حَجَر كان مَختوت عَليها.</verse>
				<verse number="39">يَسُوع قال: ”أرفَعو الحَجَر.“ مَرْثَا، أُخُت الرّاجِل المَيِّت، قالَت ليهو: ”يا سَيِّد، دا عَفَن، عَشان هو مَيِّت مِن مُدَّة أربَعَة أيام.“</verse>
				<verse number="40">يَسُوع قال ليها: ”أنا ما قُلتَ ليكي، كان آمَنتي، تَشوفي مَجد الله؟“</verse>
				<verse number="41">و رَفَعو الحَجَر، و يَسُوع رَفَع عُيونو لِلسَّما و قال: ”يا أبوي، أشكُرَك عَشان سِمِعتَ لَي.</verse>
				<verse number="42">و أنا عِرِفتَ إنتَ دايماً بِتَسمَع لَي. لَكِن عَشان النّاس ديل الواقفين هِنا، أنا قُلتَ دا، عَشان هُم يآمِنو إنتَ رَسَّلتَني.“</verse>
				<verse number="43">و لَمّا قال دا، كورَك بِصوت عالي: ”لَعَازَر، أمرُق بَرَّه!“</verse>
				<verse number="44">و المَيِّت مَرَق، و إيدينو و رِجلينو مَربوطين بِرُباط، و وَشّو مَلفوف بِقُماش. و يَسُوع قال ليهُم: ”فِكُوهو، و خَلّوهو يَمشي.“</verse>
				<verse number="45">و عَلَشان كِدا، كُتار مِن اليَهود الجّو لِمَرْيَم و شافو العَمَلو يَسُوع، آمَنو بيهو.</verse>
				<verse number="46">لَكِن بَعض مِنَّهُم مَرَقو لِلفَرّيسيّين، و قالو ليهُم عَن العَمَلو يَسُوع.</verse>
				<verse number="47">عَشان كِدا، القُسُس الكُبار و الفَرّيسيّين جَمَعو المَجِلس و قالو: ”بِنَعمِل شِنو؟ عَلَشان الرّاجِل دا قاعِد يَعمِل عَلامات كَتيرَه.</verse>
				<verse number="48">إذا كان نَخَلّيهو يَعمِل كِدا، كُل النّاس بِآمِنو بيهو. و بَعدين الرّومان بِجو و يَخرِبو المَكان بِتاعنا و أُمَّتنا.“</verse>
				<verse number="49">و واحِد مِنَّهُم إسمو قَيَافا الكان رَئيس القُسُس في السَّنَه ديك، قال ليهُم: ”إنتو ما بِتَعرِفو حاجَه.</verse>
				<verse number="50">إنتو ما بِتفَكِّرو إنّو أحسَن ليكُم إنسان واحِد يَموت عَن الشَّعب، و النّاس كُلّو ما يَموتو.“</verse>
				<verse number="51">لَكِن هو ما قال الكَلام دا مِن نَفسو، لَكِن عَشان هو كان رَئيس القُسُس في السَّنَه ديك، و إتنَبّأ أن يَسُوع ماشي يَموت لِلشَّعب.</verse>
				<verse number="52">و ما عَشان الأُمَّه بَس، لَكِن عَشان يَجمَع أولاد الله المَفَرّقين لِواحِد.</verse>
				<verse number="53">و مِن اليوم داك، هُم كانو يِتكَلَّمو مَعَ بَعض كيف يَكتُلوهو.</verse>
				<verse number="54">و عَلَشان كِدا، يَسُوع ما كان بِمشي و يَبَيِّن نَفسو لِليَهود، لَكِنّو مَرَق مِن هِناك لِمَكان قَريب مِن الخَلا، لِمَدينَه إسِما أَفْرَايِم. و قَعَد هِناك مَعَ تَلاميذو.</verse>
				<verse number="55">و كان عيد الفِصَح بِتاع اليَهود قَريب. و كَتيرين طَلَعو مِن الحِلَل لِأُورُشَلِيم عَشان يَغَسِّلو نُفوسُم زي عادَة اليَهود.</verse>
				<verse number="56">و كانو يَفَتِّشو عَلى يَسُوع، و الواقفين في الهيكَل قالو واحِد لِلتاني: ”تَفتَكِرو شِنو؟ هو ما بِجي لِلعيد؟“</verse>
				<verse number="57">و القُسُس الكُبار و الفَرّيسيّين أدّو أمر، إذا أي واحِد عِرِف هو وين، لازِم يَخَبِّرُم عَشان يَمسِكوهو.</verse>
			</chapter>
			<chapter number="12">
				<verse number="1">بَعَد سِتَة أيام قُبّال عيد الفِصَح، يَسُوع جا لِبيت عَنيا، و دا المَكان لَعَازَر كان يَسكُن فيهو. و يَسُوع كان قَوَّم لَعَازَر مِن بين المَيِّتين.</verse>
				<verse number="2">و هُم عَمَلو ليهو عَشا هِناك. و مَرْثَا كانَت بِتَخدِم، و لَعَازَر كان واحِد مِن القاعدين مَعاهو في الطَّرَبيزَه.</verse>
				<verse number="3">و مَرْيَم شالَت قِزازَة دِهان صافي و غالي، و دَهَنَت رِجلين يَسُوع، و مَسَحَت رِجلينو بِشَعَرا، و البيت إتمَلا بِريحَة الدِّهان.</verse>
				<verse number="4">و واحِد مِن تَلاميذو، و هو يَهُوذَا سِمْعَان الإِسْخَرْيُوطِي، البَعدين ماشي يَسَلِّمو، قال:</verse>
				<verse number="5">”عَشان شِنو ما يَبيعو الدِّهان دا بِتُلتُميَّة جِنيه، و يَدُّوها لِلمَساكين؟“</verse>
				<verse number="6">هو قال كِدا، ما عَشان كان بِفَكِّر في المَساكين، لَكِن عَشان هو كان حَرامي، و عَشان صَندوق القُروش كان مَعاهو، و كان بِشيل البِخُتّوها فيهو.</verse>
				<verse number="7">يَسُوع قال: ”خَلّوها، هي حَفَظَت الدِّهان دا لِليوم الفيهو يَدفَنوني.</verse>
				<verse number="8">عَشان المَساكين مَعاكُم في كُلّو وَكِت، لَكِن أنا ما مَعاكُم في كُلّو وَكِت.“</verse>
				<verse number="9">و لَمّا ناس كُتار مِن اليَهود عِرفو يَسُوع كان هِناك، هُم جو، مُش عَشان يَسُوع بَس، لَكِن كَمان عَشان يَشوفو لَعَازَر، القَوَّمو مِن بين المَيِّتين.</verse>
				<verse number="10">عَشان كِدا، القُسُس الكُبار إتشاوَرو كيف يَكتُلو لَعَازَر كَمان.</verse>
				<verse number="11">عَشان بِسَبَبو، كُتار مِن اليَهود كانو بِمشو لِيَسُوع و يآمِنو بيهو.</verse>
				<verse number="12">و تاني يوم، الجَّمَع الكَبير الجّو لِلعيد، سِمِعو يَسُوع جاي لِأُورُشَلِيم.</verse>
				<verse number="13">و هُم اَخَدو فُروع النَّخَل، و مَرَقو عَشان يَقابِلوهو. و كانو بِكورِكو: ”أُوصَنّا! مُبارَك الجّاي بِإسم الرَّب، مَلِك إِسْرَائِيل.“</verse>
				<verse number="14">و يَسُوع لِقى دَحَش و قَعَد عَليهو، زي ما مَكتوب:</verse>
				<verse number="15">”ما تَخافي، يا بِت صِهيون. شوفي، المَلِك بِتاعِك جاي، و هو قاعِد عَلى دَحَش، جَنى حُمارَه.“</verse>
				<verse number="16">و التَّلاميذ ما فِهِمو الحاجات دي في الأوَّل، لَكِن لَمّا يَسُوع إتمَجَّد، في الوَكِت دا هُم إتزَكَّرو الحاجات دي كانَت مَكتوبَه عَنّو، و كيف عَمَلو كِدا ليهو.</verse>
				<verse number="17">و النّاس الكانو مَعاهو لَمّا يَسُوع نادى لَعَازَر مِن القَبر، و قَوَّمو مِن بين المَيِّتين، النّاس ديل كانو يَشهَدو عَن دا.</verse>
				<verse number="18">عَلَشان كِدا، ناس كُتار قابَلوهو عَشان سِمِعو هو عَمَل العَلامَه دي.</verse>
				<verse number="19">و الفَرّيسيّين قالو بَعضَهُم لِبَعض: ”شوفو، إنتو ما بِتَقدَرو تَعمِلو أي شي. الدُّنيا كُلّو ماشيَه وَراهو.“</verse>
				<verse number="20">و بين النّاس الطَّلَعو عَشان يَعبُدو في العيد، بَعض مِنَّهُم كانو ناس إغريقيين.</verse>
				<verse number="21">النّاس ديل جو لِفِيلُبُّس المِن بيت صَيدا في الجَّليل، و قالو ليهو: ”يا سَيِّد، نِحنا عاوزين نَشوف يَسُوع.“</verse>
				<verse number="22">فِيلُبُّس جا و قال دا لِأنْدَرَاوُس. و أنْدَرَاوُس مَشى مَعَ فِيلُبُّس، و هُم كَلَّمو يَسُوع.</verse>
				<verse number="23">لَكِن يَسُوع قال ليهُم: ”السّاعَه جات عَشان إبن الإنسان يِتمَجَّد.</verse>
				<verse number="24">الحَق الحَق أقول ليكُم، إلّا تيراب الدُّرَه يَقَع في الأرض و يَموت، يَبقى بَراهو. لَكِن إذا مات، يَجيب ثِمار كَتير.</verse>
				<verse number="25">البِحِب نَفسو، بِوَدِّرا. و البِكرَه نَفسو في الدُّنيا دي، بِحفَظا لِلحَياة الأبَديَّه.</verse>
				<verse number="26">إن كان واحِد يَخدِمني، لازِم يَتبَعني. و المَحَل الأنا أكون فيهو، هِناك يَكون خَدّامي كَمان. و إذا كان واحِد يَخدِمني، الأبو بِحتَرِمو.</verse>
				<verse number="27">هَسَّع نَفسي إضطَرَبِت، و أنا بَقول شِنو؟ يا أبوي، خَلِّصني مِن السّاعَه دي؟ لا، لَكِن فِشان دا أنا جيت لِلسّاعَه دي.</verse>
				<verse number="28">يا أبوي، مَجِّد إسمَك.“ بَعدين جا صوت مِن السَّما و قال: ”مَجَّدتو، و بَمَجِّدو كَمان.“</verse>
				<verse number="29">و النّاس الكانو واقفين، سِمِعو و قالو صوت البَرق جا. و ناس تانيين قالو: ”مَلاك كَلَّمو.“</verse>
				<verse number="30">يَسُوع رَدَّ و قال ليهُم: ”الصّوت دا جا عَشانكُم، ما عَشانّي.</verse>
				<verse number="31">هَسَّع، دينونَة الدُّنيا دي. هَسَّع بِرمو رَئيس الدُّنيا بَرَّه.</verse>
				<verse number="32">و أنا إذا بَكون مَرفوع مِن الأرض، بَجيب كُل النّاس لَي.“</verse>
				<verse number="33">هو قال كِدا عَشان يَوَرّي ياتو موت هو كان ماشي يَموت.</verse>
				<verse number="34">و النّاس رَدّو عَليهو: ”نِحنا سِمِعنا مِن القانون، المَسيح يِستَمِر لِلأبَد. كيف إنتَ تَقول لازِم يَرفَعو إبن الإنسان؟ مِنو هو إبن الإنسان دا؟“</verse>
				<verse number="35">و يَسُوع قال ليهُم: ”لِسَّع النّور مَعاكُم لِمُدَّه قِصَيرَه. أمشو ما دام ليكُم نور، قُبّال ما الضُّلُمَّه تَجي عَليكُم. و البِمشي في الضُّلُمَّه ما بِيَعرِف هو ماشي وين.</verse>
				<verse number="36">آمِنو بِالنّور ما دام عِندَكُم نور، عَشان تَكونو أولاد النّور.“ و بَعَد ما يَسُوع إتكَلَّم، مَشى و دَسَّ نَفسو مِنَّهُم.</verse>
				<verse number="37">و مَعَ إنّو يَسُوع عَمَل عَلامات كَتيرَه زي دي قِدّامُم، هُم لِسَّع ما آمَنو بيهو.</verse>
				<verse number="38">عَشان يَتِم المَكتوب في إِشَعْيَاء النَّبي القال ”يا رَب، مِنو صَدَّق خَبَرنا، و لِمِنو الرَّب وَرّا قُوَّتو؟“</verse>
				<verse number="39">عَشان كِدا، ما قِدرو يآمِنو، عَشان إِشَعْيَاء قال كَمان:</verse>
				<verse number="40">”و هو قَفَل عُيونُم و خَلّى قُلوبُم زي حَجَر، عَشان ما بِشوفو بِعُيونُم ولّا بِفهَمو بِقُلوبُم، و يَرجَعو و أشفيهُم.“</verse>
				<verse number="41">إِشَعْيَاء قال كِدا عَلَشان شاف مَجدو، و إتكَلَّم عَنّو.</verse>
				<verse number="42">لَكِن مَعَ داك، كُتار مِن الرّؤساء آمَنو بيهو كَمان. لَكِن لِسَبَب الفَرِّيسِيِّين، ما إعتَرَفو بيهو. هُم خايفين بِكونو مَطرودين مِن بيت الرَّب.</verse>
				<verse number="43">عَشان هُم حَبّو مَجد النّاس أكتَر مِن مَجد الله.</verse>
				<verse number="44">و يَسُوع نادى و قال: ”البِآمِن بي، ما بِآمِنو بي بَس، لَكِن بيهو الرَّسَّلني.</verse>
				<verse number="45">و البِشوفني بِشوف الرَّسَّلني.</verse>
				<verse number="46">أنا جيت عَشان أكون نور لِلدُّنيا، عَشان كُل البِآمِن بي ما بِستَنّى في الضُّلُمَّه.</verse>
				<verse number="47">إذا واحِد يَسمَع كَلامي و ما يَعمِل بيهو، أنا ما بَحكُم. عَشان أنا ما جيت أحكُم عَلى الدُّنيا، لَكِن عَشان أخَلِّص الدُّنيا.</verse>
				<verse number="48">البِرفُضني و ما يَقبَل كَلامي، عِندو واحِد بِدينو. الكَلام الأنا إتكَلَّمتا، بِدينو في اليوم الأخير.</verse>
				<verse number="49">عَشان أنا ما إتكَلَّمتَ مِن نَفسي، لَكِن الأبو الرَّسَّلني هو أدّاني أمر أقول شِنو و أتكَلَّم شِنو.</verse>
				<verse number="50">و أنا أعرِف الأمر بِتاعو هو حَياة أبَديَّه. و البَتكَلَّم بيهو، أنا بَتكَلَّم كِدا زي الأبو قال لَي.“</verse>
			</chapter>
			<chapter number="13">
				<verse number="1">قُبّال عيد الفِصَح، لَمّا يَسُوع عِرِف ساعتو جات عَشان يَسيب الدُّنيا دي، و يَمشي لِلأبو، هو حَبَّ النّاس بِتاعو الكانو في الدُّنيا، و حَبّاهُم لِلآخِر.</verse>
				<verse number="2">و كان وَكِت العَشا، و إبْلِيس خَتَّ في قَلِب يَهُوذَا عَشان يَسَلِّمو ليهُم.</verse>
				<verse number="3">يَسُوع عِرِف إن الأبو أدّا ليهو كُلّو شي في إيدينو، و إنّو جا مِن عِند الله، و يَرجَع لِلَّه.</verse>
				<verse number="4">عَلَشان كِدا، هو قام مِن العَشا، و قَلَع هِدومو البَرّاني، و رَبَط وَسطو بِفوطَه.</verse>
				<verse number="5">و بَعدين خَتَّ مويَه في طَشت، و إبتَدا يَغَسِّل رِجلين التَّلاميذ، و يَمسَحا بِالفوطَه الكانَت مَربوطَه في وَسطو.</verse>
				<verse number="6">و جا لِسِمْعَان بُطْرُس. و بُطْرُس قال ليهو: ”يا سَيِّد، إنتَ تَغَسِّل رِجليني؟“</verse>
				<verse number="7">يَسُوع رَدَّ عَليهو و قال: ”إنتَ ما بِتَعرِف هَسَّع أنا بَعمِل شِنو، لَكِن إنتَ ماشي تَفهَم بَعدين.“</verse>
				<verse number="8">بُطْرُس قال ليهو: ”إنتَ ما تَغَسِّل رِجليني أبَداً.“ يَسُوع قال ليهو: ”إن كُنتَ ما بَغَسِّلَك، ما عِندَك جُزو مَعاي.“</verse>
				<verse number="9">سِمْعَان بُطْرُس قال ليهو: ”يا سَيِّد، مُش رِجليني بَس، لَكِن إيديني و رَاسي كَمان.“</verse>
				<verse number="10">يَسُوع قال ليهو: ”الإتغَسَّل ما عاوِز إلّا غَسل رِجلينو بَس، عَشان جِسمو كُلّو نَضيف. و إنتو نُضاف، لَكِن مُش كُلُّكُم.“</verse>
				<verse number="11">و هو عِرِف مِنو داير يَسَلِّمو. عَشان كِدا قال: ”ما كُلُّكُم نُضاف.“</verse>
				<verse number="12">و بَعَد ما غَسَّل رِجلينُم، و أخَد هِدومو و قَعَد في مَحَلّو تاني مَرَّه، قال ليهُم: ”إنتو بِتَعرِفو أنا عَمَلتَ ليكُم شِنو؟</verse>
				<verse number="13">إنتو بِتنادوني يا مُعَلِّم و يا سَيِّد، و إنتو قُلتو الحَق، عَشان أنا كِدا.</verse>
				<verse number="14">و أنا السَّيد و المُعَلِّم. أنا غَسَّلتَ رِجلينكُم. و إنتو كَمان لازِم تَغَسِّلو رِجلين بَعضَكُم بَعض.</verse>
				<verse number="15">أنا أدّيتكُم مَثَل، عَشان إنتو كَمان تَعمِلو زي ما أنا عَمَلتَ ليكُم.</verse>
				<verse number="16">الحَق الحَق أقول ليكُم، إنّو ما في عَبد أكبَر مِن سَيِدو، و لا رَسول أكبَر مِن الرَّسَّلو.</verse>
				<verse number="17">إذا عِرِفتو الحاجات دي، بِتكونو مُبارَكين إذا تَعمِلوهُم.</verse>
				<verse number="18">أنا ما بَتكَلَّم عَن كُلَّكُم. أنا عارِف النّاس الإختَرتُم. لَكِن دا عَشان يَتِم المَكتوب في الكِتاب: البياكُل مَعاي العيش، رَفَع عَلي كُراعو.</verse>
				<verse number="19">أقول ليكُم هَسَّع قُبّال ما يَحصَل، عَشان لَمّا يَحصَل، تَآمِنو أنا هو.</verse>
				<verse number="20">الحَق الحَق أقول ليكُم، البِقبَل الزّول البَرَسِّلو، بِقبَلني. و البِقبَلني، بِقبَل الرَّسَّلني.“</verse>
				<verse number="21">لَمّا يَسُوع قال كِدا، إضطَرَب بِالرّوح، و شِهِد و قال: ”الحَق أقول ليكُم، واحِد مِنَّكُم ماشي يِسِلِّمني.“</verse>
				<verse number="22">و التَّلاميذ كانو يَعاينو لِبَعض، عَشان ما عِرِفو هو بِكَلِّم عَن مِنو.</verse>
				<verse number="23">و واحِد مِن تَلاميذو كان يِنتَكِل عَلى صَدر يَسُوع، و يَسُوع كان بِحِبّو.</verse>
				<verse number="24">سِمْعَان بُطْرُس أشَّر ليهو و قال: ”وَرّينا هو بِكَلِّم عَن مِنو.“</verse>
				<verse number="25">و التِّلميذ داك إنتَكَل عَلى صَدر يَسُوع و قال ليهو: ”يا سَيِّد، هو مِنو؟“</verse>
				<verse number="26">يَسُوع رَدَّ عَليهو و قال: ”الزّول البَدّيهو حِتَّت العيش لَمّا دَخَّلتو في المُلاح، دا هو.“ بَعدين يَسُوع دَخَّل العيش في المُلاح و أدّاهو لِيَهُوذَا إبن سِمْعَان الإِسْخَرْيُوطِي.</verse>
				<verse number="27">و بَعَد ما أخَد العيش، الشّيطان دَخَل فيهو. و يَسُوع قال ليهو: ”الدّايِر تَعمِلو، أعمِلو قَوام.“</verse>
				<verse number="28">و ما في واحِد مِن القاعدين في الطَّرَبيزَه فِهِم عَشان شِنو هو قال كِدا.</verse>
				<verse number="29">عَلَشان يَهُوذَا كان عِندو الصَّندوق، بَعض مِنَّهُم فَكَّرو إنّو يَسُوع قال ليهو يَشتَري الحاجات الهُم عاوزين لِلعيد، ولّا يَدّي شي لِلمَساكين.</verse>
				<verse number="30">عَشان كِدا، لَمّا يَهُوذَا أخَد العيش، مَرَق طَوّالي. و الدُّنيا كانَت ليل.</verse>
				<verse number="31">و لَمّا يَهُوذَا مَرَق بَرَّه، يَسُوع قال: ”هَسَّع دي، إبن الإنسان إتمَجَّد، و الله إتمَجَّد فيهو.</verse>
				<verse number="32">إن كان الله إتمَجَّد فيهو، الله بِمَجِّد الإبن في نَفسو، و يَمَجِّدو بِسُرعَه.</verse>
				<verse number="33">يا أولادي، أنا مَعاكُم مُدَّه قِصَيرَه بَعَد دا. إنتو بِتفَتِّشو عَلي. و زي ما أنا قُلتَ لِليَهود، بَقول ليكُم: المَحَل الأنا ماشي ليهو، إنتو ما بِتَقدَرو تَجو.</verse>
				<verse number="34">أنا بَدّيكُم أمر جَديد، عَشان تَحِبّو بَعضَكُم بَعض. زي ما أنا حَبّيتكُم، إنتو كَمان تَحِبّو بَعضَكُم بَعض.</verse>
				<verse number="35">بِكِدا، النّاس بِيَعرِفو إنتو تَلاميذي، إذا كان عِندَكُم مَحَبَّه بَعضَكُم بَعض.“</verse>
				<verse number="36">سِمْعَان بُطْرُس قال ليهو: ”يا سَيِّد، إنتَ ماشي وين؟“ يَسُوع رَدَّ عَليهو و قال: ”المَحَل الأنا ماشي ليهو، إنتَ ما تَقدَر تَمشي ليهو هَسَّع، و لَكِن إنتَ بِتَتبَعني في الآخِر.“</verse>
				<verse number="37">بُطْرُس قال ليهو: ”يا سَيِّد، عَشان شِنو ما بَقدَر أتبَعَك هَسَّع؟ أنا بَدّي حَياتي فِشانَك.“</verse>
				<verse number="38">يَسُوع رَدَّ و قال ليهو: ”إنتَ تَدّي حَياتَك فِشانّي؟ الحَق الحَق أقول ليك، قُبّال ما الدّيك يَكورِك، إنتَ ماشي تَنكِرني تلاتَه مَرّات.</verse>
			</chapter>
			<chapter number="14">
				<verse number="1">ما تَضطَرِبو في قُلوبكُم. إنتو بِتآمِنو بِالله، آمِنو بي.</verse>
				<verse number="2">في بيت أبوي مَساكِن كَتيرَه. و كان مُش كِدا، كُنتَ قُلتَ ليكُم. أنا ماشي عَشان أجَهِّز ليكُم مَكان.</verse>
				<verse number="3">و لَمّا أمشي و أجَهِّز ليكُم مَكان، بَجي تاني و باخُدكُم لِنَفسي. و المَحَل الأنا بَكون فيهو، إنتو تَكونو فيهو كَمان.</verse>
				<verse number="4">و إنتو تَعرِفو الطَّرِيق لِلمَحَل الأنا ماشي ليهو.“</verse>
				<verse number="5">تُومَا قال ليهو: ”يا سَيِّد، نِحنا ما بِنَعرِف إنتَ ماشي وين. كيف نَقدَر نَعرِف الطَّريق؟“</verse>
				<verse number="6">يَسُوع قال ليهو: ”أنا هو الطَّرِيق و الحَق و الحَياة. ما في واحِد يَجي لِلأبو إلّا بي.</verse>
				<verse number="7">إذا إنتو عِرِفتوني، كُنتو عِرِفتو أبوي كَمان. و مِن هَسَّع تَعرِفوهو و شُفتوهو كَمان.“</verse>
				<verse number="8">فِيلُبُّس قال ليهو: ”يا سَيِّد، وَرّينا الأبو و بِكون كِفايَه لينا.“</verse>
				<verse number="9">يَسُوع قال ليهو: ”أنا مَعاكُم مُدَّه طَويلَه زي دي، و لِغايَة هَسَّع ما تَعرِفني، يا فِيلُبُّس؟ الشّافني شاف أبوي. كيف إنتَ تَقول: وَرّينا الأبو؟</verse>
				<verse number="10">إنتَ ما بِتآمِن أنا في الأبو و الأبو فِيني؟ الكَلام الأنا بَقولو ليكُم، ما بَتكَلَّم بيهو مِن نَفسي. لَكِن الأبو القاعِد فِيني، هو بيَعمِل أعمالو.</verse>
				<verse number="11">صَدِّقوني أنا في الأبو و الأبو فِيني. ولّا صَدِّقوني بِسَبَب الأعمال نَفسا.</verse>
				<verse number="12">الحَق الحَق أقول ليكُم، البِآمِن بي، الأعمال الأنا بَعمِلا، هو كَمان يَعمِلا. و يَعمِل أكبَر مِنَّها، عَشان أنا ماشي لِلأبو.</verse>
				<verse number="13">و أي شي سألتو بِإسمي، أنا بَعمِلو، عَشان الإبن يَجيب مَجد لِلأبو.</verse>
				<verse number="14">و إذا سألتو أي حاجَه بِإسمي، أنا بَعمِلا.</verse>
				<verse number="15">إذا تَحِبّوني، إنتو ماشين تَحفَظو أوامِري.</verse>
				<verse number="16">و أنا أطلُب مِن الأبو عَشان يَدّيكُم مُساعِد تاني، عَشان يَكون مَعاكُم لِلأبَد، يَعني روح الحَق.</verse>
				<verse number="17">ناس الدُّنيا ما بِقدَرو يَقبَلوهو، عَشان هُم ما يَشوفوهو و لا يَعرِفوهو. لَكِن إنتو بِتَعرِفوهو، عَشان هو قاعِد مَعاكُم و بِكون فيكُم.</verse>
				<verse number="18">أنا ما بَخَلّيكُم زي أولاد بِدون والِدين. أنا بَجيكُم تاني.</verse>
				<verse number="19">بَعَد شوَيَه الدُّنيا ما ماشيَه تَشوفني تاني مَرَّه، لَكِن إنتو بِتشوفوني. عَلَشان أنا حَي، إنتو كَمان بِتَحيو.</verse>
				<verse number="20">في اليوم داك، إنتو ماشين تَعرِفو أنا في الأبو، و إنتو فِيني، و أنا فيكُم.</verse>
				<verse number="21">العِندو أوامِري و يَحفَظا، دا هو البِحِبّني. و الزّول البِحِبّني، أبوي بِحِبّو. و أنا بَحِبّو، و بَوَرّي نَفسي ليهو.“</verse>
				<verse number="22">يَهُوذَا، المُش الإِسْخَرْيُوطِي، قال ليهو: ”يا رَب، كيف تَوَرّي نَفسَك لينا و مُش لِلدُّنيا؟“</verse>
				<verse number="23">يَسُوع رَدَّ عَليهو: ”إذا واحِد بِحِبّني، هو بِحفَظ كَلامي. و أبوي بِحِبّو. و نِحنا بِنَجي ليهو و نَعمِل بيتنا مَعاهو.</verse>
				<verse number="24">الما بِحِبّني ما بِحفَظ كَلامي. والكلام الإنتو بِتسمَعوهو ما بِتاعي، لَكِن بِتاع الأبو الرَّسَّلني.</verse>
				<verse number="25">أنا كَلَّمتَكُم بِالحاجات دي و أنا مَعاكُم.</verse>
				<verse number="26">و لَكِن المُساعِد، الهو الرّوح القُدُس، الأبو بِرَسِّلو بِإسمي، هو بِعَلِّمكُم كُلّو حاجَه، و يَزَكِّركُم بِكُل القُلتو ليكُم.</verse>
				<verse number="27">أنا بَخَلّي سَلام مَعاكُم. بَدّيكُم سَلامي. أنا ما بَدّيكُم زي ما الدُّنيا بِتَدّي. ما تَضطَرِبو في قُلوبكُم، و ما تَخافو.</verse>
				<verse number="28">إنتو سِمِعتو إنّي قُلتَ ليكُم: أنا ماشي و بَجي ليكُم تاني. و إذا إنتو بِتحِبّوني، كُنتو تَفرَحو، عَشان أنا ماشي لِلأبو. عَلَشان الأبو أكبَر مِنّي.</verse>
				<verse number="29">و أنا قُلتَ ليكُم هَسَّع قُبّال ما يَحصَل، عَشان لَمّا يَحصَل، تَآمِنو.</verse>
				<verse number="30">أنا ما بَتكَلَّم مَعاكُم كَتير بَعَد دا، عَشان رَئيس الدُّنيا دي جاي، و هو ما عِندو قُدرَه عَلي.</verse>
				<verse number="31">لَكِن عَشان الدُّنيا تَفهَم إنّي أحِب الأبو، و أنا أعمِل زي ما الأبو أمَرني. قُومو، نَمشي مِن هِنا.</verse>
			</chapter>
			<chapter number="15">
				<verse number="1">أنا هو شَجَرَة العِنَب الحَقيقي، و أبوي هو الجِّنايني بِتاع العِنَب.</verse>
				<verse number="2">كُلّو فَرَع فِيني الما بِجيب ثِمار، هو بِقطَعو، و الفَرَع البِجيب ثِمار، هو بِنَضِّفو عَشان بِجيب ثِمار أكتَر.</verse>
				<verse number="3">إنتو هَسَّع نُضاف بِسَبَب الكَلام الكَلَّمتَكُم بيهو.</verse>
				<verse number="4">أسكُنو فِيني و أنا فيكُم. الفَرَع ما يَقدَر يَجيب ثِمار بِنَفسو إلّا يَسكُن في شَجَرَة العِنَب. و إنتو كَمان ما تَقدَرو تَجِيبو ثِمار إلّا تَسكُنو فِيني.</verse>
				<verse number="5">أنا شَجَرَة العِنَب و إنتو الفُروع. البِسكُن فِيني، و أنا فيهو، هو البِجيب ثِمار كَتير. عَشان إنتو بِدوني ما تَقدَرو تَعمِلو حاجَه.</verse>
				<verse number="6">إذا واحِد ما يَسكُن فِيني، يَرموهو بَرَّه زي الفَرَع اليَنشَف. و يَلِمّو الفُروع و يَرموهو في النّار و يَحرِقوها.</verse>
				<verse number="7">إذا تَسكُن فِيني و كَلامي يَسكُن فيكُم، إنتو بِتَطلُبو الدّايِرينو، و يَكون ليكُم.</verse>
				<verse number="8">بِدا، أبوي يِتمَجَّد إذا تَجِيبو ثِمار كَتير، و كِدا بِتكونو تَلاميذي.</verse>
				<verse number="9">زي ما الأبو حَبّاني، أنا كَمان حَبّيتكُم. أسكُنو في مَحَبَّتي.</verse>
				<verse number="10">إذا حَفَظتو أوامِري، بِتَسكُنو في مَحَبَّتي، زي ما أنا حَفَظتَ أوامِر أبوي، و أسكُن في مَحَبَّتو.</verse>
				<verse number="11">أنا كَلَّمتَكُم بِدا، عَشان فَرَحي يَسكُن فيكُم، و فَرَحكُم يَتِم.</verse>
				<verse number="12">دا أمري، تَحِبّو بَعضَكُم بَعض زي أنا حَبّيتكُم.</verse>
				<verse number="13">ما في إنسان عِندو مَحَبَّه أعظَم مِن كِدا، أن واحِد بِدّي نَفسو فِشان المَحبوبين.</verse>
				<verse number="14">إنتو مَحبوبين لَي إذا تَعمِلو زي ما بأمُركُم.</verse>
				<verse number="15">بَعَد دا ما بَسَمّيكُم خَدّامين، عَشان الخَدّام ما بِيَعرِف البيَعمِل سَيِدو. لَكِن أنا سَمّيتكُم مَحبوبين، عَشان أنا كَلَّمتَكُم بِكُل السِّمِعتو مِن أبوي.</verse>
				<verse number="16">إنتو ما إختِرتوني، لَكِن أنا إختِرتَكُم و عَيَّنتَكُم عَشان تَمشو و تَجِيبو ثِمار، و ثَمَركُم بِستَمِر. عَشان الأبو بِدّيكُم كُل البِتَطلُبوهو بِإسمي.</verse>
				<verse number="17">دا أمري، أن تَحِبّو بَعضَكُم بَعض.</verse>
				<verse number="18">إذا ناس الدُّنيا بِكرَهوكُم، أعرِفو هُم كِرِهوني قُبّالكُم.</verse>
				<verse number="19">إذا كُنتو مِن الدُّنيا، ناس الدُّنيا كانو بِحِبّوكُم. و إنتو مُش مِن الدُّنيا، لَكِن أنا إختِرتَكُم مِن الدُّنيا. عَلَشان كِدا، ناس الدُّنيا بِكرَهوكُم.</verse>
				<verse number="20">إتزَكَّرو الكَلام القُلتو ليكُم: الخَدّام ما أكبَر مِن سيدو. إذا طَرَدوني، هُم ماشين بِطرُدوكُم. و إذا كانو حَفَظو كَلامي، هُم بِحفَظو كَلامكُم.</verse>
				<verse number="21">لَكِن هُم بيَعمِلو كُلّو دا ليكُم فِشان إسمي، عَشان هُم ما عارفين الرَّسَّلني.</verse>
				<verse number="22">إذا أنا ما جيت و كَلَّمتَهُم، ما كانَت عِندَهُم خَطيَّه. لَكِن هَسَّع ما عِندَهُم أي عُذر في خَطِيَّتُم.</verse>
				<verse number="23">البِكرَهني بِكرَه أبوي كَمان.</verse>
				<verse number="24">أنا عَمَلتَ بِينُم أعمال زول تاني ما عَمَلا. عَلَشان كِدا عِندَهُم خَطيَّه. لَكِن هَسَّع هُم شافو و كِرهوني أنا و أبوي.</verse>
				<verse number="25">لَكِن عَشان تَتِم الكِلمَه المَكتوبَه في قانونُم: هُم كِرهوني بِدون سَبَب.</verse>
				<verse number="26">و لَمّا المُساعِد يَجي، الأنا بَرَسِّلو ليكُم مِن الأبو، يَعني روح الحَق البِجي مِن الأبو، هو بِشهَد لَي.</verse>
				<verse number="27">و إنتو كَمان تَشهَدو لَي، عَشان إنتو مَعاي مِن البِدايَه.</verse>
			</chapter>
			<chapter number="16">
				<verse number="1">أنا قُلتَ ليكُم كُلّو دا عَشان ما تَقَعو.</verse>
				<verse number="2">هُم بِطرُدوكُم مِن بُيوت الرَّب. لَكِن ساعَه بِتَجي، فيها أي واحِد البِكتُلكُم يَفتَكِر هو بِخدِم الله.</verse>
				<verse number="3">و بيَعمِلو بيكُم كِدا فِشان هُم ما عِرفو الأبو ولّا عِرفوني.</verse>
				<verse number="4">أنا كَلَّمتَكُم بِدا هَسَّع، عَشان لَمّا ساعَتُم تَجي، تِتزَكَّرو أنا قُلتَ ليكُم دا كُلّو. أنا ما كَلَّمتَكُم بِدا في الأوَّل، عَلَشانّي كُنتَ مَعاكُم.</verse>
				<verse number="5">لَكِن هَسَّع أنا ماشي لِلرَّسَّلني. و ما في واحِد مِنَّكُم يسألني: إنتَ ماشي وين؟</verse>
				<verse number="6">لَكِن عَشان أنا قُلتَ ليكُم دا، قُلوبكُم إتمَلَت بِالحُزن.</verse>
				<verse number="7">لَكِن أقول ليكُم الحَق، أحسَن ليكُم أنا أمشي. عَشان إذا أنا ما مَشيت، المُساعِد ما بِجيكُم. لَكِن إذا مَشيت، بَرَسِّلو ليكُم.</verse>
				<verse number="8">و لَمّا داك يَجي، بِوَبِّخ الدُّنيا عَلى الخَطيَّه و عَلى البِر و عَلى الدّينونَه.</verse>
				<verse number="9">هو يَوَبِّخ الدُّنيا عَلى خَطيَّه عَشان ما بِآمِنو بي.</verse>
				<verse number="10">و عَلى البِر عَشان أنا ماشي لِأبوي، و إنتو ما بِتشوفوني تاني.</verse>
				<verse number="11">و عَلى الدّينونَه عَشان رَئيس الدُّنيا دي كان مَحكوم عَليهو.</verse>
				<verse number="12">أنا عِندي حاجات كَتيرَه أقولا ليكُم، لَكِن إنتو ما بِتَقدَرو تَفهَموها هَسَّع.</verse>
				<verse number="13">لَكِن لَمّا روح الحَق يَجي، هو بِوَرّيكُم كُل الحَق. عَشان هو ما بِتكَلَّم مِن نَفسو، لَكِن كُل البِسمَع، هو بِتكَلَّم بيهو. و بِوَرّيكُم الحاجات الجّايَه.</verse>
				<verse number="14">هو بِمَجِّدني، عَشان هو بياخُد مِن العِندي و بِكَلِّمكُم.</verse>
				<verse number="15">كُلّو شي بِتاع الأبو، هو بِتاعي. عَشان كِدا، قُلتَ الرّوح بياخُد مِن العِندي، و بِوَرّيهو ليكُم.</verse>
				<verse number="16">بَعَد شوَيَه إنتو ما بِتشوفوني. و كَمان بَعَد شوَيَه إنتو بِتشوفوني.“</verse>
				<verse number="17">بَعض مِن تَلاميذو قالو بَعضَهُم لِبَعض: ”دا شِنو هو بِقول لينا، بَعَد شوَيَه ما بِتشوفوني، و كَمان بَعَد شوَيَه بِتشوفوني، و: عَشان أنا ماشي لِلأبو؟“</verse>
				<verse number="18">و قالو: ”مَعنى الكَلام دا شِنو الهو بِقول، بَعَد شوَيَه؟ نِحنا ما نَعرِف هو بِقول شِنو.“</verse>
				<verse number="19">يَسُوع عِرِف هُم عاوزين يَسألوهو. و عَشان كِدا قال ليهُم: ”إنتو بِتَسألو بينكُم عَن دا؟ عَشان أنا قُلتَ: بَعَد شوَيَه ما بِتشوفوني، و بَعَد شوَيَه كَمان بِتشوفوني؟</verse>
				<verse number="20">الحَق الحَق أقول ليكُم، إنتو بِتَبكو و بِتكورِكو، و الدُّنيا تَفرَح. إنتو بِتَحزَنو، لَكِن حُزنَكُم بِتغَيَّر لِفَرَح.</verse>
				<verse number="21">المَرَه لَمّا تَلِد بِتَحزَن، عَشان ساعَتا جات. لَكِن بَعَد ما وِلدَت الطِّفل، ما بِتِزَكَّر الوَجَع الكانَت عِندَها. هي تَكون مَبسوطَه عَشان إنسان إتوَلَد في الدُّنيا.</verse>
				<verse number="22">و عَشان كِدا، إنتو عِندَكُم حُزن هَسَّع. لَكِن أنا بَشوفكُم مَرَّه تانيَه، و قُلوبكُم بِكونو مَبسوطين. و ما في زول يَشيل الفَرَح بِتاعكُم مِنَّكُم.</verse>
				<verse number="23">و في اليوم داك، ما بِتَسألوني أي شي. الحَق الحَق أقول ليكُم، كُل البِتَطلُبوهو مِن الأبو بِإسمي، بِدّيهو ليكُم.</verse>
				<verse number="24">لِغايَة هَسَّع، إنتو ما طَلَبتو حاجَه بِإسمي. أطلُبو، تَقبَلو، عَلَشان فَرَحكُم يَكون كامِل.</verse>
				<verse number="25">أنا قُلتَ دا ليكُم هَسَّع بِأمثال. لَكِن ساعَه بِتَجي لَمّا ما بَكَلِّمكُم بِأمثال بَعَد دا. في الوَكِت دا بَكَلِّمكُم عَن الأبو بِدون سِر.</verse>
				<verse number="26">و في اليوم داك، إنتو بِتَطلُبو بِإسمي. و ما بَقول ليكُم أنا بَسأل الأبو فِشانكُم.</verse>
				<verse number="27">عَشان الأبو نَفسو بِحِبّكُم، عَشانكُم حَبّيتوني، و آمَنتو أنا جيت مِن الله.</verse>
				<verse number="28">أنا جيت مِن عِند الأبو، و دَخَلتَ الدُّنيا. و أنا كَمان بَسيب الدُّنيا و بَمشي لِلأبو.“</verse>
				<verse number="29">تَلاميذو قالو ليهو: ”هَسَّع إنتَ بِتِتكَلَّم كَلام مَفهوم، و ما تَقول مَثَل واحِد.</verse>
				<verse number="30">هَسَّع دي بِنَعرِف إنتَ بِتَعرِف كُلّو شي. و ما تَحتاج لِزول يَسألَك. عَشان كِدا بِنآمِن إنتَ جيت مِن الله.“</verse>
				<verse number="31">يَسُوع قال ليهُم: ”هَسَّع إنتو بِتآمِنو؟</verse>
				<verse number="32">ساعَه بِتَجي، و السّاعَه دي هَسَّع، فيها كُلّو واحِد بِتفَرَّق لِبيتو. و يَخَلّوني بَراي، لَكِن أنا ما بَراي، عَشان الأبو مَعاي.</verse>
				<verse number="33">كَلَّمتَكُم كِدا عَشان يَكون ليهُم سَلام فِيني. في الدُّنيا يَكون عِندَكُم تَعب. و لَكِن شِدّو حيلكُم، أنا غَلَبتَ الدُّنيا.“</verse>
			</chapter>
			<chapter number="17">
				<verse number="1">و لَمّا يَسُوع إتكَلَّم الكَلام دا، رَفَع عُيونو لِلسَّما و قال: ”يا أبوي، السّاعَه جات. مَجِّد إبنَك عَشان إبنَك يَمَجِّدَك كَمان.</verse>
				<verse number="2">عَشان إنتَ أدّيت ليهو سُلطَه عَلى كُلّو زول، عَشان يَدّي الحَياة الأبَديَّه لِكُل الأدّيتُم ليهو.</verse>
				<verse number="3">و دي هي الحَياة الأبَديَّه، أن يَعرِفوك إنتَ الإلَه الحَقيقي وَحدَك، و يَسُوع المَسيح الرَسَّلتو.</verse>
				<verse number="4">أنا مَجَّدتَك عَلى الأرض، و أنا تَميت العَمَل الأدّيتو لَي عَشان أعمِلو.</verse>
				<verse number="5">و هَسَّع دي، يا أبوي، مَجِّدني بِنَفسَك، بِالمَجد الكان عِندي مَعاك قُبّال بِدايَة الدُّنيا.</verse>
				<verse number="6">أنا وَرّيت إسمَك لِلنّاس الأدّيتُم لَي مِن الدُّنيا. هُم كانو ليك، و إنتَ أدّيتُم لَي، و هُم حَفَظو كَلامَك.</verse>
				<verse number="7">و هَسَّع، هُم عِرِفو إن كُل الأدّيتو لَي، هو جاي مِنَّك.</verse>
				<verse number="8">عَشان الكَلام الأنتَ أدّيتو لَي، أنا أدّيتو ليهُم. و هُم قِبِلو و عِرِفو تَمام أنا جيت مِنَّك، و آمَنو إنتَ رَسَّلتَني.</verse>
				<verse number="9">أنا بَصَلّي فِشانُم. و أنا ما بَصَلّي فِشان خاطِر الدُّنيا. لَكِن بَصَلّي فِشان ديل الأدّيتُم لَي مِن الدُّنيا، عَشان هُم ليك.</verse>
				<verse number="10">و كُل العِندي، هو ليك. و كُل العِندَك، هو لَي. و أنا عِندي مَجد فِشانُم.</verse>
				<verse number="11">أنا ما بَكون في الدُّنيا بَعَد دا، لَكِن هُم في الدُّنيا. و أنا جاي ليك. يا أبوي القُدّوس، أحفَظُم في إسمَك، الأدّيتُم لَي، عَشان يَكونو واحِد زي ما نِحنا واحِد.</verse>
				<verse number="12">لَمّا كُنتَ مَعاهُم في الدُّنيا، كُنتَ أحفَظُم في إسمَك. الأدّيتُم لَي حَفَظتُم. و ما إتوَدَّر مِنَّهُم و لا واحِد، إلّا إبن الخَراب، عَشان يَتِم الكِتاب.</verse>
				<verse number="13">لَكِن هَسَّع أنا جاي ليك. و أنا بَتكَلَّم بِالحاجات دي في الدُّنيا، عَشان يَكون عِندَهُم في نُفوسُم فَرَح كامِل مِنّي.</verse>
				<verse number="14">أنا أدّيتُم كَلامَك. و ناس الدُّنيا كِرهوهُم، عَشان هُم ما مِن الدُّنيا، زي ما أنا ما مِن الدُّنيا.</verse>
				<verse number="15">أنا ما بَسأل عَشان تاخُدُم مِن الدُّنيا، لَكِن عَشان تَحفَظُم مِن الشَّر.</verse>
				<verse number="16">هُم مُش مِن الدُّنيا، زي ما أنا مُش مِن الدُّنيا.</verse>
				<verse number="17">قَدِّسُم في حَقَّك. كَلامَك هو الحَق.</verse>
				<verse number="18">زي ما رَسَّلتَني لِلدُّنيا، أنا رَسَّلتَهُم لِلدُّنيا كَمان.</verse>
				<verse number="19">و أنا بَقَدِّس نَفسي عَشانُم، فِشان هُم يَكونو مُقَدَّسين في الحَق كَمان.</verse>
				<verse number="20">أنا ما بَصَلّي عَشان ديل بَس، لَكِن كَمان عَشان البِآمِنو بي بِكَلامُم.</verse>
				<verse number="21">أنا بَصَلّي عَشان كُلُّهُم بِكونو واحِد، زي ما إنتَ فِيني يا أبوي، و أنا فيك. و بَصَلّي كَمان عَشان هُم بِكونو فينا، فِشان ناس الدُّنيا بِآمِنو إنتَ رَسَّلتَني.</verse>
				<verse number="22">و أنا أدّيتُم المَجد الأنتَ أدّيتو لَي، عَشان يَكونو واحِد زي ما نِحنا واحِد.</verse>
				<verse number="23">أنا فيهُم و إنتَ فِيني، عَشان يَكونو مَكَمَّلين لِواحِد. بِدا، خَلّي ناس الدُّنيا يَعرِفو إنتَ رَسَّلتَني، و حَبّيتُم زي ما حَبّيتني.</verse>
				<verse number="24">يا أبوي، أنا عاوِز ديل الأدّيتُم لَي يَكونو مَعاي في المَحَل الأنا بَكون فيهو. أنا عاوِزُم يَشوفو المَجد بِتاعي الأنتَ أدّيتو لَي، عَشان إنتَ حَبّيتني قُبّال خَليقَة الدُّنيا.</verse>
				<verse number="25">يا الأبو البار، ناس الدُّنيا ما عِرفوك، لَكِن أنا عِرِفتَك. و ديل عِرفو إنتَ رَسَّلتَني.</verse>
				<verse number="26">و أنا وَرّيت ليهُم إسمَك، و أنا بَوَرّيهُم. و أنا بَسَوّي دا عَشان المَحَبَّه الأنتَ حَبّيتني بيهو بِكون فيهُم، و أنا أكون فيهُم.“</verse>
			</chapter>
			<chapter number="18">
				<verse number="1">و لَمّا يَسُوع قال الكَلام دا، مَرَق مَعَ تَلاميذو لِلجَّمب التّاني لِوادي قِدرون. هِناك كانَت في جِنينَه، و يَسُوع و تَلاميذو دَخَلوها.</verse>
				<verse number="2">و يَهُوذَا، البِسَلِّمني، كان يَعرِف المَكان، عَشان يَسُوع كان بِجتَمِع هِناك مَرّات كَتيرَه مَعَ تَلاميذو.</verse>
				<verse number="3">عَلَشان كِدا، يَهُوذَا أخَد جَماعَه مِن العَساكِر، و خَدّامين مِن القُسُس الكُبار و الفَرّيسيّين. و هُم جو لِهِناك شايلين لَمبات و سِلاح.</verse>
				<verse number="4">بَعدين يَسُوع، و هو عارِف كُل الحاجات البِجو عَليهو، مَرَق ليهُم. و قال: ”إنتو دايرين مِنو؟“</verse>
				<verse number="5">قالو ليهو: ”يَسُوع النّاصِري.“ يَسُوع قال ليهُم: ”أنا هو.“ و يَهُوذَا البِسَلِّمني كان واقِف مَعاهُم.</verse>
				<verse number="6">و لَمّا قال: ”أنا هو،“ هُم رَجَعو لِوَرا، و وَقَعو عَلى الأرض.</verse>
				<verse number="7">و سألُم تاني: ”إنتو دايرين مِنو؟“ قالو: ”يَسُوع النّاصِري.“</verse>
				<verse number="8">يَسُوع رَدَّ عَليهُم و قال: ”أنا قُلتَ ليكُم أنا هو. كان إنتو دايِرينّي، خَلّو ديل يَمرُقو.“</verse>
				<verse number="9">دا حَصَل عَشان يَتِم الكَلام القالو: ”الأدّيتُم لَي، ما إتوَدَّر مِنَّهُم و لا واحِد.“</verse>
				<verse number="10">و سِمْعَان بُطْرُس كان عِندو سيف. و شالو و ضَرَب عَبد رَئيس القُسُس، و قَطَع أضانو اليَمين. و إسم العَبد كان مَلخُص.</verse>
				<verse number="11">و يَسُوع قال لِبُطْرُس: ”خُت السّيف في مَحَلّو. كُبّايَة الوَجَع الأبو أدّاني، ما بَشرَبا؟“</verse>
				<verse number="12">و بَعدين العَساكِر و الضابِط بِتاعُم و خَدّامين اليَهود، قَبَضو عَلى يَسُوع و رَبَطوهو.</verse>
				<verse number="13">و جابوهو في الأوَّل لِحَنَّان، عَشان هو كان نَسيب قَيَافَا الكان رَئيس القُسُس في السَّنَه ديك.</verse>
				<verse number="14">و كان قَيَافَا القال لِليَهود: ”أخير زول واحِد يَموت فِشان النّاس.“</verse>
				<verse number="15">و سِمْعَان بُطْرُس و تِلميذ تاني كانو يَتبَعو يَسُوع. و التِّلميذ داك كان مَعروف عِند رَئيس القُسُس. و كِدا هو دَخَل مَعَ يَسُوع لِحوش رَئيس القُسُس.</verse>
				<verse number="16">لَكِن بُطْرُس كان واقِف عِند الباب بَرَّه. و التِّلميذ التّاني، الكان مَعروف عِند رَئيس القُسُس، طَلَع بَرَّه، و كَلَّم الخَدّامَه البِتَحرَس الباب. و خَلّى بُطْرُس يَدخُل.</verse>
				<verse number="17">و الخَدّامَه البِتَحرَس الباب قالَت لِبُطْرُس: ”إنتَ كَمان مُش واحِد مِن تَلاميذ الإنسان دا؟“ و بُطْرُس قال ليها: ”لا، مُش أنا.“</verse>
				<verse number="18">و الخَدّامين و الضُّبّاط كانو واقفين، و هُم وَلَّعو النّار. و عَشان كان بارِد، كانو بِدَفّو. و بُطْرُس كان واقِف مَعاهُم يَدَفّي نَفسو.</verse>
				<verse number="19">و بَعَد دا، رَئيس القُسُس سأل يَسُوع عَن تَلاميذو و عَن تَعليمو.</verse>
				<verse number="20">و يَسُوع قال ليهو: ”أنا إتكَلَّمتَ قِدّام النّاس. و أنا عَلَّمتَ كُلّو وَكِت في بُيوت الرَّب و في الهيكَل، المَكان البِلِمّو فيهو كُل اليَهود. و ما إتكَلَّمتَ أي شي بِالسِّر.</verse>
				<verse number="21">عَشان شِنو بِتَسألني أنا؟ أسأل النّاس السِّمِعو كَلامي. شوفو! ديل يَعرِفو أنا قُلتَ شِنو.“</verse>
				<verse number="22">و لَمّا يَسُوع قال كِدا، واحِد مِن الخَدّامين كان واقِف قَريب، و هو ضَرَب يَسُوع بِإيدو. و قال ليهو: ”كِدا تَرُد عَلى رَئيس القُسُس؟“</verse>
				<verse number="23">يَسُوع رَدَّ عَليهو و قال: ”إذا إتكَلَّمتَ بِغَلَط، وَرّيني الغَلَط. و إذا إتكَلَّمتَ كوَيس، عَشان شِنو بِتَضرُبني؟“</verse>
				<verse number="24">بَعدين حَنَّان رَسَّلو مَربوط لِقَيَافَا رَئيس القُسُس.</verse>
				<verse number="25">و سِمْعَان بُطْرُس كان واقِف يَدَفّي نَفسو. و قالو ليهو: ”إنتَ ما واحِد مِن تَلاميذو كَمان؟“ و هو نَكَر و قال: ”مُش أنا.“</verse>
				<verse number="26">واحِد مِن عَبيد رَئيس القُسُس، كان في. و هو نَسيب الرّاجِل البُطْرُس قَطَع أضانو. الرّاجِل دا قال ليهو: ”أنا ما شُفتَك مَعاهو في الجِّنينَه؟“</verse>
				<verse number="27">و بُطْرُس نَكَر مَرَّه تانيَه. و طَوّالي الدّيك كورَك.</verse>
				<verse number="28">و بَعدين جابو يَسُوع مِن قَيَافَا لِبيت المُدير. و كان الصَّباح. و هُم ما دَخَلو لِبيت المُدير، عَشان ما يَنَجِّسو نُفوسُم و لَكِن يَقدَرو ياكلو الفِصَح.</verse>
				<verse number="29">و بِيلاطُس طَلَع ليهُم بَرَّه و قال: ”إنتو تَشتَكو بِشِنو عَلى الرّاجِل دا؟“</verse>
				<verse number="30">هُم رَدّو و قالو ليهو: ”إذا ما كان عامِل حاجات بَطّالَه، ما كُنّا سَلَّمناهو ليك.“</verse>
				<verse number="31">بِيلاطُس قال ليهُم: ”شيلوهو إنتو، و أحكُمو عَليهو بِحَسَب القانون بِتاعكُم.“ و اليَهود قالو ليهو: ”ما عِندَنا سُلطَه نَكتُل زول.“</verse>
				<verse number="32">عَشان يَتِم كَلام يَسُوع، القالو عَشان يَوَرّي بيهو ياتو موت كان ماشي يَموت.</verse>
				<verse number="33">و بَعدين بِيلاطُس دَخَل بيت المُدير، و نادى يَسُوع، و قال ليهو: ”إنتَ مَلِك اليَهود؟“</verse>
				<verse number="34">يَسُوع رَدَّ عَليهو و قال: ”إنتَ بِتقول الكَلام دا مِن نَفسَك؟ ولّا ناس تانيين قالو ليك كِدا عَنّي؟“</verse>
				<verse number="35">بِيلاطُس رَدَّ عَليهو و قال: ”أنا يَهودي؟ شَعبَك و القُسُس الكُبار سَلَّموك لَي. إنتَ عَمَلتَ شِنو؟“</verse>
				<verse number="36">يَسُوع قال ليهو: ”مَلَكوتي ما مِن الدُّنيا دي. إذا مَلَكوتي مِن الدُّنيا دي، خَدّاميني بِحارِبو، عَشان ما بَتسَلَّم لِليَهود. لَكِن هَسَّع مَلَكوتي ما مِن الدُّنيا.“</verse>
				<verse number="37">و بِيلاطُس قال ليهو: ”عَلى كِدا إنتَ مَلِك؟“ يَسُوع قال ليهو: ”إنتَ بِتقول أنا مَلِك. عَشان كِدا أنا إتوَلَدتَ، و عَشان كِدا أنا جيت لِلدُّنيا، عَشان أشهَد لِلحَق. كُلّو واحِد اليَحِب الحَق يَسمَع صوتي.“</verse>
				<verse number="38">بِيلاطُس قال ليهو: ”الحَق شِنو؟“ و لَمّا قال كِدا، مَرَق تاني لِليَهود، و قال ليهُم: ”أنا ما لِقيت ذَنب فيهو.</verse>
				<verse number="39">و عِندَكُم عادَه أفِك ليكُم واحِد في الفِصَح. إنتو دايِرينّي أفِك ليكُم مَلِك اليَهود؟“</verse>
				<verse number="40">و كورَكو تاني مَرَّه و قالو: ”لا، ما الرّاجِل دا، لَكِن بَراباس.“ و بَراباس كان حَرامي.</verse>
			</chapter>
			<chapter number="19">
				<verse number="1">بَعدين بِيلاطُس أخَد يَسُوع و جَلَدو.</verse>
				<verse number="2">و العَساكِر عَمَلو تاج شوك، و خَتّوهو عَلى رَاسو، و لَبَّسوهو جَلّابيَّه حَمرَه.</verse>
				<verse number="3">و كانو يَمشو ليهو و بِقولو: ”السَّلام، يا مَلِك اليَهود!“ و كانو يَضرُبوهو بِإيديهُم.</verse>
				<verse number="4">و بِيلاطُس مَرَق بَرَّه مَرَّه تانيَه، و قال ليهُم: ”شوفو، أنا بَطَلِّعو ليكُم بَرَّه عَشان تَعرِفو أنا ما لِقيت فيهو ذَنب واحِد.“</verse>
				<verse number="5">و يَسُوع طَلَع بَرَّه، و هو لابِس تاج الشّوك فوق رَاسو و الجَلّابيَّه الحَمرَه. و بِيلاطُس قال ليهُم: ”أهو دا الإنسان.“</verse>
				<verse number="6">و لَمّا القُسُس الكُبار و الخَدّامين شافوهو، كورَكو، و قالو: ”أصلُبو، أصلُبو!“ بِيلاطُس قال ليهُم: ”أُخدوهو إنتو، و أصلُبوهو، عَشان أنا ما لِقيت ذَنب فيهو.“</verse>
				<verse number="7">اليَهود قالو ليهو: ”عِندَنا قانون، و حَسَب قانونّا، هو لازِم يَموت، عَشان هو عَمَل نَفسو إبن الله.“</verse>
				<verse number="8">و لَمّا بِيلاطُس سِمِع الكَلام دا، خاف شَديد.</verse>
				<verse number="9">و دَخَل بيت المُدير تاني مَرَّه و قال لِيَسُوع: ”مِن وين إنتَ؟“ لَكِن يَسُوع ما رَدَّ عَليهو.</verse>
				<verse number="10">و بِيلاطُس قال ليهو: ”إنتَ ما داير تَرُد عَلي؟ إنتَ ما عارِف عِندي سُلطَه عَشان أفِكَّك؟ و سُلطَه عَشان أصلُبَك؟“</verse>
				<verse number="11">يَسُوع رَدَّ عَليهو و قال: ”إنتَ ما عِندَك سُلطَه عَلي أبَداً إذا ما كان ليك سُلطَه مِن فوق. عَشان كِدا، الواحِد السَّلَّمني ليك، عِندو خَطيَّه أكبَر.“</verse>
				<verse number="12">مِن الوَكِت داك بِيلاطُس، كان عاوِز يَفِكّو، لَكِن اليَهود كانو يَكورِكو، و يَقولو: ”كان إنتَ فَكّيت الزّول دا، ما تَكون صاحِب لِقَيصَر. كُل البِسَوّي نَفسو مَلِك، هو ضِد قَيصَر.“</verse>
				<verse number="13">و لَمّا بِيلاطُس سِمِع الكَلام دا، هو جاب يَسُوع بَرَّه، و قَعَد عَلى كُرسي الحُكم في مَكان إسمو بِالعِبرانيَّه، جَبَّاثَا، يَعني، البَلاط.</verse>
				<verse number="14">و دا كان يوم الإستِعداد لِعيد الفِصَح. الوَكِت كان السّاعَه إتناشَر تَقريباً. بَعدين بِيلاطُس قال لِليَهود: ”شوفو مَلِكُم.“</verse>
				<verse number="15">لَكِن كورَكو: ”أُخدو! أُخدو و أصلُبو!“ بِيلاطُس قال ليهُم: ”أصلُب المَلِك بِتاعكُم؟“ القُسُس الكُبار رَدّو عَليهو و قالو: ”ما عِندَنا مَلِك إلّا قَيصَر!“</verse>
				<verse number="16">بَعَد كِدا، سَلَّمو ليهُم عَشان يَصلُبوهو.</verse>
				<verse number="17">و اَخَدو يَسُوع، و هو شايل صَليبو، لِلمَكان البِقولو عَنّو مَكان الجُّمجُمَه، و إسمو بِالعِبرانيَّه، جُلجُثَه.</verse>
				<verse number="18">و هِناك صَلَبوهو، و صَلَبو إتنين تانيين مَعاهو، واحِد مِن هِنا و واحِد مِن هِناك، و يَسُوع في الوَسِط.</verse>
				<verse number="19">و بِيلاطُس كَتَب كِتابَه و خَتَّ عَلى الصَّليب. و كان مَكتوب: ”يَسُوع النّاصِري، مَلِك اليَهود.“</verse>
				<verse number="20">و كَتير مِن اليَهود قَرو الكِتابَه دي، عَشان المَحَل الهو كان إنصَلَب فيهو كان قَريب مِن المَدينَه. و كان مَكتوب بِاللُّغات العِبرانيَّه و الإغريقي و اللّاتينيَّه.</verse>
				<verse number="21">و القُسُس الكُبار قالو لِبِيلَاطُس: ”ما تَكتِب: مَلِك اليَهود، لَكِن: هو قال: أنا مَلِك اليَهود.“</verse>
				<verse number="22">بِيلاطُس رَدَّ و قال ليهُم: ”الكَتَبتو خَلاص، كَتَبتو.“</verse>
				<verse number="23">بَعدين العَساكِر، لَمّا كانو بِصلُبو يَسُوع، اَخَدو هِدومو. و قَسَموهو أربَعَة أقسام، لِكُلّو عَسكَري قِسِم. و اَخَدو القَميص كَمان. و القَميص كان بِدون خياطَه، مَعمول حِتَّه واحدَه مِن فوق لِتِحِت.</verse>
				<verse number="24">و قالو بَعضَهُم لِبَعض: ”ما نَشرُطو، لَكِن نَرمي قُرعَه و نَشوف القُرعَه يَقَع لِمِنو.“ عَلَشان يَتِم المَكتوب في الكِتاب: ”قَسَّمو هِدُومي بِينُم، و عَلى قَميصي رَمو قُرعَه.“ عَشان كِدا العَساكِر عَمَلو دا.</verse>
				<verse number="25">و أُم يَسُوع، و أُخُت أُمّو، مَرْيَم مَرَة كُلوبا، و مَرْيَم المَجْدَلِيَّه وَقَفو قَريب لِصَليب يَسُوع.</verse>
				<verse number="26">و لَمّا يَسُوع شاف أُمّو، و التِّلميذ الكان بِحِبّو واقِف قَريب، قال لِأُمّو: ”يا سِت، شوفي إبنَك.“</verse>
				<verse number="27">و قال لِلتِّلميذ: ”شوف أُمَّك.“ و مِن السّاعَه ديك، التِّلميذ دا أخَد أُمّو لِبيتو.</verse>
				<verse number="28">بَعَد كِدا، يَسُوع شاف كُلّو شي كان خَلاص. و عَشان يَتِم المَكتوب في الكِتاب هو قال: ”أنا عَطشان.“</verse>
				<verse number="29">و حَلَّه كانَت مَختوتَه مَليانَه بِخَل. و مَلو سِفِنجَه مِن الخَل، و خَتّوها عَلى عَصايَه طَويلَه، و رَفَعوها لِخَشمو.</verse>
				<verse number="30">و لَمّا يَسُوع أخَد الخَل، قال: ”بِالحَق كِمِل.“ و دَنقَر رَاسو و سَلّم الرّوح.</verse>
				<verse number="31">و دا كان يوم الإستِعداد. و عَشان اليوم البَعدو كان سَبِت مَخصوص، اليَهود سَألو بِيلاطُس عَشان يَكسِرو رِجلينُم و يَنَزِّلوهُم. هُم ما كانو عاوِزينُم يَخَلّو الأجسام عَلى الصَّليب في السَّبِت.</verse>
				<verse number="32">و العَساكِر جو و كَسَرو رِجلين الأوَّل و التّاني مِن المَصلوبين مَعاهو.</verse>
				<verse number="33">و لَمّا جو لِيَسُوع، ما كَسَرو رِجلينو، عَشان شافوهو مات.</verse>
				<verse number="34">لَكِن واحِد مِن العَساكِر طَعَن جَنبو بِحَربَه، و طَوّالي دَم و مويَه طَلَعو مِن جَنبو.</verse>
				<verse number="35">و هو الشّاف كِدا، شِهِد، و شَهادَتو حَق. و هو يَعرِف إنّو بِقول الحَق، عَشان إنتو تَآمِنو كَمان.</verse>
				<verse number="36">و الحاجات دي حَصَلَت، عَشان يَتِم المَكتوب في الكِتاب: ”و لا واحِد مِن عِضامو بِكون مَكسور.“</verse>
				<verse number="37">و كَمان في مَحَل تاني في الكِتاب: ”هُم بِشوفو الطَّعَنوهو.“</verse>
				<verse number="38">بَعَد دا، يُوسِف المِن الرَّامَه سأل بِيلاطُس عَشان ياخُد جِسم يَسُوع. و هو كان تِلميذ لِيَسُوع، و لَكِن في السِّر عَشان الخوف مِن اليَهود. و بِيلاطُس أدّاهو الإذن. عَشان كِدا، جا و أخَد جِسم يَسُوع.</verse>
				<verse number="39">و نِقُدِموس كَمان جا. و أوَّل مَرَّه لَمّا هو مَشى لِيَسُوع، كان في اللّيل. هو جاب مَعاهو بُهارات مَلَخبَتَه، مِيَّة رَطل تَقريباً.</verse>
				<verse number="40">و أخَد جِسم يَسُوع، و لَفّوهو في قُماش تيل مَعَ البُهارات، زي تَرتيب اليَهود لِلدَفَن.</verse>
				<verse number="41">و كانَت في جِنينَه في المَكان الصَّلَبو فيهو يَسُوع. و في الجِّنينَه دي كان في قَبُر جَديد ما خَتّو فيهو زول قَبل كِدا.</verse>
				<verse number="42">و خَتّو يَسُوع هِناك، عَلَشان كان يوم الإستِعداد بِتاع اليَهود، و عَشان القَبُر كان قَريب.</verse>
			</chapter>
			<chapter number="20">
				<verse number="1">و في أوَّل يوم الأسبوع، مَرْيَم المَجْدَلِيَّه جات لِلقَبُر بَدري، و الدُّنيا لِسَّع ضُلُمَّه. و شافَت الحَجَر مَرفوع عَن القَبُر.</verse>
				<verse number="2">و جَرَت لِسِمْعَان بُطْرُس و لِلتِّلميذ التّاني اليَسُوع كان بِحِبّو. و قالَت ليهُم: ”هُم اَخَدو السَّيد مِن القَبُر، و ما بِنَعرِف خَتّوهو وين.“</verse>
				<verse number="3">و بُطْرُس و التِّلميذ التّاني مَرَقو، و مَشو لِلقَبُر.</verse>
				<verse number="4">الإتنين جَرو سَوا، لَكِن التِّلميذ التّاني فات بُطْرُس و وِصِل القَبُر في الأوَّل.</verse>
				<verse number="5">و دَنقَر، و شاف القُماش مَختوت، لَكِن هو ما دَخَل.</verse>
				<verse number="6">و بَعدين بُطْرُس وِصِل وَراهو، و دَخَل القَبُر. و شاف القُماش مَختوت.</verse>
				<verse number="7">و المَنديل الكان مَختوت عَلى رَاسو، ما كان مَوجود مَعَ التّيل. المَنديل دا كان مَلفوف و مَختوت في مَكان بَراهو.</verse>
				<verse number="8">بَعدين، التِّلميذ التّاني الجّا في الأوَّل، دَخَل، و شاف و آمَن.</verse>
				<verse number="9">و هُم لِسَّع ما كانو عارفين المَكتوب في الكِتاب إنّو لازِم يَقوم مِن بين المَيِّتين.</verse>
				<verse number="10">بَعَد كِدا، التِّلميذين رَجَعو لِبُيوتُم.</verse>
				<verse number="11">لَكِن مَرْيَم وَقَفَت تَبكي عِند القَبُر بَرَّه. و لَمّا كانَت بِتَبكي، دَنقَرَت عَشان تَشوف جُوَّه القَبُر.</verse>
				<verse number="12">و شافَت إتنين مَلائكَه في هِدوم أبيَض، قاعدين في المَكان الجِّسم كان مَختوت فيهو، واحِد في مَحَل الرّاس، و التّاني في مَحَل الكِرعين.</verse>
				<verse number="13">و قالو ليها: ”يا سِت، لِشِنو بِتَبكي؟“ قالَت ليهُم: ”اَخَدو سَيِّدي، و ما عارفَه خَتّوهو وين.“</verse>
				<verse number="14">و لَمّا قالَت كِدا، عايَنَت وَراها، و شافَت يَسُوع واقِف، و ما عِرفَت هو يَسُوع.</verse>
				<verse number="15">يَسُوع قال ليها: ”يا سِت، مالِك بِتَبكي؟ إنتي دايِرَه مِنو؟“ و هي إفتَكَرَت هو كان الجِّنايني. و قالَت ليهو: ”يا سَيِّد، إذا إنتَ شِلتو، قول لَي وين خَتّيتو، و أنا بَشيلو.“</verse>
				<verse number="16">يَسُوع قال ليها: ”يا مَرْيَم.“ و هي عايَنَت وَراها، و قالَت ليهو بِلُغَة اليَهود: ”رَبّوني!“ يَعني: ”يا مُعَلِّم.“</verse>
				<verse number="17">يَسُوع قال ليها: ”ما تَلمِسيني، عَشان أنا لِسَّع ما رَجَعتَ لِلأبو. لَكِن أمشي لِأخواني، و قولي ليهُم، أنا بَرجَع لِأبوي و أبوكُم، و إلَهي و إلَهكُم.“</verse>
				<verse number="18">و مَرْيَم المَجْدَلِيَّه جات، و خَبَّرَت التَّلاميذ إنَّها شافَت الرَّب، و هو قال ليها كِدا.</verse>
				<verse number="19">و كان المِسا في اليوم الأوَّل في الأُسبوع. و بِسَبَب الخوف مِن اليَهود، الأبواب كانَت مَقفولَه مَكان التَّلاميذ كانو مِتلَمين فيهو. و يَسُوع جا و وَقَف في الوَسِط، و قال ليهُم: ”سَلام ليكُم.“</verse>
				<verse number="20">و لَمّا قال كِدا، وَرّاهُم إيدينو و جَنبو. و التَّلاميذ فَرَحو لَمّا شافو الرَّب.</verse>
				<verse number="21">و يَسُوع قال ليهُم مَرَّه تانيَه: ”سَلام ليكُم. زي ما الأبو رَسَّلني، أنا بَرَسِّلكُم.“</verse>
				<verse number="22">و لَمّا قال كِدا، إتنَفَّس عَليهُم و قال: ”أقبَلو الرّوح القُدُس.</verse>
				<verse number="23">إذا تَغفِرو لِأي زول خَطاياهو، تَكون مَغفورَه. و إذا ما تَغفِرو لِأي زول خَطاياهو، ما تَكون مَغفورَه.“</verse>
				<verse number="24">لَكِن تُومَا، واحِد مِن الإتناشَر، الإسمو التّيمان، ما كان مَعاهُم لَمّا يَسُوع جا.</verse>
				<verse number="25">و التَّلاميذ التّانيين قالو ليهو: ”نِحنا شُفنا الرَّب.“ لَكِن هو قال ليهُم: ”إذا ما بَشوف مَحَل المَسامير في إيدينو، و بَخُت أصبَعي في مَحَل المَسامير، و بَخُت إيدي في جَنبو، أنا ما بآمِن.“</verse>
				<verse number="26">و بَعَد تَمانيَة أيام، التَّلاميذ كانو في البيت تاني مَرَّه، و تُومَا كان مَعاهُم. و الأبواب كانَت مَقفولَه. لَكِن يَسُوع جا و وَقَف في وَسِطُم و قال: ”سَلام ليكُم.“</verse>
				<verse number="27">بَعدين هو قال لِتُومَا: ”خُت أصبَعَك هِنا، و شوف إيديني، و مِد إيدَك، و خُتّا في جَنبي. و ما تَكون بِدون إيمان، لَكِن آمِن.“</verse>
				<verse number="28">تُومَا رَدَّ و قال ليهو: ”رَبّي و إلَهي!“</verse>
				<verse number="29">يَسُوع قال ليهو: ”عَشان إنتَ شُفتَني، يا تُومَا، آمَنتَ؟ مُبارَكين النّاس الآمَنو و ما شافو.“</verse>
				<verse number="30">و يَسُوع عَمَل عَلامات كَتيرَه تانيَه قِدّام تَلاميذو، الما مَكتوبَه في الكِتاب دا.</verse>
				<verse number="31">لَكِن دي مَكتوبَه عَشان تَآمِنو إن يَسُوع هو المَسيح إبن الله. و لَمّا تَآمِنو، تَكون ليكُم حَياة بِإسمو.</verse>
			</chapter>
			<chapter number="21">
				<verse number="1">بَعَد كِدا، يَسُوع بِيَّن نَفسو تاني مَرَّه لِلتَّلاميذ عِند بَحَر تَبَريَّه. و هو بِيَّن نَفسو بِالطَّرِيقَه دي.</verse>
				<verse number="2">سِمْعَان بُطْرُس، و تُومَا الإسمو التّيمان، و وَنَثَنَائِيل المِن قانا الجَّليل، و أولاد زَبَدي الأتنين، و إتنين تانيين مِن تَلاميذو، كانو كُلُّهُم سَوا.</verse>
				<verse number="3">و سِمْعَان بُطْرُس قال ليهُم: ”أنا ماشي أصيّد.“ قالو ليهو: ”نِحنا كَمان نَمشي مَعاك.“ و مَرَقو و رِكبو المُركَب. لَكِن في اللّيلَه دي، ما مَسَكو حاجَه.</verse>
				<verse number="4">و لَمّا كان الصَّباح، يَسُوع وَقَف عَلى الطَّرف. لَكِن التَّلاميذ ما كانو عارفين دا يَسُوع.</verse>
				<verse number="5">و يَسُوع قال ليهُم: ”يا أولاد، عِندَكُم سَمَك؟“ رَدّو عَليهو: ”لا.“</verse>
				<verse number="6">قال ليهُم: ”أرمو الشَّبَكَه عَلى يَمين المُركَب، و إنتو بِتَلقو السَّمَك.“ و عَلى كِدا، رَمو الشَّبَكَه تاني مَرَّه، و ما قِدرو يَجُرّوها مِن كَترَت السَّمَك.</verse>
				<verse number="7">و التِّلميذ داك اليَسُوع كان بِحِبّو، قال لِبُطْرُس: ”دا هو الرَّب.“ و لَمّا سِمْعَان بُطْرُس سِمِع دا هو الرَّب، لِبِس هِدومو، عَشانو كان عَريان. و رَمى نَفسو في البَحَر.</verse>
				<verse number="8">لَكِن التَّلاميذ التّانيين جو في المُركَب، و هُم بِجُرّو الشَّبَكَه مَليانَه مِن السَّمَك. عَشان هُم ما كانو بَعيد مِن الأرض بِمِيَّة مِتِر تَقريباً.</verse>
				<verse number="9">و لَمّا مَرَقو لِلأرض، شافو حَجَر مَختوت فوقو نار مِن الفَحَم، و فوقا سَمَك و عيش.</verse>
				<verse number="10">يَسُوع قال ليهُم: ”قَدِّمو مِن السَّمَك المَسَكتوهو هَسَّع.“</verse>
				<verse number="11">و بُطْرُس مَشى لِلمُركَب، و جَر الشَّبَكَه فوق الأرض، مَليانَه مِن السَّمَك الكَبير، مِيَّه و تلاتَه و خَمسين سَمَك. و مَعَ الكَتَرَه دي، الشَّبَكَه ما إتشَرَّطَت.</verse>
				<verse number="12">يَسُوع قال ليهُم: ”تَعالو، أُكلو.“ و ما في واحِد مِن التَّلاميذ قِدِر يَسألو: ”إنتَ مِنو؟“ عَشان كانو عارفين تَمام هو الرَّب.</verse>
				<verse number="13">و بَعدين، يَسُوع جا و أخَد العيش، و أدّاهُم، و كِدا كَمان أدّاهُم السَّمَك.</verse>
				<verse number="14">و دي هَسَّع تالِت مَرَّه يَسُوع ظَهَر فيها لِتَلاميذو، بَعَد ما قام مِن بين المَيِّتين.</verse>
				<verse number="15">و لَمّا هُم فَتَرو، يَسُوع قال لِسِمْعَان بُطْرُس: ”يا سِمْعَان، إبن يُوحَنَّا، إنتَ بِتحِبّني أكتَر مِن ديل؟“ قال ليهو: ”أيوَه، يا رَب، إنتَ بِتَعرِف أنا بَحِبَّك.“ يَسُوع قال ليهو: ”أَدِّي أكِل لِخِرفاني الصُّغار.“</verse>
				<verse number="16">يَسُوع قال ليهو مَرَّه تانيَه: ”يا سِمْعَان إبن يُوحَنَّا، إنتَ بِتحِبّني؟“ قال ليهو: ”أيوَه، يا رَب. إنتَ بِتَعرِف أنا بَحِبَّك.“ قال ليهو: ”أحرِس خِرفاني.“</verse>
				<verse number="17">يَسُوع قال ليهو مَرَّه تالتَه: ”يا سِمْعَان إبن يُوحَنَّا، إنتَ بِتحِبّني؟“ و بُطْرُس كان حَزنان عَشان يَسُوع قال ليهو تالِت مَرَّه: ”إنتَ بِتحِبّني؟“ و قال ليهو: ”يا رَب، إنتَ بِتَعرِف كُلّو حاجَه. إنتَ بِتَعرِف أنا بَحِبَّك.“ و يَسُوع قال ليهو: ”أحرِس خِرفاني.</verse>
				<verse number="18">الحَق الحَق أقول ليك، لَمّا كُنتَ صَغَيِر، لِبِستَ هِدومَك و مَشيت لِلمَحَل الأنتَ دايِرو. لَكِن لَمّا بِقيت عَجوز، إنتَ ماشي تَمِد إيدينَك، و واحِد بِلَبِّسَك و بِشيلَك لِلمَحَل الأنتَ ما عاوِز تَمشي ليهو.“</verse>
				<verse number="19">يَسُوع قال كِدا عَشان يَوَرّي ياتو موت كان ماشي بِمَجِّد بيهو الله. و بَعَد كِدا، قال ليهو: ”أتبَعني.“</verse>
				<verse number="20">و بُطْرُس إتلَفَت، و شاف التِّلميذ اليَسُوع بِحِبّو كان يَتبَعو. و هو زاتو الإنتَكَل عَلى صَدُر يَسُوع وَكِت العَشا و قال: ”يا سَيِّد، مِنو دا البِسَلِّمَك؟“</verse>
				<verse number="21">و لَمّا بُطْرُس شاف دا، قال لِيَسُوع: ”يا رَب، و هو، مالو؟“</verse>
				<verse number="22">يَسُوع قال ليهو: ”إذا إرادَتي إنّو يَعيش لِغايَة ما بَجي، دا شِنو ليك؟ إنتَ تَعال وَراي.“</verse>
				<verse number="23">و الكَلام دا بِقى مَعروف بين الأخوان، إنّو التِّلميذ داك ما بِموت. لَكِن يَسُوع ما قال ليهو إنّو ما بِموت، لَكِن ”إذا إرادَتي إنّو يَعيش لِغايَة ما بَجي، دا شِنو ليك؟“</verse>
				<verse number="24">دا هو التِّلميذ البِشهَد بِالحاجات دي، و الكَتَب الحاجات دي. و بِنَعرِف شَهادَتو حَق.</verse>
				<verse number="25">و يَسُوع عَمَل حاجات تانيَه كَتيرَه كَمان. إذا كانَت مَكتوبَه واحدَه واحدَه، أفتَكِر الدُّنيا نَفسا ما بِتشيل الكُتُب المَكتوبَه.</verse>
			</chapter>
		</book>
		<book number="44">
			<chapter number="1">
				<verse number="1">في الكِتاب الأوَّل، يا ثَاوُفِيلُس، كَتَبتَ عَن كُل الإبتَدا يَسُوع يَسَوّيهو و يَعَلِّم بيهو،</verse>
				<verse number="2">لِغايَة اليوم الأخَدوهو لِلسَّما. و قُبّال ما أخَدوهو لِلسَّما، هو أمَر بِالرّوح القُدُس الرُّسُل الهو إختارُم.</verse>
				<verse number="3">و بَعَد تَعبو، هو وَرّا نَفسو ليهُم و أدّا ليهُم بينات كَتيرَه الوَرّاهُم هو حَي. و هو كان بِبَيِّن نَفسو ليهُم مُدَّة أربَعين يوم، و بِكَلِّمُم عَن حاجات مَلَكوت الله.</verse>
				<verse number="4">و وَكِت ما هو كان يَجتَمِعو مَعاهُم، أدّا ليهُم الأمر دا: ”ما تَمرُقو مِن أُورُشَلِيم، لَكِن تِستَنّو وَعَد الأبو السِّمِعتوها مِنّي.</verse>
				<verse number="5">عَشان يُوحَنَّا عَمَّد بِالمويَه، و لَكِن إنتو بِتِتعَمَّدو بِالرّوح بَعَد أيام قَليلَه.“</verse>
				<verse number="6">عَلَشان كِدا، لَمَّن إتلَمّو سَوا، سألوهو و قالو: ”يا رَب، في الوَكِت دا، إنتَ بِترَجِّع المَملَكَه لِإِسْرَائِيل؟“</verse>
				<verse number="7">هو قال ليهُم: ”ما مُهِم ليكُم عَشان تَعرِفو الزَّمَن و الوَكِت الأبو ثَبَّتو بِسُلطَة نَفسو.</verse>
				<verse number="8">لَكِن إنتو بِتَقبَلو قُوَّه لَمّا الرّوح القُدُس بِجي عَليكُم. و بِتكونو شاهِدين لَي في أُورُشَلِيم و في كُل اليَهُودِيَّه و السَّامِرَه لِغايَة آخِر الدُّنيا.“</verse>
				<verse number="9">و بَعَد ما قال كِدا، إترَفَع لِفوق و وَكِت هُم قاعِدين يَشوفو، سَحابَه أخَدَتو مِن عُيونُم.</verse>
				<verse number="10">و وَكِت ما هُم كانو بِعاينو لِلسَّما و هو ماشي فوق، شوف! راجلين وَقَفو قَريب مِنَّهُم لابسين أبيَض.</verse>
				<verse number="11">و قالو: ”يا رُجال الجَّليل، مالكُم واقفين بِتعايِنو لِلسَّما؟ يَسُوع دا نَفسو الإترَفَع مِنَّكُم لِلسَّما، هو بِرجَع زي ما شُفتوهو ماشي لِلسَّما.“</verse>
				<verse number="12">بَعَد دا، هُم رَجَعو لِأُورُشَلِيم مِن الجَّبَل الإسمو جَبَل الزّيتون، قَريب مِن أُورُشَلِيم، زي المَسافَه الزّول بِمشي يوم السَّبِت.</verse>
				<verse number="13">و لَمّا دَخَلو المَدينَه، طَلَعو لِلأوضَه الفي فوق، الكانو بِقعُدو فيها. و هُم بُطْرُس و يُوحَنَّا و يَعْقُوب و أنْدَرَاوُس و فِيلُبُّس و تُومَا و بَرْثُلْمَاوُس و مَتَّى و يَعْقُوب وَلَد حَلْفَى و سِمْعَان الغَيُور و يَهُوذَا وَلَد يَعْقُوب.</verse>
				<verse number="14">و ديل كُلُّهُم كانو بِستَمِرّو في الصَّلاه بِفِكر واحِد مَعَ النِّسوان و مَرْيَم أُم يَسُوع و مَعَ أخوانو.</verse>
				<verse number="15">و في الأيام ديلاك قام بُطْرُس في وَسِط الأخوان. و العَدَد بِتاعُم كُلُّهُم كان مِيَّه و عِشرين زول تَقريباً.</verse>
				<verse number="16">و هو قال ليهُم: ”يا أخوان، كان لازِم يَتِم المَكتوب مِن زَمان بِالرّوح القُدُس بِخَشم دَاوُد عَن يَهُوذَا القاد النّاس ديل المَسَكو يَسُوع.</verse>
				<verse number="17">عَشان هو كان واحِد مِنَّنا، و كان عِندو شَرِكَه في الخِدمَه دي.“</verse>
				<verse number="18">الرّاجِل دا إشتَرى حِتَّت أرض مِن أُجرَة خَطِيَّتو، و هِناك وَقَع عَلى رَاسو و جِسمو إتشَقَّق مِن الوَسِط و بَطَنو كُلّو إدَّفَق.</verse>
				<verse number="19">و داك بِقى مَعروف عِند كُل النّاس القاعِدين في أُورُشَلِيم. عَلَشان كِدا المَحَل داك نادوهو بِلُغَتُم: ”حَقَل دَما“، يَعني زِراعَة الدَّم.</verse>
				<verse number="20">عَشان مَكتوب في كِتاب المَزامير: خَلّي بيتو يَكون خَربان، و ما تَخَلّي واحِد يَسكُن فيهو. و: خَلّي تاني ياخُد مَحَلّو.</verse>
				<verse number="21">”عَلَشان كِدا، مُهِم لينا نَختار واحِد مِن الرُّجال الكانو مَعانا كُل الوَكِت لَمّا الرَّب يَسُوع دَخَل و مَرَق في وَسِطنا،</verse>
				<verse number="22">مِن مَعموديَّة يُوحَنَّا لِليوم الفيهو أخَدوهو مِنَّنا. عَلَشان واحِد مِنَّهُم لازِم بِكون شاهِد مَعانا بِقِيامتو.“</verse>
				<verse number="23">و قَدَّمو ليهُم إتنين: يوسُف الإسمو بَارْسَابَا يُسْتُس، و مَتِيّاس.</verse>
				<verse number="24">و صَلّو و قالو: ”يا رَب البِعرِف قُلوب النّاس كُلّو، وَرّينا ياتو مِن الإتنين ديل الأنتَ إختِرتو</verse>
				<verse number="25">عَلَشان ياخُد المَكان في الخِدمَه دي و شُغل الرِّسّالَه، اليَهُوذَا خَلّاها و مَشى لِلمَحَل بِتاعو.“</verse>
				<verse number="26">و في الوَكِت دا، رَمو القُرعَه بِينُم و وَقَعَت القُرعَه عَلى مَتِيّاس. عَلَشان كِدا، حَسَبوهو مَعَ الحِداشَر رَسول.</verse>
			</chapter>
			<chapter number="2">
				<verse number="1">و لَمّا جا يوم الخَمسين، كُلُّهُم كانو سَوا في مَكان واحِد.</verse>
				<verse number="2">و طَوّالي، جا صوت مِن السَّما زي هَبوب شَديدَه، و مَلا كُل البيت الهُم كانو قاعِدين فيهو.</verse>
				<verse number="3">و ظَهَرَت ليهُم لِسانات مُنقَسِمَه، زي مِن نار، و قَعَدت عَلى كُلّو واحِد مِنَّهُم.</verse>
				<verse number="4">و كُلُّهُم كانو مَليانين مِن الرّوح القُدُس، و بَدو يِتكَلَّمو بِلُغات مُختَلِفَه زي ما أدّاهُم الرّوح القُوَّه عَشان يِتكَلَّمو.</verse>
				<verse number="5">و كانو قاعِدين في أُورُشَلِيم رُجال بِخافو الله مِن اليَهود مِن كُلّو بَلَد الدُّنيا.</verse>
				<verse number="6">و لَمّا سِمِعو الصّوت دا، ناس كُتار إتلَمّو و إتحَيَّرو، عَشان كُلّو واحِد مِنَّهُم كان بِسمَعُم يِتكَلَّمو بِلُغَتو.</verse>
				<verse number="7">و إستَغرَبو و إتعَجَّبو و قالو: ”الرُّجال ديل البِتكَلَّمو، ما كُلُّهُم ناس الجَّليل؟</verse>
				<verse number="8">و كيف كُلّو واحِد مِنَّنا بِسمَعُم يِتكَلَّمو بِّاللُغَه بِتاعتو نَفسو.</verse>
				<verse number="9">نِحنا ناس فَرتيَّه و ناس ماديَّه و ناس عِلاميَّه و ناس السّاكنين في العِراق و في اليَهُودِيَّه و في كَبَّدوكيَّه و في بُنتُس و في آسيا.</verse>
				<verse number="10">و في فَرِيجِيَّه و في بَمْفِيلِيَّه و في مَصِر و أقسام لِيبِيَّا القَريبَه لِقيرَوان و ضُيوف مِن رُومِيَه، يَهود و مِصَدِّقين دين اليَهود.</verse>
				<verse number="11">ناس كَريت و ناس العَرَب، بِنَسمَعُم يِتكَلَّمو بِلُغاتنا عَن الأعمال الكَبيرَه بِتاعَت الله.“</verse>
				<verse number="12">و كُلُّهُم كانو بِستَغرَبو و بِتحَيَّرو و يَقولو بَعضَهُم مَعَ بَعض: ”مَعني الكلام دا شِنو؟“</verse>
				<verse number="13">و تانيين كانو بِضحَكو عَليهُم و بِقولو: ”الرُّجال ديل سَكرانين.“</verse>
				<verse number="14">في الوَكِت دا، بُطْرُس وَقَف مَعَ الحِداشَر، و رَفَع صوتو و قال ليهُم: ”يا رُجال اليَهود، و القَاعِدين في أُورُشَلِيم كُلُّكُم، أسمَعو كَلامي، و خَلّيني أوَرّي ليكُم مَعنى الكَلام دا.</verse>
				<verse number="15">عَشان النّاس ديل ما سَكرانين زي ما إنتو تَفتَكِرو. هَسَّع السّاعَه تِسعَه في الصَّباح بَس!</verse>
				<verse number="16">لَكِن دا هو القالو النَّبي يوئيل:</verse>
				<verse number="17">الله بِقول، في الأيام الأخيرَه، أنا بَكُب روحي عَلى كُل النّاس. و أولادكُم و بَناتكُم بِتنَبّو، و شَبابكُم بِشوفو رؤيا، و شُيوخكُم بِيَحلَمو.</verse>
				<verse number="18">و في الأيام ديلاك أنا بَكُب روحي عَلى خَدّاميني، رُجال و نِسوان، و هُم بِتنَبّو.</verse>
				<verse number="19">و أنا بَوَرّي عَجايِب في السَّما فوق و عَلامات عَلى الأرض تِحِت، دَم و نار و دُخان.</verse>
				<verse number="20">الشَّمِش بِتِتغَيَّر لِلضُّلُمَّه، و القَمَر بِبقى زي دَم قُبّال ما بِجي يوم الرَّب، اليوم الكَبير و المَعروف.</verse>
				<verse number="21">و كُلّو واحِد الِبِنادي بِإسم الرَّب بِكون مُخَلَّص.</verse>
				<verse number="22">يا رُجال إِسْرَائِيل، أسمَعو الكِلمات دي: يَسُوع النّاصِري، هو راجِل، مَقبول عِند الله. و بيهو الله عَمَل قُوّات و عَجايِب و عَلامات بينكُم زي ما إنتو بِتَعرِفو.</verse>
				<verse number="23">يَسُوع دا كان مُسَلَّم ليكُم بِتَرتيب الله الثّابِت و مَعرِفتو مِن قُبّال. و إنتو صَلَبتوهو و كَتَلتوهو بِإيدين النّاس البَطّالين.</verse>
				<verse number="24">لَكِن الله قَوَّمو مِن بين المَيِّتين و فَكَّ ليهو أوجاع الموت، عَلَشان ما كان مُمكِن لِلموت أن يَمسِكو.</verse>
				<verse number="25">عَشان دَاوُد قال بِخُصوصو: كُنتَ بَشوف الرَّب قِدامي دايماً، و عَلَشان هو عَلى يَميني، أنا ما بَتحَرَّك.</verse>
				<verse number="26">عَلَشان كِدا، قَلبي فَرحان و لِساني مَبسوط. و جِسمي كَمان بِعِيش عَلى الرَّجاء.</verse>
				<verse number="27">عَلَشان إنتَ ما بِتخَلّي نَفسي في الهاويَه، ولّا تَخَلّي قُدّوسَك يَرجَع لِلتُّراب.</verse>
				<verse number="28">إنتَ وَرّيتني سِكَك الحَياة، و بِتَملاني فَرَح مَعاك.</verse>
				<verse number="29">يا أخوان، خَلّيني أقول ليكُم بِسُلطَه عَن أبونا الكَبير دَاوُد. هو مات، و دَفَنوهو. و قَبرو في هِنا لِغايَة اليوم دا.</verse>
				<verse number="30">لَكِن هو كان نَبي، و عِرِف الله قال ليهو بِحَلَف إنّو بِخُت عَلى كُرسيهو واحِد مِن أولادو.</verse>
				<verse number="31">دَاوُد شاف الماشي يَسَوّيهو الله، و عَلَشان كِدا، هو إتكَلَّم عَن قيامَة المَسيح إنّو ما خَلّاهو في الهاويَه، و جِسمو ما رَجَع لِلتُّراب.</verse>
				<verse number="32">و الله قَوَّم يَسُوع دا، و نِحنا كُلُّنا شاهِدين بِالحَقيقَه دي.</verse>
				<verse number="33">عَلَشان كِدا، هو كان مَرفوع بِيَمين الله، و أخَد مِن الأبو الرّوح القُدُس الوَعَد بيهو، و كَبَّ دا، الهَسَّع بِتشوفو و بِتسمَعوهو.</verse>
				<verse number="34">عَشان دَاوُد ما طَلَع فوق لِلسَّما، و لَكِن هو نَفسو قال: الرَّب قال لِرَبّي، أقعُد عَن يَميني،</verse>
				<verse number="35">حَتّى أعمِل عُدوانَك بَمبَر لِرِجلينَك.</verse>
				<verse number="36">عَلَشان كِدا، خَلّي كُلّو أهل بيت إِسْرَائِيل يَعرِف بِالحَق أن الله عَمَل يَسُوع دا، الإنتو صَلَبتوهو، رَب و مَسيح.“</verse>
				<verse number="37">و لَمَّن النّاس سِمِعو دا، إتحَيَّرو في قُلوبُم كَتير خَلاص، و قالو لِبُطْرُس و لِلرُّسُل التّانيين: ”بِنَعمِل شِنو، يا أخوان؟“</verse>
				<verse number="38">و بُطْرُس قال ليهُم: ”توبو و إتعَمَّدو كُلّو واحِد مِنَّكُم بِإسم يَسُوع المَسيح لِغُفران خَطاياكُم، و بِتاخُدو هَديَّة الرّوح القُدُس.</verse>
				<verse number="39">عَشان ليكُم الوَعَد، و لِأولادكُم و لِكُل النّاس البَعيدين، لِكُلُّهُم البِناديهُم الرَّب إلَهنا.“</verse>
				<verse number="40">و بِكِلمات تانيَه كَتيرَه، بُطْرُس كان بِهَظِّرُم و بِبَشِّرُم و قال: ”أخلَصو مِن ناس الزَّمَن دا البَطّالين.“</verse>
				<verse number="41">و القِبلو كَلامو إتعَمَّدو، و إتلَمّو عَليهُم في اليوم داك تَلاتَة آلاف نَفَر تَقريباً.</verse>
				<verse number="42">و كانو بِستَمِرّو في تَعليم الرُّسُل و الشَّرِكَه و كَسر العيش و الصَّلاه.</verse>
				<verse number="43">و الخوف وَقَع عَلى كُلّو نَفس، و الرُّسُل عَمَلو عَجايِب و عَلامات كَتيرَه.</verse>
				<verse number="44">و كُل المؤمِنين كانو سَوا، و كانو عِندَهُم كُل الحاجات بِتاعَتُم في مَحَل واحِد.</verse>
				<verse number="45">و كانو بِبيعو حاجاتُم و بُضاعَتُم و بِقسِموهُم بين كُلُّهُم، لِأي واحِد زي ما هو كان مُحتاج.</verse>
				<verse number="46">و كُلّو يوم كانو بِستَمِرّو يِتلَمّو في الهيكَل و بِكَسِّرو العيش في البُيوت، و بياكلو مَعَ بَعض بِفَرَح و قُلوب مُخلِصين.</verse>
				<verse number="47">و كانو يَحمَدو الله و يَلقو نِعمَه قِدّام كُل النّاس. و الرَّب جَمَع لِلكَنيسَه كُلّو يوم الكانو بِخلَصو.</verse>
			</chapter>
			<chapter number="3">
				<verse number="1">و بُطْرُس و يُوحَنَّا كانو يَطلَعو لِلهيكَل لِصَلاه السّاعَه تلاتَه بَعَد الضُّهر.</verse>
				<verse number="2">و ناس كانو يَشيلو راجِل أعرَج مِن بَطُن أُمّو. و كُلّو يوم كانو بِخُتّوهو عِند باب الهيكَل الإسمو الجَّميل، عَلَشان يَسأل صَدَقَه مِن الداخلين الهيكَل.</verse>
				<verse number="3">و لَمّا شاف بُطْرُس و يُوحَنَّا دايرين يدخُلو الهيكَل، هو طَلَب مِنَّهُم صَدَقَه.</verse>
				<verse number="4">و بُطْرُس و يُوحَنَّا عايَنو ليهو، و بُطْرُس قال ليهو: ”عايِن لينا.“</verse>
				<verse number="5">و الرّاجِل خَتَّ بالو ليهُم و إفتَكَر بياخُد مِنَّهُم حاجَه.</verse>
				<verse number="6">و بُطْرُس قال: ”ما عِندي فِضَّه ولّا دَهَب، لَكِن العِندي بَدّيهو ليك. بِإسم يَسُوع النّاصِري، قوم و أمشي.“</verse>
				<verse number="7">و مَسَكو بِإيدو اليَمين، و رَفَعو. و طَوّالي رِجلينو و كَعبينو إتشَدَّدو.</verse>
				<verse number="8">و هو نَطَّ و قام و بَدا يَمشي، و دَخَل مَعاهُم لِلهيكَل، و هو يَمشي و يَنوط و يَحمِد الله.</verse>
				<verse number="9">و كُل النّاس شافوهو و هو ماشي و يَحمِد الله.</verse>
				<verse number="10">و عِرفوهو زات الرّاجِل دا الكان بِقعُد في الباب الجَّميل بِتاعَت الهيكَل، و بِطلُب الصَّدَقَه. و هُم إستَغرَبو و إتعَجَّبو عَلَشان الحاجَه الحَصَلَت ليهو.</verse>
				<verse number="11">وَكِت هو كان بِمسِك بُطْرُس و يُوحَنَّا، كُل النّاس جَرو ليهُم لِلبَراندَه الإسِما بَراندات سُلَيْمَان، و هُم مُستَغرِبين.</verse>
				<verse number="12">و لَمّا بُطْرُس شاف دا، قال لِلنّاس: ”يا رُجال إِسْرَائِيل، مالكُم تِستَغرَبو مِن دا؟ و لِشِنو تَعاينو لينا زي نِحنا عَمَلنا الرّاجِل دا يَمشي بِقُوَّتنا ولّا عَشان نِحنا قِدِّيسين؟</verse>
				<verse number="13">عَشان إله إِبْرَاهِيم و إِسْحَاق و يَعْقُوب، إله أبَهاتنا مَجَّد إبنو يَسُوع. إنتو سَلَّمتوهو و نَكَرتوهو قِدّام بِيلاطُس لَمّا هو كان داير يَفِكّو.</verse>
				<verse number="14">و لَكِن إنتو نَكَرتو القُدّوس البار، و طَلَبتو مِن بِيلاطُس أن يَدّيكُم راجِل كاتِل النّاس.</verse>
				<verse number="15">و كَتَلتو رَئيس الحَياة القَوَّمو الله مِن بين المَيِّتين. و نِحنا شاهِدين لِداك.</verse>
				<verse number="16">و الرّاجِل دا بِقى شَديد بِالإيمان بِإسم يَسُوع. و إنتو بِتشوفو و بِتَعرِفوهو. و الإيمان بِيَسُوع أدّا الرّاجِل دا العافيَه التّامَّه قِدّام كُلُّكُم.</verse>
				<verse number="17">و هَسَّع، يا أخوان، أنا بَعرِف إنتو عَمَلتو دا بِدون فَهم زي رؤساكُم سَوّو كَمان.</verse>
				<verse number="18">و كِدا الله عَمَل الهو كَلَّمنا بيهو مِن قُبّال بِخَشم كُل الأنبياء إنّو مَسيحو لازِم يَتعَب.</verse>
				<verse number="19">عَلَشان كِدا، توبو و أرجَعو لِلَّه، فِشان الله يَشيل خَطاياكُم مِنَّكُم، و عَلَشان وَكِت الرّاحَه بِجي مِن قِدّام الرَّب.</verse>
				<verse number="20">و هو يَرَسِّل المَسيح يَسُوع المُعَيَّن ليكُم مِن قُبّال.</verse>
				<verse number="21">و هو لازِم يِستَنّى في السَّما لِغايَة الوَكِت بِجي، لَمّا الله يَرَجِّع كُلّو شي. و هو إتكَلَّم عَن دا بِخَشم كُلّو أنبياهو مِن زَمان.</verse>
				<verse number="22">عَشان مُوسَى قال: الله رَبّكُم بِقَوِّم ليكُم مِن أخوانكُم نَبي مِتلي. لازِم تَسمَعو ليهو في كُل البِكَلِّمكُم بيهو.</verse>
				<verse number="23">و كُلّو واحِد ما يَسمَع لِلنَّبي داك، يَكتُلوهو.</verse>
				<verse number="24">و كِدا كُل الأنبياء مِن صَمُوئِيل و النّاس الإتكَلَّمو بَعدو، إتنَبّو بِالأيام دي.</verse>
				<verse number="25">و إنتو أولاد الأنبياء و أولاد الإتِّفاق. و الله أدّى أبَهاتنا الإتِّفاق دا. هو قال لِإِبْرَاهِيم: بِأولادَك كُلّو قَبايل الأرض بِكونو مُبارَكين.</verse>
				<verse number="26">عَشان الله بَعَد ما قَوَّم خَدّامو، رَسَّلو ليكُم في الأوَّل، فِشان يَبارِكُم و يَرَجِّع كُلّو واحِد مِنَّكُم مِن خَطاياهو.“</verse>
			</chapter>
			<chapter number="4">
				<verse number="1">و وَكِت ما بُطْرُس و يُوحَنَّا كانو بِتكَلَّمو مَعَ النّاس، قَرَّبو ليهُم القُسُس و رَئيس الهيكَل و الصَّدّوقيين.</verse>
				<verse number="2">هُم كانو زَعلانين مِن الرُّسُل، عَلَشان كانو بِعَلِّمو النّاس و بِنادوهُم في يَسُوع بِالقيامَه مِن بين المَيِّتين.</verse>
				<verse number="3">و قَبَضوهُم و خَتّوهُم في السِّجِن لِليوم التّاني، عَلَشان بِقى المِسا.</verse>
				<verse number="4">و كَتيرين مِن النّاس السِّمِعو الكِلمَه، آمَنو، و عَدَد الرُّجال بِقى خَمسَة آلاف تَقريباً.</verse>
				<verse number="5">و في اليوم التّاني، رؤساهُم و شُيوخُم و مُعَلِّمين القانون إتلَمّو في أُورُشَلِيم،</verse>
				<verse number="6">مَعَ حَنَّان، رَئيس القُسُس، و قَيَافا و يُوحَنَّا و الإِسْكَنْدَر و كُل الكانو مِن أهل بيت رَئيس القُسُس.</verse>
				<verse number="7">و لَمّا جابوهُم و خَتّوهُم في الوَسِط، سألوهُم: ”بِأي قُوَّه و بِأي إسم عَمَلتو دا؟“</verse>
				<verse number="8">في الوَكِت دا، بُطْرُس و هو كان مَليان مِن الرّوح القُدُس، قال ليهُم: ”يا رؤساء النّاس و شُيوخ إِسْرَائِيل،</verse>
				<verse number="9">إن كان في سؤَال اللّيلَه بِسَبَب العَمَل الكَويس العَمَلنا لِلرّاجِل الأعرَج دا بِشِنو هو بِقى كوَيس،</verse>
				<verse number="10">خَلّي دا يَكون مَعروف لِكُلُّكُم و كُلّو ناس إِسْرَائِيل. بِإسم يَسُوع المَسيح النّاصِري، الإنتو صَلَبتوهو، لَكِن الله قَوَّمو مِن بين المَيِّتين، بيهو الرّاجِل دا واقِف قِدّامكُم بِعافيَه تَمام.</verse>
				<verse number="11">دا هو الحَجَر الإنتو أبيتوهو، يا بَنّاين، البِقي راس الرُّكن.</verse>
				<verse number="12">و ما في خَلاص بِأي واحِد تاني. عَشان في كُل الدُّنيا الله ما أدّا لِلنّاس إسِم تاني البيهو لازِم نَلقى الخَلاص.“</verse>
				<verse number="13">و لَمّا شافو شُجاعَة بُطْرُس و يُوحَنَّا، و لِقوهُم رُجال ما مِتعَلِّمين و زي أي زول تاني، هُم إتعَجَّبو. و عِرفوهُم كانو مَعَ يَسُوع.</verse>
				<verse number="14">لَكِن ما دام شافو الزّول البِقي كوَيس واقِف مَعاهُم، ما قِدرو يَقولو أي شي.</verse>
				<verse number="15">عَلَشان كِدا أمَروهُم يَمرُقو مِن المَجلِس، و إتكَلَّمو بِسِر مَعَ بَعض.</verse>
				<verse number="16">و قالو: ”بِنَعمِل شِنو بِالراجلين ديل؟ كُل القَاعِدين في أُورُشَلِيم بِيَعرِفو هُم عَمَلو عَلامَه مَعروفَه، و ما بِنَقدَر نَنكِرا.</verse>
				<verse number="17">و لَكِن عَشان ما يِتفَرتَك زِيادَه بين النّاس، خَلّونا نَهَدِّدهُم ما يِتكَلَّمو مَعَ أي واحِد مِن النّاس بَعَد دا، بِالإسِم دا.“</verse>
				<verse number="18">بَعدين نادوهُم و أمَروهُم ما يِتكَلَّمو أبَداً بِإسم يَسُوع ولّا يَعَلِّمو بيهو.</verse>
				<verse number="19">و بُطْرُس و يُوحَنَّا رَدّو و قالو ليهُم: ”أحكُمو إنتو، دا هو الحَق قِدّام الله أن نَسمَع ليكُم أكتَر مِن الله؟</verse>
				<verse number="20">عَشان ما نَقدَر نَبَطِّل كَلامنا عَن الشّوفناهو و سِمِعناهو.“</verse>
				<verse number="21">و بَعَد ما هَدَّدوهُم زِيادَه، فَكّوهُم. و هُم ما قِدرو يَلقو كيف يَعمِلو ليهُم حاجَه بَطّالَه بِسَبَب النّاس. عَلَشان كُل النّاس كانو بِمَجِّدو الله عَلى الحَصَل.</verse>
				<verse number="22">عَشان الرّاجِل البِقي كوَيس بِسَبَب العَلامَه دي، كان عُمرو أكتَر مِن أربَعين سَنَه.</verse>
				<verse number="23">و لَمّا فَكّوهُم، بُطْرُس و يُوحَنَّا مَشو لِلنّاس بِتوعُم و خَبَّروهُم بِكُل القالو ليهُم القُسُس الكُبار و الشُّيوخ.</verse>
				<verse number="24">و لَمّا سِمِعو دا، رَفَعو أصواتُم لِلَّه بِصوت واحِد و قالو: ”يا سَيِّد، إنتَ العَمَلتَ السَّما و الأرض و البَحَر و كُل الفيها.</verse>
				<verse number="25">و إنتَ القُلتَ بِالرّوح القُدُس بِخَشم أبونا دَاوُد وَلَدَك: لِشِنو الأُمَم زِعِلو، و النّاس فَكَّرو بِالما ليهو فايدَه؟</verse>
				<verse number="26">مُلوك الأرض قامو، و الرّؤساء إتلَمّو سَوا ضِد الرَّب و ضِد مَسيحو.</verse>
				<verse number="27">بِالحَق هِيرُودُس و بِيلاطُس البُنْطي إتلَمّو مَعَ الأُمَم و ناس إِسْرَائِيل في المَدينَه دي، ضِد خَدّامَك القُدّوس يَسُوع الأنتَ مَسَحتو،</verse>
				<verse number="28">عَشان يَعمِلو كُل القُدرَتَك و إرادَتَك جَهَّزو مِن قُبّال عَلَشان يَحصَل.</verse>
				<verse number="29">و هَسَّع، يا رَب، شوف تَهديدُم و أَدِّي خَدّامينَك أن يِتكَلَّمو بِكِلمَتَك بِشَجاعَه كَتيرَه.</verse>
				<verse number="30">مِد إيدَك عَشان تَسَبِّب الشِّفا و العَلامات و العَجايِب بِإسم إبنَك القُدّوس يَسُوع.“</verse>
				<verse number="31">و لَمّا صَلّو، المَحَل الهُم كانو بِتلَمّو فيهو إتهَزَّ. و كُلُّهُم إتمَلو مِن الرّوح القُدُس. و كانو بِيِتكَلَّمو بِكَلام الله بِشَجاعَه.</verse>
				<verse number="32">و كُل المؤمِنين كانو عِندَهُم قَلب واحِد و فِكر واحِد. و لا واحِد قال حاجَه مِن أموالو كانَت ليهو بَس، لَكِن كانو عِندَهُم كُلّو شي مَعَ بَعض.</verse>
				<verse number="33">و الرُّسُل كانو بِقُوَّه عَظيمَه بِشهَدو بِقيامَة الرَّب يَسُوع، و نِعمَه عَظيمَه كانَت عَلى كُلُّهُم.</verse>
				<verse number="34">و واحِد فيهُم ما كان مُحتاج، عَشان كُل الكانو عِندَهُم زِراعَه ولّا بُيوت كانو بِبيعوها و بِجيبو القُروش مِن الحاجات الباعوها،</verse>
				<verse number="35">و يَخُتّوها في رِجلين الرُّسُل. و هُم قَسَمو لِكُلّو واحِد زي ما كان مُحتاج.</verse>
				<verse number="36">و يُوسِف كان لَاوِي مِن قُبرُص. و الرُّسُل سَمّوهو بَرْنَابَا، يَعني إبن الشَّجاعَه.</verse>
				<verse number="37">و كان عِندو زِراعَه. و باعَها و جاب القُروش و خَتّاهو في رِجلين الرُّسُل.</verse>
			</chapter>
			<chapter number="5">
				<verse number="1">و راجِل إسمو حَنانيّا و مَرَتو سَفّيرَه باعو جُزو مِن أموالُم.</verse>
				<verse number="2">و هو أخَد جُزو مِن التَّمَن لِنَفسو، و مَرَتو عِرفَت داك. لَكِن هو جاب الباقي، و خَتّاهو في رِجلين الرُّسُل.</verse>
				<verse number="3">و بُطْرُس قال: ”يا حَنانيّا، لِشِنو الشّيطان مَلا قَلبَك حَتّى تَكَضِّب عَلى الرّوح القُدُس، و تاخُد جُزو مِن تَمَن الزِّراعَه لِنَفسَك؟</verse>
				<verse number="4">قُبّال ما بِعتا، ما كان حَقَّتَك؟ و بَعَد ما بِعتا، القُروش ما كانَت حَقَّتَك؟ مالَك فَكَّرتَ في قَلبَك تَسَوّي حاجَه زي دي؟ إنتَ ما كَضَّبتَ عَلى النّاس لَكِن عَلى الله.“</verse>
				<verse number="5">و وَكِت حَنانيّا سِمِع الكَلام دا، وَقَع و مات. و خوف عَظيم وَقَع عَلى كُل السِّمِعو بِداك.</verse>
				<verse number="6">و الشَّباب قامو و لَفّو جِسمو و شالوهو بَرَّه و دَفَنوهو.</verse>
				<verse number="7">و بَعَد دا بِتلاتَه ساعات تَقريباً، مَرَتو دَخَلَت، و هي ما كانَت بِتَعرِف الحَصَل.</verse>
				<verse number="8">و بُطْرُس قال ليها: ”قولي لَي، إنتي و راجلِك بِعتو الزِّراعَه بِالتَّمَن دا؟“ هي قالَت: ”أيوَه، بِالتَّمَن دا.“</verse>
				<verse number="9">و بُطْرُس قال ليها: ”مالكُم؟ كيف إتَّفَقتو عَلى تَجرِبَة روح الرَّب؟ شوفي! الرُّجال الدَّفَنو راجلِك عَلى الباب، و هُم بِشيلوكي بَرَّه.“</verse>
				<verse number="10">و طَوّالي وَقَعَت في رِجلينو و ماتَت. و وَكِت الشَّباب دَخَلو، لِقوها مَيِّتَه، و شالوها بَرَّه و دَفَنوها جَمب راجِلا.</verse>
				<verse number="11">و خوف عَظيم وَقَع عَلى كُل الكَنيسَه و عَلى كُل السِّمِعو بِداك.</verse>
				<verse number="12">و الرُّسُل عَمَلو عَلامات و عَجايِب كَتيرَه بين النّاس. و كُلُّهُم كانو بِنَفس واحدَه في بَراندات سُلَيْمَان.</verse>
				<verse number="13">و ما في واحِد مِن التّانيين عِندو شَجاعَه حَتّى يوصَل بيهُم. لَكِن النّاس كانو بِحتَرِموهُم.</verse>
				<verse number="14">لَكِن المؤمِنين كانو بِتلَمّو لِلرَّب أكتَر و أكتَر، عَدَد كَبير مِن الرُّجال و النِّسوان.</verse>
				<verse number="15">و النّاس كانو بِجيبو العَيّانين لِلسِّكَك، و بِخُتّوهُم عَلى عَناقريب و بُروش، عَلَشان إذا مُمكِن ضُل بُطْرُس يَقَع عَلى بَعض مِنَّهُم.</verse>
				<verse number="16">و عَدَد كَبير مِن النّاس أجتَمَعو في أُورُشَلِيم مِن كُل البِلاد الجَّمبو، و هُم يَشيلو العَيّانين و النّاس التَّعبانين عَشان فيهُم الشّياطين. و كُلُّهُم كانو بِلقو العافيَه.</verse>
				<verse number="17">و قامو رَئيس القُسُس و كُل المَعاهو، و هُم حِزب الصَدّوقيين، و إتمَلو مِن الحَسَد.</verse>
				<verse number="18">و قَبَضو عَلى الرُّسُل، و خَتّوهُم في السِّجِن البِكون لِكُل النّاس.</verse>
				<verse number="19">لَكِن مَلاك الرَّب فَتَح أبواب السِّجِن في اللّيل، و مَرَّقُم، و قال ليهُم،</verse>
				<verse number="20">”أمشو، و أقيفو في الهيكَل، و كَلِّمو النّاس بِكُلّو كِلمات الحَياة دي.“</verse>
				<verse number="21">و لَمّا سِمِعو دا، دَخَلو الهيكَل في الصَّباح بَدري و إبتَدو يَعَلِّمو. و لَمّا رَئيس القُسُس و المَعاهو جو، جَمَعو المَجِلس و كُلّو شُيوخ إِسْرَائِيل. و رَسَّلو لِلسِّجِن عَشان يَجيبو الرُّسُل.</verse>
				<verse number="22">و لَكِن لَمّا الضُّبّاط جو، ما لِقوهُم في السِّجِن. و عَلَشان كِدا، رَجَعو و خَبَّرو.</verse>
				<verse number="23">و قالو: ”لِقينا السِّجِن مَقفول شَديد و الحارِسين واقفين قِدّام الأبواب، و لَكِن لَمّا فَتَحناها، ما لِقينا واحِد جُوَّه.“</verse>
				<verse number="24">و وَكِت رَئيس الهيكَل و القُسُس الكُبار سِمِعو الكَلام دا، كانو بِتحَيَّرو عَن البِيَحصَل بَعَد دا.</verse>
				<verse number="25">في الوَكِت داك، واحِد جا و خَبَّرُم و قال: ”شوفو! الرُّجال الإنتو خَتّيتوهُم في السِّجِن، هُم واقفين في الهيكَل يَعَلِّمو النّاس.“</verse>
				<verse number="26">عَلَشان كِدا، الرَئيس مَرَق مَعَ الضُّبّاط و جاب الرُّسُل بِدون شِدَّه، عَشان كانو بِخافو مِن النّاس يِمكِن يَضرُبوهُم بِحُجار.</verse>
				<verse number="27">و لَمّا جابوهُم، وَقَّفوهُم قِدّام المَجلِس و رَئيس القُسُس سألُم.</verse>
				<verse number="28">و قال: ”أدّيناكُم أمر ما تَعَلِّمو بِالإسم دا. لَكِن شوفو، إنتو مَليتو أُورُشَلِيم بِتَعليمكُم، و عاوزين تَخُتّو عَلينا دَم الإنسان دا.“</verse>
				<verse number="29">و بُطْرُس و الرُّسُل التّانيين رَدّو و قالو ليهُم: ”نِحنا لازِم نَسمَع الله أكتَر مِن النّاس.</verse>
				<verse number="30">إله أبَهاتنا قَوَّم يَسُوع مِن بين المَيِّتين، الإنتو كَتَلتوهو لَمّا عَلَّقتوهو عَلى الخَشَب.</verse>
				<verse number="31">و الله رَفَعو بِيَمينو يَكون رَئيس و مُخَلِّص، عَشان يَدّي لِإِسْرَائِيل التّوبَه و غُفران الخَطايا.</verse>
				<verse number="32">و نِحنا شاهِدين ليهو بِالحاجات دي، و نِحنا و الرّوح القُدُس الأدّاهو الله لِلبِطيعوهو.“</verse>
				<verse number="33">و لَمّا سِمِعو دا، زِعِلو شَديد، و دارو يَكتُلوهُم.</verse>
				<verse number="34">لَكِن كان في راجِل فرِّيسي، إسمو غَمَالَائِيل. و هو مُعَلِّم لِلقانون، و مُحتِرَم قِدّام كُل النّاس. و قام و أمَرُم ياخدو الرُّجال بَرَّه لِوَكِت قَليل.</verse>
				<verse number="35">في الوَكِت دا قال ليهُم: ”يا رُجال إِسْرَائِيل، خَلّو بالكُم بِالإنتو دايرين تَعمِلو بِالرُّجال ديل.</verse>
				<verse number="36">عَشان قُبّال الأيام دي، قام توداس، القال عَن نَفسو، هو كَبير. و بَعض مِن الرُّجال إتلَمّو ليهو أُربُعمِيَّه تَقريباً. لَكِن هو كان مَكتول، و كُل المَشو وَراهو أتفَرتَقو، و كُلّو بِقو كَلام فاضي.</verse>
				<verse number="37">و بَعَد دا قام يَهُوذَا، الجَّليلي، في أيام كِتابَة الأسامي، و جَرَّ بَعض النّاس وَراهو. هو كَمان كان مَكتول و كُل المَشو وَراهو إتشَتَّتو.</verse>
				<verse number="38">و هَسَّع، بَقول ليكُم: كونو بَعيد مِن الرُّجال ديل و خَلّوهُم! عَشان إذا كان الفِكر دا ولّا العَمَل دا مِن النّاس، هو بِبقى و لا حاجَه.</verse>
				<verse number="39">و إذا هو مِن الله، ما بِتَقدَرو تَوَقِّفو الرُّجال ديل، لَكِن بِتحارِبو الله كَمان!“</verse>
				<verse number="40">و هُم إتَّفَقو مَعاهو و نادو الرُّسُل و جَلَدوهُم. و أمَرُم ما يِتكَلَّمو بِإسم يَسُوع. و بَعَد دا خَلّوهُم يَمشو.</verse>
				<verse number="41">و عَلَشان كِدا، هُم مَشو مِن المَجلِس مَبسوطين عَلَشان حَسَبوهُم مُستَحِقّين أن يَكونو ما مُحتَرمين عَشان إسمو.</verse>
				<verse number="42">و كانو كُلّو يوم في الهيكَل و في البُيوت، و ما بَطَّلو أبَداً بِعَلِّمو و بِبَشِّرو بِيَسُوع المَسيح.</verse>
			</chapter>
			<chapter number="6">
				<verse number="1">و في الأيام ديلاك لَمَّن التَّلاميذ زادو، اليَهود البِتكَلَّمو اللُغَه الأغريقيَّه إشتَكو عَلى اليَهود الوَطَنيين عَلَشان ما كانو يِتذَكَّرو أرَامِلُم في التَّعيين كُلّو يوم.</verse>
				<verse number="2">عَلَشان كِدا، الإتناشَر رُسُل نادو كُل التَّلاميذ و قالو: ”ما مُناسِب لينا نَخَلّي كِلمَة الله و نَخدِم في الطَّرَبيزات.</verse>
				<verse number="3">كِدا، يا أخوان، إختارو سَبعَه رُجال مِنَّكُم المَعروفين، مَليانين بِالرّوح و الحِكمَه، و بِنَدّيهُم السُّلطَه عَلى الحاجات دي.</verse>
				<verse number="4">و لَكِن نِحنا نِستَمِر في الصَّلاه و خِدمَة الكِلمَه.“</verse>
				<verse number="5">و كُل التَّلاميذ كانو مَبسوطين مِن الكَلام دا. و إختارو اسْتِفَانُوس، راجِل مَليان بِالإيمان و الرّوح القُدُس، و فِيلُبُّس و بُرُوخُورُس و نِيكَانُور و تِيمُون و بَرْمِينَاس و نِيقُولاوُس الصَّدَّق بِالدّين اليَهودي مِن أنطاكيّا.</verse>
				<verse number="6">و قَدَّموهُم لِلرُّسُل، و صَلّو و خَتّو عَليهُم الإيدين.</verse>
				<verse number="7">و كِلمَة الله كانَت تَكبَر، و نِمرَت التَّلاميذ بِقَت كَتيرَه جِدّاً في أُورُشَلِيم. و نِمرَه كَتيرَه مِن القُسُس كانو بِطيعُو الإيمان.</verse>
				<verse number="8">و اسْتِفَانُوس كان مَليان نِعمَه و قُوَّه، و كان بِسَوّي عَجايِب و عَلامات كَبيرَه بين النّاس.</verse>
				<verse number="9">و قامو جُزو مِن النّاس الكانو في نوع الدّين اليَهودي البِسَمّوهو بيت الرَّب بِتاع الحُرّين، و القَيْرَوَانِيِّين و الإسكَندَريين و المِن كِيلِيكِيَّا و آسيا، و هُم كانو يَقاوِمو اسْتِفَانُوس.</verse>
				<verse number="10">و ما قِدرو يَقولو أي شي ضِد حِكمَة اسْتِفَانُوس ولّا الرّوح الكان بِتكَلَّم بيهو.</verse>
				<verse number="11">و هُم أدّو هَدِيَّه بِالسِّر لِرُجال عَشان يَقولو: ”نِحنا سِمِعناهو يتكَلَّم بِكَلام بَطّال ضِد مُوسَى و ضِد الله.“</verse>
				<verse number="12">و حَرَّكو النّاس و الشُّيوخ و مُعَلِّمين القانون. و قامو و قَبَضو عَليهو، و جابوهو لِلمَجِلس.</verse>
				<verse number="13">و جابو شاهِدين كِضِب البِقولو: ”الرّاجِل دا ما بِوَقِّف أبَداً يتكَلَّم كِلمات بَطّالَه ضِد المَحَل المُقَدَّس دا و ضِد القانون.</verse>
				<verse number="14">عَشان سِمِعناهو يَقول يَسُوع النّاصِري دا بِخَرِّب المَحَل دا و بِغَيِّر العادات السَّلَّما لينا مُوسَى.“</verse>
				<verse number="15">و كُل القَاعِدين في المَجِلس عايَنو ليهو، و شافو وَشّو كان زي وَش مَلاك.</verse>
			</chapter>
			<chapter number="7">
				<verse number="1">و رَئيس القُسُس قال: ”كَلام المُشتَكين هو الحَق؟“</verse>
				<verse number="2">و قال: ”يا أخوان و أبَهات، أسمَعو! إلَه المَجد ظَهَر لِأبونا إِبْرَاهِيم، و هو في عِراق قُبّال ما سَكَن في حاران.</verse>
				<verse number="3">و قال ليهو: أمرُق مِن بَلَدَك و مِن أهلَك، و أمشي لِلبَلَد الأنا بَوَرّيك.</verse>
				<verse number="4">و كِدا، مَرَق مِن بَلَد الكَلدانيين و سَكَن في حاران. و مِن هِناك بَعَد موت أبوهو، الله رَسَّلو لِلبَلَد دي الإنتو هَسَّع ساكنين فيها.</verse>
				<verse number="5">و ما أدّاهو فيها ميراث ولّا حِتَّت أرض عَشان يَخُت رِجلو فوقا. لَكِن الله قال بِالحَق هو يَدّيهو مُلك ليهو و لِأولادو بَعدو. و في الوَكِت داك إِبْرَاهِيم ما كان عِندو وَلَد.</verse>
				<verse number="6">و الله إتكَلَّم كِدا و قال: أولادَك بِكونو زي ناس مِن بَلَد تانيَه في بَلَد غَريبَه، و هِناك بِكونو عَبيد و بِظلِموهُم أُربُعمِيَّة سَنَه.</verse>
				<verse number="7">و أنا بَحكُم عَلى الأُمَّه البِتَعمِلُم عَبيد، يَقول الرَّب. و بَعَد دا، بِيَمرُقو و بيَعبُدوني في المَحَل دا.</verse>
				<verse number="8">و هو أدّا إِبْرَاهِيم إتِّفاق الطَّهور. و كِدا إِبْرَاهِيم وِلِد إِسْحَاق، و طَهَّرو اليوم التّامِن. و إِسْحَاق وِلِد يَعْقُوب و يَعْقُوب وِلِد رؤساء الأبَهات الإتناشَر.</verse>
				<verse number="9">و رؤساء الأبَهات حَسَدو يُوسِف و باعوهو لِمَصِر. و لَكِن الله كان مَعاهو،</verse>
				<verse number="10">و خَلَّصو مِن كُلّو أتعابو، و أدّاهو نِعمَه و حِكمَه قِدّام فِرعون مَلِك مَصِر. و فِرعون عَمَلو رَئيس عَلى مَصِر و عَلى كُلّو أهل بيتو.</verse>
				<verse number="11">بَعدين جا جوع في كُلّو مَصِر و كَنعان، و تَعب شَديد. و أبَهاتنا ما قِدرو يَلقو أكِل.</verse>
				<verse number="12">و لَمّا يَعْقُوب سِمِع في دُرَه في مَصِر، هو رَسَّل أبَهاتنا أوَّل مَرَّه.</verse>
				<verse number="13">و في المَرَّه التّانيَه، يُوسِف كَلَّم أخوانو عَن نَفسو هو مِنو. و يُوسِف وَرّا أهلو لِفِرعون.</verse>
				<verse number="14">و بَعَد دا يُوسِف رَسَّل و نادى يَعْقُوب أبوهو و كُلّو أهلو، خَمسَه و سَبعين زول عَشان يَجو ليهو.</verse>
				<verse number="15">و يَعْقُوب نَزَل لِمَصِر و مات هِناك، هو و أبَهاتنا.</verse>
				<verse number="16">و شالوهو لِشَكيم، و دَفَنوهُم في القَبُر الإِبْرَاهِيم إشتَراهو بِتَمَن فِضَّه مِن أولاد حَمور في بَلَد شَكيم.</verse>
				<verse number="17">و لَمّا الوَكِت قَرَّب عَشان الله يَتِم كَلامو لِإِبْرَاهِيم، عَدَد النّاس كان بِزيد، و هُم بِقو كَتيرين جِدّاً في مَصِر،</verse>
				<verse number="18">لِغايَة ما قام مَلِك تاني الما عِرِف يُوسِف.</verse>
				<verse number="19">المَلِك دا غَشّا جِنسَنا، و ظَلَم أبَهاتنا، حَتّى رَمو أطفالُم بَرَّه عَلَشان يَموتو.</verse>
				<verse number="20">و في الوَكِت داك، مُوسَى إتوَلَد، و كان جَميل جِدّاً، و حَفَظوهو تلاتَه شُهور في بيت أبوهو.</verse>
				<verse number="21">و لَمّا خَلّوهو، بِت فِرعون مَلِك مَصِر أخَدَتو، و رَبَّتو لِنَفسا زي وَلَدا.</verse>
				<verse number="22">و مُوسَى إتعَلَّم كُلّو حِكمَة المَصريين، و كان عِندو قُدرَه في كَلامو و أعمالو.</verse>
				<verse number="23">و وَكِت عُمر مُوسَى بِقى أربَعين سَنَه، دَخَل في قَلبو يَزور أخوانو بَني إِسْرَائِيل.</verse>
				<verse number="24">و شاف واحِد مِنَّهُم كان مَظلوم، و قام ساعَدو و إنتَقَم لِلمَظلوم، و ضَرَب المَصري.</verse>
				<verse number="25">و مُوسَى إفتَكَر أخوانو بِيَفهَمو أن الله بِدّيهُم الخَلاص بِإيدو. لَكِن هُم ما فِهمو.</verse>
				<verse number="26">و في اليوم التّاني جا ليهُم، و هُم يَشاكلو بَعضَهُم مَعَ بَعض. و جَرَّب يَوَرّيهُم طَريق السَّلام و قال: يا رُجال، إنتو أخوان، لِشِنو تَشاكلو بَعضَكُم مَعَ بَعض؟</verse>
				<verse number="27">لَكِن الكان بِشاكِل جارو لَزَّ مُوسَى و قال: مِنو سَوّاك رَئيس و قاضي عَلينا؟</verse>
				<verse number="28">إنتَ عاوِز تَكتُلني مِثِل ما كَتَلتَ المَصري أُمبارِح؟</verse>
				<verse number="29">و مُوسَى هَرَب بِسَبَب الكَلام دا، و بِقى زول غَريب في بَلَد مَديان. و هِناك وِلِد وَلَدين.</verse>
				<verse number="30">و لَمّا تَمَّت ليهو أربَعين سَنَه، مَلاك الرَّب ظَهَر لِمُوسَى في خَلا جَبَل سينا في نار في شَجَرَه.</verse>
				<verse number="31">و لَمّا مُوسَى شاف دا، إتعَجَّب مِن المَنظَر. و وَكِت ما هو قَرَّب عَشان يَعايِن فيها، جا ليهو صوت الرَّب:</verse>
				<verse number="32">أنا إلَه أبَهاتَك، إلَه إِبْرَاهِيم و إِسْحَاق و يَعْقُوب. و مُوسَى رَجَف و خاف يَعايِن.</verse>
				<verse number="33">و الرَّب قال ليهو: أقلَع جِزَمَك مِن رِجلينَك، عَشان المَحَل الأنتَ واقِف فوقو، دي أرض مُقَدَّسَه.</verse>
				<verse number="34">أنا بِالحَق شُفتَ ظُلم النّاس بِتاعي في مَصِر، و سِمِعتَ صوت الشَّكوى، و نَزَلتا عَشان أخَلِّصُم. تَعال هَسَّع. أنا بَرَسِّلَك لِمَصِر.</verse>
				<verse number="35">دا مُوسَى الهُم كانو نَكَروهو لَمّا قالو: مِنو عَمَلَك رَئيس و قاضي لينا؟ هو الإنسان الرَّسَّلو الله عَشان يَكون رَئيس و مُخَلِّص بِمُساعدَة المَلاك الظَّهَر ليهو في الشَّجَرَه.</verse>
				<verse number="36">هو طَلَّعُم مِن مَصِر، و عَمَل عَجايِب و عَلامات في بَلَد مَصِر، و في البَحَر الأحمَر، و في الخَلا مُدَّة أربَعين سَنَه.</verse>
				<verse number="37">دا مُوسَى القال لِبَني إِسْرَائِيل: الله بِقَوِّم ليكُم نَبي زَيي مِن أخوانكُم.</verse>
				<verse number="38">و دا هو الكان مَعَ الكَنيسَه في الخَلا، و مَعَ المَلاك الكَلَّمو في جَبَل سينا، و مَعَ أبَهاتنا. و أخَد كِلمات حَيَّه عَشان يَدّيها لينا.</verse>
				<verse number="39">لَكِن أبَهاتنا أبو يَسمَعوهو و رَفَضوهو نَفسو، و إبتَدو يَفَكِّرو في الحاجات الفي مَصِر.</verse>
				<verse number="40">و قالو لِهَارُون: أعمِل لينا أصنام البِمشو قِدّامنا. و مُوسَى دا الطَّلَّعنا مِن بَلَد مَصِر، ما بِنَعرِف حَصَل ليهو شِنو!</verse>
				<verse number="41">و هُم عَمَلو عِجِل في الأيام ديلاك، و قَدَّمو ضَبيحَه لِلصَّنَم، و كانو مَبسوطين بِأعمال إيدينُم.</verse>
				<verse number="42">لَكِن الله دَوَّر مِنَّهُم و خَلّاهُم يَعبُدو نُجوم السَّما، زي ما هو مَكتوب في كِتاب الأنبياء: إنتو قَدَّمتو لَي ضَبايح و تَقدِمات أربَعين سَنَه في الخَلا، يا بيت إِسْرَائِيل؟</verse>
				<verse number="43">لا، لَكِن شِلتو خيمَة مُولُوك، و نَجمَة الصَّنَم بِتاعكُم رَمفان، الأصنام السَّوّيتوها عَشان تَعبُدوها. عَلَشان كِدا، بَرَسِّلكُم بَعيد لِغادي بَلَد بابِل.</verse>
				<verse number="44">و أبَهاتنا كانو عِندَهُم خيمَة الشَّهادَه في الخَلا. و زي ما الله أدّا أمر لِمُوسَى، هو عَمَلو زي الوَرّاهو الله.</verse>
				<verse number="45">و بَعدين أبَهاتنا لَمّا اَخَدو الخيمَه، جابوها مَعاهُم لَمّا دَخَلو الأرض مَعَ يَشُوع. و اَخَدو الأرض مِن الأُمَم، و الله طَرَدُم قِدّامُم. و الخيمَه إستَنَّت هِناك لِغايَة أيام دَاوُد،</verse>
				<verse number="46">اللِقى نِعمَه قِدّام الله، و طَلَب إذِن عَشان يَلقا بيت لِإلَه يَعْقُوب.</verse>
				<verse number="47">لَكِن سُلَيْمَان بَنى ليهو بيت.</verse>
				<verse number="48">لَكِن الله العالي ما بِسكُن في هياكِل السَّوَّتا الإيدين. زي ما يَقول النَّبي:</verse>
				<verse number="49">السَّما كُرسي لَي، و الأرض بَمبَر لِرِجليني. نوع البيت البِتَبنو لَي بِكون شِنو؟ يَقول الرَّب، و مَحَل راحَتي بِكون وين؟</verse>
				<verse number="50">إيدي ما عَمَلَت الحاجات دي كُلّو؟</verse>
				<verse number="51">يا ناس رؤسكُم قَوّيين و قُلوبكُم بَطّالين و إضنينكُم ما بِسمَعو كَلام الحَق! إنتو بِتقاوِمو الرّوح القُدُس دايماً. زي ما أبَهاتكُم كانو بيَعمِلو، إنتو كَمان بِتَعمِلو.</verse>
				<verse number="52">ياتو نَبي مِن الأنبياء، أبَهاتكُم ما طَرَدوهو؟ و هُم كَتَلو النّاس الإتنَبّو مِن قُبّال بِالبار الجّاي. و هَسَّع إنتو نَكَرتوهو و كَتَلتوهو.</verse>
				<verse number="53">إنتو الأخَدتو القانون بِإيد المَلائكَه و ما حَفَظتوهو.“</verse>
				<verse number="54">و لَمّا سِمِعو دا، كانو زَعلانين كَتير خَلاص، و عَضو بِسِنونُم عَليهو.</verse>
				<verse number="55">لَكِن اسْتِفَانُوس كان مَليان بِالرّوح القُدُس، و عايَن لِلسَّما، و شاف مَجد الله و يَسُوع واقِف عَن يَمين الله.</verse>
				<verse number="56">و قال: ”شوفو، أنا بَشوف السَّما مَفتوحَه، و إبن الإنسان واقِف عَن يَمين الله.“</verse>
				<verse number="57">و هُم كورَكو بِصوت عالي، و قَفَلو إضنينُم، و هَجَمو عَليهو بِفِكر واحِد.</verse>
				<verse number="58">و رَموهو بَرَّه مِن المَدينَه و إبتَدو يَرموهو بِحُجار. و الشّاهِدين خَتّو هِدُومُم في رِجلين شاب إسمو شَاوُل.</verse>
				<verse number="59">و وَكِت ما كانو بِرمو اسْتِفَانُوس بِحُجار، هو كان بِصَلّي و يَقول: ”يا رَب يَسُوع، أقبَل روحي.“</verse>
				<verse number="60">و بَعَد دا، وَقَع عَلى رُكبَتيهو و كورَك بِصوت عالي: ”يا رَب، ما تَخُت الخَطيَّه دي لِحِسابُم.“ و لَمّا قال كِدا، هو نام.</verse>
			</chapter>
			<chapter number="8">
				<verse number="1">و شَاوُل كان رَضيان بِكَتَلو. و حَصَل في اليوم داك تَعب كَتير عَلى الكَنيسَه الفي أُورُشَلِيم. و كُلُّهُم إلّا الرُّسُل إتشَتَّتو في بِلاد اليَهُودِيَّه و السَّامِرَه.</verse>
				<verse number="2">و رُجال بِخافو الله دَفَنو اسْتِفَانُوس، و بَكو ليهو بِكى شَديد.</verse>
				<verse number="3">و لَكِن شَاوُل كان بِخَسِّر الكَنيسَه، و بِدخُل البِيوت، و بِجُر الرُّجال و النِّسوان، و بِخُتُّم في السِّجِن.</verse>
				<verse number="4">عَلَشان كِدا، هُم الإتشَتَّتو، كانو بِبَشِّرو بِالكِلمَه في كُلّو مَكان الهُم سافَرو ليهو.</verse>
				<verse number="5">و فِيلُبُّس نَزَل لِمَدينَه مِن السَّامِرَه، و كان بِبَشِّرُم بِالمَسيح.</verse>
				<verse number="6">و النّاس الكَتيرين كانو بِخَلّو بالُم بِقَلِب واحِد لِلبِقولو فِيلُبُّس لَمّا سِمِعوهو و شافو العَجايِب الهو عَمَلا.</verse>
				<verse number="7">و أرواح نَجِسَه طَلَعو مِن ناس كُتار، و كورَكو كوراك شَديد. و كَتير مِن المَفلوجين و العُرُج لِقو العافيَه.</verse>
				<verse number="8">و النّاس الفي المَدينَه دي بِقو مَبسوطين جِدّاً.</verse>
				<verse number="9">و لَكِن كان في راجِل في المَدينَه إسمو سيمون الكان بيَعمِل عَمَل السِّحر قُبّال دا، و ناس السَّامِرَه إستَغرَبو مِنّو. و هو قال إنّو زول كَبير.</verse>
				<verse number="10">و كُل النّاس مِن الصَّغَير لِلكَبير خَلّو بالُم ليهو، و كانو بِقولو: ”الرّاجِل دا، هو قُوَّة الله المُسَمّى العَظيمَه.“</verse>
				<verse number="11">و كانو يَخُتّو بالُم ليهو عَشانو كان يَعَجِّبُم بِسِحرو مِن زَمَن طَويل.</verse>
				<verse number="12">و لَكِن لَمّا صَدَّقو فِيلُبُّس، و هو بِبَشِّرُم بِمَلَكوت الله و بِإسم يَسُوع المَسيح، هُم إتعَمَّدو، رُجال و نِسوان.</verse>
				<verse number="13">و سيمون نَفسو آمَن. و بَعَد ما إتعَمَّد، كان بِستَمِر مَعَ فِيلُبُّس دايماً. و إستَغرَب لَمّا شاف العَلامات الكَبيرَه و العَجايِب.</verse>
				<verse number="14">و وَكِت ما الرُّسُل الفي أُورُشَلِيم سِمِعو ناس السَّامِرَه قِبلو كِلمَة الله، هُم رَسَّلو ليهُم بُطْرُس و يُوحَنَّا.</verse>
				<verse number="15">و هُم نَزَلو و صَلّو فِشانُم عَلَشان يَقبَلو الرّوح القُدُس.</verse>
				<verse number="16">عَلَشان الرّوح القُدُس لِسَّع ما جا عَلى واحِد مِنَّهُم. هُم كانو إتعَمَّدو بَس بِإسم الرَّب يَسُوع.</verse>
				<verse number="17">و بَعَد دا، بُطْرُس و يُوحَنَّا خَتّو إيدينُم عَليهُم، و هُم قِبلو الرّوح القُدُس.</verse>
				<verse number="18">و وَكِت ما سيمون شاف أن الرّوح جا ليهُم لَمّا الرسُل خَتّو إيدينُم عَليهُم، هو قَدَّم ليهُم قُروش.</verse>
				<verse number="19">و قال: ”أدّيني أنا كَمان السُّلطَه دي، عَشان كُلّو واحِد البَخُت إيديني عَليهو بِقبَل الرّوح القُدُس.“</verse>
				<verse number="20">و بُطْرُس قال ليهو: ”خَلّي قُروشَك تَخسَر مَعاك، عَلَشانَك إفتَكَرتَ تَقدَر تَشتَري هَديَّة الله بِقُروش.</verse>
				<verse number="21">إنتَ ما عِندَك قِسم ولّا جُزو في الحاجَه دي، عَلَشان قَلبَك ما صَحيح قِدّام الله.</verse>
				<verse number="22">عَلَشان كِدا، توب مِن خَطيَّتَك دي، و صَلّي لِلرَّب. يِمكِن هو بِغفِر ليك فِكر قَلبَك.</verse>
				<verse number="23">عَشان أنا بَشوفَك عِندَك قَلب مُر، و مَربوط بِالخَطيَّه.“</verse>
				<verse number="24">و رَدَّ سيمون و قال: ”صَلّو إنتو لِلرَّب فِشانّي، عَلَشان ما بِيَحصَل لَي أي شي زي ما قُلتَ لَي.“</verse>
				<verse number="25">بَعدين لَمّا أدّو الشَّهادَه لِكِلمَة الرَّب، و خَبَّرو بيها، بُطْرُس و يُوحَنَّا رَجَعو لِأُورُشَلِيم. و وَكِت ما هُم في السِّكَّه، كانو بِبَشِّرو بِالإنجيل في حِلَل كَتيرَه مِن السّامِريّين.</verse>
				<verse number="26">و مَلاك الرَّب كَلَّم فِيلُبُّس و قال: ”قوم و أمشي لِلجَّنوب، لِلسِّكَّه البِتَنزِل مِن أُورُشَلِيم لِغَزَّه، و هي في الخَلا.“</verse>
				<verse number="27">و هو قام و مَشى. و شوف! راجِل حَبَشي خِصي، و وَزير لِكَنداكَه، مَلِكَة الحَبَشَه قابَلو. و هو كان مَسؤول عَلى كُلّو أموالا، و كان جا لِأُورُشَلِيم عَشان يَعبُد الله.</verse>
				<verse number="28">و كان بِرجَع، و قاعِد في عَرَبيتو، و هو يَقرا في إِشَعْيَاء النَّبي.</verse>
				<verse number="29">و الرّوح قال لِفِيلُبُّس: ”قَرِّب و أمشي مَعَ العَرَبيَه دي.“</verse>
				<verse number="30">و فِيلُبُّس جَرى ليهو، و سِمِعو يَقرا في إِشَعْيَاء النَّبي. و قال: ”بِتَفهَم البِتَقراهو؟“</verse>
				<verse number="31">و قال: ”كيف بَقدَر أفهَم إن كان واحِد ما بِعَلِّمني؟“ و طَلَب لِفِيلُبُّس أن يَطلَع و يَقعُد مَعاهو.</verse>
				<verse number="32">و دا هو فَصِل الكِتاب الكان بِقراهو: ”زي ما يَسوقو الخَروف لِلضَّبيحَه، و زي حَمَل يَسكُت قِدّام البِقطَع شَعرو، كِدا ما فَتَح خَشمو.</verse>
				<verse number="33">و هو خَتَّ نَفسو تِحِت، و هُم شالو مِنّو العَدل. و مِنو بِقدَر يتكَلَّم عَن جِيلو؟ عَشان حَياتو أخَدوها مِن الأرض.“</verse>
				<verse number="34">و رَدَّ الخِصي و قال لِفِيلُبُّس: ”قول لَي، مِن فَضلَك، النَّبي دا يتكَلَّم عَن مِنو؟ عَن نَفسو ولّا عَن راجِل تاني؟“</verse>
				<verse number="35">و فِيلُبُّس فَتَح خَشمو، و إبتَدا مِن الفَصِل دا، و بِشَّرو بِيَسُوع.</verse>
				<verse number="36">و وَكِت ما هُم ماشين في السِّكَّه، جو لِمَحَل فيهو مويَه. و الخِصي قال: ”شوف! في مويَه! ما مُمكِن أتعَمَّد؟“</verse>
				<verse number="37">و فِيلُبُّس قال: ”كان بِتآمِن بِكُلّو قَلبَك، مُمكِن ليك.“ و الخِصي رَدَّ و قال ليهو: ”أنا بآمِن أن يَسُوع المَسيح هو إبن الله.“</verse>
				<verse number="38">و أمَرُم يَوَقِّفو العَرَبيَه. و هُم الإتنين، فِيلُبُّس و الخِصي، نَزَلو لِلمويَه، و دَخَلو فيها و فِيلُبُّس عَمَّد الخِصي.</verse>
				<verse number="39">و لَمّا طَلَعو مِن المويَه، طَوّالي روح الرَّب أخَد فِيلُبُّس مِن المَحَل دا، و الخِصي ما شافو بَعَد دا. و مَشى في سِكّتو مَبسوط جِدّاً.</verse>
				<verse number="40">لَكِن فِيلُبُّس كان مَوجود في بَلَد أَشْدُود و مَشى بِكُل البِلاد، و كان بِبَشِّر لِغايَة ما وِصِل لِقَيْصَرِيَّه.</verse>
			</chapter>
			<chapter number="9">
				<verse number="1">لَكِن شَاوُل كان لِسَّع يتكَلَّم تَهديد، و كَلام كَتَل ضِد تَلاميذ الرَّب. و هو مَشى لِرَئيس القُسُس.</verse>
				<verse number="2">و طَلَب مِنّو جَوابات لِبِيوت الرَّب بِتاعَت اليَهود في دِمَشق، عَشان إذا لِقى ناس الطَّريق، رُجال و نِسوان، بِسوقُم مَربوطين لِأُورُشَلِيم.</verse>
				<verse number="3">و في سَفَرو، لَمّا قَرَّب مِن دِمَشق، طَوّالي إتنَوَّر قِدّامو نور مِن السَّما.</verse>
				<verse number="4">و وَقَع عَلى الأرض، و سِمِع صوت يَقول ليهو: ”يا شَاوُل، يا شَاوُل، لِشِنو بِتَطرُدني؟“</verse>
				<verse number="5">و شَاوُل قال: ”إنتَ مِنو، يا سَيِّد؟“ و قال: ”أنا يَسُوع الأنتَ بِتَطرُدو.</verse>
				<verse number="6">قوم و أدخُل المَدينَه، و بِقولو ليك اللازِم تَعمِلو.“</verse>
				<verse number="7">و الرُّجال المِسافِرِين مَعاهو وَقَفو ساكِتين، عَشان سِمِعو الصّوت، لَكِن ما شافو زول.</verse>
				<verse number="8">و شَاوُل قام مِن الأرض، و لَمَّن فَتَح عُيونو، ما قِدِر يَشوف حاجَه. و قادوهو بِإيدو، و جابوهو لِدِمَشق.</verse>
				<verse number="9">و قَعَد تلاتَه أيام و ما شاف، و ما أكَل، و ما شِرِب.</verse>
				<verse number="10">و كان في دِمَشق تِلميذ إسمو حَنانيّا. و الرَّب قال ليهو في رؤيا: ”يا حَنانيّا!“ و هو قال: ”أهو أنا، يا رَب!“</verse>
				<verse number="11">و الرَّب قال ليهو: ”قوم و أمشي لِشارِع إسمو الدُّغري، و أسأل في بيت يَهُوذَا عَن راجِل مِن طَرْسُوس إسمو شَاوُل. و شوف! هو قاعِد بِصَلّي.</verse>
				<verse number="12">و شاف في رؤيا راجِل إسمو حَنانيّا بِدخُل و بِخُت إيدينو فوقو، عَشان يَفتَح عُيونو، عَشان يَشوف.“</verse>
				<verse number="13">و لَكِن حَنانيّا رَدَّ و قال: ”يا رَب، سِمِعتَ مِن كَتيرين عَن الرّاجِل دا، بِكُل الحاجات البَطّالَه الهو عَمَل لِقِدِّسينَك في أُورُشَلِيم.</verse>
				<verse number="14">و كَمان عِندو إذِن مِن القُسُس الكُبار عَشان يَجي هِنا و يَقبُض كُل البِنادو بِإسمَك.“</verse>
				<verse number="15">لَكِن الرَّب قال ليهو: ”أمشي، عَشان هو بُرمَه مُختارَه لِيَشيل إسمي قِدّام الأُمَم و المُلوك و بَني إِسْرَائِيل.</verse>
				<verse number="16">و أنا بَوَرّيهو كَم لازِم يِتوَجَّع عَشان إسمي.“</verse>
				<verse number="17">و حَنانيّا مَرَق و دَخَل البيت، و خَتَّ إيدينو فوقو و قال: ”يا أخي شَاوُل، الرَّب يَسُوع الظَّهَر ليك في السِّكَّه في الوَكِت الأنتَ جاي هِنا، هو رَسَّلني عَشان عُيونَك بِتكون مَفتوحَه، و إنتَ بِتكون مَليان بِالرّوح.“</verse>
				<verse number="18">و في الوَكِت دا، وَقَع مِن عُيونو حاجَه زي قِشِر، و قِدِر يَشوف مَرَّه تانيَه. و قام و إتعَمَّد.</verse>
				<verse number="19">و أكَل و بِقى شَديد. و قَعَد مَعَ التَّلاميذ الفي دِمَشق أيام قَليلَه.</verse>
				<verse number="20">و طَوّالي إبتَدا يَبَشِّر في بِيوت الرَّب بِيَسُوع إنّو إبن الله.</verse>
				<verse number="21">و كُل السِّمِعوهو إتعَجَّبو و قالو: ”دا هو الكان بِكتُل في أُورُشَلِيم البِنادو بِالإسِم دا؟ و هو جا هِنا عَشان يَسوقُم مَربوطين لِلقُسُس الكُبار.“</verse>
				<verse number="22">لَكِن شَاوُل كان بِزيد في قُوَّه، و يَحَيّير اليَهود السّاكنين في دِمَشق، و يَثَبِّت إنّو دا هو المَسيح.</verse>
				<verse number="23">و لَمّا تَمَّت أيام كَتيرَه، اليَهود إتَّفَقو بِالسِّر عَلَشان يَكتُلوهو.</verse>
				<verse number="24">و لَكِن شَاوُل عِرِف السِّر بِتاعُم. و هُم كانو بِحرُسو الأبواب ليل و نَهار عَشان يَكتُلوهو.</verse>
				<verse number="25">و تَلاميذو أخَدوهو في اللّيل و نَزَّلوهو مِن الحيطَه في قُفَّه.</verse>
				<verse number="26">و لَمّا جا لِأُورُشَلِيم، جَرَّب يَجتَمِعو مَعَ التَّلاميذ. لَكِن كُلُّهُم كانو بِخافو مِنّو، و ما صَدَّقو هو تِلميذ.</verse>
				<verse number="27">لَكِن بَرْنَابَا اَخَدو و جابو لِلرُّسُل، و حَكى ليهُم كيف شَاوُل شاف الرَّب في السِّكَّه، و إنّو الرَّب كَلَّمو، و كيف بَشَّر بِإسم يَسُوع في دِمَشق بِدون خوف.</verse>
				<verse number="28">و شَاوُل كان بِدخُل و بِمرُق مَعاهُم في أُورُشَلِيم، و بِبَشِّر بِإسم الرَّب بِدون خوف.</verse>
				<verse number="29">و كان بِتكَلَّم و بِتفاكَر اليَهود الكانو مِن ناس إغريقيين، لَكِن هُم جَرَّبو يَكتُلوهو.</verse>
				<verse number="30">و لَمّا الأخوان عِرفو دا، جابوهو لِقَيْصَرِيَّه، و رَسَّلَوهو لِطَرْسُوس.</verse>
				<verse number="31">و كِدا، ناس الكَنيسَه في كُل اليَهُودِيَّه و الجَّليل و السَّامِرَه كان عِندَهُم سَلام و بِقو شُداد. و كانو يَخافو الرَّب، و عِندَهُم تَعزيَه في الرّوح القُدُس، و كانو يَزيدو في العَدَد.</verse>
				<verse number="32">و لَمّا بُطْرُس كان بِسافِر في البِلاد دي كُلّو، هو مَشى كَمان لِلقِدِّسين السّاكنين في لُدَّه.</verse>
				<verse number="33">و لِقى هِناك راجِل مَفلوج إسمو إينياس، كان راقِد عَلى عَنقَرِيبو مِن مُدَّة تَمانيَه سِنين.</verse>
				<verse number="34">و بُطْرُس قال ليهو: ”يا إينياس، يَسُوع المَسيح يَشفيك. قوم، و فَرِّش عَنقَرِيبَك.“ و هو قام طَوّالي.</verse>
				<verse number="35">و كُل السّاكنين في لُدَّه و ساروون شافوهو و رَجَعو لِلرَّب.</verse>
				<verse number="36">و كانَت في يَافَا تِلمِيذَه إسِما طابيثا، و مَعناهو غَزالَه. و هي كانَت مَليانَه بِالأعمال الطَّيبَه، و كانَت بِتساعِد المَساكين.</verse>
				<verse number="37">و حَصَل في الأيام ديلاك، هي بِقَت عَيّانَه و ماتَت. و غَسَّلوها و خَتّوها في أوضَه في فوق.</verse>
				<verse number="38">و لُدَّه كانَت قَريبَه مِن يَافَا. و التَّلاميذ سِمِعو بُطْرُس كان في لُدَّه. و هُم رَسَّلو ليهو راجلين و سألوهو كَتير و قالو: ”مِن فَضلَك، تَعال قَوام.“</verse>
				<verse number="39">و بُطْرُس قام و مَشى مَعاهُم. و لَمّا وِصِل، طَلَعو بيهو لِلأوضَه الفي فوق. و كُل الأرامِل وَقَفو يَبكو، و يَوَرّوهو التّيبان و الهِدوم طابيثا كانَت بِتَعمِلا و هي مَعاهُم.</verse>
				<verse number="40">و بُطْرُس مَرَّق كُلُّهُم بَرَّه و رَكَع عَلى رُكبَتيهو و صَلّى. و بَعَد دا، إتلَفَت لِلجِّسِم و قال: ”يا طابيثا، قومي.“ و هي فَتَحَت عُيونا، و لَمّا شافَت بُطْرُس، قَعَدت.</verse>
				<verse number="41">و هو أخَدا بِإيدا و رَفَعا، و نادى القِدِّسين و الأرامِل، و قَدَّما ليهُم حَيَّه.</verse>
				<verse number="42">و الخَبَر مَشى في كُلّو يَافَا، و كَتيرين آمَنو بِالرَّب.</verse>
				<verse number="43">و بُطْرُس قَعَد في يَافَا أيام كَتيرَه مَعَ راجِل بِشتَغِل في الجُّلود، إسمو سِمْعَان.</verse>
			</chapter>
			<chapter number="10">
				<verse number="1">و كان في قَيْصَرِيَّه راجِل إسمو كَرْنِيلِيُوس، رَئيس الجّيش مِن القِسم الإسمو الإيطاليَّه.</verse>
				<verse number="2">و هو كان راجِل صالِح، و هو و كُلّو بيتو كانو بِخافو الله، و هو كان بِدّي صَدَقَات كَتيرَه لِلنّاس، و بِصَلّي في كُلّو وَكِت.</verse>
				<verse number="3">و يوم مِن الأيام السّاعَه تلاتَه بَعَد الضُّهر تَقريباً، هو شاف، في رؤيا بَايِنَه، مَلاك الله يَدخُل ليهو و يَقول ليهو: ”يا كَرْنِيلِيُوس!“</verse>
				<verse number="4">و كَرْنِيلِيُوس عايَن ليهو، و خاف شَديد، و قال: ”داير شِنو، يا سَيِّد؟“ و المَلاك قال ليهو: ”صَلَواتَك و صَدَقَاتَك طَلَعَت تَذكار قِدّام الله.</verse>
				<verse number="5">و هَسَّع، رَسِّل رُجال لِيَافَا، و جيب راجِل إسمو سِمْعَان اليَسَمّوهو بُطْرُس.</verse>
				<verse number="6">و هو قاعِد مَعَ سِمْعَان الشَّغال في الجُّلود، و بيتو عِند البَحَر.“</verse>
				<verse number="7">و بَعَد ما المَلاك الإتكَلَّم مَعاهو مَرَق، كَرْنِيلِيُوس نادى إتنين مِن خَدّامينو و عَسكَري طَيب مِن الكانو يَخدِموهو دايماً.</verse>
				<verse number="8">و خَبَّرُم بِكُلّو حاجَه، و رَسَّلُم لِيَافَا.</verse>
				<verse number="9">و في اليوم البَعدو، لَمّا هُم كانو في السِّكَّه، و قَرَّبو مِن المَدينَه، بُطْرُس طَلَع لِلسَّقِف عَشان يَصَلّي السّاعَه إتناشَر تَقريباً.</verse>
				<verse number="10">و هو بِقى جَعان و كان عاوِز ياكُل. و لَمّا كانو يَحَضِّرو ليهو الأكِل، هو شاف رؤيا.</verse>
				<verse number="11">و شاف السَّما مَفتوحَه، و حاجَه زي مِلايَه كَبيرَه تَنزِل لِلأرض، مَربوطَه بِأربَعَه أركان.</verse>
				<verse number="12">و كان فيها مِن كُل الحَيوانات العِندَهُم أربَعَه أقدام و دَبايب الأرض و طُيور السَّما.</verse>
				<verse number="13">و شوف صوت قال ليهو: ”قوم، يا بُطْرُس، اَضبَح و أُكُل.“</verse>
				<verse number="14">لَكِن بُطْرُس قال: ”أبَداً، يا رَب، أنا ما أكَلتَ شي نَجِس ولّا ما نَضيف بِالمَرَّه.“</verse>
				<verse number="15">و الصّوت جا ليهو تاني مَرَّه: ”الشّي النَّضَّفو الله، ما تَقول هو نَجِس.“</verse>
				<verse number="16">و حَصَل كِدا تلاتَه مَرّات، و بَعَد دا طَوّالي رَفَعوها لِلسَّما.</verse>
				<verse number="17">و وَكِت ما بُطْرُس كان بِفَكِّر في نَفسو عَن مَعنى الرؤيَه دي الشّافا، أهو! الرُّجال الكرنيليوس رَسَّلُم وِصلو. و هُم سَألو عَن بيت سِمْعَان، و وَقَفو قِدّام الباب.</verse>
				<verse number="18">و نادو و سَألو إذا كان سِمْعَان الإسمو بُطْرُس قاعِد هِناك.</verse>
				<verse number="19">و لَمَّن بُطْرُس كان بِفَكِّر في الرّؤيَه، الرّوح قال ليهو: ”شوف، تلاتَه رُجال يَفَتِّشو عَليك.</verse>
				<verse number="20">عَلَشان كِدا قوم، و أنزِل، و أمشي مَعاهُم، و ما تَشِك، عَشان أنا رَسَّلتَهُم.“</verse>
				<verse number="21">و بُطْرُس نَزَل لِلرُّجال و قال: ”شوفو! أنا هو الإنتو تَطلُبوهو. جيتو لِشِنو؟“</verse>
				<verse number="22">و الرُّجال قالو: ”جينا مِن كَرْنِيلِيُوس، رَئيس الجّيش. هو راجِل صالِح و يَخاف الله. و كُل اليَهود بِشهَدو ليهو. و مَلاك مُقَدَّس جا ليهو، و حَزَّرو أن يَناديك عَشان تَجي لِبيتو، و هو يَسمَع كَلام مِنَّك.“</verse>
				<verse number="23">و عَلَشان كِدا، بُطْرُس عَزَمُم يدخُلو البيت و يَكونو ضُيوفو. و في الصَّباح بُطْرُس قام و مَرَق مَعاهُم، و بَعض مِن الأخوان مِن يَافَا كَمان مَشو مَعاهو.</verse>
				<verse number="24">و في اليوم البَعدو، دَخَلو قَيْصَرِيَّه. و كان كَرْنِيلِيُوس بِنتَظِرُم، و نادى أقاريبو و أصحابو المَخصوصين.</verse>
				<verse number="25">و لَمّا بُطْرُس دَخَل، كَرْنِيلِيُوس قابَلو، و رَكَع في رِجلينو، و عَبَدو.</verse>
				<verse number="26">لَكِن بُطْرُس رَفَعو و قال: ”قوم، أنا كَمان إنسان.“</verse>
				<verse number="27">و بَعَد دا دَخَل، و هو يتكَلَّم مَعاهو، و لِقى ناس كُتار مِتلَمين.</verse>
				<verse number="28">و بُطْرُس قال ليهُم: ”إنتو بِتَعرِفو كيف ما في إذِن لِراجِل يَهودي يَشتَرِك مَعَ ناس مِن بَلَد تانيَه، ولّا يَقَرِّب مِنّو. لَكِن الله وَرّاني أن ما أقول عَن أي زول هو نَجِس ولّا ما نَضيف.</verse>
				<verse number="29">عَلَشان كِدا، لَمّا رَسَّلتَ لَي، جيت، و ما عِندي مانِع. عَلَشان كِدا، بَسألَك لِشِنو رَسَّلتَ لَي؟“</verse>
				<verse number="30">و كَرْنِيلِيُوس قال: ”مِن مُدَّة أربَعَة أيام زي السّاعَه دي، كُنتَ بَصَلّي السّاعَه تلاتَه بَعَد الضُّهر في بيتي. و شوف! راجِل في هِدوم لامِع وَقَف قِدامي.</verse>
				<verse number="31">و قال لَي: يا كَرْنِيلِيُوس، الله سِمِع صَلَواتَك و إتزَكَّر صَدَقَاتَك لِلمَساكين.</verse>
				<verse number="32">عَلَشان كِدا، رَسِّل لِيَافَا و نادي سِمْعَان الإسمو بُطْرُس، و هو قاعِد في بيت سِمْعَان الشَّغال في الجُّلود جَمب البَحَر.</verse>
				<verse number="33">و طَوّالي رَسَّلتَ ليك، و إنتَ عَمَلتَ كوَيس عَشان جيت. و هَسَّع نِحنا كُلُّنا مِتلَمين هِنا قِدّام الله، عَشان نَسمَع مِنَّك كُل الأمَرَك بيهو الله.“</verse>
				<verse number="34">و بُطْرُس فَتَح خَشمو و قال: ”بِالحَق بَشوف أن الله ما يَقبَل الوشوش.</verse>
				<verse number="35">لَكِن في كُلّو أُمَّه، الزّول البِخاف مِنّو و بيَعمِل البِر، هو مَقبول عِندو.</verse>
				<verse number="36">و دي الكِلمَه الله رَسَّلا لِناس إِسْرَائِيل، و بَشَّر بِالسَّلام بِيَسُوع المَسيح. و هو رَب الكُل.</verse>
				<verse number="37">و إنتو بِتَعرِفو الحَصَل في كُل اليَهُودِيَّه. و دا إبتَدا في الجَّليل بَعَد ما يُوحَنَّا بَشَّر بِالمَعموديَّه،</verse>
				<verse number="38">كيف الله مَسَح يَسُوع المِن النَّاصِرَه بِالرّوح القُدُس و القُوَّه. و هو كان بِمشي في كُلّو مَحَل و بيَعمِل الخير، و بِشفي كُلُّهُم الكانو تِحِت سُلطَة إبْلِيس. عَشان الله كان مَعاهو.</verse>
				<verse number="39">و نِحنا شاهِدين بِكُل العَمَلو في بِلاد اليَهُودِيَّه و في أُورُشَلِيم. و لَكِن هُم كَتَلوهو و عَلَّقوهو عَلى الشَّجَرَه.</verse>
				<verse number="40">لَكِن الله قَوَّمو مِن بين المَيِّتين في اليوم التّالِت، و وَرّاهو لِلنّاس.</verse>
				<verse number="41">و مُش كُل النّاس شافوهو، لَكِن الشاهِدين المُختارين مِن قُبّال، نِحنا الأكَلنا و شِرِبنا مَعاهو بَعَد قيامَتو مِن بين المَيِّتين.</verse>
				<verse number="42">و هو أمَرنا نَبَشِّر النّاس، و نَشهَد إنّو الله إختارو يَكون قاضي لِلحَيين و المَيِّتين.</verse>
				<verse number="43">و كُل الأنبياء يَشهَدو ليهو أن كُلّو واحِد البِآمِن بيهو بِقبَل بِإسمو غُفران الخَطايا.“</verse>
				<verse number="44">و وَكِت بُطْرُس كان لِسَّع يتكَلَّم بِالكِلمات دي، الرّوح القُدُس جا عَلى كُل السِّمِعو الكِلمَه.</verse>
				<verse number="45">و كُل المؤمِنين المُطَهَّرين الجّو مَعَ بُطْرُس، إستَغرَبو عَشان الله أدّا لِلنّاس الما كانو يَهود هَديَّة الرّوح القُدُس كَمان.</verse>
				<verse number="46">عَلَشان هُم كانو يَسمَعوهُم يِتكَلَّمو بِلُغات، و يَمَجِّدو الله.</verse>
				<verse number="47">في الوَكِت دا، بُطْرُس قال ليهُم: ”في واحِد البِقدَر يَمنَع النّاس ديل مِن المَعموديَّه بِالمويَه؟ عَشان هُم قِبلو الرّوح القُدُس زيَنا.“</verse>
				<verse number="48">و بَعَد دا، أمَر أن يِتعَمَّدو بِإسم يَسُوع المَسيح. بَعدين هُم سَألو بُطْرُس يِستَنّى مَعاهُم أيام قَليلَه.</verse>
			</chapter>
			<chapter number="11">
				<verse number="1">و الرُّسُل و الأخوان الكانو في اليَهُودِيَّه سِمِعو أن الأُمَم كَمان قِبلو كِلمَة الله.</verse>
				<verse number="2">و لَمّا بُطْرُس طَلَع لِأُورُشَلِيم، النّاس المُطَهَّرين شاكَلوهو.</verse>
				<verse number="3">و قالو: ”إنتَ دَخَلتَ لِرُجال ما مُطَهَّرين و أكَلتَ مَعاهُم.“</verse>
				<verse number="4">عَشان كِدا، بُطْرُس إبتَدا يَكَلِّمُم بِكُل الحَصَل بِتَرتيب و قال:</verse>
				<verse number="5">”كُنتَ بَصَلّي في مَدينَة يَافَا، و شُفتَ في رؤيا حاجَه تَنزِل مِن السَّما زي مِلايَه كَبيرَه مَربوطَه بِأركانا الأربَعَه، و جات لَي.</verse>
				<verse number="6">و عايَنتَ فيها شَديد، و شُفتَ حَيوانات الأرض العِندَهُم أربَعَه أقدام، و الوحوش، و الدَّبايب، و طُيور السَّما.</verse>
				<verse number="7">و بَعَد دا، سِمِعتَ صوت يَقول لَي: قوم، يا بُطْرُس، اَضبَح و أُكُل.</verse>
				<verse number="8">و قُلتَ: أبَداً، يا رَب، عَلَشان ما دَخَل في خَشمي شي نَجِس ولّا ما نَضيف بِالمَرَّه.</verse>
				<verse number="9">و الصّوت إتكَلَّم تاني مَرَّه مِن السَّما: الشّي النَّضَّفو الله ما تَقول هو نَجِس.</verse>
				<verse number="10">و حَصَل كِدا تلاتَه مَرّات. و بَعَد دا كُلّو، رَفَعوها لِلسَّما.</verse>
				<verse number="11">و شوف! في نَفس الوَكِت، تلاتَه رُجال وَقَفو قِدّام البيت الأنا كُنتَ فيهو، و هُم مُرَسَّلين لَي مِن قَيْصَرِيَّه.</verse>
				<verse number="12">و الرّوح قال لَي، أمشي مَعاهُم بِدون ما تَشِك. و السِّتَّه أخوان ديل مَشو مَعاي، و دَخَلنا بيت الرّاجِل.</verse>
				<verse number="13">و هو خَبَّرنا كيف شاف المَلاك واقِف في بيتو و يَقول ليهو: رَسِّل لِيَافَا و نادي سِمْعَان الإسمو بُطْرُس.</verse>
				<verse number="14">و هو بِكَلِّمَك كَلام بِتَخلَص بيهو، إنتَ و كُلّو بيتَك.</verse>
				<verse number="15">و لَمّا إبتَديت أتكَلَّم، الرّوح القُدُس نَزَل عَليهُم زي ما نَزَل عَلينا في البِدايَه.</verse>
				<verse number="16">و إتزَكَّرتَ كَلام الرَّب لَمّا قال: يُوحَنَّا عَمَّد بِالمويَه، لَكِن إنتو بِتعَمَّدو بِالرّوح القُدُس.</verse>
				<verse number="17">إذا كان الله أدّاهُم زات الهَدِيَّه الأدّانا لَمّا آمَنّا بالرَب يَسُوع المَسيح، أنا مِنو حَتّى أقدَر أوَقِّف الله؟“</verse>
				<verse number="18">و لَمّا سِمِعو دا، سَكَتو و مَجَّدو الله و قالو: ”عَلَشان كِدا الله أدّا لِلأُمَم كَمان التّوبَه لِلحَياة.“</verse>
				<verse number="19">و الإتشَتَّتو بِواسطَة التَّعب الحَصَل بِسَبَب اسْتِفَانُوس، سافَرو لِفِينِيقِيَه و قُبرُص و أَنْطَاكِيَه. و هُم ما بِكَلِّمو أي واحِد بِالكِلمَه إلّا اليَهود بَس.</verse>
				<verse number="20">و لَكِن بَعض مِنَّهُم مِن قُبرُص و القَيْرَوَان، لَمّا دَخَلو أَنْطَاكِيَه، كانو بِكَلِّمو ناس إغريقيين كَمان، و بِبَشِّروهُم بالرَب يَسُوع.</verse>
				<verse number="21">و إيد الرَّب كانَت مَعاهُم. و عَدَد كَبير مِن النّاس آمَنو و رَجَعو لِلرَّب.</verse>
				<verse number="22">و لَمّا الخَبَر دا جا في أضان الكَنيسَه الفي أُورُشَلِيم، هُم رَسَّلو بَرْنَابَا لِأَنْطَاكِيَه.</verse>
				<verse number="23">و لَمّا وِصِل و شاف نِعمَة الله، هو كان فَرحان، و بَشَّر كُلُّهُم عَشان يَكونو ثابتين في الرَّب بِكُلّو قُلوبُم.</verse>
				<verse number="24">عَشان هو كان راجِل صالِح، مَليان بِالرّوح القُدُس و بِالإيمان. و عَدَد كَبير مِن النّاس إتلَمّو لِلرَّب.</verse>
				<verse number="25">عَلَشان كِدا، بَرْنَابَا مَشى لِطَرْسُوس عَشان يَطلُب شَاوُل.</verse>
				<verse number="26">و لَمّا لِقاهو، جابو لِأَنْطَاكِيَه. و بَرْنَابَا و شَاوُل أجتَمَعو مَعَ الكَنيسَه سَنَه واحدَه، و عَلَّمو ناس كُتار. و سَمّو التَّلاميذ مَسيحيين أوَّل مَرَّه في أَنْطَاكِيَه.</verse>
				<verse number="27">و في الأيام ديلاك، أنبياء نَزَلو مِن أُورُشَلِيم لِأَنْطَاكِيَه.</verse>
				<verse number="28">و قام واحِد مِنَّهُم إسمو أغابوس، و إتنَبّأ بِالرّوح عَن جوع شَديد البِكون في كُل الدُّنيا. و داك حَصَل في أيام كُلُودِيُوس.</verse>
				<verse number="29">و التَّلاميذ، كُلّو واحِد مِنَّهُم حَسَب قُدرَتو، جَهَّزو عَشان يَرَسِّلو حاجَه مُساعَدَه لِلأخوان السّاكنين في اليَهُودِيَّه.</verse>
				<verse number="30">و عَمَلو كِدا، و رَسَّلَوهو لِلشُّيوخ بِإيدين بَرْنَابَا و شَاوُل.</verse>
			</chapter>
			<chapter number="12">
				<verse number="1">و في الوَكِت دا، هِيرُودُس المَلِك قَبَض عَلى بَعض النّاس مِن الكَنيسَه عَشان يَطرُدُم.</verse>
				<verse number="2">و كَتَل يَعْقُوب أخو يُوحَنَّا بِالسّيف.</verse>
				<verse number="3">و لَمّا شاف دا بَسَط اليَهود، هو رَجَع و قَبَض عَلى بُطْرُس كَمان. و دا حَصَل في أيام عيد الفَطير.</verse>
				<verse number="4">و بَعَد ما قَبَض عَليهو، خَتّاهو في السِّجِن، و سَلَّمو لِأربَعَه أقسام مِن العَساكِر عَشان يَحرِسوهو. و هِيرُودُس كان عاوِز يَجيبو لِلنّاس بَعَد عيد الفِصَح.</verse>
				<verse number="5">و بُطْرُس كان مَحروس في السِّجِن. لَكِن ناس الكَنيسَه كانو بِصَلّو بِقُلوب حارَّه لِلَّه فِشانو.</verse>
				<verse number="6">و لَمّا هِيرُودُس قَرَّب يَجيبو لِلمَحكَمَه، بُطْرُس في اللّيلَه ديك كان نايِم بين إتنين عَساكِر، مَربوط بِجَنزيرين. و الحُرّاس كانو قِدّام الباب بِحرَسو السِّجِن.</verse>
				<verse number="7">و شوف! مَلاك الرَّب وَقَف جَنبو، و نور نَوَّر في المَحَل. و هو ضَرَب جَنب بُطْرُس، و قَوَّمو مِن النّوم و قال: ”قوم بِالسُّرعَه!“ و الجَّنزيرين وَقَعو مِن إيدينو.</verse>
				<verse number="8">و المَلاك قال ليهو: ”ألبَس هِدومَك و جِزَمَك.“ و بُطْرُس عَمَل كِدا. و المَلاك قال ليهو: ”ألبَس كَبوتَك و أتبَعني.“</verse>
				<verse number="9">و بُطْرُس تِبعو و مَرَق. و ما عِرِف السَّوَّاهو المَلاك كان الحَق لَكِن إفتَكَر هو شاف رؤيا.</verse>
				<verse number="10">و فاتو بِالغَفير الأوَّل و التّاني، و جو لِباب الحَديد البِسوق لِلمَدينَه. و إنفَتَح ليهُم بَراهو، و هُم مَرَقو. و لَمّا فاتو شارِع واحِد، طَوّالي المَلاك مَشى مِنّو.</verse>
				<verse number="11">و بُطْرُس رَجَع لِنَفسو و قال: ”هَسَّع عِرِفتَ بِتأكيد، الرَّب رَسَّل ملاكو و خَلَّصني مِن إيد هِيرُودُس و مِن كُلّو شي اليَهود كانو يِستَنّو عَشان يَعمِلو.“</verse>
				<verse number="12">و لَمّا فِهِم دا، جا لِبيت مَرْيَم، أُم يُوحَنَّا الإسمو مَرْقُس، الفيهو كَتيرين كانو مِتلَمين و هُم يَصَلّو.</verse>
				<verse number="13">و لَمّا بُطْرُس دَقَّ الباب البَرّاني، خَدّامَه إسِما رَودا جات عَشان تَسمَع.</verse>
				<verse number="14">و لَمّا عِرفَت صوت بُطْرُس، ما فَتَحَت الباب مِن الفَرَح، لَكِن جَرَت لِجُوَّه، و خَبَّرَتُم بُطْرُس واقِف قِدّام الباب.</verse>
				<verse number="15">و لَكِن قالو ليها: ”إنتي مَجنونَه!“ لَكِن هي كانَت تَأكِّد دا كان الحَق. عَلَشان كِدا قالو: ”دا ملاكو.“</verse>
				<verse number="16">لَكِن بُطْرُس قاعِد يَدُق. و لَمّا فَتَحو، شافوهو و إستَغرَبو.</verse>
				<verse number="17">و عَمَل عَلامَه بِإيدو عَشان يَسكُتو. و كَلَّمُم كيف الرَّب مَرَّقو مِن السِّجِن. و قال: ”خَبِّرو يَعْقُوب و الأخوان بِالحاجات دي.“ و بَعدين مَرَق و مَشى لِمَحَل تاني.</verse>
				<verse number="18">و لَمّا بِقى النَّهار، كان في دَوشَه كَبيرَه جِدّاً بين العَساكِر و هُم قالو: ”شِنو حَصَل لِبُطْرُس؟“</verse>
				<verse number="19">و بَعَد ما هِيرُودُس فَتَّش عَليهو و ما لِقاهو، هو إمتَحَن الحُرّاس و أمَر أن يَكتُلوهُم. و بَعَد دا، هِيرُودُس نَزَل مِن اليَهُودِيَّه لِقَيْصَرِيَّه و قَعَد هِناك.</verse>
				<verse number="20">هِيرُودُس زِعِل مِن ناس صُور و صَيدا. و هُم جو ليهو بِفِكرَه واحدَه بَعَد ما عَمَلو الصَّداقَه مَعَ بِلاستُس، رَئيس سَرايَة المَلِك. و طَلَبو مِنّو السَّلام عَلَشان بَلَدُم كانَت تاخُد الأكِل مِن بَلَد المَلِك.</verse>
				<verse number="21">و في اليوم المُجَهَّز، هِيرُودُس لِبِس هِدوم المَلِك، و قَعَد عَلى كُرسي المَلِك و كَلَّمُم.</verse>
				<verse number="22">و النّاس كورَكو: ”الصّوت دا صوت إلَه، ما صوت زول!“</verse>
				<verse number="23">و طَوّالي مَلاك الرَّب ضربو، عَلَشانو ما أدّا المَجد لِلَّه. و الدّود أكَلو، و هو مات.</verse>
				<verse number="24">و كِلمَة الله كانَت تَكبَر و تَزيد.</verse>
				<verse number="25">بَرْنَابَا و شَاوُل رَجَعو مِن أُورُشَلِيم لَمّا تَمَّمو الخِدمَه. و اَخَدو مَعاهُم يُوحَنَّا الإسمو مَرْقُس.</verse>
			</chapter>
			<chapter number="13">
				<verse number="1">و في الكَنيسَه الفي أَنْطَاكِيَه أنبياء و مُعَلِّمين، و هُم بَرْنَابَا، و سِمْعَان الإسمو نِيجَر، و لوكيوس القَيْرَوَانِي، و مَناين الكان أخو لِهِيرُودُس رَئيس المُديرِيَّه، و شَاوُل.</verse>
				<verse number="2">و وَكِت ما هُم بِخدِمو الرَب و بِصومو، الرّوح القُدُس قال: ”جَهِّزو لَي بَرْنَابَا و شَاوُل لِلعَمَل الناديتُم ليهو.“</verse>
				<verse number="3">و بَعَد ما صامو و صَلّو، خَتّو إيدينُم فوقُم و رَسَّلُم.</verse>
				<verse number="4">و الأتنين ديل، مُرَسَّلين بِالرّوح القُدُس، نَزَلو لِسَلوكيَه. و مِن هِناك، سافَرو في البَحَر لِقُبرُص.</verse>
				<verse number="5">و لَمّا وِصلو لِسَلاميس، هُم خَبَّرو بِكِلمَة الله في بُيوت الرَّب بِتاعَت اليَهود. و يُوحَنَّا كان مَعاهُم مُساعِد ليهُم.</verse>
				<verse number="6">و لَمّا سافَرو في الجَّزيرَه كُلَّها لِغايَة بافوس، لِقو راجِل يَهودي ساحِر و نَبي كَضّاب، إسمو باريَشوع.</verse>
				<verse number="7">هو كان مَعَ المُدير سَرْجِيُوس بُولُس، و هو راجِل شاطِر. و المُدير نادى بَرْنَابَا و شَاوُل و طَلَب أن يَسمَع كِلمَة الله.</verse>
				<verse number="8">لَكِن عَليم السّاحِر، و دا مَعنى إسمو، قاوَمُم و جَرَّب يَمنَع المُدير عَشان ما يآمِن.</verse>
				<verse number="9">لَكِن شَاوُل، الإسمو بُولُس كَمان، و هو مَليان بِالرّوح القُدُس، عايَن لِعَليم و قال:</verse>
				<verse number="10">”يا مَليان كُلّو غِش و كُلّو كِضِب! يا وَلَد إبْلِيس، يا عَدو كُلّو بِر! ما تَوَقِّف أبَداً تَغَيِّر طُرُق الله العَديلَه؟</verse>
				<verse number="11">هَسَّع شوف! إيد الرَّب عَليك، و إنتَ تَكون عَميان و ما تَشوف الشَّمِش لِوَكِت.“ و طَوّالي وَقَع عَليهو غَمام و ضُلُمَّه، و كان ماشي هِنا و هِناك، و يَطلُب واحِد عَشان يَقودو بِإيدو.</verse>
				<verse number="12">و لَمّا المُدير شاف الحَصَل، هو آمَن، و كان مُستَغرَب مِن تَعليم الرَّب.</verse>
				<verse number="13">و بُولُس و المَعاهو سافَرو بِمُركَب مِن بافوس، و جو لِبَرجَه في بَمفِليَه. لَكِن يُوحَنَّا خَلّاهُم و رَجَع لِأُورُشَلِيم.</verse>
				<verse number="14">لَكِن هُم مَشو مِن بَرجَه و جو لِأَنْطَاكِيَه في بِيسِيدِيَه. و دَخَلو بيت الرَّب يوم السَّبِت و قَعَدو.</verse>
				<verse number="15">و بَعَد قِرايَة القانون و الأنبياء، رؤساء بيت الرَّب رَسَّلو ليهُم يَقولو: ”يا أخوان، إذا كان عِندَكُم كِلمَة الشَّجاعَه لِلنّاس، قُولوهو.“</verse>
				<verse number="16">و بُولُس قام و عَمَل عَلامَه بِإيدو و قال: ”يا رُجال إِسْرَائِيل و البِخافو الله مِن الأُمَم، أسمَعو!</verse>
				<verse number="17">إلَه شَعب إِسْرَائِيل دا إختار أبَهاتنا، و عَمَل الشَّعب أُمَّه عَظيمَه لَمَّن كانو غَريبين في بَلَد مَصر. و طَلَّعُم مِنَّها بِقُوَّه عَظيمَه.</verse>
				<verse number="18">و كان عِندو صَبر عَلى المَشي بِتاعُم مُدَّة أربَعين سَنَه في الخَلا.</verse>
				<verse number="19">و خَرَب سَبعَه أُمَم في بَلَد كَنعان، و أدّا ليهُم أرضُم عَشان تَكون ميراث.</verse>
				<verse number="20">و كُلّو دا حَصَل في مُدَّة أُربُعمِيَّه و خَمسين سَنَه. و بَعَد داك، الله أدّاهُم قُضاة لِغايَة وَكِت صَمُوئِيل النَّبي.</verse>
				<verse number="21">و بَعَد دا، هُم طَلَبو مَلِك، و الله أدّاهُم شَاوُل لِمُدَّة أربَعين سَنَه، و هو وَلَد قيس، راجِل مِن قَبيلَة بنْيَامِين.</verse>
				<verse number="22">و لَمّا الله شال مِنَّهُم شَاوُل، رَفَع دَاوُد مَلِك ليهُم، و شِهِد ليهو و قال: لِقيت دَاوُد وَلَد يَسَّى، راجِل حَسَب قَلبي، و هو بيَعمِل كُلّو إرادَتي.</verse>
				<verse number="23">و مِن أولاد الرّاجِل دا، الله جاب لِإِسْرَائِيل! حَسَب الوَعَد، يَسُوع المُخَلِّص.</verse>
				<verse number="24">و قُبّال ما يَسُوع جا، يُوحَنَّا بَشَّر بِمَعموديَّة التّوبَه لِكُلّو ناس إِسْرَائِيل.</verse>
				<verse number="25">و لَمّا يُوحَنَّا قَرَّب يَتِم خِدمَتو، هو قال: إنتو تَفتَكِرو أنا مِنو؟ أنا ما هو. لَكِن شوف! واحِد بِجي بَعَدي، الأنا ما بَستَحِق أفِك جِزَمو.</verse>
				<verse number="26">يا أخوان، أولاد إِبْرَاهِيم و البِخافو الله بينكُم، الله رَسَّل لينا نِحنا كِلمات الخَلاص دا.</verse>
				<verse number="27">و السّاكنين في أُورُشَلِيم و رؤساهُم ما عِرفو يَسُوع. لَكِن لَمّا حَكَمو عَليهو، تَمَّمو كِلمات الأنبياء البيَقروها كُلّو سَبِت.</verse>
				<verse number="28">و لَمّا ما لِقو عَليهو سَبَب لِلموت، طَلَبو مِن بِيلاطُس أن يَكتُلو.</verse>
				<verse number="29">و لَمّا تَمَّمو كُل الكان مَكتوب عَنّو، نَزَّلوهو مِن الصَّليب و خَتّوهو في قَبر.</verse>
				<verse number="30">و لَكِن الله قَوَّمو مِن بين المَيِّتين.</verse>
				<verse number="31">و هو ظَهَر أيام كَتيرَه لِلمَشو مَعاهو مِن الجَّليل لِأُورُشَلِيم. و هَسَّع هُم شاهِدينو لِلنّاس.</verse>
				<verse number="32">و نِحنا نَبَشِّركُم بِالوَعد الوَعَدو الله لِأبَهاتنا.</verse>
				<verse number="33">هو تَمَّم دا لينا، نِحنا أولادُم، لَمّا قَوَّم يَسُوع مِن بين المَيِّتين. زي ما هو مَكتوب كَمان في المَزمور التّاني: إنتَ إبني. أنا اليوم وَلَدتَك.</verse>
				<verse number="34">و بِخُصوص الحَق أن الله قَوَّمو مِن بين المَيِّتين، و هو ما بِرجَع لِلتُّراب، هو قال: أنا بَدّيكُم البَرَكات الأمينَه المُقَدَّسَه بِتاعَت دَاوُد.</verse>
				<verse number="35">و كِدا يَقول كَمان في مَزمور آخِر: إنتَ ما بِتخَلّي قُدّوسَك يَرجَع لِلتُّراب.</verse>
				<verse number="36">و عشان دَاوُد، بَعَد ما خَدَم الله في جِيلو بِتَرتيب الله، نام و إتلَمّى لِأبَهاتو، و جِسمو رَجَع لِلتُّراب.</verse>
				<verse number="37">لَكِن القَوَّمو الله مِن بين المَيِّتين ما رَجَع لِلتُّراب.</verse>
				<verse number="38">خَليهو يَكون مَعروف ليكُم، يا أخوان، نِحنا نَبَشِّر بِيَسُوع غُفران الخَطايا.</verse>
				<verse number="39">و بيهو كُلّو واحِد البِآمِن، يِتبَرَّر مِن كُلّو شي قانون مُوسَى ما قِدِر يَعمِلو بار.</verse>
				<verse number="40">أحرِسو، عَشان القالو في الأنبياء ما بِجي ليكُم:</verse>
				<verse number="41">شوفو، إنتو البِشتِمو، و إستَغرَبو، و موتو. عَشان أنا أعمِل عَمَل في أيامكُم، و العَمَل دا إنتو ما بِتصَدِقوهو إن واحِد خَبَّركُم بيهو.“</verse>
				<verse number="42">و وَكِت بُولُس و بَرْنَابَا كانو يَمرُقو، النّاس سألوهُم أن يَكَلِّموهُم بِالكَلام دا السَّبِت الجّاي.</verse>
				<verse number="43">و بَعَد ما الناس مَشو مِن بيت الرَّب، كَتيرين مِن اليَهود و النّاس البِخافو، القِبلو الدّين اليَهودي، تِبعو بُولُس و بَرْنَابَا. و هُم كَلَّموهُم و بَشَّروهُم عَشان يِستَمِرّو في نِعمَة الله.</verse>
				<verse number="44">و السَّبِت البَعدو، كُل المَدينَه تَقريباً إتلَمّو عَشان يَسمَعو كِلمَة الله.</verse>
				<verse number="45">و لَمّا اليَهود شافو ناس كُتار، إتمَلو حَسَد، إبتَدو يَقاوِمو القالو بُولُس، و يَجَدِّفو.</verse>
				<verse number="46">و بُولُس و بَرْنَابَا رَدّو عَليهُم بِشَجاعَه و قالو: ”كان لازِم نَكَلِّمكُم بِكِلمَة الله في الأوَّل. و لَكِن عَلَشان إنتو أبيتوها، و حَكَمتو عَلى نُفوسكُم أنَّكُم ما مُستَحِقّين لِلحَياة الأبَديَّه، شوفو! نَدَوِّر لِلأُمَم.</verse>
				<verse number="47">عَشان الرَّب أمَرنا كِدا و قال: عَمَلتَك نور لِلأُمَم، عَشان تَجيب خَلاص لِآخِر الدُّنيا.“</verse>
				<verse number="48">و لَمّا الأُمَم سِمِعو دا، فِرحو و مَجَّدو كِلمَة الرَّب. و كُل الهو إختارُم لِلحَياة الأبَديَّه، آمَنو.</verse>
				<verse number="49">و كِلمَة الرَّب مَشَت في كُل البِلاد.</verse>
				<verse number="50">و لَكِن اليَهود حَرَّكو النِّسوان البِخافو و المُحتَرَمات و رؤساء المَدينَه. و هُم حَرَّكو ضيق عَلى بُولُس و بَرْنَابَا و طَرَدوهُم مِن بَلَدُم.</verse>
				<verse number="51">و لَكِن هُم هَزّو التُّراب مِن كِرعينُم، و جو لِإِيْقُونِيَه.</verse>
				<verse number="52">و التَّلاميذ كانو مَليانين بِالفَرَح و الرّوح القُدُس.</verse>
			</chapter>
			<chapter number="14">
				<verse number="1">و في إِيْقُونِيَه، بُولُس و بَرْنَابَا دَخَلو سَوا لِبيت الرَّب اليَهودي. و إتكَلَّمو بِالقُوَّه حَتّى عَدَد كَبير مِن اليَهود و ناس إغريقيين آمَنو.</verse>
				<verse number="2">لَكِن الما آمَنو مِن اليَهود حَرَّكو نُفوس الأُمَم، و حَيَّرو أفكارُم عَشان يَكونو ضِد الأخوان.</verse>
				<verse number="3">و بُولُس و بَرْنَابَا قَعَدو وَكِت طَويل، يِتكَلَّمو بِدون خوف عَن الرَّب. و الرَّب كان بِشهَد لِكِلمَة نِعمَتو، و بِدّيهُم قُوَّه لِيَعمِلو عَلامات و عَجايِب.</verse>
				<verse number="4">و ناس المَدينَه إنقَسَمو. و بَعضُم كانو مَعَ اليَهود و بَعضُم مَعَ الرَّسولين.</verse>
				<verse number="5">و لَمّا الأُمَم و اليَهود مَعَ رؤساهُم كانو عاوزين يَشتِموهُم و يَرموهُم بِالحُجار،</verse>
				<verse number="6">هُم سِمِعو بيهو، و هَرَبو لِمُدُن لِسترَه و دَربَه في لِكأونيَّه، و لِلبِلاد القَريبَه.</verse>
				<verse number="7">و كانو هِناك بِبَشِّرو.</verse>
				<verse number="8">و في لِسترَه، راجِل كان بِقعُد، و هو مَكَسَّح في رِجلينو، أعرَج مِن بَطن أُمّو، و ما مَشى أبَداً.</verse>
				<verse number="9">و هو سِمِع بُولُس يتكَلَّم. و بُولُس عايَن ليهو، و شاف إنّو عِندو إيمان لِلشِّفا.</verse>
				<verse number="10">و قال بِصوت عالي: ”قوم عَلى كِرعينَك!“ و الرّاجِل نَطَّ و إبتَدا يَمشي.</verse>
				<verse number="11">و لَمّا ناس كُتار شافو العَمَلو بُولُس، رَفَعو أصواتُم بِلُغَه لِكأونيَّه و قالو: ”الآلِهَه في شَكِل النّاس نَزَلو لينا.“</verse>
				<verse number="12">و هُم سَمّو بَرْنَابَا زَفس و بُولُس هَرمَس، عَشانو كان البِقود في الكَلام.</verse>
				<verse number="13">و قَسّيس زَفس، الكان بيتو بَرَّه شوَيَه مِن المَدينَه، جاب تيران و تيجان لِلأبواب، و كان عاوِز يَقَدِّم ضَبيحَه مَعَ النّاس الكُتار.</verse>
				<verse number="14">لَكِن لَمّا الرَّسولين، بَرْنَابَا و بُولُس سِمِعو بِدا، شَرَّطو هِدُومُم و جَرو في وَش النّاس الكُتار و كورَكو،</verse>
				<verse number="15">”يا رُجال، بِتسَوّو دا لِشِنو؟ نِحنا كَمان ناس، عِندَنا نَفس الطَّبيعَه زيَكُم. و نَبَشِّركُم عَشان تَرجَعو مِن الحاجات البِدون فايدَه دي لِلَّه الحَي، الخَلَق السَّما و الأرض و البَحَر و كُل الفيها.</verse>
				<verse number="16">و في الزَّمَن الفات، هو خَلّى كُل الأُمَم يَمشو في طُرُقُم.</verse>
				<verse number="17">و لَكِن هو ما ساب نَفسو بِدون شاهِد. و هو بيَعمِل الخير، و بِدّيكُم مَطَر مِن السَّما و دُرَه في وَكتو، و يَملى قُلوبكُم بِأكل و فَرَح.“</verse>
				<verse number="18">و بِالكِلمات دي، بِالتَّعب هُم وَقَّفو النّاس عَلَشان ما يَضبَحو ليهُم.</verse>
				<verse number="19">لَكِن يَهود مِن أَنْطَاكِيَه و إِيْقُونِيَه جو و حَرَّكوهُم حَتّى رَمو الحُجار عَلى بُولُس. و جَرّوهو بَرَّه المَدينَه، و هُم يَفتَكِرو هو مات.</verse>
				<verse number="20">و لَكِن لَمّا التَّلاميذ وَقَفو حَواليهو، هو قام و دَخَل المَدينَه. و اليوم البَعدو، هو مَرَق مَعَ بَرْنَابَا لِدَربَه.</verse>
				<verse number="21">و بَعَد ما بِشَّرو في المَدينَه ديك، ناس كُتار بِقو تَلاميذ. و بَعدين رَجَعو لِلِسترَه و إِيْقُونِيَه و أَنْطَاكِيَه،</verse>
				<verse number="22">يَساعِدو نُفوس التَّلاميذ و يَشَجِّعوهُم أن يَكونو ثابِتين في الإيمان، و يَقولو: ”لازِم نَصبُر عَلى أتعاب كَتيرَه عَشان نَدخُل مَلَكوت الله.“</verse>
				<verse number="23">و بُولُس و بَرْنَابَا إختارو ليهُم شُيوخ في كُلّو كَنيسَه، و بِالصَّلاه و الصّوم قَدَّموهُم لِلرَّب الآمَنو بيهو.</verse>
				<verse number="24">و بَعَد ما مَرّو بِبِيسِيدِيَه، جو لِبَمفِليَه.</verse>
				<verse number="25">و لَمّا بِشَّرو بِالكِلمَه في بَرجَه، نَزَلو لِأتّاليَه.</verse>
				<verse number="26">و مِن هِناك سافَرو في البَحَر لِأَنْطَاكِيَه، المَحَل الفيهو الكَنيسَه كانَت قَدَّمَتُم في الأوَّل لِنِعمَة الله لِلعَمَل الهَسَّع كَمَلوهو.</verse>
				<verse number="27">و لَمَّن وِصلو، جَمَعو الكَنيسَه، و خَبَّرو بِكُلّو حاجَه الله عَمَل مَعاهُم، و كيف فَتَح لِلأُمَم باب الإيمان.</verse>
				<verse number="28">و هُم قَعَدو مَعَ التَّلاميذ مُدَّه طَويلَه.</verse>
			</chapter>
			<chapter number="15">
				<verse number="1">و بَعض مِن الرُّجال نَزَلو مِن اليَهُودِيَّه لِأَنْطَاكِيَه، و كانو بِعَلِّمو الأخوان و يَقولو: ”إن كان ما تَكونو مُطَهَّرين حَسَب عادَة مُوسَى، ما بِتَقدَرو تَخلَصو.“</verse>
				<verse number="2">و حَصَل لِبُولُس و بَرْنَابَا مُشاكَلَه و كَلام كَتير مَعاهُم. عَلَشان كِدا، إختارو بُولُس و بَرْنَابَا و ناس تانيين مِنَّهُم يَمشو لِأُورُشَلِيم لِلرُّسُل و الشُّيوخ فِشان السّؤَال دا.</verse>
				<verse number="3">و بَعَد ما الكَنيسَه رَسَّلُم، هُم سافَرو لِفِينِيقِيَه و السَّامِرَه، و كانو بِخَبِّرُم بِرُجوع الأُمَم. و كُل الأخوان فِرحو فَرَح عَظيم.</verse>
				<verse number="4">و لَمَّن وِصلو لِأُورُشَلِيم، الكَنيسَه و الرُّسُل و الشُّيوخ قابَلَتُم. و خَبَّروهُم بِكُل العَمَلو الله مَعاهُم.</verse>
				<verse number="5">لَكِن بَعض مِن المؤمِنين مِن حِزب الفَرِّيسِيِّين قامو و قالو: ”الأُمَم لازِم يَكونو مُطَهَّرين. و نَدّيهُم أمر أن يَحفَظو قانون مُوسَى.“</verse>
				<verse number="6">و الرُّسُل و الشُّيوخ إتلَمّو عَشان يَشوفو الحاجَه دي.</verse>
				<verse number="7">و بَعَد ما إتكَلَّمو كَتير، قام بُطْرُس و قال ليهُم: ”يا أخوان، إنتو بِتَعرِفو مِن زَمان، الله إختارني مِن بينكُم، عَشان الأُمَم يَسمَعو مِن خَشمي كِلمَة الإنجيل و يآمِنو.</verse>
				<verse number="8">و الله البِعرِف القُلوب، شِهِد ليهُم لَمَّن أدّاهُم الرّوح القُدُس زي ما أدّانا كَمان.</verse>
				<verse number="9">و هو ما عَمَل فارِق بينَنا و بِينُم، عَشان نَضَّف قُلوبُم بِالإيمان.</verse>
				<verse number="10">عَلَشان كِدا، لِشِنو تَجَرِّبو الله، و تَخُتّو نير عَلى رَقَبات التَّلاميذ؟ و النّير دا مُش أبَهاتنا و لا نِحنا قِدِرنا نَشيلو.</verse>
				<verse number="11">لَكِنّا بِنِعمَة الرَّب يَسُوع المَسيح نآمِن عَشان نَخَلَص، زي ما هُم يَخلَصو كَمان.“</verse>
				<verse number="12">و كُل النّاس سَكَتو، و كانو يَسمَعو لِبَرْنَابَا و بُولُس و هُم يَقولو ليهُم كُل العَمَلو الله بِإيديهُم مِن العَلامات و العَجايِب.</verse>
				<verse number="13">و بَعَد ما خَلَّصو كَلامُم، يَعْقُوب إتكَلَّم و قال: ”يا أخوان، أسمَعو لَي.</verse>
				<verse number="14">سِمْعَان خَبَّرنا كيف الله زار الأُمَم في الأوَّل، عَشان تاخُد مِنَّهُم ناس لِنَفسو.</verse>
				<verse number="15">و كِلمات الأنبياء تَتَّفِق مَعَ دا، زي ما هو مَكتوب:</verse>
				<verse number="16">بَرجَع بَعَد دا، و أبني خيمَة دَاوُد الوَقَعَت. و بَبني كَمان خَراباتو، و بَعمِلا جَديدَه مَرَّه تانيَه.</verse>
				<verse number="17">عَلَشان باقي النّاس التّانيين و كُل الأُمَم الاَخَدو إسمي عَليهُم، يَطلُبو الرَّب العامِل الحاجات دي، يَقول الرَّب.</verse>
				<verse number="18">و دي مَعروفَه قِدّامو مِن زَمان.</verse>
				<verse number="19">عَلَشان كِدا، فِكري أنا، ما نَخُت حِمِل تَقيل عَلى البِرجَعو لِلَّه مِن الأُمَم.</verse>
				<verse number="20">لَكِن نَكتِب ليهُم عَشان يَرفُضو الضَّبَحوها لِلأصنام، و الزِّنا، و ما ياكلو اللَّحَم المِن بَهايِم مَخنوق، ولّا الدَّم.</verse>
				<verse number="21">عَشان مِن الزَّمَن القَديم، بِبَشِّرو بِمُوسَى في كُلّو مَدينَه، و بِقروهو في بُيوت الرَّب كُلّو سَبِت.“</verse>
				<verse number="22">في الوَكِت دا، الرُّسُل و الشُّيوخ مَعَ كُل الكَنيسَه شافو إنّو كوَيس يَختارو مِنَّهُم راجلين، و يَرَسِّلوهُم لِأَنْطَاكِيَه مَعَ بُولُس و بَرْنَابَا. و إختارو يَهُوذَا الإسمو بَرسابا، و سِيلَا، راجلين مَعروفين بين الأخوان.</verse>
				<verse number="23">و كَتَبو الجَّواب، و رَسَّلَوهو مَعاهُم. و الجَّواب قال: ”مِن الأخوان، الرُّسُل و الشُّيوخ لِلأخوان مِن الأُمَم في أَنْطَاكِيَه و سُورِيَّه و كِيلِيكِيَّا. نَسَلِّم عَليكُم.</verse>
				<verse number="24">سِمِعنا بَعض النّاس مَرَقو مِنَّنا و حَرَّكوكُم و حَيَّرو نُفوسكُم بِكلماتُم. و نِحنا ما أمَرناهُم يَسَوّو كِدا.</verse>
				<verse number="25">و كُلُّنا إتَّفَقنا نَختار راجلين، و نَرَسِّلوهُم ليكُم مَعَ حَبِيبنا بَرْنَابَا و بُولُس.</verse>
				<verse number="26">و هُم راجلين خاطَرو بِحَياتُم فِشان إسِم رَبَّنا يَسُوع المَسيح.</verse>
				<verse number="27">و فِشان كِدا، رَسَّلنا ليكُم يَهُوذَا و سِيلَا. و هُم بِخَبِّروكُم بِالحاجات دي بِكَلام الخَشم.</verse>
				<verse number="28">و كان كوَيس لِلرّوح القُدُس و لينا، أن ما نَخُت عَليكُم حِمِل فوق الحاجات الجّايَه دي:</verse>
				<verse number="29">و هي أن تَرفُضو الضَّبَحو لِلأصنام، و الدَّم، و اللَّحَم المِن بَهايِم مَخنوق، و الزِّنا. و إذا مَنَعتو نُفوسكُم مِن ديل، بِتَعمِلو كوَيس. مَعَ السَّلامَه.“</verse>
				<verse number="30">و لَمّا رَسَّلوهُم، ديل مَرَقو لِأَنْطَاكِيَه و لَمّو النّاس، و سَلَّمو ليهُم الجَّواب.</verse>
				<verse number="31">و لَمّا النّاس قَروهو، هُم فِرحو بِالتَّعزيَه دي.</verse>
				<verse number="32">و يَهُوذَا و سِيلَا، و هُم كَمان كانو أنبياء، بِشَّرو الأخوان بِكَلام كَتير، و شَدَّدوهُم.</verse>
				<verse number="33">و بَعَد ما إستَنّو هِناك وَكِت، الأخوان خَلّوهُم يَمشو بِسَلام لِلنّاس الرَّسَّلوهُم.</verse>
				<verse number="34">و لَكِن سِيلَا إختار يِستَنّى هِناك.</verse>
				<verse number="35">لَكِن بُولُس و بَرْنَابَا قَعَدو في أَنْطَاكِيَه بِعَلِّمو و بِبَشِّرو بِكِلمَة الرَّب مَعَ تانيين كَتيرين كَمان.</verse>
				<verse number="36">و بَعَد وَكِت، بُولُس قال لِبَرْنَابَا: ”خَلّونا نَرجَع و نَزور الأخوان في كُلّو مَدينَه البَشَّرنا فيها بِكِلمَة الرَّب، و نَشوف كيف هُم بيَعمِلو.“</verse>
				<verse number="37">و بَرْنَابَا كان عاوِز ياخُد مَعاهُم كَمان يُوحَنَّا الإسمو مَرْقُس.</verse>
				<verse number="38">لَكِن بُولُس إفتَكَر ما كوَيس ياخُد مَعاهُم الخَلّاهُم في بَمفِليَه و ما مَشى مَعاهُم لِلعَمَل.</verse>
				<verse number="39">و حَصَلَت بِينُم شَكلَه كَبيرَه، حَتّى مَشى واحِد عَن التّاني. و بَرْنَابَا أخَد مَرْقُس و سافَر بِمُركَب لِقُبرُص.</verse>
				<verse number="40">لَكِن بُولُس إختار سِيلَا، و مَرَق بَعَد ما الأخوان قَدَّموهو لِنِعمَة الله.</verse>
				<verse number="41">و مَرَّه بِسُورِيَّه و كِيلِيكِيَّا يَشَدِّد الكَنايس.</verse>
			</chapter>
			<chapter number="16">
				<verse number="1">و بُولُس جا لِدَربَه و لِسترَه. و كان هِناك تِلميذ إسمو تِيمُوثَاوُس، وَلَد مَرَه يَهُودِيَّه، مِآمِنَه، و لَكِن أبوهو كان إغريقي.</verse>
				<verse number="2">و الأخوان الفي لِسترَه و إِيْقُونِيَه كانو يَقولو تِيمُوثَاوُس شاب طَيب.</verse>
				<verse number="3">و بُولُس كان داير ياخُدو مَعاهو في السَّفَر. و فِشان كِدا، طَهَّرو عَلَشان اليَهود الفي المَحَلّات ديك، عَشان كُلُّهُم كانو بِعرِفو أبوهو إغريقي.</verse>
				<verse number="4">و هُم كانو بِسافِرو مِن بَلَد لِبَلَد. و كانو بِسَلِّموهُم الأوامِر الجَهَّزوها الرُّسُل و الشُّيوخ الفي أُورُشَلِيم عَشان يَحفَظوها.</verse>
				<verse number="5">و الكَنايس كانو بِشَدِّدو في الإيمان، و بِزيدو في العَدَد كُلّو يوم.</verse>
				<verse number="6">و بَعَد ما مَرّو بِفِرِيجِيَّه و مَحَلّات غَلَاطِيَّه، الرّوح القُدُس ما خَلّاهُم يِتكَلَّمو بِالكِلمَه في آسيا.</verse>
				<verse number="7">و لَمّا جو لِميسيّا، جَرَّبو يَمشو لِبِثِنيَّه. و الرّوح ما خَلّاهُم.</verse>
				<verse number="8">عَلَشان كِدا، فاتو عَلى ميسيّا، و نَزَلو لِتَرُوَاس.</verse>
				<verse number="9">و في اللّيل، ظَهَرَت لِبُولُس رؤيا. كان في راجِل مِن مَكِدونيَّه واقِف، يَطلُب ليهو و يَقول:</verse>
				<verse number="10">”تَعال لِمَكِدونيَّه و ساعِدنا.“ و طَوّالي لَمّا بُولُس شاف الرّؤيَه، طَلَبنا نَمشي لِمَكِدونيَّه عَشان إتأكَّدنا أن الرَّب نادانا لِنَبَشِّرُم.</verse>
				<verse number="11">و سافَرنا في البَحَر مِن تَرُوَاس، و مَشينا في سِكَّه عَديلَه لِسَامُوثْرَاكِي، و اليوم البَعدو لِنِيَابُولِيس.</verse>
				<verse number="12">و مِن هِناك لِفيلِبّي، و هي أوَّل مَدينَه في مُديريَّة مَكِدونيَّه و كولونيَّه رومانيَّه. و إستَنّينا في المَدينَه دي أيام قَليلَه.</verse>
				<verse number="13">و في يوم السَّبِت، مَرَقنا بَرَّه مِن باب المَدينَه لِلبَحَر، لِمَكان إفتَكَرنا فيهو مَحَل لِلصَّلاه. و قَعَدنا و كَلَّمنا النِّسوان الإتلَمّو هِناك.</verse>
				<verse number="14">و كانَت في مَرَه بِتَسمَعنا إسِما لِيدِيَّه البِتبيع قُماش بَنَفسَجي، مِن مَدينَه ثَيَاتِيرَا، و بِتخاف الله. و الرَّب فَتَح قَلبا عَشان تَخَلّي بالا لِلبِقولو بُولُس.</verse>
				<verse number="15">و لَمّا إتعَمَّدَت، هي و ناس بيتا، سألَتنا و قالَت: ”إذا حَكَمتو أنا مِآمِنَه بِالرَّب، أدخُلو بيتي و أقعُدو فيهو.“ و سألَتنا كَتير، و قَعَدنا مَعاها.</verse>
				<verse number="16">و حَصَل وَكِت ما نِحنا كُنّا ماشين لِمَكان الصَّلاه، قابَلتنا خَدّامَه بِتَعمِل حاجات بِالسِّحِر. و كانَت بِتجيب لِأسيادا قُروش كَتيرَه بِالسِّحِر بِتِاعا.</verse>
				<verse number="17">و هي مَشَت وَرا بُولُس و الكانو مَعاهو، و كُورَكَت و قالَت: ”الرُّجال ديل، هُم خَدّامين الله العالي، و يَبَشِّروكُم بِطَريق الخَلاص.“</verse>
				<verse number="18">و هي عَمَلَت كِدا أيام كَتيرَه، حَتّى بُولُس تِعِب كَتير مِن دا، و إتلَفَت و قال لِلرّوح: ”أنا آمُرَك بِإسم يَسُوع المَسيح، أمرُق مِنَّها.“ و مَرَق في الدَّقيقَه ديك.</verse>
				<verse number="19">و وَكِت أسيادا شافو ما قِدرو يَكسِبو قُروش مِنَّها بَعَد دا، قَبَضو عَلى بُولُس و سِيلَا، و جَرّوهُم لِلسّوق قِدّام الحُكّام.</verse>
				<verse number="20">و جابوهُم لِلقُضاة و قالو: ”الرّاجلين ديل مِن ناس اليَهود. و هُم يَلَخبِتو بَلَدنا.</verse>
				<verse number="21">و يَعَلِّمو بِعادات ما بِالقانون عَشان نَقبَلا و نَعمِلا، عَشان نِحنا ناس رومانيين.“</verse>
				<verse number="22">و النّاس قامو عَليهُم. و القُضاة أمَرو عَشان يَقلَعو مِنَّهُم هِدُومُم، و يَضرُبوهُم بِالعَصايات.</verse>
				<verse number="23">و لَمّا ضَرَبوهُم ضَرَبات كَتيرَه، رَموهُم في السِّجِن. و أمَرو السَّجّان يَحرِسُم بِالتَّمام.</verse>
				<verse number="24">و هو، عَشان قِبِل أمر زي دا، خَتّاهُم في السِّجِن الفي جُوَّه، و رَبَط كِرعينُم بِخَشَب مَقدود.</verse>
				<verse number="25">و في نُص اللّيل تَقريباً، بُولُس و سِيلَا كانو يَصَلّو و يَرَتِّلو لِلَّه، و المَحبوسين يَسمَعوهُم.</verse>
				<verse number="26">و حَصَلَت عَلى غَفلَه زَلزَلَه شَديدَه، حَتّى أساسات السِّجِن هَزّو. و طَوّالي كُلّو أبواب السِّجِن إنفَتَحو، و جَنازِير كُلُّهُم إتفَكّو.</verse>
				<verse number="27">و لَمّا السَّجّان قام مِن النّوم، و شاف أبواب السِّجِن مَفتوحَه، هو طَلَّع سيفو و كان عاوِز يَكتُل نَفسو، فِشان إفتَكَر كُل المَحبوسين هَرَبو.</verse>
				<verse number="28">لَكِن بُولُس ناداهو بِصوت عالي و قال: ”ما تَعمِل لِنَفسَك حاجَه بَطّالَه. كُلُّنا في هِنا.“</verse>
				<verse number="29">و طَلَب فانوس، و جَرى لِجُوَّه، و وَقَع قِدّام بُولُس و سِيلَا و هو يَرجِف مِن الخوف.</verse>
				<verse number="30">و بَعَد دا، مَرَّقُم و قال: ”يا أسيادي، أسَوّي شِنو عَشان أكون مُخَلَّص؟“</verse>
				<verse number="31">و قالو: ”آمِن بِالرَّب يَسُوع، و بِتَخلَص، إنتَ و أهل بيتَك.“</verse>
				<verse number="32">و كَلَّموهو و كُل الفي بيتو بِكِلمَة الرَّب.</verse>
				<verse number="33">و أخَدُم في السّاعَه ديك مِن اللّيل، و غَسَّل جُروحُم. و إتعَمَّد طَوّالي، هو و كُلّو أهل بيتو.</verse>
				<verse number="34">و أخَدُم لِبيتو و جاب ليهُم أكل. و إنبَسَط مَعَ كُلّو أهل بيتو عَشان كانو آمَنو بِالله.</verse>
				<verse number="35">و لَمَّن جا النَّهار، القُضاة رَسَّلو الضُّبّاط يَقولو لِلسَّجّان: ”فِك الرّاجلين ديل.“</verse>
				<verse number="36">و السَّجّان خَبَّر بُولُس بِالكَلام دا: ”القُضاة رَسَّلو عَشان يَفِكّوكُم. هَسَّع أمرُقو و أمشو بِسَلام.“</verse>
				<verse number="37">و بُولُس قال ليهُم: ”ضَرَبونا قِدّام النّاس بِدون مُحاكَمَه، و نِحنا راجلين رومانيين. و رَمونا في السِّجِن. و هَسَّع يَفِكّونا بِالسِّر؟ لا! لَكِن خَلّوهُم نُفوسُم يَجو و ياخُدونا بَرَّه.“</verse>
				<verse number="38">و الضُّبّاط خَبَّرو القُضاة بِالكَلام دا. و هُم خافو لَمّا سِمِعو هُم ناس رومانيين.</verse>
				<verse number="39">و جو ليهُم و قالو: ”نِحنا مِتأسِّفين.“ و جابوهُم بَرَّه مِن السِّجِن، و سألوهُم يَمرُقو مِن المَدينَه.</verse>
				<verse number="40">و لَمّا مَرَقو مِن السِّجِن، مَشو لِبيت لِيدِيَّه. و شافو الأخوان و شَجَّعوهُم. و بَعَد دا مَرَقو.</verse>
			</chapter>
			<chapter number="17">
				<verse number="1">و بَعَد ما مَرّو بِأَمْفِيبُولِيس و أَبُولُونِيَّه، جو لِتَسَالُونِيكِي. و كان فيها بيت الرَّب اليَهودي.</verse>
				<verse number="2">و بُولُس دَخَل بيت الرَّب حَسَب عادَتو، و كان بِتكَلَّم مَعاهُم بِبيِّنات مِن الكُتُب تلاتَه سُبوت.</verse>
				<verse number="3">و يَوَرّيهُم، و يَثَبِّت إنّو المَسيح كان لازِم يِتوَجَّع، و يَقوم مِن بين المَيِّتين. و قال: ”يَسُوع دا، الأنا بَبَشِّركُم بيهو، هو المَسيح.“</verse>
				<verse number="4">و بَعَض مِنَّهُم قِبِلو الكِلمَه، و جَمَعو لِبُولُس و سِيلَا. و كَمان ناس كُتار عَمَلو زي دا مِن ناس إغريقيين البِخافو، و العَدَد ما كان صَغَيِر مِن النِّسوان كَمان.</verse>
				<verse number="5">و اليَهود حَسَدو، و اَخَدو رُجال بَطّالين مِن ناس السّوق، و لَمّو ناس كُتار، و عَمَلو دَوشَه في المَدينَه. و جَرو لِبيت ياسون، و طَلَبو يَطَلِّعوهُم لِلنّاس.</verse>
				<verse number="6">و لَمّا ما لِقوهُم، جَرّو ياسون و بَعَض الأخوان لِسَلاطين المَدينَه، و هُم يَكورِكو: ”ديل القَلَبو الدُّنيا، جو هِنا كَمان.</verse>
				<verse number="7">و ياسون قِبِلُم في بيتو. و ديل كُلُّهُم يَعمِلو الشّي اليَقاوِم قَوانين قَيصَر، عَشان يَقولو في مَلِك تاني، هو يَسُوع.“</verse>
				<verse number="8">و حَصَلَت دَوشَه في النّاس و سَلاطين المَدينَه لَمّا سِمِعو الكَلام دا.</verse>
				<verse number="9">و لَمّا اَخَدو ضَمانَه مِن ياسون و مِن التّانيين، خَلّوهُم يَمشو.</verse>
				<verse number="10">و طَوّالي، الأخوان رَسَّلو بُولُس و سِيلَا بِاللّيل لِبيريَّه. و هُم، لَمّا وِصلو، دَخَلو بيت الرَّب اليَهودي.</verse>
				<verse number="11">و ديل كانو أفضَل مِن الفي تَسَالُونِيكِي، عَشان قِبلو الكِلمَه بِكُلّو نَشاط. و كانو كُلّو يوم بِفَتِّشو الكُتُب عَشان يَشوفو إذا الحاجات دي صَحَيحَه.</verse>
				<verse number="12">و كَتيرين مِنَّهُم آمَنو، و كَمان عَدَد ما قَليل مِن ناس إغريقيين، مِن النِّسوان المُحتَرَمات و مِن الرُّجال.</verse>
				<verse number="13">و لَمّا اليَهود الفي تَسَالُونِيكِي عِرفو بُولُس بَشَّر بِكِلمَة الله في بيريَّه كَمان، هُم جو لِهِناك يَحَرِّكو النّاس و يَلَخبِتوهُم.</verse>
				<verse number="14">و بِسُرعَه، الأخوان رَسَّلو بُولُس عَشان يَمشي لِطَرَف البَحَر. لَكِن سِيلَا و تِيمُوثَاوُس قَعَدو في بيريَّه.</verse>
				<verse number="15">و الرُّجال المَشو مَعَ بُولُس، جابوهو لِأَثِينَا. و هُم مَشو بَعَد ما اَخَدو أمر مِنّو لِسِيلَا و تِيمُوثَاوُس عَشان يَجو ليهو أوَّل ما مُمكِن.</verse>
				<verse number="16">و وَكِت ما بُولُس كان يِستَنّى ليهُم في أَثِينَا، زِعِل في روحو لَمّا شاف المَدينَه مَليانَه بِأصنام.</verse>
				<verse number="17">و كان بِخَبِّر اليَهود و النّاس البِخافو، في بيت الرَّب، و النّاس الهو قابِلُم في السّوق كُلّو يوم.</verse>
				<verse number="18">و بَعض مِن النّاس مِن المِتعَلِّمين قابَلوهو، الأَبِيكُورِيِّين و الرِّوَاقِيِّين. و بَعض مِنَّهُم قالو: ”الغَلَباوي دا عاوِز يَقول شِنو؟“ و تانيين قالو: ”يَظهَر إنّو يَنادي بِآلِهَه غَريبَه.“ و قالو كِدا عَلَشانو كان بِبَشِّر بِيَسُوع و القيامَه.</verse>
				<verse number="19">و أخَدوهو و جابوهو لِأريوس باغوس و قالو: ”مُمكِن نَعرِف التَّعليم الجَّديد دا شِنو، الأنتَ تِتكَلَّم بيهو؟</verse>
				<verse number="20">إنتَ تَجيب لِإضنينّا أفكار غَريبَه، و عاوزين نَعرِف مَعناها شِنو.“</verse>
				<verse number="21">و كانو ناس أَثِينَا كُلُّهُم و الغَريبين السّاكنين بِينُم بِصرُفو كُلّو وَكتُم في حاجَه واحدَه بَس، و دي عَشان يِتكَلَّمو ولّا يَسمَعو شي جَديد.</verse>
				<verse number="22">و بُولُس وَقَف في وَسط الأريوس باغوس و قال: ”يا رُجال أَثِينَا، بَشوف في كُلّو حاجَه إنتو ناس شُداد في دينكُم.</verse>
				<verse number="23">و وَكِت ما كُنتَ بَطوف و بَشوف مَحَلّات الضَّبيحَه بِتاعَتكُم، لِقيت كَمان مَضبَح مَكتوب فوقو: لِإلَه ما مَعروف. و داك البِتَعبُدوهو بِدون مَعرِفَه، أنا هَسَّع بَبَشِّركُم بيهو.</verse>
				<verse number="24">الله الخَلَق الدُّنيا و كُل الفيها، هو رَب السَّما و الأرض. و هو ما يَسكُن في هياكِل مَعمولَه بِالإيدين.</verse>
				<verse number="25">و إيدين الزّول ما بِتَخدِمو زي ما هو مُحتاج لِحاجَه، عَلَشان هو البِدّي لِكُل النّاس حَياة و نَفس و كُلّو شي.</verse>
				<verse number="26">و هو عَمَل مِن إنسان واحِد كُلّو أُمَّه مِن النّاس، عَشان يَسكُنو فوق كُل الأرض. هو إختار الزَّمَن المَجَهَّز ليهُم، و أطراف مَحَلّاتُم عَشان يَسكُنو فيها.</verse>
				<verse number="27">و الله عَمَل دا عَلَشانُم يَطلُبوهو، و يِمكِن يَمِدّو ليهو إيدينُم و يَلقوهو. و لَو هو ما بَعيد مِن كُلّو واحِد مِنَّنا.</verse>
				<verse number="28">و نِحنا بيهو نَعيش، و نِتحَرَّك، و نَكون مَوجودين. زي ما بَعض مِن غَنّاينكُم قالو: نِحنا نَسلو.</verse>
				<verse number="29">و عَلَشان نِحنا نَسل الله، ما نَفتَكِر طَبيعَة الله زي الدَّهَب ولّا الفِضَّه ولّا الحَجَر المَنقوش بِصورَة شُغل الزّول و شَطارتو.</verse>
				<verse number="30">و الله، في الزَّمَن الفات، مَرَّه عَليهُم، عَشان ما في مَعرِفَه. لَكِن هَسَّع هو يأمُر كُل النّاس في كُلّو مَحَل أن يَتوبو.</verse>
				<verse number="31">عَشانو إختار يوم فيهو بِيَحكُم عَلى الدُّنيا بِالعَدل بِالإنسان الجَّهَّزو. و أدّا لِلكُل بيّنَه، لَمّا قَوَّمو مِن بين المَيِّتين.“</verse>
				<verse number="32">و لَمّا سِمِعو عَن القيامَه مِن بين المَيِّتين، بَعض مِنَّهُم ضِحِكو عَليهو. و تانيين قالو: ”بِنَسمَع مِنَّك عَن دا مَرَّه تانيَه.“</verse>
				<verse number="33">و كِدا، بُولُس مَرَّق مِن بِينُم.</verse>
				<verse number="34">و لَكِن بَعض مِن النّاس إستَنّو مَعاهو و آمَنو، مِنَّهُم دِيُونِيسِيُوس مِن الأَرْيُوبَاغُوس، و مَرَه إسِما دَامَرِس، و تانيين مَعاهُم.</verse>
			</chapter>
			<chapter number="18">
				<verse number="1">و بَعَد دا، بُولُس مَشى مِن أَثِينَا و جا لِكُورِنْثُوس.</verse>
				<verse number="2">و لِقى يَهودي إسمو أَكِيلَا، بُنْطي الجِّنس. و هو كان جا في وَكِت قَريب مِن إِيطَالِيَه مَعَ بِرِيسْكِلا، مَرَتو. عَلَشان كُلُودِيُوس كان أمَر كُل اليَهود يَمشو مِن رُومِيَه. و بُولُس جا ليهُم.</verse>
				<verse number="3">و فِشان كان مِن نَفس الشُّغل زيَهُم، قَعَد مَعاهُم يَشتَغِل مَعاهُم. و هُم كانو بيَعمِلو خيام.</verse>
				<verse number="4">و هو كان بِتكَلَّم في بيت الرَّب كُلّو سَبِت، و يَرَضّي اليَهود و ناس إغريقيين.</verse>
				<verse number="5">و لَمّا سِيلَا و تِيمُوثَاوُس جو مِن مَكِدونيَّه، بُولُس أدّا نَفسو عَشان يَبَشِّر بَس، و يَشهَد لِليَهود يَسُوع هو المَسيح.</verse>
				<verse number="6">لَكِن لَمّا اليَهود كانو بِقاوِمو و بِشتِموهو، بُولُس هَز هِدومو و قال ليهُم: ”دَمّكُم عَلى روسينكُم! أنا بِدون ذَنب. و مِن هَسَّع بَمشي لِلأُمَم.“</verse>
				<verse number="7">و مَرَق مِن بيت الرَّب، و جا لِبيت راجِل بِخاف الله، إسمو تِيطُس يُسْتُس. و بيتو كان جَنب بيت الرَّب.</verse>
				<verse number="8">و كِرِيسْبُس، رَئيس بيت الرَّب، آمَن بالرَب مَعَ كُلّو ناس بيتو. و كَتيرين مِن الكُورِنْثُوس السِّمِعو، آمَنو و إتعَمَّدو.</verse>
				<verse number="9">و الرَّب قال لِبُولُس في الرّؤيَه في اللّيل: ”ما تَخاف، لَكِن إتكَلَّم و ما تَسكُت.</verse>
				<verse number="10">عَشان أنا مَعاك، و واحِد ما بِخُت إيدو عَليك عَشان يَضُرَّك. عَلَشان أنا عِندي ناس كُتار في المَدينَه دي.“</verse>
				<verse number="11">و بُولُس قَعَد سَنَه و سِتَّه شُهور بِعَلِّم كِلمَة الله بِينُم.</verse>
				<verse number="12">و لَمّا كان غَالِيُون مُدير أَخَائِيَه، اليَهود قامو بِنَفس واحدَه عَلى بُولُس، و جابوهو لِلمَحكَمَه.</verse>
				<verse number="13">و قالو: ”الرّاجِل دا يِترَجّى النّاس حَتّى يَعبُدو الله بِعَكس القانون.“</verse>
				<verse number="14">و لَمّا بُولُس كان داير يَفتَح خَشمو، غَالِيُون قال لِليَهود: ”لَو كان في الشّي دا ظُلم ولّا ذَنب بَطّال، كُنتَ بِالحَق إتحَمَّلكُم، يا يَهود.</verse>
				<verse number="15">و لَكِن إذا كان سؤَال عَن كِلمات و أسامي و عَن قانونكُم، شوفوها إنتو. أنا ما داير أكون قاضي في الحاجات دي.“</verse>
				<verse number="16">و كِدا طَرَدُم مِن المَحكَمَه.</verse>
				<verse number="17">و كُلُّهُم مَسَكو سُوسْتَانِيس، رَئيس بيت الرَّب، و ضَرَبوهو قِدّام المَحكَمَه. و غَالِيُون ما خَلّى بالو لِداك كُلّو كُلّو.</verse>
				<verse number="18">و بُولُس قَعَد هِناك أيام كَتيرَه. و بَعَد دا، قال ليهُم مَعَ السَّلامَه، و سافَر بِمُركَب لِسُورِيَّه، و أخَد مَعاهو بِرِيسْكِلَّا و أَكِيلَا. و بُولُس كان حَلَق رَاسو في كَنْخِرِيَا، عَلَشان كان عَليهو وَعَد.</verse>
				<verse number="19">و وِصلو لِأفَسُس، و بُولُس خَلّاهُم الإتنين هِناك، و دَخَل بيت الرَّب و عَلَّم اليَهود.</verse>
				<verse number="20">و لَمّا طَلَبو مِنّو يَقعُد وَكِت زِيادَه، ما كان داير.</verse>
				<verse number="21">لَكِن لَمّا خَلّاهُم، هو قال: ”بَرجَع ليكُم إن شاء الله.“ و بَعَد دا، سافَر بِمُركَب مِن أفَسُس.</verse>
				<verse number="22">و لَمّا نَزَل في قَيْصَرِيَّه، طَلَع و سَلّم عَلى الكَنيسَه. و بَعَد دا نَزَل لِأَنْطَاكِيَه.</verse>
				<verse number="23">و بَعَد ما إستَنّى مُدَّه في أَنْطَاكِيَه، مَرَق و مَرَّه بِالتَّرتيب بِمَحَلّات غَلَاطِيَّه و فَرِيجِيَّه يَشَدِّد كُل التَّلاميذ.</verse>
				<verse number="24">و في الزَّمَن دا، يَهودي إسمو أَبُلُّوس مِن ناس الإسكَندَريَّه جا لِأفَسُس. و هو راجِل عِندو قُدرَه في الكَلام و في الكُتُب.</verse>
				<verse number="25">و هو كان مِتعَلِّم في طَريق الرَّب. و عَلَشانو حار في الرّوح، كان بِتكَلَّم و بِعَلِّم بِالظَّبط الحاجات عَن يَسُوع. و هو ما يَعرِف إلّا مَعموديَّة يُوحَنَّا.</verse>
				<verse number="26">و إبتَدا يتكَلَّم بِدون خوف في بيت الرَّب. و لَمّا بِرِيسْكِلَّا و أَكِيلَا سِمِعوهو، أخَدوهو ليهُم، و وَرّوهو طَريق الله تَمام.</verse>
				<verse number="27">و لَمّا كان عاوِز يَمشي لِأَخَائِيَه، الأخوان شَجَّعوهو عَلى دا، و كَتَبو لِلتَّلاميذ هِناك عَشان يَقبَلوهو. و لَمّا وِصِل، ساعَد كَتير ديل البِالنِّعمَه كانو آمَنو.</verse>
				<verse number="28">و بِقُوَّه كان بِغلِب اليَهود قِدّام النّاس، و يَبَيِّن بِالكُتُب يَسُوع هو المَسيح.</verse>
			</chapter>
			<chapter number="19">
				<verse number="1">و حَصَل لَمّا أَبُلُّوس كان في كُورِنْثُوس، بُولُس فات بِالمَحَلّات العاليَه و جا لِأفَسُس. و هِناك لِقى بَعض مِن التَّلاميذ.</verse>
				<verse number="2">و قال ليهُم: ”قِبِلتو الرّوح القُدُس لَمّا آمَنتو؟“ و قالو ليهو: ”و لا سِمِعنا في الرّوح القُدُس.“</verse>
				<verse number="3">و بُولُس قال: ”إتعَمَّدتو بِشِنو؟“ هُم قالو: ”بِمَعموديَّة يُوحَنَّا.“</verse>
				<verse number="4">و بُولُس قال: ”يُوحَنَّا عَمَّد بِمَعموديَّة التّوبَه، و كَلَّم النّاس عَشان يآمِنو بِالبِجي بَعدو، يَعني بِيَسُوع.“</verse>
				<verse number="5">و لَمّا سِمِعو، إتعَمَّدو بِإسم الرَّب يَسُوع.</verse>
				<verse number="6">و لَمّا بُولُس خَتَّ إيدينو فوقُم، الرّوح القُدُس جا عَليهُم، و إتكَلَّمو بِلُغات و إتنَبّو.</verse>
				<verse number="7">و كُلُّهُم كانو إتناشَر راجِل تَقريباً.</verse>
				<verse number="8">و بُولُس دَخَل بيت الرَّب. و كان بِتكَلَّم بِدون خوف مُدَّة تلاتَه شُهور، يِتفاكَر و يَرَضّي عَن حاجات مَلَكوت الله.</verse>
				<verse number="9">و بَعض مِنَّهُم، روسينُم بِقو قَوّيين و أبو يآمِنو، و شَتَمو الطَّرِيق قِدّام النّاس. عَلَشان كِدا، بُولُس خَلّاهُم و أخَد التَّلاميذ مَعاهو. و كان بِتكَلَّم مَعاهُم كُلّو يوم في مَدرَسَة تِيرَانُّوس.</verse>
				<verse number="10">و إستَمَرَّ كِدا لِمُدَّة سَنَتين، لِغايَة كُل السّاكنين في آسيا مِن يَهود و ناس إغريقيين سِمِعو كِلمَة الرَّب.</verse>
				<verse number="11">و الله عَمَل بِإيدين بُولُس عَجايِب مَخصوص،</verse>
				<verse number="12">حَتّى كانو ياخُدو لِلعَيّانين مَناديل و مَريَلات مِن جِسمو. و هُم بِقو طَيبين مِن أمراضُم، و الأرواح الشَّرّيرَه مَرَقو مِنَّهُم.</verse>
				<verse number="13">و بَعض مِن اليَهود، السّافَرو مِن مَكان لِمَكان يَطرودو أرواح شَرّيرَه، جَرَّبو يَنادو بِإسِم الرَّب يَسُوع عَلى العِندَهُم أرواح شَرّيرَه. و كانو بِقولو: ”آمُركُم بِيَسُوع البِبَشِّر بيهو بُولُس، أطلَعو.“</verse>
				<verse number="14">و سَبعَه أولاد لِيَهودي، رَئيس قُسُس، إسمو سَكَاوَا، كانو بيَعمِلو داك.</verse>
				<verse number="15">و الرّوح الشَّرّير رَدَّ عَليهُم و قال: ”أنا بَعرِف يَسُوع و بَعرِف بُولُس، لَكِن إنتو، مِنو إنتو؟“</verse>
				<verse number="16">و بَعَد دا، الرّاجِل الكان عِندو الرّوح الشَّرّير، نَطَّ عَليهُم، و غَلَبُم، و ضَرَبُم لِغايَة ما جَرو مِن البيت دا عَريانين و مَجروحين.</verse>
				<verse number="17">و دا بِقى مَعروف لِكُل اليَهود و ناس إغريقيين السّاكنين في أفَسُس. و كُلُّهُم خافو، و مَجَّدو إسم الرَّب يَسُوع.</verse>
				<verse number="18">و كَتيرين مِن الآمَنو كانو بِجو، و يَعتَرِفو و يَخَبِّرو بِأعمالُم.</verse>
				<verse number="19">و كَتيرين مِن الإشتَغَلو بِالسِّحِر، جَمَعو الكُتُب و حَرَقوها قِدّام النّاس. و لَمّا حَسبو التَّمَن، لِقو الجُّملَه خَمسين ألف حِتَّت مِن الفِضَّه.</verse>
				<verse number="20">و كِدا كِلمَة الرَّب كانَت تَزيد و تَشَدِّد جِدّاً.</verse>
				<verse number="21">و لَمّا الحاجات دي تَمَّت، بُولُس قَرَّر بِروحو أن يَمشي لِأُورُشَلِيم بَعَد ما مَرَّ بِمَكِدونيَّه و أَخَائِيَه. و قال: ”بَعَد ما أمشي هِناك، لازِم أشوف رُومِيَه كَمان.“</verse>
				<verse number="22">و رَسَّل لِمَكِدونيَّه إتنين مِن الكانو بِخدِموهو، تِيمُوثَاوُس و أَرَسْطُوس. و هو إستَنّى وَكِت زِيادَه في آسيا.</verse>
				<verse number="23">و حَصَل في الوَكِت داك، دَوشَه كَبيرَه عَن الطَّريق.</verse>
				<verse number="24">عَشان كان في راجِل إسمو دِيمِتْرِيُوس، صايِغ البِسَوّي بُيوت صُغار مِن فِضَّه لِأَرْطَامِيس، و جاب شُغل كَتير لِلصّانعين.</verse>
				<verse number="25">و هو لَمّاهُم مَعَ الشَّغّالين في عَمَل زي دا، و قال: ”يا رُجال، إنتو بِتَعرِفو نِحنا عِندَنا غِنى مِن الصِّنعَه دي.</verse>
				<verse number="26">و إنتو تَشوفو و تَسمَعو في أفَسُس و كُلّو آسيا تَقريباً، بُولُس دا عَلَّم ناس كُتار حَتّى ضَلّو. و يَقول المَعمولَه بِالإيدين ما آلِهَه أبَداً.</verse>
				<verse number="27">و في خَطَر لِصِنعَتنا تَكون عِندَها إسم بَطّال. و كَمان بيت أَرْطَامِيس الإلَه العَظيمَه في خَطَر يَحسِبوها و لا حاجَه. و هي بِتَقَع مِن مَجدا، و النّاس بِيَعبُدوها في آسيا و كُل الدُّنيا.“</verse>
				<verse number="28">و لَمّا سِمِعو دا، بِقو مَليانين بِالزَّعل، و إبتَدو يَكورِكو و يَقولو: ”عَظيمَه هي أَرْطَامِيس بِتاعَت أفَسُس.“</verse>
				<verse number="29">و المَدينَه إتمَلَت دَوشَه. و كُلُّهُم جَرو مَعَ بَعض لِمَحَل اللِعب، و قَبَضو غَايُوس و وَأَرِسْتَرْخُس مِن مَكِدونيَّه، صاحِبين بُولُس في السَّفَر.</verse>
				<verse number="30">و لَمّا بُولُس كان عاوِز يَدخُل بين النّاس، الأخوان ما خَلّوهو يَدخُل.</verse>
				<verse number="31">و بَعض أصحابو مِن المَعروفين في آسيا، رَسَّلو ليهو يَطلُبو ليهو ما يَخاطِر بِنَفسو بِدُخول المَلعَب.</verse>
				<verse number="32">و كان البَعض يَكورِكو بِشي، و البَعض التّاني بِشي. عَلَشان الإجتِماع كان مَلَخبَط. أكتَر النّاس ما عِرفو لِشِنو إتلَمّو.</verse>
				<verse number="33">و بَعض مِن النّاس أشَّر لِإِسْكَنْدَر عَشان يتكَلَّم، و اليَهود دَفَعوهو لِقِدّام. و إِسْكَنْدَر أشَّر بِإيدو هو داير يتكَلَّم عَشان نَفسو قِدّام النّاس.</verse>
				<verse number="34">و لَمّا عِرفو هو يَهودي، كُلُّهُم كورَكو بِصوت واحِد ساعتين تَقريباً: ”عَظيمَه هي أَرْطَامِيس بِتاعَت أفَسُس!“</verse>
				<verse number="35">و لكِن كاتِب المَدينَه سَكَّت النّاس و قال: ”يا رُجال أفَسُس، كُل الدُّنيا ما بِتَعرِف مَدينَة ناس أفَسُس، هي بِتَحرَس بيت أَرْطَامِيس العَظيمَه؟ و بِتَحرَس الصَّنَم النَزَل مِن السَّما.</verse>
				<verse number="36">و ما في زول يَقدَر يَنكُر الحَقيقَه دي. عَلَشان كِدا، لازِم تَسكُتو، و ما تَعمِلو شي بِدون فِكر.</verse>
				<verse number="37">عَشان إنتو جِبتو الراجلين ديل، و هُم ما سَرقو بُيوت الآلِهَه، و لا يَجَدِّفو عَلى آلِهَتنا.</verse>
				<verse number="38">إذا دِيمِتْرِيُوس و الصّانعين المَعاهو عِندَهُم شَكوى عَلى واحِد، المَحكَمات مَفتوحَه، و في سَلاطين. خَلّوهُم يَشتَكو بَعضَهُم عَلى بَعض.</verse>
				<verse number="39">و إذا تَطلُبو حاجَه تانيَه، لازِم يَعمِلوهو في مَجلِس قانوني.</verse>
				<verse number="40">عَشان نِحنا في خَطَر بِشتَكونا بِفِتنَه فِشان الحَصَل اللّيلَه. و ما في سَبَب بيهو نَقدَر نَدّي حِساب عَن الدَوشَه دي.“</verse>
				<verse number="41">و لَمّا قال كِدا، هو خَلّى ناس الإجتِماع يَمشو.</verse>
			</chapter>
			<chapter number="20">
				<verse number="1">و بَعَد ما الدَوشَه تَمَّت، بُولُس نادى التَّلاميذ و شَجَّعُم و قال ليهُم: ”مَعَ السَّلامَه،“ و مَرَق عَشان يَمشي لِمَكِدونيَّه.</verse>
				<verse number="2">و لَمّا سافَر في المَحَلّات ديك و بَشَّرُم كَتير عَشان يَدّيهو شَجاعَه، هو جا لِبَلَد ناس إغريقيين.</verse>
				<verse number="3">و قَعَد هِناك تلاتَه شُهور. و لَمّا قَرَّب يَسافِر في البَحَر لِسُورِيَّه، اليَهود عَمَلو تَرتيب ضِدّو بِالسِّر. عَلَشان كِدا، هو إختار يَرجَع بِسِكَّة مَكِدونيَّه.</verse>
				<verse number="4">و مَشو مَعاهو لِآسيا. سُوبَاتَرُس إبن بِرُّس مِن بيريَّه، و وَأَرِسْتَرْخُس، و وَسَكُونْدُس مِن ناس تَسَالُونِيكِي، و غَايُوس مِن دَربَه، و تِيمُوثَاوُس. و وَتِيخِيكُس، و وَتُرُوفِيمُس مِن ناس آسيا.</verse>
				<verse number="5">و ديل مَشو قِدّامنا و إستَنّونا في تَرُوَاس.</verse>
				<verse number="6">و لَكِن نِحنا سافَرنا بِمُركَب مِن فيلِبّي بَعَد أيام عيد الفَطير. و جينا ليهُم في خَمسَة أيام في تَرُوَاس، و قَعَدنا هِناك أُسبوع.</verse>
				<verse number="7">و في أوَّل الأسبوع، إتلَمّينا سَوا عَشان نَكَسِّر العيش. و بُولُس إتكَلَّم مَعاهُم، و هو داير يَمشي في اليوم التّاني. و إستَمَر في الكَلام لِنُص اللّيل.</verse>
				<verse number="8">و كانَت في فَوانيس كَتيرَه في الأوضَه الفي فوق، الكُنّا مِتلَمين فيها.</verse>
				<verse number="9">و كان شاب إسمو أفتيخوس قاعِد في الشُّبّاك. و هو بِقى نَعسان و نام نوم تَقيل. و لَمّا بُولُس إستَمَرَّ في الكَلام، النّوم غَلَب عَليهو، و هو وَقَع مِن الدّور التّالِت لِتِحِت، و شالوهو مَيِّت.</verse>
				<verse number="10">و بُولُس نَزَل، و رَمى نَفسو فوق الشّاب، و خَتَّ ضِراعاتو حَوَليهو و قال: ”ما تَتعَبو، هو حَي!“</verse>
				<verse number="11">و طَلَع و كَسَّر العيش و أكَل، و إتكَلَّم كَتير لِغايَة الصَّباح. و بَعَد دا مَرَق.</verse>
				<verse number="12">و جابو الشّاب حَي، و إتعَزّو كَتير خَلاص.</verse>
				<verse number="13">لَكِن نِحنا مَشينا قِدّامو لِلمُركَب، و سافَرنا بِمُركَب لِأسّوس. و كُنّا عاوزين ناخُد بُولُس مِن هِناك، عَشان بُولُس كان عَمَل التَّرتيب دا، عَلَشانو عاوِز يَمشي عَلى كِراعو.</verse>
				<verse number="14">و لَمّا هو قابَلنا في أسّوس، أخَدناهو لِمِيتِيلِينِي.</verse>
				<verse number="15">و لَمّا سافَرنا بِمُركَب مِن هِناك، وِصِلنا في اليوم التّاني قَريب مِن خِيوس. و في اليوم البَعدو، وِصِلنا لِساموس، و في اليوم التّاني جينا لِمِيلِيتُس.</verse>
				<verse number="16">و بُولُس كان إختار يَفوت أفَسُس، عَشان ما لازِم يَضَيِّع وَكِت في آسيا. هو كان مِستَعجِل لِيَكون في أُورُشَلِيم في يوم الخَمسين إذا كان مُمكِن.</verse>
				<verse number="17">و مِن مِيلِيتُس بُولُس رَسَّل، و نادى شُيوخ الكَنيسَه.</verse>
				<verse number="18">و لَمّا جو ليهو، قال ليهُم: ”إنتو بِتَعرِفو كيف كُنتَ بَعيش مَعاكُم كُل الوَكِت مِن أوَّل يوم دَخَلتَ في آسيا.</verse>
				<verse number="19">خَدَمتَ الرَّب بِتَواضُع كَتير، و دِموع كَتيرَه، و بِتَجَارِب حَصَلَت لَي مِن تَرتيب اليَهود الفي السِّر.</verse>
				<verse number="20">و بِتَعرِفو أنا ما أبيت أبَشِّركُم بِأي حاجَه الفيها فايدَه ليكُم، لَكِن عَلَّمتَكُم قِدّام النّاس و في كُلّو بيت.</verse>
				<verse number="21">أنا شاهِد لِليَهود و لِناس إغريقيين بِالتّوبَه لِلَّه، و الإيمان بِرَبَّنا يَسُوع المَسيح.</verse>
				<verse number="22">و هَسَّع شوفو، بَمشي لِأُورُشَلِيم مَربوط بِالرّوح، و ما بَعرِف البِيَحصَل لَي هِناك،</verse>
				<verse number="23">إلّا الرّوح القُدُس يَشهَد لَي في كُلّو مَدينَه، و يَقول جَنازِير و أتعاب يِستَنّوني.</verse>
				<verse number="24">لَكِنّي ما أحسِب حَياتي غالي لِنَفسي أبَداً، إذا كان بَس أكَمِّل شُغلي و الخِدمَه القِبِلتا مِن الرَّب يَسُوع عَشان أشهَد بِإنجيل نِعمَة الله.</verse>
				<verse number="25">و هَسَّع شوفو، أنا بَعرِف إنتو ما بِتشوفو وَشّي تاني مَرَّه، إنتو، يا كُل الأنا مَشيت بِينُم بَبَشِّر بِالمَلَكوت.</verse>
				<verse number="26">عَلَشان كِدا، أشهَد ليكُم أنا نَضيف مِن دَم كُلُّكُم.</verse>
				<verse number="27">عَشانّي ما إتوَقَّفتَ أخَبِّركُم بِكُلّو إرادَة الله.</verse>
				<verse number="28">أحرِسو نُفوسكُم و كُل المُراح، العَمَلكُم الرّوح القُدُس فيهو وكَلاء، عَشان تَكونو رُعاه كَنيسَة الله الإشتَراها بِدَمّو.</verse>
				<verse number="29">و أنا بَعرِف بَعَد ما مَشيت، دياب مِتوَحِّشين بِدخُلو، و ما بِرحَمو عَلى المُراح.</verse>
				<verse number="30">و مِنَّكُم نُفوسكُم، بِقومو رُجال يِتكَلَّمو بِحاجات مَعَوَّجَه، عَشان يَجُرّو التَّلاميذ وَراهُم.</verse>
				<verse number="31">عَلَشان كِدا، أحرِسو و إتزَكَّرو أنا مُدَّة تلاتَه سِنين ما وَقَّفتَ ليل و نَهار أهَظِّر كُلّو واحِد مِنَّكُم بِالدِّموع.</verse>
				<verse number="32">و هَسَّع بَدّيكُم لِلَّه، و لِكِلمَة نِعمَتو، البِتَقدَر تَبنيكُم و تَدّي ليكُم الميراث مَعَ كُل القِدِّسين.</verse>
				<verse number="33">أنا ما طَمَعتَ مِن زول فِضَّه ولّا دَهَب ولّا هِدوم.</verse>
				<verse number="34">إنتو نُفوسكُم بِتَعرِفو الإيدين ديل كانَت تَخدِم إحتِياجاتي، و إحتِياجات الكانو مَعاي.</verse>
				<verse number="35">و وَرّيتكُم في كُلّو حاجَه كيف لازِم نَتعَب لِنَساعِد الضَّعيفين، و نِزَكَّر كِلمات الرَّب يَسُوع القال: ’هو البِدّي بِكون مُبارَك أكتَر مِن البِقبَل.“</verse>
				<verse number="36">و لَمّا قال دا، رَكَع عَلى رُكبَتيهو مَعَ كُلُّهُم و صَلّى.</verse>
				<verse number="37">و كُلُّهُم بَكو بِكى شَديد، و وَقَعو عَلى رَقَبَة بُولُس، و سَلَّمو عَليهو.</verse>
				<verse number="38">و بِقو حَزنانين زِيادَه عَلى الكِلمَه القالا ليهُم: ”إنتو ما بِتشوفو وَشّي مَرَّه تانيَه.“ و بَعَد دا، مَشو مَعاهو لِلمُركَب.</verse>
			</chapter>
			<chapter number="21">
				<verse number="1">و لَمّا خَليناهُم و سافَرنا بِمُركَب، مَشينا في سِكَّه طَوّالي لِكوس، و في اليوم التّاني لِرودُس، و مِن هِناك لِباتَرا.</verse>
				<verse number="2">و عَلَشان لِقينا مُركَب تَقطَع البَحَر لِفِينِيقِيَه، رِكِبناها و سافَرنا.</verse>
				<verse number="3">و لَمّا قِدِرنا نَشوف قُبرُص، خَلّيناها عَلى شِمالنا، و سافَرنا لِسُورِيَّه. و وِصِلنا لِصُور، عَشان هِناك المُركَب كانَت تَنَزِّل بُضاعَتا.</verse>
				<verse number="4">و عَلَشان لِقينا التَّلاميذ، قَعَدنا مَعاهُم أُسبوع. و هُم كانو بِقولو لِبُولُس بِالرّوح عَشان ما يَطلَع لِأُورُشَلِيم.</verse>
				<verse number="5">و لَكِن لَمّا الوَكِت فات، مَرَقنا و مَشينا. و كُلُّهُم مَشو مَعانا مَعَ النِّسوان و الأولاد لِبَرَّه المَدينَه. و رَكَعنا عَلى رُكبَتينا عَلى الرَّملَه و صَلينا.</verse>
				<verse number="6">و بَعَد ما قُلنا مَعَ السَّلامَه بَعَضَنا لِبَعض، رِكِبنا المُركَب، و لَكِن هُم رَجَعو لِبُيوتُم.</verse>
				<verse number="7">و لَمّا خَلَّصنا السَّفَر مِن صُور، وِصِلنا لِبُتُولِمَايِس و سَلَّمنا عَلى الأخوان. و قَعَدنا مَعاهُم يوم واحِد.</verse>
				<verse number="8">و في اليوم التّاني، مَرَقنا و جينا لِقَيْصَرِيَّه. و دَخَلنا بيت فِيلُبُّس المُبَشِّر، الهو واحِد مِن السَّبعَه، و قَعَدنا مَعاهو.</verse>
				<verse number="9">و كان عِندو أربَعَه بَنات عَذارى الإتنَبّو.</verse>
				<verse number="10">و بَعَد ما قَعَدنا أيام زِيادَه، نَبي إسمو أغابوس نَزَل مِن اليَهُودِيَّه.</verse>
				<verse number="11">و جا لينا و أخَد حِزام بُولُس، و رَبَط بيهو إيدينو و رِجلينو و قال: الرّوح القُدُس يَقول: ”كِدا، اليَهود في أُورُشَلِيم ماشين يَربُطو الرّاجِل، سيد الحِزام دا، و بِسَلِّموهو لِإيدين الأُمَم.“</verse>
				<verse number="12">و وَكِت سِمِعنا داك، نِحنا و أهَل المَحَل طَلَبنا مِنّو ما يَطلَع لِأُورُشَلِيم.</verse>
				<verse number="13">لَكِن بُولُس رَدَّ و قال: ”مالكُم بِتَبكو و تَكسِرو قَلبي؟ أنا جاهِز مُش أكون مَربوط بَس، لَكِن أموت كَمان في أُورُشَلِيم فِشان خاطِر إسِم الرَّب يَسُوع.“</verse>
				<verse number="14">و لَمّا أبى يَسمَعنا، سَكَتنا و قُلنا: ”خَلّي إرادَة الرَّب تَكون.“</verse>
				<verse number="15">و بَعَد الأيام ديلاك، جَهَّزنا و طَلَعنا لِأُورُشَلِيم.</verse>
				<verse number="16">و بَعض مِن التَّلاميذ مِن قَيْصَرِيَّه مَشو مَعانا، و جابونا لِبيت مَناسون عَشان نَقعُد مَعاهو. و هو راجِل مِن قُبرُص و كان تِلميذ مِن بَدري.</verse>
				<verse number="17">و لَمّا وِصِلنا لِأُورُشَلِيم، الأخوان قِبِلنا بِفَرَح.</verse>
				<verse number="18">و اليوم التّاني، بُولُس دَخَل مَعانا لِيَعْقُوب. و كُل الشُّيوخ كانو في.</verse>
				<verse number="19">و بَعَد ما سَلّم عَليهُم، بُولُس كَلَّمُم مِن اول، لِآخِر، بِكُلّو حاجَه الله عَمَلا بين الأُمَم بِخِدمَتو.</verse>
				<verse number="20">و لَمّا سِمِعو، مَجَّدو الله. و قالو ليهو: ”إنتَ تَشوف، يا أخي، كَم ألف مِن اليَهود آمَنو، و كُلُّهُم عِندَهُم غيرَه لِلقانون.</verse>
				<verse number="21">و ناس خَبَّروهُم كيف إنتَ بِتعَلِّم كُل اليَهود السّاكنين بين الأُمَم عَشان يَسيبو مُوسَى، و بِتقول ليهُم أن ما يَطَهِّرو أولادُم، و ما يَمشو حَسَب العادات.</verse>
				<verse number="22">و كِدا بِنَعمِل شِنو؟ ما في شَك النّاس بِتلَمّو، عَلَشان هُم بِسمَعو إنتَ جيت.</verse>
				<verse number="23">عَلَشان كِدا، سَوّي الحاجَه البِنقول ليك. عِندَنا أربَعَه رُجال عَليهُم وَعَد.</verse>
				<verse number="24">أُخُد ديل، و نَضِّف نَفسَك مَعاهُم، و أدفَع القُروش ليهُم عَشان هُم يَحلِقو روسينُم. و كِدا، كُلُّهُم بِيَعرِفو الخَبَّروهُم بيك مُش الحَق، لَكِن إنتَ نَفسَك بِتَحفَظ القانون.</verse>
				<verse number="25">و بِخُصوص الآمَنو بين الأُمَم، كَتَبنا ليهُم و حَكَمنا هُم لازِم يَرفُضو الضَّبَحوها لِلأصنام، و الدَّم، و اللَّحَم مِن بَهايِم مَخنوق، و الزِّنا.“</verse>
				<verse number="26">و في اليوم التّاني، بُولُس أخَد الرُّجال، و إتنَضَّف مَعاهُم. و دَخَل الهيكَل عَشان يَبَيِّن تَمام أيام النَّضافَه لِغايَة ما يَقَدِّمو تَقدِمَه عَن كُلّو واحِد مِنَّهُم.</verse>
				<verse number="27">و لَمّا السَّبَعَة أيام قَرَّبو يَفوتو، اليَهود المِن آسيا شافو بُولُس في الهيكَل. و حَرَّكو كُل النّاس و قَبَضوهو.</verse>
				<verse number="28">و كورَكو: ”يا رُجال إِسْرَائِيل، ساعِدونا! دا هو الرّاجِل البِعَلِّم كُل النّاس في كُلّو مَكان ضِد الشَّعب و القانون و المَحَل دا. و هو كَمان جاب ناس إغريقيين لِلهيكَل، و نَجَّس المَحَل المُقَدَّس دا.“</verse>
				<verse number="29">عَلَشانُم كانو شافو وَتُرُوفِيمُس مِن أفَسُس مَعاهو في المَدينَه، و إفتَكَرو بُولُس جابو لِلهيكَل.</verse>
				<verse number="30">و كُل المَدينَه إتحَرَّكَت، و النّاس جَرو سَوّا. و قَبَضو بُولُس، و جَرّوهو بَرَّه مِن الهيكَل. و طَوّالي قَفَلو الأبواب.</verse>
				<verse number="31">و وَكِت هُم كانو يَطلُبو يَكتُلوهو، الخَبَر وِصِل لِرَئيس جُيوش رُومِيَه إنّو المَدينَه كُلَّها إتحَرَّكَت.</verse>
				<verse number="32">و هو حالاً أخَد عَساكِر و ضُبّاط، و جَرى ليهُم. و لَمّا هُم شافو الرَّئيس و العَساكِر، وَقَّفو يَضرُبو بُولُس.</verse>
				<verse number="33">في الوَكِت دا، رَئيس الجُّيوش قَرَّب ليهو، و قَبَض عَليهو، و أمَرُم يَربُطوهو بِجَنزيرين. و سأل عَنّو مِنو هو، و عَمَل شِنو.</verse>
				<verse number="34">و بَعض مِن النّاس كانو يَكورِكو بِشي، و البَعض بِشي تاني. و لَمّا ما قِدِر يَعرِف الحَق عَن دا بِسَبَب الدَوشَه، هو أمَرُم ياخُدو بُولُس جُوَّه مَنطِقَة العَساكِر.</verse>
				<verse number="35">و لَمّا بُولُس وِصِل لِلسَّلالِم، العَساكِر كان لازِم يَشيلوهو بِسَبَب شِدَّة النّاس الكُتار،</verse>
				<verse number="36">علشان كَترَت النّاس الكانو يَمشو وَراهو و يَكورِكو: ”أكتُلو!“</verse>
				<verse number="37">و وَكِت العَساكِر قَرَّبو ياخُدو بُولُس لِمَنطِقَة العَساكِر، هو قال لِلرَّئيس: ”مِن فَضلَك، مُمكِن أقول ليك حاجَه؟“ و قال ليهو: ”إنتَ بِتَعرِف لُغَة ناس إغريقيين؟</verse>
				<verse number="38">ما إنتَ المَصري القام بِفِتنَه قُبّال الأيام دي؟ و مَرَق لِلخَلا مَعَ أربَعَة آلاف راجِل مِن الكاتِلين؟“</verse>
				<verse number="39">و بُولُس قال: ”أنا راجِل يَهودي مِن طَرْسُوس، مِن ناس مَدينَه مَعروفَه في كِيلِيكِيَّا. مِن فَضلَك، خَلّيني أكَلِّم النّاس.“</verse>
				<verse number="40">و لَمَّن أدّاهو إذِن، بُولُس وَقَف عَلى السَّلالِم، و أشَّر بِإيدو لِلنّاس. و لَمّا كُلُّهُم سَكَتو، هو كَلَّمُم بِّاللُغَه العِبرانيَّه و قال:</verse>
			</chapter>
			<chapter number="22">
				<verse number="1">”يا أخوان و أبَهات، أسمَعو و أنا بَدّي حِساب حَياتي هَسَّع قِدّامكُم.“</verse>
				<verse number="2">و لَمّا سِمِعوهو يَكَلِّمُم بِّاللُغَه العِبرانيَّه، سَكَتو زِيادَه. و بُولُس قال:</verse>
				<verse number="3">”أنا راجِل يَهودي، إتوَلَدتَ في طَرْسُوس بِتاعَت كِيلِيكِيَّا. لَكِن أنا كِبِرتَ في المَدينَه دي، و كُنتَ تِلميذ تِحِت غَمَالَائِيل. هو عَلَّمني قانون أبَهاتنا بِالتَّمام، و كانَت عِندي غيرَه لِلَّه زي كُلُّكُم اليوم.</verse>
				<verse number="4">و طَرَدتَ الطَّريق دا حَتّى الموت، و قَبَضتَ عَلى رُجال و نِسوان، و رَميتُم في السِّجِن.</verse>
				<verse number="5">و رَئيس القُسُس و كُلّو مَجلِس الشُّيوخ يَقدَرو يَشهَدو لَي بِداك. و أخَدتَ مِنَّهُم جَوابات لِلأخوان في دِمَشق. و مَشيت لِدِمَشق عَشان أجيب النّاس ديل بِجَنازِير لِأُورُشَلِيم عَشان يَعاقِبوهُم.</verse>
				<verse number="6">و وَكِت ما كُنتَ ماشي و قَرَّبتَ لِدِمَشق، حَصَل في الضُّهُر تَقريباً، إنّو نور عَظيم نَوَّر حَواليهم طَوّالي.</verse>
				<verse number="7">و وَقَعتَ عَلى الأرض، و سِمِعتَ صوت يَقول لَي: يا شَاوُل، يا شَاوُل، لِشِنو بِتَطرُدني؟</verse>
				<verse number="8">و رَدّيت عَليهو: إنتَ مِنو، يا سَيِّدي؟ و قال لَي: أنا يَسُوع النّاصِري، الأنتَ بِتَطرُدو.</verse>
				<verse number="9">و النّاس الكانو مَعاي شافو النّور، و لَكِن ما سِمِعو الصّوت الكَلَّمني.</verse>
				<verse number="10">و قُلتَ: بَعمِل شِنو، يا رَب؟ و الرَّب قال لَي: قوم و أمشي لِدِمَشق، و هِناك بِقولو ليك عَن كُل المَجَهَّز ليك تَعمِل.</verse>
				<verse number="11">و عَلَشان ما قِدِرتَ أشوف مِن النّور المِنَوِّر داك، النّاس مَعاي قادوني بِإيدي، و جيت لِدِمَشق.</verse>
				<verse number="12">و حَنانيّا، راجِل طَيب حَسَب القانون، و مُحتِرَم مِن اليَهود السّاكنين هِناك،</verse>
				<verse number="13">جا لَي و وَقَف قِدامي، و قال لَي: ’يا أخي شَاوُل، عايِن لِفوق.‘ و في السّاعَه ديك قِدِرتَ أعاين ليهو.</verse>
				<verse number="14">و هو قال: ’إلَه أبَهاتنا إختارَك عَشان تَعرِف إرادتو و تَشوف البار و تَسمَعو يتكَلَّم بِصوتو.</verse>
				<verse number="15">عَشانَ إنت بِتكون شاهِد ليهو لِكُل النّاس بِالشُّفتو و السِّمِعتو.</verse>
				<verse number="16">و هَسَّع لِشِنو تِستَنّى؟ قوم و إتعَمَّد، و أغسِل خَطاياك، و نادي بِإسم الرَّب.‘</verse>
				<verse number="17">و حَصَل لَي لَمّا رَجَعتَ لِأُورُشَلِيم و كُنتَ بَصَلّي في الهيكَل، شُفتَ رؤيا.</verse>
				<verse number="18">و شُفتَ الرَّب يَقول لَي: ’أسرِع و أمرُق قَوام مِن أُورُشَلِيم، عَشانُم ما بِقبَلو شَهادَتَك لَي.‘</verse>
				<verse number="19">و قُلتَ: ’يا رَب، هُم بِيَعرِفو أنا كُنتَ بَخُت في السِّجِن البِآمِنو بيك، و بَضرُبُم في كُلّو بيت الرَّب.</verse>
				<verse number="20">و وَكِت هُم كَبّو دَم اسْتِفَانُوس، شَهيدَك، أنا كَمان كُنتَ واقِف رَضيان، و حارِس لِهِدوم النّاس الكَتَلوهو.‘</verse>
				<verse number="21">و الرَّب قال لَي: ’أمشي، عَشان أنا بَرَسِّلَك بَعيد لِلأُمَم.“</verse>
				<verse number="22">و النّاس سِمِعوهو حَتّى الكِلمَه دي. و بَعَد دا، رَفَعو أصواتُم و قالو: ”أُخُد راجِل زي دا مِن الأرض! هو ما يِستَحِق يَعيش.“</verse>
				<verse number="23">و لَمّا هُم كانو يَكورِكو و يَقلَعو هِدُومُم، و يَرمو التُّراب في الهَوا،</verse>
				<verse number="24">رَئيس الجُّيوش أمَرُم ياخُدو بُولُس جُوَّه مَنطِقَة العَساكِر. و قال إنّو يَمتَحِن بِضَرَبات، عَشان يَعرِف لِشِنو النّاس كانو يَكورِكو عَليهو كِدا.</verse>
				<verse number="25">و لَمّا رَبَطوهو عَشان يَجلِدوهو، بُولُس قال لِرَئيس المِيَّه الواقِف هِناك: ”دا بِالقانون ليكُم تَجلِدو إنسان روماني الما حَكَمو عَليهو؟“</verse>
				<verse number="26">و لَمّا رَئيس العَساكِر سِمِع، هو مَشى لِرَئيس الجُّيوش و خَبَّرو و قال: ”إنتَ بِتسَوّي شِنو؟ الرّاجِل دا روماني.“</verse>
				<verse number="27">و رَئيس الجُّيوش مَشى لِبُولُس و قال ليهو: ”قول لَي، إنتَ روماني؟“ و قال: ”أيوَه.“</verse>
				<verse number="28">و رَدَّ رَئيس الجُّيوش: ”أنا بِتَمَن كَبير أشتَريت الحُقوق الرّوماني دي.“ و بُولُس قال ليهو: ”لَكِن أنا إتوَلَدتَ فيها.“</verse>
				<verse number="29">و طَوّالي الكانو عاوزين يَمتَحِنو، رَجَّعو عَنّو. و رَئيس الجُّيوش خاف لَمّا عِرِف إنّو روماني و كان رَبَطو.</verse>
				<verse number="30">و في اليوم التّاني، فَكّاهو عَلَشان كان عاوِز يَعرِف الحَق عَن البِشتَكو بيهو اليَهود. و أمَر القُسُس الكُبار و كُلّو مَجلِسُم أن يِتلَمّو. و جاب بُولُس و خَتّاهو قِدّامُم.</verse>
			</chapter>
			<chapter number="23">
				<verse number="1">بُولُس عايَن لِلمَجِلس و قال: ”يا رُجال و أخوان، أنا عِشتَ قِدّام الله بِضَمير فيهو سَلام حَتّى اليوم دا.“</verse>
				<verse number="2">و حَنانيّا، رَئيس القُسُس أمَر الواقفين قَريب مِن بُولُس يَضرُبوهو عَلى خَشمو.</verse>
				<verse number="3">و بُولُس قال ليهو: ”الله بِضرُبَك، يا حيطَه مُبيَّضَه! إنتَ قاعِد تَحكُم عَلي بِحَسَب القانون، و إنتَ تأمر بِضَربي بِعَكس لِلقانون؟“</verse>
				<verse number="4">و الواقفين قالو: ”إنتَ تَشتِم رَئيس القُسُس بِتاع الله؟“</verse>
				<verse number="5">و بُولُس قال: ”يا أخوان، ما عِرِفتَ هو رَئيس القُسُس، عَشان مَكتوب، ما تَقول كِلمَه بَطّالَه عَن رَئيس شَعبَك.“</verse>
				<verse number="6">و عَلَشان بُولُس عِرِف جُزو مِنَّهُم صَدّوقيين و الجُّزو التّاني فَرّيسيِّين، كورَك في المَجِلس: ”يا رُجال و أخوان، أنا فرِّيسي، إبن فرِّيسي. و بِسَبَب رَجاء قيامَة المَيِّتين يَحكُمو عَلي.“</verse>
				<verse number="7">و لَمّا قال دا، حَصَل شَكلَه بين الفَرِّيسِيِّين و الصَّدّوقيين. و الإجتِماع إنقَسَم.</verse>
				<verse number="8">عَشان الصَدّوقيين بِقولو ما في قيامَه، و لا مَلاك، و لا روح. و لَكِن الفَرِّيسِيِّين بِعتَرِفو بِكُلّو داك.</verse>
				<verse number="9">و كان في كوراك شَديد. و قامو بَعض مِن مُعَلِّمين القانون، قِسِم الفَرِّيسِيِّين، و إتشاكَلو شَديد، و قالو: ”ما بِنَلقى في الإنسان دا شَر. و إذا روح ولّا مَلاك كَلَّمو، دا شِنو لينا؟“</verse>
				<verse number="10">و لَمّا الشَّكلَه شَدَّدَت، رَئيس الجُّيوش خاف إنَّهُم يَقطَعو بُولُس حِتَّه حِتَّه. و أمَر الجُّيوش يَنزِلو و يَقبُضوهو مِن وَسطُم و يَجيبوهو لِمَنطِقَة العَساكِر.</verse>
				<verse number="11">و في اللّيل البَعدو، الرَّب وَقَف جَمبو و قال ليهو: ”شِد حيلَك، زي ما شِهِدتَ لَي في أُورُشَلِيم، كِدا، لازِم تَشهَد في رُومِيَه كَمان.“</verse>
				<verse number="12">و في الصَّباح، اليَهود عَمَلو تَرتيب بِالسِّر، و حَلَفو بِلَعنَه. و قالو: ”ما ناكُل ولّا نَشرِب حَتّى نَكتُل بُولُس.“</verse>
				<verse number="13">و العَمَلو الحَلَف دا كانو أكتَر مِن أربَعين راجِل.</verse>
				<verse number="14">و هُم مَشو لِلقُسُس الكُبار و الشُّيوخ و قالو: ”حَلَفنا بِلَعنَه ما ناكُل حاجَه حَتّى نَكتُل بُولُس.</verse>
				<verse number="15">عَلَشان كِدا، إنتو، مَعَ المَجِلس، رَسِّلو لِرَئيس الجُّيوش عَشان يَجيبوهو ليكُم، زي ما عاوزين تَمتَحِنو قَضيَّتو بِالتَّمام. و نِحنا نَكون جاهِزين نَكتُلوهو قُبّال ما يَقَرِّب مِن هِنا.“</verse>
				<verse number="16">و لَكِن وَلَد أُخُت بُولُس سِمِع بِالتَّرتيب السِّرّي دا، و دَخَل مَنطِقَة العَساكِر و خَبَّر بُولُس.</verse>
				<verse number="17">و بُولُس نادى واحِد مِن رؤساء العَساكِر و قال: ”أُخُد الشّاب دا لِرَئيس الجُّيوش، عَلَشان هو عِندو شي يَخَبِّرو بيهو.“</verse>
				<verse number="18">و اَخَدو و جابو لِرَئيس الجُّيوش و قال: ”المَحبوس بُولُس ناداني، و سألني يَجيب الشّاب دا ليك، عَلَشان عِندو شي يَقولو ليك.“</verse>
				<verse number="19">و رَئيس الجُّيوش اَخَدو بِإيدو، و مَشى مَعاهو بِجَنب بَراهو و سَألو: ”عِندَك شِنو تَقولو لَي؟“</verse>
				<verse number="20">و قال: ”اليَهود إتَّفَقو يَطلُبو مِنَّك تَجيب بُولُس لِلمَجِلس بُكرَه، زي ما عاوزين يَسألو عَن قَضيَّتو بِالتَّمام.</verse>
				<verse number="21">ما تَسمَع ليهُم، عَشان في أكتَر مِن أربَعين راجِل بِندَسّو و بِستَنّوهو. و هُم حَلَفو عَشان ما ياكلو و لا يَشرَبو حَتّى يَكتُلوهو. و هَسَّع، هُم جاهِزين و بِستَنّو مِنَّك وَعَد.“</verse>
				<verse number="22">و رَئيس الجُّيوش خَلّى الشّاب يَمشي، و قال ليهو: ”ما تَقول لِأي واحِد الخَبَّرتَني بيهو.“</verse>
				<verse number="23">و نادى إتنين مِن رؤساء العَساكِر و قال: ”جَهِّزو ميتين عَسكَري عَشان يَمشو لِقَيْصَرِيَّه السّاعَه تِسعَه بِاللّيل. و جَهِّز كَمان سَبعين عَسكَري راكبين حَصين، و ميتين عَسكَري شايلين حُراب.</verse>
				<verse number="24">و جَهِّزو حُصان لِبُولُس عَشان يَركَب. و كِدا يَجيبوهو بِالسَّلامَه لِفِيلِكْس المُدير.“</verse>
				<verse number="25">و هو كَتَب جَواب زي الجّاي:</verse>
				<verse number="26">”مِن كُلُودِيُوس لِيسِيَاس لِلحَبيب فِيلِكْس المُدير، سَلام.</verse>
				<verse number="27">اليَهود قَبَضو عَلى الرّاجِل دا، و قَرَّبو يَكتُلوهو. لَكِن جيت مَعَ الجُّيوش و خَلَّصتو، عَشان عِرِفتَ إنّو روماني.</verse>
				<verse number="28">و لَمّا كُنتَ داير أعرِف الشِّكايَه البِشتَكوهو بيها، جِبتو لِمَجلِسُم.</verse>
				<verse number="29">و لِقيتُم إشتَكوهو بِأسئلَه بِخُصوص قانونُم. لَكِن ما إشتَكوهو بِشي يِستَحِق الموت ولّا الجَّنازِير.</verse>
				<verse number="30">و لَمّا خَبَّروني بِتَرتيب سِرّي ضِد الرّاجِل، رَسَّلتو ليك طَوّالي. و أمَرتَ المُشتَكين يَقولو ليك العِندَهُم عَليهو.“</verse>
				<verse number="31">و العَساكِر اَخَدو بُولُس زي ما أمَروهُم، و جابوهو بِاللّيل لِغايَة أَنْتِيبَاتْرِيس.</verse>
				<verse number="32">و اليوم التّاني، خَلّو العَسكَري الرّاكبين حَصين يَمشو مَعَ بُولُس، و هُم رَجَعو لِمَنطِقَة العَساكِر.</verse>
				<verse number="33">و ديل دَخَلو قَيْصَرِيَّه، و أدّو الجَّواب لِلمُدير، و سَلَّمو بُولُس ليهو.</verse>
				<verse number="34">و لَمّا المُدير قَرا الجَّواب، سأل عَنّو، هو مِن ياتا مُديرِيَّه. و لِقاهو مِن كِيلِيكِيَّا.</verse>
				<verse number="35">و قال: ”بَسمَع مِنَّك لَمّا المُشتَكين عَليك بِجو كَمان.“ و أمَرُم يَحرَسو بُولُس في سَرايَة هِيرُودُس.</verse>
			</chapter>
			<chapter number="24">
				<verse number="1">و بَعَد خَمسَة أيام، رَئيس القُسُس نَزَل مَعَ بَعض مِن الشُّيوخ و مِتكَلِّم إسمو تَرْتُلُّس. و هُم جابو قِدّام المُدير شَكاويهُم ضِد بُولُس.</verse>
				<verse number="2">و لَمّا نادوهو، تَرْتُلُّس إبتَدا يَشتَكي عَليهو، و قال: ”عَلَشان نِحنا حَصَّلنا بيك عَلى سَلام كَتير، و تَرتيبَك جاب لِلأُمَّه دي حاجات كوَيسَه،</verse>
				<verse number="3">نِحنا نَقبَل داك، يا فِيلِكْس، في كُلّو شي و في كُلّو مَحَل بِكُلّو شُكر.</verse>
				<verse number="4">لَكِن عَلَشان ما نَتَعِّبَك زِيادَه، نَطلُب مِنَّك تَسمَعنا شوَيَه بِرَحمَتَك.</verse>
				<verse number="5">عَشان لِقينا الرّاجِل دا كان بِخرَب و بِحَرِّك دَوشَه بين كُل اليَهود الفي الدُّنيا، و هو رَئيس جَماعَة النّاصِريين.</verse>
				<verse number="6">و هو جَرَّب يَنَجِّس الهيكَل كَمان. عَلَشان كِدا، قَبَضنا عَليهو. و كُنّا عاوزين نَحكُم عَليهو حَسَب قانونّا،</verse>
				<verse number="7">لَكِن لِيسِيَاس رَئيس الجُّيوش جا، و اَخَدو مِن إيدينّا بِشِدَّه كَتيرَه.</verse>
				<verse number="8">و أمَر المُشتَكين عَليهو يَجو ليك. و لَمّا تَمتَحِنو، إنتَ بِتَقدَر تَعرِف مِنّو، كُل الشَّكاوي النَّشتَكيهو بيهو.“</verse>
				<verse number="9">و اليَهود إتَّفَقو مَعاهو في الشِّكايَه و قالو: ”الحاجات دي بِالحَق كِدا.“</verse>
				<verse number="10">و بُولُس رَدَّ عَليهُم لَمّا المُدير أشَّر ليهو بِإيدو عَشان يتكَلَّم، و قال: ”عَلَشان بَعرِف إنتَ قاضي لِلأُمَّه دي مِن مُدَّة سِنين كَتيرَه، أنا بَتكَلَّم فِشان نَفسي بِفَرَح.</verse>
				<verse number="11">و إنتَ تَقدَر تَعرِف ما كان زِيادَه مِن إتناشَر يوم مِن الوَكِت الأنا مَشيت لِأُورُشَلِيم عَشان أعبُد الله.</verse>
				<verse number="12">و هُم ما لِقوني في الهيكَل أشاكِل أي واحِد، ولّا أحَرِّك زَحمَة النّاس، ما في بُيوت الرَّب و لا في المَدينَه.</verse>
				<verse number="13">و هُم ما بِقدَرو يَثَبِّتو الشَّكاوي البِشتَكوني بيها هَسَّع.</verse>
				<verse number="14">و لَكِن بَعتَرِف ليكُم بِدا، أنا بِحَسَب الطَّريق البِسَمّوهو حِزب، أعبُد إلَه أبَهاتنا. و بآمِن بِكُل المَكتوب في القانون و الأنبياء.</verse>
				<verse number="15">و عِندي رَجاء بِالله، زي ما هُم كَمان عِندَهُم رَجاء. و بَنتَظِر إنّو بِتكون في قيامَه مِن بين المَيِّتين لِلبارين و الخاطيين.</verse>
				<verse number="16">كِدا بَعِلِّم نَفسي عَشان يَكون لَي دايماً ضَمير بِدون لوم قِدّام الله و النّاس.</verse>
				<verse number="17">و بَعَد سِنين كَتيرَه، جيت عَشان أجيب هَدايا لِأُمَّتي و أقَدِّم تَقدِمات.</verse>
				<verse number="18">و لَمّا كُنتَ بَسَوّي دا، لِقوني نَضيف حَسَب القانون في الهيكَل. و ما في زَحمَة النّاس مَعاي ولّا دَوشَه.</verse>
				<verse number="19">لَكِن كانو في بَعض مِن اليَهود مِن آسيا. و ديلاك لازِم يَجو قِدَّامَك، و يَشتَكو إذا عِندَهُم عَلي شي.</verse>
				<verse number="20">و خَلّو ديل، الفي هِنا، نُفوسُم يَقولو شِنو اللِقو فِيني مِن ذَنب، وَكِت ما كُنتَ واقِف قِدّام المَجلِس.</verse>
				<verse number="21">إلّا الكِلمَه الوَحيدَه دي، الكورَكتَ بيها و أنا واقِف بِينُم: ’فِشان القيامَه مِن بين المَيِّتين يَحكُمو عَلي اليوم.“</verse>
				<verse number="22">لَكِن فِيلِكْس، عَلَشان كان بِيَعرِف بِالظَّبط عَن الطَّريق دا، صَرَفُم و قال: ”لَمّا لِيسِيَاس، رَئيس الجُّيوش بِجي، أنا بَمتَحِن الحاجات بِتاعتَك.“</verse>
				<verse number="23">و أمَر رَئيس العَساكِر يَحرَس بُولُس، لَكِن يَدّيهو شوَيَة حُرّيَّه، و ما يَمنَع أي واحِد مِن أصحابو يَخدِمو.</verse>
				<verse number="24">و بَعَد أيام قَليلَه، فِيلِكْس جا مَعَ دُرُوسِلا، مَرَتو، و هي يَهُودِيَّه. و هو رَسَّل و جاب بُولُس، و سِمِع مِنّو عَن الإيمان بِيَسُوع المَسيح.</verse>
				<verse number="25">و وَكِت ما كان بِتكَلَّم عَن البِر و مَسِك النَّفس و الحُكم الجّاي، فِيلِكْس خاف و قال: ”هَسَّع كِفايَه، أمشي. و لَمَّن ألقى فُرصَه، بَناديك.“</verse>
				<verse number="26">و كَمان كان عِندو رَجاء مِن بُولُس إنّو يَدّيهو قُروش. و عَلَشان كِدا، كان بِجيبو مَرّات كَتيرَه و يتكَلَّم مَعاهو.</verse>
				<verse number="27">و لَمّا سَنَتين فاتو، بُورْكِيُوس فَسْتُوس أخَد مَكان فِيلِكْس. و عَلَشان فِيلِكْس كان عاوِز يَبسِط اليَهود، هو ساب بُولُس في السِّجِن.</verse>
			</chapter>
			<chapter number="25">
				<verse number="1">و لَمّا فَسْتُوس وِصِل لِلمُديرِيَّه، طَلَع بَعَد تَلاتَة أيام مِن قَيْصَرِيَّه لِأُورُشَلِيم.</verse>
				<verse number="2">و القُسُس الكُبار و رؤساء اليَهود خَبَّروهو بِشَكاويهُم عَلى بُولُس، و سألوهو كَتير.</verse>
				<verse number="3">و طَلَبو مِنّو يَعمِل مَعروف، و يَرَسِّل بُولُس لِأُورُشَلِيم، عَلَشان هُم قَطَعو الدَرِب عَشان يَكتُلوهو.</verse>
				<verse number="4">و فَسْتُوس رَدَّ عَليهُم: ”بُولُس مَحروس في السِّجِن في قَيْصَرِيَّه، و أنا عاوِز أمشي لِهِناك بَعَد شوَيَه.</verse>
				<verse number="5">خَلّو المَعروفين مِنَّكُم يَجو مَعاي، عَشان يَشتَكو عَلى الرّاجِل دا إذا فيهو ذَنب.“</verse>
				<verse number="6">و بَعَد ما إستَنّى مَعاهُم تَمانيَه ولّا عَشَرَة أيام، نَزَل لِقَيْصَرِيَّه. و اليوم التّاني قَعَد عَلى كُرسي المَحكَمَه، و أمَرُم يَجيبو بُولُس.</verse>
				<verse number="7">و لَمّا بُولُس جا، اليَهود النَّزَلو مِن أُورُشَلِيم وَقَفو حَواليهو، و قَدَّمو عَليهو شَكاوي كَتيرَه و صَعبَه. و ما قِدرو يَثَبِّتوها.</verse>
				<verse number="8">و بُولُس قال في رَدّو: ”أنا ما عَمَلتَ خَطيَّه ضِد قانون اليَهود ولّا ضِد الهيكَل ولّا ضِد قَيصَر.“</verse>
				<verse number="9">لَكِن فَسْتُوس كان عاوِز يَبسِط اليَهود، و قال لِبُولُس: ”إنتَ داير تَطلَع لِأُورُشَلِيم و تَحاكِم هِناك قِدامي، في الحاجات دي؟“</verse>
				<verse number="10">و بُولُس قال: ”أنا واقِف قِدّام كُرسي مَحكَمَة قَيصَر، المَحَل اللازِم أحاكِم فيهو. ما ظَلَمتَ اليَهود في شي، و إنتَ بِتَعرِف دا بِالتَّمام.</verse>
				<verse number="11">لَكِن، إذا أنا عِندي ذَنب، ولّا عَمَلتَ شي يِستَحِق الموت، ما آبى أموت. و لَكِن إذا الشَّكاوي اليَهود ديل يَشتَكوني بيها مُش الحَق، و لا واحِد يَقدَر يِسِلِّمني ليهُم. أنا بَرفَع طَلَبي لِقَيصَر.“</verse>
				<verse number="12">و بَعَد ما فَسْتُوس إتكَلَّم مَعَ مَجلِسو، رَدَّ عَليهو: ”لِقَيصَر رَفَعتَ طَلَبَك، لِقَيصَر بِتَمشي!“</verse>
				<verse number="13">و بَعَد ما فاتَت شوَيَة أيام، أَغْرِيبَاس المَلِك و بَرْنِيكِي وِصلو لِقَيْصَرِيَّه، عَشان يَسَلِّمو عَلى فَسْتُوس.</verse>
				<verse number="14">و ما دام قَعَدو هِناك أيام كَتيرَه، فَسْتُوس إتكَلَّم مَعَ المَلِك عَن قَضيَّة بُولُس، و قال: ”فِيلِكْس خَلّى راجِل هِنا في السِّجِن.</verse>
				<verse number="15">و لَمّا كُنتَ في أُورُشَلِيم، القُسُس الكُبار و شُيوخ اليَهود قَدَّمو لَي شَكاوي، و طَلَبو الحُكم عَليهو.</verse>
				<verse number="16">و رَدّيت عَليهُم، دي ما عادَة ناس رومانيين أن يَسَلِّمو واحِد قُبّال ما هو، المُشتَكي عَليهو، يَقابِل وَش لِوَش المُشتَكين. و كِدا يَدُّوهو فُرصَه يَحرَس نَفسو مِن الشَّكوى.</verse>
				<verse number="17">و لَمّا جو هِنا مَعاي، قَعَدتَ في اليوم البَعدو عَلى كُرسي المَحكَمَه بِسُرعَه، و أمَرتُم يَجيبو الرّاجِل.</verse>
				<verse number="18">و لَمّا المُشتَكين عَليهو وَقَفو، ما جابو عَليهو ذَنب واحِد، زي ما كُنتَ بَفتَكِر.</verse>
				<verse number="19">و لَكِن كانو عِندَهُم عَليهو أسئلَه بِخُصوص الدّين بِتاعُم، و عَن إنسان إسمو يَسُوع، المات، و بُولُس كان بِقول هو حَي.</verse>
				<verse number="20">و عَلَشان ما عِرِفتَ كيف أمتَحِن الحاجات دي، سألتو، إنتَ داير تَمشي لِأُورُشَلِيم و تَحاكِم هِناك عَلى الحاجات دي؟</verse>
				<verse number="21">و لَكِن لَمّا بُولُس رَفَع طَلَبو عَلَشان يَكون مَحفوظ لِحُكم مَلِك قَيصَر، أمَرتُم يَحرِسوهو لِغايَة ما أرَسِّلو لِقَيصَر.“</verse>
				<verse number="22">و أَغْرِيبَاس قال لِفَسْتُوس: ”أنا عاوِز أسمَع الرّاجِل دا.“ و هو قال: ”بُكرَه بِتَسمَع ليهو.“</verse>
				<verse number="23">و اليوم التّاني أَغْرِيبَاس و بَرْنِيكِي جو بِكِبِر عَظيم، و دَخَلو مَحَل المَحكَمَه مَعَ رؤساء الجُّيوش و كُبار المَدينَه. و فَسْتُوس أمَرُم، و هُم جابو بُولُس.</verse>
				<verse number="24">و فَسْتُوس قال: ”يا مَلِك أَغْرِيبَاس و كُل الرُّجال الحاضرين مَعانا، إنتو تَشوفو الرّاجِل دا! كُلّو زَحمَة اليَهود قَدَّمو لَي طَلَب بِخُصوصو في أُورُشَلِيم و هِنا. و كورَكو إنّو ما لازِم يَعيش بَعَد دا.</verse>
				<verse number="25">و لَكِن أنا لِقيتو ما عَمَل حاجَه تِستَحِق الموت. لَكِن عَلَشانو رَفَع طَلَبو لِلمَلِك قَيصَر، قَرَّرتَ أرَسِّلو لِرُومِيَه.</verse>
				<verse number="26">و لَكِن ما عِندي شي بِتأكيد بِخُصوصو عَشان أكتِب عَنّو لِلسَّيد. عَلَشان كِدا جِبتو قِدّامكُم، و خُصوصاً قِدَّامَك، يا مَلِك أَغْرِيبَاس، فِشان يَكون لَي بَعَد الإمتِحان دا، حاجَه عَشان أكتِب عَنّو.</verse>
				<verse number="27">عَلَشان بَفتَكِر إنّو ما مَعقول أرَسِّل مَحبوس و ما بَوَرّي الشَّكاوي العَليهو.“</verse>
			</chapter>
			<chapter number="26">
				<verse number="1">و أَغْرِيبَاس قال لِبُولُس: ”عِندَك إذِن تِتكَلَّم فِشان خاطِر نَفسَك.“ و كِدا بُولُس مَدَّ إيدو وإبتَدا يتكَلَّم:</verse>
				<verse number="2">”أنا أحسِب نَفسي مَبسوط، يا مَلِك أَغْرِيبَاس، عَلَشان انا ماشي أتكَلَّم فِشان نَفسي اللّيلَه دي قِدَّامَك عَن كُل البِشتَكوني بيهو اليَهود.</verse>
				<verse number="3">و خُصوصاً فِشان إنتَ بِتَعرِف كُل العادات و القَضايا بين اليَهود. عَلَشان كِدا، بَطلُب ليك تَسمَعني بِالصَّبر.</verse>
				<verse number="4">كُل اليَهود بِيَعرِفو المَشي بِتاعي مِن وَكِت كُنتَ وَلَد. و كيف مِن بِدايَة حَياتي، كُنتَ بَعيش بين أُمَّتي و في أُورُشَلِيم.</verse>
				<verse number="5">و بِيِعرِفوني مِن وَكِت طَويل، و إذا هُم رَضيانين، يَقدَرو يَشهَدو لَي، أنا عِشتَ فرِّيسي بِحَسَب حِزب الدّين بِتاعنا الأشَد.</verse>
				<verse number="6">و هَسَّع أنا واقِف أحاكِم عَلى رَجاء الوَعَد بيهو الله أبَهاتنا.</verse>
				<verse number="7">و دا الوَعَد، الإتناشَر قَبيلَه بِتاعنا يَنتَظِرو عَشان يَتِم ليهُم. و هُم بِخدِمو الله بِالتَّعب، ليل و نَهار. فِشان الرَّجاء دا، اليَهود إشتَكو عَلي، يا مَلِك.</verse>
				<verse number="8">لِشِنو واحِد مِنَّكُم يَفتَكِر ما مُمكِن يَصَدِّق أن الله بِقَوِّم المَيِّتين؟</verse>
				<verse number="9">و أنا كَمان كُنتَ بَفتَكِر في نَفسي لازِم أسَوّي حاجات كَتيرَه ضِد إسِم يَسُوع النّاصِري.</verse>
				<verse number="10">و سَوّيت كِدا في أُورُشَلِيم. و أنا نَفسي خَتّيت في سِجِن كَتيرين مِن القِدِّسين، بَعَد ما أخَدتَ سُلطَه مِن القُسُس الكُبار. و لَمّا كانو يَكتُلوهُم، أنا كُنتَ بَدّي صوتي ضِدُّم.</verse>
				<verse number="11">و مَرّات كَتيرَه كُنتَ بَعاقِبُم في كُلّو بُيوت الرَّب، و جَرَّبتَ أعمِلُم يَجَدِّفو الله. و عَشان زِعِلتَ مِنَّهُم شَديد، كُنتَ بَطرُدُم حَتّى لِلبِلاد الفي بَرَّه.</verse>
				<verse number="12">و لَمّا كُنتَ ماشي لِدِمَشق بِسُلطَه و أمر مِن القُسُس الكُبار،</verse>
				<verse number="13">كُنتَ في الطَّرِيق، يا مَلِك، و شُفتَ في نُص النَّهار نور مِن السَّما. و النّور دا كان يَفوت عَلى نور الشَّمِش و يَنَوِّر حَواليهم، و حَول النّاس الماشين مَعاي.</verse>
				<verse number="14">و لَمّا كُلُّنا وَقَعنا عَلى الأرض، سِمِعتَ صوت يَقول لَي بِّاللُغَه العِبرانيَّه: شَاوُل، شَاوُل، لِشِنو تَطرُدني؟ صَعب عَليك بِتقاوِمني.</verse>
				<verse number="15">و أنا قُلتَ: مِنو إنتَ، يا سَيِّدي؟ و الرَّب قال: أنا يَسُوع الأنتَ بِتَطرُدو.</verse>
				<verse number="16">و لَكِن، قوم و أقيف عَلى رِجلينَك. عَشان أنا ظَهَرتَ ليك لِدا، عَشان أختارَك تَكون خَدّام و شاهِد بِالحاجات الشُّفتو فِيني، و بِالماشي أوَرّيهو ليك.</verse>
				<verse number="17">و أنا بَخَلِّصَك مِن الشَّعب و مِن الأُمَم. و هَسَّع بَرَسِّلَك ليهُم</verse>
				<verse number="18">عَشان تَفتَح عُيونُم، عَشان يَرجَعو مِن الضُّلُمَّه لِلنّور، و مِن سُلطَة الشّيطان لِلَّه. و بِدا يَقبَلو بِإيمان بي غُفران الخَطايا و مَحَل مَعَ القِدِّسين.</verse>
				<verse number="19">عَلَشان كِدا، يا مَلِك أَغْرِيبَاس، ما أبيت أعمِل زي ما الرَّب قال لَي في الرّؤيَه السَّماويَّه.</verse>
				<verse number="20">لَكِن خَبَّرتَ في الأوَّل النّاس الفي دِمَشق، و بَعدين، ديل الفي أُورُشَلِيم و كُلّو مَحَلّات اليَهُودِيَّه، و بَعدين الأُمَم كَمان. و خَبَّرتُم أن يَتوبو و يَرجَعو لِلَّه، و يَعمِلو أعمال تِستَحِق التّوبَه.</verse>
				<verse number="21">بِالسَّبَب دا، اليَهود قَبَضوني في الهيكَل و جَرَّبو يَكتُلوني.</verse>
				<verse number="22">و لَكِن فِشان كانَت عِندي مُساعَدَه مِن الله، قَعَدتَ لِليوم دا، شاهِد لِلصَّغير و الكَبير. أنا ما بَقول حاجَه إلّا القالو الأنبياء و مُوسَى إنّو بِكون.</verse>
				<verse number="23">يَعني، المَسيح بِتوَجَّع و بِكون هو أوَّل واحِد البِقوم مِن بين المَيِّتين، و يَخَبِّر بِالنّور لِلشَّعب و لِلأُمَم.“</verse>
				<verse number="24">و وَكِت بُولُس كان بِتكَلَّم فِشان نَفسو، فَسْتُوس قال بِصوت عالي: ”إنتَ مَجنون، يا بُولُس! مَعرِفتَك العَظيمَه عَمَلَتَك تَكون مَجنون.“</verse>
				<verse number="25">و بُولُس قال: ”أنا ما مَجنون، يا أَغْرِيبَاس المُحتِرَم، لَكِن بَتكَلَّم كِلمات الحَق و المَعقول.</verse>
				<verse number="26">و المَلِك بِيَعرِف بِالحاجات دي، و أنا بَقدَر أتكَلَّم قِدّامو بِالحُرّيَّه. و ما بَصَدِّق أي حاجَه مِن داك مَدسوسَه مِنّو، عَلَشان دا ما حَصَل في رُكن.</verse>
				<verse number="27">إنتَ بِتآمِن بِالأنبياء، يا مَلِك أَغْرِيبَاس؟ أنا بَعرِف إنتَ بِتآمِن.“</verse>
				<verse number="28">و أَغْرِيبَاس قال لِبُولُس: ”إنتَ بِقَليل داير تَعمِلني مَسيحي؟“</verse>
				<verse number="29">و بُولُس قال: ”كُنتَ بَصَلّي لِلَّه بِقَليل ولّا بِكَتير، ما إنتَ بَس، لَكِن كُل البِسمَعوني اللّيلَه كَمان، يَبقو كِدا زي ما أنا، إلّا الجَّنازِير ديل.“</verse>
				<verse number="30">و قام المَلِك و المُدير و بَرْنِيكِي و القَاعِدين مَعاهُم.</verse>
				<verse number="31">و وَكِت ما هُم يَمرُقو، كانو بِقولو بَعضَهُم لِبَعض: ”الإنسان دا ما عَمَل شي يِستَحِق الموت ولّا الجَّنازِير.“</verse>
				<verse number="32">و أَغْرِيبَاس قال لِفَسْتُوس: ”كان مُمكِن نَفِك الإنسان دا، إذا ما كان رَفَع طَلَبو لِقَيصَر.“</verse>
			</chapter>
			<chapter number="27">
				<verse number="1">و لَمّا كانو دايرين نَسافِر بِمُركَب لِإِيطَالِيَه، سَلَّمو بُولُس و مَسجونين تانيين لِرَئيس العَساكِر، إسمو يُولِيُوس مِن قِسم أُغُسْطُس.</verse>
				<verse number="2">و رِكِبنا مُركَب مِن أَدْرَامِيت قَرَّبَت تَسافِر لِلمَحَلّات عَلى الطَّرف، الفي آسيا. و أرَستَرخُس، راجِل مِكِدوني مِن تَسَالُونِيكِي، كان مَعانا.</verse>
				<verse number="3">و في اليوم التّاني، وِصِلنا لِصَيدا. و يُولِيُوس عَمَل مَعروف لِبُولُس و أدّاهو إذِن يَمشي لِأصحابو، عَشان يَدُّوهو المُحتاج ليهو.</verse>
				<verse number="4">و لَمّا سافَرنا في البَحَر مِن هِناك، مَشينا مِن تِحِت قُبرُص، عَشان الهَبوب كانَت ضِدَّنا.</verse>
				<verse number="5">و بَعَد ما قَطَعنا البَحَر البِجانِب كِيلِيكِيَّا و بَمفِليَه، جينا لِميرا في لِيكِيَّه.</verse>
				<verse number="6">و هِناك رَئيس العَساكِر لِقى مُركَب مِن الإسكَندَريَّه تَسافِر لِإيطاليَا، و هو دَخَّلنا فيها.</verse>
				<verse number="7">و مَشينا بِشيش أيام كَتيرَه، و بِالتَّعب وِصِلنا قَريب مِن كِنيدُس. و لَمّا الرّيح ما خَلَّتنا نِستَمِر في سِكَّتنا، مَشينا مِن تِحِت كَريت قَريب مِن سَلموني.</verse>
				<verse number="8">و مَرينا بِالطَّرف بِالتَّعب، و جينا لِمَحَل إسمو المَواني الطَّيبَه، قَريب مِن مَدينَة لَسَائِيَه.</verse>
				<verse number="9">و وَكِت طَويل فات، و السَّفَر في البَحَر كان فيهو خَطَر، عَشان الصّوم، عيد اليَهود، كان فات. عَلَشان كِدا بُولُس حَزَّرُم و قال ليهُم،</verse>
				<verse number="10">”يا رُجال، بَشوف السَّفَر دا بِكون بِضَرَر و خَسارَه كَتيرَه، ما لِلبُضاعَه و المُركَب بَس، لَكِن عَلى نُفوسنا كَمان.“</verse>
				<verse number="11">و لَكِن رَئيس العَساكِر سِمِع لِرَئيس المُركَب و السيد بِتاعو أكتَر مِن القالو ليهُم بُولُس.</verse>
				<verse number="12">و ما دام مَحَل المَراكِب ما كوَيس لِلقُعاد في الشِّتا، الأكتَر مِنَّهُم كانو عاوزين يَسافِرو مِن هِناك. و إفتَكَرو يِمكِن يَقدَرو يَجو لِفينِكس، و يَقعُدو هِناك وَكِت الشِّتا. و هي مَحَل المَراكِب في كَريت مَفتوح لِريح الجَّنوب الغَربي، و لِريح الشِّمال الغَربي.</verse>
				<verse number="13">و لَمّا هَبَّت ريح الجَّنوب بِالرّاحَه، إفتَكَرو هُم حَصَّلو عَلى الكانو دايرين، و رَفَعو المِرساة، و مَشو حَول كَريت قَريب مِن الطَّرف.</verse>
				<verse number="14">و لَكِن بَعَد شوَيَه ريح هَبوب شَديدَه مِن الجَّزيرَه، إسِما أُورُوكْلِيدُون، ضَرَبَتُم.</verse>
				<verse number="15">و لَمّا الهَبوب قَبَضَت المُركَب و ما كان مُمكِن تَقابِل الريح، سَلَّمنا ليها و كُنّا مَطرودين.</verse>
				<verse number="16">و مَشينا تِحِت جَزيرَه صَغَيرَه إسِما كُودَا. و بِالتَّعب قِدِرنا نَمسِك المُركَب الصَّغَيرَه.</verse>
				<verse number="17">و لَمّا رَفَعوها، هُم رَبَطو المُركَب بِحِبال زي حِزام. و عَلَشان كانو خايفين يَقَعو عَلى رَملَه السّيرتِس، نَزَّلو المِرساة و خَلّو المُركَب تَكون مَطرودَه.</verse>
				<verse number="18">و اليوم التّاني، عَلَشان الهَبوب شَدَّت عَلينا، إبتَدو يَرمو البُضاعَه بَرَّه.</verse>
				<verse number="19">و في اليوم التّالِت رَمو بِإيدينُم عِدَة المُركَب.</verse>
				<verse number="20">و لَمّا ما قِدِرنا نَشوف الشَّمِش ولّا النُّجوم أيام كَتيرَه، و الهَبوب شَدَّدَت عَلينا، في الآخِر، ما كان عِندَنا رَجاء في خَلاصنا كُلّو كُلّو.</verse>
				<verse number="21">و بَعَد ما صامو وَكِت طَويل، قام بُولُس في وَسطُم و قال: ”يا رُجال، كان لازِم تَسمَعو لَي و ما تَسافِرو مِن كَريت، و ما تَجِيبو لِنُفوسكُم الضَّرَر دا و الخَسارَه.</verse>
				<verse number="22">و هَسَّع بَطلُب مِنَّكُم تَشِدّو حيلكُم، عَلَشان ما بِتكون خَسارَة زول واحِد مِنَّكُم إلّا المُركَب.</verse>
				<verse number="23">عَشان في اللّيلَه دي، مَلاك الإلَه، الأنا حَقّو و أنا بَخدِمو، وَقَف جَمبي.</verse>
				<verse number="24">و قال: ما تَخاف، يا بُولُس، إنتَ لازِم تِقيف قِدّام قَيصَر. و شوف! الله أدّاك كُل النّاس المِسافرين مَعاك.</verse>
				<verse number="25">و كِدا، شِدّو حيلكُم، يا رُجال، عَشان أنا بآمِن بِالله إنّو بِكون زي ما هو قال لَي.</verse>
				<verse number="26">و لَكِن لازِم نِترَمي عَلى جَزيرَه.“</verse>
				<verse number="27">و بَعَد أربَعتاشَر ليلَه، و نِحنا لِسَّع كُنّا مَطرودين في بَحَر أدريَا، في نُص اللّيل تَقريباً، البَحّارَه إفتَكَرو نِحنا قَرَّبنا مِن الطَّرف،</verse>
				<verse number="28">و قاسو المويَه، و لِقوها مِيَّه و عِشرين قَدَم. و لَمّا إتقَدَّمو شوَيَه و قاسو مَرَّه تانيَه، لِقوها تِسعين قَدَم.</verse>
				<verse number="29">و عَلَشان كُنّا نَخاف نَقَع عَلى مَحَلّات حَجَريَّه، هُم رَمو مِن مؤَخِّرة المُركَب أربَعَه مَراسي، و كانو يَطلُبو أن يَكون النَّهار.</verse>
				<verse number="30">و البَحّارَه جَرَّبو يَهرُبو مِن المُركَب، و نَزَّلو المُركَب الصَّغَيرَه لِلبَحَر، زي ما هُم عاوزين يَرمو مَراسي مِن مُقَدِّمة المُركَب.</verse>
				<verse number="31">و بُولُس قال لِرَئيس العَساكِر و لِلعَساكِر: ”إذا ديل ما بِستَنّو في المُركَب، إنتو ما بِتَقدَرو تَخلَصو.“</verse>
				<verse number="32">و في الوَكِت دا، العَساكِر قَطَعو حِبال المُركَب الصَّغَيرَه، و خَلّوها تَقَع.</verse>
				<verse number="33">و لَمّا النَّهار قَرَّب يَجي، بُولُس كان بِطلُب لِكُلُّهُم عَشان ياكُلو و قال: ”لِمُدَّة أربَعتاشَر يوم، إنتو مُنتَظِرين و تِستَمِرّو تَصومو، و ما أكَلتو شي.</verse>
				<verse number="34">عَلَشان كِدا، بَطلُب مِنَّكُم تَقبَلو أكِل، عَشان في فايدَه مِن دا لِحَياتكُم. و شَعرَه ما بِتَقَع مِن راس واحِد مِنَّكُم.“</verse>
				<verse number="35">و لَمّا قال دا، أخَد عيش، و شَكَر الله قِدّام كُلُّهُم، و كَسَّر، و إبتَدا ياكُل.</verse>
				<verse number="36">و كُلُّهُم بِقو مَبسوطين، و هُم كَمان أكَلو.</verse>
				<verse number="37">و كُلُّنا في المُركَب كُنّا ميتين و سِتَّه و سَبعين زول.</verse>
				<verse number="38">و لَمّا شَبَعو مِن الأكِل، إبتَدو يَعمِلو المُركَب خَفيفَه، و رَمو الدُّرَه في البَحَر.</verse>
				<verse number="39">و لَمّا بِقى النَّهار، ما عِرفو الأرض، لَكِن شافو مَحَل في طَرف البَحَر الفيهو رَملَه. و كانو عاوزين يَدفَعو ليهو المُركَب إذا كان مُمكِن.</verse>
				<verse number="40">و قَطَعو المَراسي و خَلّوها في البَحَر، و فَكّو حِبال الدَّفَّه. و بَعَد دا رَفَعو القُماش القِصَير لِلهَبوب، و إتقَدَّمو لِلطَّرف.</verse>
				<verse number="41">لَكِن وَقَعو عَلى مَكان بين بَحرين، و دَفَعو المُركَب لِلطَّرف. و المُقَدِّمة دَخَل في الرَّملَه و ما إتحَرَّك، و المؤَخِّرة إتكَسَّر مِن شِدَّة أمواج المويَه.</verse>
				<verse number="42">و كان فِكر العَساكِر يَكتُلو المَسجونين عَلَشان واحِد مِنَّهُم ما يَعوم و يَهرَب.</verse>
				<verse number="43">لَكِن رَئيس العَساكِر، عَلَشان كان عاوِز يَخَلِّص بُولُس، وَقَّفُم مِن فِكرُم. و أمَر البِقدَرو يَعومو يَرمو نُفوسُم في الأوَّل و يَمشو لِلطَّرف.</verse>
				<verse number="44">و التّانيين يَمشو بَعضَهُم عَلى خَشَب، و بَعضَهُم عَلى حِتَت مِن المُركَب. و كِدا، كُلُّهُم وِصلو بِسَلامَه لِلطَّرف.</verse>
			</chapter>
			<chapter number="28">
				<verse number="1">و لَمّا وِصِلنا بِسَلامَه، لِقينا الجَّزيرَه إسِما مَالِطَه.</verse>
				<verse number="2">و ناس الجَّزيرَه عَمَلو لينا مَعروف فوق العادَه، عَشان هُم وَلَّعو نار و قِبلو كُلُّنا، عَشان الدُّنيا كانَت مَطَرَه و كان في بَرد.</verse>
				<verse number="3">و بُولُس جَمَع شوَيَة خَشَب، و خَتّاها عَلى النّار. و دَبيب مَرَق بِسَبَب الحَر، و مَسَكو بِإيدو.</verse>
				<verse number="4">و لَمّا ناس الجَّزيرَه شافو الدَّبيب مَسَك بِإيدو، قالو بَعضَهُم لِبَعض: ”ما في شَك الزّول دا كاتِل النّاس، و لَو هو مُخَلَّص مِن البَحَر، العَدِل ما خَلّاهو يَعيش.“</verse>
				<verse number="5">لَكِن بُولُس هَزَّ الدَّبيب لِلنّار و ما كان في عَوَجَه.</verse>
				<verse number="6">لَكِن النّاس كانو يَنتَظِرو إنّو بِكون عِندو وَرَم، ولّا طَوّالي يَقَع و يَموت. لَكِن بَعَد ما هُم إستَنّو مُدَّه طَويلَه، و شافو ما في عَوَجَه، غَيَّرو فِكرُم و قالو هو إلَه.</verse>
				<verse number="7">و كانَت في قَريبَه مِن المَحَل داك الأراضي بِتاعَت رَئيس الجَّزيرَه إسمو بُوبْلِيُوس. و هو قِبِلنا و عامَلنا ضيفانو بِلُطف تلاتَه أيام.</verse>
				<verse number="8">و كان أبو بُوبْلِيُوس راقِد في عَنقَرِيبو، عِندو حُمَّه و عَيّان بِدُسُنتاريَا. و بُولُس دَخَل ليهو، و صَلّى، و خَتَّ إيدينو عَليهو، و شَفاهو.</verse>
				<verse number="9">و لَمّا دا كان حَصَل، كُل العَيّانين في الجَّزيرَه كانو بِجو و بِقو طَيبين.</verse>
				<verse number="10">و إحتَرمونا بِإحتِرام عَظيم. و لَمّا سافَرنا، قَدَّمو لينا الحاجات المُحتاجين ليها.</verse>
				<verse number="11">و بَعَد تلاتَه شُهور، سافَرنا في مُركَب مِن الإسكَندَريَّه، فوقا عَلامَة التّيمان. و المُركَب دي كانَت في هِناك كُل الشِّتا.</verse>
				<verse number="12">و نَزَلنا في سِرَكوسا و قَعَدنا تَلاتَة أيام.</verse>
				<verse number="13">و مِن هِناك، دَوَّرنا و سافَرنا في البَحَر لِرِيغِيُون. و بَعَد يوم واحِد، ريح الجَّنوب هَبَّت. و في اليوم التّاني، وِصِلنا لِبُوطِيُولِي.</verse>
				<verse number="14">و هِناك لِقينا أخوان، و هُم إترَجّونا نَقعُد مَعاهُم سَبعَة أيام. و كِدا جينا لِرُومِيَه.</verse>
				<verse number="15">و لَمّا الأخوان هِناك سِمِعو بِخَبَرنا، هُم مَرَقو عَشان يَقابِلونا، و مَشو لِسوق أَبِيُّوس و اللّوكَندات التّلاتَه. و وَكِت بُولُس شافُم، شَكَر الله و شَدّا حيلو.</verse>
				<verse number="16">و لَمّا دَخَلنا رُومِيَه، أدّو إذِن لِبُولُس يَقعُد بَراهو مَعَ العَسكَري الكان بِحرَسو.</verse>
				<verse number="17">و بَعَد تَلاتَة أيام، بُولُس نادى كُبار اليَهود. و لَمّا إتلَمّو، قال ليهُم: ”يا رُجال و أخوان، أنا ما سَوّيت شي ضِد الشَّعب، و لا ضِد عادات أبَهاتنا. لَكِن خَتّوني في السِّجِن في أُورُشَلِيم، و سَلَّموني لِإيدين ناس رومانيين.</verse>
				<verse number="18">و ديل بَعَد ما إمتَحَنوني، كانو عاوزين يَفِكّوني، عَلَشان ما لِقو فِيني ذَنب واحِد لِلموت.</verse>
				<verse number="19">و لَكِن لَمّا اليَهود قاوَمو دا، أنا عِرِفتَ لازِم أرفَع طَلَبي لِقَيصَر، و لَو ما عِندي شي أشتَكي بيهو أُمَّتي.</verse>
				<verse number="20">و بِالسَّبَب دا، ناديتكُم عَشان أشوفكُم و أكَلِّمكُم. عَلَشان خاطِر رَجاء إِسْرَائِيل أنا مَربوط بِالجَّنزير دا.“</verse>
				<verse number="21">و قالو ليهو: ”ما قِبِلنا مِن اليَهُودِيَّه جَوابات عَنَّك، و ما في واحِد مِن الأخوان جا و خَبَّرنا عَنَّك حاجَه بَطّالَه.</verse>
				<verse number="22">لَكِن نِحنا عاوزين نَسمَع فِكرَك، فِشان بِنَعرِف النّاس في كُلّو مَحَل بِقاوِمو الحِزب دا.“</verse>
				<verse number="23">و إختارو ليهو يوم، و كَتيرين جو ليهو لِبيتو. و إبتَدا يَشهَد بِمَلَكوت الله، و يَكَلِّمُم كَتير بِالبِخُص يَسُوع مِن قانون مُوسَى و مِن الأنبياء، مِن الصَّباح لِغايَة المِسا.</verse>
				<verse number="24">و بَعض مِنَّهُم قِبلو الكَلام الهو قال ليهُم، و لَكِن بَعض مِنَّهُم ما آمَنو.</verse>
				<verse number="25">و ما إتَّفَقو بَعضَهُم مَعَ بَعض، و إبتَدو يَمرُقو، بَعَد ما بُولُس قال كِلمَه واحدَه: ”الرّوح القُدُس كَلَّم أبَهاتكُم كوَيس بِإِشَعْيَاء النَّبي،</verse>
				<verse number="26">القال: أمشي لِلشَّعب دا و قول ليهُم: بِتَسمَعو سَمَع لَكِن ما بِتَفهَمو أبَداً، و بِتعاينو بِعُيونكُم لَكِن ما بِتشوفو أبَداً.</verse>
				<verse number="27">عَلَشان قَلب الشَّعب دا بِقى قَوّي، و إضنينُم تُقال عَشان يَسمَعو، و قَفَلو عُيونُم عَشان ما يَشوفو بِعُيونُم، و لا يَسمَعو بِإضنينُم، و لا يَفهَمو بِقُلوبُم، و لا يَرجَعو و بَشفيهُم.</verse>
				<verse number="28">فِشان كِدا، أنا دَايِركُم تَعرِفو خَلاص الله دا كان مُرسَل لِلأُمَم، و هُم بِيَسمَعو.“</verse>
				<verse number="29">و لَمّا قال دا، اليَهود مَرَقو، و هُم إتكَلَّمو كَتير مَعَ بَعض.</verse>
				<verse number="30">و بُولُس قَعَد سَنَتين كُلّو في بيت هو أجَّرو لِنَفسو. و كان بِقبَل كُل البِدخُلو ليهو.</verse>
				<verse number="31">و كان بِبَشِّر بِمَلَكوت الله، و بِعَلِّم البِخُص بِالرَّب يَسُوع المَسيح بِدون خوف، و ما في واحِد يَمنَعو.</verse>
			</chapter>
		</book>
		<book number="45">
			<chapter number="1">
				<verse number="1">الجَّواب دا مِن بُولُس. أنا خَدّام يَسُوع المَسيح، و الله إختارني عَشان أبَشِّر بِإنجيلو.</verse>
				<verse number="2">و الله وَعَد بِالإنجيل مِن قُبّال بِواسطَة أنبياهو في الكُتُب المُقَدَّسَه.</verse>
				<verse number="3">و الإنجيل يَكَلِّمنا عَن إبنو، رَبَّنا يَسُوع المَسيح و هو كان مَولود مِن أهل بيت دَاوُد حَسَب الجِّسِم.</verse>
				<verse number="4">و الرّوح القُدُس خَبَّر بِقُوَّه إنّو يَسُوع المَسيح هو إبن الله لَمّا قَوَّمو مِن بين المَيِّتين.</verse>
				<verse number="5">و بِالمَسيح قِبِلنا نِعمَه و بِقينا رُسُل. و هَسَّع الله يَرَسِّلنا عَشان نَبَشِّر كُل الأُمَم فِشان هُم كَمان بِطيعوهو و بِآمِنو بيهو.</verse>
				<verse number="6">و إنتو كَمان المُختارين مِن بين الأُمَم عَشان تَكونو لِيَسُوع المَسيح.</verse>
				<verse number="7">أنا بَكتِب لِكُلُّكُم الفي مَدينَة رُومِيَه. الله بِحِبّكُم و إختاركُم عَشان تَكونو قِدِّيسين. نِعمَه ليكُم و سَلام مِن الله أبونا و مِن الرَّب يَسُوع المَسيح.</verse>
				<verse number="8">في الأوَّل أشكُر إلَهي بِيَسُوع المَسيح فِشان كُلُّكُم، عَلَشان يَخَبِّرو بِإيمانكُم في كُل الدُّنيا.</verse>
				<verse number="9">عَشان الله، البَخدِمو بِروحي في إنجيل إبنو، بِشهَد لَي كيف أتذَكَّركُم في كُلّو وَكِت في صَلَواتي.</verse>
				<verse number="10">و بَصَلّي لِلَّه هَسَّع في الآخِر بِإرَادَتو إنّو يفتَح الطَّريق لَي عَشان أجيكُم.</verse>
				<verse number="11">أنا داير أشوفكُم كَتير عَشان بَدّيكُم بَعض مِن الهَدايا البِكون مِن الرّوح عَشان تَبقو قَوّيين.</verse>
				<verse number="12">يَعني بِتكون عِندَنا شَجاعَه مَعَ بَعض بِالإيمان الفي كُلُّنا، إيمانكُم و إيماني.</verse>
				<verse number="13">أنا ما عاوِزكُم تَكونو بِدون مَعرِفَه، يا أخوان، مَرّات كَتيرَه قَرَّرتَ أجي ليكُم فِشان ألقى ثِمار مِنَّكُم كَمان، زي في الأُمَم التّانيين. و لَكِن مَنَعوني لِغايَة هَسَّع.</verse>
				<verse number="14">أنا عِندي دين لِناس إغريقيين و الما إغريقيين، لِلفاهمين و الغُشام.</verse>
				<verse number="15">و بِالسَّبَب دا، أنا جاهِز بِكُلّو قَلبي، أبَشِّركُم بِالإنجيل، ليكُم كَمان، الفي رُومِيَه.</verse>
				<verse number="16">أنا ما خَجلان مِن الإنجيل، عَشان هو قُوَّة الله عَشان يَخَلِّص كُل البِآمِنو، لِليَهود في الأوَّل، و بَعدين لِناس إغريقيين.</verse>
				<verse number="17">الإنجيل يَكَلِّمنا إنّو الله عَمَلنا بارين قِدّامو بِإيمان فيهو. عَلَشان كِدا، بِالإيمان بِنعيش الحَياة الجَديدَه بِواسطَتو. و الكُتُب المُقَدَّسَه بِقولو: ”الإنسان البار بِعِيش بِالإيمان.“</verse>
				<verse number="18">عَشان الله بِبَيِّن غَضَبو مِن السَّما ضِد كُلّو شَر النّاس، و ذَنبُم، النّاس اليَمنَعو الحَق بِالذَّنب.</verse>
				<verse number="19">عَلَشان اليَقدَرو يَعرِفو عَن الله باين ليهُم، عَلَشان الله وَرّاهو ليهُم.</verse>
				<verse number="20">النّاس ما بِقدَرو يَقولو هُم ما عارِفين عَن الله. مِن خَليقَة الدُّنيا النّاس قِدرو يَشوفو الله مِثِل شِنو مِن الحاجات الهو خَلَقا. دا يَوَرّي قُدرَتو البِتِستَمِر لِلأبَد. و دا يَوَرّي هو الله.</verse>
				<verse number="21">و مَعَ إنَّهُم عِرفو الله، هُم ما مَجَّدوهو زي الله و ما شَكَروهو. لَكِن أفكارُم بِقو بِدون فايدَه، و قُلوبُم الغَشيمَه بِقو فيهُم ضُلُمَّه.</verse>
				<verse number="22">و وَكِت ما هُم يَفتَكِرو نُفوسُم فاهمين، بِقو غُشام.</verse>
				<verse number="23">و غَيَّرو مَجد الله الأبَدي بِشَكل صورَة الإنسان البِموت، و طُيور، و حَيوانات، و دَبايب.</verse>
				<verse number="24">عَلَشان كِدا، الله سَلَّمُم في شَهوات قُلوبُم لِلوَساخَه، لِشَتيمَة أجسامُم بين نُفوسُم.</verse>
				<verse number="25">عَشانُم غَيَّرو حَق الله بِالكِضِب، و عَبَدو و خَدَمو المَخلوق بِدال الخالِق، الهو مُبارَك لِلأبَد.</verse>
				<verse number="26">عَشان كِدا، الله سَلَّمُم لِشَهوات فيها عيب، حَتّى نَسوانُم غَيَّرو الفايدَه الطَّبيعيَه بِشي ضِد الطَّبيعَه.</verse>
				<verse number="27">و كِدا كَمان، الرُّجال خَلّو الفايدَه الطَّبيعيَه مَعَ النِّسوان، و إنحَرَقو بِشَهوَتُم بَعضَهُم لِبَعض. رُجال بِرُجال عَمَلو الفَضيحَه، و قِبلو في نُفوسُم جِزا الحَق لِغَلَطُم.</verse>
				<verse number="28">و عَشانُم ما إفتَكَرو في فايدَه مِن مَعرِفَة الله، الله سَلَّمُم لِخَراب الفَهم عَشان يَعمِلو المَمنوع.</verse>
				<verse number="29">هُم بِقو مَليانين بِكُلّو ذَنب، و شَر، و طَمَع، و حاجَه بَطّالَه. هُم مَليانين حَسَد، و كَتَل، و شَكلَه، و غِش، و فِكر بَطّال. هُم يَوَسوِسو،</verse>
				<verse number="30">و يَشتِمو، و يَكرَهو الله، و يَرفَعو مَناخيرُم، و يَشكُرو نُفوسُم. و هُم نَفّاخين، مِفَكِّرين في طُرُق جَديدَه عَشان يَعمِلو الشَّر، ما يَطيعو والِدينُم،</verse>
				<verse number="31">ما عِندَهُم فَهم، ما يَحفَظو إتِّفاق، بِدون قَلِب ولّا رَحمَه.</verse>
				<verse number="32">هُم يَعرِفو حُكم الله إنّو البِعمِلو الحاجات زي دي يِستَحِقّو الموت. لَكِن يِستَمِرّو يَعمِلوها و يَقبَلو النّاس اليَعمِلوها.</verse>
			</chapter>
			<chapter number="2">
				<verse number="1">عَلَشان كِدا، إنتَ بِدون عُذر، يا الزّول البِتَحكُم عَلى واحِد تاني. عَشان وَكِت ما تَحكُم عَلى التّاني، تَحكُم عَلى نَفسَك. عَلَشان إنتَ البِتَحكُم، بِتَعمِل الحاجات دي زاتا.</verse>
				<verse number="2">و بِنَعرِف دينونَه الله عَلى ديل البيَعمِلو زي الحاجات دي. و دينونَتو حَسَب الحَق.</verse>
				<verse number="3">لَكِن إنتَ، يا زول، تَعمِل زات الحاجات، و تَحكُم عَلى البيَعمِل زَيَك! تَفتَكِر إنتَ بِتَقدَر تَجري مِن دينونَة الله؟</verse>
				<verse number="4">ولّا تَشتِم غِنى لُطفو و إحتِمالو و صَبرو الطَّويل؟ و ما بِتَعرِف الله يَوَرّي لُطفو عَشان يَقودَك لِلتّوبَه؟</verse>
				<verse number="5">لَكِن بِسَبَب قَلبَك القَوّي و الما بِتوب، بِتَخزِن لِنَفسَك غَضَب في يوم الغَضَب، لَمّا دينونَة الله العادِل بِظهَر.</verse>
				<verse number="6">و هو بِدّي لِكُلّو واحِد زي أعمالو.</verse>
				<verse number="7">و اليِستَمِرّو في العَمَل الطَّيب و يَطلُبو المَجد و الإحتِرام و الما بِموت، هو بِدّيهُم الحَياة الأبَديَّه.</verse>
				<verse number="8">و ليهُم البِحِبّو نُفوسُم، و ما بِطيعُو الحَق لَكِن بِطيعُو الشَّر، بِكون في زَعل و غَضَب.</verse>
				<verse number="9">التَّعب و الضّيق عَلى كُلّو إنسان بِعمِل الشَّر، عَلى اليَهودي في الأوَّل، و بَعدين عَلى الإغريقي.</verse>
				<verse number="10">و المَجد و الإحتِرام و السَّلام لِكُلّو واحِد بِسَوّي الخير، لِليَهودي في الأوَّل، و بَعدين لِلإغريقي.</verse>
				<verse number="11">عَشان الله ما بِشوف الوشوش.</verse>
				<verse number="12">عَشان كُل البيَعمِلو خَطيَّه بِدون القانون، بِدون القانون بِموتو. و كُل البيَعمِلو خَطيَّه بِالقانون، بِالقانون بِحكُموهُم.</verse>
				<verse number="13">عَشان مُش ديل البِسمَعو القانون هُم بارين قِدّام الله، لَكِن ديل البِعمِلو بِالقانون، هُم يَكونو بارين.</verse>
				<verse number="14">لَمّا الأُمَم الما عِندَهُم قانون يَعمِلو بِالطَّبيعَه الواجِب في القانون، هُم قانون لِنُفوسُم، و لَو ما عِندَهُم قانون.</verse>
				<verse number="15">و هُم بِوَرّو إنّو عَمَل القانون مَكتوب في قُلوبُم. و ضَميرُم كَمان يَشهَد، و أفكارُم يَشتَكو ولّا يِمكِن يَعمِلو عُذر لِنُفوسُم.</verse>
				<verse number="16">في اليوم داك، الله يَدين عَلى أسرار النّاس بِحَسَب إنجيلي بِيَسُوع المَسيح.</verse>
				<verse number="17">و شوف إنتَ بِتسَمّي نَفسَك يَهودي، و مِتَّكِل عَلى القانون و إنتَ بِقيت مِتكَبِّر و تَقول إنتَ تَعرِف الله.</verse>
				<verse number="18">و إنتَ بِتَعرِف إرَادَتو و تَفَرِّق الأحسَن، عَشانَك إتعَلَّمتَ القانون.</verse>
				<verse number="19">و إنتَ مِتأكِّد إنتَ تَقود العَميانين، و إنتَ نور لِلنّاس الفي الضَّلام،</verse>
				<verse number="20">و مُدَرِّس الغُشام، و مُعَلِّم لِلصُّغار، عَشان عِندَك في القانون صورَة المَعرِفَه و الحَق.</verse>
				<verse number="21">بَعدين إنتَ البِتعَلِّم التّاني، ما بِتعَلِّم نَفسَك؟ إنتَ البِتعَلِّم النّاس عَشان ما يَسرِقو، إنتَ تَسرِق؟</verse>
				<verse number="22">إنتَ البِتقول واحِد ما لازِم يَعمِل زِنا، إنتَ تَعمِل زِنا؟ إنتَ البِتَكرَه الأصنام، تَسرِق مِن الهياكِل؟</verse>
				<verse number="23">إنتَ البِتمَجِّد القانون، إنتَ تَشتِم الله لَمّا تَكسِّر القانون؟</verse>
				<verse number="24">زي ما مَكتوب: ”بِجَدِّفو إسم الله بين الأُمَم بِسَبَبكُم.“</verse>
				<verse number="25">الطَّهور عِندو فايدَه إذا حَفَظتو القانون. و لَكِن إن كَسَّرتَ القانون، طَهورَك بِقى ما طَهور.</verse>
				<verse number="26">إذا كان الما مُطَهَّر بِحفَظ القانون، و لَو هو ما مُطَهَّر، ما يَحسِبو ليهو زي الطَّهور؟</verse>
				<verse number="27">و الما مُطَهَّر دا بِطَبيعَه، لَمّا يَحفَظ القانون، بِيَحكُم عَليك. و إنتَ عِندَك القانون المَكتوب و الطَّهور، لَكِن تَكسِّر القانون.</verse>
				<verse number="28">عَشان اليَهودي في الظّاهِر، مُش يَهودي بِالحَق، و لا الطَّهور الفي الظّاهِر في الجِّسم طَهور بِالحَق.</verse>
				<verse number="29">لَكِن اليَهودي في جُوَّه، هو اليَهودي الحَقيقي. و طَهور القَلِب، هو الطَّهور الحَقيقي و دا بِالرّوح، مُش بِالكِتاب. و حَمدو ما مِن النّاس، لَكِن مِن الله.</verse>
			</chapter>
			<chapter number="3">
				<verse number="1">عَلَشان دا، شِنو الخير فِشان إنتَ يَهودي؟ ولّا شِنو الفايدَه في الطَّهور؟</verse>
				<verse number="2">كَتير مِن كُلّو طَريق. في الأوَّل، الله أدّاهُم كلمتو.</verse>
				<verse number="3">شِنو إذا كان بَعض مِنَّهُم ما كان عِندَهُم إيمان؟ عَلَشان هُم ما عِندَهُم إيمان، الله ما بِكون أمين؟</verse>
				<verse number="4">أبَداً! خَلّي الله يَكون أمين و كُلّو إنسان كَضّاب. زي المَكتوب: ”عَلَشان تِتبَرَّر، في كَلامَك، و تَغلِب لَمّا يَحكُمو عَليك.“</verse>
				<verse number="5">و لَكِن إذا ذَنبَنا يَوَرّي بِر الله، بِنقول شِنو؟ الله مُظلِم لَمّا يَجيب زَعلو عَلينا؟ بَتكَلَّم زي ما بِقولو النّاس.</verse>
				<verse number="6">أبَداً! إذا داك الحَق، كيف الله يَقدَر يَدين الدُّنيا؟</verse>
				<verse number="7">و لَكِن إذا بِكِضِبي حَق الله يَزيد لِمَجدو، لِشِنو بَعَد دا أنا أكون مَحكوم زي خاطي؟</verse>
				<verse number="8">لِشِنو ما نَقول: ”خَلّونا نَعمِل الشَّر عَشان الخير بِجي؟“ و بَعَد النّاس يَكَضِّبو عَلينا، و يَقولو أن نِحنا نَقول كِدا. دينونَة النّاس ديل عادِل.</verse>
				<verse number="9">بَعدين شِنو؟ نِحنا اليَهود أحسَن؟ مُش مُمكِن أبَداً! عَشانّا وَرينا أن اليَهود و ناس إغريقيين كُلَّهُم تِحِت الخَطيَّه.</verse>
				<verse number="10">زي ما هو مَكتوب: ”ما في إنسان بار و لا واحِد.</verse>
				<verse number="11">ما في واحِد يَفهَم، ما في واحِد يَطلُب الله.</verse>
				<verse number="12">كُلُّهُم إتلَفَتو مِن الله، و كُلّو واحِد مِنَّهُم بِقى بِدون فايدَه. ما في واحِد يَعمِل كوَيس، ما في، و لا واحِد.</verse>
				<verse number="13">خَشمُم قَبر مَفتوح، و بِغِشّو بِلِساناتُم. سِم دَبايب تِحِت شَفاهُم.</verse>
				<verse number="14">و خَشمُم مَليان لَعنَه مُرَّه.</verse>
				<verse number="15">كِرعينُم يَمشو قَوّام عَشان يَكتُل.</verse>
				<verse number="16">خَراب و مُصيبَه في سِكّتُم.</verse>
				<verse number="17">و ما بِعرِفو سِكَّة السَّلام.</verse>
				<verse number="18">و ما في خوف الله قِدّام عُيونُم.“</verse>
				<verse number="19">و نِحنا بِنَعرِف، كُل البِقولو القانون يَقولو ليهُم التِحِت القانون، عَشان يَقفِل كُلّو خَشم، و كُل الدُّنيا يَبقى تِحِت دينونَة الله.</verse>
				<verse number="20">عَلَشان كِدا، و لا زول يِتبَرَّر قِدّام الله بِأعمال القانون، عَشان بِالقانون يَجي مَعرِفَة الخَطيَّه.</verse>
				<verse number="21">لَكِن هَسَّع بِر الله ظَهَر بِدون القانون، و القانون و الأنبياء يَشهَدو ليهو.</verse>
				<verse number="22">و بِر الله دا بِالإيمان بِيَسُوع المَسيح، لِكُل البِآمِنو. عَشان ما في فارِق،</verse>
				<verse number="23">عَشان كُل النّاس عَمَلو خَطيَّه و إحتاجو لِمَجد الله.</verse>
				<verse number="24">و يِتبَرَّرو مَجّاناً، بِنِعمَتو، بِالفِداء الجّا بِيَسُوع المَسيح.</verse>
				<verse number="25">الله قَدَّم يَسُوع ضَبيحَه عَلَشان يَصالِحنا بِالإيمان بِدَمّو عَشان يَوَرّي بِرّو. في الزَّمَن الفات بِسَبَب صَبرو الطَّويل، هو مَرَّه بِخَطاياهم.</verse>
				<verse number="26">هو عَمَل دا عَشان يَوَرّي بِرّو هَسَّع عَشان هو نَفسو بار و يَبَرِّر البِآمِن بِيَسُوع.</verse>
				<verse number="27">و كِدا، وين الكِبِر؟ ما في مَكان ليهو. و السَّبَب شِنو؟ عَشان نِحنا بِنطيع القانون؟ أبَداً! لَكِن عَشان بِنآمِن.</verse>
				<verse number="28">عَشان نِحنا نَحسِب أن الزّول يِتبَرَّر بِالإيمان بِدون أعمال القانون.</verse>
				<verse number="29">الله لِليَهود بَس؟ هو ما لِلأُمَم كَمان؟ أيوَه، لِلأُمَم كَمان.</verse>
				<verse number="30">عَلَشان الله واحِد. و هو يَبَرِّر المُطَهَّر بِالإيمان و الما مُطَهَّر بِالإيمان.</verse>
				<verse number="31">و كِدا نَبَطِّل القانون بِالإيمان؟ أبَداً! لَكِن نَثَبِّت القانون.</verse>
			</chapter>
			<chapter number="4">
				<verse number="1">بَعدين نَقول شِنو عَن أبونا إِبْرَاهِيم؟ هو لِقى شِنو حَسَب الجِّسم؟</verse>
				<verse number="2">عَشان إذا كان إِبْرَاهِيم إتبَرَّر بِالأعمال، كان عِندو كِبِر، و لَكِن ما قِدّام الله.</verse>
				<verse number="3">الكِتاب بِقول شِنو؟ ”إِبْرَاهِيم آمَن بِالله، و حَسبو ليهو بِر.“</verse>
				<verse number="4">و الزّول البِسَوّي، ما يَحسِبو ليهو أُجرَتو زي هَدِيَّه، لَكِن زي دين.</verse>
				<verse number="5">و الزّول الما بيَعمِل لَكِن بِآمِن بِالله اليَبَرِّر الخاطي، إيمانو إتحَسَب ليهو بِر.</verse>
				<verse number="6">و دَاوُد كَمان يَقول نَفس الحاجَه إنّو الإنسان الإتحَسَب ليهو بِر بِدون أعمال، هو مُبارَك. هو يَقول:</verse>
				<verse number="7">”مُبارَكين هُم الخَطاياهم مَغفورَه ليهُم، و ذُنوبُم مُغَطّى.</verse>
				<verse number="8">مُبارَك الرّاجِل، الرَّب ما بِحسِب ليهو خَطِيَّتو.“</verse>
				<verse number="9">البَرَكَه دي لِلمُطَهَّر بَس، ولّا لِلما مُطَهَّر كَمان؟ إِبْرَاهِيم آمَن بِالله، و دا سَوَّاهو بار قِدّام الله.</verse>
				<verse number="10">الله سَوّا دا ليهو مِتين؟ دا كان قُبّال طَهورو ولّا بَعدو؟ ما كان بَعدو، لَكِن قُبّال طَهورو!</verse>
				<verse number="11">و أخَد عَلامَة الطَّهور زي خِتِم لِلبِر الكان عِندو بِإيمان لَمّا هو لِسَّع ما كان مُطَهَّر. و بِدا بِقى أبو لِكُل البِآمِنو و هُم لِسَّع ما مُطَهَّرين، عَلَشان يَحسِبو ليهُم البِر كَمان.</verse>
				<verse number="12">و هو كَمان أبو المُطَهَّرين، مُش بِسَبَب طَهورُم بَس، لَكِن عَلَشان هُم آمَنو زي ما أبونا إِبْرَاهِيم آمَن لَمّا هو ما كان مُطَهَّر.</verse>
				<verse number="13">الله وَعَد لِإِبْرَاهِيم و أولادو، إنّو يَكون وارِث الدُّنيا. و دا ما عَشان إِبْرَاهِيم طاع القانون، لَكِن عَشان آمَن بِالله.</verse>
				<verse number="14">عَشان إذا كان البِعيشو بِالقانون هُم وُرّاث، الإيمان بِدون فايدَه، و الوَعَد ما عِندو سُلطَه.</verse>
				<verse number="15">فِشان القانون يَجيب الغَضَب. و المَكان الما فيهو قانون، ما فيهو ذَنب.</verse>
				<verse number="16">عَلَشان كِدا، الوَعَد بِجي بِالإيمان، عَشان يَكون بِنِعمَه، و يَكون بِتأكيد، لِكُل الأولاد، مُش ليهُم البِطيعُو القانون بَس، لَكِن ليهُم المِن إيمان إِبْرَاهِيم كَمان. و هو أبو لِكُلُّنا.</verse>
				<verse number="17">زي ما مَكتوب: ”عَمَلتَك أبو لِأُمَم كَتيرَه.“ هو أبونا قِدّام الله الهو آمَن بيهو. و الله بِدّي حَياة لِلمَيِّتين، و هو يتكَلَّم و يَخلُق حاجَه مِن الما كانَت مَوجودَه.</verse>
				<verse number="18">و في الرَّجاء إِبْرَاهِيم آمَن، لَمَّن ما كان في رَجاء عَلَشان يَبقى أبو لِأُمَم كَتيرَه. زي ما الكِتاب يَقول: ”أولادَك بِكون أُمَم كَتيرَه.“</verse>
				<verse number="19">و هو ما كان ضَعيف في الإيمان لَمّا فَكَّر في جِسمو، الكان قَريب لِلموت. عَلَشان كان ليهو مِيَّة سَنَه تَقريباً. و إيمانو ما كان ضَعيف لَمّا فَكَّر في رَحِم سَارَه المَيِّت.</verse>
				<verse number="20">و إِبْرَاهِيم لِسَّع ما شَكَّ بِوَعَد الله، لَكِن بِقى شَديد في الإيمان، و أدّا المَجد لِلَّه.</verse>
				<verse number="21">و إتأكَّد تَمام أن الله قادِر يَعمِل زي ما وَعَد بيهو.</verse>
				<verse number="22">عَلَشان كِدا، سَوَّاهو بار.</verse>
				<verse number="23">الكِلمات: ”سَوَّاهو بار،“ ما كانَت مَكتوبَه فِشانو وَحدو،</verse>
				<verse number="24">لَكِن فِشان نِحنا كَمان. عَشان الله يَسَوّينا بارين، نِحنا البِنآمِن بيهو القَوَّم رَبَّنا يَسُوع مِن بين المَيِّتين.</verse>
				<verse number="25">هُم سَلَّموهو لِلموت عَشان خَطايانا. و الله قَوَّمو عَشان نِتبَرَّر.</verse>
			</chapter>
			<chapter number="5">
				<verse number="1">هَسَّع عَلَشان إتبَرَّرنا بِالإيمان، عِندَنا سَلام مَعَ الله بِرَبَّنا يَسُوع المَسيح.</verse>
				<verse number="2">و بيهو قِبِلنا الدُّخول بِالإيمان لِلنِّعمَه دي، و نِحنا نَعيش بيهو. و نَفرَح في رَجاء مَجد الله.</verse>
				<verse number="3">و فوق دا، نَفرَح كَمان في أتعاب، عَشان بِنَعرِف التَّعب يَجيب الصَّبر.</verse>
				<verse number="4">و الصَّبر يَعمِلنا مَقبولين. و عَشان كِدا عِندَنا رَجاء.</verse>
				<verse number="5">و عَلَشان عِندَنا رَجاء، نِحنا ما خَجلانين، عَشان الله كَبَّ مَحَبَّتو في قُلوبنا بِالرّوح القُدُس الهو أدّانا.</verse>
				<verse number="6">عَشان لَمّا كُنّا لِسَّع ضَعيفين، المَسيح مات في الوَكِت المُختار فِشان الخاطيين.</verse>
				<verse number="7">عَشان دي حاجَه فوق العادَه، إذا واحِد يَموت عَشان راجِل بار. يِمكِن عَشان راجِل صالِح، واحِد يَكون عِندو شَجاعَه حَتّى يَموت.</verse>
				<verse number="8">و لَكِن الله وَرّا مَحَبَّتو لينا، عَشان لَمّا نِحنا لِسَّع كُنّا خاطيين، المَسيح مات فِشانّا.</verse>
				<verse number="9">عَشان إتبَرَّرنا هَسَّع بِدَمّو، كيف بِالأكتَر جِدّاً بِنَخلَص بيهو مِن الغَضَب!</verse>
				<verse number="10">و وَكِت ما نِحنا كُنّا عُدوان الله، هو عَمَل سَلام مَعانا بِموت إبنو. و هَسَّع عَلَشان بِقينا مُصالِحين، كيف بِالأكتَر جِدّاً نِحنا بِنَخلَص بِحَياتو.</verse>
				<verse number="11">و ما دا بَس، لَكِن نَفرَح بِالله بِرَبَّنا يَسُوع المَسيح، و هَسَّع بيهو بِقينا مُصالِحين.</verse>
				<verse number="12">بِزول واحِد الخَطيَّه دَخَلَت لِلدُّنيا، و الخَطيَّه جابَت الموت. و كِدا، الموت جا لِكُل النّاس، عَشان كُل النّاس عَمَلو خَطيَّه.</verse>
				<verse number="13">الخَطيَّه كانَت في الدُّنيا قُبّال ما القانون جا، لَكِن ما يَحسِبوهو خَطيَّه لَإنا ما في قانون.</verse>
				<verse number="14">و لَكِن الموت حَكَم مِن آدَم لِمُوسَى و داك عَلى ديل الما عَمَلو خَطيَّه زي ما آدَم عَمَل خَطيَّه، لَمّا كَسَّر أمر الله. آدَم كان عَلامَه ليهو الماشي يَجي.</verse>
				<verse number="15">و هَديَّة الله مَجّاناً و مُش زي خَطيّة آدَم. و ناس كُتار ماتو بِسَبَب خَطيّة الإنسان الواحِد، يَعني آدَم. لَكِن نِعمَة الله أكبَر بِكَتير، و النِّعمَه دي جات لِناس كُتار كَمان. و كِدا كَمان الهَدِيَّه المَجّاناً جات بِإنسان واحِد، يَعني يَسُوع المَسيح.</verse>
				<verse number="16">و في فارِق بين هَديَّة الله و خَطيّة إنسان واحِد. بَعَد الخَطيَّه الواحدَه، جا الحُكم: ”إنتَ مُذنِب،“ لَكِن بَعَد خَطايا كَتيرَه، جا الهَدِيَّه: ”إنتَ ما مُذنِب.“</verse>
				<verse number="17">بِالحَق، بِخَطيّة إنسان واحِد، الموت كان عِندو قُوَّه عَلى كُل النّاس. لَكِن في ناس البِقبَلو نِعمَتو الكَتير و هَديَّة البِر. و بِتكون عِندَهُم قُوَّه زي المُلوك في الحَياة بِالواحِد يَسُوع.</verse>
				<verse number="18">عَلَشان كِدا، بِخَطيَّه واحدَه الدّينونَه كانَت عَلى كُل النّاس. و كِدا بِبِر واحِد، كُل النّاس يَبقو بارين، و البِر دا يَجيب ليهُم الحَياة.</verse>
				<verse number="19">عَلَشان الإنسان الواحِد خالَف، الكَتيرين بِقو خاطيين. و كِدا عَلَشان الإنسان الواحِد طاع، الكَتيرين بِقو بارين.</verse>
				<verse number="20">القانون دَخَل عَشان الخَطيَّه تَزيد. لَكِن لَمّا الخَطيَّه زادَت، نِعمَة الله زادَت كَتير جِدّاً.</verse>
				<verse number="21">و زي ما الخَطيَّه مَلَكَت لِلموت، كِدا النِّعمَه بِتَملِك بِالبِر لِلحَياة الأبَديَّه بِرَبَّنا يَسُوع المَسيح.</verse>
			</chapter>
			<chapter number="6">
				<verse number="1">بَعدين بِنقول شِنو؟ نِستَمِر نَعيش في الخَطيَّه عَلَشان النِّعمَه تَزيد؟</verse>
				<verse number="2">أبَداً! نِحنا مُتنا لِلخَطيَّه، كيف نَعيش فيها بَعَد دا؟</verse>
				<verse number="3">ما بِتَعرِفو كُلُّنا الإتعَمَّدنا بِالمَسيح يَسُوع، إتعَمَّدنا لِموتو؟</verse>
				<verse number="4">و كُنّا مَدفونين مَعاهو بِالمَعموديَّه لِلموت، عَلَشان زي ما المَسيح قام مِن بين المَيِّتين بِمَجد الأبو، نِحنا كَمان نَعيش حَياة جَديدَه.</verse>
				<verse number="5">إن بِقينا واحِد مَعاهو في موتو نِحنا كَمان بِنكون واحِد مَعاهو في قيامَتو.</verse>
				<verse number="6">عَشانّا بِنَعرِف دا، نَفسَنا القَديمَه إنصَلَبَت مَعاهو، عَلَشان يَوَقِّف قُوَّة جِسم الخَطيَّه، عَشان ما بِنكون خَدّامين لِلخَطيَّه بَعَد دا.</verse>
				<verse number="7">عَلَشان لَمّا واحِد يَموت، هو يَكون حُر مِن الخَطيَّه.</verse>
				<verse number="8">إذا مُتنا مَعَ المَسيح، نآمِن نِحنا بِنعيش كَمان مَعاهو.</verse>
				<verse number="9">بِنَعرِف المَسيح قام مِن بين المَيِّتين، و هو ما بِموت مَرَّه تانيَه أبَداً. الموت ما عِندو سُلطَه فوقو بَعَد دا.</verse>
				<verse number="10">الموت الهو مات، هو مات لِلخَطيَّه مَرَّه واحدَه، و الحَياة الهو يَعيشا، هو يَعيشا لِلَّه.</verse>
				<verse number="11">و كِدا كَمان، أحسِبو نُفوسكُم مَيِّتين لِلخَطيَّه، و لَكِن حَيين لِلَّه بِالمَسيح يَسُوع رَبَّنا.</verse>
				<verse number="12">عَلَشان كِدا، ما تَخَلّو الخَطيَّه تَملِك في جِسِمكُم البِموت فِشان تَطيعو شَهوَتو.</verse>
				<verse number="13">و ما تَدّو أعضاء جِسِمكُم لِلخَطيَّه عَشان تَعمِلو الشَّر، لَكِن أدّو نُفوسكُم لِلَّه زي ناس حَيين بَعَد ما كُنتو مَيِّتين. و أدّو أعضاء جِسِمكُم عَشان تَعمِلو بِر الله.</verse>
				<verse number="14">الخَطيَّه ما بِتكون سَيِدكُم، عَلَشانكُم ما تَعيشو تِحِت القانون، لَكِن تِحِت النِّعمَه.</verse>
				<verse number="15">بَعدين شِنو؟ بِنَعمِل خَطيَّه عَلَشان ما نَعيش تِحِت القانون، لَكِن تِحِت النِّعمَه؟ أبَداً!</verse>
				<verse number="16">ما بِتَعرِفو لَمّا تَدّو نُفوسكُم زي خَدّامين عَشان تَطيعو واحِد، إنتو بِالحَق خَدّامين ليهو التَطيعوهو؟ يا لِلخَطيَّه البِسوق لِلموت ولّا لِلطّاعَه البِسوق لِلبِر.</verse>
				<verse number="17">لَكِن شُكراً لِلَّه! إنتو الكُنتو خَدّامين لِلخَطيَّه قُبّال دا، طِعتو بِقُلوبكُم حَق التَّعليم القِبِلتوها.</verse>
				<verse number="18">عِندَكُم حُريّاتكُم مِن الخَطيَّه، و بِقيتو خَدّامين لِلبِر.</verse>
				<verse number="19">بَتكَلَّم بِكِلمات الزّول، عَلَشان، الضُّعف الفي جِسِمكُم. كُنتو تَدّو أعضاءكُم خَدّامين لِلنَّجاسَه و الشَّر الكَتير. كِدا كَمان هَسَّع أدّو أعضاءكُم خَدّامين لِلبِر و لِلقَداسَه.</verse>
				<verse number="20">لَمّا كُنتو خَدّامين لِلخَطيَّه، كُنتو حُرّين مِن البِر.</verse>
				<verse number="21">ياتا فايدَه كانَت عِندَكُم في الوَكِت داك مِن الحاجات الإنتو تَكونو خَجلانين مِنَّها هَسَّع؟ عَشان نِهايَة الحاجات دي، هي الموت.</verse>
				<verse number="22">لَكِن هَسَّع بِقيتو حُرّين مِن الخَطيَّه، و بِقيتو خَدّامين لِلَّه. و عِندَكُم فايدَه في القَداسَه، و النِّهايَه، حَياة أبَديَّه.</verse>
				<verse number="23">عَشان أُجرَة الخَطيَّه هي الموت، و لَكِن هَديَّة الله هي الحَياة الأبَديَّه بِالمَسيح يَسُوع رَبَّنا.</verse>
			</chapter>
			<chapter number="7">
				<verse number="1">يا أخوان، أنا بَكَلِّم النّاس البِعرِفو القانون. ما بِتَعرِفو، القانون عِندو سُلطَه فوق الزّول و هو حَي؟</verse>
				<verse number="2">عَشان المَرَه المِتزَوِّجَه مَربوطَه بِالقانون لِراجِلا و هو حَي. و لَكِن إذا راجِلا مات، هي حُرَّه مِن قانون العِرِس.</verse>
				<verse number="3">عَلَشان كِدا، إذا بِقَت لِراجِل تاني و راجِلا لِسَّع حَي، يَسَموها زانيَه. و لَكِن إذا راجِلا مات، هي حُرَّه مِن القانون، و ما تَكون زانيَه إذا إتزَوَّجَت راجِل تاني.</verse>
				<verse number="4">كِدا يا أخوان، إنتو كَمان مُتّو لِلقانون بِجِسِم المَسيح عَلَشان تَبقو لِتاني، ليهو القام مِن بين المَيِّتين، فِشان نَجيب ثِمار لِلَّه.</verse>
				<verse number="5">لَمّا كُنّا في الجِّسِم، القانون حَرَّك شَهوات الخَطيَّه الكانَت تَشتَغِل في أعضاء أجسامنا عَلَشان نَجيب ثِمار لِلموت.</verse>
				<verse number="6">لَكِن هَسَّع، نِحنا حُرّين مِن القانون، عَلَشان مُتنا لِلشّي الكان يَربُطنا. و فِشان دا، نَخدِم بِالطَّرِيق الجَّديد بِتاع الرّوح، ما بِالطَّرِيق القَديم بِتاع القانون المَكتوب.</verse>
				<verse number="7">بِنقول شِنو؟ القانون خَطيَّه؟ ما مُمكِن! لَكِنّي ما عِرِفتَ الخَطيَّه شِنو، إلّا بِالقانون. ما كُنتَ عِرِفتَ الطَّمَع، إذا القانون ما كان قال: ”ما تَطمَع.“</verse>
				<verse number="8">لَكِن الخَطيَّه آخَدَت فُرصَه بِالأمر، و عَمَلَت فِيني كُلّو نوع الشَّهوَه. عَشان الخَطيَّه بِدون القانون مَيِّتَه.</verse>
				<verse number="9">كُنتَ حَي مِن قُبّال، بِدون القانون. لَكِن، لَمّا الأمر جا، الخَطيَّه قامَت و أنا مُتَّ.</verse>
				<verse number="10">و الأمر، الكان لِلحَياة، هو جاب لَي الموت.</verse>
				<verse number="11">عَشان الخَطيَّه آخَدَت فُرصَه بِالأمر، و غَشّاني، و بيهو كَتَلني.</verse>
				<verse number="12">عَلَشان كِدا، القانون مُقَدَّس، و الأمر مُقَدَّس، و عادِل، و طَيب.</verse>
				<verse number="13">الطَّيب بِقى لَي موت؟ أبَداً! لَكِن الخَطيَّه آخَدَت الطَّيب، و جابَت لَي موت، عَلَشان تَوَرّي هي خَطيَّه. و كِدا بِالأمر، الخَطيَّه تَبقى خَاطيَه جِدّاً.</verse>
				<verse number="14">بِنَعرِف القانون روحي، و لَكِن أنا ما روحي، و باعوني تِحِت الخَطيَّه.</verse>
				<verse number="15">أنا ما بَفهَم الأنا بَعمِلو. عَشان أنا ما بَعمِل البَدورو، لَكِن البَكرَهو، داك أنا أعمِلو.</verse>
				<verse number="16">لَمّا بَسَوّي الما بَدورو، بَتَّفِق أن القانون طَيب.</verse>
				<verse number="17">عَلَشان كِدا، ما أنا بَعدو البَسَوّي كِدا، لَكِن الخَطيَّه السّاكنَه فِيني.</verse>
				<verse number="18">بَعرِف ما في حاجَه طَيبَه تَعيش فِيني، يَعني في جِسمي. عَشان عِندي الإرادَه أسَوّي الطَّيب، لَكِن ما بَقدَر أسَوّيهو.</verse>
				<verse number="19">أنا ما بَعمِل الخير البَدور أعمِلو، لَكِن بَعمِل الشَّر، الما بَدور أعمِلو.</verse>
				<verse number="20">و إذا كان بَعمِل الما عاوِز أعمِلو، بَعَد دا، مُش أنا البَعمِلو، لَكِن الخَطيَّه السّاكنَه فِيني.</verse>
				<verse number="21">كِدا، ألقى القانون دا، في نَفسي، لَمّا عاوِز أعمِل الخير، الشَّر في قِدامي.</verse>
				<verse number="22">عَشان بَكون مَبسوط بِقانون الله في جُوَّه نَفسي،</verse>
				<verse number="23">لَكِنّي أشوف قانون تاني في أعضائي. و هو يَحارِب قانون فِكري، و يَحبُسني لِقانون الخَطيَّه البِشتَغِل في أعضائي.</verse>
				<verse number="24">يا مُصيبتي! أنا الزّول المِسكين! مِنو بِخَلِّصني مِن الجِّسِم البِسوقني لِلموت دا؟</verse>
				<verse number="25">شُكراً لِلَّه بِرَبَّنا يَسُوع المَسيح! عَلَشان كِدا، مِن نَفسي أخدِم قانون الله بِعَقلي، و لَكِن بِالجِّسِم، أخدِم قانون الخَطيَّه.</verse>
			</chapter>
			<chapter number="8">
				<verse number="1">عَلَشان كِدا، ما في دينونَه هَسَّع عَلى ديل الفي المَسيح يَسُوع.</verse>
				<verse number="2">فِشان قانون روح الحَياة في المَسيح يَسُوع أدّاني حُرّيَّه مِن قانون الخَطيَّه و الموت.</verse>
				<verse number="3">الله عَمَل الما قِدِر يَعمِلو القانون، عَلَشان القانون كان ضَعيف بِسَبَب الجِّسِم. هو دان الخَطيَّه في الجِّسِم لَمّا رَسَّل إبنو في صورَة جِسِم الخَطيَّه فِشان الخَطيَّه.</verse>
				<verse number="4">الله عَمَل دا عَلَشان تَتِم فينا الواجِبات الطَّيبَه بِتاعَت القانون، نِحنا الما ماشين بِحَسَب الجِّسِم، لَكِن بِحَسَب الرّوح.</verse>
				<verse number="5">البِعيشو حَسَب الجِّسِم، هُم بِخَلّو بالُم بِحاجات الجِّسِم. و البِعيشو حَسَب الرّوح، بِخَلّو بالُم بِحاجات الرّوح.</verse>
				<verse number="6">فِكر الجِّسِم هو موت، لَكِن فِكر الرّوح هو حَياة و سَلام.</verse>
				<verse number="7">عَشان فِكر الجِّسِم يَحارِب الله. هو ما بِطيع قانون الله عَلَشانو ما بِقدَر يَطيعو.</verse>
				<verse number="8">و هُم الفي الجِّسِم ما بِقدَرو يَبسِطو الله.</verse>
				<verse number="9">لَكِن إنتو ما في الجِّسِم لَكِن في الرّوح، إذا روح الله ساكِن فيكُم. و إذا واحِد ما عِندو روح المَسيح، هو ما لِلمَسيح.</verse>
				<verse number="10">و لَكِن إذا كان المَسيح فيكُم، و لَو الجِّسِم مَيِّت بِسَبَب الخَطيَّه، الرّوح حَي بِسَبَب البِر.</verse>
				<verse number="11">و إذا كان الرّوح، القَوَّم يَسُوع مِن بين المَيِّتين، ساكِن فيكُم، القَوَّم المَسيح مِن بين المَيِّتين بِدّي حَياة لِأجسامكُم البِموتو، بِروحو السّاكِن فيكُم.</verse>
				<verse number="12">عَلَشان كِدا، يا أخوان، نِحنا ما مَديونين لِلجِّسِم عَشان نَعيش حَسَب الجِّسِم.</verse>
				<verse number="13">عَشان إذا تَعيشو حَسَب الجِّسِم، بِتموتو. و لَكِن إذا بِالرّوح تَكتُلو أعمال الجِّسِم، بِتعيشو.</verse>
				<verse number="14">كُلُّهُم روح الله بِقودُم، هُم أولاد الله.</verse>
				<verse number="15">عَشانكُم ما قِبِلتو روح البِيَعمِلكُم خَدّامين لِلخوف، لَكِن قِبِلتو الرّوح البِيَعمِلكُم أولاد. و بيهو نَكورِك: ”أبّا، يَعني يا أبو.“</verse>
				<verse number="16">الرّوح نَفسو يَشهَد لِأرواحنا نِحنا أولاد الله.</verse>
				<verse number="17">كِدا إذا نِحنا أولاد، بَعَد دا نِحنا وُرّاث كَمان، وُرّاث الله و وُرّاث مَعَ المَسيح. إذا كان نَتعَب مَعاهو، نِحنا بِنِتمَجَّد كَمان مَعاهو.</verse>
				<verse number="18">أفتَكِر ما بَقدَر أقيس أتعاب الزَّمَن الحاضِر بِالمَجد الماشي يَظهَر لينا.</verse>
				<verse number="19">عَشان الخَليقَه تِستَنّى بِرَجاء شَديد لِغايَة أولاد الله يَظهَرو.</verse>
				<verse number="20">عَشان الخَليقَه كانَت تِحِت سُلطتو، عَشان تَبقى بِدون فايدَه. و دا مُش بِإرادَة الخَليقَه، لَكِن بِسَبَب الله الخَتّاها تِحِت سُلطتو في الرَّجاء.</verse>
				<verse number="21">عَشان الخَليقَه نَفسا بِتكون عِندَها حُرّيَّه مِن عُبوديَّة الخَراب لِحُرِّيَّة مَجد أولاد الله.</verse>
				<verse number="22">نِحنا بِنَعرِف الخَليقَه كُلَّها تَكورِك مَعانا زي مِن الوَجَع الشَّديد بِتاعَت الحامِل لِغايَة هَسَّع.</verse>
				<verse number="23">و مُش دا بَس، لَكِن نِحنا كَمان، العِندَنا أوَّل ثِمار الرّوح، نِحنا نَبكي في نُفوسنا مُنتَظِرين لِلَّه اليَعمِلنا أولادو، يَعني فِداء أجسامنا.</verse>
				<verse number="24">عَشانّا بِالرَّجاء خَلَّصنا. لَكِن الرَّجاء النَقدَر نَشوفو، مُش رَجاء حَقيقي. مِنو يَنتَظِر لِلشّي الشّافو مِن قُبّال؟</verse>
				<verse number="25">لَكِن إذا عِندَنا رَجاء لِلما بِنشوفو لِسَّع، بِالصَّبر نِستَنّاهو.</verse>
				<verse number="26">و كِدا كَمان، الرّوح يَساعِد ضُعفنا. عَشانّا ما بِنَعرِف كيف نَصَلّي زي ما لازِم نَصَلّي. و لَكِن الرّوح نَفسو يَطلُب فِشانّا بِصوت بِفوت الكَلام.</verse>
				<verse number="27">و البِفَتِّش القُلوب بِيَعرِف فِكر الرّوح هو شِنو، عَلَشان الرّوح يَطلُب فِشان القِدِّسين بِحَسَب إرادَة الله.</verse>
				<verse number="28">نِحنا بِنَعرِف الله يَساعِد في كُلّو حاجَه لِخير النّاس البِحِبّوهو، الهو ناداهُم حَسَب تَرتيبو.</verse>
				<verse number="29">عَشان ديل الإختارُم الله مِن قُبّال، هو عَيَّنُم كَمان عَشان يَبقو زي إبنو، عَلَشان إبنو يَكون الأوَّل بين أخوان كَتيرين.</verse>
				<verse number="30">و ديل الإختارُم مِن قُبّال، هو ناداهُم كَمان، و ديل الناداهُم، هو بَرَّرُم كَمان، و البَرَّرُم ديل، هو مَجَّدُم كَمان.</verse>
				<verse number="31">بِنقول شِنو في دا؟ إذا كان الله مَعانا، مِنو يَكون ضِدَّنا؟</verse>
				<verse number="32">هو الما رَحَم عَلى إبنو المَخصوص، لَكِن أدّاهو فِشان كُلُّنا، كيف ما يَدينا مَعاهو كُلّو حاجَه؟</verse>
				<verse number="33">مِنو البِشتَكي عَلى مُختارين الله؟ الله هو اليَبَرِّر.</verse>
				<verse number="34">مِنو البِحكُم عَليهُم؟ المَسيح يَسُوع يَطلُب فِشانّا، و هو المات، لَكِن بِالأكتَر قام مِن بين المَيِّتين، و هو عَن يَمين الله.</verse>
				<verse number="35">مِنو بِقطَعنا عَن مَحَبَّة المَسيح؟ تَعب، ولّا ضيق، ولّا طَرد، ولّا جوع، ولّا عَشان نِحنا عَريانين، ولّا خَطَر، ولّا سيف؟</verse>
				<verse number="36">زي ما مَكتوب: ”نِحنا فِشانَك في خَطَر مِن الموت كُل النَّهار، و حَسبونا زي خِرفان لِلضَّبيحَه.“</verse>
				<verse number="37">لا، في كُل الحاجات دي نَغلِب غَلب كَبير بيهو الحَبّانا.</verse>
				<verse number="38">عَشانّي مِتأكِّد، لا موت، ولّا حَياة، ولّا مَلائكَه، ولّا سُلطات، ولّا قُوّات، ولّا حاجات في هَسَّع ولّا جايَه،</verse>
				<verse number="39">ولّا طول، ولّا غُرق، ولّا خَليقَه تانيَه، بِتَقدَر تَقطَعنا عَن مَحَبَّة الله الفي المَسيح يَسُوع رَبَّنا.</verse>
			</chapter>
			<chapter number="9">
				<verse number="1">أقول الحَق في المَسيح. ما بَكَضِّب. و ضَميري شاهِد لَي بِالرّوح القُدُس.</verse>
				<verse number="2">أنا عِندي حُزن شَديد في قَلبي و عِندي وَجَع ما بِقيف.</verse>
				<verse number="3">عَشان انا كُنتَ بَدور أكون أنا نَفسي مَلعون و مَقطوع عَن المَسيح عَشان خاطِر أخواني، جِنسي حَسَب الجِّسِم،</verse>
				<verse number="4">الهُم ناس إِسْرَائِيل. هو عَمَلُم أولادو، و ليهُم المَجد و الإتِّفاقات. و هو أدّاهُم القانون و الخِدمَه و الوُعود.</verse>
				<verse number="5">و ليهُم الأبَهات، و مِنَّهُم المَسيح بِحَسَب الجِّسِم، الهو فوق الكُل. الله مُبارَك لِلأبَد. آمين.</verse>
				<verse number="6">أنا ما بَقول الله ما عَمَل زي ما هو قال. عَلَشان مُش كُلُّهُم المِن إِسْرَائِيل هُم ناس إِسْرَائِيل بِالحَق.</verse>
				<verse number="7">مُش كُلُّهُم أولاد بِالحَق عَشان هُم مِن أهل بيت إِبْرَاهِيم. لَكِن، زي ما مَكتوب: ”بِإِسْحَاق أولادَك بِجو.“</verse>
				<verse number="8">يَعني مُش أولاد الجِّسِم هُم أولاد الله، لَكِن أولاد الوَعَد يَحسِبوهُم أولاد.</verse>
				<verse number="9">عَشان دي هي كِلمَة الوَعَد: ”أنا بَجي زي الوَكِت دا، و سَارَه تَجيب وَلَد.“</verse>
				<verse number="10">و مُش دا بَس، لَكِن رِفقَه كَمان حِملَت مِن واحِد، و هو إِسْحَاق، أبونا.</verse>
				<verse number="11">قُبّال ما الوَلَدين إتوَلَدو و لِسَّع ما عَمَلو كوَيس ولّا بَطّال قالو ليها: ”الكَبير ماشي يَخدِم الصَّغَير.“</verse>
				<verse number="12">عَلَشان تَرتيب الله بِحَسَب الإختِيار يَكون ثابِت، ما مِن الأعمال، لَكِن مِن الِبِنادي.</verse>
				<verse number="13">زي ما مَكتوب: ”حَبيت يَعْقُوب و كِرِهتَ عِيسُو.“</verse>
				<verse number="14">عَلَشان كِدا بِنقول شِنو؟ يِمكِن الله ما عادِل؟ أبَداً!</verse>
				<verse number="15">عَشانو يَقول لِمُوسَى: ”بَرحَم البَدور أرحَم، و بَشفِق عَلى البَدور أشفِق.“</verse>
				<verse number="16">عَلَشان كِدا هو ما سؤَال عَن إرادَة إنسان ولّا عَن تَعبو، لَكِن عَن رَحمَة الله.</verse>
				<verse number="17">عَشان الكِتاب يَقول لِفِرعون: ”أنا عَمَلتَك مَلِك بِالسَّبَب دا زاتو، عَلَشان أوَرّي قوَّتي فيك، و عَلَشان بِنادو بِإسمي في كُل الأرض.“</verse>
				<verse number="18">عَلَشان كِدا، الله يَرحَم الزّول الهو بِدور يَرحَمو، و يَقَوّي راس الزّول الهو بِدور يَقَوّيهو.</verse>
				<verse number="19">فِشان كِدا، واحِد بِقول لَي: ”لِشِنو الله يَقول عِندَنا غَلَط بَعَد دا؟ عَشان مِنو يَقدَر يَعاكِس إرَادَتو؟“</verse>
				<verse number="20">و لَكِن مِنو إنتَ، يا زول، حَتّى تَرُد عَلى الله كِدا؟ البُرمَه بِتقول ليهو العَمَلا: ”لِشِنو عَمَلتَني كِدا؟“</verse>
				<verse number="21">دَقّاق البُرام ما عِندو سُلطَه عَلى الطّين عَشان يَعمِل مِن حِتَّت طين حاجَه واحدَه لِلإحتِرام و تانيَه لِفايدَه يوميَّه؟</verse>
				<verse number="22">و كِدا كَمان بِالشّي العَمَلو الله. الله كان داير يَوَرّي زَعلو و يَبَيِّن قُوَّتو. و كِدا، هو إتحَمَّل بِصَبر كَتير بُرام غَضَبو جاهِزَه لِلخَراب.</verse>
				<verse number="23">و عَمَل دا عَلَشان يَوَرّي غِنى مَجدو عَلى بُرام رَحمَه جَهَّزا مِن قُبّال لِلمَجد،</verse>
				<verse number="24">و عَلينا نِحنا الهو نادانا، مُش مِن اليَهود بَس، لَكِن مِن الأُمَم كَمان.</verse>
				<verse number="25">زي ما يَقول في هُوشَع: ”بَسَمّيهُم شَعبي الما كان شَعبي، و بَسَمّيها مَحبوبَه الما كانَت مَحبوبَه.“</verse>
				<verse number="26">و: ”في المَكان القالو ليهُم فيهو: إنتو ما شَعبي، هُم هِناك بِسَمّوهُم أولاد الله الحَي.“</verse>
				<verse number="27">و إِشَعْيَاء يَنادي بِخُصوص إِسْرَائِيل: ”إذا كان عَدَد أولاد إِسْرَائِيل زي رَمل البَحَر، ما بِخلَص مِنَّهُم إلّا جُزو صَغَيِر.</verse>
				<verse number="28">عَشان الرَّب بِكَمِّل بِالتَّمام و بِسُرعَه حُكمو عَلى الأرض.“</verse>
				<verse number="29">زي ما إِشَعْيَاء مِن قُبّال قال: ”إذا كان الرَّب، القادِر عَلى كُلّو شي، ما خَلّى لينا أولاد، كُنّا بِقينا زي سَدوم و زي عَمورَه.“</verse>
				<verse number="30">عَلَشان كِدا بِنقول شِنو؟ الأُمَم الما يَطلُبو البِر، هُم حَصَّلو عَلى البِر، يَعني البِر البِإيمان.</verse>
				<verse number="31">لَكِن إِسْرَائِيل و هُم طَلَبو البِر بِحَسَب القانون ما حَصَّلو عَليهو.</verse>
				<verse number="32">و لِشِنو؟ عَشانُم ما طَلَبو داك بِالإيمان، لَكِن زي ما كان بِالأعمال. و وَقَعو عَلى حَجَر العَترَه.</verse>
				<verse number="33">مِثِل ما مَكتوب: ”شوف! أنا بَخُت في صِهيون حَجَر وقوع و صَخرَه نُزول، و البِآمِنو بيهو ما بِكون خَجلان.“</verse>
			</chapter>
			<chapter number="10">
				<verse number="1">يا أخوان، مَحَبَّة قَلبي و صَلاتي لِلَّه فِشان ناس إِسْرَائِيل، هي عَلَشان هُم يَخلَصو.</verse>
				<verse number="2">عَشانّي أشهَد ليهُم عِندَهُم غيرَه لِلَّه، لَكِن ما حَسَب المَعرِفَه.</verse>
				<verse number="3">و عَلَشانُم ما عِرفو بِر الله و طَلَبو أن يَثَبِّتو بِر نُفوسُم، هُم ما طاعو بِر الله.</verse>
				<verse number="4">عَشان المَسيح نِهايَة القانون، عَلَشان يَكون في بِر لِكُلّو واحِد البِآمِن.</verse>
				<verse number="5">و مُوسَى يَكتِب عَن البِر المِن القانون: ”الزّول البيَعمِلو يَعيش بيهو.“</verse>
				<verse number="6">لَكِن البِر المِن الإيمان يَقول كِدا: ”ما تَقول في قَلبَك، مِنو يَطلَع لِلسَّما؟ يَعني عَلَشان يَنَزِّل المَسيح.“</verse>
				<verse number="7">ولّا: ”مِنو يَنَزِّل لِلهاويَه؟ يَعني عَلَشان يَطَلِّع المَسيح مِن بين المَيِّتين؟“</verse>
				<verse number="8">لَكِن يَقول شِنو؟ ”الكِلمَه قَريبَه مِنَّك، في خَشمَك و في قَلبَك.“ يَعني كِلمَة الإيمان النَّبَشِّر بيها.</verse>
				<verse number="9">عَلَشان إذا إعتَرَفتَ بِخَشمَك بِالرَّب يَسُوع و آمَنتَ بِقَلبَك أن الله قَوَّمو مِن بين المَيِّتين، إنتَ بِتَخلَص.</verse>
				<verse number="10">عَشان الإنسان بِآمِنو بِالقَلب لِلبِر، و بِعتَرِف بِالخَشم عَشان يَخلَص.</verse>
				<verse number="11">زي ما الكِتاب يَقول: ”كُلّو واحِد بِآمِنو بيهو، ما بِكون خَجلان.“</verse>
				<verse number="12">عَشان ما في فارِق بين اليَهودي و الإغريقي، عَشان في رَب واحِد لِلكُل، و هو غَني لِكُل البِنادو ليهو.</verse>
				<verse number="13">فِشان: ”كُلّو واحِد الِبِنادي لِإسم الرَّب بِخلَص.“</verse>
				<verse number="14">و لَكِن كيف بِنادو لِلما آمَنو بيهو؟ و كيف بِآمِنو بِالما سِمِعوهو؟ و كيف بِسمَعو بِدون مُبَشِّر؟</verse>
				<verse number="15">و كيف بِبَشِّرو إذا ما يَرَسِّلوهُم؟ زي ما مَكتوب: ”شوف كيف جَميل كِرعين المُبَشِّرين بِحاجات كوَيسَه!“</verse>
				<verse number="16">و لَكِن مُش كُلُّهُم قِبلو الإنجيل. عَشان إِشَعْيَاء يَقول: ”يا رَب، مِنو صَدَّق خَبَرنا؟“</verse>
				<verse number="17">عَلَشان كِدا، الإيمان يَجي مِن الخَبَر، و الخَبَر بِكِلمَة المَسيح.</verse>
				<verse number="18">لَكِن أقول: يِمكِن ما سِمِعو؟ طَبَعاً سِمِعو! ”صوتُم مَرَق في كُل الأرض، و كلماتُم لِآخِر الدُّنيا.“</verse>
				<verse number="19">و أقول مَرَّه تانيَه، يِمكِن إِسْرَائِيل ما فِهمو؟ في الأوَّل مُوسَى يَقول: ”بَحَرِّكُّم لِلحَسَد مِن النّاس الهُم مُش أُمَّه، و بَزَعِّلكُم مِن أُمَّه ما فاهمَه.“</verse>
				<verse number="20">و كِدا إِشَعْيَاء يَقول بِدون خوف: ”الما طَلَبوني لِقوني، و وَرّيت نَفسي لِلنّاس الما سَألو عَنّي.“</verse>
				<verse number="21">لَكِن بِخُصوص إِسْرَائِيل، هو يَقول: ”النَّهار كُلّو مَدّيت إيديني لِشَعب مِخالِف و راسُم قَوّي.“</verse>
			</chapter>
			<chapter number="11">
				<verse number="1">فِشان كِدا أقول: ”يِمكِن الله أبى شَعبو؟“ أبَداً! عَشان أنا كَمان إِسْرَائِيلي مِن أولاد إِبْرَاهِيم مِن قَبيلَة بنْيَامِين.</verse>
				<verse number="2">الله ما أبى شَعبو العِرفو مِن قُبّال. ما بِتَعرِفو اليَقَول الكِتاب عَن إِيلِيَّا؟ كيف هو سأل الله كَتير ضِد إِسْرَائِيل و قال:</verse>
				<verse number="3">”يا رَب، كَتَلو أنبياك، و خَرَبو مَحَلّاتَك لِلضَّبيحَه. و بِقيت أنا وَحدي، و هُم يَطلُبو نَفسي عَشان يَكتُلوني.“</verse>
				<verse number="4">و الله رَدَّ عَليهو شِنو؟ ”حَفَظتو لِنَفسي سَبعَة آلاف راجِل ما رَكَعو لِبَعَل.“</verse>
				<verse number="5">و كِدا كَمان هَسَّع في بَعض مِن النّاس مُختارين حَسَب النِّعمَه.</verse>
				<verse number="6">و إذا كان بِالنِّعمَه، بَعَد دا ما بِالأعمال. عَشان إذا كان بِأعمال، نِعمَتو ما بِتكون نِعمَه صَحَيحَه.</verse>
				<verse number="7">و بَعَد دا شِنو؟ الطَّلَبو إِسْرَائِيل، ما أخَدوهو، لَكِن المُختارين أخَدوهو. و التّانيين روسينُم بِقو قَوّيَّه.</verse>
				<verse number="8">زي ما مَكتوب: ”الله أدّاهُم روح بَليد، و عُيون ما بِشوفو، و أضان ما بِسمَعو لِليوم دا.“</verse>
				<verse number="9">و دَاوُد يَقول: ”خَلّي تَرَبيظَتُم تَكون زي فَخ و شَبَكَه، و وقوع في خَطيَّه و أُجرَه ليهُم.</verse>
				<verse number="10">خَلّي عُيونُم يَكونو في ضُلُمَّه عَلَشان ما يَشوفو، و خَلّي ضُهورُم تَكون مَعَوَّجَه دايماً.“</verse>
				<verse number="11">مَرَّه تانيَه أقول: ”هُم قَرَّبو يَقَعو عَلَشان يَقَعو بِالتَّمام؟ ما مُمكِن!“ لَكِن بِذَنبُم، الخَلاص جا لِلأُمَم عَشان يَحَرِّك ناس إِسْرَائِيل لِلحَسَد.</verse>
				<verse number="12">لَكِن إذا ذَنبُم كان غِنى لِلدُّنيا، و خَسارَتُم غِنى لِلأُمَم، كيف بِالأكتَر لَمّا يَكونو كامِلين!</verse>
				<verse number="13">هَسَّع بَكَلِّمكُم، يا أُمَم، عَلَشان أنا رَسول لِلأُمَم، أنا بَمَجِّد خِدمَتي.</verse>
				<verse number="14">يِمكِن أحَرِّك شَعبي لِلحَسَد و بَخَلِّص بَعض مِنَّهُم.</verse>
				<verse number="15">عَشان بِالرَّفَض بِتاعُم، النّاس في الدُّنيا بِقو مُصالِحين مَعَ الله. عَلى كِدا، قُبولُم بِكون شِنو إلّا حَياة مِن بين المَيِّتين؟</verse>
				<verse number="16">إذا بَعَد العَجين البِقَدِّمو زي أوَّل ثِمار هو مُقَدَّس، العَجين كُلّو مُقَدَّس. و إن كان عِرق الشَّجَرَه مُقَدَّس، الفُروع كَمان مُقَدَّسَه.</verse>
				<verse number="17">و هُم قَطَعو بَعَض الفُروع مِن شَجَرَة الزّيتون، و جَمَعو ليها فَرَع مِن شَجَرَة زيتون الخَلا. إنتو الأُمَم زي شَجَرَة زيتون الخَلا، و هَسَّع عِندَكُم قِسِم في عِرق شَجَرَة الزّيتون، يَعني اليَهود، و قُوَّة حَياتا.</verse>
				<verse number="18">ما تَكون مِتكَبِّر عَلى الفُروع ديلاك. إن شَكَرتَ نَفسَك، فَكِّر في دا: إنتَ ما تَشيل العِرق، لَكِن العِرق يَشيلَك.</verse>
				<verse number="19">إنتَ بِتقول: ”قَطَعو الفُروع عَلَشان يَجمَعوني أنا.“</verse>
				<verse number="20">طَيب. لَكِن قَطَعوهُم عَلَشان ما كانو عِندَهُم إيمان، و إنتَ بِالإيمان تَقوم. ما تَكون مِتكَبِّر لَكِن خاف.</verse>
				<verse number="21">عَشان إذا كان الله ما خَلّى الفُروع الطَّبيعيَه تِستَمِر في الشَّجَرَه، هو ما بِخَلّيك تِستَمِر في الشَّجَرَه كَمان.</verse>
				<verse number="22">عَلَشان كِدا، شوف لُطف الله و شِدَّتو. الشِّدَّه عَلى الوَقَعو، لَكِن ليك لُطف الله إذا تِستَمِر في لُطفو، و إلّا بِقطَعوك كَمان.</verse>
				<verse number="23">و هُم إذا ما بِستَمِرّو بِدون إيمان، بِلِمّوهُم. عَشان الله قادِر يَلِمُّم مَرَّه تانيَه.</verse>
				<verse number="24">إنتو الأُمَم، زي فَرَع مِن شَجَرَة زيتون الخَلا، كان مَقطوع. و بَعدين، بِالعَكس لِلطَّبيعَه، الفَرَع كان مَجموع لِشَجَرَة الزّيتون الطَّيبَه. اليَهود زي شَجَرَة الزّيتون الطَّيبَه دي. و كِدا كيف ساهِل لِلَّه يَلِم الفُروع الطَّبيعيَه لِشَجَرَتُم المَخصوص.</verse>
				<verse number="25">عَشان أنا عاوِزكُم، يا أخوان، تَكونو فاهمين بِالسِّر دا، عَلَشان ما تَكونو شاطرين قِدّام نُفوسكُم. و قِسم مِن إِسْرَائِيل، روسينُم بِقو قَوّيَّه لِغايَة ما يَدخُل عَدَد كامِل مِن الأُمَم.</verse>
				<verse number="26">و كِدا، كُلّو إِسْرَائِيل بِخلَص، مِثِل ما مَكتوب: ”المُخَلِّص بِجي مِن صِهيون، و هو بِشيل الذَّنب مِن يَعْقُوب.</verse>
				<verse number="27">و دا هو إتِفاقي مَعاهُم لَمّا بَشيل مِنَّهُم خَطاياهم.“</verse>
				<verse number="28">بِخُصوص الإنجيل، هُم عُدوان فِشانكُم. لَكِن بِخُصوص الإختِيار، هُم مَحبوبين فِشان الأبَهات.</verse>
				<verse number="29">عَشان هَدايا الله و إختياراتو هي بِدون توبَه.</verse>
				<verse number="30">إنتو الأُمَم كُنتو في الوَكِت الفات ما تَطيعو الله، لَكِن هَسَّع قِبِلتو الرَّحمَه بِسَبَب مُخالَفَتُم.</verse>
				<verse number="31">و اليَهود ما بِطيعُو هَسَّع. لَكِن في الوَكِت الجّاي هُم بِشتَرِكو في رَحمَة الله عَليكُم.</verse>
				<verse number="32">عَشان الله رَبَط كُل النّاس في سِجِن المُخالَفَه، عَلَشان يَرحَم كُلُّهُم.</verse>
				<verse number="33">يا عَظَمَة غِنى الله! كيف غَريق حِكمَتو و مَعرِفتو! مِنو يَقدَر يَفَسِّر أحكامو؟ مِنو يَقدَر يَفهَم طُرُقو؟</verse>
				<verse number="34">”و مِنو عِرِف فِكر الرَّب؟ ولّا مِنو يَقدَر يَدّيهو نَصيحَه؟</verse>
				<verse number="35">مِنو يَقدَر يَدّي أي حاجَه لِلَّه، عَشان الله يَدفَع ليهو مَرَّه تانيَه؟“</verse>
				<verse number="36">عَشان كُل الحاجات، مِنّو، و بيهو، و ليهو. ليهو المَجد لِلأبَد! آمين.</verse>
			</chapter>
			<chapter number="12">
				<verse number="1">عَلَشان كِدا، أطلُب ليكُم، يا أخوان، بِمَراحِم الله، تَقَدِّمو أجسامكُم ضَبيحَه حَيَّه، مُقَدَّسَه، مَقبولَه قِدّام الله. و دي خِدمَتكُم المَعقولَه.</verse>
				<verse number="2">و ما تَكونو زي الزَّمَن دا، لَكِن إتغَيَّرو مِن جُوَّه بِأفكار جَديدَه. فِشان تَمتَحِنو إرادَة الله، إرَادَتو الكوَيسَه، و المَقبولَه، و الكاملَه.</verse>
				<verse number="3">بِسَبَب النِّعمَه الأدّاها لَي الله، بَقول لِكُلّو واحِد فيكُم، ما يَفتَكِر عَن نَفسو فوق ما لازِم يَفتَكِر. لَكِن يَفتَكِر عَن نَفسو بِحُكم عَديل، بِحَسَب قِياس الإيمان الأدّاهو ليهو الله.</verse>
				<verse number="4">نِحنا عِندَنا في جِسِم واحِد أعضاء كَتيرَه، و كُل الأعضاء ما عِندَهُم شُغل واحِد.</verse>
				<verse number="5">كِدا كَمان نِحنا الكَتيرين جِسِم واحِد في المَسيح، و أعضاء بَعَضَنا لِبَعض، كُلّو واحِد لِلتاني.</verse>
				<verse number="6">لَكِن عِندَنا هَدايا مُختَلِفَه، بِحَسَب النِّعمَه الأدّاها لينا. العِندو هَديَّة النُّبوَّه، خَليهو يَشتَغِل بيهو بِحَسَب إيمانو.</verse>
				<verse number="7">إذا هَديَّاتو الخِدمَه، خَليهو يَخدِم، ولّا التَعليم، خَليهو يَعَلِّم.</verse>
				<verse number="8">إذا هَديَّاتو كَلام الشَّجاعَه، خَليهو يَشَجِّع. البِدّي، خَليهو يَدّي و يَكون كَريم. العِندو سُلطَه، خَليهو يَشتَغِل شَديد. العِندو رَحمَه، خَليهو يَرحَم بِفَرَح.</verse>
				<verse number="9">خَلّي المَحَبَّه تَكون مُخلِصَه. أكرَهو البَطّال، أمسِكو بِالكوَيس.</verse>
				<verse number="10">حِبّو بَعضَكُم بَعض بِمَحَبَّه زي أخوان. إحتَرِمو بَعضَكُم بَعض.</verse>
				<verse number="11">ما تَكونو كَسلانين في الشُّغل. كونو حارّين في الرّوح. أخدِمو الرَّب.</verse>
				<verse number="12">كونو فَرحانين في الرَّجاء، أصبُرو في التَّعب، إستَمِرّو في الصَّلاه.</verse>
				<verse number="13">شارِكو مَعَ المُحتاجين بين القِدِّسين. أفتَحو بُيوتكُم لِلغَريبين.</verse>
				<verse number="14">بارِكو البِطرُدوكُم. بارِكو و ما تَلعَنو.</verse>
				<verse number="15">أفرَحو مَعَ الفَرحانين، و أبكو مَعَ الحَزنانين.</verse>
				<verse number="16">خَلّي تَكون عِندَكُم فِكرَه واحدَه بَعضَكُم بَعض. ما تَكونو مِتكَبِّرين، لَكِن أقبَلو النّاس المِتواضِعين. ما تَكونو شاطرين قِدّام نُفوسكُم.</verse>
				<verse number="17">ما تَدفَعو لِأي واحِد عَلى الشَّر بِالشَّر. فَكِّرو في الطَّيب قِدّام كُل النّاس.</verse>
				<verse number="18">إنتو نُفوسكُم أعمِلو كُل البِتَقدَرو عَلَشان تَعيشو بِسَلام مَعَ كُل النّاس.</verse>
				<verse number="19">ما تَنتَقِمو لِنُفوسكُم، يا أخوان، لَكِن أدّو مَكان لِزَعل الله، عَلَشان مَكتوب: ”الإنتِقام لَي. أنا بَدفَع، يَقول الرَّب.“</verse>
				<verse number="20">لَكِن إذا عَدوَّك جَاع، أدّيهو أكل. و إذا عَطَش، أدّيهو مويَه. عَشان إذا كان عَمَلتَ كِدا، هو بِكون خَجلان مِن عَمَلو.</verse>
				<verse number="21">ما تَخَلّي الشَّر يَغلِبَك، لَكِن أغلِب الشَّر بِالخير.</verse>
			</chapter>
			<chapter number="13">
				<verse number="1">خَلّي كُلّو واحِد يَطيع السَّلاطين البِحكُمو، عَلَشان ما في سُلطَه، إلّا مِن الله. عَشان الله ثَبَّت السَّلاطين المَوجودين.</verse>
				<verse number="2">عَلَشان كِدا، البِخالِف السُّلطان، يَخالِف تَرتيب الله. و النّاس البِعمِلو كِدا بِجيبو دينونَه لِنُفوسُم.</verse>
				<verse number="3">عَشان الخوف مِن السَّلاطين ما يَكون بِسَبَب العَمَل الكَويس، لَكِن بِالعَمَل البَطّال. إنتَ داير تَكون ما خايِف مِن السُّلطان؟ أعمِل الخير و هو بِشكُرَك.</verse>
				<verse number="4">عَشان هو خَدّام الله البيَعمِل الخير ليك. لَكِن إذا عَمَلتَ الشَّر، خاف، عَلَشانو ما يَشيل السّيف ساكِت. هو خَدّام الله، وَكيل العَدل، البِجيب غَضَب عَلى البيَعمِلو الشَّر.</verse>
				<verse number="5">عَلَشان كِدا، لازِم تَطيع السَّلاطين، مُش بِسَبَب الغَضَب، لَكِن كَمان بِسَبَب الضَّمير.</verse>
				<verse number="6">عَشان بِالسَّبَب دا، إنتو تَدفَعو الضَّرايب كَمان، فِشان هُم خَدّامين الله البِدّو وَكتُم كُلّو لِلشُّغل داك بِزاتو.</verse>
				<verse number="7">أدفَعو لِكُلُّهُم الإنتو مَديونين ليهُم. أدفَعو الضَّرايب، و المَحصول. و إحتَرِمو و شَرِّفو كُلُّهُم.</verse>
				<verse number="8">ما تَكونو مَديونين لِواحِد بِحاجَه إلّا يَحِب بَعضَكُم بَعض. عَشان البِحِب قَرِيبو، هو كَمَّل القانون.</verse>
				<verse number="9">الأوامِر: ”ما تَزني، ما تَكتُل، ما تَسرِق، ما تَطمَع،“ و إن كان في أمر تاني، هُم إتلَمّو في الكِلمَه دي: ”حِب قَريبَك زي نَفسَك.“</verse>
				<verse number="10">المَحَبَّه ما تَعمِل شَر لِلقَريب. عَشان كِدا، المَحَبَّه تَكَمِّل القانون.</verse>
				<verse number="11">و أعمِلو دا، و أفهَمو الوَكِت الحاضِر. السّاعَه جات عَشان تَقومو مِن النّوم. فِشان خَلاصنا هَسَّع قَريب مِن ما كان لَمّا آمَنّا في الأوَّل.</verse>
				<verse number="12">اللّيل قَرَّب يَفوت، و النَّهار قَرَّب يَجي. عَشان كِدا، خَلّونا نَسيب أعمال الضُّلُمَّه، و نَلبَس سِلاح النّور.</verse>
				<verse number="13">خَلّونا نَعيش بِالإحتِرام زي في النَّهار، ما بِالحَفلات البَطّالَه و السُّكر، ولّا بِالفَضيحَه و الخَراب، ولّا بِالمُشاكَلَه و الحَسَد.</verse>
				<verse number="14">لَكِن ألبَسو الرَّب يَسُوع المَسيح، و ما تَفَكِّرو في الجِّسِم عَشان تَكَمِّل شَهوَتو.</verse>
			</chapter>
			<chapter number="14">
				<verse number="1">و هو الضَّعيف في الإيمان، أقبَلوهو، و ما تَحكُمو الأفكار.</verse>
				<verse number="2">إيمان واحِد يَخَلِيهو ياكُل كُلّو حاجَه، لَكِن الضَّعيف بياكُل خُضارات بَس.</verse>
				<verse number="3">الزّول البياكُل كُلّو حاجَه ما يَحتَقِر الما بياكُل. و الزّول الما بياكُل كُلّو حاجَه ما يَحكُم عَلى البياكُل، عَشان الله قِبلو.</verse>
				<verse number="4">مِنو إنتَ حَتّى تَحكُم عَلى خَدّام واحِد تاني؟ عَشانو لِسيدو يَقيف ولّا يَقَع. و هو بِقيف، عَشان الرَّب قادِر يَثَبِّتو.</verse>
				<verse number="5">واحِد زول يَفتَكِر يوم واحِد أحسَن مِن التّاني، و زول تاني يَفتَكِر كُل الأيام سَوا. خَلّي كُلّو واحِد يَكون مِتأكِّد في فِكرو.</verse>
				<verse number="6">البِفتَكِر في يوم مَخصوص، يَعمِلو كِدا لِلرَّب. و البياكُل، لِلرَّب بياكُل، عَشان هو يَشكُر الله. و الما بياكُل، لِلرَّب ما بياكُل، و يَشكُر الله.</verse>
				<verse number="7">ما في واحِد مِنَّنا البِعِيش لِنَفسو بَراهو، و ما في واحِد اليَموت لِنَفسو بَراهو.</verse>
				<verse number="8">إذا نَعيش، لِلرَّب نَعيش. و إذا نَموت، لِلرَّب نَموت. كِدا، إذا نَعيش ولّا نَموت، لِلرَّب نِحنا.</verse>
				<verse number="9">و بِالسَّبَب دا، المَسيح مات و رَجَع لِلحَياة، عَشان يَكون الرَّب عَلى المَيِّتين و الحَيين.</verse>
				<verse number="10">لَكِن إنتَ، لِشِنو تَحكُم عَلى أخوك؟ و إنتَ كَمان، لِشِنو تَحتَقِر أخوك؟ عَشان كُلُّنا بِنقيف قِدّام كُرسي الله.</verse>
				<verse number="11">عَشان مَكتوب: ”و أنا حَي، يَقول الرَّب، كُلّو رُكبَه بِتَركَع لَي، و كُلّو لِسان بِتَشهَد لِلرَّب.“</verse>
				<verse number="12">عَلَشان كِدا، كُلّو واحِد مِنَّنا بِدّي حِساب لِلَّه عَن نَفسو.</verse>
				<verse number="13">فِشان كِدا، بَعَد دا، ما نَحكُم بَعَضَنا بَعض، و لَكِن أحكُمو بِدا، ما تَخُتّو لِلأخو حَجَر وقوع ولّا أي حاجَه التَّوَقِّفو في سِكّتو.</verse>
				<verse number="14">أنا عارِف و مِتأكِّد في رَب يَسُوع، ما في شي نَجِس بِنَفسو. لَكِن إذا واحِد يَحسِب أي شي نَجِس، بَعَد دا، هو نَجِس ليهو.</verse>
				<verse number="15">إن كان أخوك يِتحَيَّر بِسَبَب أكل إنتَ تاكلو، إنتَ ما تَمشي بَعَد دا في المَحَبَّه. ما تَكَسِّر بِأكلَك داك، الزّول المات المَسيح فِشانو.</verse>
				<verse number="16">ما تَخَلّو النّاس يِتكَلَّمو البَطّال عَلى الإنتو تَفتَكِروهو كوَيس.</verse>
				<verse number="17">عَشان مَلَكوت الله ما أكل ولّا شُرُب، لَكِن هو بِر و سَلام و فَرَح في الرّوح القُدُس.</verse>
				<verse number="18">عَشان البِخدِم المَسيح كِدا، هو يَبسِط الله و يَكون مَقبول بِالنّاس.</verse>
				<verse number="19">عَلَشان كِدا، خَلّونا نَتبَع الحاجات التَّعمِل السَّلام و الحاجات التَّشَدِّدنا بَعَضَنا بَعض.</verse>
				<verse number="20">ما تَكَسِّر عَمَل الله عَلَشان الأكل. كُلّو شي نَضيف، لَكِن هو شَر لِلزّول الياكُل و يَكون سَبَب وقوع في خَطيَّه لِلتّانيين.</verse>
				<verse number="21">أحسَن ما تَاكُل لَحَم ولّا تَشرَب خَمرَه ولّا تَعمِل أي شي اليَعمِل أخوك يَقَع.</verse>
				<verse number="22">الإيمان العِندَك في خُصوص الحاجات دي، خَليهو يَكون بين نَفسَك و بين الله. مُبارَك الزّول الما بِحكُم عَلى نَفسو في الفِكر الهو بِصَدِّق عَليهو.</verse>
				<verse number="23">لَكِن البِشِك في البياكُل، مَحكوم عَليهو، عَلَشان هو ما بياكُل بِالإيمان. و كُلّو شي المُش مِن الإيمان، هو خَطيَّه.</verse>
			</chapter>
			<chapter number="15">
				<verse number="1">نِحنا، القَوّيين، لازِم نَشيل ضُعف الضَّعيفين، و ما نَبسِط نُفوسنا.</verse>
				<verse number="2">خَلّي كُلّو واحِد مِنَّنا يَبسِط قَرِيبو لِخيرو عَشان يَشَدِّدو.</verse>
				<verse number="3">عَشان المَسيح ما عَجَب نَفسو، لَكِن زي ما هو مَكتوب: ”شَتِيمَة الشَّتَموك وَقَعَت عَلي.“</verse>
				<verse number="4">كُل الكان مَكتوب مِن قُبّال مَكتوب لِتَعليمنا، عَلَشان يَكون عِندَنا الرَّجاء بِالصَّبر و تَعزيات الكُتُب.</verse>
				<verse number="5">و إلَه الصَّبر و التَّعزيَه يَدّيكُم فِكرَه واحدَه بينكُم بِحَسَب المَسيح يَسُوع.</verse>
				<verse number="6">عَلَشان إنتو بِنَفس واحدَه و خَشم واحِد تَمَجِّدو الله أبو رَبَّنا يَسُوع المَسيح.</verse>
				<verse number="7">عَلَشان كِدا، أقبَلو بَعضَكُم بَعض، زي ما المَسيح قِبِلنا لِمَجد الله.</verse>
				<verse number="8">عَشان أقول ليكُم، المَسيح بِقى خَدّام الطَّهور فِشان حَق الله، حَتّى يَثَبِّت وُعود الله لِلأبَهات.</verse>
				<verse number="9">عَشان الأُمَم يَمَجِّدو الله فِشان رَحمَتو، زي ما هو مَكتوب: ”بِالسَّبَب دا بَمَجِّدَك في الأُمَم، و بَرَتِّل لِإسمَك.“</verse>
				<verse number="10">و يَقول كَمان: ”أفرَحو، يا أُمَم، مَعَ شَعبو.“</verse>
				<verse number="11">و كَمان: ”أحمَدو الرَّب، يا كُل الأُمَم، و أحمَدوهو، يا كُل الشُّعوب.“</verse>
				<verse number="12">و إِشَعْيَاء يَقول كَمان: ”عِرق يَسَّى بِجي، الواحِد البِقوم عَلَشان يَملِك عَلى الأُمَم. هو بِكون رَجاء الأُمَم.“</verse>
				<verse number="13">و إلَه الرَّجاء يَملاكُم كُلّو فَرَح و سَلام في الإيمان، عَلَشان تَزيدو في الرَّجاء بِقوَّة الرّوح القُدُس.</verse>
				<verse number="14">أنا نَفسي، يا أخواني، مِتأكِّد إنتو نُفوسكُم مَليانين كُلّو حاجَه طَيبَه، كاملين في كُلّو مَعرِفَه، قادرين يَعَلِّم بَعضَكُم بَعض.</verse>
				<verse number="15">و لَكِن كَتَبتَ ليكُم بِأكتَر شَجاعَه في بَعض مِن الأسئلَه، عَشان أذَكِّركُم بيها بِسَبَب النِّعمَه الأدّاني ليها الله.</verse>
				<verse number="16">و عَشان أكون خَدّام لِلمَسيح يَسُوع فِشان الأُمَم. و أبَشِّر خِدمَة الإنجيل زي قَسّيس، عَلَشان الأُمَم تَبقى هَدِيَّه مَقبولَه، مُقَدَّسَه بِالرّوح القُدُس.</verse>
				<verse number="17">عَلَشان كِدا، عِندي فَخر في المَسيح يَسُوع بِخِدمَتي لِلَّه.</verse>
				<verse number="18">أنا بَخاف أتكَلَّم بِحاجَه إلّا العَمَلو المَسيح بي عَلَشان الأُمَم يَطيعو الله، بِالكِلمَه و العَمَل،</verse>
				<verse number="19">بِقوَّة العَلامات و العَجايِب، بِقوَّة الرّوح القُدُس. كِدا بَشَّرتَ بِالتَّمام بِإنجيل المَسيح مِن أُورُشَلِيم و الحَواليها لِإِلِّيرِيكُون.</verse>
				<verse number="20">لَكِن تَرتيبي دايماً كان دا: عَشان أبَشِّر بِالإنجيل في المَحَل الفيهو إسِم المَسيح ما كان مَعروف. عَلَشان ما أبني عَلى أساس واحِد تاني.</verse>
				<verse number="21">لَكِن زي ما هو مَكتوب: ”الما خَبَّروهُم بيهو، بِشوفو، و الما سِمِعو، بِفهَمو.“</verse>
				<verse number="22">و دا هو السَّبَب الوَقَّفني مَرّات كَتيرَه مِن الجّاي ليكُم.</verse>
				<verse number="23">لَكِن هَسَّع ما عِندي مَكان بَعَد دا في البِلاد دي، و عِندي مَحَبَّه مِن سِنين كَتيرَه عَشان أشوفكُم.</verse>
				<verse number="24">و لَمّا أمشي لِأسبانيا، عِندي رَجاء أشوفكُم وَكِت ما بَمُر في طَرِيقي. و تَساعِدوني في سَفَري لِهِناك، بَعَد ما فِرِحتَ بِزِيارَتكُم وَكِت قَليل.</verse>
				<verse number="25">لَكِن هَسَّع أنا ماشي لِأُورُشَلِيم عَشان أخدِم القِدِّسين هِناك.</verse>
				<verse number="26">عَشان كان كوَيس في عُيون ناس مَكِدونيَّه و أَخَائِيَه تَلِمّو هَدِيَّه لِلمَساكين القِدِّسين الفي أُورُشَلِيم.</verse>
				<verse number="27">كان كوَيس في عُيونُم يَعمِلوهو. و بِالحَق كانو مَديونين ليهُم. الأُمَم إشتَرَكو في حاجاتُم الرّوحيَّه. عَلَشان كِدا، الأُمَم لازِم يَخدِموهُم بِالحاجات الجِّسميَّه.</verse>
				<verse number="28">و بَعَد ما تَمَّمتَ داك و سَلَّمتَ ليهُم المُساعَدَه، بَمشي لِأسبانيا و بَزوركُم في السِّكَّه.</verse>
				<verse number="29">أنا بَعرِف لَمّا أجي ليكُم، بَجي ليكُم بِبَرَكَه كاملَه مِن المَسيح.</verse>
				<verse number="30">أطلُب ليكُم، يا أخوان، بِرَبَّنا يَسُوع المَسيح و بِمَحَبَّة الرّوح، أن تَتعَبو مَعاي في الصَّلَوات لِلَّه فِشانّي.</verse>
				<verse number="31">صَلّو عَشان أخلَص مِن الما مؤمِنين في اليَهُودِيَّه، و عَشان خِدمَتي لِأُورُشَلِيم تَكون مَقبولَه لِلقِدِّسين هِناك.</verse>
				<verse number="32">عَلَشان كِدا، بَجي ليكُم بِفَرَح بِإرادَة الله، و بِتكون لَي راحَه مَعاكُم.</verse>
				<verse number="33">إلَه السَّلام مَعاكُم كُلُّكُم. آمين.</verse>
			</chapter>
			<chapter number="16">
				<verse number="1">بَحمَد ليكُم فيبي، أُخُتنا، خَدّامَة الكَنيسَه الفي كَنْخِرِيَا،</verse>
				<verse number="2">عَلَشان تَقبَلوها في الرَّب زي ما يِستَحِق لِلقِدِّسين. و تَساعِدوها في أي شي تَحتاج ليهو مِنَّكُم. عَشان هي ساعَدَت كَتيرين و ساعَدَتني أنا كَمان.</verse>
				<verse number="3">سَلِّمو عَلى بِرِيسْكِلا و أَكِيلَا المِشتَغِلين مَعاي في المَسيح يَسُوع،</verse>
				<verse number="4">الخاطَرو بِحَياتُم عَشانّي. و مُش أنا وَحدي بَشكُرُم، لَكِن كُلّو كَنايس الأُمَم كَمان.</verse>
				<verse number="5">سَلِّمو كَمان عَلى الكَنيسَه الفي بيتُم. سَلِّمو عَلى أَبَيْنِتُوس حَبيبي الهُوَ أوَّل ثِمار آسيا لِلمَسيح.</verse>
				<verse number="6">سَلِّمو عَلى مَرْيَم التِّعِبَت كَتير فِشانكُم.</verse>
				<verse number="7">سَلِّمو عَلى أَنْدَرُونِيكُوس و وَيُونِيَاس مِن أهل بيتي، المَحبوسين مَعاي. هُم مَعروفين بين الرُّسُل، و هُم كانو في المَسيح قُبّالي.</verse>
				<verse number="8">سَلِّمو عَلى أَمْبِلْيَاس، حَبيبي في الرَّب.</verse>
				<verse number="9">سَلِّمو عَلى أُورْبَانُوس، المِشتَغِل مَعانا في المَسيح و عَلى إستاخيس، حَبيبي.</verse>
				<verse number="10">سَلِّمو عَلى أَبُلِّس، المَقبول في المَسيح. سَلِّمو عَليهُم المِن أهل أَرِسْتُوبُولُوس.</verse>
				<verse number="11">سَلِّمو عَلى هِيرُودِيُون، واحِد مِن أهل بيتي. سَلِّمو عَليهُم المِن أهل نَرْكِيسُوس الهُم في الرَّب.</verse>
				<verse number="12">سَلِّمو عَلى تَرِيفَيْنَا و وَتَرِيفُوسَا التِّعِبو في الرَّب. سَلِّمو عَلى بَرْسِيس المَحبوبَه التِّعِبَت كَتير في الرَّب.</verse>
				<verse number="13">سَلِّمو عَلى روفُس المُختار في الرَّب، و عَلى أُمّو و هي أُمّي كَمان.</verse>
				<verse number="14">سَلِّمو عَلى أَسِينْكِرِيتُس، وَفِلِيغُون، وَهَرْمِس، وَبَتْرُوبَاس و وَهَرْمَاس و عَلى الأخوان المَعاهُم.</verse>
				<verse number="15">سَلِّمو عَلى فِيلُولُوغُوس و وَجُولِيَا و وَنِيرِيُوس و أُختو و وَأُولُمْبَاس و عَلى كُل القِدِّسين المَعاهُم.</verse>
				<verse number="16">سَلِّمو بَعضَكُم عَلى بَعض بِسَلام مُقَدَّس. كُلّو كَنايس المَسيح يَسَلِّمو عَليكُم.</verse>
				<verse number="17">أطلُب ليكُم، يا أخوان، تَخُتّو بالكُم لِليَعمِلو إنقِسامات و البِخُتّو في سِكَّتكُم مُخالِف التَّعليم الإتعَلَّمتوهو. خَلّوهُم.</verse>
				<verse number="18">عَشان ناس زي ديل ما بِخدِمو رَبَّنا المَسيح لَكِن بُطونُم. و بِالكِلمات الحِلوَه و كَلام الحَمد يَغِشّو قُلوب المُخلِصين.</verse>
				<verse number="19">عَشان كُل النّاس سِمِعو بِطاعَتكُم. و عَلَشان كِدا أنا مَبسوط بيكُم. و لَكِنّي دَايِركُم تَكونو فاهمين لِلخير و بُسَطاء لِلشَّر.</verse>
				<verse number="20">و إلَه السَّلام بِدُق الشّيطان تِحِت كِرعينكُم بَعَد شوَيَه. نِعمَة رَبَّنا يَسُوع المَسيح مَعاكُم.</verse>
				<verse number="21">يَسَلِّمو عَليكُم تِيمُوثَاوُس المِشتَغِل مَعاي، و لوكيوس و ياسون و سُسِبَترُس مِن أهل بيتي.</verse>
				<verse number="22">أنا تَرْتِيُوس، كاتِب الجَّواب دا، بَسَلِّم عَليكُم في الرَّب.</verse>
				<verse number="23">يَسَلِّم عَليكُم غَايُوس، الفَتَح بيتو لَي و لِلكَنيسَه كُلُّها. يَسَلِّم عَليكُم أَرَاسْتُس، المَسؤول عَلى خَزنَة المَدينَه و كُوَارْتُس الأخو.</verse>
				<verse number="24">نِعمَة رَبَّنا يَسُوع المَسيح مَعَ كُلُّكُم. آمين.</verse>
				<verse number="25">و لِلقادِر يَثَبِّتكُم حَسَب إنجيلي الأنا أبَشِّر بِيَسُوع المَسيح، و حَسَب السِّر الكان مَدسوس في الزَّمَن الأبَديَّه.</verse>
				<verse number="26">و لَكِن ظَهَر هَسَّع و خَبَّرو بيهو كُل الأُمَم بِالكُتُب النَّبَويَّه بِحَسَب الإلَه الأبَدي، عَشانُم يآمِنو و يَطيعوهو.</verse>
				<verse number="27">لِلَّه الفَهيم وَحدو، ليهو المَجد بِيَسُوع المَسيح لِلأبَد. آمين.</verse>
			</chapter>
		</book>
		<book number="46">
			<chapter number="1">
				<verse number="1">مِن بُولُس، المُختار عَشان يَكون رَسول لِيَسُوع المَسيح بِإرادَة الله، و مِن سُوسْتَانِيس الأخو.</verse>
				<verse number="2">لِكَنيسَة الله الفي كُورِنْثُوس، المُقَدَّسين في المَسيح يَسُوع، المُختارين عَشان يَكونو قِدِّيسين مَعَ كُل البِنادو لِإسم رَبَّنا يَسُوع المَسيح في كُلّو مَحَل، رَبُّم و رَبَّنا.</verse>
				<verse number="3">نِعمَه و سَلام ليكُم مِن الله أبونا و الرَّب يَسُوع المَسيح.</verse>
				<verse number="4">أشكُر الله في كُلّو وَكِت فِشانكُم، عَشان الله أدّاكُم النِّعمَه الفي يَسُوع المَسيح،</verse>
				<verse number="5">عَشان إنتو بِقيتو غَنيين فيهو، في كُلّو شي و في كُلّو كَلام و كُلّو مَعرِفَه.</verse>
				<verse number="6">و كِدا شَهادَتنا عَن المَسيح إتأكَّدَت فيكُم.</verse>
				<verse number="7">و عَشان كِدا إنتو ما ناقصين في أي هَدِيَّه مِن الرّوح، و إنتو مُستَنّين ظُهور رَبَّنا يَسُوع المَسيح.</verse>
				<verse number="8">هو بِشَدِّدكُم لِلآخِر بِدون لوم في يوم رَبَّنا يَسُوع المَسيح.</verse>
				<verse number="9">الله أمين، هو النّاداكُم لِشَرِكَة إبنو يَسُوع المَسيح رَبَّنا.</verse>
				<verse number="10">لَكِنّي أطلُب ليكُم، يا أخوان، بِإسم رَبَّنا يَسُوع المَسيح، كُلُّكُم تَقولو كَلام واحِد. و ما يَكون بينكُم أقسام، لَكِن تَفتَكِرو فِكِر واحِد بِعَقل واحِد.</verse>
				<verse number="11">عَشان أهل خُلُوِي خَبَّروني، يا أخواني، عَن الشَّكلات الفي بينكُم.</verse>
				<verse number="12">يَعني كُلّو واحِد مِنَّكُم يَقول: ”أنا لِبُولُس،“ ولّا: ”أنا لِأَبُلُّوس،“ ولّا: ”أنا لِبُطْرُس،“ ولّا: ”أنا لِلمَسيح.“</verse>
				<verse number="13">المَسيح إنقَسَم؟ بُولُس إنصَلَب عَشانكُم؟ بِإسم بُولُس إتعَمَّدتو؟</verse>
				<verse number="14">أشكُر الله أنا ما عَمَّدتَ واحِد مِنَّكُم إلّا كِرِيسْبُس و غَايُوس،</verse>
				<verse number="15">عَشان واحِد ما يَقول هو إتعَمَّد بِإسمي.</verse>
				<verse number="16">و كَمان عَمَّدتَ أهل بيت اسْتِفَانُوس. و فوق دا ما أتزَكَّر أنا عَمَّدتَ أي زول تاني.</verse>
				<verse number="17">عَشان المَسيح ما رَسَّلني لِأعَمِّد، لَكِن لِأبَشِّر بِالإنجيل، مُش بِكَلام شاطِر، عَشان صَليب المَسيح ما يَبقى بِدون فايدَه.</verse>
				<verse number="18">عَلَشان كِلمَة الصَّليب عِند البِموتو كَلام فاضي، لَكِن عِندَنا المُخَلَّصين هي قُوَّة الله.</verse>
				<verse number="19">عَشان مَكتوب: ”أنا بَخَسِّر حِكمَة العاقِلين، و أرفُض فَهم الفاهمين.“</verse>
				<verse number="20">وين الفَهيم؟ وين الكاتِب؟ وين المِشاكِل بِتاع الزَّمَن دا؟ الله ما عَمَل حِكمَة الدُّنيا دي تَبقى بَليدَه؟</verse>
				<verse number="21">عَشان إذا كان الدُّنيا، في حِكمَة الله، ما عِرِفَت الله بِالحِكمَه، إنبَسَط الله أن يَخَلِّص المؤمِنين بِبَلادَة البِشارَه.</verse>
				<verse number="22">عَلَشان اليَهود يَسألو عَلامات، و ناس إغريقيين يَطلُبو حِكمَه.</verse>
				<verse number="23">و لَكِن نِحنا نَبَشِّر بِالمَسيح المَصلوب، لِليَهود عَترَه و لِناس إغريقيين حاجَه بَليدَه.</verse>
				<verse number="24">لَكِن لِلمُختارين، يَهود و ناس إغريقيين، المَسيح هو قُوَّة الله و حِكمَة الله.</verse>
				<verse number="25">عَشان الشّي البَليد بِتاع الله عِندو حِكمَه أكتَر مِن حِكمَة النّاس، و ضُعف الله قَوّي مِن النّاس.</verse>
				<verse number="26">فَكِّرو في إختياركُم، يا أخوان، ما في كَتيرين مِنَّكُم الكُنتو فاهمين بِحَسَب الجِّسِم. ما في كَتيرين شَديدين، ما في كَتيرين مُحتَرمين.</verse>
				<verse number="27">لَكِن الله إختار الحاجات البَليدَه في الدُّنيا عَشان يَخَجِّل الفاهمين. و الله إختار الضَّعيفين في الدُّنيا عَشان يَخَجِّل الشَّديدين.</verse>
				<verse number="28">و الله إختار المِتواضِعين و المُحتَقرين في الدُّنيا، و الحاجات الما مَوجودَه، عَشان يَوَقِّف الحاجات المَوجودَه.</verse>
				<verse number="29">عَلَشان واحِد ما يَقدَر يَشكُر نَفسو قِدّام الله.</verse>
				<verse number="30">لَكِن إنتو عِندَكُم مِن الله حَياة في المَسيح. و هو بِقى لينا حِكمَه مِن الله، و بِر، و قَداسَه، و فِداء.</verse>
				<verse number="31">عَشان كِدا زي ما مَكتوب: ”العاوِز يَمَجِّد، خَليهو يَمَجِّد الرَّب.“</verse>
			</chapter>
			<chapter number="2">
				<verse number="1">و أنا، لَمّا جيت ليكُم، يا أخوان، ما جيت أبَشِّر بِشَهادَة الله بِكَلام عالي ولّا حِكمَه عَظيمَه.</verse>
				<verse number="2">عَشان ما كانَت إرادَتي أن أعرِف أي حاجَه بينكُم إلّا يَسُوع المَسيح و هو مَصلوب.</verse>
				<verse number="3">و أنا كُنتَ مَعاكُم في ضُعف و خوف و هَز كَتير.</verse>
				<verse number="4">و كَلامي و بِشارَتي ما كانو بِكَلام حَسَب حِكمَة الإنسان الفَهيم، لَكِن بِبيّنَة الرّوح و القُوَّه،</verse>
				<verse number="5">عَشان إيمانكُم ما بِكون بِحِكمَة النّاس، لَكِن بِقوَّة الله.</verse>
				<verse number="6">لَكِن نِتكَلَّم بِحِكمَه بين الكامِلين، و الحِكمَه دي ما مِن الزَّمَن دا، ولّا مِن مُديرين الزَّمَن دا، البِكونو بِدون فايدَه.</verse>
				<verse number="7">لَكِن نِتكَلَّم بِحِكمَة الله في السِّر، الحِكمَه المَدسوسَه الجَّهَّزا الله مِن قَبل الأزمان لِمَجدنا.</verse>
				<verse number="8">و لا واحِد مِن مُديرين الزَّمَن دا فِهِم دي. إذا كانو فِهموها، ما كانو صَلَبو رَب المَجد.</verse>
				<verse number="9">لَكِن زي ما هو مَكتوب: ”العين ما شافَتو، و الأضان ما سِمِعَت بيهو، و ما دَخَل فِكِر زول عَن كُل الجَّهَّزو الله لِلبِحِبّوهو.“</verse>
				<verse number="10">و الله وَرّاهو لينا بِروحو. عَشان الرّوح يَفَتِّش كُلّو حاجَه حَتّى حاجات الله الغَريقَه.</verse>
				<verse number="11">عَشان مِنو مِن النّاس، اليَعرِف أفكار الزّول إلّا روح الزّول الفيهو؟ و كِدا كَمان، و لا واحِد يَعرِف أفكار الله إلّا روح الله.</verse>
				<verse number="12">و نِحنا ما أخَدنا روح الدُّنيا، لَكِن الرّوح المِن الله، عَشان نَعرِف الحاجات الأدّاهُم لينا الله.</verse>
				<verse number="13">و نِتكَلَّم بيها كَمان، مُش بِكِلمات إتعَلَّمنا مِن حِكمَة الزّول، لَكِن بِالكِلمات الرّوح القُدُس يَعَلِّم. و نَتَرجِم الحاجات المِن الرّوح بِالكِلمات المِن الرّوح.</verse>
				<verse number="14">و لَكِن الزّول الما عِندو الرّوح ما يَقبَل حاجات روح الله، عَشان دي عِندو حاجَه بَليدَه. و هو ما بِقدَر يَعرِفا، عَشان الحاجات دي مَفهومَه بِالرّوح.</verse>
				<verse number="15">الإنسان الرّوحي يَحكُم في كُلّو حاجَه، لَكِن النّاس ما بِقدَرو يَفهَموهو.</verse>
				<verse number="16">مِنو بِيَعرِف فِكِر الرَّب عَشان يَعَلِّمو؟ لَكِن نِحنا عِندَنا فِكِر المَسيح.</verse>
			</chapter>
			<chapter number="3">
				<verse number="1">و أنا، يا أخوان، ما قِدِرتَ أكَلِّمكُم زي ناس روحيين، لَكِن زي ناس جِسميين، زي أطفال صُغار في المَسيح.</verse>
				<verse number="2">أدّيتكُم لَبَن عَشان تَشرَبو، مُش أكل. عَشان لِسَّع ما قِدِرتو تاكلوهو. و هَسَّع كَمان ما بِتَقدَرو.</verse>
				<verse number="3">عَشانكُم لِسَّع ناس جِسميين، عَشان إذا كان فيكُم حَسَد و شَكلَه، إنتو ما ناس جِسميين و ماشين حَسَب ناس الدُّنيا؟</verse>
				<verse number="4">لَمّا واحِد يَقول: ”أنا لِبُولُس،“ و التّاني: ”أنا لِأَبُلُّوس،“ إنتو ما ناس جِسميين؟</verse>
				<verse number="5">عَلَشان مِنو أَبُلُّوس، و مِنو بُولُس؟ هُم خَدّامين، و إنتو آمَنتو بِواسِطَتُم زي ما الرَّب أدّا لِكُلّو واحِد.</verse>
				<verse number="6">أنا زَرَعتَ، و أَبُلُّوس أدّاها مويَه، لَكِن الله، هو الكان بِزيدو.</verse>
				<verse number="7">عَشان كِدا، المُزارِع ما حاجَه ولّا البِدّيها مويَه، لَكِن الله البِزيدو.</verse>
				<verse number="8">و المُزارِع و البِدّيها مويَه هُم واحِد، و كُلّو واحِد بياخُد أُجرَتو بِحَسَب شُغلو.</verse>
				<verse number="9">عَشان نِحنا عامِلين مَعَ الله، و إنتو زِراعَة الله، بُنا الله.</verse>
				<verse number="10">أنا، بِحَسَب النِّعمَه الأدّاني الله، زي بَناء شاطِر، خَتّيت أساس، و تاني يَبني عَليهو. خَلّي كُلّو واحِد يَشوف كيف يَبني عَليهو.</verse>
				<verse number="11">عَشان واحِد ما بِقدَر يَخُت أساس تاني إلّا المَختوت، و هو يَسُوع المَسيح.</verse>
				<verse number="12">لَكِن إن كان واحِد يَبني عَلى الأساس دا دَهَب، ولّا فِضَّه، ولّا حَجَر غالي، ولّا خَشَب، ولّا دِريس، ولّا قَش،</verse>
				<verse number="13">عَمَل كُلّو واحِد بِبقى بايِن. عَشان اليوم بِوَرّيهو، و هو يَبَيِّن بِالنّار. و النّار بِتَمتَحِن عَمَل كُلّو واحِد هو مِن ياتو نوع.</verse>
				<verse number="14">إذا كان عَمَل أي زول البَناهو عَلى الأساس بِقعُد، هو بياخُد أُجرَه.</verse>
				<verse number="15">إذا كان النّار أكَلَت عَمَل واحِد، دا بِكون ليهو خَسارَه، لَكِن هو يَخلَص، و لَكِن زي مِن النّار.</verse>
				<verse number="16">ما بِتَعرِفو إنتو هيكَل الله، و روح الله يَسكُن فيكُم؟</verse>
				<verse number="17">كان واحِد يَخرَب هيكَل الله، الله بِخرَبو، عَشان هيكَل الله مُقَدَّس، و إنتو الهيكَل داك.</verse>
				<verse number="18">ما تَخَلّي واحِد يَغِش نَفسو. إذا أي واحِد فيكُم يَفتَكِر هو عِندو حِكمَه في الزَّمَن دا، خَليهو يَبقى بَليد، عَشان يَكون عِندو حِكمَه.</verse>
				<verse number="19">عَشان حِكمَة الدُّنيا دي، هي حاجَه بَليدَه قِدّام الله. عَشان مَكتوب: ”هو ياخُد الشّاطرين بِغِشُّم.“</verse>
				<verse number="20">و كَمان: ”الرَّب يَعرِف أفكار الفاهمين بِدون فايدَه.“</verse>
				<verse number="21">عَلى كِدا، ما تَخَلّي و لا واحِد يَفخَر بِالنّاس، عَشان عِندَكُم كُلّو شي.</verse>
				<verse number="22">إذا كان بُولُس ولّا أَبُلُّوس ولّا بُطْرُس ولّا الدُّنيا ولّا الحَياة ولّا الموت ولّا الوَكِت القَريب ولّا الجّاي، عِندَكُم كُلّو حاجَه.</verse>
				<verse number="23">و إنتو لِلمَسيح، و المَسيح لِلَّه.</verse>
			</chapter>
			<chapter number="4">
				<verse number="1">خَلّي الزّول يَحسِبنا زي خَدّامين المَسيح و وُكَلا أسرار الله.</verse>
				<verse number="2">و كَمان الوَكيل لازِم يَكون أمين.</verse>
				<verse number="3">لَكِن دي حاجَه صَغَيرَه مَعاي إذا إنتو تَحكُمو فِيني ولّا مَحكَمَة النّاس تَحكُم فِيني. أنا ما أحكُم في نَفسي كَمان.</verse>
				<verse number="4">ما بَعرِف حاجَه عَلى نَفسي، لَكِن عَشان كِدا أنا ما بِدون ذَنب، لَكِن اليَحكُم فِيني هو الرَّب.</verse>
				<verse number="5">فِشان كِدا، ما تَحكُمو في حاجَه قُبّال الوَكِت، قُبّال ما الرَّب يَجي. هو بِجيب لِلنّور الحاجات الهَسَّع مَدسوسَه في الضَّلام، و بِوَرّي أفكار القُلوب. في الوَكِت داك، كُلّو واحِد بِقبَل حَمدو مِن الله.</verse>
				<verse number="6">عَشان خاطِركُم يا أخوان، خَتّيت دا كُلّو عَلى نَفسي و عَلى أَبُلُّوس، زي مَثَل عَشان تِتعَلَّمو مِنَّنا أن ما تَفَكِّرو في النّاس فوق ما الكِتاب يَقول. و كِدا إنتو ما بِتكونو مِتكَبِّرين الواحِد فوق التّاني.</verse>
				<verse number="7">عَشان مِنو عَمَل فارِق بينكُم؟ و عِندَك شِنو الما قِبِلتو؟ إذا قِبِلتو، لِشِنو تَشكُر نَفسَك زي إنتَ ما قِبِلتو؟</verse>
				<verse number="8">مِن قُبّال شَبِعتو، مِن قُبّال بِقيتو غَنيين، بِدونَنا بِقيتو مُلوك. و أنا بَكون مَبسوط إذا كان كِدا و إنتو مَلَكتو، عَشان نَملِك مَعاكُم كَمان.</verse>
				<verse number="9">عَشان أفتَكِر الله أدّانا المَحَل الفي الآخِر زي المَحكوم عَلينا بِالموت. عَشانّا بِقينا مَنظَر لِلدُّنيا و لِلمَلائكَه و لِلنّاس.</verse>
				<verse number="10">نِحنا بَليدين فِشان المَسيح، لَكِن إنتو فاهمين في المَسيح. نِحنا ضَعيفين لَكِن إنتو قَوّيين، إنتو مُحتَرمين لَكِن نِحنا بِدون إحتِرام.</verse>
				<verse number="11">لِغايَة هَسَّع نَجوع و نَعطَش، و نَلبَس هِدوم قَديم، و يَضرُبونا، و ما عِندَنا بيت.</verse>
				<verse number="12">و نَتعَب مِشتَغِلين بِإيدينا. هُم يَشتِمونا، و نِحنا نَبارِك. يَطرُدونا، و نِحنا نِتحَمَّل.</verse>
				<verse number="13">لَمّا يَكَضِّبو عَلينا، نَرُد بِكَلام لَطيف. بِقينا زي الحاجات الخَربانَه بِتاعَت الدُّنيا و وَساخَه كُلّو حاجَه لِغايَة هَسَّع.</verse>
				<verse number="14">ما بَكتِب دا عَشان أخَجِّلكُم، لَكِن أحَزِّركُم مِثِل أولادي المَحبوبين.</verse>
				<verse number="15">عَشان إن كان عِندَكُم عَشَرَة آلاف مِن المُعَلِّمين في المَسيح، ما عِندَكُم أبَهات كَتيرين. عَشان أنا بِقيت أبوكُم في المَسيح يَسُوع بِالإنجيل.</verse>
				<verse number="16">و أطلُب ليكُم تَعمِلو زي ما أنا بَعمِل.</verse>
				<verse number="17">عَشان كِدا رَسَّلتَ ليكُم تِيمُوثَاوُس، إبني الحَبيب و الأمين في الرَّب. و هو بِذَكِّركُم بِطُرُقي في المَسيح زي ما بَعِلِّم في كُلّو مَحَل في كُلّو كَنيسَه.</verse>
				<verse number="18">بَعض مِنَّكُم بِقيتو مِتكَبِّرين و تَفتَكِرو أنا ما بَجيكُم.</verse>
				<verse number="19">لَكِنّي بَجيكُم قَوام إن شاء الرَّب، و بَعرِف مُش كَلام المَتكَبِّرين، لَكِن قُوَتُم.</verse>
				<verse number="20">عَلَشان مَلَكوت الله مُش بِالكَلام، لَكِن بِالقُوَّه.</verse>
				<verse number="21">إنتو دايرين شِنو؟ بَجي ليكُم بِعَصايَه؟ ولّا بِالمَحَبَّه و روح لَطيف؟</verse>
			</chapter>
			<chapter number="5">
				<verse number="1">بِالحَق يَخَبِّرونا في بينكُم زِنا، و زِنا مِن النوع الما بِكون في بين الأُمَم، لِغايَة ما الزّول عِندو مَرَة أبوهو.</verse>
				<verse number="2">و إنتو لِسَّع مِتكَبِّرين. لِشِنو ما تَكونو حَزنانين و تَشيلو مِن وَسِطكُم الرّاجِل العَمَل دا؟</verse>
				<verse number="3">أنا ما مَعاكُم في الجِّسم، لَكِن أنا مَعاكُم في الرّوح. مِن قُبّال أنا حَكَمتَ عَلى الرّاجِل العَمَل العَمَل دا، زي ما أنا في.</verse>
				<verse number="4">و لَمّا إنتو و روحي مِتلَمين بِإسم رَبَّنا يَسُوع، مَعَ قُوَّة رَبَّنا يَسُوع،</verse>
				<verse number="5">إنتو تَسَلِّمو الرّاجِل دا لِلشّيطان لِخَراب الجِّسم، عَشان روحو تَخَلَص في يوم الرَّب يَسُوع.</verse>
				<verse number="6">كِبِركُم ما كوَيس. ما بِتَعرِفو خَميرَه صَغَيرَه تَخَمِّر العَجين كُلّو؟</verse>
				<verse number="7">أُخدو مِنَّكُم الخَميرَه القَديمَه عَلَشان تَكونو عَجين جَديد، زي ما إنتو بِالحَق عيش بِدون خَميرَه. عَشان المَسيح، الحَمَل بِتاع عيد الفِصَح، إنضَبَح فِشانّا.</verse>
				<verse number="8">عَشان كِدا خَلّونا نَعَيِّد مُش بِخَميرَه قَديمَه، يَعني خَميرَة الذَّنب و الشَّر. لَكِن نَعَيِّد بِالعيش البِدون خَميرَه، يَعني عيش الإخلاص و الحَق.</verse>
				<verse number="9">كَتَبتَ ليكُم في جَوابي أن ما تِتلَمّو مَعَ النّاس البيَعمِلو الزِّنا.</verse>
				<verse number="10">أنا ما كُنتَ بَتكَلَّم عَن زانيين الدُّنيا دي، ولّا الطَّمّاعين ولّا الحَراميَه، ولّا اليَعبُدو الأصنام. عَشان إذا كان عَمَلتو كِدا، لازِم تَمرُقو مِن الدُّنيا.</verse>
				<verse number="11">لَكِن هَسَّع بَكتِب ليكُم، ما تِتلَمّو مَعَ واحِد البِسَمّوهو أخو، إذا هو بيَعمِل زِنا ولّا هو طَمّاع، ولّا يَعبُد الأصنام، ولّا شَتَّم، ولّا مَرّاسي، ولّا حَرامي. و ما تاكلو مَعَ واحِد زي دا.</verse>
				<verse number="12">عَشان دا شُغلي أحكُم عَليهُم المِن بَرَّه؟ ديل المِن جُوَّه، إنتو ما بِتَحكُمو عَليهُم؟</verse>
				<verse number="13">الله هو اليَحكُم عَليهُم المِن بَرَّه. أطرُدو الزّول الشَّرّير مِن بينكُم.</verse>
			</chapter>
			<chapter number="6">
				<verse number="1">لَمَّن واحِد فيكُم عِندو شَكوى عَلى أخو، ما يَخاف يَرفَع قَضيَّه قِدّام الظّالِمين بَدَل أن يَرفَعا قِدّام القِدِّسين؟</verse>
				<verse number="2">ما بِتَعرِفو القِدِّسين بِحكُمو عَلى الدُّنيا؟ و إن كان إنتو بِتَحكُمو عَلى الدُّنيا، ما بِتَقدَرو تَحكُمو عَلى القَضايا الصَّغَيرَه؟</verse>
				<verse number="3">ما بِتَعرِفو بِنَحكُم مَلائكَه؟ و بِالأكتَر حاجات الحَياة دي.</verse>
				<verse number="4">إذا عِندَكُم قَضايا في حاجات الحَياة دي، لِشِنو تَختارو قُضاة مِن الما مُحتَرمين في الكَنيسَه؟</verse>
				<verse number="5">أقول دا عَشان بِتكونو خَجلانين. صَحيح ما في راجِل فَهيم و لا واحِد بينكُم، البِقدَر يَحكُم بين أخوانو؟</verse>
				<verse number="6">لَكِن الأخو يَرفَع قَضيَّه عَلى الأخو، و داك قِدّام الما مؤمِنين.</verse>
				<verse number="7">هَسَّع بِالحَق فيكُم عيب عَشان عِندَكُم قَضايا بَعضَكُم مَعَ بَعض. لَكِن لِشِنو ما تَكونو مَظلومين، لِشِنو ما تَخَلّوهُم يَغِشّوكُم؟</verse>
				<verse number="8">بِالعَكس إنتو تَظلِمو و تَغِشّو، و داك لِلأخوان.</verse>
				<verse number="9">ما بِتَعرِفو الظّالمين ما بِيورَثو مَلَكوت الله؟ ما تَغِشّو نُفوسكُم. لا أخلاقُم بَطّالَه، ولّا اليَعبُدو أصنام، ولّا البيَعمِلو زِنا، ولّا المَخَنَّس ولّا اللّوطي،</verse>
				<verse number="10">ولّا الحَراميَه، ولّا الطَّمّاعين، ولّا السَّكرانين، ولّا الشَّتَّامين، ولّا السَّرّاقين بِيورَثو مَلَكوت الله.</verse>
				<verse number="11">و بَعض مِنَّكُم كانو زي داك. لَكِن كُنتو مَغسولين، إتقَدَّستو، إتبَرَّرتو بِإسم الرَّب يَسُوع المَسيح و بِروح إلَهنا.</verse>
				<verse number="12">”أنا عِندي إذِن لِكُل الحاجات،“ لَكِن كُل الحاجات ما مُساعَدَه. ”عِندي إذِن لِكُل الحاجات،“ لَكِن ما بَبقي خَدّام لِأي حاجَه.</verse>
				<verse number="13">”الأكل لِلبَطُن و البَطُن لِلأكل،“ و الله بِخرَبُم الإتنين. الجِّسم مُش لِلزِّنا لَكِن لِلرَّب، و الرَّب لِلجِّسم.</verse>
				<verse number="14">الله قَوَّم الرَّب مِن بين المَيِّتين، و بِقَوِّمنا كَمان بِقُوَّتو.</verse>
				<verse number="15">ما بِتَعرِفو أجسامكُم هُم أعضاء المَسيح؟ عَلَشان كِدا باخُد أعضاء المَسيح و أعمِلُم أعضاء زانيَه؟ أبَداً!</verse>
				<verse number="16">ما بِتَعرِفو اليَجمَع نَفسو لِزانيَه هو جِسِم واحِد مَعاها؟ عَشان مَكتوب: ”يَكونو الأتنين جِسِم واحِد.“</verse>
				<verse number="17">و لَكِن اليَجمَع نَفسو لِلرَّب، هو روح واحِد مَعاهو.</verse>
				<verse number="18">أجرو مِن الزِّنا. كُلّو خَطيَّه اليَعمِلا الإنسان، هي بَرَّه مِن الجِّسِم. لَكِن اليَعمِل زِنا، يَعمِل خَطيَّه ضِد جِسمو.</verse>
				<verse number="19">ما بِتَعرِفو جِسِمكُم هو هيكَل الرّوح القُدُس الفيكُم، القِبِلتوهو مِن الله؟ و إنتو مُش لِنُفوسكُم.</verse>
				<verse number="20">كُنتو مُشتَرين بِتَمَن. عَلَشان كِدا، مَجِّدو الله في جِسِمكُم.</verse>
			</chapter>
			<chapter number="7">
				<verse number="1">هَسَّع عَن الحاجات الإنتو كَتَبتو لَي. طَيب لِلرّاجِل ما يِتزَوَّج.</verse>
				<verse number="2">لَكِن بِسَبَب الزِّنا، خَلّي كُلّو واحِد تَكون عِندو مَرَتو، و لِكُلّو واحدَه راجِلا.</verse>
				<verse number="3">الرّاجِل لازِم يَدّي لِلمَرَه حَقّا بِتاع العِرِس، و كِدا كَمان المَرَه لِراجِلا.</verse>
				<verse number="4">المَرَه ما عِندَها سُلطَه عَلى جِسِما لَكِن الرّاجِل عِندو. و كِدا كَمان الرّاجِل ما عِندو سُلطَه عَلى جِسمو لَكِن المَرَه عِندَها.</verse>
				<verse number="5">ما تابا واحِد فيكُم التّاني، إلّا يَكون بِإتِّفاق لِوَكِت، عَشان تَدّو نُفوسكُم لِلصَّلاه. و بَعدين تِتلَمّو سَوا مَرَّه تانيَه، عَشان الشّيطان ما يَجَرِّبكُم، لَمّا ما عِندَكُم قُوَّه عَلى نُفوسكُم.</verse>
				<verse number="6">و لَكِن أقول دا عَشان أدّيكُم إذِن، ما عَشان أدّيكُم أمر.</verse>
				<verse number="7">أنا داير كُل النّاس يَكونو زي ما أنا. لَكِن كُلّو واحِد عِندو هَديتو المَخصوص مِن الله. الواحِد كِدا و التّاني كِدا.</verse>
				<verse number="8">و لَكِن أقول لِلما مِتزَوِّجين و الأرامِل، كوَيس ليهُم إذا يِستَمِرّو يَعِيشو زي ما أنا كَمان.</verse>
				<verse number="9">و لَكِن إذا كان ما يَقدَرو يَمسِكو نُفوسُم، خَلّوهُم يِتزَوَّجو، عَشان العِرِس أحسَن مِن أن يَحرَقو بِالشَّهوَه.</verse>
				<verse number="10">لَكِن لِلمِتزَوِّجين عِندي أمر، مُش أنا، لَكِن الرَّب: المَرَه ما تَخَلّي راجِلا.</verse>
				<verse number="11">و إن مَشَت مِنّو، خَلِيها تِستَنّى ما مِتزَوِّجَه، ولّا خَلِيها تَصالِح راجِلا. و الرّاجِل ما يَطَلِّق مَرَتو.</verse>
				<verse number="12">لَكِن التّانيين أقول ليهُم، أنا، مُش الرَّب، إذا كان أخو عِندو مَرَه ما مِآمِنَه، و هي عاوزَه تَعيش مَعاهو، هو ما يَطَلِّقا.</verse>
				<verse number="13">و المَرَه العِندَها راجِل ما مؤمِن، و هو عاوِز يَسكُن مَعاها، هي ما تَطَلِّقو.</verse>
				<verse number="14">عَشان الرّاجِل الما مؤمِن مُقَدَّس في المَرَه، و المَرَه الما مِآمِنَه مُقَدَّسَه في الرّاجِل. و كان ما كِدا، أولادكُم نَجِسين. لَكِن هَسَّع هُم مُقَدَّسين.</verse>
				<verse number="15">و لَكِن إذا الما مؤمِن مَشى، خَليهو يَمشي. الأخو ولّا الأُخُت ما مَربوط في حاجَه زي دي. عَشان الله نادانا لِلسَّلام.</verse>
				<verse number="16">كيف بِتَعرِفي، يا مَرَه، إذا كان تَخَلِّصي راجِلِك. ولّا كيف بِتَعرِف، يا راجِل، إن كان تَخَلِّص مَرَتَك؟</verse>
				<verse number="17">عَلى كُلّو حال، خَلّي كُلّو واحِد يَمشي زي ما الله قَسَم لِكُلّو واحِد، زي ما الرَّب نادى كُلّو واحِد. دا أمري في كُل الكَنايس.</verse>
				<verse number="18">أي واحِد في وَكِت الله ناداهو كان مُطَهَّر؟ هو ما يَبقى ما مُطَهَّر. أي واحِد في وَكِت الله ناداهو ما كان مُطَهَّر؟ هو ما يَبقى مُطَهَّر.</verse>
				<verse number="19">الطَّهور ما شي و البِدون الطَّهور ما شي، لَكِن حِفظ أمر الله، دا مُهِم.</verse>
				<verse number="20">خَلّي كُلّو واحِد يِستَنّى زي ما هو كان لَمّا الله ناداهو.</verse>
				<verse number="21">إنتَ كُنتَ عَبد لَمّا الله ناداك؟ مَعليش. لَكِن إن قِدِرتَ تَبقى حُر، أمسِك الفُرصَه.</verse>
				<verse number="22">عَشان الناداهو الرَّب و هو عَبد، هو بِقى حُر في الرَّب. و كِدا كَمان الكان حُر لَمّا الرَّب ناداهو، هو عَبد لِلمَسيح.</verse>
				<verse number="23">كُنتو مُشتَرين بِتَمَن. ما تَبقو عَبيد لِلنّاس.</verse>
				<verse number="24">يا أخوان، خَلّي كُلّو واحِد يِستَنّى مَعَ الله في زات الحال الكان فيهو لَمّا الله ناداهو.</verse>
				<verse number="25">هَسَّع عَن العَذارى، ما عِندي أمر مِن الرَّب فيهُم، و لَكِن أَدِّي فِكري زي واحِد، بِرَحمَة الرَّب، أمين.</verse>
				<verse number="26">أفتَكِر لِسَبَب التَّعب الفي هَسَّع، كوَيس لِلزّول يِستَنّى زي ما هو.</verse>
				<verse number="27">إنتَ مَربوط بِمَرَه؟ ما تَطلُب تَطَلِّقا. إنتَ ما مِتزَوِّج؟ ما تَطلُب مَرَه.</verse>
				<verse number="28">لَكِن إن كان تِتزَوَّج، إنتَ ما تَعمِل خَطيَّه، و إن كان العَذرَاء إتزَوَّجَت، هي ما تَعمِل خَطيَّه. لَكِن المِتزَوِّجين يَكون ليهُم تَعب في الجِّسِم. و أنا عاوِز أحفَظكُم مِن تَعب زي دا.</verse>
				<verse number="29">يَعني، الوَكِت بِقى قِصَير، يا أخوان. مِن هَسَّع، خَلّو العِندَهُم نِسوان يَكونو زي الما عِندَهُم،</verse>
				<verse number="30">و هُم اليَبكو، زي الما يَبكو، و هُم اليَفرَحو، زي الما يَفرَحو، و هُم اليَشتَرو، زي الما يَمسِكو البُضاعَه.</verse>
				<verse number="31">و خَلّوهُم البِشتَغِلو بِحاجات الدُّنيا دي، زي الما بِشتَغِلو بيها كَتير. عَشان شَكِل الدُّنيا الحاضِرَه دي يَفوت.</verse>
				<verse number="32">عاوِزكُم تَكونو بِدون مَشغوليَّه. الما مِتزَوِّج يَخَلّي بالو لِحاجات الرَّب، كيف يَبسِط الرَّب.</verse>
				<verse number="33">لَكِن المِتزَوِّج يَخَلّي بالو في حاجات الدُّنيا، كيف يَبسِط مَرَتو.</verse>
				<verse number="34">و هو إنقَسَم في اليَخُصّو. و الما مِتزَوِّجَه ولّا العَذراء تَخَلّي بالا لِحاجات الرَّب، عَشان تَكون مُقَدَّسَه بِالجِّسِم و بِالرّوح. لَكِن المِتزَوِّجَه تَخَلّي بالا لِحاجات الدُّنيا، كيف تَبسِط راجِلا.</verse>
				<verse number="35">أقول دا لِفايدَتكُم، ما عَشان أمنَعكُم مِن العِرِس، لَكِن عاوِزكُم تَعمِلو الحاجَه المَوافِقَه و تَخُتّو بالكُم لِلرَّب بِدون لَخبَطَه.</verse>
				<verse number="36">و لَكِن يِمكِن واحِد يَفتَكِر هو ما يَعمِل المَوافِق عَشان عَزراءو. و إذا هي كِبرَت، و هو لازِم يِتزَوَّج، خَلّوهُم يِتزَوَّجو، زي ما هو داير. هو ما يَعمِل خَطيَّه.</verse>
				<verse number="37">و لَكِن يِمكِن واحِد يَكون ثابِت في قَلبو و ما في لُزوم، و عِندو قُوَّه عَلى إرَادَتو. و كان عاوِز دا مِن قَلبو أن يَحفَظ عَزراءو، هو بيَعمِل طَيب.</verse>
				<verse number="38">و كِدا، اليَزَوِج عَزراءو يَعمِل كوَيس، و الما يَزَوِج يَعمِل أحسَن.</verse>
				<verse number="39">المَرَه مَربوطَه بِالقانون ما دام راجِلا حَي. و لَكِن إذا راجِلا مات، هي حُرَّه عَشان تِتزَوَّج بِواحِد زي ما هي دايِرَه، لَكِن في الرَّب بَس.</verse>
				<verse number="40">و لَكِن هي بِتكون مَبسوطَه أكتَر إذا تِستَنّى زي ما هي، بِحَسَب فِكري. و أفتَكِر عِندي كَمان روح الله.</verse>
			</chapter>
			<chapter number="8">
				<verse number="1">هَسَّع عَن الأكل اليَضبَحوهو لِلأصنام. بِنَعرِف كُلُّنا عِندَنا مَعرِفَه. المَعرِفَه تَعمِل الزّول مِتكَبِّر، لَكِن المَحَبَّه تَبني.</verse>
				<verse number="2">و إذا كان واحِد يَفتَكِر هو يَعرِف حاجَه، هو لِسَّع ما يَعرِف حاجَه زي ما لازِم يَعرِف.</verse>
				<verse number="3">و لَكِن إذا كان واحِد يَحِب الله، دا مَعروف عِند الله.</verse>
				<verse number="4">عَلى كِدا عَن الأكل اليَضبَحوهو لِلأصنام، بِنَعرِف الصَّنَم ما شي في الدُّنيا، و ما في إلَه تاني إلّا واحِد.</verse>
				<verse number="5">إذا كان في اليَسَموها آلِهَه في السَّما ولّا عَلى الأرض، زي ما آلِهَه كَتيرين و أسياد كَتيرين في.</verse>
				<verse number="6">لَكِن لينا إلَه واحِد بَس، الأبو، المِنّو كُل الحاجات و نِحنا نَعيش ليهو، و رَب واحِد، يَسُوع المَسيح، البيهو كُل الحاجات و نِحنا نَعيش بيهو.</verse>
				<verse number="7">و لَكِن كُل النّاس ما عِندَهُم المَعرِفَه دي. لَكِن بَعض مِنَّهُم، عَشان بيَعمِلو زي العادَه لِلصَّنَم لِغايَة هَسَّع، ياكلو الأكل زي الضَّبَحوهو لِلصَّنَم. و ضَميرُم الضَّعيف يَبقى نَجِس.</verse>
				<verse number="8">لَكِن الأكل ما بِقَرِّبنا لِلَّه. إذا ما أكَلنا ما نَكون ناقصين، و إذا أكَلنا ما نَزيد حاجَه.</verse>
				<verse number="9">لَكِن شوفو عَشان سُلطَتكُم دي ما تَكون سَبَب خَطيَّه لِلضَّعيفين.</verse>
				<verse number="10">يِمكِن واحِد زول العِندو ضَمير ضَعيف يَشوفَك ياكُل في بيت صَنَم. إنتَ عِندَك مَعرِفَه عَن الحاجَه دي. إنتَ ما تَشَجِّعو حَتّى هو ياكُل الضَّبَحوها لِلصَّنَم؟</verse>
				<verse number="11">و كِدا بِسَبَب مَعرِفتَك، الأخو الضَّعيف يَموت. إتزَكَّر المَسيح مات فِشانو.</verse>
				<verse number="12">و كِدا إنتو، لَمّا تَخطو ضِد الأخوان و تَجرَحو ضَميرُم الضَّعيف، إنتو تَخطو ضِد المَسيح.</verse>
				<verse number="13">عَشان كِدا، إذا كان أكل يَكون سَبَب وقوع في الخَطيَّه لِأخوّي، أنا ما باكُل لَحَم أبَداً، عَشان ما بَكون سَبَب وقوع لِأخوّي.</verse>
			</chapter>
			<chapter number="9">
				<verse number="1">أنا ما حُر؟ أنا ما رَسول؟ ما شُفتَ يَسُوع رَبَّنا؟ إنتو ما عَمَلي في الرَّب؟</verse>
				<verse number="2">إذا أنا ما رَسول لِلتّانيين، عَلى الأقَل أنا رَسول ليكُم. عَشانكُم إنتو خِتِم رِسالتي في الرَّب.</verse>
				<verse number="3">دا هو رَدّي قِدّام اليَمتَحِنوني.</verse>
				<verse number="4">ما عِندَنا سُلطَه عَشان ناكُل و نَشرِب؟</verse>
				<verse number="5">ما عِندَنا سُلطَه أن ناخُد مَعانا مَرَه مِآمِنَه؟ زي باقي الرُّسُل و أخوان الرَّب و بُطْرُس؟</verse>
				<verse number="6">ولّا أنا و بَرْنَابَا بَس ما عِندَنا سُلطَه عَشان ما نَشتَغِل؟</verse>
				<verse number="7">مِنو يَدخُل الخِدمَه العَسكَريَّه بِالمَصاريف حَقّو؟ مِنو يَزرَع جِنينة العِنَب و ما ياكُل مِن ثَمَرو؟ ولّا مِنو يَحرَس غَنَم و ما ياكُل مِن لَبَن الغَنَم؟</verse>
				<verse number="8">بَتكَلَّم بِدا زي زول؟ القانون ما يَقول دا كَمان؟</verse>
				<verse number="9">عَشان مَكتوب في قانون مُوسَى: ”ما تَربُط خَشم التّور و هو يدوس الدُّرَه.“ الله يَهتَم بِالتّيران؟</verse>
				<verse number="10">هو ما يَقول بِالتَّمام فِشانّا؟ أيوَه، عَشان خاطِرنا هو مَكتوب. المُزارِع لازِم يَحفَر عَلى رَجاء، و اليدوس الدُّرَه عَلى رَجاء عَشان يَكون شَريك في الثَّمار.</verse>
				<verse number="11">إذا نِحنا زَرَعنا ليكُم حاجات الرّوح، تَكون حاجَه كَبيرَه إذا نَلِم مِنَّكُم حاجات الجِّسِم؟</verse>
				<verse number="12">إذا كان تانيين شُرَكا في السُّلطَه عَليكُم، مُش نِحنا في الأوَّل؟ لَكِن ما نَشتَغِل بِالسُّلطَه دي، لَكِن عِندَنا صَبر عَلى كُلّو شي عَشان ما نَخُت مانِع لِإنجيل المَسيح.</verse>
				<verse number="13">ما بِتَعرِفو اليَخدِمو في الهيكَل ياكلو مِن الهيكَل؟ و ديل اليَخدِمو في مَحَل الضَّبيحَه يَشتَرِكو في ضَبايح المَضبَح؟</verse>
				<verse number="14">و كِدا كَمان، الرَّب أمَر أن ديل اليَنادو بِالإنجيل يَعِيشو مِن الإنجيل.</verse>
				<verse number="15">و لَكِن أنا ما إشتَغَلتَ بِشي مِن دا. و ما بَكتِب دا عَشان آخُد لَي زي دا. عَلَشان أحسَن لَي أموت مِن أن واحِد ياخُد مِنّي سَبَب فَخري.</verse>
				<verse number="16">عَشان إذا كان أبَشِّر، ما لَي فَخر، عَشان أنا لازِم أبَشِّر. يا مُصيبتي إذا كان ما أبَشِّر!</verse>
				<verse number="17">إذا أعمِل دا مِن إرادَتي، عِندي أُجرَه. و لَكِن إذا دا ما مِن إرادَتي، الله حَسبني وَكيل أمين.</verse>
				<verse number="18">عَلَشان كِدا أُجرَتي شِنو؟ وَكِت ما أبَشِّر، بَدّي إنجيل المَسيح مَجّاناً، و ما بَشتَغِل بِسُلطَتي في الإنجيل.</verse>
				<verse number="19">و لَو أنا حُر مِن كُل النّاس، عَمَلتَ نَفسي خَدّام لِكُل النّاس، عَشان أربَح ناس أكتَر.</verse>
				<verse number="20">بِقيت لِليَهود زي يَهودي عَشان أربَح اليَهود. و ليهُم التِحِت القانون، زي ما أنا تِحِت القانون، مَعَ إنّي أنا مُش تِحِت القانون، عَشان أربَح ديل التِحِت القانون.</verse>
				<verse number="21">و لِلنّاس البِدون قانون بِقيت زي ما أنا بِدون قانون. لَكِن أنا مُش بِدون قانون لِلَّه، لَكِن أنا تِحِت قانون لِلمَسيح عَشان أربَح ديل البِدون قانون.</verse>
				<verse number="22">لِلضَّعيفين بِقيت ضَعيف، عَشان أربَح الضَّعيفين. بِقيت لِكُل النّاس كُلّو حاجَه، عَشان أخَلِّص بِكُلّو طَرِيقَه بَعض مِن النّاس.</verse>
				<verse number="23">و أنا أعمِل كُلّو دا عَلَشان الإنجيل، عَشان بَكون شَريك فيهو.</verse>
				<verse number="24">ما بِتَعرِفو؟ اليَجرو في السَّبَق كُلَّهُم يَجرو، لَكِن واحِد ياخُد الأُجرَه؟ و كِدا، أجرو عَشان تَحَصِّلو عَليها.</verse>
				<verse number="25">و كُل اليَتعَب، يَمسِك نَفسو في كُلّو حاجَه. ديلاك عَشان ياخُدو تاج بِخسَر، و لَكِن نِحنا لِتاج ما بِخسَر.</verse>
				<verse number="26">عَشان كِدا، أنا ما بَجري زي واحِد البِجري بِدون تأكيد، و ما بَضرُب زي البِضرُب الهَوا.</verse>
				<verse number="27">أنا بأدِّب جِسمي و أغلِبو. عَشان أخاف، بَعَد ما بَشَّرتَ التّانيين، أنا بَبقي مَرفوض.</verse>
			</chapter>
			<chapter number="10">
				<verse number="1">و أنا، يا أخوان، ما عاوِزكُم تَكونو بِدون مَعرِفَه، أبَهاتنا كُلَّهُم كانو تِحِت السَّحابَه. و كُلَّهُم مَرّو بِالبَحَر المالِح.</verse>
				<verse number="2">و كُلُّهُم إتعَمَّدو لِمُوسَى في السَّحابَه و في البَحَر المالِح.</verse>
				<verse number="3">و كُلَّهُم أكَلو الأكل الرّوحي نَفسو.</verse>
				<verse number="4">و كُلَّهُم شِربو الشَّراب الرّوحي نَفسو. عَشانُم كانو يَشرَبو مِن الحَجَر الرّوحي الكان يَتبَعُم. و الحَجَر كان المَسيح.</verse>
				<verse number="5">لَكِن الله ما كان مَبسوط بِأكتَرُم، عَشان أتفَرتَقو في الخَلا.</verse>
				<verse number="6">و الحاجات دي بِقو مَثَل لينا، عَشان ما نَدور الحاجات البَطّالَه زي ما هُم كانو عاوزين.</verse>
				<verse number="7">ما تَكونو خَدّامين لِلأصنام زي ما كانو بَعض مِنَّهُم. زي ما مَكتوب: ”النّاس قَعَدو عَشان ياكلو و يَشرَبو. بَعدين قامو عَشان يَرقُصو.“</verse>
				<verse number="8">و ما نَعمِل الزِّنا زي بَعض مِنَّهُم، و وَقَعو تلاتَه و عِشرين ألف في يوم واحِد.</verse>
				<verse number="9">ما نَجَرِّب الرَّب، زي بَعض مِنَّهُم جّرَّبوهو، و الدَّبايب كَتَلوهُم.</verse>
				<verse number="10">و ما نَنَقنِق زي ما بَعض مِنَّهُم نَقنَقو، و مَلاك الموت كَتَلُم.</verse>
				<verse number="11">و كُل الحاجات دي حَصَلَت ليهُم زي مَثَل، لَكِن كانَت مَكتوبَه عَشان يَحَذِّرونا. عَشان نِحنا بِنعيش في الوَكِت لَمّا آخِر الزَّمَن قَرَّب.</verse>
				<verse number="12">عَلَشان كِدا، اليَفتَكِر هو يَقوم، لازِم يَخَلّي بالو عَشان ما يَقَع.</verse>
				<verse number="13">ما في تَجرِبَه حَصَلَت ليكُم إلّا زي ما تَجي لِكُل النّاس. لَكِن الله أمين. هو ما يَخَلّيكُم تَكونو مُجَرَّبين فوق ما تَقدَرو. لَكِن لَمّا تَكونو مَجَرَّبين، هو بيَعمِل طَرِيقَة الهُروب عَشان تَقدَرو تِتحَمَّلوها.</verse>
				<verse number="14">عَشان كِدا، يا مَحبوبين، أهرُبو مِن عِبادَة الأصنام.</verse>
				<verse number="15">أقول ليكُم زي ما أقول لِلفاهمين. أحكُمو إنتو في الأقول.</verse>
				<verse number="16">كُبّايَة البَرَكَه البيها نَبارِك، ما هي شَرِكَة دَم المَسيح؟ العيش النَّكَسِّرو، ما هو شَرِكَة جِسِم المَسيح؟</verse>
				<verse number="17">عَلَشان في عيش واحِد، نِحنا، الكَتيرين، جِسم واحِد، عَشان كُلُّنا نَشتَرِك في العيش الواحِد.</verse>
				<verse number="18">شوفو إِسْرَائِيل حَسَب الجِّسِم. ما هُم الياكلو الضَّبايح شُرَكاء مَحَل الضَّبيحَه؟</verse>
				<verse number="19">كِدا المَعنى شِنو؟ اليَضبَحوهو لِلصَّنَم حاجَه؟ ولّا الصَّنَم حاجَه؟</verse>
				<verse number="20">لا، لَكِن ديل اليَضبَحو ضَبايح لِلأصنام، يَضبَحوها لِلشّياطين، مُش لِلَّه. ما بَدوركُم تَكونو شُرَكاء الشّياطين.</verse>
				<verse number="21">ما تَقدَرو تَشرَبو مِن كُبّايَة الرَّب و مِن كُبّايَة الشّياطين. ما تَقدَرو تَشتَرِكو في طَرَبيزَة الرَّب و في طَرَبيزَة شياطين.</verse>
				<verse number="22">بِنحَرِّك الرَّب لِلغيرَه؟ نِحنا أشَدّا مِنّو؟</verse>
				<verse number="23">”عِندَنا إذِن لِكُلّو شي،“ لَكِن كُلّو شي ما مُساعَدَه. ”عِندَنا إذِن لِكُلّو شي،“ لَكِن كُلّو شي ما يَبني.</verse>
				<verse number="24">ما تَخَلّي واحِد يَطلُب البِساعِد نَفسو، لَكِن البِساعِد التّاني.</verse>
				<verse number="25">أُكلو كُل اليَبيعوهو في سوق اللَّحَم، و ما تَسألو عَن حاجَه فِشان الضَّمير.</verse>
				<verse number="26">عَلَشان: ”لِلرَّب الأرض، و كُل الفيها.“</verse>
				<verse number="27">و إن كان واحِد الما بِآمِنو ناداكُم عَشان تاكلو و إنتو دايرين تَمشو، أُكلو مِن كُل الهو يَقَدِّم ليكُم. و ما تَسألوهو عَن حاجَه فِشان الضَّمير.</verse>
				<verse number="28">لَكِن إن واحِد قال ليكُم: ”دا مَضبوح لِصَنَم،“ ما تاكلو، فِشان الزّول الخَبَّركُم و عَلَشان الضَّمير.</verse>
				<verse number="29">يَعني ضَمير الزّول التّاني، ما ضَميرَك إنتَ. عَلَشان لِشِنو يِتحَكَم عَلى حُرّيتي بِضَمير الزّول التّاني؟</verse>
				<verse number="30">إذا أقول شُكراً لِلَّه عَشان أكلي، لِشِنو يَشتِموني لِلحاجَه الأقول شُكراً ليها.</verse>
				<verse number="31">كِدا، إذا تاكلو ولّا تَشرَبو ولّا تَعمِلو أي حاجَه، أعمِلو كُلّو حاجَه لِمَجد الله.</verse>
				<verse number="32">ما تَكونو سَبَب لِخَطيَّه لِليَهود ولّا لِناس إغريقيين ولّا لِكَنيسَة الله،</verse>
				<verse number="33">زي ما أنا كَمان أبسِط كُل النّاس في كُلّو شي. و ما بَطلُب البِكون لِفايدَة نَفسي، لَكِن البِكون لِفايدَة كَتيرين عَشان يَخلَصو.</verse>
			</chapter>
			<chapter number="11">
				<verse number="1">أتبَعوني زي ما أنا بَتبَع المَسيح.</verse>
				<verse number="2">أحمَدكُم عَشانكُم تِتزَكَّروني في كُلّو شي، و تَحفَظو التَّعاليم زي ما سَلَّمتَها ليكُم.</verse>
				<verse number="3">لَكِن عاوِزكُم تَعرِفو، راس كُلّو راجِل هو المَسيح، و راس المَرَه هو الرّاجِل، و راس المَسيح هو الله.</verse>
				<verse number="4">كُلّو راجِل يَصَلّي ولّا يِتنَبّا و رَاسو مُغَطّى يَشتِم رَاسو.</verse>
				<verse number="5">لَكِن كُلّو مَرَه تَصَلّي ولّا تِتنِبّى و راسا ما مُغَطّى تَشتِم راسا، و ما في فارِق بينا هي و بين المَرَه الحَلَقَت شَعرا.</verse>
				<verse number="6">عَشان إن كان المَرَه ما تَغَطّي راسا، خَلِيها تَقُص شَعرا. و إذا كان دا عيب لِلمَرَه تَقُص ولّا تَحلِق شَعرا، خَلِيها تَغَطّي راسا.</verse>
				<verse number="7">و ما تَخَلّي الرّاجِل يَغَطّي رَاسو عَشان هو صورَة الله و مَجدو. لَكِن المَرَه هي مَجد الرّاجِل.</verse>
				<verse number="8">عَشان الرّاجِل ما مِن المَرَه، لَكِن المَرَه مِن الرّاجِل.</verse>
				<verse number="9">عَشان الله ما خَلَق الرّاجِل عَلَشان المَرَه، لَكِن المَرَه عَلَشان الرّاجِل.</verse>
				<verse number="10">بِالسَّبَب دا، المَرَه لازِم تَكون ليها عَلامَة سُلطَه عَلى راسا فِشان المَلائكَه.</verse>
				<verse number="11">لَكِن المَرَه ما بِدون الرّاجِل، و الرّاجِل ما بِدون المَرَه في الرَّب.</verse>
				<verse number="12">لَكِن زي ما المَرَه كانَت مَصنوعَه مِن الرّاجِل، كِدا الرّاجِل كَمان هو هَسَّع مَولود مِن المَرَه. و كُل الحاجات مِن الله.</verse>
				<verse number="13">أحكُمو إنتو في نُفوسكُم. هو موافِق لِلمَرَه تَصَلّي لِلَّه و هي ما مُغَطّى؟</verse>
				<verse number="14">الطَّبيعَه نَفسا ما تَعَلِّمكُم؟ إذا كان الرّاجِل عِندو شَعر طَويل، دا عيب ليهو.</verse>
				<verse number="15">لَكِن إذا كان المَرَه عِندَها شَعر طَويل، دا مَجد ليها، عَشان الشَّعر ليها بَدَل مِن غَطا.</verse>
				<verse number="16">إذا كان واحِد يَحِب المُشاكلَه، ما عِندَنا عادَه تانيَه، ولّا كَنايس الله ما عِندَهُم.</verse>
				<verse number="17">لَكِن في التَّعاليم البَعدو، أنا ما أحمَدكُم، عَشان لَمّا تِتلَمّو، دا مُش لِلأحسَن لَكِن لِلأكعَب.</verse>
				<verse number="18">في الأوَّل، لَمَّن تِتلَمّو في الكَنيسَه، أسمَع إنّو في بينكُم إنقِسامات، و أصَدِّق بَعض مِن دا.</verse>
				<verse number="19">عَشان لازِم يَكون في بينكُم إنقِسامات حَتّى ديل الحَق مَعاهُم، بِكونو بيّنين بينكُم.</verse>
				<verse number="20">لَمّا تِتلَمّو سَوا، إنتو ما تِتلَمّو عَشان تاكلو عَشا الرَّب.</verse>
				<verse number="21">عَشان لَمّا تاكلو، كُلّو واحِد يَمشي قِدّام و ياكُل العَشا بِتاعو. و الواحِد يَجوع و التّاني يَكون سَكران!</verse>
				<verse number="22">دا شِنو؟ ما عِندَكُم بُيوت عَشان تاكلو و تَشرَبو فيها؟ و تَحتَقِرو كَنيسَة الله؟ و تَخَجِّلو الما عِندَهُم أكل؟ أقول ليكُم شِنو؟ بَحمَدكُم عَلى دا؟ لا، ما بَحمَدكُم.</verse>
				<verse number="23">عَشان القِبِلتَ مِن الرَّب، كَمان سَلَّمتو ليكُم. يَعني، الرَّب يَسُوع، في اللّيلَه لَمَّن خانوهو، أخَد عيش.</verse>
				<verse number="24">و شَكَر و كَسَّرو و قال: ”دا هو جِسمي المَكسور فِشانكُم. أعمِلو دا عَشان تِتذَكَّروني.“</verse>
				<verse number="25">و زي داك كَمان أخَد الكُبّايَه بَعَد العَشا، و قال: ”الكُبّايَه دي، هي الإتِّفاق الجَّديد بِدَمّي. أعمِلو دا كُلّو مَرَّه وَكِت ما تَشرَبو، عَشان تِتذَكَّروني.“</verse>
				<verse number="26">عَشان كُلّو مَرَّه وَكِت ما تاكلو العيش دا و تَشرَبو مِن الكُبّايَه دي، تَخَبِّرو بِموت الرَّب لِغايَة ما يَجي.</verse>
				<verse number="27">إذا كان أي واحِد ياكُل عيش الرَّب دا، ولّا يَشرَب مِن كُبّايَتو بِطَرِيقَه ما مُستَحِقَّه، يَكون عِندو ذَنب في جِسِم الرَّب و دَمّو.</verse>
				<verse number="28">لَكِن خَلّي الزّول يَمتَحِن نَفسو، و كِدا ياكُل مِن العيش و يَشرَب مِن الكُبّايَه.</verse>
				<verse number="29">عَشان الياكُل و يَشرَب بِدون ما يَفهَم مَعنى جِسِم الرَّب، ياكُل و يَشرَب حُكم لِنَفسو.</verse>
				<verse number="30">بِالسَّبَب دا، كَتيرين فيكُم ضَعيفين و عَيّانين، و بَعض مِنَّكُم ماتو.</verse>
				<verse number="31">عَلَشان إذا كُنّا نَحكُم عَلى نُفوسنا، ما كانو حَكَمو عَلينا.</verse>
				<verse number="32">لَكِن إذا كان الرَّب يَحكُم عَلينا و يأدِّبنا، دا عَلَشان ما نَكون مَحكومين مَعَ الدُّنيا.</verse>
				<verse number="33">عَشان كِدا، يا أخواني، لَمّا تِتلَمّو عَشان تاكلو، إستَنّو بَعضَكُم لِبَعض.</verse>
				<verse number="34">إذا كان واحِد يَجوع، خَليهو ياكُل في البيت، عَشان ما تَجتَمِعو لِلحُكم. و عَن الحاجات التّانيَه، لَمّا أجي، بَدّيكُم تَعاليم.</verse>
			</chapter>
			<chapter number="12">
				<verse number="1">هَسَّع عَن الهَدايا الرّوحيَّه، يا أخوان، ما بَدوركُم تَكونو بِدون مَعرِفَه.</verse>
				<verse number="2">إنتو بِتَعرِفو لَمّا كُنتو مِن الأُمَم، كانو يَحَرِّكوكُم و يَقودوكُم لِلأصنام الما يِتكَلَّمو.</verse>
				<verse number="3">عَشان كِدا أخَبِّركُم، واحِد ما بِقول: ”لَعنَه لِيَسُوع!“ و هو يتكَلَّم بِروح الله. و واحِد ما بِقدَر يَقول: ”يَسُوع الرَّب،“ إلّا بِالرّوح القُدُس.</verse>
				<verse number="4">و في أنواع هَدايا، و لَكِن الرّوح واحِد.</verse>
				<verse number="5">و في أنواع خِدمَه، و لَكِن الرَّب واحِد.</verse>
				<verse number="6">و في أنواع أعمال، لَكِن الله واحِد البيَعمِل كُلّو شي في كُل النّاس.</verse>
				<verse number="7">و لَكِن لِكُلّو واحِد الله يَدّي بيّنَة الرّوح لِلفايدَه.</verse>
				<verse number="8">عَلَشان الله يَدّي كَلام حِكمَه بِالرّوح لِواحِد، و كَلام مَعرِفَه لِتاني بِحَسَب نَفس الرّوح.</verse>
				<verse number="9">و لِتاني، إيمان بِنَفس الرّوح، و لِتاني، هَدايا الشِّفا بِالرّوح الواحِد.</verse>
				<verse number="10">و لِتاني، عَجايِب، و لِتاني، نُبوَّه، و لِتاني، قُدرَه عَشان يَفهَم الفارِق بين الأرواح، و لِتاني، قُدرَه عَشان يتكَلَّم بِأنواع اللُّغات، و لِتاني، تَرجَمَة لُغات.</verse>
				<verse number="11">لَكِن الرّوح الواحِد نَفسو يَعمِل كُلّو دا، و يَدّي كُلّو واحِد بَراهو زي ما هو داير.</verse>
				<verse number="12">عَشان زي ما الجِّسِم هو واحِد و عِندو أعضاء كَتيرَه، و كُلّو أعضاء الجِّسِم كَتيرَه، لَكِن لِسَّع جِسِم واحِد، كِدا المَسيح زي داك كَمان.</verse>
				<verse number="13">عَشان كُلُّنا بِروح واحِد إتعَمَّدنا لِجِسِم واحِد، إذا كُنّا يَهود ولّا ناس إغريقيين، خَدّامين ولّا العِندَهُم حُرّيَّه. و هو أدّانا كُلُّنا روح واحِد عَشان نَشرِبو.</verse>
				<verse number="14">عَشان الجِّسِم كَمان مُش عُضو واحِد لَكِن أعضاء كَتيرَه.</verse>
				<verse number="15">إذا قالَت الكُراع: ”عَشان أنا ما إيد، أنا ما مِن الجِّسِم،“ داك يَعمِلا تَكون مُش مِن الجِّسِم؟</verse>
				<verse number="16">و إذا قالَت الأضان: ”عَشان أنا ما عين، أنا ما مِن الجِّسِم،“ داك يَعمِلا تَكون مُش مِن الجِّسِم؟</verse>
				<verse number="17">إذا كان كُل الجِّسِم عين، وين السَّمَع؟ و إن كان كُلّو سَمَع، وين الشَّم؟</verse>
				<verse number="18">لَكِن الله خَتَّ الأعضاء كُلّو واحِد مِنَّها في الجِّسِم زي ما كان عاوِز.</verse>
				<verse number="19">و لَكِن إذا كان كُلَّهُم عُضو واحِد، وين الجِّسِم؟</verse>
				<verse number="20">و كِدا، في أعضاء كَتيرَه، و لَكِن جِسِم واحِد.</verse>
				<verse number="21">العين ما بِتَقدَر تَقول لِلإيد: ”ما عِندي إحتِياج ليكي،“ ولّا الراس كَمان لِلكِرعين: ”ما عِندي إحتِياج ليكُم.“</verse>
				<verse number="22">بِالعَكس، أعضاء الجِّسِم النَّفتَكِر هُم ضَعيفين، هُم مُهِمّين.</verse>
				<verse number="23">و أعضاء الجِّسِم البِنَحسِبا أقَل إحتِرام، نَدّيها إحتِرام أكتَر. و الأعضاء الما جَمِيلَه فينا، نَدّيها جَمال أكبَر.</verse>
				<verse number="24">و الجَّمِيلَه فينا ما عِندَها إحتِياج لِداك. لَكِن الله خَتَّ الأعضاء في الجِّسِم بِالطَّرِيقَه البِتَدّي لِلنّاقِص إحتِرام أكتَر!</verse>
				<verse number="25">عَلَشان ما بِكون إنقِسام في الجِّسِم، لَكِن عَشان الأعضاء يَكونو عِندَهُم فِكرَه واحدَه بَعضَهُم لِبَعض.</verse>
				<verse number="26">و إذا كان واحِد عُضو يَتعَب، كُل الأعضاء يَتعَبو مَعاهو. و إذا كان يَحتَرِمو واحِد عُضو، كُل الأعضاء بِفرَحو مَعاهو.</verse>
				<verse number="27">و إنتو جِسِم المَسيح، و كُلّو واحِد مِنَّكُم بَراهو أعضاءو.</verse>
				<verse number="28">و الله خَتَّ في الكَنيسَه، الأوَّل رُسُل، التّاني أنبياء، التّالِت مُعَلِّمين، بَعدين عامِلين عَجايِب، بَعَد دا هَدايا الشِّفا، مُساعَدات، تَرتيبات، و أنواع اللُّغات.</verse>
				<verse number="29">الكُلّو رُسُل؟ الكُلّو أنبياء؟ الكُلّو مُعَلِّمين؟ الكُلّو عِندَهُم قُوَّه عَشان يَعمِلو عَجايِب؟</verse>
				<verse number="30">الكُلّو عِندَهُم هَدايا الشِّفا؟ الكُلّو يِتكَلَّمو بِلُغات؟ الكُلّو يَتَرجِمو؟</verse>
				<verse number="31">لَكِن حِبّو شَديد الهَدايا الأحسَن. و كَمان بَوَرّيكُم طَريق أحسَن بِكَتير.</verse>
			</chapter>
			<chapter number="13">
				<verse number="1">إذا كان بَتكَلَّم بِلُغات النّاس و المَلائكَه، و لَكِن ما عِندي مَحَبَّه، بِقيت زي جَرَس لَمّا واحِد يَدُقّو، ولّا نَحاس لَمّا الزّول يَضرُبو.</verse>
				<verse number="2">و إذا كان عِندي هَديَّة النُّبوَّه، و بَعرِف كُل الأسرار، و كُلّو مَعرِفَه، و إذا كان عِندي كُل الإيمان لِغايَة ما أحَرِّك الجِبال، و لَكِن ما عِندي مَحَبَّه، أنا ما حاجَه.</verse>
				<verse number="3">و إذا أَدِّي كُل العِندي لِلمَساكين، و سَلَّمتَ جِسمي عَشان يَحرَقوهو، و لَكِن ما عِندي مَحَبَّه، ما في فايدَه لَي.</verse>
				<verse number="4">المَحَبَّه عِندَها صَبر طَويل، و تَشفُق. المَحَبَّه ما عِندَها حَسَد. المَحَبَّه ما تَحمَد نَفسا و ما مِتكَبِّره.</verse>
				<verse number="5">و المَحَبَّه عِندَها أدَب، و ما تَطلُب حاجَه لِنَفسا، و ما تَزعَل قَوام، و ما تَفَكِّر في الشَّر.</verse>
				<verse number="6">المَحَبَّه ما تَفرَح بِالذَّنب، لَكِن تَفرَح بالحَق.</verse>
				<verse number="7">و تِتحَمَّل كُلّو حاجَه، و تَصَدِّق كُلّو حاجَه، و عِندَها رَجاء لِكُلّو حاجَه، و تَصبُر عَلى كُلّو حاجَه.</verse>
				<verse number="8">المَحَبَّه ما تَقَع أبَداً. إذا كان في نُبوات، هُم بِتَخلَصو، و اللُّغات عِندَهُم نِهايَه، و المَعرِفَه بِتَخلَص.</verse>
				<verse number="9">عَشانّا بِنَعرِف بَعض مِن المَعرِفَه و نِتنَبّأ بَعض مِن النُّبوَّه.</verse>
				<verse number="10">و لَكِن لَمّا الكامِل بِجي، في الوَكِت داك المُش كامِل بِوَقِّف.</verse>
				<verse number="11">لَمّا كُنتَ وَلَد، كُنتَ بَتكَلَّم زي وَلَد، و كُنتَ بَفتَكِر زي وَلَد، و كُنتَ بَحسِب زي وَلَد. و لَكِن لَمّا بِقيت راجِل، وَقَّفتَ حاجات الوَلَد.</verse>
				<verse number="12">عَشان نِحنا بِنشوف هَسَّع في مِرايا في الضُّلُمَّه، لَكِن في الوَكِت داك وَش لِوَش. هَسَّع بَعرِف بَعض المَعرِفَه، لَكِن في الوَكِت داك بَعرِف بِالتَّمام زي ما هُم عِرفوني بِالتَّمام.</verse>
				<verse number="13">و هَسَّع يِستَمِرّو الإيمان و الرَّجاء و المَحَبَّه، التّلاتَه ديل. و لَكِن الأكبَر فيهُم المَحَبَّه.</verse>
			</chapter>
			<chapter number="14">
				<verse number="1">أتبَعو المَحَبَّه، و لَكِن حِبّو شَديد الهَدايا الرّوحيَّه، خُصوصاً عَشان تِتنَبّو.</verse>
				<verse number="2">عَشان البِتكَلَّم بِلُغَه غَريبَه ما بِكَلِّم النّاس لَكِن الله. عَشان ما في واحِد يَفهَمو. و لَكِن هو بِالرّوح يتكَلَّم بِأسرار.</verse>
				<verse number="3">لَكِن البِتنَبّا، يَكَلِم النّاس عَشان مُساعَدَتُم، و البِشارَه، و التَّعزيَه.</verse>
				<verse number="4">البِتكَلَّم بِلُغَه يَساعِد نَفسو. و لَكِن البِتنَبّا، يَساعِد الكَنيسَه.</verse>
				<verse number="5">أنا داير كُلُّكُم تِتكَلَّمو بِلُغات، و لَكِن فوق كُلّو حاجَه دَايِركُم تِتنَبّو. عَشان البِتنَبّا أكبَر مِن البِتكَلَّم بِلُغات إلّا إذا واحِد يَتَرجِم، عَشان يَساعِد الكَنيسَه.</verse>
				<verse number="6">و هَسَّع، يا أخوان، إذا أجيكُم و أتكَلَّم بِلُغات، الفايدَه ليكُم شِنو إذا ما أكَلِّمكُم بِرؤيا ولّا بِمَعرِفَه ولّا بِنُبوَّه ولّا بِتَعليم؟</verse>
				<verse number="7">الحاجات الما عِندَهُم حَياة البِدّو صوت زي زِمبارَه ولّا رَبابَه، إذا ما يَعمِلو فارِق بين الأصوات، كيف واحِد يَعرِف البِضرُب بيهو؟</verse>
				<verse number="8">عَشان إذا البوق يَدّي صوت ما بايِن، مِنو بِجَهِّز لِلحَرب؟</verse>
				<verse number="9">و كِدا إنتو كَمان، إذا ما تِتكَلَّمو بِّاللُغَه كَلام مَفهوم، كيف واحِد يَعرِف البِتقولوها؟ إنتو بِتِتكَلَّمو في الهَوا.</verse>
				<verse number="10">بِدون شَك في أنواع لُغات كَتيرَه في الدُّنيا، لَكِن و لا واحدَه مِنَّها بِدون مَعنى.</verse>
				<verse number="11">كِدا، إذا كان ما بَعرِف مَعنى اللُّغَه، أنا بَكون لِلزّول البِتكَلَّم بيها غَريب، و البِتكَلَّم بيها بِكون لَي غَريب.</verse>
				<verse number="12">و كِدا إنتو كَمان. إذا إنتو غَيورين لِلهَدايا المِن الرّوح، أطلُبو عَشان تَزيدو فيها عَشان تَساعِدو الكَنيسَه.</verse>
				<verse number="13">بِالسَّبَب دا، الزّول البِتكَلَّم بِلُغَه، خَليهو يَصَلّي عَشان يَتَرجِمو.</verse>
				<verse number="14">عَلَشان إن كان أصَلّي بِلُغَه، روحي يَصَلّي لَكِن فِكري بِدون ثِمار.</verse>
				<verse number="15">عَلَشان كِدا بَعمِل شِنو؟ بَصَلّي بِالرّوح و بَصَلّي بِالفِكر كَمان. بَرَتِّل بِالرّوح و بَرَتِّل بِالفِكر كَمان.</verse>
				<verse number="16">كان ما كِدا، إذا إنتَ تَبارِك بِالرّوح، كيف الما عِندو الهَدايا الرّوحيَّه يَقدَر يَقول ”آمين“ لَمّا إنتَ تَشكُر؟ عَشان هو ما بِعرِف إنتَ تَقول شِنو.</verse>
				<verse number="17">بِالحَق إنتَ تَشكُر كوَيس، لَكِن إنتَ ما بِتساعِد التّاني.</verse>
				<verse number="18">أشكُر الله أنا أتكَلَّم بِاللُّغات زِيادَه مِن كُلُّكُم.</verse>
				<verse number="19">و لَكِن في الكَنيسَه، أنا داير أتكَلَّم خَمسَه كِلمات بِفَهمي، عَشان أعَلِّم بيها التّانيين، مِن أن أتكَلَّم أكتَر مِن عَشَرَة آلاف كِلمَه بِلُغَه غَريبَه.</verse>
				<verse number="20">يا أخوان، ما تَكونو أولاد في أفكاركُم. كونو أولاد صُغار في الشَّر، لَكِن في أفكاركُم كونو كامِلين.</verse>
				<verse number="21">و هو مَكتوب في القانون: ”بِالنّاس البِتكَلَّمو لُغات تانيَه، و بِخَشم ناس تانيين بَكَلِّم الشَّعب دا. لَكِن لِسَّع ما بِسمَعو لَي.“ يَقول الرَّب.</verse>
				<verse number="22">كِدا اللُّغات عَلامَه، مُش لِلمؤمِنين لَكِن لِلما مؤمِنين. لَكِن النُّبوَّه مُش لِلما مؤمِنين لَكِن لِلمؤمِنين.</verse>
				<verse number="23">عَلَشان كِدا، إذا الكَنيسَه كُلَّها أتلَمَّت، و إذا كُلُّهُم يِتكَلَّمو بِلُغات، و الما بِفهَمو ولّا الما مؤمِنين يدخُلو، هُم ما بِقولو إنتو مَجنونين؟</verse>
				<verse number="24">و لَكِن إذا كُلّو يِتنَبّو و واحِد ما مؤمِن ولّا ما بِفهَم يَدخُل، كُلّو بِوَبِّخوهو، و كُلّو بِحكُمو عَليهو.</verse>
				<verse number="25">و كِدا أسرار قَلبو بِكونو بيّنين. و كِدا بِقَع و يَعبُد الله و يَقول: ”الله بِالحَق بينكُم!“</verse>
				<verse number="26">و كِدا نَقول شِنو، يا أخوان؟ لَمّا تِتلَمّو، كُلّو واحِد مِنَّكُم عِندو مَزمور، ولّا عِندو تَعليم، ولّا عِندو رؤيا، ولّا عِندو لُغَه، ولّا عِندو تَرجَمَه. خَلّي كُلّو حاجَه تَكون لِلمُساعَدَه.</verse>
				<verse number="27">إن كان واحِد يتكَلَّم بِلُغَه، خَليهو يَكون إتنين إتنين ولّا بِالأكتَر تلاتَه تلاتَه و واحِد وَرا التّاني، و خَلّي واحِد يَتَرجِم.</verse>
				<verse number="28">و لَكِن إن ما في مِتَرجِم، خَليهو يَسكُت في الكَنيسَه و يَكَلِّم مَعَ نَفسو و مَعَ الله.</verse>
				<verse number="29">خَلّي إتنين ولّا تلاتَه أنبياء يِتكَلَّمو، و خَلّي الآخَرين يَحكُمو.</verse>
				<verse number="30">و لَكِن إذا واحِد و هو قاعِد، يَقبَل رؤيا، خَلّي الإتكَلَّم في الأوَّل يَسكُت.</verse>
				<verse number="31">عَشان كُلُّكُم تَقدَرو تِتنَبّو واحِد واحِد، عَشان كُلّو يِتعَلَّمو و كُلّو يِتعَزّو.</verse>
				<verse number="32">و أرواح الأنبياء يَطيعو الأنبياء.</verse>
				<verse number="33">عَشان الله مُش إلَه لَخبَطَه، لَكِن إلَه سَلام.</verse>
				<verse number="34">زي في كُلّو كَنايس القِدِّسين، خَلّو نِسوانكُم يَسكُتو في الكَنايس، عَشان ما عِندَهُم إذِن يِتكَلَّمو، لَكِن يَطيعو زي القانون يَقول كَمان.</verse>
				<verse number="35">و لَكِن إذا النِّسوان عاوزين يِتعَلَّمو شي، خَلّوهُم يَسألو رُجالُم في البيت. عَشان دا عيب لِلمَرَه تِتكَلَّم في الكَنيسَه.</verse>
				<verse number="36">كِلمَة الله مَرَقَت مِنَّكُم؟ ولّا هي وَصَلَت ليكُم بَس؟</verse>
				<verse number="37">إن واحِد يَحسِب نَفسو نَبي ولّا روحي، خَليهو يَعرِف الأنا أكتِبو ليكُم هو أمر الرَّب.</verse>
				<verse number="38">لَكِن إن واحِد ما يَخَلّي بالو لِدا، ما تَخَلّو بالكُم ليهو.</verse>
				<verse number="39">عَشان كِدا، يا أخواني، حِبّو شَديد أن تِتنَبّو، و ما تَمنَعو البِكَلِّم بِلُغات.</verse>
				<verse number="40">لَكِن كُلّو شي لازِم يَكون بِطَرِيقَه مُناسِبَه و بِتَرتيب.</verse>
			</chapter>
			<chapter number="15">
				<verse number="1">و أخَبِّركُم، يا أخوان، بِالإنجيل البَشَّرتَكُم بيهو. و إنتو قِبِلتوهو و تَقومو فيهو.</verse>
				<verse number="2">و بِالإنجيل دا تَخلَصو إذا كُنتو تَمسِكو بِالكَلام البَشَّرتَكُم بيهو، إذا ما آمَنتو بِدون فايدَه.</verse>
				<verse number="3">عَشان سَلَّمتَ ليكُم في الأوَّل القِبِلتو أنا كَمان، إنّو المَسيح مات فِشان خَطايانا بِحَسَب الكُتُب.</verse>
				<verse number="4">و دَفَنوهو، و قام في اليوم التّالِت حَسَب الكُتُب.</verse>
				<verse number="5">و ظَهَر لِبُطْرُس، و بَعدين لِلإتناشَر رَسول.</verse>
				<verse number="6">و بَعَد داك، ظَهَر مَرَّه واحدَه لِزِيادَه مِن خُمسُمِيَّة أخو. أكتَرُم لِسَّع يَعِيشو لِغايَة هَسَّع، و لَكِن بَعض مِنَّهُم نامو.</verse>
				<verse number="7">و بَعَد داك، ظَهَر لِيَعْقُوب، و بَعدين لِكُل الرُسُل.</verse>
				<verse number="8">و آخِر الكُل، ظَهَر لَي أنا كَمان، زي المَولود قَبِل الوَكِت المَظبوط.</verse>
				<verse number="9">عَشان أنا صَغَيِر مِن الرُّسُل، أنا الما بَستَحِق يَسَمّوني رَسول، عَشانّي طَرَدتَ كَنيسَة الله.</verse>
				<verse number="10">لَكِن بِنِعمَة الله أنا زي ما أنا، و نِعمَتو الأدّاها لَي ما كانَت بِدون فايدَه. لَكِن أنا تِعِبتَ أكتَر مِنَّهُم كُلُّهُم. و لَكِن مُش أنا، لَكِن نِعمَة الله المَعاي.</verse>
				<verse number="11">و كِدا إذا كان أنا ولّا هُم، كِدا نَبَشِّر، و كِدا إنتو آمَنتو.</verse>
				<verse number="12">و لَكِن إذا نَبَشِّر بِالمَسيح، إنّو قام مِن بين المَيِّتين، كيف بَعض مِنَّكُم يَقولو ما في قيامَة المَيِّتين؟</verse>
				<verse number="13">لَكِن إذا ما في قيامَة المَيِّتين، كِدا المَسيح ما قام.</verse>
				<verse number="14">و إذا المَسيح ما قام، بِشارَتنا بِدون فايدَه، و إيمانكُم كَمان بِدون فايدَه.</verse>
				<verse number="15">و يَلقونا كَمان شاهِدين كَضّابين لِلَّه، عَشان شِهِدنا بِالله، هو قَوَّم المَسيح. لَكِن هو ما قَوَّمو إذا كان المَيِّتين ما بِقومو.</verse>
				<verse number="16">عَشان إذا المَيِّتين ما بِقومو، المَسيح كَمان ما قام.</verse>
				<verse number="17">و إذا المَسيح ما قام، إيمانكُم بِدون فايدَه و إنتو لِسَّع في خَطاياكُم.</verse>
				<verse number="18">عَلَشان كِدا، الرَّقَدو في المَسيح كَمان هَلَكو.</verse>
				<verse number="19">إذا كان عِندَنا رَجاء في المَسيح في الحَياة دي بَس، نِحنا مَساكين مِن كُل النّاس.</verse>
				<verse number="20">و لَكِن المَسيح بِالحَق قام مِن بين المَيِّتين، و بِقى الأوَّل القام مِن بين الراقِدين.</verse>
				<verse number="21">عَشان ما دام الموت جا بِإنسان، بِإنسان كَمان جا قيامَة المَيِّتين.</verse>
				<verse number="22">عَلَشان زي ما كُلّو بِموتو في آدَم، كِدا كَمان، كُلّو بِكونو حَيين في المَسيح.</verse>
				<verse number="23">لَكِن كُلّو واحِد في دورو. المَسيح الأوَّل القام. بَعدين لَمّا المَسيح بِجي، هُم بِتوع المَسيح بِكونو حَيين.</verse>
				<verse number="24">بَعَد داك النِّهايَه بِجي، لَمّا هو يَسَلِّم المَملَكَه لِلَّه الأبو، بَعَد ما خَرَب كُلّو حُكم و كُلّو سُلطَه و كُلّو قُوَّه.</verse>
				<verse number="25">عَشانّو لازِم يَملِك لِغايَة ما الله يَخُت كُل العُدوان تِحِت كِرعينو.</verse>
				<verse number="26">آخِر عَدو الهو يَخرِبو، هو الموت.</verse>
				<verse number="27">”عَشان الله خَتَّ كُلّو حاجَه تِحِت كِرعينو.“ و لَكِن لَمَّن يَقول هو خَتَّ كُلّو حاجَه تِحتو، يَبَيِّن دا ما يَعني الله نَفسو، هو الخَتَّ كُلّو حاجَه تِحِت المَسيح.</verse>
				<verse number="28">لَمّا هو بِخُت كُلّو حاجَه تِحتو، في الوَكِت داك، الإبن يَكون تِحِت الله. و الله خَتَّ كُلّو شي تِحتو، عَشان يَكون الله كُلّو في كُلّو.</verse>
				<verse number="29">كان ما كِدا، البِتعَمَّدو فِشان المَيِّتين بِعمِلو شِنو؟ إذا المَيِّتين ما بِقومو كُلّو كُلّو، لِشِنو يِتعَمَّدو فِشان المَيِّتين؟</verse>
				<verse number="30">و لِشِنو نِحنا في الخَطَر كُلّو ساعَه؟</verse>
				<verse number="31">أخَبِّركُم، يا أخوان، بِالفَخر العِندي فيكُم في يَسُوع المَسيح رَبَّنا، بَموت كُلّو يوم.</verse>
				<verse number="32">زي ما النّاس بِفتَكِرو، الفايدَه شِنو لَي إذا حارَبتَ وحوش في أفَسُس؟ إذا كان المَيِّتين ما يَقومو: ”خَلّونا ناكُل و نَشرِب، عَشان بُكرَه بِنموت.“</verse>
				<verse number="33">ما تَخَلّوهُم يَغِشّوكُم: ”الأصحاب بَطّالين يَخَسِّر الطَّبيعَه الطَّيبَه.“</verse>
				<verse number="34">أرجَعو لِنُفوسكُم زي الواجِب، و ما تَعمِلو خَطيَّه. عَشان بَعض مِن النّاس ما عِندَهُم مَعرِفَه بِالله. بَقول داك عَشان أخَجِّلكُم.</verse>
				<verse number="35">لَكِن واحِد يَقول: ”المَيِّتين بِقومو كيف؟ و بِياتو جِسِم بِجو؟“</verse>
				<verse number="36">يا غَشيم! البِتَزرَعو ما يَقوم إذا ما يَموت.</verse>
				<verse number="37">لَمّا تَزرَع تيراب، ما بِتَزرَع الجِّسِم البِكون، لَكِن تيراب بَس، يِمكِن مِن دُرَه ولّا نوع تاني مِن التّيراب.</verse>
				<verse number="38">لَكِن الله يَدّيها جِسِم زي ما هو كان داير. و لِكُلّو واحِد مِن التّيراب يَدّيهو جِسمو المَخصوص.</verse>
				<verse number="39">ما كُلّو جِسِم، جِسِم واحِد. لَكِن لِلنّاس جِسِم واحِد، و لِلبَهايِم جِسِم تاني، و لِلطّير جِسِم تاني، و لِلسَّمَك جِسِم تاني.</verse>
				<verse number="40">في أجسام مِن السَّما و أجسام مِن الأرض. لَكِن مَجد الأجسام المِن السَّما حاجَه، و مَجد الأجسام المِن الأرض حاجَه تانيَه.</verse>
				<verse number="41">مَجد الشَّمِش شي واحِد، و مَجد القَمَر شي تاني، و مَجد النُّجوم شي تاني. عَشان في فارِق بين نَجمَه و نَجمَه في المَجد.</verse>
				<verse number="42">و كِدا كَمان قيامَة المَيِّتين. يَزرَعوها جِسِم بِموت، و يَقوم جِسِم ما بِموت أبَداً.</verse>
				<verse number="43">يَزرَعوها بِدون إحتِرام، و يَقوم في مَجد. يَزرَعوها في ضُعف، و يَقوم في قُوَّه.</verse>
				<verse number="44">يَزرَعوها جِسِم طَبيعي، و يَقوم جِسِم روحي. إذا في جِسِم طَبيعي، في جِسِم روحي كَمان.</verse>
				<verse number="45">كِدا كَمان مَكتوب: ”آدَم الإنسان الأوَّل بِقى نَفس حَيَّه.“ و آدَم الأخير بِقى روح بِدّي حَياة.</verse>
				<verse number="46">لَكِن الرّوحي ما جا في الأوَّل لَكِن الطَّبيعي، و بَعَد داك الرّوحي.</verse>
				<verse number="47">الإنسان الأوَّل كان مِن الأرض، تُرابي. الإنسان التّاني مِن السَّما.</verse>
				<verse number="48">زي الإنسان الأوَّل كان تُرابي، كِدا كَمان هُم المِن التُّراب. و زي الإنسان المِن السَّما، كِدا كَمان هُم المِن السَّما.</verse>
				<verse number="49">زي ما لِبِسنا صورَة الإنسان التُّرابي، بِنَلبَس كَمان صورَة الإنسان السَّماوي.</verse>
				<verse number="50">أقول دا، يا أخوان، أجسامنا المَصنوع مِن لَحَم و دَم ما بِقدَرو يورَثو مَلَكوت الله، و البِموت ما بِقدَر يورَث الما بِموت أبَداً.</verse>
				<verse number="51">شوفو! أقول ليكُم سِر. مُش كُلَّنا بِنَرقُد، و لَكِن كُلَّنا بِنِتغَيَّر.</verse>
				<verse number="52">في دَقيقَه، في قَفل عين، في البوق الأخير. عَشان بِضرُب البوق، و المَيِّتين بِقومو بِأجسام ما بِموتو، و نِحنا بِنِتغَيَّر.</verse>
				<verse number="53">عَشان أجسامنا المَصنوعَه مِن تُراب لازِم يِتغَيَّرو لِلأجسام الما يَهلِكو. و أجسامنا البِموتو لازِم يِتغَيَّرو لِلأجسام الما بِموتو أبَداً.</verse>
				<verse number="54">و لَمّا دا البِقدَر يَهلِك إتغَيَّر لِلما بِقدَر يَهلِك، و لَمّا دا البِموت إتغَيَّر لِلما بِقدَر يَموت أبَداً، في الوَكِت داك بِتِم الكِلمَه المَكتوبَه: ” الغَلَبَه بَلَعَت الموت.</verse>
				<verse number="55">وين غَلَبتَك، يا موت؟ وين وَجعَك، يا موت؟“</verse>
				<verse number="56">وَجَع الموت هي الخَطيَّه، و الخَطيَّه عِندَها قُوَّه عَلى ديل التِحِت القانون.</verse>
				<verse number="57">لَكِن شُكراً لِلَّه البِدّينا الغَلَبَه بِرَبَّنا يَسُوع المَسيح.</verse>
				<verse number="58">عَلَشان كِدا، يا أخوان المَحبوبين، كونو ثابِتين، ما مُحَرَّكين. و زيدو في عَمَل الرَّب دايماً، عَشان إنتو بِتَعرِفو تَعبكُم ما بِدون فايدَه في الرَّب.</verse>
			</chapter>
			<chapter number="16">
				<verse number="1">و عَن لَمَّة القُروش فِشان القِدِّسين. زي ما أمَرتَ كَنايس غَلَاطِيَّه، كِدا أعمِلو إنتو كَمان.</verse>
				<verse number="2">في اليوم الأوَّل مِن كُلّو أُسبوع، خَلّي كُلّو واحِد مِنَّكُم يَخُت عِندو و يَحفَظو زي ما رِبِح، عَشان لَمّا بَجي ما لازِم تَكون في لَمَّه.</verse>
				<verse number="3">و لَمَّن أجي ليكُم، بَرَسِّل النّاس الإنتو إختَرتوهُم بِجَوابات عَشان يَشيلو هَديَّتكُم لِأُورُشَلِيم.</verse>
				<verse number="4">و إذا تَفتَكِرو أحسَن أنا أمشي كَمان، بِنَمشي سَوا.</verse>
				<verse number="5">بَجي ليكُم بَعَد ما مَريت بِمَكِدونيَّه، عَشان بَمُر بِمَكِدونيَّه.</verse>
				<verse number="6">يِمكِن بَقعُد مَعاكُم ولّا بَصرُف الشِّتا كَمان، عَلَشان تَساعِدوني في سَفَري لِلمَكان البَمشي ليهو.</verse>
				<verse number="7">هَسَّع ما عاوِز أشوفكُم و أنا ماري بِطَريق، عَشان عِندي رَجاء أستَنّى مَعاكُم مُدَّه، بِإذِن الرَّب.</verse>
				<verse number="8">و لَكِنّي بَقعُد في أفَسُس لِغايَة يوم الخَمسين.</verse>
				<verse number="9">عَشان إنفَتَح لَي باب عَظيم لِلعَمَل النّاجِح. و في عُدوان كَتيرين.</verse>
				<verse number="10">إذا تِيمُوثَاوُس يَجي، شوف أنّو يَكون بِدون خوف مَعاكُم. عَشان هو يَعمِل عَمَل الرَّب زي ما أنا أعمِل.</verse>
				<verse number="11">واحِد ما يَحتَقِرو، لَكِن ساعِدوهو في سَفَرو بِسَلام، عَلَشان يَجي لَي. عَشان بَستَنّاهو مَعَ الأخوان.</verse>
				<verse number="12">هَسَّع عَن أَبُلُّوس أخونا، طَلَبتَ ليهو كَتير عَشان يَجيكُم مَعَ الأخوان. و ما كان رَضيان أبَداً يَجي هَسَّع. و لَكِن هو بِجي لَمَّن عِندو فُرصَه.</verse>
				<verse number="13">أحرِسو، كونو ثابِتين في الإيمان، كونو رُجال و إتشَدَّدو.</verse>
				<verse number="14">أعمِلو كُلّو حاجَه بِمَحَبَّه.</verse>
				<verse number="15">إنتو بِتَعرِفو ناس بيت اسْتِفَانَاس أوَّل ثِمار أَخَائِيَه، و كيف هُم أدّو نُفوسُم لِخِدمَة القِدِّسين. أطلُبو ليكُم، يا أخوان،</verse>
				<verse number="16">تَطيعو ناس زي ديل و كُل البِعمِلو مَعاهُم و بِتعَبو.</verse>
				<verse number="17">أنا مَبسوط عَشان اسْتِفَانَاس و وَفُرْتُونَاتُوس و وَأَخَائِيكُوس جو، عَشانُم مَلو النّاقِص مِنَّكُم.</verse>
				<verse number="18">عَشان هُم أدّو راحَه لِروحي و روحكُم. إحتَرِمو رُجال زيَهُم.</verse>
				<verse number="19">كَنايس آسيا يَسَلِّمو عَليكُم. و أَكِيلَا و بِرِيسْكِلَّا مَعَ الكَنيسَه الفي بيتُم يَسَلِّمو عَليكُم كَتير في الرَّب.</verse>
				<verse number="20">يَسَلِّمو عَليكُم كُل الأخوان. سَلِّمو بَعضَكُم عَلى بَعض بِسَلام مُقَدَّس.</verse>
				<verse number="21">أنا، بُولُس، أكتِب السَّلام دا بِإيدي.</verse>
				<verse number="22">إذا كان واحِد ما بِحِب الرَّب، خَليهو يَكون مَلعون. تَعال، يا رَبَّنا!</verse>
				<verse number="23">نِعمَة الرَّب يَسُوع مَعاكُم.</verse>
				<verse number="24">مَحَبَّتي مَعَ كُلُّكُم في المَسيح يَسُوع.</verse>
			</chapter>
		</book>
		<book number="47">
			<chapter number="1">
				<verse number="1">مِن بُولُس رَسول المَسيح يَسُوع بِإرادَة الله، و مِن تِيمُوثَاوُس الأخو، لِكَنيسَة الله الفي كُورِنْثُوس، مَعَ كُل النّاس المُقَدَّسين في كُلّو أَخَائِيَه.</verse>
				<verse number="2">نِعمَه و سَلام ليكُم مِن الله أبونا و الرَّب يَسُوع المَسيح.</verse>
				<verse number="3">مُبارَك الله أبو رَبَّنا يَسُوع المَسيح، أبو كُلّو رَحمَه و إلَه كُلّو تَعزيَه.</verse>
				<verse number="4">هو بِدّينا تَعزيَه في كُلّو تَعب، عَلَشان نِحنا نَقدَر نَدّي تَعزيَه ليهُم في كُلّو تَعب، بِالتَّعزيَه القِبِلنا مِن الله.</verse>
				<verse number="5">عَشان زي ما أوجاع المَسيح يَزيدو فينا، كِدا كَمان تَعزيَتنا تَزيد بِالمَسيح.</verse>
				<verse number="6">و إذا كُنّا في التَّعب، دا عَلَشان تَعزيَتكُم و خَلاصكُم. و إذا نِتعَزّى، دا عَشان تَعزيَتكُم. و يَدّيكُم قُوَّه عَشان تَكونو عِندَكُم صَبر في زات الأوجاع، زي ما نِحنا نِتوَجَّع كَمان.</verse>
				<verse number="7">و رَجاءنا فيكُم ثابِت، عَلَشان بِنَعرِف زي ما تَشتَرِكو في أوجاعنا، كِدا كَمان تَشتَرِكو في التَّعزيَه.</verse>
				<verse number="8">و نِحنا عاوِزين نَزَكِّركُم، يا أخوان، عَن التَّعب الكان عِندَنا في آسيا. و الأحمال الهُم خَتّو عَلينا كانَت كَبيرَه و تَقيلَه حَتّى إفتَكَرنا ماشين نَموت.</verse>
				<verse number="9">بِالحَق، شِلنا في نُفوسنا حُكم الموت. و دا حَصَل لينا عَلَشان ما نَتَّكِل عَلى نُفوسنا، لَكِن عَلى الله البِقَوِّم المَيِّتين.</verse>
				<verse number="10">و هو خَلَّصنا مِن موت زي دا و بِخَلِّصنا. و خَتّينا فيهو رَجاءنا إنّو بِخَلِّصنا مَرَّه تانيَه.</verse>
				<verse number="11">و إنتو كَمان بِتساعِدونا بِالصَّلاه بِتاعَتكُم عَلَشانّا. و عَشان كِدا، ناس كَتيرين بِدّو الشُّكر عَلَشان الهَدِيَّه الأدّاها لينا بِسَبَب صَلَوات كَتيرين.</verse>
				<verse number="12">عَشان دا فَخرَنا: ضَميرنا يَشهَد لينا، نِحنا مَشينا في الدُّنيا في القَداسَه و الإخلاص المِن الله و خُصوصاً مِن جِهَتكُم. و ما عَمَلنا كِدا بِحِكمَة الإنسان، لَكِن بِنِعمَة الله.</verse>
				<verse number="13">عَشان ما نَكتِب ليكُم إلّا البِتَقدَرو تَقرو و تَفهَمو. و عِندي رَجاء إنتو بِتَفهَمو بِالتَّمام.</verse>
				<verse number="14">و إنتو فِهِمتونا كَمان بَعض مِن الفَهم، و فِهِمتو أن نِحنا فَخرَكُم زي ما إنتو فَخرَنا في يوم رَبَّنا يَسُوع.</verse>
				<verse number="15">و بِالتّأكيد دا، كُنتَ عاوِز أجي ليكُم مِن قُبّال، عَشان بِكون ليكُم نِعمَه مَرَّتين.</verse>
				<verse number="16">و كُنتَ عاوِز أمُر بيكُم في طَرِيقي لِمَكِدونيَّه، و بَرجَع ليكُم مِن مَكِدونيَّه كَمان. و بَعدين إنتو بِترَسِّلوني لِليَهُودِيَّه.</verse>
				<verse number="17">أنا عَمَلتَ دا بِدون فِكر لَمّا غَيَّرتَ التَّرتيب بِتاعي؟ ولّا أنا بَعمِل تَرتيباتي زي ناس الدُّنيا بيَعمِلو، و بَقول ”أيوَه، أيوَه“ و ”لا لا“ في نَفس الوَكِت؟</verse>
				<verse number="18">لَكِن زي ما الله أمين، كَلامنا ليكُم كَمان مُش ”أيوَه“ و ”لا.“</verse>
				<verse number="19">عَشان أنا و سِلْوَانُس و تِيمُوثَاوُس بَشَّرنا بينكُم بِإبن الله، يَسُوع المَسيح، و ما كان فيهو ”أيوَه“ و ”لا.“ لَكِن دايماً فيهو ”أيوَه.“</verse>
				<verse number="20">عَشان فيهو ”الأيوَه“ لِكُلّو وُعود الله. و عَلَشان كِدا بِنقول فيهو ”آمين“ لِمَجد الله.</verse>
				<verse number="21">لَكِن الله هو البِيَعمِلنا ثابِتين مَعاكُم في المَسيح. و هو مَسَحنا،</verse>
				<verse number="22">و خَتَّ الخِتِم عَلينا، و خَتَّ الرّوح بِتاعو في قُلوبنا زي عَربون.</verse>
				<verse number="23">لَكِن بَنادي الله زي شاهِد لَي، السَّبَب الأنا ما رَجَعتَ لِكُورِنْثُوس، هو عَلَشان رَحَمتَكُم.</verse>
				<verse number="24">نِحنا ما عِندَنا سُلطَه عَلى إيمانكُم. لَكِن بِنَشتَغِل مَعاكُم عَشان تَكونو مَبسوطين، عَلَشان إنتو ثابِتين في إيمانكُم.</verse>
			</chapter>
			<chapter number="2">
				<verse number="1">أنا قَرَّرتَ في نَفسي ما بَجي ليكُم مَرَّه تانيَه بِحُزن.</verse>
				<verse number="2">عَشان إذا عَمَلتَكُم حَزنانين، مِنو هو اليَعمِلني مَبسوط إلّا الزّول الأنا عَمَلتو حَزنان؟</verse>
				<verse number="3">و كَتَبتَ ليكُم نَفس الحاجَه، عَلَشان أنا ما كُنتَ عاوِز أجي ليكُم و بَكون حَزنان مِن النّاس اللازِم أكون مَبسوط مِنَّهُم. عَشان أنا مِتأكِّد إذا أنا مَبسوط، كِدا كُلُّكُم كَمان بِتكونو مَبسوطين.</verse>
				<verse number="4">كَتَبتَ ليكُم بِحُزن شَديد و وَجَع في قَلبي و بِدِموع كَتيرَه، ما عَشان أعمِلكُم حَزنانين، لَكِن عَشان أخَلّيكُم تَعرِفو مَحَبَّتي الشَّديدَه العِندي ليكُم.</verse>
				<verse number="5">لَكِن إذا أي واحِد عَمَل واحِد تاني حَزنان، هو ما عَمَل دا لَي بَس، لَكِن في بَعَض الشّي لِكُلُّكُم. و أنا ما داير أكون صَعب عَليكُم.</verse>
				<verse number="6">و كِفايَه لِلزّول دا، عَلَشان كَتيرين مِنَّكُم أدّوهو جِزا.</verse>
				<verse number="7">لَكِن هَسَّع لازِم تَغفِرو ليهو و تَشَجِّعوهو عَلَشان الحُزن الشَّديد ما يَبلَعو.</verse>
				<verse number="8">أنا بَطلُب مِنَّكُم تَخَلّوهو يَعرِف إنتو بِتحِبّوهو بِالحَق.</verse>
				<verse number="9">بِالسَّبَب دا كَتَبتَ ليكُم، عَشان أمتَحِنكُم و أشوف إذا إنتو تَطيعو في كُلّو حاجَه.</verse>
				<verse number="10">إذا إنتو بِتَغفِرو شي لِأي واحِد، أنا كَمان بَغفِر ليهو. و الغَفَرتَ ليهو، إذا كان أنا غَفَرتَ ليهو أي شي، عَلَشانكُم غَفَرتَ ليهو قِدّام المَسيح.</verse>
				<verse number="11">و عَمَلتَ دا عَلَشان الشّيطان ما بِغلِب عَلينا. عَشان نِحنا بِنَعرِف تَرتيباتو.</verse>
				<verse number="12">و لَمّا مَشيت لِتَرُوَاس عَشان أبَشِّر بِإنجيل المَسيح، أنا لِقيت إنّو الرَّب كان فَتَح باب لَي.</verse>
				<verse number="13">و لَكِن ما كانَت عِندي راحَه في روحي عَشان أنا ما لِقيت تِيطُس أخوّي. و قُلتَ ليهُم مَعَ السَّلامَه، و مَشيت لِمَكِدونيَّه.</verse>
				<verse number="14">لَكِن شُكراً لِلَّه عَشان هو دايماً بِقودنا في الغَلَبَه في المَسيح، و بِوَرّي بينَنا ريحَة مَعرِفتو في كُلّو مَحَل.</verse>
				<verse number="15">عَشان نِحنا لِلَّه زي الرّيحَه الحِلوَه بِتاعَت المَسيح بين البِخلَصو و البِهلِكو.</verse>
				<verse number="16">و نِحنا لِلواحِد البِهلِك زي شَم الموت و الخَراب، و لِلتاني البِخلَص زي ريحَة الحَياة الأبَديَّه. و مِنو بِقدَر لِلحاجات دي؟</verse>
				<verse number="17">و نِحنا ما زي الكَتيرين البِتاجِرو بِكِلمَة الله. و لَكِن نِتكَلَّم قِدّام الله بِإخلاص في المَسيح، زي ناس مُرَسَّلين مِن الله.</verse>
			</chapter>
			<chapter number="3">
				<verse number="1">نِحنا نَبتَدي نَحمِد نُفوسنا تاني مَرَّه؟ ولّا زي بَعض النّاس نَحتاج لِجَوابات الحَمد ليكُم ولّا مِنَّكُم؟</verse>
				<verse number="2">إنتو نُفوسكُم جَواباتنا مَكتوبَه في قُلوبنا. و كُل النّاس بِيَعرِفوها و بِقروها.</verse>
				<verse number="3">إنتو بِتوَرّو إنَّكُم جَواب مِن المَسيح مُرسَل مِنَّنا، ما مَكتوبَه بِحِبِر، لَكِن بِروح الله الحَي. و مُش مَكتوبَه في ألواح مِن حَجَر، لَكِن في ألواح، و هُم قُلوب النّاس.</verse>
				<verse number="4">و عِندَنا تأكيد زي دا بِالمَسيح قِدّام الله.</verse>
				<verse number="5">نِحنا مُش كِفايَه مِن نُفوسنا عَشان نَفتَكِر أي شي مِن نُفوسنا. لَكِن عِندَنا قُدرَه مِن الله.</verse>
				<verse number="6">و هو أدّانا قُوَّه عَشان نَكون خَدّامين إتِّفاق جَديد. و دا مُش بِالقانون المَكتوب، لَكِن بِالرّوح. عَشان القانون المَكتوب بِجيب الموت، لَكِن الرّوح بِدّي حَياة.</verse>
				<verse number="7">الخِدمَه البِتجيب الموت كانَت مَكتوبَه بِحُروف في حَجَر، و جات بِمَجد حَتّى ناس إِسْرَائِيل ما قِدرو يَعاينو في وَش مُوسَى عَشان المَجد دا. و المَجد دا كان بِفوت.</verse>
				<verse number="8">كيف بِالأكتَر خِدمَة الرّوح ما بِزيد في المَجد؟</verse>
				<verse number="9">إذا كان الخِدمَه البِتَحكُم عَلى النّاس جات بِمَجد، الخِدمَه البِتجيب البِر بِتكون ليها مَجد زِيادَه بِكَتير.</verse>
				<verse number="10">عَشان الخِدمَه الجّات بِمَجد، ما عِندَها مَجد هَسَّع لَمّا نَفتَكِّر في المَجد البِكون فوق الكُل.</verse>
				<verse number="11">و إذا كان البِفوت دا جا بِمَجد، البِستَمِر عِندو مَجد أكبَر بِكَتير.</verse>
				<verse number="12">و إذا عِندَنا رَجاء زي دا، عِندَنا شَجاعَه كَتيرَه.</verse>
				<verse number="13">و نِحنا مُش زي مُوسَى الكان بِغَطّي وَشّو عَلَشان ناس إِسْرَائِيل ما يَعاينو لِآخِر المَجد البِفوت.</verse>
				<verse number="14">لَكِن أفكارُم بِقو مَقفولين، عَلَشان زات الغَطا بِغَطّي وُشوشُم لِغايَة اليوم دا، لَمّا بِيَقرو الإتِّفاق القَديم. و ما شالوهو مِنَّهُم عَشان في المَسيح يَشيلوهو.</verse>
				<verse number="15">لَكِن لِغايَة اليوم دا، لَمّا بِيَقرو مِن كِتاب مُوسَى، الغَطا بِغَطّي قُلوبُم.</verse>
				<verse number="16">لَكِن لَمّا أي واحِد يَرجَع لِلرَّب، يَشيلو مِنّو الغَطا.</verse>
				<verse number="17">و الرَّب هو الرّوح، و المَحَل الفيهو روح الرَّب، هِناك في الحُرّيَّه.</verse>
				<verse number="18">و نِحنا كُلُّنا بِوَش بِدون غَطا، بِنشوف مَجد الرَّب، زي في المِرايا. و نِتغَيَر لِصورَتو مِن مَجد لِمَجد. و المَجد دا هو عَمَل مِن الرَّب الرّوح.</verse>
			</chapter>
			<chapter number="4">
				<verse number="1">و عَلَشان الله أدّانا الخِدمَه دي بِرَحمَتو، ما نَقول ما في فايدَه.</verse>
				<verse number="2">لَكِن نِحنا أبينا نَعمِل أي حاجَه بِالسِّر ولّا الفيهو عيب. ما نَغِش ولّا نَغَيِر كِلمَة الله. بِالعَكس نِبَيِّن الحَق، و نَحمِد نُفوسنا قِدّام ضَمير النّاس و قِدّام الله.</verse>
				<verse number="3">و إذا إنجيلنا مَغَطّى، هو مَغَطّى لِلبِهلِكو.</verse>
				<verse number="4">و إلَه الزَّمَن دا عَمَل أفكار الما مؤمِنين عَميانين، عَلَشان ما بِقدَرو يَشوفو نور إنجيل مَجد المَسيح الهو صورَة الله.</verse>
				<verse number="5">عَشان ما نَبَشِّر بِنُفوسنا، لَكِن بِيَسُوع المَسيح الرَّب. و نِحنا خَدّامين ليكُم عَشان خاطِر يَسُوع.</verse>
				<verse number="6">عَشان الله قال: ”خَلّي نور يَنَوِّر مِن الضُّلُمَّه.“ و هو نَوَّر في قُلوبنا نور مَعرِفَة مَجد الله في وَش يَسُوع المَسيح.</verse>
				<verse number="7">لَكِن عِندَنا الكَنز دا في بُرمَه مَعمولَه مِن طين، عَلَشان يَوَرّي القُوَّه العَظيمَه جِدّاً دي مِن الله، مُش مِنَّنا.</verse>
				<verse number="8">الدُّنيا ضايقَه قِدّامنا مِن كُلّو جَمب، لَكِن دا ما يَوَقِّفنا. ما بِنَعرِف نَعمِل شِنو، لَكِن نِحنا مُش بِدون رَجاء.</verse>
				<verse number="9">يَطرُدونا، لَكِن ما يَسيبونا بَرانا. يَوَقِّعونا، لَكِن ما نَموت.</verse>
				<verse number="10">و بِنشيل دايماً في الجِّسم، موت يَسُوع، عَلَشان نَوَرّي حَياة يَسُوع كَمان في جِسِمنا.</verse>
				<verse number="11">عَشان نِحنا الحَيين، يَسَلِّمونا كُلّو وَكِت لِلموت عَشان خاطِر يَسُوع، عَشان يَشوفو حَياة يَسُوع كَمان في جِسِمنا البِموت.</verse>
				<verse number="12">عَلَشان كِدا الموت بِشتَغِل فينا، لَكِن الحَياة فيكُم.</verse>
				<verse number="13">و عِندَنا روح الإيمان زاتو زي ما مَكتوب: ”آمَنتَ، عَلَشان كِدا إتكَلَّمتَ.“ و نِحنا كَمان بِنآمِن، و عَلَشان كِدا بِنِتكَلَّم.</verse>
				<verse number="14">و بِنَعرِف هو القَوَّم الرَّب يَسُوع مِن بين المَيِّتين، بِقَوِّمنا نِحنا كَمان مَعَ يَسُوع، و بِجيبنا قِدّامو مَعاكُم.</verse>
				<verse number="15">و دا كُلّو عَشان فايدَتكُم، حَتّى النِّعمَه بِتزيد أكتَر و أكتَر لِكَتيرين، و الشُّكر بِزيد لِمَجد الله.</verse>
				<verse number="16">عَلَشان كِدا ما نَقول ما في فايدَه. لَكِن إذا كان جِسِمنا يَبقى ضَعيف، نَفسَنا الفي جُوَّه بَتَبقى جَديدَه يوم بِيوم.</verse>
				<verse number="17">عَشان الضّيق الخَفيف بِتاع الوَكِت دا، يَعمِل لينا مَجد أبَديَّه بِزيد أكتَر و أكتَر في الوَزِن.</verse>
				<verse number="18">عَلَشان كِدا ما نَعاين لِلحاجات النَقدَر نَشوفا، لَكِن لِلما نَشوفا. عَلَشان الحاجات البِنشوفا، لِهَسَّع بَس. لَكِن الحاجات الما بِنشوفا، لِلأبَد.</verse>
			</chapter>
			<chapter number="5">
				<verse number="1">عَشان بِنَعرِف إذا بيت خيمَتنا المِن الأرض يَخسَر، عِندَنا بُنا مِن الله، بيت أبَدي في السَّما، ما مَعمول بِإيد.</verse>
				<verse number="2">و هَسَّع نِحنا حَزنانين، و نَحِب نَلبَس فوقنا بيتنا المِن السَّما.</verse>
				<verse number="3">و إذا لِبِسناهو، ما يَلقونا عَريانين.</verse>
				<verse number="4">و وَكِت ما نِحنا في الخيمَه دي، نِتنَفَّس زي ما نَشيل حِمِل تَقيل. عَلَشان ما عاوزين نَقلَع أجسامنا، لَكِن نَلبَس فوقا، عَلَشان أجسامنا البِموتو يِتغَيَّرو لِأجسام ما بِموتو أبَداً.</verse>
				<verse number="5">و العَمَلنا لِلحاجَه دي زاتا، هو الله، الأدّانا كَمان عَربون الرّوح.</verse>
				<verse number="6">عَلَشان كِدا نِحنا دايماً مَليانين بِشَجاعَه، و بِنَعرِف ما دام نِحنا في بيتنا في الجِّسم هِنا، نِحنا بَعيدين مِن بيت الرَّب الفي السَّما.</verse>
				<verse number="7">عَشان بِنعيش بِالإيمان، مُش بِالنَشوفو بِالعُيون.</verse>
				<verse number="8">عَلَشان كِدا عِندَنا شَجاعَه كُلّو وَكِت، و نَفتَكِر أحسَن نَسيب بيتنا في الجِّسم و نَمشي نَكون مَعَ الرَّب في بيتو.</verse>
				<verse number="9">عَلَشان كِدا فوق كُلّو شي، نِحنا عاوزين نَبسِطو إذا نِستَنّا في بيتنا هِنا ولّا نَمشي نَكون مَع الرَب.</verse>
				<verse number="10">عَشان كُلُّنا لازِم نَظهَر قِدّام كُرسي المَسيح، عَشان كُلّو واحِد يَقبَل زي ما هو عَمَل بِالجِّسم، إذا كان كوَيس ولّا بَطّال.</verse>
				<verse number="11">و ما دام بِنَعرِف خوف الرَّب، نَجَرِّب أن نَربَح النّاس. و نِحنا بَايِنين لِلَّه، و عِندي رَجاء بِقينا بَايِنين في ضَميركُم كَمان.</verse>
				<verse number="12">عَشان ما نَحمِد نُفوسنا قِدّامكُم، لَكِن نَدّيكُم فُرصَه عَشان تَشكُرو نُفوسنا، عَشان يَكون عِندَكُم جَواب لِلنّاس البِشكُرو حالَة الإنسان و مُش قَلبو.</verse>
				<verse number="13">و إذا نِحنا مَجنونين، دا لِلَّه. و إذا فاهمين، دا ليكُم.</verse>
				<verse number="14">عَشان مَحَبَّة المَسيح عِندَها قُوَّه فوقنا حَتّى بِنَحسِب دا، إنّو واحِد مات عَن كُل النّاس. و عَلَشان كِدا كُلُّهُم ماتو.</verse>
				<verse number="15">و هو مات عَن كُل النّاس، عَشان الحَيين ما بِعيشو بَعَد دا لِنُفوسُم، لَكِن ليهو المات عَنُّم و قام.</verse>
				<verse number="16">عَشان كِدا، مِن هَسَّع ما بِنَعرِف واحِد بِحَسَب الجِّسم. و إذا عِرِفنا المَسيح حَسَب الجِّسم، هَسَّع ما بِنَعرِفو كِدا.</verse>
				<verse number="17">عَلَشان كِدا، إذا واحِد في المَسيح، هو خَليقَه جَديدَه. و الحاجات القَديمَه فاتَت. و شوف! الكُل بِقى جَديد.</verse>
				<verse number="18">و كُلّو دا مِن الله الصّالَحنا لِنَفسو بِالمَسيح، و أدّانا خِدمَة المُصالَحَه.</verse>
				<verse number="19">يَعني الله كان يَصالِح الدُّنيا لِنَفسو في المَسيح. و ما يَحسِب ليهُم خَطاياهم. و خَتَّ فينا كِلمَة المُصالَحَه.</verse>
				<verse number="20">عَلَشان كِدا نِحنا سُفَراء المَسيح زي ما الله يَطلُب بينا، نِحنا نَطلُب مِنَّكُم فِشان المَسيح، أعمِلو سَلام مَعَ الله.</verse>
				<verse number="21">المَسيح ما عَمَل الخَطيَّه، لَكِن الله خَتَّ خَطايانا عَليهو. و عَلَشان كِدا نِحنا نَبقى بارين قِدّام الله في المَسيح.</verse>
			</chapter>
			<chapter number="6">
				<verse number="1">و نِحنا نَشتَغِل مَعاهو، و نَطلُب مِنَّكُم أن ما تَقبَلو نِعمَة الله بِدون فايدَه.</verse>
				<verse number="2">عَشان هو بِقول: ”أنا سِمِعتَك في وَكِت مَقبول، و ساعَدتَك في يوم الخَلاص.“ شوف! هَسَّع وَكِت مَقبول، و شوف! هَسَّع يوم الخَلاص.</verse>
				<verse number="3">و نِحنا ما نَخُت سَبَب خَطيَّه قِدّام أي واحِد، عَلَشان شُغُلنا بِكون بِدون لوم.</verse>
				<verse number="4">لَكِن في كُلّو شي نَبيين نُفوسنا زي خَدّامين الله: في صَبر كَتير، في أتعاب، في إحتِياجات، في ضيقات.</verse>
				<verse number="5">في ضَرَبات، و في سُجون، و في دَوشَه، و في تَعب شَديد، و في ليالي بِدون نوم، و في جوع.</verse>
				<verse number="6">بِقَلب نَضيف، و مَعرِفَه، و صَبر طَويل، و رَحمَه، بِالرّوح القُدُس، بِمَحَبَّه مُخلِصَه.</verse>
				<verse number="7">بِكَلام الحَق، بِقوَّة الله، بِأسلِحَة البِر عَن اليَمين و عَن الشِّمال.</verse>
				<verse number="8">بِمَجد و بِدون إحتِرام، بِخَبَر كوَيس و خَبَر بَطّال، يَقولو نِحنا كَضّابين، لَكِن نِتكَلَّم الحَق.</verse>
				<verse number="9">و نِحنا زي الما مَعروفين، لَكِن مَعروفين، زي ديل البِموتو، و أهو! نَعيش، و زي ديل اليَجازوهُم، و ما يَكتُلونا.</verse>
				<verse number="10">نِحنا زي حَزنانين، لَكِن دايماً مَبسوطين، زي المَساكين، لَكِن نَعمِل ناس كُتار غَنيين، نِحنا زي الما عِندَهُم شي، لَكِن كُلّو شي حَقَّنا.</verse>
				<verse number="11">يا ناس كُورِنْثُوس، خَشُمنا مَفتوح ليكُم، و قَلِبنا بِقى وَصِف ليكُم.</verse>
				<verse number="12">نِحنا ما قَفَلنا قُلوبنا ليكُم، لَكِن إنتو قَفَلتو قُلوبكُم لينا.</verse>
				<verse number="13">و زي أُجرَه لِداك، إنتو كَمان، أفتَحو قُلوبكُم وَصِف. بَكَلِّمكُم زي أولادي.</verse>
				<verse number="14">ما تَشتَرِكو مَعَ الما مؤمِنين تِحِت نير واحِد. عَشان الشَّرِكَه شِنو بين البِر و الخَطيَّه؟ و الشَّرِكَه شِنو بين النّور و الضَّلام؟</verse>
				<verse number="15">و الإتِّفاق شِنو بين المَسيح و بين بَليعال؟ و الجُّزو شِنو المؤمِن عِندو مَعَ الما مؤمِن؟</verse>
				<verse number="16">و الإتِّفاق شِنو بين هيكَل الله و الأصنام؟ عَشان نِحنا هيكَل الله الحَي، زي ما الله قال: ”أنا بَسكُن فيهُم و أمشي في وَسِطُم، و بَكون ليهُم إلَه، و هُم بِكونو لَي ناس.</verse>
				<verse number="17">عَلَشان كِدا أمرُقو مِن بِينُم، و فَرِّقو مِنَّهُم، يَقول الرَّب. و ما تَلمَسو حاجَه نَجِسَه. و أنا بَقبَلكُم.</verse>
				<verse number="18">و بَكون ليكُم أبو، و إنتو بِتكونو لَي أولاد و بَنات، يَقول الرَّب القادِر عَلى كُلّو شي.“</verse>
			</chapter>
			<chapter number="7">
				<verse number="1">و عَشان عِندَنا الوُعود ديل، يا مَحبوبين، خَلّونا نَنَضِّف نُفوسنا مِن كُلّو نَجاسَة الجِّسم و الرّوح، و نَكَمِّل القَداسَه في خوف الله.</verse>
				<verse number="2">أقبَلونا. نِحنا ما ظَلَمنا أي واحِد، ما خَرَّبنا أي واحِد، ما طَمَعنا في أي واحِد.</verse>
				<verse number="3">و ما بَقول دا عَشان أحكُم عَليكُم. عَشان زي ما قُلتَ قُبّال دا، إنتو في قُلوبنا، عَشان نَموت مَعاكُم و نَعيش مَعاكُم.</verse>
				<verse number="4">أنا مِتَّكِل عَليكُم كَتير، و عِندي فَخر عَظيم فيكُم. أنا مَليان تَعزيَه. و فَرَحي يَزيد كَتير خَلاص في كُلّو أتعابنا.</verse>
				<verse number="5">بِالحَق لَمّا جينا لِمَكِدونيَّه، جِسِمنا ما كان عِندو راحَه كُلّو كُلّو. لَكِن كُنّا في التَّعب مِن كُلّو جِهَه. مِن بَرَّه، شَكلات، و مِن جُوَّه، خوف.</verse>
				<verse number="6">لَكِن الله البِدّي راحَه لِلمِتواضِعين، أدّا راحَه لينا لَمّا تِيطُس جا.</verse>
				<verse number="7">و ما عَشان هو جا بَس، لَكِن كَمان بِالرّاحَه الإنتو أدّيتو ليهو. و هو خَبَّرنا بِمَحَبَّتكُم و الحُزن بِتاعكُم و غيرَتكُم فِشانّي، حَتّى فَرَحي زاد أكتَر بِكَتير.</verse>
				<verse number="8">و إذا عَمَلتَكُم حَزنانين بِجَوابي، ما بَتأسَّف. و لَو إتأسَّفتَ، بَشوف انّو جَوابي عَمَلكُم حَزنانين، لَكِن لِوَكِت قَليل بَس.</verse>
				<verse number="9">و هَسَّع أنا مَبسوط، مُش عَلَشان إنتو بِقيتو حَزنانين، لَكِن عَلَشان حُزنَكُم كان لِلتّوبَه حَسَب إرادَة الله. و كِدا ما قِبِلتو مِنَّنا خَسارَه في أي حاجَه.</verse>
				<verse number="10">عَشان الحُزن بِحَسَب إرادَة الله بِجيب توبَه لِخَلاص ما نِتأسَّف عَليها، لَكِن حُزن الدُّنيا بِجيب موت.</verse>
				<verse number="11">و شوفو كيف الحُزن دا زاتو، المِن الله، إشتَغَل فيكُم. و كان عِندَكُم إهتِمام عَشان تَكونو بِدون لوم. و كان عِندَكُم زَعل و خوف و مَحَبَّه و غيرَه و إنتِقام. و وَرّيتو نُفوسكُم بِدون غَلَط في الحاجَه دي كُلُّها.</verse>
				<verse number="12">و لَو كَتَبتَ ليكُم، دا ما كان عَشان الزّول العَمَل الخَطيَّه ولّا عَلَشان المَظلوم، لَكِن عَلَشان أوَرِّيكُم قِدّام الله إهتِمامكُم فِشانّا.</verse>
				<verse number="13">عَلَشان كِدا عِندَنا تَعزيَه. و فوق دا، كُنّا مَبسوطين أكتَر جِدّاً بِسَبَب فَرَح تِيطُس، عَشان روحو إستَراح بِمُساعَدَة كُلُّكُم.</verse>
				<verse number="14">أنا حَمَدتَكُم شوَيَه قِدّامو، و ما بِقيت خَجلان. لَكِن زي ما كَلَّمناكُم بِكُلّو حاجَه بِالحَق، كِدا كَمان حَمدَنا فيكُم لِتِيطُس كان الحَق.</verse>
				<verse number="15">و قَلبو يَبقى مَليان بِرَحمَه ليكُم لَمّا يِتذَكَّر كيف إنتو سِمِعتو ليهو، و كيف قِبِلتوهو بِخوف و هَزَّه.</verse>
				<verse number="16">أنا مَبسوط عَشان مِتَّكِل عَليكُم في كُلّو حاجَه.</verse>
			</chapter>
			<chapter number="8">
				<verse number="1">و هَسَّع نَخَبِّركُم، يا أخوان، بِنِعمَة الله الهو أدّاها لِكَنايس مَكِدونيَّه.</verse>
				<verse number="2">هُم كانو مُجَرَّبين بِتَعب شَديد، لَكِن بِقو مَبسوطين جِدّاً حَتّى أدّو هَدايا كَريمَه جِدّاً، و لَو هُم كانو مَساكين خالِص.</verse>
				<verse number="3">و بَشهَد إنَّهُم أدّو زي ما قِدرو، و لَكِن فوق ما قِدرو، و دا مِن نُفوسُم بَراهُم.</verse>
				<verse number="4">و طَلَبو مِنَّنا مَرّات كَتيرَه عَشان نَقبَل مِنَّهُم النِّعمَه و الشَّرِكَه في الخِدمَه دي لِلقِدِّسين.</verse>
				<verse number="5">و هُم ما عَمَلو زي ما إنتَظَرنا، لَكِن أدّو نُفوسُم لِلرَّب في الأوَّل، و لينا بِإرادَة الله.</verse>
				<verse number="6">عَشان كِدا طَلَبنا لِتِيطُس يَكَمِّل بينكُم النِّعمَه دي، زي ما هو إبتَدا يَعمِل مِن قُبّال.</verse>
				<verse number="7">لَكِن زي ما إنتو تَزيدو في كُلّو حاجَه، في الإيمان، في الكَلام، و المَعرِفَه، و كُلّو إهتِمام، و مَحَبَّتكُم لينا، عاوزينكُم تَزيدو في النِّعمَه دي كَمان.</verse>
				<verse number="8">أنا ما بِدّيكُم أمر، لَكِن لَمّا أوَرِّيكُم إهتِمام التّانيين، أمتَحِن مَحَبَّتكُم إذا حَقيقي ولّا لا.</verse>
				<verse number="9">عَشان إنتو بِتَعرِفو نِعمَة رَبَّنا يَسُوع المَسيح، إنّو هو غَني لَكِن بِقى مِسكين فِشانّا، عَلَشان نِحنا نَبقى غَنيين عَشان هو كان مِسكين.</verse>
				<verse number="10">و بَدّيكُم فِكري عَن دا، عَشان في فايدَه ليكُم. إنتو إبتَديتو مِن قُبّال مِن السَّنَه الفاتَت، مُش عَشان تَعمِلو دا بَس، لَكِن تَحِبّو تَعمِلو كِدا.</verse>
				<verse number="11">هَسَّع كَمِّلو العَمَل كَمان. و كِدا، زي ما كانَت عِندَكُم الغيرَه عَشان تَعمِلوهو، كَمان تَكَمِّل عَلى قَدُر ما عِندَكُم.</verse>
				<verse number="12">و إذا الغيرَه في، الله يَقبَل الهَدِيَّه زي الزّول عِندو، و مُش زي الما عِندو.</verse>
				<verse number="13">و دا ما عَشان التّانيين يَكون عِندَهُم راحَه و إنتو في التَّعب، لَكِن عَشان كُلّو حاجَه بِتكون سَوا.</verse>
				<verse number="14">عَشان في الوَكِت دا الكَترَه العِندَكُم بِتكون لِإحتياجُم. و الكَترَه العِندَهُم بِتكون لِإحتياجكُم. و كِدا كُلّو حاجَه بِتكون سَوا.</verse>
				<verse number="15">زي ما مَكتوب: ”الجَّمَع كَتير ما كان عِندو باقي، و الجَّمَع شوَيَه ما كان ناقِص ليهو.“</verse>
				<verse number="16">و لَكِن شُكراً لِلَّه الخَتَّ نَفس الإهتِمام فِشانكُم في قَلب تِيطُس.</verse>
				<verse number="17">عَشان هو قِبِل الطَلَبنا مِنّو. و بِنَشاط كَتير، مَشى ليكُم بِإرادَة نَفسو.</verse>
				<verse number="18">و رَسَّلنا مَعاهو الأخو الحَمَدو كُل الكَنايس عَلى خِدمَتو في الإنجيل.</verse>
				<verse number="19">و مُش دا بَس، لَكِن هو كان مُختار بِالكَنايس عَشان يَسافِر مَعانا فِشان النِّعمَه دي، النَخدِما لِمَجد الرَّب نَفسو. و بِدا نَوَرّيهُم نِحنا عاوِزين نَساعِد.</verse>
				<verse number="20">و نِحنا نحرِس عَلَشان واحِد ما يَقول حاجَه بَطّالَه عَن الهَدِيَّه الكَريمَه النَخدِما.</verse>
				<verse number="21">و نَفتَكِّر مِن قُبّال عَشان نَعمِل الحاجَه الكوَيسَه، مُش قِدّام الله بَس لَكِن قِدّام النّاس كَمان.</verse>
				<verse number="22">و رَسَّلنا مَعاهُم أخونا البِيَّن لينا إهتِمامو مَرّات كَتيرَه و في حاجات كَتيرَه. و لَكِن هَسَّع إهتِمامو زاد عَلَشان هو عِندو تأكيد كَتير فيكُم.</verse>
				<verse number="23">و عَن تِيطُس، هو شَريك لَي و شَغّال مَعاي فِشانكُم. و عَن أخوانّا، هُم رُسُل الكَنايس و مَجد المَسيح.</verse>
				<verse number="24">عَلَشان كِدا، وَرو الرُّجال ديل بيّنَة مَحَبَّتكُم و فَخرَنا فيكُم، قِدّام كُل الكَنايس.</verse>
			</chapter>
			<chapter number="9">
				<verse number="1">و بِخُصوص الخِدمَه لِلقِدِّسين، ما في إحتِياج أكتِب ليكُم.</verse>
				<verse number="2">عَشان أنا بَعرِف غيرَتكُم، و أنا شَكَّرتَ نُفوسكُم لِناس مَكِدونيَّه و قُلتَ ليهُم: ”ناس أَخَائِيَه كانو جاهِزين مِن السَّنَه الفاتَت.“ و غيرَتكُم حَرَّكَت الأكتَر مِنَّهُم.</verse>
				<verse number="3">و رَسَّلتَ الأخوان عَلَشان فَخرَنا فيكُم ما بِكون بِدون فايدَه، و عَشان إنتو بِتكونو جاهِزين زي ما قُلتَ عَنكُم.</verse>
				<verse number="4">عَلَشان إذا ناس مِن مَكِدونيَّه جو مَعاي و لِقوكُم ما جاهِزين، نِحنا بِنكون خَجلانين عَلَشان التأكيد دا. و أنا ما بَقول إنتو كَمان بِتكونو خَجلانين.</verse>
				<verse number="5">عَلَشان كِدا، إفتَكَرتَ مِن المُهِم أطلُب مِن الأخوان عَشان يَمشو قِدّامنا، و يَعمِلو التَّرتيب مِن قُبّال. و كِدا هَديَّتكُم، القُلتو بِالحَق إنتو تَدّوها، بِتكون جاهزَه زي بَرَكَه، و مُش مِن الطَّمَع.</verse>
				<verse number="6">لَكِن بَقول دا، البِزرَع قَليل، بِلِم قَليل. و البِزرَع بِالبَرَكات، بِلِم بِالبَرَكات كَمان.</verse>
				<verse number="7">و خَلّي كُلّو واحِد يَدّي زي ما إختار في قَلبو، مُش بِحُزن ولّا عَشان هو لازِم يَدّي، عَشان الله بِحِب البِدّي بِفَرَح.</verse>
				<verse number="8">و الله بِقدَر يَزيد ليكُم كُلّو نِعمَه، لِغايَة ما يَكون ليكُم كِفايَه في كُلّو حاجَه و في كُلّو وَكِت، عَلَشان تَزيدو في كُلّو عَمَل طَيب.</verse>
				<verse number="9">زي ما مَكتوب: ”هو فَرتَك، و أدّا لِلمَساكين. و بِرّو يِستَنّى لِلأبَد.“</verse>
				<verse number="10">و البِقَدِّم تيراب لِلمُزارِع و عيش لِلأكِل، هو بِقَدِّم و بِكَتِّر تيرابكُم و بِزيد ثِمار بِرَّكُم.</verse>
				<verse number="11">و بِتكونو غَنيين في كُلّو حاجَه عَلَشان تَقدَرو تَدّو هَدايا كَريمَه. و دا يَعمِل بِواسطَتنا الشُّكر لِلَّه.</verse>
				<verse number="12">و عَمَل الخِدمَه دي ما يَملى إحتِياج القِدِّسين بَس، لَكِن يَزيد في شُكر كَتير لِلَّه.</verse>
				<verse number="13">و عَلَشان إنتو بِيَّنتو نُفوسكُم بِالخِدمَه دي، ناس كُتار بِشكُرو الله عَلَشان طاعَتكُم و شَهادَتكُم لِإنجيل المَسيح، و عَلَشان الهَدِيَّه الكَبيرَه القَسَّمتوها ليهُم و لِلكُل.</verse>
				<verse number="14">و هُم بِحِبّوكُم لَمّا يَصَلّو فِشانكُم، عَلَشان الله أدّاكُم النِّعمَه دي العَظيمَه جِدّاً.</verse>
				<verse number="15">و شُكراً لِلَّه عَلى هَديَّاتو الما نَقدَر نِتكَلَّم عَنّا.</verse>
			</chapter>
			<chapter number="10">
				<verse number="1">و بَطلُب ليكُم بِوَداعَة المَسيح و صَبرو، أنا نَفسي، بُولُس، البَخُت نَفسي تِحِت لَمّا أكون مَعاكُم لَكِن عِندي شَجاعَه لَمّا أكون بَعيد.</verse>
				<verse number="2">و لَكِن أطلُب ليكُم، لَمّا أجي، ما لازِم تَكون عِندي شَجاعَه عَلى بَعض مِن النّاس البِفتَكِرو نِحنا نَعيش زي الجِّسم.</verse>
				<verse number="3">عَشان إذا نَعيش في الجِّسم، ما نَحارِب حَسَب الجِّسم.</verse>
				<verse number="4">عَشان أسلِحَة حَربنا مُش مِن الجِّسم لَكِن قَوّيَّه بِالله عَشان يَكَسِّر البِنايات الشَّديدَه.</verse>
				<verse number="5">نَخَرِّب صُوَر الأفكار و كُلّو حاجَه عاليَه البِتكون مَرفوع ضِد الله. و نَقبُض عَلى كُلّو فِكر عَشان نَسَويهو يَطيع المَسيح.</verse>
				<verse number="6">نِحنا جاهِزين عَشان نَنتَقِم عَلى كُلّو فِتنَه لَمّا تَكَمِّل طاعَتكُم.</verse>
				<verse number="7">إنتو تَعاينو لِلحاجَه القِدّامكُم. إذا واحِد يَتَّكِل عَلى نَفسو هو لِلمَسيح، خَليهو يَفتَكِر كَمان في نَفسو، نِحنا كَمان لِلمَسيح زي ما هو لِلمَسيح.</verse>
				<verse number="8">عَشان إذا أشكُر نَفسي زِيادَه شوَيَه بِالسُّلطَه الأدّانا الله عَشان أبنيكُم و ما عَلَشان أخَرِّبكُم، أنا ما خَجلان.</verse>
				<verse number="9">عَلَشان أنا ما عاوِزكُم تَكونو خايفين مِن جَواباتي.</verse>
				<verse number="10">عَشان بَعض مِن النّاس بِقولو: ”جَواباتو تَقيلَه و قَوّيَّه، لَكِن لَمّا هو مَعانا في الجِّسم، هو ضَعيف و كَلامو بِدون فايدَه.“</verse>
				<verse number="11">خَلّو النّاس زي ديل يَحسِبو إنّو زي ما نِحنا نَكون في الكَلام و في الجَوابات لَمّا نِحنا ما في، بِنكون كِدا كَمان بِالعَمَل لَمّا نَكون في مَعاكُم.</verse>
				<verse number="12">و نَخاف نَشَبِّه نُفوسنا بِبَعض مِن النّاس البِحمَدو نُفوسُم و نَخاف نَحسِب نُفوسنا مَعاهُم. و لَكِن هُم يَقيسو نُفوسُم بِنُفوسُم، و يَشَبِّهو نُفوسُم بِنُفوسُم، و ما يَفهَمو.</verse>
				<verse number="13">لَكِن ما نَشكُر نُفوسنا بِدون قِياس، لَكِن حَسَب الخِدمَه القَسَما لينا الله. و الخِدمَه دي تَجِيبنا ليكُم كَمان.</verse>
				<verse number="14">نِحنا ما نَمشي بَعيد حَتّى ما نوصَل ليكُم. لَكِن جينا و وِصِلنا ليكُم بِإنجيل المَسيح.</verse>
				<verse number="15">عَلَشانّا ما نَشكُر نُفوسنا بِدون قِياس بِأشغال ناس تانيين. لَكِن عِندَنا رَجاء إنّو زي ما إيمانكُم يِستَمِر يَزيد، كَمان شُغُلنا بينكُم بِزيد حَسَب قِياس خِدمَتنا.</verse>
				<verse number="16">عَلَشان نَبَشِّر بِالإنجيل في مَحَلّات بَعيدَه مِنَّكُم. و ما عاوزين نَحمِد عَمَل واحِد تاني العَمَلو مِن قُبّال في مَحَلّو.</verse>
				<verse number="17">لَكِن: ”الزّول العاوِز يَحمِد، خَليهو يَحمِد الرَّب.“</verse>
				<verse number="18">عَشان الزول الحَمَد نَفسو ما بِكون مَقبول، لَكِن لَمّا الرَّب يَحمِد الزّول، هو بِكون مَقبول.</verse>
			</chapter>
			<chapter number="11">
				<verse number="1">أنا عاوِزكُم تاخدو مِنّي بِالصَّبر، شوَيَه مِن حاجَه غَشيمَه. أيوَه، أُخدو مِنّي زي دا.</verse>
				<verse number="2">عَشان أنا غَيور عَليكُم بِغيرَة الله. عَشان أنا وَعَدتَكُم لِراجِل واحِد عَشان أقَدِّم عَذراء نَضيفَه لِلمَسيح.</verse>
				<verse number="3">لَكِن أنا بَخاف زي ما الدَّبيب غَشّا حَوا بِغِشّو، كَمان إنتو تَضِلّو في أفكاركُم عَن الإخلاص و القَلِب النَّضيف الفي المَسيح.</verse>
				<verse number="4">عَشان إذا واحِد جا ليكُم و بِبَشِّر بِيَسُوع تاني، غير البَشَّرناكُم بيهو، إنتو تِتحَمَّلو دا كوَيس. ولّا إذا إنتو تَقبَلو روح تاني مِن الرّوح القِبِلتوهو، ولّا إنجيل مُختَلِف مِن القِبِلتوهو، إنتو تِتحَمَّلو دا كوَيس.</verse>
				<verse number="5">و أنا أحسِب نَفسي ما ناقِص في شي لِلرُّسُل الأكبَر ديل.</verse>
				<verse number="6">و لَو أنا ما شاطِر في الكَلام، أنا عِندي مَعرِفَه. و نِحنا وَرّيناكُم دا في كُلّو طَرِيقَه و في كُلّو حاجَه.</verse>
				<verse number="7">و يِمكِن كانَت خَطيَّه لَي عَشان نَزَّلتَ نَفسي عَلَشان أرفَعكُم لَمّا بَشَّرتَكُم بِإنجيل الله مَجّاناً؟</verse>
				<verse number="8">أنا سَرَقتَ مِن كَنايس تانيين و كُنتَ باخُد أُجرَه مِنَّهُم فِشان أخدِمكُم.</verse>
				<verse number="9">و لَمّا كُنتَ مَعاكُم و كان عِندي إحتِياج، ما بِقيت حِمِل لِأي واحِد، عَلَشان الأخوان الجّو مِن مَكِدونيَّه أدّو لِإحتياجي. حَفَظتو نَفسي عَشان ما بَكون حِمِل ليكُم في أي حاجَه، و بَستَمِر كِدا.</verse>
				<verse number="10">و زي حَق المَسيح فِيني، و لا واحِد في مَحَلّات أَخَائِيَه بِوَقِّف فَخري.</verse>
				<verse number="11">لِشِنو؟ عَلَشان ما بَحِبّكُم؟ الله بِيَعرِف أنا بَحِبّكُم!</verse>
				<verse number="12">و لَكِن الحاجَه البَعمِلا، بَعمِلا عَشان أوَقِّف ديل البِشكُرو نُفوسُم و بِقولو هُم بِشتَغِلو زي ما نِحنا نَشتَغِل.</verse>
				<verse number="13">عَشان رُجال زي ديل رُسُل كَضّابين، شَغّالين البِغِشّو، و يَغَيِّرو شَكلهُم لِشَكَل رُسُل المَسيح.</verse>
				<verse number="14">ما تِستَغرَبو! عَشان الشّيطان نَفسو بِغَيِّر نَفسو لِمَلاك نور.</verse>
				<verse number="15">و كِدا، ما حاجَه كَبيرَه إذا خَدّامينو كَمان يَغَيِّرو شَكلهُم زي خَدّامين لِلبِر. و آخِر بِكون حَسَب أعمالُم.</verse>
				<verse number="16">و تاني مَرَّه بَقول، ما تَخَلّي واحِد يَفتَكِر أنا غَشيم. و إلّا، أقبَلوني زي زول غَشيم عَشان أنا كَمان أشكُر نَفسي شوَيَه.</verse>
				<verse number="17">لَمّا أتكَلَّم و أشكُر نَفسي، ما بَتكَلَّم زي الرَّب لَكِن زي الغَشيم.</verse>
				<verse number="18">عَلَشان ناس كُتار بِشكُرو نُفوسُم زي ما ناس الدُّنيا بِسَوو، أنا كَمان بَشكُر نَفسي.</verse>
				<verse number="19">عَشانكُم تِتحَمَّلو البَليدين بِفَرَح، عَلَشان إنتو ناس فاهمين.</verse>
				<verse number="20">عَشانكُم تاخُدوهو بِالصَّبر مِن الزّول اليَعمِلكُم عَبيد، و مِن الزّول الياكُلكُم و يَسرِق مِنَّكُم، و مِن الزّول اليِتكَبَّر عَليكُم، و مِن الزّول اليَضرُبكُم عَلى وشوشكُم.</verse>
				<verse number="21">و بَقول دا بِخَجَل، زي ما كُنّا ضَعيفين. لَكِن إذا أي واحِد عِندو شَجاعَه عَشان يَشكُر نَفسو، أنا كَمان عِندي شَجاعَه، عَشان أشكُر نَفسي. و تاني مَرَّه أنا بَتكَلَّم زي الغَشيم.</verse>
				<verse number="22">هُم ناس عِبرانيين؟ أنا كَمان. هُم أولاد إِسْرَائِيل؟ أنا كَمان. هُم أولاد إِبْرَاهِيم؟ أنا كَمان.</verse>
				<verse number="23">هُم خَدّامين المَسيح؟ أنا أحسَن. بَتكَلَّم زي المَجنون. أنا تِعِبتَ زِيادَه كَتير، جَلَدوني أكتَر، كُنتَ في السِّجِن مَرّات أكتَر، و في خَطَر الموت مَرّات كَتيرَه.</verse>
				<verse number="24">قِبِلتَ مِن اليَهود خَمسَه مَرّات أربَعين جَلِد إلّا واحِد.</verse>
				<verse number="25">ضَرَبوني بِالعَصايات تلاتَه مَرّات، رَمو الحُجار عَلي مَرَّه، المُركَب إنكَسَرَت و أنا فيها تلاتَه مَرّات، كُنتَ ليل و نَهار فوق البَحَر.</verse>
				<verse number="26">سافَرتَ مَرّات كَتيرَه. كُنتَ في خَطَر مِن البَحَر، في خَطَر مِن حَراميَّه، في خَطَر مِن ناس بَلَدي، في خَطَر مِن الأُمَم، في خَطَر في المَدينَه، في خَطَر في الخَلا، في خَطَر في البَحَر، في خَطَر مِن أخوان كَضّابين.</verse>
				<verse number="27">في شُغل و تَعب، كُنتَ بِدون نوم مَرّات كَتيرَه، في جوع و عَطَش، صُمتَ مَرّات كَتيرَه، كُنتَ بَردان و عَريان.</verse>
				<verse number="28">و فوق كُلّو دا، الحاجات المِن بَرَّه، كُلّو يوم أنا تِحِت حِمِل الإهتِمام بِكُل الكَنايس.</verse>
				<verse number="29">مِنو بِكون ضَعيف و أنا ما ضَعيف؟ مِنو يَقَع في الخَطيَّه و أنا ما أحرَق في جُوَّه نَفسي؟</verse>
				<verse number="30">إذا لازِم أشكُر نَفسي، أنا بَشكُر نَفسي عَن الحاجات البِتوَرّي كيف أنا ضَعيف.</verse>
				<verse number="31">الله أبو الرَّب يَسُوع، المُبارَك لِلأبَد، يَعرِف أنا ما بَكَضِّب.</verse>
				<verse number="32">في دِمَشق، المُدير بِتاع مَلِك الحارت كان يَحرَس مَدينَة دِمَشق عَشان يَقبُض عَلي.</verse>
				<verse number="33">لَكِن نَزَّلوني مِن شُبّاك مِن الحيطَه في قُفَّه كَبيرَه، و خَلَصتَ مِنّو.</verse>
			</chapter>
			<chapter number="12">
				<verse number="1">أنا لازِم أشكُر نَفسي و لَو ما في فايدَه فيهو. أنا بَجي لِرؤيا و أخبار مِن الرَّب.</verse>
				<verse number="2">بَعرِف راجِل في المَسيح قُبّال أربعتاشر سَنَه، مَسَكوهو و أخَدوهو لِلسَّما التّالتَه. إذا هو كان في الجِّسم ولّا بَرَّه مِن الجِّسم، أنا ما بَعرِف، الله بِيَعرِف.</verse>
				<verse number="3">و بَعرِف أن الرّاجِل دا، أخَدوهو لِلجَّنَّه. إذا هو كان في الجِّسم ولّا بَرَّه مِن الجِّسم، ما بَعرِف. الله يَعرِف دا.</verse>
				<verse number="4">و هو سِمِع كِلمات الما نَقدَر نِتكَلَّم بيها، و الزّول ما عِندو إذِن يتكَلَّم بيها.</verse>
				<verse number="5">و بَشكُر نَفس الرّاجِل زي دا، لَكِن ما بَشكُر نَفسي إلّا عَشان أوَرّي نَفسي ضَعيف.</verse>
				<verse number="6">عَشان إذا عاوِز أشكُر نَفسي، ما بَكون غَشيم، عَلَشان بَقول الحَق. لَكِن أبيت أسَوّي كِدا، عَلَشان واحِد ما يَفتَكِر فِيني فوق ما هو بِشوف فِيني و بِسمَع مِنّي.</verse>
				<verse number="7">و عَلَشان ما بَفتَكِر عَن نَفسي أنا زول كَبير بِسَبَب الرّؤيَه دي العَظيمَه جِدّاً، أدّاني شوك في جِسمي. و الشّوك دا كان مُرسَل مِن الشّيطان عَشان يَعَذِّبني فِشان ما أرفَع نَفسي كَتير.</verse>
				<verse number="8">و أنا طَلَبتَ مِن الرَّب تلاتَه مَرّات عَشان ياخُدو مِنّي.</verse>
				<verse number="9">لَكِن هو قال لَي: ”نِعمَتي كِفايَه ليك، عَشان قوَّتي بِتكون كاملَه في الضُّعف.“ عَلَشان كِدا، بِفَرَح كَتير بَحمَد ضَعفي، عَلَشان قُوَّة المَسيح تَغَطّيني.</verse>
				<verse number="10">عَلَشان كِدا، بَكون مَبسوط مِن الضَّعفات و الشَّتايِم و الأتعاب و الطُّرود و الصُّعوبات فِشان المَسيح. عَشان كُلّو وَكِت لَمّا أكون ضَعيف، في الوَكِت دا، أنا قَوّي.</verse>
				<verse number="11">أنا بِقيت غَشيم. لَكِن إنتو جَبَرتوني لِدا و إنتو لازِم تَحمِدوني. و لَو أنا مُش حاجَه، أنا ما ناقِص في أي شي لِلرُّسُل الأكبَر.</verse>
				<verse number="12">بِالحَق أنا عَمَلتَ في وَسِطكُم عَلامات الرَّسول بِكُلّو صَبر، العَلامات، و العَجايِب، و القُوّات.</verse>
				<verse number="13">و في أي شي كُنتو ناقصين عَن الكَنايس التّانيين إلّا عَشان أنا ما كُنتَ حِمِل ليكُم؟ أغفِرو لَي الخَطيَّه دي.</verse>
				<verse number="14">شوفو، أنا مُستَعِد أزوركُم لِتالِت مَرَّه. و ما بَكون حِمِل ليكُم، عَلَشان أنا ما عاوِز حاجاتكُم، لَكِن عاوِزكُم. عَشان الأولاد ما لازِم يَجَهِّزو لِوالِدينُم، لَكِن الوالِدين لِأولادُم.</verse>
				<verse number="15">و أنا بِكُلّو فَرَح أصرُف قُروشي و نَفسي فِشان نُفوسكُم. إذا حَبّيتكُم أكتَر، إنتو تَحِبّوني أقَل؟</verse>
				<verse number="16">خَلّي دا يَكون كِدا، أنا ما كُنتَ حِمِل ليكُم. و لَكِن كُنتَ بَشتَغِل بِالغِش و مَسَكَتَكُم بِالغِش!</verse>
				<verse number="17">أنا طَمَعتَ فيكُم بِأي واحِد مِن الرُّجال الرَسَّلتَ ليكُم؟</verse>
				<verse number="18">أنا طَلَبتَ لِتِيطُس يَمشي ليكُم، و رَسَّلتَ مَعاهو الأخو تِيطُس. تِيطُس طَمَع فيكُم؟ نِحنا ما مَشينا بِروح واحِد؟ و تِبِعنا طَريق واحِد؟</verse>
				<verse number="19">و تَفتَكِرو كُل الوَكِت دا نِحنا بِنَعمِل نُفوسنا بارين قِدّامكُم؟ نِحنا نِتكَلَّم قِدّام الله في المَسيح، لَكِن، يا مَحبوبين، بِنَعمِل كُلّو حاجَه، عَشان نَقَويكُم.</verse>
				<verse number="20">أنا بَخاف لَمّا بَجي ليكُم ما بَلقاكُم زي ما أنا عاوِز، و إنتو ما تَلقوني زي ما إنتو عاوزين. أنا بَخاف إنّو بِتكون بينكُم شَكلات و حَسَد و زَعل و إنقِسامات و شَتايِم و وَسوَسَه و كِبِر و دَوشَه.</verse>
				<verse number="21">و أنا بَخاف لَمّا بَجي ليكُم تاني مَرَّه، إلَهي بِنَزِّلني قِدّامكُم. و بَكون حَزنان عَلى ناس كُتار العَمَلو خَطيَّه قُبّال دا، و ما تابو عَن الحاجات العَمَلوها مِن النَّجاسَه و الزِّنا و السَّفاهَه.</verse>
			</chapter>
			<chapter number="13">
				<verse number="1">دي المَرَّه التّالتَه أجي ليكُم. كُلّو كِلمَه بِخَشم شاهِدين ولّا تلاتَه تَكون ثابِتَه.</verse>
				<verse number="2">أنا قُبّال دا حَذَّرتَ ديل الكانو بيَعمِلو خَطيَّه لَمّا كُنتَ مَعاكُم. و تاني مَرَّه و أنا مُش مَعاكُم بَحَذِّركُم و بَحَذِّر كُل التّانيين كَمان. و لَمّا بَرجَع ليكُم، أنا ما بَرحَم ديل البيَعمِلو خَطيَّه.</verse>
				<verse number="3">عَشان إنتو تَطلُبو بيّنَه إنّو المَسيح بِتكَلَّم فِيني. و هو ما ضَعيف في عَمَلو مَعاكُم، لَكِن هو قَوّي فيكُم.</verse>
				<verse number="4">و بِالحَق هو إنصَلَب في ضُعف، لَكِن هو بِعِيش بِقوَّة الله. و نِحنا كَمان ضَعيفين فيهو، و لَكِن نِحنا بِنعيش مَعاهو بِقُدرَة الله عَشان نَخدِمكُم.</verse>
				<verse number="5">أعمِلو إمتِحان لِنُفوسكُم. إنتو عِندَكُم إيمان؟ جَرِّبو نُفوسكُم. ما بِتَعرِفو يَسُوع المَسيح فيكُم؟ إلّا إذا وَقَعتو في الإمتِحان.</verse>
				<verse number="6">أنا عِندي رَجاء إنتو بِتَعرِفو نِحنا ما وَقَعنا في الإمتِحان.</verse>
				<verse number="7">و نِحنا نَصَلّي لِلَّه عَشان إنتو ما تَعمِلو حاجَه بَطّالَه. و دا ما عَشان النّاس بِشوفو نِحنا مَرّينا بِالإمتِحان. لَكِن دا عَشانكُم تَعمِلو كوَيس، و لَو نِحنا بِقينا زي الوَقَعو في الإمتِحان.</verse>
				<verse number="8">عَشان نِحنا ما نَقدَر نَعمِل حاجَه ضِد الحَق، لَكِن فِشان الحَق.</verse>
				<verse number="9">عَشان نِحنا مَبسوطين كُلو وَكِت لأنِنا نَكون ضَعيفين و إنتو تَكونو قَوّيين. و نَصَلّي كَمان عَشان إنتو تَكونو كامِلين.</verse>
				<verse number="10">عَلَشان كِدا بَكتِب دا و أنا ما مَعاكُم، عَشان لَمّا بَجي، ما لازِم أكون شَديد بِحَسَب السُّلطَه الأدّاها لَي الرَّب. و هو أدّاني السُّلطَه دي عَشان أبنيكُم، مُش عَشان أخَرِّبكُم.</verse>
				<verse number="11">و في الأخير، يا أخوان، كونو مَبسوطين. كونو كامِلين، كونو شُجعان، فَكِّرو فِكرَه واحدَه، عيشو في السَّلام. و إلَه المَحَبَّه و السَّلام يَكون مَعاكُم.</verse>
				<verse number="12">سَلِّمو بَعضَكُم لِبَعض بِسَلام مُقَدَّس.</verse>
				<verse number="13">كُل القِدِّسين يَسَلِّمو عَليكُم.</verse>
				<verse number="14">نِعمَة رَبَّنا يَسُوع المَسيح و مَحَبَّة الله و شَرِكَة الرّوح القُدُس يَكون مَعَ كُلُّكُم.</verse>
			</chapter>
		</book>
		<book number="48">
			<chapter number="1">
				<verse number="1">مِن بُولُس، هو رَسول، مُش مِن النّاس، و لا بِزول، لَكِن بِيَسُوع المَسيح و الله الأبو القَوَّمو مِن بين المَيِّتين.</verse>
				<verse number="2">و مِن كُل الأخوان المَعاي، لِكَنايس غَلَاطِيَّه.</verse>
				<verse number="3">نِعمَه ليكُم و سَلام مِن الله الأبو و رَبَّنا يَسُوع المَسيح.</verse>
				<verse number="4">هو أدّا نَفسو فِشان خَطايانا، عَشان يَفدينا مِن الزَّمَن الحاضِر البَطّال، بِحَسَب إرادَة إلَهنا و أبونا.</verse>
				<verse number="5">ليهو المَجد لِلأبَد. آمين.</verse>
				<verse number="6">أنا بَستَغرَب عَشان إنتو بِسُرعَه كِدا تَهرَبو مِن النّاداكُم بِنِعمَة المَسيح لِإنجيل تاني.</verse>
				<verse number="7">بِالحَق ما في إنجيل تاني. لَكِن بَعض مِن النّاس يَلَخبِتكُم، و بِدورو يَغَيِّرو إنجيل المَسيح.</verse>
				<verse number="8">لَكِن، إذا نِحنا، ولّا مَلاك مِن السَّما بَشَّرناكُم بِإنجيل تاني، الما بَشَّرناكُم بيهو، خَليهو يَكون مَلعون.</verse>
				<verse number="9">زي ما قُلتَ ليكُم قُبّال، هَسَّع بَقول تاني مَرَّه، إذا واحِد يَبَشِّركُم بِإنجيل تاني الما قِبِلتوهو، خَليهو يَكون مَلعون.</verse>
				<verse number="10">هَسَّع بَطلُب أكون مَقبول قِدّام النّاس، ولّا قِدّام الله؟ ولّا بَطلُب أن أبسِط النّاس؟ إذا أنا لِسَّع أبسِط النّاس، ما بَكون خَدّام لِلمَسيح.</verse>
				<verse number="11">أخَبِّركُم، يا أخوان، الإنجيل البَشَّرتَكُم بيهو، مُش مِن زول.</verse>
				<verse number="12">أنا ما قِبِلتو مِن زول، ولّا إتعَلَّمتو مِن زول، لَكِن قِبِلتو بِرؤيا يَسُوع المَسيح.</verse>
				<verse number="13">عَشانكُم سِمِعتو بِطَريق حَياتي قُبّال في الدّين اليَهودي، كيف كُنتَ بَطرُد كَنيسَة الله بِشِدَّه، و جَرَّبتَ أخَرِّبا.</verse>
				<verse number="14">و كُنتَ بَتقَدَّم في دين اليَهودي فوق كَتيرين مِن أصحابي في أُمَّتي، و كُنتَ أشَد مِنَّهُم في الغيرَه في عادات أبَهاتي.</verse>
				<verse number="15">لَكِن الله، الإختارني مِن بَطُن أُمّي، و ناداني بِنِعمَتو،</verse>
				<verse number="16">كان مَبسوط يَوَرّي إبنو فِيني، عَشان أبَشِّر بيهو بين الأُمَم. و في الوَكِت داك أنا ما سألتَ أي زول يَدّيني نَصيحَه.</verse>
				<verse number="17">و ما طَلَعتَ لِأُورُشَلِيم لِلرُّسُل، الهُم كانو رُسُل مِن قَبلي. لَكِن طَوّالي مَشيت لِبِلاد العَرَب. و بَعَد دا رَجَعتَ لِدِمَشق.</verse>
				<verse number="18">و بَعَد تلاتَه سِنين، طَلَعتَ لِأُورُشَلِيم عَشان أزور بُطْرُس، و قَعَدتَ مَعاهو خَمَستاشَر يوم.</verse>
				<verse number="19">و ما شُفتَ أي واحِد مِن الرُّسُل إلّا يَعْقُوب، أخو الرَّب.</verse>
				<verse number="20">و البَكتِب ليكُم هو قِدّام الله، و ما بَكَضِّب فيهو.</verse>
				<verse number="21">و بَعَد دا، جيت لِبِلاد سُورِيَّه و كِيلِيكِيَّا.</verse>
				<verse number="22">و ما كُنتَ مَعروف بِالوَش قِدّام كَنايس اليَهُودِيَّه الفي المَسيح.</verse>
				<verse number="23">هُم كانو بِسمَعو بَس البقول: ”الكان بِطرُدنا مِن قُبّال، هَسَّع بِبَشِّر بِالإيمان الكان بِخَرِّبو قُبّال.“</verse>
				<verse number="24">و كانو بِمَجِّدو الله فِيني.</verse>
			</chapter>
			<chapter number="2">
				<verse number="1">و بَعَد أربَعتاشَر سَنَه، طَلَعتَ مَرَّه تانيَه لِأُورُشَلِيم مَعَ بَرْنَابَا، و أخَدتَ مَعاي تِيطُس كَمان.</verse>
				<verse number="2">مَشيت عَلَشان الله وَرّاني بِرؤيا. و عَلَّمتَهُم الإنجيل البَبَشِّر بيهو بين الأُمَم. لَكِن عَمَلتَ دا بَراي قِدّام المُحتَرمين، مِن خوف يِمكِن أنا بَجري، ولّا كُنتَ جَريت بِدون فايدَه.</verse>
				<verse number="3">لَكِن تِيطُس، الكان مَعاي، و هو إغريقي، ما جَبَروهو يَكون مُطَهَّر.</verse>
				<verse number="4">و لَكِن كانو في أخوان كَضّابين دَخَلو بينَنا بِالسِّر. و هُم إندَسو عَشان يَحرَسو بِالسِّر حُرّيَتنا العِندَنا في المَسيح يَسُوع، عَشان يَعمِلونا عَبيد.</verse>
				<verse number="5">و ما سِمِعنا ليهُم و لا ساعَه، عَشان نَحفَظ ليكُم حَق الإنجيل.</verse>
				<verse number="6">و لَكِن المُحتَرمين ما زادو و لا شي لِبِشارتي. و المُحتَرمين كانو شِنو ما بِهِمّني، عَشان الله ما بِشوف الوشوش.</verse>
				<verse number="7">بِالعَكس، هُم شافو الله أدّاني خِدمَة بِشارات الإنجيل لِلما مُطَهَّر، زي ما هو أدّا بُطْرُس خِدمَة بِشارات الإنجيل لِلمُطَهَّر.</verse>
				<verse number="8">عَشان هو، العَمَل في بُطْرُس عَشان يَكون رَسول لِلمُطَهَّر، عَمَل فِيني كَمان عَشان أكون رَسول لِلأُمَم.</verse>
				<verse number="9">و يَعْقُوب و بُطْرُس و يُوحَنَّا، و هُم المُحتَرمين زي عِمدان، أدّاني أنا و بَرْنَابَا يَمين الشَّرِكَه، لَمّا عِرفو النِّعمَه الأدّاني الله. هُم إتَّفَقو نِحنا نَمشي لِلأُمَم و هُم لِلمُطَهَّر.</verse>
				<verse number="10">هُم طَلَبو مِنَّنا بَس نِزَكَّر المَساكين. و دا بِزاتو كُنتَ مُستَعِد أسَوّيهو.</verse>
				<verse number="11">لَكِن لَمّا بُطْرُس جا لِأَنْطَاكِيَه، أنا عاكَستو لِوَشّو، عَشان الحَق كان عَليهو.</verse>
				<verse number="12">عَشان قُبّال ما بَعض مِن الرُّجال جو مِن يَعْقُوب، هو كان ياكُل مَعَ الأُمَم. لَكِن لَمّا هُم وِصلو، كان يَمرُق مِنَّهُم و يَفَرِّق نَفسو، عَشان خاف مِنَّهُم المُطَهَّرين.</verse>
				<verse number="13">و باقي اليَهود إشتَرَكو مَعاهو في النِّفاق، حَتّى ساقو بَرْنَابَا لِنِفاقُم.</verse>
				<verse number="14">و لَمّا شُفتُم ما ماشين دُغري بِحَسَب حَق الإنجيل، قُلتَ لِبُطْرُس قِدّام كُلَّهُم: ”إنتَ يَهودي و تَعيش زي الأُمَم، و ما زي اليَهود. لِشِنو تَجبُر الأُمَم يَعِيشو زي اليَهود؟“</verse>
				<verse number="15">نِحنا بِالوِلادَه يَهود، و نِحنا ما مِن الأُمَم خاطيين.</verse>
				<verse number="16">و بِنَعرِف الزّول ما يِتبَرَّر بِأعمال القانون، لَكِن بِالإيمان بِيَسُوع المَسيح. نِحنا كَمان آمَنّا بِيَسُوع المَسيح عَشان نِتبَرَّر بِالإيمان بِالمَسيح، مُش بِأعمال القانون. عَلَشان و لا واحِد يِتبَرَّر بِأعمال القانون.</verse>
				<verse number="17">و لَكِن إذا نِحنا نَطلُب نِتبَرَّر في المَسيح و يَلقونا نِحنا كَمان خاطيين، دا يَعني المَسيح يَخدِم الخَطيَّه؟ مُش مُمكِن!</verse>
				<verse number="18">و إذا كان أبني مَرَّه تانيَه الخَرَبتو، أوَرّي نَفسي مُخالِف القانون.</verse>
				<verse number="19">عَشان بِالقانون أنا مُتَّ لِلقانون، عَشان أعيش لِلَّه.</verse>
				<verse number="20">إنصَلَبتَ مَعَ المَسيح. و أنا ما بَعيش تاني، لَكِن المَسيح، هو بِعِيش فِيني. و الحَياة البَعيشا هَسَّع في الجِّسِم، بَعيشا في الإيمان بِإبن الله الحَبّاني، و أدّا نَفسو فِشانّي.</verse>
				<verse number="21">أنا ما بَرفُض نِعمَة الله، عَشان إذا البِر بِالقانون، المَسيح مات بِدون فايدَه.</verse>
			</chapter>
			<chapter number="3">
				<verse number="1">يا ناس غَلَاطِيَّه البَليدين! مِنو سَحَركُم؟ إنتو القِدّام عُيونكُم يَسُوع المَسيح كان مُصَوَر بينكُم مَصلوب.</verse>
				<verse number="2">بَدور أتعَلَّم مِنَّكُم دا بَس. قِبِلتو الرّوح بِأعمال القانون؟ ولّا بِخَبَر الإيمان؟</verse>
				<verse number="3">كِدا إنتو بَليدين قَدُر دا؟ بَعَد ما إبتَديتو بِالرّوح، هَسَّع بِتكَمَّلو بِالجِّسِم؟</verse>
				<verse number="4">تِعِبتو قَدُر دا بِدون فايدَه؟ إذا بِالحَق يَكون بِدون فايدَه.</verse>
				<verse number="5">البِدّيكُم روحو و بيَعمِل عَجايِب بينكُم، هو بيَعمِلو عَلَشان إنتو تَحفَظو القانون ولّا عَشان بِتآمِنو السِّمِعتوها؟</verse>
				<verse number="6">و كِدا: ”إِبْرَاهِيم آمَن بِالله، و داك إتحَسَب ليهو بِر.“</verse>
				<verse number="7">عَلَشان كِدا، أفهَمو، ديل البِآمِنو، هُم أولاد إِبْرَاهِيم.</verse>
				<verse number="8">الكِتاب إتقَدَّم و شاف أن الله يَبَرِّر الأُمَم بِالإيمان. و بَشَّر إِبْرَاهِيم مِن قُبّال و قال: ”كُل الأُمَم يَكونو مُبارَكين فيك.“</verse>
				<verse number="9">عَلَشان كِدا، هُم العِندَهُم إيمان، يِتبارَكو مَعَ إِبْرَاهِيم المؤمِن.</verse>
				<verse number="10">كُل البِتَّكِلو عَلى أعمال القانون، هُم تِحِت لَعنَه. عَشان مَكتوب: ”مَلعون كُلّو واحِد ما يِستَمِر في كُل المَكتوب في كِتاب القانون عَشان يَعمِل بيهو.“</verse>
				<verse number="11">و هَسَّع باين و لا واحِد يِتبَرَّر قِدّام الله بِالقانون. عَشان: ”البار بِعِيش بِالإيمان.“</verse>
				<verse number="12">القانون مُش مِن الإيمان. بِالعَكس: ”الزّول البِعمِل الحاجات دي، بِعِيش بيها.“</verse>
				<verse number="13">المَسيح فَدانا مِن لَعنَة القانون، عَلَشان هو بِقى لَعنَه فِشانّا. عَلَشان مَكتوب: ”مَلعون كُلّو واحِد إتعَلَّق عَلى شَجَرَه.“</verse>
				<verse number="14">هو فَدانا عَشان بَرَكَة إِبْرَاهِيم تَكون لِلأُمَم في المَسيح يَسُوع، عَشان نَقبَل وَعَد الرّوح بِالإيمان.</verse>
				<verse number="15">يا أخوان، بَقول ليكُم مَثَل مِن حَياة الزّول. ما في إنسان يَقدَر يَوَقِّف ولّا يَزيد عَلى إتِّفاق الزّول الكان مَثَبَّت.</verse>
				<verse number="16">الله وَعَد إِبْرَاهِيم و وَلَدو. و الكِتاب ما بِقول: ”و لِلأولاد،“ يَعني لِناس كَتيرين، لَكِن: ”و لِوَلَدَك،“ يَعني لِواحِد، الهو المَسيح.</verse>
				<verse number="17">و بَقول دا: الله مِن قُبّال عَمَل إتِّفاق و وَعَد يَحفَظو. القانون الجّا بَعَد أُربُعمِيَّه و تَلاتين سَنَه، ما بِقدَر يَبَطِّل الإتِّفاق داك، و كِدا يَسَوي الوَعَد بِدون فايدَه.</verse>
				<verse number="18">عَشان إذا كان الميراث بِالقانون، ما بِتكون بَعَد دا بِالوَعَد. لَكِن الله أدّاها لِإِبْرَاهِيم بِالوَعَد.</verse>
				<verse number="19">عَلَشان كِدا لِشِنو القانون؟ الله زادو بِسَبَب الذُّنوب، لِغايَة ما الوَلَد الهو وَعَد بيهو يَجي. القانون جا بِتَرتيب مَلائكَه عَلى إيد وَسيط.</verse>
				<verse number="20">و ما في إحتِياج لِوَسيط، لَمّا يَكون في زول واحِد. و الله واحِد.</verse>
				<verse number="21">عَلَشان كِدا، القانون ضِد وُعود الله؟ أبَداً! إذا الله كان أدّا قانون قِدِر يَدّي حَياة، بِالحَق البِر كان جا بِالقانون.</verse>
				<verse number="22">و لَكِن الكِتاب حَبَس كُل الدُّنيا تِحِت قُوَّة الخَطيَّه. و كان كِدا عَشان يَدّي الحاجَه الهو وَعَد بيها بِإيمان بِيَسُوع المَسيح، لِلمؤمِنين.</verse>
				<verse number="23">و لَكِن قُبّال ما الإيمان جا، نِحنا كُنّا مَحفوظين تِحِت القانون، و مَقفول عَلينا حَتّى الإيمان الجّاي يَظهَر.</verse>
				<verse number="24">و كِدا القانون كان مُعَلِّمنا البِقودنا لِلمَسيح، عَشان نِتبَرَّر بِالإيمان.</verse>
				<verse number="25">و لَكِن بَعَد ما جا الإيمان، نِحنا بَعَد دا مُش تِحِت مُعَلِّم القانون.</verse>
				<verse number="26">عَشان كُلُّكُم أولاد الله بِالإيمان بِالمَسيح يَسُوع.</verse>
				<verse number="27">عَشان كُلُّكُم الإتعَمَّدتو لِلمَسيح، لِبِستو المَسيح.</verse>
				<verse number="28">و كِدا، ما في يَهودي ولّا إغريقي. ما في عَبد ولّا حُر. ما في راجِل ولّا مَرَه. عَشان كُلُّكُم واحِد في المَسيح يَسُوع.</verse>
				<verse number="29">إذا كان إنتو لِلمَسيح، كِدا إنتو أولاد إِبْرَاهِيم، و وُرّاث بِحَسَب الوَعَد.</verse>
			</chapter>
			<chapter number="4">
				<verse number="1">و بَقول كَمان، ما دام الوَلَد البِقبَل مال أبوهو لِسَّع صَغَيِر، ما في فارِق بينو و بين العَبد، مع إنّو هو سيد كُلّو حاجَه.</verse>
				<verse number="2">و لَكِن هو تِحِت إيدين الحارِسين و الوكَلاء لِلوَكِت أبوهو إختار ليهو.</verse>
				<verse number="3">و كِدا نِحنا كَمان، لَمّا كُنّا أولاد صُغار، عَمَلونا عَبيد لِقَوانين الدُّنيا.</verse>
				<verse number="4">لَكِن لَمَّن الوَكِت كان مَليان، الله رَسَّل إبنو مَولود مِن مَرَه، مَولود تِحِت القانون.</verse>
				<verse number="5">عَشان يَفدي ديل التِحِت القانون عَشان نَبقى أولاد.</verse>
				<verse number="6">عَلَشان إنتو أولاد، الله رَسَّل روح إبنو لِقُلوبنا، البِكورِك: ”أبّا، يَعني يا أبوي.“</verse>
				<verse number="7">عَشان كِدا، إنتَ بَعَد دا مُش عَبد، لَكِن إبن. و إذا كان إبن، إنتَ كَمان وارِث بِالله.</verse>
				<verse number="8">مِن قَبِل، لَمّا ما كُنتو تَعرِفو الله، كُنتو عَبيد لِآلِهَه بِطَبيعَه مُش آلِهَه.</verse>
				<verse number="9">لَكِن هَسَّع إنتو تَعرِفو الله، ولّا بِالأكتَر، الله يَعرِفكُم. كيف تَرجَعو لِلقَوانين الضَّعيفَه و المِسكينَه؟ بِتدورو تَكونو عَبيد ليها مَرَّه تانيَه؟</verse>
				<verse number="10">إنتو بِتَحفَظو الأيام و الشُّهور و الوَكِت و السِّنين.</verse>
				<verse number="11">بَخاف أنا تِعِبتَ فيكُم بِدون فايدَه.</verse>
				<verse number="12">أطلُب مِنَّكُم، يا أخوان، كونو زَيي، عَشان أنا كَمان بِقيت زيَكُم. إنتو ما ظَلَمتوني في شي.</verse>
				<verse number="13">زي ما تَعرِفو، بِسَبَب عَيى في الجِّسِم، أنا بَشَّرتَكُم بِالإنجيل في الأوَّل.</verse>
				<verse number="14">و ما إنّو مَرَضي كان تَجرِبَه ليكُم، ما كُنتو مِتكَبِّرين عَلي ولّا كِرِهتوني، لَكِن قِبِلتوني زي مَلاك مِن الله، زي المَسيح يَسُوع نَفسو.</verse>
				<verse number="15">كُنتو مَبسوطين كَتير! مالكُم؟ أشهَد ليكُم، لَو قِدِرتو، كُنتو طَلَّعتو عُيونكُم و أدّيتوها لَي.</verse>
				<verse number="16">هَسَّع بِقيت عَدو ليكُم عَشان كَلَّمتَكُم الحَق؟</verse>
				<verse number="17">النّاس ديل غَيورين عَليكُم، و الغيرَه دي ما كوَيسَه. هُم دايرين يَفَرِّقوكُم عَنّا نِحنا، عَشان إنتو تَكونو غَيورين عَليهُم.</verse>
				<verse number="18">الغيرَه دايماً كوَيس لَمّا الفِكر مِنّو كوَيس، و مُش في الوَكِت البَكون مَعاكُم بَس.</verse>
				<verse number="19">يا أولادي، زي الأُم لَمّا تَلِد، أنا أتعَب نَفس الوَجَع حَتّى المَسيح يِتصَوَر فيكُم.</verse>
				<verse number="20">كُنتَ بَدور أكون مَعاكُم هَسَّع و أغَير صوتي، عَشانّي مِتحَيّر فيكُم.</verse>
				<verse number="21">قولو لَي، إنتو العاوزين تَكونو تِحِت القانون. ما بِتَسمَعو القانون بِقول شِنو؟</verse>
				<verse number="22">عَشان مَكتوب، إِبْرَاهِيم كان عِندو وَلَدين، واحِد مِن الخَدّامَه، و التّاني مِن الحُرَّه.</verse>
				<verse number="23">و لَكِن وَلَدو المِن الخَدّامَه إتوَلَد بِحَسَب الجِّسِم، و وَلَدو المِن الحُرَّه إتوَلَد بِحَسَب الوَعَد.</verse>
				<verse number="24">و كُلّو داك مَثَل، عَشان الإتنين نِسوان ديل، هُم إتِّفاقين. الواحِد مِن جَبَل سينا، و يَلِد لِلعُبوديَه، و هو هاجَر.</verse>
				<verse number="25">هاجَر يَعني جَبَل سينا في بِلاد العَرَب. و هو زي أُورُشَلِيم الفي هَسَّع. عَلَشان هي و أولادا، هُم عَبيد.</verse>
				<verse number="26">لَكِن أُورُشَلِيم الفي فوق، هي حُرَّه، و هي أُم كُلُّنا.</verse>
				<verse number="27">عَشان مَكتوب: ”أفرَحي، يا عاقِر، الما بِتَلِد. إنتي، الما تِعِبتي في الوِلادَه، كورِكي مِن الفَرَح. عَشان الخَلّوها بَراها عِندَها أولاد أكتَر مِن أولاد الإتزَوَّجَت.“</verse>
				<verse number="28">هَسَّع إنتو، يا أخوان، زي إِسْحَاق، أولاد الوَعَد.</verse>
				<verse number="29">لَكِن زي ما كان في الوَكِت داك، الإتوَلَد حَسَب الجِّسِم قاوَم الإتوَلَد حَسَب الرّوح. و هَسَّع بِكون كِدا كَمان.</verse>
				<verse number="30">لَكِن الكِتاب بِقول شِنو؟ ”أطرُد الخَدّامَه و وَلَدا، عَشان وَلَد الخَدّامَه ما بياخُد شي مَعَ وَلَد الحُرَّه.“</verse>
				<verse number="31">عَلَشان كِدا، يا أخوان، نِحنا مُش أولاد الخَدّامَه، لَكِن أولاد الحُرَّه.</verse>
			</chapter>
			<chapter number="5">
				<verse number="1">عَشان المَسيح حَرَّرنا بِالحُرّيَّه دي، كونو ثابِتين فيها، و ما تَرجَعو تَطيعو لِنير العُبوديَه.</verse>
				<verse number="2">شوفو! أنا بُولُس بَقول ليكُم: إن طَهَّروكُم، المَسيح ما عِندو فايدَه ليكُم.</verse>
				<verse number="3">و أشهَد كَمان لِكُلّو زول مُطَهَّر، هو لازِم يَطيع القانون كُلّو.</verse>
				<verse number="4">إنتو العاوزين تِتبَرَّرو بِالقانون، قَطَعوكُم مِن المَسيح، و وَقَعتو مِن النِّعمَه.</verse>
				<verse number="5">عَشان نِحنا بِالرّوح، بِالإيمان، نِستَنّا رَجاء البِر.</verse>
				<verse number="6">عَشان في المَسيح يَسُوع، الطَّهور ما ليهو فايدَه، ولّا الما مُطَهَّر، لَكِن الإيمان البِشتَغِل بِالمَحَبَّه.</verse>
				<verse number="7">كُنتو بِتَجرو كوَيس. مِنو وَقَّفكُم حَتّى ما تَطيعو الحَق؟</verse>
				<verse number="8">العَمَل دا مُش مِن البِناديكُم.</verse>
				<verse number="9">خَميرَه صَغَيرَه تَشتَغِل في كُل العَجين.</verse>
				<verse number="10">أنا مِتَّكِل عَليكُم في الرَّب، إنتو ما بِتَفتَكِرو حاجَه تانيَه. أي زول اليَلَخبِتكُم، ماشي يِتحَمَّل الحُكم.</verse>
				<verse number="11">لَكِن أنا، يا أخوان، إذا كان لِسَّع بَنادي بِالطَّهور، لِشِنو لِسَّع بِطرُدوني؟ في الحالَه ديك، عَترَة الصَّليب فاتَت.</verse>
				<verse number="12">أنا عاوِز اليَطَهِّروكُم، يَقطَعو نُفوسُم كَمان!</verse>
				<verse number="13">يا أخوان، الله ناداكُم لِلحُرّيَّه. لَكِن ما تَسَوو الحُرّيَّه فُرصَه لِلجِّسِم، لَكِن أخدِمو بَعضَكُم بَعض بِالمَحَبَّه.</verse>
				<verse number="14">عَشان كُل القانون يَتِم في كِلمَه واحدَه: ”حِب قَريبَك زي نَفسَك.“</verse>
				<verse number="15">و إذا تَعُضّو و تَبلَعو بَعضَكُم بَعض، شوفو عَشان ما تَخَرِّبو بَعضَكُم بَعض.</verse>
				<verse number="16">عَشان كِدا بَقول، أمشو بِالرّوح، و كِدا ما بِتكَمِّلو شَهوات الجِّسِم.</verse>
				<verse number="17">عَشان شَهوات الجِّسِم تَعاكِس الرّوح، و الرّوح يَعاكِس الجِّسِم. الإتنين ديل يَعاكِسو، واحِد مِنَّهُم عَلى التّاني، حَتّى ما تَعمِلو العاوزينو.</verse>
				<verse number="18">لَكِن إذا كان الرّوح يَقودكُم، إنتو ما تِحِت القانون.</verse>
				<verse number="19">و أعمال الجِّسِم بيّنَه، و هي الزِّنا، و النَّجاسَه، و السَّفاهَه،</verse>
				<verse number="20">و عِبادَة الأصنام، و السَّحِر، و العَداوَه، و الخُصومَه، و الحَسَد، و الغَضَب، و مَحَبَّة النَّفس، و الشَّكلات، و الأقسام،</verse>
				<verse number="21">و الطَّمَع، و السُّكر، و الحَفلات البَطّالَه، و حاجات زي دي. أحَزِّركُم مِنَّها كَمان، زي ما حَزَّرتَكُم قُبّال دا. البِعمِلو حاجات زي دي، ما بِيورَثو مَلَكوت الله.</verse>
				<verse number="22">لَكِن ثِمار الرّوح، هو المَحَبَّه، و الفَرَح و السَّلام، و الصَّبر، و الرَّحمَه، و الصَّلاح، و الأمانَه،</verse>
				<verse number="23">و الوَداعَه، و مَسِك النَّفس. و ما في قانون ضِد حاجات زي دي.</verse>
				<verse number="24">لَكِن النّاس، بِتوع المَسيح يَسُوع، صَلَبو الجِّسِم مَعَ الحُب و الشَّهوات.</verse>
				<verse number="25">إذا نَعيش بِالرّوح، خَلّونا نَمشي كَمان بِحَسَب الرّوح.</verse>
				<verse number="26">واجِب عَلينا أن ما نَشكُر نُفوسنا، ولّا نَزَعِّل بَعَضَنا بَعض، ولّا نَحسُد بَعَضَنا بَعض.</verse>
			</chapter>
			<chapter number="6">
				<verse number="1">يا أخوان، إذا الذَّنب مَسَك بِواحِد، النّاس الرّوحيين بينكُم يَرَجِعوهو بِروح الوَداعَه. لَكِن شوف نَفسَك. يِمكِن إنتَ كَمان تَكون مُجَرَّب.</verse>
				<verse number="2">شيلو الأحمال بَعضَكُم بَعض، و كِدا تَكَمِّل قانون المَسيح.</verse>
				<verse number="3">و إذا واحِد يَفتَكِر نَفسو حاجَه، و هو ما حاجَه، هو بِغِش نَفسو.</verse>
				<verse number="4">لَكِن خَلّي كُلّو واحِد يَمتَحِن العَمَل بِتاعو. و بَعَد دا بِقدَر يَشكُر نَفسو بَس، و مُش واحِد تاني.</verse>
				<verse number="5">عَشان كُلّو واحِد بِشيل الحِمِل بِتاعو.</verse>
				<verse number="6">خَلّي أي واحِد البِتعَلَّم الكِلمَه يَدّي جُزو لِمُعَلِّمو مِن كُل الحاجات الكوَيسَه.</verse>
				<verse number="7">ما تَغِشّو نُفوسكُم. واحِد ما بِقدَر يَضحَك عَلى الله. الشّي البِزرَعو الزّول، هو بِلِمّو كَمان.</verse>
				<verse number="8">عَشان البِزرَع لِجِسمو، هو مِن جِسمو بِلِم الخَراب. و البِزرَع لِلرّوح بِلِم الحَياة الأبَديَّه.</verse>
				<verse number="9">و ما نَكون تَعبانين في عَمَل الخير، عَشان بِنلِم في وَكِت الحَصاد إذا ما نَكون بِدون رَجاء.</verse>
				<verse number="10">عَلَشان كِدا، نَعمِل الخير لِكُل النّاس، زي ما عِندَنا فُرصَه، و فوق كُلّو شي، لِأهل الإيمان.</verse>
				<verse number="11">شوفو بِأي حُروف كَبيرَه بَكتِب ليكُم بِإيدي!</verse>
				<verse number="12">كُل البِدور يَعمِلو مَنظَر سَمِح في الجِّسِم يَجبُروكُم تَكونو مُطَهَّرين، حَتّى النّاس ما يَطرُدوهُم فِشان صَليب المَسيح.</verse>
				<verse number="13">عَشان المُطَهَّرين، هُم نُفوسُم، ما بِحفَظو القانون. لَكِن هُم عاوزينكُم تَكونو مُطَهَّرين عَشان يَمَجِّدو جِسِمكُم.</verse>
				<verse number="14">خَليهو يَكون بَعيد مِنّي أن أفخُر بِحاجَه، إلّا بِصَليب رَبَّنا يَسُوع المَسيح البيهو الدُّنيا إنصَلَب لَي، و أنا لِلدُّنيا.</verse>
				<verse number="15">عَشان في المَسيح يَسُوع الطَّهور ما ليهو فايدَه، ولّا الما مُطَهَّر، لَكِن الخَليقَه الجَديدَه.</verse>
				<verse number="16">السَّلام و الرَّحمَه عَلى كُل النّاس البِمشو بِحَسَب القانون دا، و عَلى إِسْرَائِيل الله.</verse>
				<verse number="17">مِن الوَكِت دا، واحِد ما يَتَعِّبني أكتَر، عَشانّي شايل في جِسمي عَلامات الرَّب يَسُوع.</verse>
				<verse number="18">نِعمَة رَبَّنا يَسُوع المَسيح مَعَ روحكُم، يا أخوان! آمين.</verse>
			</chapter>
		</book>
		<book number="49">
			<chapter number="1">
				<verse number="1">مِن بُولُس رَسول يَسُوع المَسيح بِإرادَة الله، لِلقِدِّسين الفي أفَسُس و المؤمِنين بِالمَسيح يَسُوع.</verse>
				<verse number="2">نِعمَه ليكُم و سَلام مِن الله أبونا و الرَّب يَسُوع المَسيح.</verse>
				<verse number="3">مُبارَك الله أبو رَبَّنا يَسُوع المَسيح البارَكنا بِكُلّو بَرَكَه روحيَّه في المَحَلّات الفي السَّما في المَسيح.</verse>
				<verse number="4">عَشان هو إختارنا مِن قُبّال خَليقَة الدُّنيا عَشان نَكون قِدِّيسين و بِدون لوم قِدّامو.</verse>
				<verse number="5">و في المَحَبَّه، إختارنا مِن قُبّال عَشان يَعمِلنا أولاد لِنَفسو بِيَسُوع المَسيح، حَسَب فَرَحو و إرَادَتو.</verse>
				<verse number="6">عَشان نَحمِد مَجد نِعمَتو، الأدّاها لينا مَجّاناً في المَحبوب.</verse>
				<verse number="7">و فيهو عِندَنا الفِداء بِدَمّو، غُفران الخَطايا، بِحَسَب غِنى نِعمَتو.</verse>
				<verse number="8">و هو كَتَّر لينا نِعمَتو بِكُلّو حِكمَه و فَهم.</verse>
				<verse number="9">و هو فَهَّمنا سِر إرَادَتو حَسَب فَرَحو الجَّهَّزو في المَسيح.</verse>
				<verse number="10">و الله بِكَمِّل تَرتيبو لَمّا الزَّمَن يَكون تَمام، عَشان يَلِم كُلّو شي الفي السَّما و العَلى الأرض عَشان يَكون واحِد في المَسيح.</verse>
				<verse number="11">و فيهو عِندَنا ميراث و هو إختارنا فيهو مِن قُبّال حَسَب تَرتيبو، هو اليَعمِل كُلّو شي زي فِكر إرَادَتو.</verse>
				<verse number="12">عَلَشان نِحنا الفي الأوَّل خَتّينا رَجاءنا في المَسيح، نَكون لِحَمد مَجدو.</verse>
				<verse number="13">و إنتو كَمان إتَّكَلتو عَلى المَسيح لَمّا سِمِعتو كِلمَة الحَق، إنجيل خَلاصكُم. و لَمّا آمَنتو بيهو، الله خَتَّ عَليكُم خِتِم، الرّوح القُدُس، الوَعَد بيهو.</verse>
				<verse number="14">و هو عَربون ميراثنا لِفِداء مُلكو، لِحَمد مَجدو.</verse>
				<verse number="15">عَلَشان كِدا، أنا كَمان لَمّا سِمِعتَ بِإيمانكُم بِالرَّب يَسُوع، و مَحَبَّتكُم لِكُل القِدِّسين،</verse>
				<verse number="16">ما بَطَّلتَ أَدِّي الشُّكر فِشانكُم و أتذَكَّركُم في صَلَواتي.</verse>
				<verse number="17">عَشان إلَه رَبَّنا يَسُوع المَسيح، أبو المَجد، يَدّيكُم روح الحِكمَه و رؤيا عَشان تَعرِفو مَعرِفَه كاملَه.</verse>
				<verse number="18">و بَصَلّي عَشان أفكاركُم بِكونو مَفتوحين لِنورو، عَلَشان تَعرِفو الرَّجاء الهو إختاركُم ليهو، و تَعرِفو غِنى مَجد ميراثو في القِدِّسين.</verse>
				<verse number="19">و بَصَلّي عَشانكُم تَعرِفو قُوَّتو الكَبيرَه لينا. و القُوَّه دي فوق كُلّو شي و بِتساعِدنا المؤمِنين.</verse>
				<verse number="20">و دي نَفس القُوَّه الهو عَمَل في المَسيح لَمّا هو قَوَّمو مِن بين المَيِّتين، و أدّاهو الكُرسي عَن يَمينو في المَحَلّات الفي السَّما.</verse>
				<verse number="21">و هو فوق كُلّو رياسَه و سُلطَه و قُوَّه و مَملَكَه و كُلّو إسم البِدّوهو لِلنّاس، مُش في الزَّمَن دا بَس، لَكِن في الجّاي كَمان.</verse>
				<verse number="22">و الله خَتَّ كُلّو شي تِحِت كِرعينو، و عَمَلو راس فوق كُلّو شي لِلكَنيسَه.</verse>
				<verse number="23">و الكَنيسَه جِسمو الإتمَلا بيهو، و هو اليَملى كُلّو شي في كُلّو مَكان.</verse>
			</chapter>
			<chapter number="2">
				<verse number="1">و إنتو كُنتو مَيِّتين بِالذُّنوب و الخَطايا.</verse>
				<verse number="2">و إنتو مَشيتو فيها مِن قُبّال، حَسَب طُرُق الدُّنيا دي، حَسَب رَئيس سُلطَة الهَوا، الرّوح البِشتَغِل هَسَّع في النّاس الما بِطيعُو.</verse>
				<verse number="3">و كُلُّنا عِشنا بِينُم في الزَّمَن الفات في شَهوات جِسِمنا. و كُنّا بِنَعمِل إرادَة الجِّسم و الأفكار. و كُنّا بِالطَّبيعَه أولاد الغَضَب زي النّاس التّانيين كَمان.</verse>
				<verse number="4">لَكِن الله، عَلَشان هو حَبّانا بِمَحَبَّه عَظيمَه و هو غَني في الرَّحمَه،</verse>
				<verse number="5">عَمَلنا حَيين مَعَ المَسيح لَمّا كُنّا مَيِّتين بِالخَطايا. عَشان بِالنِّعمَه إنتو مُخَلَّصين.</verse>
				<verse number="6">و الله قَوَّمنا مَعَ المَسيح، و عَمَلنا نَقعُد مَعاهو في المَحَلّات الفي السَّما في المَسيح يَسُوع.</verse>
				<verse number="7">هو عَمَل دا عَشان يَوَرّي في الزَّمَن الجّاي، غِنى نِعمَتو الأكبَر بِرَحمَتو عَلينا في المَسيح يَسُوع.</verse>
				<verse number="8">عَلَشان بِالنِّعمَه إنتو مُخَلَّصين بِالإيمان. و داك مُش مِنَّكُم. هو هَديَّة الله،</verse>
				<verse number="9">مُش مِن أعمال، عَشان واحِد ما يَشكُر نَفسو.</verse>
				<verse number="10">عَلَشان نِحنا شُغل الله، و هو خَلَقنا في المَسيح يَسُوع عَشان نَعمِل أعمال كوَيسَه، الجَّهَّزا الله مِن قُبّال عَشان نَعمِلا.</verse>
				<verse number="11">عَلَشان كِدا، إتزَكَّرو إنتو كُنتو مِن قُبّال مِن الأُمَم حَسَب الجِّسِم. و اليَسَمّوهُم مُطَهَّرين بِدا المَعمول في الجِّسِم بِالإيدين، هُم يَسَمّوكُم ما مُطَهَّرين.</verse>
				<verse number="12">عَشان إنتو كُنتو في الوَكِت داك بِدون المَسيح، غَريبين عَن أهل إِسْرَائِيل، غَريبين عَن إتِّفاقات الوَعَد، بِدون رَجاء و بِدون الله في الدُّنيا.</verse>
				<verse number="13">لَكِن هَسَّع في المَسيح، إنتو الكُنتو بَعيدين بِقيتو قَرِيبين بِدَم المَسيح.</verse>
				<verse number="14">عَشان هو سَلَامنا، و هو عَمَل اليَهود و الأُمَم واحِد. و كَسَّر الحيطَه الفي وَسِط. الكانَت تَقَسِّم بينَنا.</verse>
				<verse number="15">و في جِسمو بَطَّل العَداوَه، الكان في القانون مَعَ أوامِرو و تَرتيباتو. و هو عَمَل دا عَلَشان يَخلُق في نَفسو، مِن الإتنين واحِد إنسان جَديد، و كِدا بيَعمِل سَلام.</verse>
				<verse number="16">عَلَشان يَعمِل الإتنين أصحاب مَعَ الله في جِسِم واحِد بِالصَّليب. و بِالصَّليب، هو كَتَل العَداوَه بِينُم.</verse>
				<verse number="17">و هو جا و بَشَّركُم بِسَلام، ليكُم البَعيدين و القَريبين.</verse>
				<verse number="18">و بيهو، نِحنا الأتنين عِندَنا قُبول لِلأبو بِروح واحِد.</verse>
				<verse number="19">و عَلَشان كِدا، بَعَد دا إنتو مُش غَريبين و ناس مِن بَرَّه، لَكِن مُراح واحِد مَعَ القِدِّسين و أعضاء أهل بيت الله.</verse>
				<verse number="20">و هو بَناكُم عَلى أساس الرُّسُل و الأنبياء، و يَسُوع المَسيح نَفسو، الحَجَر، الهو راس الرُّكن.</verse>
				<verse number="21">و فيهو كُل البُنا يَبني سَوا، و يَكبَر عَشان يَكون بيت مُقَدَّس في الرَّب.</verse>
				<verse number="22">و إنتو كَمان، هو يَبنيكُم سَوا فيهو عَشان تَكونو مَسكَن الله في الرّوح.</verse>
			</chapter>
			<chapter number="3">
				<verse number="1">و بِالسَّبَب دا، أنا، بُولُس، مَحبوس المَسيح يَسُوع فِشانكُم، يا أُمَم.</verse>
				<verse number="2">إذا سِمِعتو بِالحَق عَن تَرتيب نِعمَة الله، الهو أدّاهو لَي فِشانكُم.</verse>
				<verse number="3">كيف هو خَبَّرني بِرؤيا عَن السِّر، زي ما كَتَبتَ قُبّال دا بِكِلمات قَليلَه.</verse>
				<verse number="4">و لَمّا إنتو تَقرو دا، بِتَقدَرو تَفهَمو مَعرِفَتي في سِر المَسيح.</verse>
				<verse number="5">و ما خَبَّر بيهو لِلنّاس في زَمَن تاني زي ما وَرّاهو هَسَّع لِرُسُلو القِدِّسين و أنبياهو بِالرّوح.</verse>
				<verse number="6">و دا هو السِّر، إنّو الأُمَم يَشتَرِكو سَوا في الميراث، و هُم أعضاء سَوا في جِسِم واحِد. و يَشتَرِكو سَوا في الوَعَد في المَسيح يَسُوع بِالإنجيل.</verse>
				<verse number="7">أنا بِقيت خَدّام لِلإنجيل دا بِهَديَّة النِّعمَه الأدّاها لَي الله حَسَب عَمَل قُوَّتو.</verse>
				<verse number="8">و هو أدّا النِّعمَه دي لَي، و أنا أصغَر كُل القِدِّسين، عَشان أبَشِّر بين الأُمَم بِغِنى المَسيح الما نَقدَر نَفَسِّر بِالتَّمام.</verse>
				<verse number="9">و أوَرّي كُل النّاس شِنو تَرتيب السِّر دا، الكان مَدسوس مِن زَمان في الله، الخَلَق كُلّو شي.</verse>
				<verse number="10">عَلَشان حِكمَة الله المُختَلِفَه جِدّاً هَسَّع تَكون مَعروفَه لِلرّؤساء و السَّلاطين في المَحَلّات الفي السَّما. و الله بيَعمِل دا بِالكَنيسَه.</verse>
				<verse number="11">و دا كان حَسَب التَّرتيب الأبَدي، الهو جَهَّزو في المَسيح يَسُوع رَبَّنا.</verse>
				<verse number="12">و بيهو نَقدَر نَقَرِّب لِلَّه بِدون خوف و بِشَجاعَه بِإيمان فيهو.</verse>
				<verse number="13">عَلَشان كِدا بَطلُب مِنَّكُم ما تَكونو بِدون شَجاعَه بِسَبَب أتعابي فِشانكُم، عَشان دا لِمَجدكُم.</verse>
				<verse number="14">بِالسَّبَب دا، أنا بَركَع عَلى رُكبتيني قِدّام الأبو،</verse>
				<verse number="15">المِنّو كُلّو أهل في السَّما و عَلى الأرض ياخُد إسمو.</verse>
				<verse number="16">أنا بَصَلّي عَشان هو بِدّيكُم حَسَب غِنى مَجدو عَلَشان تِتشَدَّدو بِالقُوَّه بِروحو جُوَّه نُفوسكُم،</verse>
				<verse number="17">عَشان المَسيح يَسكُن في قُلوبكُم بِالإيمان، عَلَشان عُروقكُم و أساسكُم بِكونو في المَحَبَّه،</verse>
				<verse number="18">حَتّى إنتو تَقدَرو تَفهَمو مَعَ كُل القِدِّسين كيف مَحَبَّة المَسيح واسِعَه و طَويلَه و عاليَه و غَريقَه.</verse>
				<verse number="19">و تَعرِفو مَحَبَّة المَسيح، الفوق المَعرِفَه، عَلَشان تَكونو مَليانين تَمام بِالله نَفسو.</verse>
				<verse number="20">و لِلبِقدَر يَعمِل فوق كُلّو حاجَه زِيادَه جِدّاً مِن كُلّو شي النَطلُب ولّا نَفتَكِر، بِحَسَب القُوَّه التَّشتَغِل فينا،</verse>
				<verse number="21">ليهو المَجد في الكَنيسَه و في يَسُوع المَسيح لِلأبَد و لِلزَّمَن بِدون نِهايَه! آمين.</verse>
			</chapter>
			<chapter number="4">
				<verse number="1">عَلَشان كِدا، أنا، المَحبوس في الرَّب، بَطلُب ليكُم تَعيشو زي ما يِستَحِق الإختِيار الهو إختاركُم ليهو.</verse>
				<verse number="2">كونو مِتواضِعين و لُطَفاء، و أصبُرو بَعضَكُم بَعض في المَحَبَّه.</verse>
				<verse number="3">و جَرِّبو تَكونو واحِد في الرّوح دايماً، مَربوطين سَوا بِرِباط السَّلام.</verse>
				<verse number="4">في جِسِم واحِد و روح واحِد، زي ما هو إختاركُم في رَجاء إختياركُم الواحِد.</verse>
				<verse number="5">في رَب واحِد، و إيمان واحِد، و مَعموديَّه واحدَه،</verse>
				<verse number="6">إلَه واحِد و أبو لِلكُل، و هو فوق الكُل، و يَشتَغِل في الكُل، و يَعيش في كُلُّنا.</verse>
				<verse number="7">و لَكِن هو أدّا لِكُلّو واحِد مِنَّنا النِّعمَه حَسَب قِياس هَديَّة المَسيح.</verse>
				<verse number="8">عَلَشان كِدا هو يَقول: ”لَمّا طَلَع لِفوق، هو أخَد مَعاهو مَحبوسين، و أدّا هَدايا لِلنّاس.“</verse>
				<verse number="9">”هو طَلَع لِفوق،“ يَعني شِنو إلّا إنّو نَزَل كَمان لِمَحَلّات الأرض الفي تِحِت؟</verse>
				<verse number="10">الواحِد النَزَل، هو نَفس الواحِد الطَّلَع كَمان لِفوق السَّما كُلّو، عَشان يَملى الكُل.</verse>
				<verse number="11">و هو أدّا البَعض يَكونو رُسُل، و البَعض، أنبياء، و البَعض، مُبَشِّرين، و البَعض، رُعاه و مُعَلِّمين.</verse>
				<verse number="12">و هو عَمَل دا عَلَشان القِدِّسين يَكونو كاملين في شُغل الخِدمَه، عَشان يَبنو جِسِم المَسيح.</verse>
				<verse number="13">و هو بيَعمِل كِدا لِغايَة ما كُلُّنا بِنَجي لِوَحدَة الإيمان و مَعرِفَة إبن الله، لِإنسان كامِل، لِقِياس مَليان بِتاع كَمال المَسيح.</verse>
				<verse number="14">عَشان ما نَكون بَعَد دا أطفال. عَشان كُلّو هَبوب بِتَرمي الاطفال و بِتشيلُم هِنا و هِناك. و الهَبوب يَعني التَّعليم بِتاع النّاس الشّاطرين البِغِشّو بِمَكَرُم الغَلطان.</verse>
				<verse number="15">لَكِن نِتكَلَّم الحَق في المَحَبَّه عَشان نَكبَر في كُلّو حاجَه لِلرّاس، هو المَسيح.</verse>
				<verse number="16">و مِنّو كُل الجِّسِم بِكون مَربوط سَوا بِمُساعدَة كُلّو رُباط. و الجِّسِم يَكبَر و يَبني نَفسو في المَحَبَّه لَمّا كُلّو عُضو يَعمِل شُغلو.</verse>
				<verse number="17">و بَقول دا و أشهَد في الرَّب، ما تَعيشو بَعَد دا زي الأُمَم كَمان بِأفكار بِدون فايدَه.</verse>
				<verse number="18">و الفِكر بِتاعُم ضُلُمَّه، و هُم ما عِندَهُم جُزو في حَياة الله، عَلَشان ما عِندَهُم مَعرِفَه، بِسَبَب قُلوبُم القَوّيَّه.</verse>
				<verse number="19">هُم ما يَهتَمّو بِالخير و الشَّر، و سَلَّمو نُفوسُم لِلسَّفاهَه عَشان يَعمِلو كُلّو نَجاسَه في الطَّمَع.</verse>
				<verse number="20">لَكِن إنتو ما إتعَلَّمتو كِدا عَن المَسيح،</verse>
				<verse number="21">إذا بِالحَق سِمِعتوها و إتعَلَّمتو مِنّو حَسَب الحَق الفي يَسُوع.</verse>
				<verse number="22">و بِخُصوص طَريق حَياتكُم المِن قُبّال، إنتو إتعَلَّمتو أن تَقلَعو مِنَّكُم النَّفس القَديمَه، الفيها خَراب بِسَبَب الشَّهوات البِغِشّو.</verse>
				<verse number="23">و تَكونو جُداد في روح عَقِلكُم.</verse>
				<verse number="24">و تَلبَسو النَفس الجَديدَه، الخَلَقا الله عَشان تَكون زيهو في البِر و القَداسَه المِن الحَق.</verse>
				<verse number="25">عَلَشان كِدا، أرمو مِنَّكُم الكِضِب، و إتكَلَّمو الحَق كُلّو واحِد مَعَ جارو، عَلَشان نِحنا أعضاء بَعَضَنا مَعَ بَعض.</verse>
				<verse number="26">أزعَلو و ما تَعمِلو خَطيَّه. ما تَخَلّو زَعلكُم يِستَنّى بَعَد المَغرِب.</verse>
				<verse number="27">و ما تَدّو إبْلِيس فُرصَه.</verse>
				<verse number="28">ما تَخَلّي الكان بِسرِق يَسرِق تاني مَرَّه. لَكِن خَليهو يَشتَغِل بِإيدينو حاجَه طَيبَه، عَشان بِكون عِندو حاجَه عَشان يَدّي لِلزّول العِندو إحتِياج.</verse>
				<verse number="29">ما تَخَلّو كَلام بَطّال يَمرُق مِن خُشومكُم، لَكِن كَلام كوَيس البِساعِد، عَشان يَدّي نِعمَه لِلنّاس اليَسمَعو.</verse>
				<verse number="30">ما تَعمِلو روح الله القُدّوس حَزنان، عَشان بيهو الله خَتَّ عَليكُم الخِتِم لِغايَة يوم الفِداء.</verse>
				<verse number="31">و شيلو مِنَّكُم كُلّو قَلب مُر، و زَعل، و غَضَب، و كوراك شَديد، و كُلّو مَكَر.</verse>
				<verse number="32">كونو شَفوقين بَعضَكُم بَعض، بِقَلِب رَحيم. و أغفِرو بَعضَكُم بَعض، زي ما الله فِشان المَسيح غَفَر ليكُم.</verse>
			</chapter>
			<chapter number="5">
				<verse number="1">أعمِلو زي ما الله بيَعمِل، زي أولاد مَحبوبين.</verse>
				<verse number="2">و عيشو في المَحَبَّه، زي المَسيح حَبّانا و أدّا نَفسو عَشان خاطِرنا، تَقدِمَه و ضَبيحَه لِلَّه زي ريحَه كوَيسَه.</verse>
				<verse number="3">و ما تِتكَلَّمو أبَداً مَعَ بَعض عَن الزِّنا و كُلّو نَجاسَه و الطَّمَع، زي ما يَوافِق القِدِّسين.</verse>
				<verse number="4">و كِدا ما تِتكَلَّمو كَلام وَسخان ولّا بَليد ولّا كَلام خَفيف الما يَوافِق. لَكِن أدّو الشُّكر لِلَّه.</verse>
				<verse number="5">عَشان إنتو بِتَعرِفو دا، كُل البيَعمِلو الزِّنا ولّا بِكونو نَجِسين، ولّا طَمّاعين، و اليَعبُدو الأصنام، ديل ما عِندَهُم ميراث في مَلَكوت المَسيح و الله.</verse>
				<verse number="6">ما تَخَلّو أي زول يَغِشّكُم بِكِلمات بِدون فايدَه، عَلَشان بِسَبَب الحاجات دي، زَعل الله يَجي عَلى النّاس الما بِطيعُو.</verse>
				<verse number="7">عَشان كِدا ما تَشتَرِكو مَعاهُم.</verse>
				<verse number="8">عَلَشان إنتو كُنتو ضُلُمَّه مِن قُبّال، لَكِن هَسَّع إنتو نور في الرَّب. عيشو زي أولاد نور.</verse>
				<verse number="9">عَلَشان ثِمار الرّوح هو في كُلّو حاجَه طَيبَه و في بِر و في حَق.</verse>
				<verse number="10">جَرِّبو أن تَعرِفو الحاجَه التَّبسِط الرَّب.</verse>
				<verse number="11">و ما تَكون ليكُم شَرِكَه مَعَ أعمال الضُّلُمَّه الما عِندَهُم ثِمار، لَكِن وَبِّخوها.</verse>
				<verse number="12">عَشان دا عيب لَمّا نِتكَلَّم عَن الحاجات ديل الهُم بيَعمِلو بِالسِّر.</verse>
				<verse number="13">لَكِن كُل الحاجات اليَوَبِّخوها، يَظهَر بِالنّور. و كُلّو شي البِكون باين، يَبقى نور.</verse>
				<verse number="14">عَلَشان كِدا هو بِقول: ”أفتَح عُيونَك، إنتَ البِتنوم، و قوم مِن بين المَيِّتين، و المَسيح بِدّيك نور.“</verse>
				<verse number="15">شوفو بِالظَّبط كيف إنتو تَعيشو، مُش زي البَليدين لَكِن زي الفاهمين.</verse>
				<verse number="16">أعمِلو الأحسَن بِكُلّو فُرصَه، عَلَشان الأيام شَرّيرَه.</verse>
				<verse number="17">عَلَشان كِدا ما تَكونو بِدون حِكمَه، لَكِن أفهَمو شِنو إرادَة الله.</verse>
				<verse number="18">ما تَكونو سَكرانين بِالخَمر، البِقود لِلخَراب، لَكِن كونو مَليانين بِالرّوح.</verse>
				<verse number="19">و تِتكَلَّمو بَعضَكُم بَعض بِمَزامير و حَمد و تَرتيلات روحيَّه و تَرَتِّلو و تَعمِلو مُزيكا في قُلوبكُم لِلرَّب.</verse>
				<verse number="20">و تَشكُرو كُلّو وَكِت لِكُلّو حاجَه لِلَّه الأبو، في إسم رَبَّنا يَسُوع المَسيح.</verse>
				<verse number="21">و تَطيعو بَعضَكُم لِبَعض في خوف الرَّب.</verse>
				<verse number="22">يا نِسوان، طيعو رُجالكُم زي لِلرَّب.</verse>
				<verse number="23">عَشان الرّاجِل هو راس المَرَه، زي ما المَسيح كَمان راس الكَنيسَه، و هو مُخَلِّص الجِّسِم.</verse>
				<verse number="24">عَلَشان كِدا، زي الكَنيسَه تَطيع المَسيح، كِدا النِّسوان يَطيعو رُجالُم في كُلّو شي.</verse>
				<verse number="25">يا رُجال، حِبّو نِسوانكُم، زي المَسيح كَمان حَبَّ الكَنيسَه و أدّا نَفسو فِشانّا،</verse>
				<verse number="26">عَشان يَقَدِّسا و يَنَضِّفا بِغَسيل المويَه بِالكِلمَه.</verse>
				<verse number="27">عَشان يَقَدِّما لِنَفسو كَنيسَه مَجيدَه، ما فيها نُقطَه ولّا كَرمَش ولّا أي شي زي دا، و لَكِن تَكون مُقَدَّسَه و بِدون عيب.</verse>
				<verse number="28">و كِدا، الرُّجال لازِم يَحِبّو نَسوانُم زي أجسامُم. البِحِب مَرَتو بِحِب نَفسو.</verse>
				<verse number="29">عَشان ما في واحِد كِرِه جِسمو أبَداً، لَكِن يَدّيهو أكل و يَهتَم بيهو، زي المَسيح بيَعمِل فِشان الكَنيسَه.</verse>
				<verse number="30">عَلَشان نِحنا أعضاء جِسمو.</verse>
				<verse number="31">بِالسَّبَب دا، الرّاجِل يَسيب بيت أبوهو و أُمّو و يَلَزِّق بِمَرَتو، و هُم الإتنين بِكونو جِسم واحِد.</verse>
				<verse number="32">دا سِر كَبير، لَكِن أنا بَتكَلَّم بِخُصوص المَسيح و الكَنيسَه.</verse>
				<verse number="33">و لَكِن خَلّي كُلّو واحِد مِنَّكُم يَحِب مَرَتو زي نَفسو، و خَلّي المَرَه تَحتَرِم راجِلا.</verse>
			</chapter>
			<chapter number="6">
				<verse number="1">يا أولاد، طيعو والِديكُم في الرَّب، عَشان دا صَحيح.</verse>
				<verse number="2">”أحتَرِم أبوك و أُمَّك،“ الهو أوَّل أمر مَعَ وَعَد.</verse>
				<verse number="3">”عَلَشان بِكون كوَيس مَعاك، و تَعيش مُدَّه طَويلَه عَلى الأرض.“</verse>
				<verse number="4">و إنتو، يا أبَهات، ما تَزَعِّلو أولادكُم، لَكِن رَبّوهُم في تأديب و تَعليم الرَّب.</verse>
				<verse number="5">يا خَدّامين، طيعو أسيادكُم حَسَب الجِّسِم بِإحتِرام و خوف، و إخلاص القَلِب، زي لِلمَسيح.</verse>
				<verse number="6">ما تَخدِموهُم لَمّا هُم يَعاينو ليكُم بَس عَشان تَعمِلوهُم مَبسوطين مِنَّكُم. لَكِن زي خَدّامين المَسيح، أعمِلو إرادَة الله مِن القَلب.</verse>
				<verse number="7">أخدِمو مِن قَلب طَيب زي لِلرَّب و مُش لِلنّاس،</verse>
				<verse number="8">عَلَشان إنتو بِتَعرِفو كُلّو واحِد اليَعمِل حاجَه طَيبَه، هو بِقبَل زيهو مِن الرَّب، إذا هو عَبد ولّا حُر.</verse>
				<verse number="9">و إنتو، يا أسياد، أعمِلو ليهُم زات الحاجات، و خَلّو التَّهديد، عَشان إنتو تَعرِفو إنّو سَيِّدُم و سَيِدكُم هو في السَّما. و هو ما بِقبَل الوشوش.</verse>
				<verse number="10">و في الآخِر، يا أخواني، كونو قَوّيين في الرَّب و في شِدَّة قُوَّتو.</verse>
				<verse number="11">ألبَسو سِلاح الله عَشان بِتَقدَرو تَقيفو و تَقاوِمو كُلّو غِش بِتاع إبْلِيس.</verse>
				<verse number="12">عَشان ما نَحارِب دَم و لَحَم، لَكِن الحُكّام و السَّلاطين و رؤساء ضَلام الدُّنيا دي، و جُيوش روحيَّه بِتاعَت الشَّر في مَحَلّات عاليَه.</verse>
				<verse number="13">عَلَشان كِدا، شيلو سِلاح الله الكامِل، عَشان تَقدَرو تَكونو ثابِتين في اليوم الشَّرّير. و بَعَد ما تَكَمِّل كُلّو شي، تَقيفو.</verse>
				<verse number="14">قُومو و كونو ثابِتين، صُلبكُم مَربوط بِحِزام الحَق، و لابِسين دِرِع البِر.</verse>
				<verse number="15">و زي جِزَم لِكِرعينكُم، جَهِّزو عَشان تَبَشِّرو بِإنجيل السَّلام.</verse>
				<verse number="16">و فوق كُلّو شي، شيلو دَرَقَة الإيمان البيهو بِتَقدَرو تَكتُلو كُلّو نِشّابات النّار بِتاعَت الشَّرّير.</verse>
				<verse number="17">و أُخدو بَرنيطَة الخَلاص، و سيف الرّوح الهو كِلمَة الله.</verse>
				<verse number="18">صَلّو دايماً بِكُلّو صَلاه و طَلَب في الرّوح. و خَلّو بالكُم لِدا و أحرِسو و صَلّو كُلّو وَكِت بِطَلَب عَشان كُل القِدِّسين.</verse>
				<verse number="19">و صَلّو فِشانّي لَمّا أفتَح خَشمي عَشان أتكَلَّم، يَدّيني كَلام عَلَشان أوَرّي سِر الإنجيل بِدون خوف.</verse>
				<verse number="20">و أنا سَفير في جَنازِير فِشان الإنجيل. و صَلّو عَلَشان أتكَلَّم بِشَجاعَه زي أنا لازِم أتكَلَّم.</verse>
				<verse number="21">تِيخِيكُس، الأخو المَحبوب، و الخَدّام الأمين في الرَّب، بِكَلِّمكُم بِكُلّو شي عَشان بِتَعرِفو كيف أنا و أنا بَعمِل شِنو.</verse>
				<verse number="22">أنا رَسَّلتو ليكُم بِالسَّبَب دا عَشان تَعرِفو كيف نِحنا، و عَشانو يَدّيكُم شَجاعَه.</verse>
				<verse number="23">سَلام لِلأخوان، و مَحَبَّه بِإيمان مِن الله الأبو و الرَّب يَسُوع المَسيح.</verse>
				<verse number="24">النِّعمَه مَعَ كُل البِحِبّو رَبَّنا يَسُوع المَسيح بِمَحَبَّه ما بِتموت.</verse>
			</chapter>
		</book>
		<book number="50">
			<chapter number="1">
				<verse number="1">بُولُس، و تِيمُوثَاوُس، خَدّامين المَسيح يَسُوع، لِكُل المُقَدَّسين في المَسيح يَسُوع الفي فيلِبّي، مَعَ المُلاحِظين و خَدّامين الكَنيسَه.</verse>
				<verse number="2">نِعمَه ليكُم و سَلام مِن الله أبونا و الرَّب يَسُوع المَسيح.</verse>
				<verse number="3">أشكُر إلَهي كُلّو مَرَّه لَمّا أنا أتذَكَّركُم.</verse>
				<verse number="4">كُلّو وَكِت في كُلّو صَلاتي لِكُلُّكُم، أنا بَطلُب دايماً بِفَرَح.</verse>
				<verse number="5">و بَشكُر الله عَشان شَرِكَتكُم في الإنجيل مِن اليوم الأوَّل لِغايَة هَسَّع.</verse>
				<verse number="6">و أنا مِتأكِّد في الحاجَه دي، إن هو الإبتَدا عَمَل كوَيس فيكُم، بِكَمِّلو لِغايَة يوم المَسيح يَسُوع.</verse>
				<verse number="7">و دا تَمام لَي أن أفتَكِر كِدا عَن كُلُّكُم، عَلَشان أحفَظكُم كُلُّكُم في قَلبي. فِشان كُلُّكُم تَشارِكوني في نِعمَة الله، إذا أنا في جَنازِير ولّا أحرِس الإنجيل و أوَرّي إنّو هو الحَق.</verse>
				<verse number="8">عَشان الله شاهِد لَي كيف أنا عاوِز أشوف كُلُّكُم بِمَحَبَّة يَسُوع المَسيح.</verse>
				<verse number="9">و أهي دي الصَّلاه بِتاعي: أن مَحَبَّتكُم تَزيد أكتَر و أكتَر في المَعرِفَه و في كُلّو فَهم،</verse>
				<verse number="10">عَشان تَفهَمو الأحسَن في الحاجات، و تَكونو نُضاف و بِدون لوم لِغايَة يوم المَسيح.</verse>
				<verse number="11">مَليانين مِن ثِمار البِر البِجي بِيَسُوع المَسيح لِمَجد الله و حَمدو.</verse>
				<verse number="12">و عاوِزكُم تَعرِفو، يا أخوان، الحَصَل لَي، هو السَّبَب الإنجيل إتقَدَّم.</verse>
				<verse number="13">عَلَشان دا، بِقى مَفهوم لِكُلّو حُرّاس الحَكومَه و لِكُلّو ناس تانيين إنّي مَحبوس فِشان المَسيح.</verse>
				<verse number="14">و أكتَر الأخوان بِقو مِتأكِّدين في الرَّب بِسَبَب جَنازِيري. و عِندَهُم شَجاعَه أكتَر عَشان يِتكَلَّمو بِكِلمَة الله بِدون خوف.</verse>
				<verse number="15">صَحيح، ناس تانيين يَبَشِّرو بِالمَسيح مِن حَسَد و شَكَل، و لَكِن تانيين يَبَشِّرو مِن سُرور.</verse>
				<verse number="16">هُم يَعمِلوهو مِن مَحَبَّه، عَشان هُم عارفين الله خَتّاني هِنا عَشان أحرِس الإنجيل.</verse>
				<verse number="17">التّانيين يَبَشِّرو بِالمَسيح مِن شَكَل، مُش بِإخلاص. و هُم يَفتَكِرو يَزيدو الوَجَع بِتاعي وَكِت أنا مَحبوس.</verse>
				<verse number="18">مَعليش. الشّي المُهِم هو أن يَبَشِّرو بِالمَسيح، إذا بِسَبَب كاضِب ولّا بِسَبَب حَقيقي. و بِدا، أنا فَرحان. أيوَه، و أنا بَفرَح كَمان.</verse>
				<verse number="19">عَلَشان أنا عارِف نِهايَة الحَصَل لَي بِكون لِخَلاصي، عَلَشان صَلاتكُم و مُساعَدَة روح يَسُوع المَسيح.</verse>
				<verse number="20">أنتَظِر و عِندي رَجاء إنّي ما بَكون خَجلان أبَداً، و لَكِن بِكون عِندي شَجاعَه حَتّى المَسيح بِكون مُحتِرَم في جِسمي هَسَّع، زي في كُلّو وَكِت، إذا بِالحَياة ولّا بِالموت.</verse>
				<verse number="21">عَشان الحَياة لَي هي المَسيح، و الموت هو رِبِح.</verse>
				<verse number="22">و لَكِن إذا الحَياة في الجِّسم تَجيب ثِمار مِن عَمَلي، أنا ما عارِف أختار شِنو.</verse>
				<verse number="23">أنا مَربوط بين الإتنين. أنا داير أمرُق و بَكون مَعَ المَسيح، عَشان دا أحسَن بِكَتير.</verse>
				<verse number="24">و لَكِن ضَروري جِدّاً بَقعُد في الجِّسم عَشانكُم.</verse>
				<verse number="25">و عَلَشان أنا مِتأكِّد في دا، أنا عارِف إنّي بَقعُد و أستَمِر مَعَ كُلُّكُم، عَشان تِتقَدَّمو و تَفرَحو في الإيمان.</verse>
				<verse number="26">و عَشان يَزيد فَخرَكُم في المَسيح يَسُوع بِواسطَتي لَمّا أجي ليكُم تاني.</verse>
				<verse number="27">عَلى كِدا، عيشو بِطَرِيقَه مُستَحِقَّه إنجيل المَسيح. كِدا، إذا بَجي أشوفكُم ولّا إذا أنا ما في، بَسمَع عَنكُم إنَّكُم ثابِتين في روح واحِد، و إنَّكُم تَتعَبو بِنَفس واحدَه لِإيمان الإنجيل،</verse>
				<verse number="28">و ما خايفين في أي شي مِن عُدوانكُم. دي شَهادَه ليهُم عَلى الخَراب، و لَكِن ليكُم عَلى الخَلاص. و داك مِن الله.</verse>
				<verse number="29">عَشان كِدا، الله، فِشان المَسيح، أدّا ليكُم مُش أن تَآمِنو فيهو بَس، لَكِن أن تِتوَجَّعو عَشان خاطِرو كَمان،</verse>
				<verse number="30">و ليكُم نَفس التَّعب الإنتو شُفتوني فيهو، و هَسَّع تَسمَعو إنّي فيهو.</verse>
			</chapter>
			<chapter number="2">
				<verse number="1">كِدا، إذا عِندَكُم كَلام شَجاعَه في المَسيح، إذا أي تَعزيَه بِمَحَبَّتو، إذا أي شَرِكَه في الرّوح، إذا أي مَحَبَّه و رَحمَه،</verse>
				<verse number="2">كَمِّلو فَرَحي و تَفتَكِرو نَفس الفِكر. كونو ليكُم مَحَبَّه واحدَه، و نَفس واحدَه، و فِكر واحِد.</verse>
				<verse number="3">ما تَعمِلو أي شي بِمَحَبَّة النَّفس، ولّا بِكِبر. و لَكِن خُتّو نُفوسكُم تِحِت، و أحسِبو التّانيين أحسَن مِن نُفوسكُم.</verse>
				<verse number="4">كُلّو واحِد مِنَّكُم ما يَخُت بالو لِحاجات نَفسو بَس، لَكِن لِحاجات ناس تانيين كَمان.</verse>
				<verse number="5">خَلّي الفِكر دا بِكون فيكُم، الفِكر الفي المَسيح يَسُوع:</verse>
				<verse number="6">هو كان الله في نَفسو، و لَكِن ما إفتَكَر هو لازِم يِستَمِر يَمسِك سُلطتو يَكون واحِد مَعَ الله.</verse>
				<verse number="7">لَكِن خَلّى نَفسو، و أخَد صورَة عَبد، و كان مَولود في شَبه بَني آدَم.</verse>
				<verse number="8">و كان زي إنسان في المَنظَر، و خَتَّ نَفسو تِحِت، و طاع الله لِغايَة الموت، موت الصَّليب!</verse>
				<verse number="9">عَلَشان دا، الله رَفَّعو، و أدّاهو الإسم الفوق كُلّو إسم تاني،</verse>
				<verse number="10">عَشان بِإسم يَسُوع، كُلّو رُكبَه بِتَركَع في السَّما، و عَلى الأرض، و تِحِت الأرض.</verse>
				<verse number="11">و كُلّو لِسان يَعتَرِف أن يَسُوع المَسيح هو رَب، لِمَجد الله الأبو.</verse>
				<verse number="12">عَلى كِدا، يا أصحابي المَحبوبين، زي ما سِمِعتو كَلامي كُلّو وَكِت، كَمِّلو خَلاصكُم بِخوف و رَجف، مُش لَمّا أنا في مَعاكُم بَس، لَكِن أكتَر بِكَتير هَسَّع، وَكِت أنا ما في.</verse>
				<verse number="13">فِشان الله هو العامِل فيكُم الإرادَه و العَمَل عَشان تَعمِلو الحاجات التَّدّيهو فَرَح.</verse>
				<verse number="14">أعمِلو كُلّو شي بِدون النَّقنَقَه و الكَلام الكَتير.</verse>
				<verse number="15">عَشان بِتكونو بِدون لوم و نُضاف، أولاد الله بِدون غَلَط في وَسِط جيل مَعَوَّج و مِتمَرِّد. و إنتو تَنَوِّرو بِينُم زي نِجوم في الدُّنيا،</verse>
				<verse number="16">مِقَدِّمين كِلمَة الحَياة. إذا تَعمِلو كِدا، أنا بَقدَر بَفخَر في يوم المَسيح، فِشان ما جَريت ساكِت و لا تِعِبتَ بِدون فايدَه.</verse>
				<verse number="17">و إذا يَكُبّوني زي تَقديم عَلى ضَبيحَة إيمانكُم و خِدمَتو، أنا مَبسوط و أفرَح مَعَ كُلُّكُم.</verse>
				<verse number="18">و إنتو كَمان، كونو مَبسوطين و أفرَحو مَعاي.</verse>
				<verse number="19">أنا عِندي رَجاء في الرَّب يَسُوع بَرَسِّل ليكُم تِيمُوثَاوُس بَعَد شوَيَه، عَشان أنا كَمان بَكون فَرحان لَمّا أسمَع خَبَر عَنكُم.</verse>
				<verse number="20">ما عِندي واحِد زيهو، اليَهتَم بِحالكُم بِإخلاص.</verse>
				<verse number="21">عَشان كُلّو واحِد مِنَّهُم يَهتَمّو بِأحوال نُفوسُم، و مُش لِحال يَسُوع المَسيح.</verse>
				<verse number="22">و لَكِن إنتو عارفين كيف هو وَرّا فايدَتو، و هو خَدَم مَعاي في الإنجيل، زي وَلَد مَعَ أبوهو.</verse>
				<verse number="23">فِشان كِدا، أنا عِندي رَجاء أرَسِّلو ليكُم أوَّل ما أشوف كيف بِكون حالي.</verse>
				<verse number="24">و لَكِن أنا مِتأكِّد بِالرَّب، إنّي أنا كَمان بَجي قَريب.</verse>
				<verse number="25">و لَكِن شُفتَ لازِم أرَسِّل ليكُم وأبفروديتس، أخوّي، و العامِل مَعاي، و العَسكَري مَعاي، و رَسولكُم، و الخَدَمني في إحتياجي.</verse>
				<verse number="26">عَلَشان هو عاوِز يَشوفكُم كُلُّكُم كَتير خالِص، و هو حَزين جِدّاً فِشان إنتو سِمِعتو هو كان عَيّان.</verse>
				<verse number="27">صَحيح، هو كان عَيّان، و قَرَّب لِلموت. و لَكِن الله رَحَمو، و ما رَحَمو هو بَس، لَكِن أنا كَمان، عَشان ما بِكون لَي حُزن عَلى حُزن.</verse>
				<verse number="28">عَلى كِدا، رَسَّلتو طَوّالي، عَشان إنتو بِتَفرَحو لَمّا بِتشوفو مَرَّه تانيَه، و حُزني بِكون أقَل.</verse>
				<verse number="29">كِدا، أقبَلوهو في الرَّب بِكُلّو فَرَح. و إحتَرِمو ناس زيهو.</verse>
				<verse number="30">عَلَشان هو كان قَريب مِن الموت فِشان عَمَل المَسيح، و خاطَر بِحَياتو عَشان يَكَمِّل خِدمَتكُم النّاقصَه لَي.</verse>
			</chapter>
			<chapter number="3">
				<verse number="1">في الآخِر، يا أخوان، أفرَحو في الرَّب. كِتابَة الحاجات دي ما صَعبَه عَلي، لَكِن عَشان تَحفَظكُم.</verse>
				<verse number="2">خَلّو بالكُم مِن الكِلاب. خَلّو بالكُم مِن اليَعمِلو الشَّر. خَلّو بالكُم مِن اليَقطَعو الجِسم.</verse>
				<verse number="3">عَشان نِحنا المُطَهَّرين النَّعبُد الله بِروح. و عِندَنا كِبِر في المَسيح يَسُوع، و ما نَتَّكِل عَلى الجِّسِم.</verse>
				<verse number="4">مَعَ إنّو لَي سَبَب عَشان أتَّكِل عَلى الجِّسِم كَمان. إذا واحِد تاني يَفتَكِر هو عِندو سَبَب عَشان يَتَّكِل عَلى الجِسم، أنا عِندي زِيادَه مِنّو:</verse>
				<verse number="5">أنا كُنتَ مُطَهَّر في اليوم التّامِن، مِن جِنس إِسْرَائِيل، مِن قَبيلَة بنْيَامِين، عِبراني مِن العِبرانيين. في خُصوص القانون، فرِّيسي.</verse>
				<verse number="6">في خُصوص الغيرَه، طارِد الكَنيسَه. في خُصوص البِر الفي القانون، بِدون لوم.</verse>
				<verse number="7">و لَكِن كُل الكان رِبِح لَي، حَسبتو خَسارَه فِشان المَسيح.</verse>
				<verse number="8">بِالأكتَر، أحسِب كُلّو شي خَسارَه عَلَشان المَعرِفَه البِتفوت عَن كُلّو شي، يَعني مَعرِفَة المَسيح يَسُوع رَبّي. و فِشانّو، أنا خَسَرتَ كُل الحاجات و أحسِبا زي حاجَه خَربانَه عَشان آخُد المَسيح،</verse>
				<verse number="9">و عَشان هو يَلقاني فيهو، مُش بِبِرّي المِن القانون، و لَكِن بِالبِر البِالإيمان بِالمَسيح، البِر المِن الله بِالإيمان.</verse>
				<verse number="10">عَشان أعرِفو و قُوَّة قيامَتو، و شَرِكَة أتعابو، و بَكون زيهو في موتو.</verse>
				<verse number="11">عَشان إذا مُمكِن، أحَصِّل عَلى القيامَه مِن بين المَيِّتين.</verse>
				<verse number="12">أنا ما أخَدتَ دي مِن قَبل، ولّا بِقيت كامِل. و لَكِن أجري طَوّالي عَشان أمسِك دا، الكان السَّبَب المَسيح يَسُوع مَسَكني.</verse>
				<verse number="13">يا أخوان، أنا لِسَّع ما أحسِب إنّي مَسَكتَ بيهو. و لَكِن أعمِل حاجَه واحدَه بَس: أنسى الحاجات الفي وَرا، و أتقَدَّم بِكُلّو قوَّتي لِلحاجات الفي قِدّام.</verse>
				<verse number="14">و اجري طَوّالي لِلقَصِد عَشان أقبَل الأُجرَه الهو بِالمَسيح يَسُوع ناداني ليها نَحو فوق.</verse>
				<verse number="15">كُلُّنا الكامِلين، خَلّينا نَفتَكِر كِدا. و إذا عِندَكُم فِكر تاني في أي شي، الله يَوَرّيكُم داك كَمان.</verse>
				<verse number="16">لَكِن خَلّينا نَعيش بِالحَق لِلشّي الوِصِلنا ليهو.</verse>
				<verse number="17">يا أخوان، عيشو مَعَ بَعض زي ما أنا بَعيش، و شوفو تَمام هُم البِعيشو بِالمَثَل النِحنا أدّيناهو ليكُم.</verse>
				<verse number="18">عَلَشان، زي ما كَلَّمتَكُم مَرّات كَتيرَه قُبّال، و أقول تاني و أنا أبكي، ناس كُتار يَعِيشو زي عُدوان صَليب المَسيح.</verse>
				<verse number="19">نِهايَتُم هي الخَراب، و إلَهُم هو بُطونُم، و مَجدُم هو خَجَلُم، و فِكرُم في حاجات الدُّنيا.</verse>
				<verse number="20">و لَكِن وَطَنّا في السَّما. و نَستَنّا مُخَلِّص مِن هِناك، الرَّب يَسُوع المَسيح.</verse>
				<verse number="21">هو بِغَيِّر جِسِمنا المِتواضَع، عَشان بِكون زي جِسمو المَجيد. و هو بيَعمِل دا بِنَفس القُوَّه البيها هو بِقدَر يَخُت كُلّو شي تِحِت سُلطتو.</verse>
			</chapter>
			<chapter number="4">
				<verse number="1">عَلَشان دا، يا أخواني، إنتو الأنا بَحِبّكُم و عاوِز بِشِدَّه أشوفكُم، يا فَرَحي و تاجي، ثَبِّتو كِدا في الرَّب، يا مَحبوبين.</verse>
				<verse number="2">بَطلُب مِن أَفُودِيَة، و بَطلُب مِن سِنْتِيخِي أن تَفتَكِرو فِكر واحِد في الرَّب.</verse>
				<verse number="3">و أسألَك إنتَ كَمان، يا شَريكي المُخلِص، ساعِد النِّسوان ديل، عَلَشان هُم إشتَغَلو سَوا مَعاي في الإنجيل مَعَ أَكْلِيمَنْدُس و باقي العامِلين مَعاي. و أساميهُم في كِتاب الحَياة.</verse>
				<verse number="4">أفرَحو في الرَّب كُلّو وَكِت. و بَقول مَرَّه تانيَه، أفرَحو.</verse>
				<verse number="5">خَلّو كُل النّاس يَعرِفو صَبِركُم. الرَّب قَريب!</verse>
				<verse number="6">ما تِتحَيَّرو في أي شي. لَكِن في كُلّو شي، خَلّي طَلَباتكُم بِتكون مَعروفَه لِلَّه، بِصَلاه و طَلَب مَعَ شُكر.</verse>
				<verse number="7">و سَلام الله، الفوق كُلّو فَهم، بِحفَظ قُلوبكُم و أفكاركُم في المَسيح يَسُوع.</verse>
				<verse number="8">و في الآخِر، يا أخوان، كُل الهو حَقيقي، و كُل الهو مُحتَرِم، و كُل الهو عادِل، و كُل الهو نَضيف، و كُل الهو مَحبوب، و كُل الهو خَبَرو كوَيس، إذا فيهو الخير، و مُستَحِق الحَمد، فَكِّرو في الحاجات دي.</verse>
				<verse number="9">الإنتو إتعَلَّمتو، و قِبِلتو، و سِمِعتو مِنّي، و شُفتو فِيني، أعمِلو بِدا. و إلَه السَّلام بِكون مَعاكُم.</verse>
				<verse number="10">أنا أفرَح بِالرَّب فَرَح عَظيم، عَشان إنتو مَرَّه تانيَه خَلّيتو بالكُم لَي هَسَّع بَعَد وَكِت طَويل. صَحيح كُنتو تَخَلّو بالكُم لَي لَكِن ما كان عِندَكُم فُرصَه تَوَرّو دا.</verse>
				<verse number="11">و أنا ما بَقول دا بِسَبَب إحتياجي. عَشان إتعَلَّمتَ بَكون رَضيان في أي حال الأنا فيهو.</verse>
				<verse number="12">أنا عارِف الإحتِياج، و أنا عارِف أعيش في كَترَه. في كُلّو شي و في كُلّو حال، إتعَلَّمتَ سِر الرّاحَه، إذا أنا شَبعان ولّا جَعان، إذا عِندي مال كَتير ولّا عِندي إحتِياج.</verse>
				<verse number="13">أنا بَقدَر أعمِل كُلّو شي في المَسيح البِشَدِّدني.</verse>
				<verse number="14">لَكِن عَمَلتو حاجَه جَمِيلَه لَمّا شارَكتوني في تَعبي.</verse>
				<verse number="15">و إنتو، يا ناس فيلِبّي، عارفين في بِدايَة الإنجيل، لَمّا مَرَقتَ مِن مَكِدونيَّه، ما في كَنيسَه واحدَه شارَكَت مَعاي تَدّيني و تاخُد مِنّي، إلّا إنتو بَس.</verse>
				<verse number="16">و لَمّا كُنتَ في تَسَالُونِيكِي كَمان، رَسَّلتو لَي مَرَّه و مَرَّتين لِإحتياجي.</verse>
				<verse number="17">أنا ما بَطلُب الهَديَه، لَكِن بَطلُب الثَّمار اليَزيد لِحِسابكُم.</verse>
				<verse number="18">قِبِلتَ كُلّو شي، و أنا في راحَه. أنا بِقيت مَليان مِن وَكت أخَدتَ مِن وأبفروديتس هَداياكُم الإنتو رَسَّلتوها. هي هَديَه ريحَتا طَيبَه، و ضَبيحَه مَقبولَه، اليَبسِط الله.</verse>
				<verse number="19">و إلَهي بيَملا كُلّو إحتياجكُم بِحَسَب غِناهو في المَجد في المَسيح يَسُوع.</verse>
				<verse number="20">و لِإلَهنا و أبونا، المَجد لِلأبَد. آمين.</verse>
				<verse number="21">سَلِّمو عَلى كُل القِدِّسين في المَسيح يَسُوع. الأخوان المَعاي، يَسَلِّمو عَليهُم.</verse>
				<verse number="22">كُل القِدِّسين يَسَلِّمو عَليهُم، خُصوصاً هُم المِن بيت قَيصَر.</verse>
				<verse number="23">نِعمَة الرَّب يَسُوع المَسيح مَعَ روحكُم.</verse>
			</chapter>
		</book>
		<book number="51">
			<chapter number="1">
				<verse number="1">مِن بُولُس رَسول المَسيح يَسُوع بِإرادَة الله، و تِيمُوثَاوُس الأخو.</verse>
				<verse number="2">لِلأخوان القِدِّسين، المؤمِنين في المَسيح في كُولُوسِّي. نِعمَه ليكُم و سَلام مِن الله أبونا و الرَّب يَسُوع المَسيح.</verse>
				<verse number="3">نَشكُر الله، أبو رَبَّنا يَسُوع المَسيح، كُلّو وَكِت لَمّا نَصَلّي فِشانكُم.</verse>
				<verse number="4">عَلَشان نِحنا سِمِعنا بِإيمانكُم في المَسيح يَسُوع و مَحَبَّتكُم لِكُل القِدِّسين.</verse>
				<verse number="5">فِشان الرَّجاء المَحفوظ ليكُم في السَّما، الإنتو سِمِعتو بيهو قُبّال دا في كِلمَة حَق الإنجيل،</verse>
				<verse number="6">الجّا ليكُم زي في كُل الدُّنيا كَمان. و الإنجيل دا بِجيب ثِمار و بِكبَر، زي ما كان بيَعمِل بينكُم مِن اليوم لَمّا إنتو سِمِعتو و عِرِفتو نِعمَة الله بِالحَق.</verse>
				<verse number="7">زي ما إتعَلَّمتو مِن أَبَفْرَاس، المَحبوب، و هو خَدّام مَعانا، و خَدّام أمين لِلمَسيح فِشانكُم.</verse>
				<verse number="8">و هو خَبَّرنا بِمَحَبَّتكُم في الرّوح.</verse>
				<verse number="9">بِالسَّبَب دا، نِحنا مِن اليوم لَمّا سِمِعنا عَنكُم، ما وَقَفنا نَصَلّي فِشانكُم. و نَسأل عَشان إنتو تَكونو مَليانين بِمَعرِفَة إرادَة الله في كُلّو حِكمَه و فَهم روحي.</verse>
				<verse number="10">و نَصَلّي لِدا، عَلَشان تَعيشو زي ما يِستَحِق لِلرَّب، و في كُلّو حاجَه تَفَرِّحوهو، و تَجِيبو ثِمار في كُلّو عَمَل كوَيس، و تَكبَرو في مَعرِفَة الله.</verse>
				<verse number="11">و تِتشَدَّدو بِكُلّو قُوَّه حَسَب قُدرَة مَجدو، عَشان تَقدَرو تَشيلو كُلّو حاجَه بِصَبر و روح طَويلَه و بِفَرَح.</verse>
				<verse number="12">و تَشكُرو الأبو، العَمَلنا مُستَحِقّين عَشان نَشتَرِك في ميراث القِدِّسين في النّور.</verse>
				<verse number="13">عَشان هو شالنا مِن سُلطَة الضُّلُمَّه، و جابنا لِمَلَكوت إبن مَحَبَّتو،</verse>
				<verse number="14">و لينا فيهو الفِداء بِدَمّو، غُفران الخَطايا.</verse>
				<verse number="15">المَسيح صورَة الله، الما بِنشوفو بِعُيونّا، و بِكر كُل الخَليقَه.</verse>
				<verse number="16">عَشان الله خَلَق فيهو كُلّو حاجَه، الحاجات الفي السَّما و عَلى الأرض، النَقدَر نَشوفو و الما نَقدَر نَشوفو، إذا كان كَراسي المُلوك، ولّا قُوّات ولّا مُديرين، ولّا سَلاطين. الله خَلَق كُل الحاجات بيهو و ليهو.</verse>
				<verse number="17">و هو قُبّال كُلّو حاجَه، و فيهو كُلّو حاجَه تَثبُت.</verse>
				<verse number="18">و هو راس الجِّسِم، الكَنيسَه. هو البِدايَه و البِكر مِن بين المَيِّتين، عَشان هو يَكون مِتقَدِّم في كُلّو حاجَه.</verse>
				<verse number="19">عَشان الله كان مَبسوط يَخَلّي كُلّو كَمالو يَعيش في الإبن،</verse>
				<verse number="20">و يَصالِح بيهو كُل الحاجات لِنَفسو، إذا حاجات عَلى الأرض ولّا في السَّما. عَلَشان كِدا الله عَمَل السَّلام بِدَم صَليبو.</verse>
				<verse number="21">و إنتو قُبّال دا كُنتو غَريبين عَن الله، و عُدوان ليهو في الفِكر، و بِالأعمال البَطّالَه.</verse>
				<verse number="22">لَكِن هَسَّع هو صالَحكُم بِجِسمو الإنساني بِالموت. و هو عَمَل دا عَلَشان يَجيبكُم قِدّامو قِدِّيسين و بِدون عيب ولّا لوم.</verse>
				<verse number="23">و هو بيَعمِل ليكُم دا إذا تِستَمِرّو في الإيمان، ثابِتين و قَوّيين و ما تَحَرِّكو مِن رَجاء الإنجيل. و إنتو سِمِعتو الإنجيل دا، الكان مُبَشَّر بيهو لِكُلّو خَليقَه تِحِت السَّما، و أنا، بُولُس، بِقيت خَدّام ليهو.</verse>
				<verse number="24">و هَسَّع أنا مَبسوط بِأتعابي فِشانكُم. و أنا بَكَمِّل في جِسمي الحاجات النّاقصَه مِن ضيقات المَسيح. و بَعمِل دا فِشان جِسمو، الهو الكَنيسَه.</verse>
				<verse number="25">و أنا بِقيت خَدّام حَسَب المُسؤليَه الأدّاني الله فِشانكُم. و عِندي المُسؤليَه دي عَشان أدّيكُم مَعرِفَه كاملَه في كِلمَة الله،</verse>
				<verse number="26">السِّر الكان مَدسوس مِن زَمَن طَويل و مِن الأجيال، لَكِن هَسَّع بِيَّنو لِقِدِّسِينو.</verse>
				<verse number="27">و الله إختار يَخَبِّر قِدِّسِينو بين الأُمَم بِغِنى مَجد السِّر دا. و هو المَسيح فيكُم، رَجاء المَجد.</verse>
				<verse number="28">و نِحنا نَبَشِّر بيهو، و نَحَذِّر كُلّو زول و نَعَلِّم كُلّو زول بِكُلّو حِكمَه. و نَسَوّي دا عَلَشان نَقَدِّم كُلّو زول كامِل في المَسيح.</verse>
				<verse number="29">و أنا أتعَب لِدا كَمان، و بَشتَغِل شَديد حَسَب قُدرَتو التَّشتَغِل فِيني بِقُوَّه.</verse>
			</chapter>
			<chapter number="2">
				<verse number="1">أنا عاوِزكُم تَعرِفو كيف أنا بَشتَغِل شَديد خَلاص عَلَشانكُم، و عَلَشان ديل الفي لاوُدِكِيَّة، و كُل الما شافو وَشّي في الجِّسِم.</verse>
				<verse number="2">أنا بَعمِل دا عَلَشان قُلوبُم يِتعَزّو و بِكونو واحِد في المَحَبَّه، و بِكونو عِندَهُم كُلّو غِنى بِتاع تأكيد الفَهم. و عَلَشان كِدا يَعرِفو سِر الله، و هو المَسيح.</verse>
				<verse number="3">و كُلّو كُنوز الحِكمَه و المَعرِفَه مَدسوسَه فيهو.</verse>
				<verse number="4">بَقول دا ليكُم عَشان واحِد ما بِغِشّكُم بِكَلام شاطِر.</verse>
				<verse number="5">و لَو أنا مُش مَعاكُم في الجِّسِم، أنا مَعاكُم بِالرّوح، و مَبسوط عَشان أشوف تَرتيبكُم و كيف إيمانكُم ثابِت في المَسيح.</verse>
				<verse number="6">عَلَشان كِدا، زي ما قِبِلتو المَسيح يَسُوع الرَّب، عيشو فيهو،</verse>
				<verse number="7">و خَلّو عُروقكُم يَكونو فيهو، و أبنو نُفوسكُم فيهو. و كونو ثابِتين في الإيمان، زي ما عَلَّموكُم، و زيدو في الشُّكر.</verse>
				<verse number="8">خَلّو بالكُم عَلَشان أي واحِد ما يَغِشّكُم بِتَعليم حِكمَة الإنسان و الغِش الفاضي حَسَب تَرتيب النّاس، حَسَب التَّعليم الأساسي بِتاع الدُّنيا، و مُش حَسَب المَسيح.</verse>
				<verse number="9">عَشان في المَسيح كُلّو كَمال الله يَعيش في شَكل الجِّسِم.</verse>
				<verse number="10">و إنتو بِقيتو مَليانين فيهو. و هو راس كُلّو رياسَه و سُلطَه.</verse>
				<verse number="11">و فيهو طَهَّروكُم بِطَهور مُش مَعمول بِإيد النّاس. بِطَهور المَسيح، بِقيتو حُرّين مِن طَبيعَة الخَطيَّه بِتاعَتكُم.</verse>
				<verse number="12">دَفَنوكُم مَعاهو في المَعموديَّه، و قَوَّموكُم مَعاهو كَمان بِالإيمان بِعَمَل الله القَوَّمو مِن بين المَيِّتين.</verse>
				<verse number="13">لَمّا كُنتو مَيِّتين في الخَطايا و جِسِمكُم ما كان مُطَهَّر، الله عَمَلكُم حَيين مَعاهو. هو غَفَر لينا كُلّو خَطايانا.</verse>
				<verse number="14">و هو بَطَّل الدّين المَكتوب عَلينا في القَوانين الضِّدَّنا. و هو رَفَعو مِن الوَسِط و سَمَّرو عَلى الصَّليب.</verse>
				<verse number="15">و هو خَرَّب القُوّات و السَّلاطين، و عَمَلُم مَثَل قِدّام كُل النّاس، و غَلَب عَليهُم في الصَّليب.</verse>
				<verse number="16">عَلَشان كِدا، ما تَخَلّو أي واحِد يَحكُم عَليكُم في الأكِل ولّا الشُّرُب، ولّا عَن عيد ولّا شَهَر جَديد ولّا سَبِت.</verse>
				<verse number="17">ديل ضُل الحاجات الجّايَه، لَكِن الحَق، هو المَسيح.</verse>
				<verse number="18">ما تَخَلّو واحِد يَحكُم عَليكُم عَشان هو مَبسوط مِن التَّواضُع و الحَمد لِلمَلائكَه. الزّول زي دا يتكَلَّم كَتير عَن الحاجات الهو شافا. و عَقلو المُش روحي يَحمِد نَفسو بِأفكار بِدون فايدَه.</verse>
				<verse number="19">و هو ما ماسِك بِالمَسيح الرّاس. و كُل الجِّسِم مَربوط سَوا في المَسيح بِرُباطو و مَفاصِلو. و الجِّسِم يَكبَر زي ما الله يَعمِلو يَكبَر.</verse>
				<verse number="20">إذا كُنتو مُتّو مَعَ المَسيح عَن التَّعليم الأساسي بِتاع الدُّنيا، لِشِنو تَطيعو قَوانينو زي البِعيشو في الدُّنيا؟</verse>
				<verse number="21">”ما تَلمَس! ما تَاكُل! ما تَمسِك!“</verse>
				<verse number="22">و كُل الحاجات ديل بِخسَرو لَمّا يَشتَغِلو بيهُم حَسَب أوامِر و تَعاليم النّاس.</verse>
				<verse number="23">و الحاجات ديل عِندَهُم مَنظَر الحِكمَه في العِبادَه بِقوَّة النَّفس و التَّواضُع و شِدَّه لِلجِّسِم، لَكِن ما في فايدَه مِنَّهُم أبَداً عَشان يَمنَعو شَهوات الجِّسِم.</verse>
			</chapter>
			<chapter number="3">
				<verse number="1">عَلَشان كِدا، إذا إنتو قُمتو مَعَ المَسيح، أطلُبو الحاجات الفي فوق، المَكان الفيهو المَسيح قاعِد عَن يَمين الله.</verse>
				<verse number="2">خُتّو بالكُم في الحاجات الفي فوق، و مُش عَلى الحاجات بِتاعَت الأرض.</verse>
				<verse number="3">عَشان إنتو مُتّو، و حَياتكُم مَدسوسَه مَعَ المَسيح في الله.</verse>
				<verse number="4">لَمّا المَسيح حَياتنا يَظهَر، في الوَكِت دا إنتو كَمان تَظهَرو مَعاهو في المَجد.</verse>
				<verse number="5">عَلَشان كِدا، أكتُلو كُلّو حاجَه فيكُم البِتكون مِن الأرض: الزِّنا، و النَّجاسَه، و الشَّهوَه الشَّديدَه، و الشَّهوات البَطّالَه، و الطَّمَع، يَعني عِبادَة الأصنام.</verse>
				<verse number="6">و عَلَشان الحاجات ديل، زَعل الله بِجي عَلى النّاس الما بِطيعُو.</verse>
				<verse number="7">و إنتو كُنتو بِتَمشو قُبّال دا في الطُّرُق دي لَمّا كُنتو بِتعيشو فيها.</verse>
				<verse number="8">لَكِن هَسَّع، أرمو مِنَّكُم كَمان كُلّو ديل: الزَّعل، و الغَضَب، و قَلب مُر، و التَّجديف، و الكَلام الوَسخان مِن خُشومكُم.</verse>
				<verse number="9">و ما تَكَضِّبو بَعضَكُم عَلى بَعض، عَلَشانكُم قَلَعتو الإنسان القَديم مَعَ أعمالو.</verse>
				<verse number="10">و لِبِستو الإنسان الجَّديد، المِتجَدِّد في المَعرِفَه عَلى صورَة الله الخَلَقو.</verse>
				<verse number="11">هِنا ما في إغريقي ولّا يَهودي، ولّا طَهور ولّا ما طَهور، ولّا غَريب ولّا سِكِّيثِي، ولّا عَبد ولّا حُر. لَكِن المَسيح هو الكُل و هو في الكُل.</verse>
				<verse number="12">عَلَشان كِدا، زي النّاس الإختارُم الله، القِدِّسين، المَحبوبين، لَبِّسو القَلِب الرَّحيم و اللُطف و التَّواضُع و الوَداعَه و الصَّبر الطَّويل.</verse>
				<verse number="13">أصبُرو بَعضَكُم بَعض، و أغفِرو بَعضَكُم بَعض إذا كان واحِد عِندو شَكوى عَلى تاني. أغفِرو زي ما الرَّب غَفَر ليكُم.</verse>
				<verse number="14">و فوق دا كُلّو، لَبِّسو المَحَبَّه، الهي رُباط الكَمال.</verse>
				<verse number="15">و خَلّو سَلام المَسيح يَملِك في قُلوبكُم، عَلَشان هو ناداكُم لِدا في جِسِم واحِد. و كونو شاكِرين.</verse>
				<verse number="16">خَلّو كِلمَة المَسيح تَعيش فيكُم بِكَترَه، و إنتو تَعَلِّمو و تَهَظِّرو بَعضَكُم بَعض بِكُلّو حِكمَه. و تَرَتِّلو بِمَزامير و تَرتيلات و حَمد روحي، و تَشكُرو الله في قُلوبكُم.</verse>
				<verse number="17">و كُل البِتَعمِلو، إذا بِكِلمَه ولّا عَمَل، أعمِلو الكُل بِإسم الرَّب يَسُوع، شاكِرين الله الأبو بيهو.</verse>
				<verse number="18">يا نِسوان، طيعو رُجالكُم، زي ما يِستَحِق في الرَّب.</verse>
				<verse number="19">يا رُجال، حِبّو نِسوانكُم، و ما تَكونو شُداد مَعاهُم.</verse>
				<verse number="20">يا أولاد، طيعو والِديكُم في كُلّو حاجَه، عَشان دا يَبسِط الرَّب.</verse>
				<verse number="21">يا أبَهات، ما تَعمِلو أولادكُم مَليانين زَعل، عَلَشان يِمكِن هُم بِكونو بِدون شَجاعَه.</verse>
				<verse number="22">يا خَدّامين، طيعو أسيادكُم حَسَب الجِّسِم في كُلّو حاجَه. و أعمِلو كِدا مُش لَمّا هُم يَعاينو ليكُم بَس عَشان تَبسِطوهُم. لَكِن إشتَغِلو بِإخلاص القَلِب و مِن خوف لِلرَّب.</verse>
				<verse number="23">و كُل البِتَعمِلو، أعمِلوهو مِن القَلِب زي لِلرَّب، مُش لِلنّاس.</verse>
				<verse number="24">عَلَشان إنتو تَعرِفو أنَّكُم بِتاخدو ميراث مِن الرَّب زي أُجرَه، عَشان إنتو بِتَخدِمو الرَّب المَسيح.</verse>
				<verse number="25">و أي واحِد العَمَل الذَّنب، هو بِرَجِّع ليهو زي ما هو عَمَل. و ما في فارِق بين النّاس.</verse>
			</chapter>
			<chapter number="4">
				<verse number="1">يا أسياد، أدّو لِلخَدّامين الشّي العَديل، و ما تَعمِلو فارِق بِينُم، عَشان إنتو بِتَعرِفو عِندَكُم سَيِّد في السَّما كَمان.</verse>
				<verse number="2">إستَمِرّو في الصَّلاه، و أحرِسو فيها بِالشُّكر.</verse>
				<verse number="3">و صَلّو سَوا فِشانّا كَمان، عَشان الله يَفتَح لينا باب لِلكِلمَه، عَشان نِتكَلَّم بِسِر المَسيح. و بِالسَّبَب دا أنا مَربوط بِجَنازِير.</verse>
				<verse number="4">صَلّو عَشان أبَشِّر بِكَلام باين زي ما لازِم أتكَلَّم.</verse>
				<verse number="5">عيشو بِحكمَه مِن جِهَة النّاس المِن بَرَّه، و إشتَغِلو كوَيس بِكُلّو فُرصَه.</verse>
				<verse number="6">خَلّو كَلامكُم دايماً يَكون بِنِعمَه، زي الأكل الفيهو مِلِح، عَلَشان تَعرِفو كيف تَرُدّو كوَيس عَلى كُلّو واحِد.</verse>
				<verse number="7">تِيخِيكُس بِخَبِّركُم عَن أحوالي كُلَّها. هو أخو مَحبوب و خَدّام أمين و خَدّام مَعانا في الرَّب.</verse>
				<verse number="8">و أنا رَسَّلتو ليكُم لِلسَّبَب دا نَفسو، عَشان إنتو بِتَعرِفو عَن أحوالنا و عَشان هو يَعَزي قُلوبكُم.</verse>
				<verse number="9">و هو بِجي مَعَ أُونِسِيمُوس، الأخو الأمين، المَحبوب، و هو واحِد مِنَّكُم. و هُم بِخَبِّروكُم بِكُل الحَصَل هِنا.</verse>
				<verse number="10">وَأَرِسْتَرْخُس، المَحبوس مَعاي، يَسَلِّم عَليكُم، و مَرْقُس كَمان و هو إبن أُخُت بَرْنَابَا. و إنتو قِبِلتو أوامِر عَنّو، و إذا جا ليكُم، أقبَلوهو.</verse>
				<verse number="11">و يَسُوع، الإسمو يُستُس، يَسَلِّم عَليكُم. و مِن المُطَهَّرين، ديل بَس بِشتَغِلو مَعاي لِمَلَكوت الله. و هُم بِقو تَعزيَه لَي.</verse>
				<verse number="12">و أَبَفْرَاس يَسَلِّم عَليكُم، و هو مِنَّكُم، و خَدّام يَسُوع المَسيح. هو دايماً بِصَلّي بِكُلّو قُوَّتو فِشانكُم، عَلَشان تَثبُتو كامِلين و بِتأكيد تَمام في كُلّو إرادَة الله.</verse>
				<verse number="13">و أنا أشهَد ليهو إنّو يَتعَب كَتير فِشانكُم و فِشان النّاس الفي لاوُدِكِيَّةَ و النّاس الفي هِيرَابُولِيس.</verse>
				<verse number="14">لُوقَا، الحَكيم المَحبوب، يَسَلِّم عَليكُم، و ديماس كَمان.</verse>
				<verse number="15">سَلِّمو عَلى الأخوان الفي لاوُدِكِيَّةَ، و عَلى نِمفا و عَلى الكَنيسَه في بيتا.</verse>
				<verse number="16">و لَمّا هُم قَرو ليكُم الجَّواب دا، شوفو إنَّهُم يَقروهو في كَنيسَة ناس لاوُدِكِيَّةَ كَمان. و إنتو كَمان أقرو الجَّواب مِن لاوُدِكِيَّةَ.</verse>
				<verse number="17">و قولو لِلأَرْخِبُّس: ”شوف الخِدمَه الأنتَ قِبِلتا مِن الرَّب، عَشان تَكَمِّلا.“</verse>
				<verse number="18">أنا، بُولُس، أكتِب السَّلام دا بِإيدي. إتزَكَّرو جَنازِيري. النِّعمَه مَعاكُم.</verse>
			</chapter>
		</book>
		<book number="52">
			<chapter number="1">
				<verse number="1">مِن بُولُس و سِلْوَانُس و تِيمُوثَاوُس لِكَنيسَة أهل تَسَالُونِيكِي في الله الأبو، و الرَّب يَسُوع المَسيح. نِعمَه ليكُم و سَلام.</verse>
				<verse number="2">نَشكُر الله كُلّو وَكِت لِكُلُّكُم، لَمّا نِتكَلَّم عَنكُم في صَلَواتنا،</verse>
				<verse number="3">و دايماً نِزَكَّر عَمَل إيمانكُم و تَعب مَحَبَّتكُم و صَبر رَجاءكُم في رَبَّنا يَسُوع المَسيح قِدّام الله أبونا.</verse>
				<verse number="4">يا أخوان المَحبوبين مِن الله، بِنَعرِف إن الله إختاركُم.</verse>
				<verse number="5">عَشان إنجيلنا ما جا ليكُم بِالكَلام بَس، و لَكِن بِالقُوَّه كَمان، و بِالرّوح القُدُس و بِتأكيد شَديد. بِتَعرِفو كيف مَشينا بينكُم فِشانكُم.</verse>
				<verse number="6">و إنتو عَمَلتو زيَنا و زي الرَّب، عَشان قِبِلتو الكِلمَه في ضيق كَتير، بِفَرَح الرّوح القُدُس.</verse>
				<verse number="7">عَشان كِدا بِقيتو مَثَل لِكُل المؤمِنين في مَكِدونيَّه و في أَخَائِيَه.</verse>
				<verse number="8">عَلَشان إنتو خَبَّرتو بِكِلمَة الرَّب، مُش في مَكِدونيَّه و أَخَائِيَه بَس، و لَكِن إيمانكُم بِالله مَشى لِكُلّو مَكان. عَشان كِدا ما ضَروري نَقول أي شي.</verse>
				<verse number="9">عَلَشان هُم نُفوسُم يَخَبِّرو كيف قِبِلتونا، و كيف رَجَعتو لِلَّه مِن الأصنام عَشان تَخدِمو الله الحَي الحَقيقي.</verse>
				<verse number="10">و يَخَبِّرو كيف إنتو تِستَنّو إبنو مِن السَّما، هو القَوَّمو الله مِن الموت، يَسُوع اليَخَلِّصنا مِن الغَضَب الجّاي.</verse>
			</chapter>
			<chapter number="2">
				<verse number="1">عَشان إنتو نُفوسكُم بِتَعرِفو، يا أخوان، أن زيارَتنا ما كانَت بِدون فايدَه.</verse>
				<verse number="2">و تِعِبنا قَبل كِدا، و شَتَمونا في فيلِبّي، زي ما إنتو عارفين. لَكِن شَجَّعنا في إلَهنا أن نَكَلِّمكُم بِإنجيل الله، و لَو هُم قاوَمونا شَديد.</verse>
				<verse number="3">أدّيناكُم الشَّجاعَه، و دا ما جا مِن غَلَط، ولّا مِن فِكر وَسخان، ولّا بِغِش.</verse>
				<verse number="4">و لَكِن زي ما الله كان مَبسوط مِنَّنا، و أدانا مسؤليَة الإنجيل، كِدا نِتكَلَّم. و بِنَعمِل دا، ما عَشان نَبسِط النّاس، لَكِن عَشان نَبسِط الله اليَجَرِّب قُلوبنا.</verse>
				<verse number="5">و زي ما تَعرِفو، ما شَكَرناكُم بِالكَضب أبَداً، ولّا بِالكَلام اليَدِس الطَّمَع. الله شاهِد.</verse>
				<verse number="6">و لَمّا كان مُمكِن لينا ناخُد سُلطَة رُسُل المَسيح، ما طَلَبنا شُكر مِن النّاس، ولّا مِنَّكُم ولّا مِن التّانيين.</verse>
				<verse number="7">و لَكِن كُنّا لُطاف في وَسِطكُم زي أُم تَرَبّي أولادا.</verse>
				<verse number="8">كِدا، عَشان مَحَبَّتنا ليكُم، كُنّا رَضيانين نَدّيكُم مُش إنجيل الله بَس، و لَكِن نُفوسنا كَمان، عَشانكُم بِقيتو مَحبوبين لينا.</verse>
				<verse number="9">و إنتو تِتزَكَّرو، يا أخوان، الشُّغل بِتاعنا و التَّعب. إشتَغَلنا بِاللّيل و بِالنَّهار عَشان ما نَكون حِمِل عَلى أي واحِد مِنَّكُم وَكِت ما بَشَّرنا بِإنجيل الله.</verse>
				<verse number="10">إنتو شاهِدين و الله كَمان، كيف مَشينا بِقَداسَه و بِبِر و بِدون لوم بينكُم إنتو المؤمِنين.</verse>
				<verse number="11">عَشان تَعرِفو كيف كُنّا نَعَزّي كُلّو واحِد مِنَّكُم، زي أبو لِأولادو، و كُنّا نَشَجِّعكُم،</verse>
				<verse number="12">و كُنّا نَوَرّيكُم كيف تَعيشو الحَياة المُستَحِقَّه لِلَّه، و هو اليَناديكُم لِمَلَكوتو و مَجدو.</verse>
				<verse number="13">و نِحنا كَمان نَشكُر الله دايماً لِلسَّبَب دا. لَمّا أخَدتو كِلمَة الله السِّمِعتو مِنَّنا، قِبِلتوها مُش زي كِلمَة النّاس، لَكِن زي ما هي بِالحَقيقَه، كِلمَة الله. و الكِلمَه دي تَشتَغِل فيكُم، إنتو المؤمِنين كَمان.</verse>
				<verse number="14">عَلَشان إنتو، يا أخوان، بِقيتو زي كَنايس الله الفي اليَهُودِيَّه الفي المَسيح يَسُوع. عَشان إتحَمَّلتو نَفس الحاجات مِن ناس بَلَدكُم زي ما هُم إتحَمَّلو مِن اليَهود.</verse>
				<verse number="15">الكَتَلو الرَّب يَسُوع و الأنبياء كَمان، و طَرَدونا نِحنا. و هُم ما يَبسِطو الله، و يَقاوِمو كُل النّاس.</verse>
				<verse number="16">و يَمنَع نَكَلِّم الأُمَم عَشان بِكونو مُخَلَّصين، عَشان يَكَمِّلو خَطاياهم كُلّو وَكِت. و لَكِن غَضَب الله جا عَليهُم بِدون نِهايَه.</verse>
				<verse number="17">و لَكِن يا أخوان، لَمّا كُنّا بَعيدين مِنَّكُم لِوَكِت قِصَير، بِالوَش، مُش بِالقَلب، جَرَّبنا أكتَر بِمَحَبَّه كَتيرَه أن نَشوفكُم وَش لِوَش.</verse>
				<verse number="18">عَشان كُنّا عاوزين نَجي ليكُم — أنا، بُولُس، مَرَّه و مَرَّه تانيَه — و لَكِن الشّيطان مَنَعنا.</verse>
				<verse number="19">و رَجاءنا شِنو و فَرَحنا و تاج فَخرِنا قِدّام رَبَّنا يَسُوع لَمّا يَجي؟ مُش إنتو؟</verse>
				<verse number="20">عَشان إنتو نُفوسكُم مَجدنا و فَرَحنا.</verse>
			</chapter>
			<chapter number="3">
				<verse number="1">عَلَشان كِدا، لَمّا ما قِدِرنا عَليهو وَكِت زِيادَه، كُنّا رَضيانين نِستَنّا في أَثِينَا بَرانا.</verse>
				<verse number="2">و رَسَّلنا تِيمُوثَاوُس، أخونا و خَدّام الله مَعانا في إنجيل المَسيح، عَشان يَشَدِّدكُم في إيمانكُم و يَشَجِّعكُم،</verse>
				<verse number="3">عَشان واحِد ما يَرجَع بِسَبَب الضّيقات دي. إنتو نُفوسكُم تَعرِفو نِحنا مُختارين لِدا.</verse>
				<verse number="4">عَشان لَمّا كُنّا مَعاكُم، قُلنا ليكُم مِن قُبّال هُم ماشين يَطرُدونا. و حَصَل كِدا زي ما تَعرِفو.</verse>
				<verse number="5">عَلَشان كِدا، لَمّا ما قِدِرتَ عَليهو، رَسَّلتَ فِشان أعرِف إيمانكُم. أنا كُنتَ خايِف أن المُجَرِّب كان جَرَّبكُم بِأي طَريق و شُغُلنا بِكون بِدون فايدَه.</verse>
				<verse number="6">و لَكِن هَسَّع تِيمُوثَاوُس جا لينا مِنَّكُم، و بَشَّرنا بِإيمانكُم و مَحَبَّتكُم. و هو خَبَّرنا كيف إنتو دايماً تِتذَكَّرونا بِلُطف، و عاوِزين بِشِدَّه تَشوفونا. و نِحنا كَمان عاوِزين بِشِدَّه نَشوفكُم.</verse>
				<verse number="7">عَلَشان كِدا، عِندَنا راحَه في قُلوبنا، يا أخوان، في خُصوصكُم، في كُلّو ضيقنا و تَعبنا بِسَبَب إيمانكُم.</verse>
				<verse number="8">عَشان هَسَّع نَعيش، إذا تِستَمِرّو شَديدين في الرَّب.</verse>
				<verse number="9">كيف نَقدَر نَشكُر الله كِفايَه عَشانكُم لِكُل الفَرَح النَّفرَح بيهو عَشانكُم قِدّام إلَهنا.</verse>
				<verse number="10">نَصَلّي بِاللّيل و بِالنَّهار بِشِدَّه أن نَشوف وشوشكُم و نَكَمِّل التَحتاجو ليهو في إيمانكُم.</verse>
				<verse number="11">و إلَهنا نَفسو، أبونا، و رَبَّنا يَسُوع المَسيح يَقودنا في الطَّرِيق ليكُم.</verse>
				<verse number="12">و الرَّب يَزيدكُم زِيادَه و زِيادَه في المَحَبَّه بَعضَكُم مَعَ بَعض و لِكُل النّاس، زي ما نِحنا نَحِبّكُم كَمان.</verse>
				<verse number="13">عَشان يَشَدِّد قُلوبكُم بِدون لوم في القَداسَه قِدّام الله أبونا لَمّا رَبَّنا يَسُوع المَسيح بِجي مَعَ كُلّو قِدِّسِينو.</verse>
			</chapter>
			<chapter number="4">
				<verse number="1">في الآخِر، يا أخوان، إتعَلَّمتو مِنَّنا كيف إنتو لازِم تَعيشو و تَبسِطو الله. و زي ما كُنتو تَعيشو كِدا، هَسَّع نَطلُب ليكُم و نَشَدّشدكُم في الرَّب يَسُوع تَعمِلو زِيادَه و زِيادَه.</verse>
				<verse number="2">عَشانكُم بِتَعرِفو الأوامِر الأدّيناكُم بِالرَّب يَسُوع.</verse>
				<verse number="3">عَشان إرادَة الله هي قَداسَتكم أن تَكونو بَعيدين مِن الزِّنا.</verse>
				<verse number="4">عَشان كُلّو واحِد مِنَّكُم لازِم يَعرِف كيف يَحفَظ زوجَتو بِالقَداسَه و الإحتِرام،</verse>
				<verse number="5">و ما في شَهوَه شَرّيرَه زي الأُمَم الما يَعرِفو؛ الله.</verse>
				<verse number="6">عَشان واحِد ما يَظلِم و يَغِش أخوهو في الحاجَه دي. عَشان الرَّب، هو اليَنتَقِم لِكُل اليَعمِلو دا، زي ما قُلنا ليكُم مِن قَبِل و حَزَّرناكُم.</verse>
				<verse number="7">عَشان الله ما نادانا لِلنَّجاسَه، لَكِن في القَداسَه.</verse>
				<verse number="8">عَلَشان كِدا، اليَرفُض دا ما يَرفُض النّاس لَكِن الله، الأدّانا روحو القُدّوس كَمان.</verse>
				<verse number="9">لَكِن بِخُصوص المَحَبَّه لِلأخوان، إنتو ما مُحتاجين أن أكتِب ليكُم عَن دي. عَشان نُفوسكُم مِتعَلِّمين مِن الله أن تَحِبّو بَعضَكُم بَعض.</verse>
				<verse number="10">إنتو بِتَعمِلو كِدا كَمان لِكُل الأخوان الفي كُلّو مَكِدونيَّه. و أطلُب ليكُم، يا أخوان، تَزيدو في دا أكتَر و أكتَر.</verse>
				<verse number="11">خَلّو قَصِدكُم يَكون أن تَعيشو بِالسَّلام، و تَخَلّو بالكُم لِحاجاتكُم المَخصوص، و تَشتَغِلو بِإيديكُم، زي ما أمَرناكُم مِن قَبِل.</verse>
				<verse number="12">عَشان تَعيشو بِتَرتيب مِن جِهَة المِن بَرَّه، و ما يَكون ليكُم إحتِياج لِأي شي.</verse>
				<verse number="13">لَكِن ما عاوِزينكُم تَكونو بِدون مَعرِفَه، يا أخوان، عَن الراقِدين، عَلَشان ما تَحزَنو زي التّانيين الما عِندَهُم رَجاء.</verse>
				<verse number="14">عَشان إذا نِآمِن أن يَسُوع مات و قام، كِدا نآمِن أن الله بِجيب الراقِدين بِيَسُوع مَعاهو كَمان.</verse>
				<verse number="15">و نَقول دا ليكُم بِكِلمَة الرَّب. نِحنا الحَيين، القاعِدين لِغايَة ما الرَّب بِجي، ما نِتقَدَّم عَلى النايمين.</verse>
				<verse number="16">عَشان الرَّب نَفسو بِنزِل مِن السَّما، و عِندو كِلمَة الأمر، و صوت رَئيس مَلائكَه، و بوق الله. و المَيِّتين في المَسيح بِقومو في الأوَّل.</verse>
				<verse number="17">بَعَد داك نِحنا الحَيين القاعِدين بياخُدونا مَعاهُم في السَّحاب عَشان نَقابِل الرَّب في الهَوا. و كِدا بِنكون مَعَ الرَّب دايماً.</verse>
				<verse number="18">عَشان كِدا عَزّو بَعضَكُم بَعض بِالكَلام دا.</verse>
			</chapter>
			<chapter number="5">
				<verse number="1">و لَكِن عَن الوَكِت و الفُصول، يا أخوان، إنتو ما مُحتاجين أن أكتِب ليكُم.</verse>
				<verse number="2">عَشانكُم إنتو تَعرِفو بِالتّأكيد إنّو يوم الرَّب بِجي زي الحَرامي بِاللّيل.</verse>
				<verse number="3">لَمّا النّاس يَقولو: ”في سَلام و ما في خَطَر،“ في الوَكِت داك خَراب بِجيكُم عَلى غَفلَه زي الوَجَع الشَّديد لِلحامِل. و هُم ما بِقدَرو يَهرُبو.</verse>
				<verse number="4">لَكِن إنتو، يا أخوان، ما في الضُّلُمَّه، و اليوم داك ما بِجي عَليكُم زي الحَرامي.</verse>
				<verse number="5">فِشان كُلُّكُم أولاد النّور و أولاد النَّهار. نِحنا مُش مِن اللّيل ولّا الضُّلُمَّه.</verse>
				<verse number="6">عَلَشان كِدا، ما نَنوم زي التّانيين، لَكِن خَلّونا نحرِس و نَكون عاقِلين.</verse>
				<verse number="7">عَشان البِنومو، بِاللّيل بِنومو، و البِكونو سَكرانين، بِاللّيل بِكونو سَكرانين.</verse>
				<verse number="8">لَكِن عَشان نِحنا مِن النَّهار، خَلّونا نَكون عاقِلين، و نَلبَس دِرِع الإيمان و المَحَبَّه، و بَرنيطَة، الهي رَجاء الخَلاص.</verse>
				<verse number="9">عَشان الله ما إختارنا لِلغَضَب، لَكِن عَشان نَحَصِّل عَلى الخَلاص بِرَبَّنا يَسُوع المَسيح.</verse>
				<verse number="10">هو مات فِشانّا عَشان إذا نحرِس ولّا نَنوم، نَقدَر نَعيش مَعاهو.</verse>
				<verse number="11">عَشان كِدا، عَزّو بَعضَكُم بَعض، و ساعِدو كُلّو واحِد التّاني، زي ما بِتَعمِلو كَمان.</verse>
				<verse number="12">لَكِن نَطلُب ليكُم، يا أخوان، أن تَعرِفو اليَتعَبو بينكُم، و يَقودوكُم في الرَّب، و يَحَزِّروكُم.</verse>
				<verse number="13">و نَسألكُم أن تَحتَرِموهم كَتير خَلاص في المَحَبَّه عَلَشان عَمَلُم. عيشو بِالسَّلام بَعضَكُم بَعض.</verse>
				<verse number="14">و نَطلُب ليكُم، يا أخوان، حَزِّرو النّاس الكَسلانين، و شَدِّدو الخايفين، ساعِدو الضَّعيفين، و أصبُرو عَلى الكُل.</verse>
				<verse number="15">شوفو عَشان واحِد ما يَرَجِّع لِلتاني الشَّر بِالشَّر. لَكِن كُلّو وَكِت أتبَعو الخير بَعضَكُم مَعَ بَعض و مَعَ الكُل.</verse>
				<verse number="16">أفرَحو كُلّو وَكِت.</verse>
				<verse number="17">صَلّو و ما تَقيفو.</verse>
				<verse number="18">أشكُرو في كُلّو شي، عَلَشان دي إرادَة الله فِشانكُم في المَسيح يَسُوع.</verse>
				<verse number="19">ما تَوَقِّفو عَمَل الرّوح.</verse>
				<verse number="20">ما تَقولو النُّبوات ما مُهِمَّه.</verse>
				<verse number="21">إمتَحِنو كُلّو حاجَه. و أمسِكو بِالكوَيس.</verse>
				<verse number="22">كونو بَعيدين مِن كُلّو نوع الشَّر.</verse>
				<verse number="23">و إلَه السَّلام نَفسو يَقَدِّسكُم بِالتَّمام، و يَحفَظ روحكُم و نَفسَكُم و جِسِمكُم كَامِلَه و بِدون لوم لَمّا رَبَّنا يَسُوع المَسيح بِجي.</verse>
				<verse number="24">البِناديكُم، هو أمين، و هو بيَعمِل دا كَمان.</verse>
				<verse number="25">يا أخوان، صَلّو عَشانّا.</verse>
				<verse number="26">سَلِّمو عَلى كُل الأخوان بِسَلام مُقَدَّسَه.</verse>
				<verse number="27">آمُركُم بِالرَّب يَسُوع المَسيح أن تَقرو الجَّواب دا لِكُل الأخوان.</verse>
				<verse number="28">نِعمَة رَبَّنا يَسُوع المَسيح مَعاكُم. آمين.</verse>
			</chapter>
		</book>
		<book number="53">
			<chapter number="1">
				<verse number="1">مِن بُولُس و سِلْوَانُس و تِيمُوثَاوُس لِكَنيسَة أهل تَسَالُونِيكِي في الله الأبو و الرَّب يَسُوع المَسيح.</verse>
				<verse number="2">نِعمَه ليكُم و سَلام مِن الله الأبو و الرَّب يَسُوع المَسيح.</verse>
				<verse number="3">لازِم نَشكُر الله كُلّو وَكِت فِشانكُم، يا أخوان، زي ما يِستَحِق لينا، عَلَشان إيمانكُم بِيَكبَر كَتير جِدّاً، و مَحَبَّة كُلّو واحِد مِنَّكُم بَعضَكُم لِبَعض تَزيد.</verse>
				<verse number="4">عَلَشان كِدا، نِحنا نُفوسنا نَفخِّر بيكُم في كَنايس الله فِشان صَبرَكُم و إيمانكُم في كُلّو طُرودكُم و أتعابكُم الإنتو تِتحَمَّلوها.</verse>
				<verse number="5">عَشان دا يَبَيِّن حُكم الله العَديل. و عَشان كِدا، يَعمِلكُم مُستَحِقّين لِمَلَكوت الله، الإنتو بِتَتعَبو فِشانو كَمان.</verse>
				<verse number="6">عَشان الله عَديل، و هو بِجيب التَّعب عَلى النّاس البِجيبو ليكُم تَعب.</verse>
				<verse number="7">و ليكُم البِتَتعَبو، هو بِدّيكُم راحَه مَعانا في ظُهور الرَّب يَسُوع مِن السَّما في نار مَوَلَّعَه مَعَ مَلائكَتو القَوّيَّه.</verse>
				<verse number="8">هو يَدّي جِزا لِلنّاس الما بِيَعرِفو الله، و ما بِطيعُو إنجيل رَبَّنا يَسُوع.</verse>
				<verse number="9">و الجِّزا بِتاعُم هو خَراب أبَدي، و يَفَرِّقوهُم مِن وَش الرَّب و مِن مَجد قُوَّتو،</verse>
				<verse number="10">لَمّا هو بِجي عَشان يَقبَل المَجد مِن قِدِّسِينو. و في اليوم داك، المؤمِنين بِدّوهو إحتِرام بِفَرَح. و إنتو كَمان بِتكونو مَعاهُم، عَلَشان إنتو صَدَّقتو شَهادَتنا ليكُم.</verse>
				<verse number="11">عَلَشان كِدا، نِحنا دايماً نَصَلّي فِشانكُم، عَشان الله يَعمِلكُم مُستَحِقّين لِإختياراتو، و يَتِم بِقُوَّتو كُلّو فِكرَه كوَيسَه و عَمَل الإيمان.</verse>
				<verse number="12">و نَصَلّي كَمان عَشان إسم رَبَّنا يَسُوع بِقبَل مِنَّكُم المَجد، و إنتو بِتَقبَلو مَجد مِنّو، حَسَب نِعمَة إلَهنا و الرَّب يَسُوع المَسيح.</verse>
			</chapter>
			<chapter number="2">
				<verse number="1">و عَشان رَبَّنا يَسُوع المَسيح بِجي و نِحنا نَجتَمِع ليهو، نَسألكُم، يا أخوان،</verse>
				<verse number="2">ما تَخَلّو فِكرَكُم بِتغَيَّر و لا تِتحَيَّرو مِن ديل البِقولو يوم الرَّب جا خَلاص. حَتّى إذا الخَبَر دا كان مِن روح ولّا مِن كَلام، ولّا مِن جَواب هُم بِقولو هو جا مِنَّنا.</verse>
				<verse number="3">ما تَخَلّو أي واحِد يَغِشّكُم بِأي طَرِيقَه. اليوم داك ما بِجي إلّا النّاس يَرجَعو عَن الإيمان في الأوَّل و إنسان الخَطيَّه، إبن الخَراب يَظهَر.</verse>
				<verse number="4">هو يَقاوِم و يَرفَع نَفسو فوق كُلّو حاجَه اليَسَموها إلَه ولّا يَعبُدوها، حَتّى هو يَقعُد في هيكَل الله و يَوَرّي نَفسو زي ما هو إلَه.</verse>
				<verse number="5">ما تِتزَكَّرو، و أنا لِسَّع كُنتَ مَعاكُم، كُنتَ بَقول ليكُم الحاجات دي؟</verse>
				<verse number="6">و إنتو بِتَعرِفو الحاجَه البِتَمنَعو هَسَّع حَتّى يَظهَر في وَكتو.</verse>
				<verse number="7">عَشان سِر الخَطيَّه بِشتَغِل هَسَّع، حَتّى اليَمنَع ظُهور إبن الخَراب، يَروح مِن الوَسط.</verse>
				<verse number="8">و بَعَد دا، يَظهَر إنسان الخَطيَّه. و الرَّب يَسُوع بِغلِبو بِنَفَس خَشمو، و بِخَرِّبو بِمَجدو لَمّا بِجي.</verse>
				<verse number="9">و إنسان الخَطيَّه بِجي بِعَمَل الشّيطان و بِكُلّو قُوَّه، و عَلامات و عَجايِب كَضب،</verse>
				<verse number="10">و بِكُلّو غِش الشَّر لِلبِهلِكو. عَلَشان هُم ما قِبلو مَحَبَّة الحَق عَشان يَخلَصو.</verse>
				<verse number="11">و عَلَشان كِدا، الله يَرَسِّل ليهُم عَمَل الكِضِب، حَتّى يَصَدِّق، الكِضِب،</verse>
				<verse number="12">و عَلَشان كُل الما صَدَّقو الحَق لَكِن فِرحو بِالخَطيَّه، يِتحَكَمو.</verse>
				<verse number="13">و لَكِن نِحنا لازِم نَشكُر الله دايماً فِشانكُم، يا أخوان المَحبوبين مِن الرَّب. و نَشكُر الله عَشان هو إختاركُم مِن البِدايَه عَشان تَخلَصو بِالقَداسَه المِن الرّوح و بِالإيمان بِالحَق.</verse>
				<verse number="14">و هو ناداكُم لِدا بِإنجيلنا، عَشان تَقبَلو مَجد رَبَّنا يَسُوع المَسيح.</verse>
				<verse number="15">عَلَشان كِدا، يا أخوان، كونو ثابِتين و أمسِكو التَّعاليم الإتعَلَّمتوها، إذا بِكَلامنا ولّا بِجَوابنا.</verse>
				<verse number="16">و رَبَّنا يَسُوع المَسيح نَفسو، و الله أبونا، الحَبّانا و أدّانا بِنِعمَتو شَجاعَه أبَديَّه و رَجاء كوَيس،</verse>
				<verse number="17">يَشَجِّع قُلوبكُم و يَثَبِّتكُم في كُلّو عَمَل و كَلام كوَيس.</verse>
			</chapter>
			<chapter number="3">
				<verse number="1">في الآخِر، يا أخوان، صَلّو فِشانّا، عَلَشان كِلمَة الرَّب تَجري و تِتمَجَّد زي ما عَمَلَت مَعاكُم كَمان.</verse>
				<verse number="2">و صَلّو عَشان الله بِخَلِّصنا مِن النّاس البَطّالين و روسينُم قَوّيين. عَلَشان مُش كُل النّاس عِندَهُم الإيمان.</verse>
				<verse number="3">لَكِن الرَّب أمين، و هو بِثَبِّتكُم و بِحفَظكُم مِن الشَّرّير.</verse>
				<verse number="4">و عِندَنا تأكيد في الرَّب إنَّكُم بِتَعمِلو زي ما نَدّيكُم أمر و إنتو تِستَمِرّو تَعمِلوهو كَمان.</verse>
				<verse number="5">و الرَّب يَقود قُلوبكُم لِمَحَبَّة الله و لِصَبر المَسيح.</verse>
				<verse number="6">و نَدّيكُم أمر، يا أخوان، بِإسم رَبَّنا يَسُوع المَسيح، كونو بَعيدين مِن كُلّو أخو البِكون كَسلان و الما بِعِيش حَسَب التَّعليم القِبِلتوهو مِنَّنا.</verse>
				<verse number="7">عَشان إنتو نُفوسكُم بِتَعرِفو كيف لازِم تَعمِلو زي ما نِحنا نَعمِل. عَشان نِحنا ما كُنّا كَسلانين لَمّا كُنّا مَعاكُم،</verse>
				<verse number="8">و ما أكَلنا عيش واحِد زول مَجّاناً. لَكِن كُنّا نَشتَغِل بِتَعب شَديد ليل و نَهار، عَلَشان ما نَكون حِمِل لِأي واحِد مِنَّكُم.</verse>
				<verse number="9">و عَمَلنا كِدا، مُش عَشان ما عِندَنا سُلطَه، لَكِن عَشان نَعمِل نُفوسنا مَثَل ليكُم عَشان تَعمِلو زيَنا.</verse>
				<verse number="10">عَلَشان لَمّا كُنّا مَعاكُم، أمَرناكُم بِدا: ”إذا كان أي واحِد ما عاوِز يَشتَغِل، هو ما بياكُل.“</verse>
				<verse number="11">عَشان نَسمَع في ناس بينكُم كَسلانين و ما بِشتَغِلو أبَداً، لَكِن بِكونو مَشغولين بِالما بِخُصُّم.</verse>
				<verse number="12">و نَدّي أمر لِلنّاس زي ديل بِإسم الرَّب يَسُوع المَسيح. و نَطلُب مِنَّهُم يَشتَغِلو بِسَلام و ياكُلو العيش بِتاعُم.</verse>
				<verse number="13">و إنتو، يا أخوان، ما تَكونو تَعبانين مِن عَمَل الخير.</verse>
				<verse number="14">إذا كان أي واحِد ما بِطيع كَلامنا في الجَّواب دا، خَلّو بالكُم مِنّو. ما تَقعُدو مَعاهو، عَشان هو بِكون خَجلان.</verse>
				<verse number="15">لَكِن ما تَحسِبوهو زي عَدو، لَكِن حَذِّروهو زي أخو.</verse>
				<verse number="16">و رَب السَّلام نَفسو يَدّيكُم السَّلام كُلّو وَكِت و بِكُلّو طَرِيقَه. الرَّب يَكون مَعَ كُلُّكُم.</verse>
				<verse number="17">أنا، بُولُس، بَكتِب السَّلام دا بِإيدي. و دي العَلامَه في كُلّو جَواباتي. كِدا أنا بَكتِب.</verse>
				<verse number="18">نِعمَة رَبَّنا يَسُوع المَسيح مَعَ كُلُّكُم.</verse>
			</chapter>
		</book>
		<book number="54">
			<chapter number="1">
				<verse number="1">مِن بُولُس، رَسول المَسيح يَسُوع بِحَسَب أمر الله مُخَلِّصنا و المَسيح يَسُوع رَجاءنا،</verse>
				<verse number="2">لِتِيمُوثَاوُس وَلَدي بِالحَق في الإيمان: نِعمَه و رَحمَه و سَلام مِن الله الأبو و المَسيح يَسُوع رَبَّنا.</verse>
				<verse number="3">إستَنّى في أفَسُس زي ما طَلَبتَ ليك لَمّا كُنتَ ماشي لِمَكِدونيَّه. أنا عَاوِزَك تأمر بَعَض مِن النّاس أن ما يَعَلِّمو تَعليم تاني،</verse>
				<verse number="4">ولّا يَخَلّو بالُم لِحِكايات ولّا يَفَتِّشو عَلى الأجيال بِدون نِهايَه. الحاجات ديل يَجيبو الأسئلَه بَدَل مِن تَرتيب الله بِالإيمان.</verse>
				<verse number="5">و نِهايَة الأمر مَحَبَّه مِن قَلِب نَضيف و ضَمير كوَيس و إيمان مُخلِص.</verse>
				<verse number="6">و بَعَض مِن النّاس وَدَّرو مِن الحاجات دي و إتلَفَتو لِكَلام بِدون مَعنى.</verse>
				<verse number="7">و هُم عاوزين يَكونو مُعَلِّمين القانون، و ما يَفهَمو الحاجَه البِقولو ولّا اليَشهَدو ليهو.</verse>
				<verse number="8">و بِنَعرِف القانون طَيب، إذا أي واحِد يِستَعمَلو زي الواجِب.</verse>
				<verse number="9">و بِنَعرِف دا، القانون ما مَعمول لِلبارين، لَكِن لِلخاطيين و الما بِطيعُو، لِلبَطّالين و المُذنِبين، و لِلبِدون قَداسَه و البِدون دين، لِكاتِلين الأبَهات و الأُمَّهات، و كاتِلين النّاس.</verse>
				<verse number="10">القانون لِليَعمِلو الزِّنا و المِخَنِّسين، و لِلبِسرِقو النّاس، لِلكَضّابين، و البِحلِفو بِالكِضِب. و القانون لِأي شي تاني البِقاوِم التَّعليم الصَّحيح،</verse>
				<verse number="11">البِكون حَسَب إنجيل مَجد الله المُبارَك، الهو أدّاني زي أمانَه.</verse>
				<verse number="12">و أنا أشكُر المَسيح يَسُوع رَبَّنا الأدّاني قُوَّه، عَشان هو حَسبني أمين و إختارني لِخِدمَتو.</verse>
				<verse number="13">مَعَ إنّي كُنتَ بَجَدِّف و بَطرُد و بَشتِم مِن قُبّال. و لَكِن لِقيت رَحمَه عَلَشان أنا عَمَلتَ داك لَمّا كُنتَ بِدون مَعرِفَه و ما عِندي إيمان.</verse>
				<verse number="14">و نِعمَة رَبَّنا زادَت كَتير خَلاص مَعَ الإيمان و المَحَبَّه الفي المَسيح يَسُوع.</verse>
				<verse number="15">و الكِلمَه دي أمينَه و مُستَحِقَّه لِكُلّو قُبول، إنّو المَسيح يَسُوع جا لِلدُّنيا عَشان يَخَلِّص الخاطيين. و أنا أوَّل واحِد فيهُم.</verse>
				<verse number="16">لَكِن بِالسَّبَب دا قِبِلتَ رَحمَه، عَشان فِيني، أنا الأوَّل، يَسُوع المَسيح يَوَرّي كُلّو صَبرو زي مَثَل لِلبِآمِنو بيهو لِلحَياة الأبَديَّه.</verse>
				<verse number="17">و لِلمَلِك الأبَدي، الما بِموت، الما نَقدَر نَشوفو، الإلَه الوَحيد، ليهو الإحتِرام و المَجد لِلأبَد. آمين.</verse>
				<verse number="18">و دا الأمر الأنا بَدّيك، يا وَلَدي تِيمُوثَاوُس. و هو حَسَب النُّبوات الإتكَلَّمَت عَنَّك مِن قُبّال. عَلَشان كِدا بِمُساعَدَتُم، تَحارِب الحَرب الكَويس،</verse>
				<verse number="19">و تَمسِك بِالإيمان و الضَّمير الطَّيب. بَعض مِن النّاس رَفَضو ديل، و مُركَب إيمانُم إنكَسَرَت.</verse>
				<verse number="20">و مِنَّهُم هِمِنَايُوس و الإِسْكَنْدَر الأنا سَلَّمتَهُم لِلشّيطان عَشان يِتعَلَّمو أن ما يَجَدِّفو.</verse>
			</chapter>
			<chapter number="2">
				<verse number="1">و بَطلُب قَبل كُلّو حاجَه، تَقَدِّمو طَلَبات و صَلَوات و وَساطَه و شُكر فِشان كُل النّاس،</verse>
				<verse number="2">عَشان المُلوك و كُل العِندَهُم سُلطَه عَلَشان نَعيش حَياة بِسَلام و سُكوت في كُلّو خوف الله و قَداسَه.</verse>
				<verse number="3">عَشان دا كوَيس و مَقبول قِدّام الله مُخَلِّصنا.</verse>
				<verse number="4">و هو عاوِز كُل النّاس يَكونو مُخَلَّصين و يَجو لِمَعرِفَة الحَق.</verse>
				<verse number="5">عَشان في الله واحِد و وَسيط واحِد بين الله و النّاس، و هو الإنسان المَسيح يَسُوع،</verse>
				<verse number="6">الأدّا نَفسو فِداء عَن كُل النّاس، و دي الشِّهادَه في وَكتو الموافِق.</verse>
				<verse number="7">و لِلقَصِد دا كُنتَ مُختار أكون مُبَشِّر و رَسول. (أنا بَقول الحَق و ما بَكَضِّب.) و أنا مُعَلِّم لِلأُمَم في الإيمان و الحَق.</verse>
				<verse number="8">عَلَشان كِدا، أنا بَدور الرُّجال في كُلّو مَحَل يَصَلّو و يَرفَعو إيدينُم القُدُّوس، بِدون زَعل ولّا شَكَل.</verse>
				<verse number="9">و زي دا بَدور النِّسوان يَلبَسو بِتَرتيب موافِق، بِأدَب و عَقل، مُش بِشَعر مُضَفَّر و الدَّهَب ولّا لولي ولّا هِدوم غالي.</verse>
				<verse number="10">لَكِن يَلبَسو الأعمال الكوَيسَه زي ما يِستَحِق لِلنِّسوان البِقولو هُم يَخافو الله.</verse>
				<verse number="11">خَلّي المَرَه تِتعَلَّم في سُكوت بِكُلّو تَواضُع.</verse>
				<verse number="12">و أنا ما بَدّي إذِن لِلمَرَه تَعَلِّم ولّا تَكون رَئيس عَلى الرّاجِل، لَكِن هي لازِم تَسكُت.</verse>
				<verse number="13">عَشان الله خَلَق آدَم في الأوَّل، بَعدين حَوا.</verse>
				<verse number="14">آدَم ما كان مَغشوش، لَكِن المَرَه كانَت مَغشوشَه، و بِقَت خَاطيَه.</verse>
				<verse number="15">لَكِن هي بِتَخلَص بِوِلادَة الأولاد إذا تِستَمِر في الإيمان و المَحَبَّه و القَداسَه مَعَ مَسِك النَّفس.</verse>
			</chapter>
			<chapter number="3">
				<verse number="1">الكِلمَه دي أمينَه: إذا أي واحِد يَطلُب يَكون مُلاحِظ، هو عاوِز عَمَل كوَيس.</verse>
				<verse number="2">و المُلاحِظ لازِم يَكون بِدون عيب، راجِل عِندو مَرَه واحدَه، ماسِك نَفسو، عاقِل، مُحتِرَم، بِفتَح بيتو لِلغَريبين، بِقدَر يَعَلِّم.</verse>
				<verse number="3">هو ما بِكون سَكران، ما بِضرُب لَكِن بِكون لَطيف، مُش شاكال ولّا يَحِب القُروش.</verse>
				<verse number="4">هو لازِم يَرَتِّب بيتو كوَيس، و يَعمِل أولادو يَطيعوهو بِكُلّو إحتِرام.</verse>
				<verse number="5">عَلَشان إذا واحِد ما بِيَعرِف كيف يَرَتِّب بيتو كيف بِقدَر يَهتَم بِكَنيسَة الله؟</verse>
				<verse number="6">و لَكِن هو ما لازِم يَكون جَديد في الإيمان، عَشان يِمكِن يَشكُر نَفسو و يَقَع في حُكم إبْلِيس.</verse>
				<verse number="7">و كَمان هو يَكون عِندو شَهادَه كوَيسَه مِن النّاس الفي بَرَّه، عَلَشان ما يَقَع في لوم و فَخ إبْلِيس.</verse>
				<verse number="8">و زي دا كَمان، خَدّامين الكَنيسَه لازِم يَكونو رُجال مُحتَرمين، بِدون كِضِب في كَلامُم، ما بِكونو سَكرانين، ما طَمّاعين في قُروش وَسخانَه.</verse>
				<verse number="9">و هُم قاعِدين يَمسِكو سِر الإيمان بِضَمير نَضيف.</verse>
				<verse number="10">و لازِم يَجَرِّبوهُم في الأوَّل. و بَعَد دا، يَخَلّوهُم يَخدِمو إذا لِقوهُم بِدون لوم.</verse>
				<verse number="11">و زي دا كَمان، خَلّي نَسوانُم يَكونو مُحتَرمات، ما بِشتِمو، يَمسِكو نُفوسُم، و أمينات في كُلّو حاجَه.</verse>
				<verse number="12">خَدّام الكَنيسَه لازِم يَكون راجِل عِندو مَرَه واحدَه، و بِقدَر يَرَتِّب أولادو و بيتو كوَيس.</verse>
				<verse number="13">عَشان خَدّامين الكَنيسَه اليَخدِمو كوَيس، ياخدو لِنُفوسُم مَحَل طَيب و تأكيد كَتير في الإيمان في المَسيح يَسُوع.</verse>
				<verse number="14">أنا بَكتِب ليك الحاجات دي، و لَو عِندي رَجاء بَجي ليك بَعَد شوَيَه.</verse>
				<verse number="15">لَكِن إذا إتأخَّرتَ، إنتَ بِتَعرِف كيف النّاس لازِم يَعِيشو بين أهل بيت الله، الهو كَنيسَة الله الحَي، عَمود و أساس الحَق.</verse>
				<verse number="16">و نَشهَد أن سِر الدّين بِتاعنا مُهِم: هو ظَهَر في الجِّسم، و إتبَرَّر في الرّوح، و المَلائكَه شافوهو، و بِشَّرو بيهو بين الأُمَم، و آمَنو بيهو في الدُّنيا، و رَفَعوهو في المَجد.</verse>
			</chapter>
			<chapter number="4">
				<verse number="1">و الرّوح يَقول بِكِلمات بَايِنَه، بَعض مِن النّاس بِخَلّو الإيمان في الزَّمَن الأخير، و يَمشو وَرا أرواح بِغِشّو و تَعاليم شياطين.</verse>
				<verse number="2">تَعليم زي دا بِجي مِن ناس كَضّابين البِغِشّو، و ضَمايرُم مَحروقين زي بِمَكوَه سُخنَه.</verse>
				<verse number="3">هُم يَمنَعو النّاس مِن العِرِس. و يأمُروم ما ياكلو بَعَض الأكِل. لَكِن الله خَلَقو عَشان المؤمِنين و اليَعرِفو الحَق يَقبَلوهو بِالشُّكر.</verse>
				<verse number="4">عَشان كُل الخَلَقو الله كوَيس، و ما لازِم نابا أي شي إذا ناخُدو بِالشُّكر.</verse>
				<verse number="5">عَلَشان يَكون مُقَدَّس بِكِلمَة الله و الصَّلاه.</verse>
				<verse number="6">إذا تَزَكِّر الأخوان بِالحاجات دي، بِتكون خَدّام طَيب لِلمَسيح يَسُوع، و تَدّي أكِل لِنَفسَك بِكَلام الإيمان و بِالتَعليم الكَويس الأنتَ تِبِعتو.</verse>
				<verse number="7">كون بَعيد مِن حِكايات الكُبار في السِّن بِتاع السّوق، و عَلِّم نَفسَك خوف الله.</verse>
				<verse number="8">عَشان رياضَة الجِّسم عِندَها فايدَه قَليلَه، لَكِن خوف الله عِندو فايدَه لِكُلّو حاجَه. عَشان عِندو وَعد لِلحَياة الفي هَسَّع و الجّايَه.</verse>
				<verse number="9">و الكِلمَه دي أمينَه و تِستَحِق كُلّو قُبول.</verse>
				<verse number="10">و عَشان دا نَتعَب و نَشتَغِل شَديد، عَلَشان خَتّينا رَجاءنا في الله الحَي، مُخَلِّص كُل النّاس، خُصوصاً المؤمِنين.</verse>
				<verse number="11">آمُر و عَلِّم الحاجات دي.</verse>
				<verse number="12">ما تَخَلّي أي واحِد يَكون مِتكَبِّر عَليك عَشان إنتَ شاب. لَكِن كون مَثَل لِلمؤمِنين في الكَلام، و في الحَياة و المَحَبَّه و الإيمان و قَلِب نَضيف.</verse>
				<verse number="13">لِغايَة ما بَجي، خَلّي بالَك لِلقِرايَه، و بَشِّر و عَلِّم.</verse>
				<verse number="14">ما تَكون كَسلان بِهَديتَك الأدّوها ليك بِالنُّبوَّه لَمّا الشُّيوخ خَتّو إيدينُم عَليك.</verse>
				<verse number="15">خُت بالَك في الحاجات دي، و أَدِّي نَفسَك ليها، عَشان كُلّو واحِد بِشوف كيف إنتَ تِتقَدَّم.</verse>
				<verse number="16">شوف نَفسَك كوَيس و التَعليم. إستَمِر في الحاجات ديل، عَلَشان إذا عَمَلتَ كِدا، بِتَخلَص نَفسَك و البِسمَعو ليك كَمان.</verse>
			</chapter>
			<chapter number="5">
				<verse number="1">ما تَوَبِّخ الشّيخ لَكِن أدّيهو نَصيحَه زي أبو، الشَّباب زي أخوان،</verse>
				<verse number="2">النِّسوان الكُبار في السِّن زي أُمَّهات و الأصغَر زي أخوات، بِكُلّو قَلِب نَضيف.</verse>
				<verse number="3">إحتَرِم الأرامِل الهُم أرامِل بِالحَق.</verse>
				<verse number="4">لَكِن إذا أرمَلَه عِندَها أولاد ولّا أولاد أولادا، خَليهُم يِتعَلَّمو في الأوَّل أن يَحتَرِمو أهل بيتُم و يَرَجِّعو خير والِدينُم ليهُم. عَلَشان دا مَقبول قِدّام الله.</verse>
				<verse number="5">لَكِن الأرمَلَه، الهي أرمَلَه بِالحَق، البِقَت بَراها، تَخُت رَجاها في الله. و هي تِستَمِر تَصَلّي و تَسأل ليل و نَهار.</verse>
				<verse number="6">لَكِن الأرمَلَه التَّعيش بَس عَشان تَكون مَبسوطَه، هي مَيِّتَه ما دام عِندَها حَياة.</verse>
				<verse number="7">و آمُر بِالحاجات ديل عَلَشان هُم بِكونو بِدون لوم.</verse>
				<verse number="8">و إذا أي واحِد ما يَهتَم بِأقاريبو و خُصوصاً لِأهل بيتو، هو نَكَر الإيمان، و هو أكعَب مِن الما مؤمِن.</verse>
				<verse number="9">ما تَكتِب إسِم أرمَلَه إلّا عُمُرا زِيادَه مِن سِتّين سَنَه، و كانَت عِندَها راجِل واحِد.</verse>
				<verse number="10">و النّاس يَعرِفوها بِأعمالا الكوَيسَه. هي كانَت رَبَّت الأولاد، و فَتَحَت بيتا لِلغَريبين، و غَسَّلَت كِرعين القِدِّسين، و ساعَدَت المَظلومين، و أدَّت نَفسَها لِكُلّو عَمَل كوَيس.</verse>
				<verse number="11">لَكِن الأرامِل الصُّغار، آباهُم، عَلَشان لَمّا شَهوَاتُم يَعمِلوهُم يَدورو العِرِس، هُم يَرَجِّعو عَن المَسيح.</verse>
				<verse number="12">و كِدا يَجيبو حُكم عَلى نُفوسُم، عَلَشان هُم كَسَّرو الإتِّفاق الأوَّل.</verse>
				<verse number="13">و في نَفس الوَكِت، هُم يِتعَلَّمو يَكونو كَسلانات، و يَمشو مِن بيت لِبيت. و هُم ما يَبقو كَسلانات بَس، لَكِن يَقولو حِكايات بِدون فايدَه، و يدخُلو في الما يَخُصُّم، و يِتكَلَّمو عَن الحاجات المَمنوعَه.</verse>
				<verse number="14">عَلَشان كِدا، أنا عاوِز الأرامِل الصُّغار يِتزَوَّجو و يَجيبو الأولاد، و يَرَتِّبو البُيوت، و ما يَدّو العَدو فُرصَه لِلشَّتيمَه.</verse>
				<verse number="15">عَشان بَعض مِنَّهُم مِن قُبّال رَجَعو لِيَمشو وَرا الشّيطان.</verse>
				<verse number="16">إذا كان أي واحدَه البِتآمِن عِندَها أرامِل في أهل بيتا، خَلِيها تَساعِدُم، عَلَشان دا ما بِكون حِمِل لِلكَنيسَه. و عَلَشان كِدا، الكَنيسَه تَقدَر تَساعِد ديل البِالحَق عِندَهُم إحتِياج.</verse>
				<verse number="17">الشُّيوخ البِقودو كوَيس أحسِبوهُم مُستَحِقّين لِإحتِرام مَرَّتين، و بِالأكتَر البِتعَبو في الكِلمَه و التَعليم.</verse>
				<verse number="18">عَشان كِتاب يَقول: ”ما تَربُط خَشُم التّور و هو يدوس الدُّرَه،“ و: ”الشَّغال مُستَحِق أُجرَتو.“</verse>
				<verse number="19">ما تَقبَل شَكوى عَلى الشيخ إلّا بِشَهادَة إتنين ولّا تلاتَه مِن النّاس.</verse>
				<verse number="20">و وَبِّخ البيَعمِلو الخَطيَّه قِدّام كُل النّاس، عَلَشان التّانيين بِخافو.</verse>
				<verse number="21">أنا بَدّيك أمر قِدّام الله و المَسيح يَسُوع و قِدّام المَلائكَه المُختارين أن تَحفَظ الحاجات دي بِدون ما تَحكُم قُبّال ما تَعرِف الحَق. و ما تَشوفو الوشوش في شُغلَك.</verse>
				<verse number="22">ما تَخُت إيدينَك عَلى أي واحِد بِالسُّرعَه. و ما تَشتَرِك في خَطايا التّانيين. أحفَظ نَفسَك بِقَلِب نَضيف.</verse>
				<verse number="23">ما تِستَمِر تَشرَب المويَه بَس، لَكِن تاخُد شوَيَة خَمر فِشان بَطنَك و أمراضَك الكَتيرَه.</verse>
				<verse number="24">خَطايا بَعض مِن النّاس بَايِنَه، و يَمشو قِدّامُم لِلحُكم. و خَطايا التّانيين يَمشو وَراهُم.</verse>
				<verse number="25">و كِدا كَمان الأعمال الكوَيسَه بَايِنَه. و الما بَايِنَه ما مُمكِن يَدِسّوها.</verse>
			</chapter>
			<chapter number="6">
				<verse number="1">خَلّو كُل الخَدّامين التِحِت النّير يَحسِبو أسيادُم مُستَحِقّين كُلّو إحتِرام، عَلَشان هُم ما يَشتِمو إسم الله و التَعليم.</verse>
				<verse number="2">و العِندَهُم أسياد البِآمِنو، ما لازِم يَدّوهُم أقَل إحتِرام عَلَشان هُم أخوان. لَكِن خَلّوهُم بِخدِموهُم خِدمَه أحسَن عَشان العِندَهُم فايدَه مِن خِدمَتُم مؤمِنين و مَحبوبين. عَلِّم الحاجات دي و أدّيهُم نَصيحَه كِدا.</verse>
				<verse number="3">إذا أي واحِد يَعَلِّم تَعليم تاني و ما يَتَّفِق لِلكَلام الصَّحيح، كَلام رَبَّنا يَسُوع المَسيح، و لِلتَعليم الهو حَسَب خوف الله،</verse>
				<verse number="4">هو مِتكَبِّر و ما بِفهَم حاجَه. و عِندو فِكرَه عَيّانَه عَن أصِلا و يَحارِب بِالكِلمات البِجيبو الحَسَد، و الشَّكلَه، و الشَّتيمَه، و الفِكِر البَطّال.</verse>
				<verse number="5">و يَجيب الشَّكلات المُستَمِرَّه بين رُجال عَقلُم خَربان، الاَخَدو مِنَّهُم الحَق. و هُم يَفتَكِرو خوف الله طَريق عَشان يَبقى غَني.</verse>
				<verse number="6">لَكِن خوف الله، إذا الزّول فَرحان، دا غِنى عَظيم.</verse>
				<verse number="7">عَشان نِحنا ما جِبنا أي شي لِلدُّنيا، و ما نَقدَر نَشيل مِنَّها أي شي.</verse>
				<verse number="8">لَكِن إذا عِندَنا الأكِل و الهِدوم، خَلّونا نَكون مَبسوطين بيهُم.</verse>
				<verse number="9">لَكِن النّاس العاوزين يَكونو غَنيين يَقَعو في التَجرِبَه و الفَخ، و في شَهوات كَتيرَه، بَليدَه و مُضِرَّه، البِجُرّو النّاس لِلخَراب و الهَلاك.</verse>
				<verse number="10">عَشان مَحَبَّة القُروش عِرق كُل الحاجات البَطّالَه. و بَعض مِن النّاس الطَّلَبوهو، ضَلّو عَن الإيمان و طَعنو نُفوسُم بِوَجَع كَتير.</verse>
				<verse number="11">و إنتَ، يا راجِل الله، أهرَب مِن دا. و أتبَع البِر، و خوف الله، و الإيمان، و المَحَبَّه، و الصَّبر، و الوَداعَه.</verse>
				<verse number="12">حارِب حَرب الإيمان الكَويس. و أمسِك بِالحَياة الأبَديَّه. عَشان الله ناداك لِدا، و إنتَ شِهِدتَ الشَّهادَه الكوَيسَه قِدّام شاهِدين كُتار.</verse>
				<verse number="13">أنا بَدّيك أمر قِدّام الله البِدّي حَياة لِلكُل، و قِدّام المَسيح يَسُوع الشِّهِد قِدّام بِيلاطُس البُنْطي الشَّهادَه الكوَيسَه.</verse>
				<verse number="14">عَشان تَحفَظ الأمر، نَضيف و بِدون لوم لِظُهور رَبَّنا يَسُوع المَسيح.</verse>
				<verse number="15">و الله بِبَيِّنو في وَكتو، الله، المُبارَك، الحاكِم الوَحيد. هو مَلِك المُلوك و رَب الأرباب.</verse>
				<verse number="16">و هو بَس ما بِموت، و بِسكُن في نور الما نَقدَر نَقَرِّب مِنّو. ما في زول شافو ولّا بِقدَر يَشوفو. ليهو الإحتِرام و القُوَّه الأبَديَّه! آمين.</verse>
				<verse number="17">آمُر الغَنيين في الدُّنيا الحاضِرَه دي أن ما يَكونو مِتكَبِّرين ولّا يَتَّكِلو عَلى الغِنى الما يِستَمِر. لَكِن خَليهُم يَتَّكِلو عَلى الله الحَي، البِدّينا كُلّو حاجَه بِغِنى عَشان نَفرَح بيها.</verse>
				<verse number="18">و أدّيهُم أمر عَشان يَعمِلو الخير و يَكونو غَنيين في الأعمال الطَّيبَه، جاهِزين عَشان يَدّو و رَضيانين عَشان يَشارِكو.</verse>
				<verse number="19">و يَخُتّو لِنُفوسُم زي كَنز، أساس كوَيس لِلوَكِت الجّاي حَتّى يَمسِكو بِالحَياة الحَقيقيَه.</verse>
				<verse number="20">يا تِيمُوثَاوُس، أحفَظ الحاجَه السَّلَّموها ليك. كون بَعيد مِن الكَلام الفاضي و الوَسخان و مِن البِعاكِس، البِسَمّوها ”المَعرِفَه“ بِالكِضِب.</verse>
				<verse number="21">و بَعض مِن النّاس بِقولو هُم عِندَهُم المَعرِفَه دي و ضَلّو عَن الإيمان. النِّعمَه مَعاكُم.</verse>
			</chapter>
		</book>
		<book number="55">
			<chapter number="1">
				<verse number="1">مِن بُولُس رَسول المَسيح يَسُوع بِإرادَة الله حَسَب الوَعد بِالحَياة الفي المَسيح يَسُوع،</verse>
				<verse number="2">لِتِيمُوثَاوُس، وَلَدي المَحبوب: نِعمَه و رَحمَه و سَلام مِن الله الأبو و المَسيح يَسُوع رَبّانا.</verse>
				<verse number="3">أنا أشكُر الله البَخدِمو بِضَمير نَضيف، زي ما أبَهاتي خَدَموهو، لَمّا أتزَكَّرَك دايماً في صَلَواتي ليل و نَهار.</verse>
				<verse number="4">و لَمّا أتزَكَّر دِموعَك، بَحِب أشوفَك، عَشان بَكون مَليان بِفَرَح.</verse>
				<verse number="5">و أتزَكَّر إيمانَك المُخلِص، السَّكَن في الأوَّل في حَبوبتَك لُوئِيس و أُمَّك أَفْنِيكِي و أنا مِتأكِّد بِسكُن فيك كَمان.</verse>
				<verse number="6">و لِلسَّبَب دا أزَكِّرَك أن تَحَرِّك هَديَّة الله الفيك عَلَشان أنا خَتّيت إيديني عَليك.</verse>
				<verse number="7">عَشان الله ما أدّانا روح الخوف، لَكِن روح القُوَّه و المَحَبَّه و مَسِك النَّفس.</verse>
				<verse number="8">عَشان كِدا، ما تَخجَل بِشَهادَة رَبَّنا، ولّا بي، أنا مَحبوس و. لَكِن أشتَرِك في الأتعاب فِشان الإنجيل بِحَسَب قُوَّة الله.</verse>
				<verse number="9">هو خَلَّصنا و إختارنا إختِيار مُقَدَّس، مُش بِحَسَب أعمالنا، لَكِن بِفِكرو و نِعمَتو. و هو أدّانا النِّعمَه دي في المَسيح يَسُوع مِن قُبّال الوَكِت الأبَدي،</verse>
				<verse number="10">لَكِن هَسَّع بِقَت بَايِنَه بِظُهور مُخَلِّصنا، المَسيح يَسُوع. هو بَطَّل الموت و وَرّانا الحَياة الما بِتموت بِواسطَة الإنجيل.</verse>
				<verse number="11">و لِلإنجيل دا، الله عَمَلني مُبَشِّر و رَسول و مُعَلِّم.</verse>
				<verse number="12">و لِلسَّبَب دا كَمان أتحَمَّل الحاجات دي. و لَكِن أنا ما بَخجَل، عَلَشان انا بَعرِف الآمَنتَ بيهو، و أنا مِتأكِّد هو بِقدَر يَحفَظ السَّلَّمتو ليهو لِغايَة اليوم داك.</verse>
				<verse number="13">و أمسِك بِصورَة الكَلام الصَّحيح السِّمِعتو مِنّي، مَعَ الإيمان و المَحَبَّه الفي المَسيح يَسُوع.</verse>
				<verse number="14">أحفَظ الحاجَه الطَّيبَه السَّلَّموها ليك بِالرّوح القُدُس السّاكِن فينا.</verse>
				<verse number="15">إنتَ بِتَعرِف دا إنّو كُل النّاس الفي آسيا رَجَّعو عَنّي. و مِنَّهُم فيجَلُّس و هَرْمُوجَانِس.</verse>
				<verse number="16">و الرَّب يَدّي رَحمَه لِبيت أُونِيسِيفُورُس عَلَشانّو مَرّات كَتيرَه أدّاني راحَه، و ما خَجَل مِن جَنازِيري.</verse>
				<verse number="17">لَكِن لَمّا هو كان في رُومِيَه، هو فَتَّش عَلي لِغايَة ما لِقاني.</verse>
				<verse number="18">و الرَّب يَدّي ليهو أن يَلقا رَحمَه مِن الرَّب في اليوم داك! و إنتَ بِتَعرِف كوَيس كيف هو خَدَّمني بِحاجات كَتيرَه في أفَسُس.</verse>
			</chapter>
			<chapter number="2">
				<verse number="1">عَلَشان كِدا، يا وَلَدي، إتشَدَّد في النِّعمَه الفي يَسُوع المَسيح.</verse>
				<verse number="2">و الحاجات السِّمِعتَ مِنّي قِدّام شاهِدين كُتار، سَلِّما لِرُجال أُمَنا البِقدَرو يَعَلِّمو التّانيين كَمان.</verse>
				<verse number="3">أشتَرِك في حِمِل التَّعب زي عَسكَري كوَيس لِلمَسيح يَسُوع.</verse>
				<verse number="4">ما في واحِد اليَحارِب البِكون مَربوط لِحاجات الحَياة دي. هو عاوِز يَبسِط الدّخَّلو لِلخِدمَه العَسكَريَّه.</verse>
				<verse number="5">و كِدا كَمان، أي واحِد اليَجري في سَبَق، ما ياخُد التّاج إذا ما يَجري حَسَب القانون.</verse>
				<verse number="6">المُزارِع البِتعَب لازِم يَكون الأوَّل لِياخُد جُزو في الثَّمار.</verse>
				<verse number="7">فَكِّر في البِقولو، و الرَّب يَدّيك فَهم في كُلّو حاجَه.</verse>
				<verse number="8">إتزَكَّر يَسُوع المَسيح القام مِن بين المَيِّتين، مِن أهل دَاوُد، حَسَب إنجيلي.</verse>
				<verse number="9">و فِشانّو أنا بَتحَمَّل التَّعب حَتّى الجَّنازِير زي مُذنِب. لَكِن كِلمَة الله ما مَربوطَه.</verse>
				<verse number="10">عَلَشان كِدا، أنا أصبُر عَلى كُلّو حاجَه فِشان المُختارين، عَشان هُم كَمان يِلقو الخَلاص الفي المَسيح يَسُوع مَعَ المَجد الأبَدي.</verse>
				<verse number="11">الكِلمَه دي أمينَه: ”إذا مُتنا مَعاهو، بِنعيش مَعاهو كَمان.</verse>
				<verse number="12">إذا نَصبُر، بِنَملِك مَعاهو كَمان. و إذا نَنكُرو، هو بِيَنكُرنا كَمان.</verse>
				<verse number="13">و إذا نِحنا مُش أُمَنا، هو يِستَمِر أمين، عَلَشان هو ما بِقدَر يَنكُر نَفسو.“</verse>
				<verse number="14">زَكِّرُم بِالحاجات دي، و حَزِّرُم قِدّام الرَّب أن ما تَشاكِلو عَن كِلمات الما فيها فايدَه. عَلَشان دا يَخَرِّب ديل البِسمَعو.</verse>
				<verse number="15">أعمِل الأحسَن عَشان تَقَدِّم نَفسَك مَقبول لِلَّه، شَغّال الما لازِم يَخجَل، و البِعَلِّم كِلمَة الحَق بِطَريق تَمام.</verse>
				<verse number="16">لَكِن كون بَعيد مِن الكَلامات الفاضيَه الوَسخانَه، عَشان النّاس البِتكَلَّمو كِدا بِزيدو أكتَر في الشَّر.</verse>
				<verse number="17">و تَعليمُم بِفَرتِك زي الحاجَه البِتاكُل قَوام. و بِينُم هِمِنَايُوس و وَفِيلِيتُوس.</verse>
				<verse number="18">و هُم ضَلّو عَن الحَق. هُم بِقولو القيامَه فاتَت مِن قُبّال. و هُم يَقلِبو إيمان بَعض مِن النّاس.</verse>
				<verse number="19">و لَكِن أساس الله الثّابِت يَقوم، و فوقو الخِتِم دا: ”الرَّب بِيَعرِف النّاس بِتاعو،“ و: ”كُلّو واحِد البِعتَرِف بِإسم الرَّب لازِم يَكون بَعيد مِن الخَطيَّه.“</verse>
				<verse number="20">و في بيت كَبير، البُرام ما بِكونو مِن دَهَب و فِضَّه بَس، لَكِن خَشَب و طين كَمان. و بَعَض مِنَّهُم بِكونو لِلإحتِرام و بَعض مِنَّهُم بِكونو بِدون إحتِرام.</verse>
				<verse number="21">و إذا أي واحِد يَنَضِّف نَفسو مِن دي، هو بِكون بُرمَه لِلإحتِرام، مُقَدَّس، و فيهو فايدَه لِلسَّيد، و جاهِز لِكُلّو عَمَل طَيب.</verse>
				<verse number="22">أجري مِن الشَّهوات بِتاعَت الشَّباب، و أمشي وَرا البِر و الإيمان و المَحَبَّه و السَّلام مَعَ النّاس البِنادو بِالرَّب مِن قَلِب نَضيف.</verse>
				<verse number="23">أرفُض الأسئلَه الغَشيمَه و البَليدَه، عَشان إنتَ بِتَعرِف هُم بِجيبو الشَّكلات.</verse>
				<verse number="24">و خَدّام الرَّب ما لازِم يَشاكِل، لَكِن يَكون لَطيف مَعَ كُلّو زول، و بِقدَر يَعَلِّم بِالصَّبر.</verse>
				<verse number="25">و البِعاكِسوهو، يَعَلِّمُم بِطَريق لَطيف عَشان يِمكِن الله بِدّيهُم التّوبَه لِمَعرِفَة الحَق.</verse>
				<verse number="26">و هُم بِرجَعو لِنُفوسُم و يَهرُبو مِن فَخ إبْلِيس، القَبَض عَليهُم لِيَعمِلو إرَادَتو.</verse>
			</chapter>
			<chapter number="3">
				<verse number="1">و أعرِف دا، في الأيام الأخيرَه، زَمَن صَعب بِجي.</verse>
				<verse number="2">عَشان النّاس بِحِبّو نُفوسُم و بِحِبّو المال، بِحمَدو نُفوسُم، بِكونو مِتكَبِّرين، بِشتِمو، ما بِطيعُو والِدينُم، ما بِشكُرو، بِكونو وَسخانين،</verse>
				<verse number="3">و هُم بِدون مَحَبَّه، ما بِغفِرو، شَتَّامين، بِدون مَسِك النَّفس، قاسيين، بِكرَهو الكوَيس.</verse>
				<verse number="4">و هُم خايِنين، جَرّايين، مُحِبّين نُفوسُم، بِحِبّو السُّرور لَكِن ما بِحِبّو الله.</verse>
				<verse number="5">عِندَهُم صورَة خوف الله لَكِن هُم بِنكُرو قُوَّتو. كون بَعيد مِن ديل.</verse>
				<verse number="6">عَشان هُم مِن النّاس البِدِسّو في البُيوت و يَقبُضو عَلى نِسوان بَليدات، البِشيلو حِمِل خَطايا كَتيرَه، و شَهوات مُختَلِفَه بِقودوهُم.</verse>
				<verse number="7">هُم بِتعَلَّمو دايماً، و ما بِقدَرو يَجو لِمَعرِفَة الحَق أبَداً.</verse>
				<verse number="8">و زي ما يَنّيس و وَيَمْبِرِيس عاكَسو مُوسَى، ديل كَمان بِعاكِسو الحَق، و هُم رُجال عِندَهُم أفكار خَربانَه و بِخُصوص الإيمان، هُم مَرفوضين.</verse>
				<verse number="9">لَكِن هُم ما بِتقَدَّمو بَعَد دا، عَلَشان بَلادَتُم تَكون بَايِنَه لِكُل النّاس، زي ما بَلادَة ديلاك كانَت بَايِنَه كَمان.</verse>
				<verse number="10">و لَكِن إنتَ تِبِعتَ تَعليمي، و مَشيَتي، و قَصدي، و إيماني و صَبري، و مَحَبَّتي، و إحتِمالي،</verse>
				<verse number="11">و طُرودي، و أتعابي الحَصَلَت لَي في أنطاكيّا و وَإِيقُونِيَّةَ و لِسترَه، الطُّرود الأنا إتحَمَّلتا. لَكِن الرَّب خَلَّصني مِن كُلّو دا.</verse>
				<verse number="12">و بِالحَق بِطرُدو كُل العاوزين يَعِيشو في خوف الله في المَسيح يَسُوع.</verse>
				<verse number="13">لَكِن النّاس البَطّالين و البِغِشّو بِزيدو في الشَّر، و هُم بِغِشّو و بِكونو مَغشوشين.</verse>
				<verse number="14">و لَكِن إنتَ، إستَمِر في الحاجات الإتعَلَّمتا و بِقيت مِتأكِّد مِنَّها، عَلَشان إنتَ بِتَعرِف مِن مِنو إتعَلَّمتَها.</verse>
				<verse number="15">و مِن وَكِت إنتَ طِفل، كُنتَ تَعرِف الكُتُب المُقَدَّسَه البِتَقدَر تَديك فَهم لِلخَلاص بِالإيمان الفي المَسيح يَسُوع.</verse>
				<verse number="16">عَشان الكِتاب كُلّو إتنَفَّس بِالله، و عِندو فايدَه لِلتَعليم، و عَشان يَوَبِّخ، و يَصَلِّح، و يَعَلِّم الحَياة الفي البِر،</verse>
				<verse number="17">عَشان راجِل الله يَكون كامِل، جاهِز لِكُلّو عَمَل كوَيس.</verse>
			</chapter>
			<chapter number="4">
				<verse number="1">و بَدّيك الأمر دا قِدّام الله و قِدّام المَسيح يَسُوع البِحكُم عَلى الحَيين و المَيِّتين بِظُهورو و مَلَكوتو.</verse>
				<verse number="2">بَشِّر بِالكِلمَه، و كون جاهِز في وَكتو و مُش في وَكتو، صَلِّح، و وَبِّخ، و شَجِّع بِكُلّو صَبر و تَعليم.</verse>
				<verse number="3">عَشان الوَكِت بِجي لَمّا النّاس ما يِتحَمَّلَو التَعليم الصَّحيح. لَكِن حَسَب الشَّهوات بِتاعتُم بِلِمّو لِنُفوسُم مُعَلِّمين عَشان يَقولو الهُم عاوزين بِشِدَّه أن يَسمَعو.</verse>
				<verse number="4">و هُم يَدَوِّرو إضنينُم مِن الحَق، و يَرَجِّعو عَنّو لِحِكايات النّاس.</verse>
				<verse number="5">لَكِن إنتَ، كون عاقِل في كُلّو شي، و إتحَمَّل التَّعب بِالصَّبر، و أعمِل عَمَل المُبَشِّر، وكَمِّل خِدمَتَك.</verse>
				<verse number="6">عَشان هَسَّع بِقَدِّموني زي ضَبيحَه، و الوَكِت جا عَشان أمشي.</verse>
				<verse number="7">أنا حارَبتَ الحَرب الكَويس، و تَميت سَبَقي، و حَفَظتو الإيمان.</verse>
				<verse number="8">و مِن هَسَّع مَحفوظ لَي تاج البِر. و الرَّب، القاضي العادِل، بِدّيهو لَي في اليوم داك، و مُش لَي بَس، لَكِن لِكُلُّهُم البِحِبّو ظُهورو كَمان.</verse>
				<verse number="9">أعمِل الأحسَن عَشان تَجي لَي بِسُرعَه.</verse>
				<verse number="10">عَلَشان دِيمَاس خَلّاني، عَشان هو حَبَّ الدُّنيا الحاضِرَه، و مَشى لِتَسَالُونِيكِي. كِرِيسْكِيس مَشى لِغَلَاطِيَّه، و تِيطُس لِ دَلْمَاطِيَّه.</verse>
				<verse number="11">لُوقَا بَس مَعاي. أُخُد مَرْقُس و جيبو مَعاك، عَشان هو عِندو فايدَه لَي في خِدمَتي.</verse>
				<verse number="12">و أنا رَسَّلتَ تِيخِيكُس لِأفَسُس.</verse>
				<verse number="13">و لَمّا تَجي، جيب التّوب الأنا خَلّيتو في تَرُوَاس مَعَ كَارْبُس، و الكُتُب، و خُصوصاً المَكتوبَه في الجِّلِد زي الوَرَق.</verse>
				<verse number="14">عَشان إِسْكَنْدَر النَّحّاس سَوّا لَي حاجات بَطّالَه كَتيرَه. و الرَّب بِدفَع ليهو تاني لِكُلّو أعمالو.</verse>
				<verse number="15">و إنتَ كَمان تَحرَس مِنّو، عَشان هو عاكَس كلماتنا كَتير.</verse>
				<verse number="16">أوَّل مَرَّه في قَضيَّتي، و لا واحِد وَقَف مَعاي، لَكِن كُلُّهُم خَلّوني. الله ما يَحسِب دا عَليهُم!</verse>
				<verse number="17">و لَكِن الرَّب وَقَف مَعاي و شَدَّدني عَلَشان أبَشِّر بِالإنجيل، و كُل الأُمَم بِسمَعو. و هو خَلَّصني مِن خَشم الأسَد.</verse>
				<verse number="18">و الرَّب بِحفَظني مِن كُلّو عَمَل شَرّير، و بِخَلِّصني لِمَلَكوتو الفي السَّما. و ليهو المَجد لِلأبَد. آمين.</verse>
				<verse number="19">سَلِّم عَلى بِرِسكا و أَكِيلَا و عَلى أهل بيت أُونِيسِيفُورُس.</verse>
				<verse number="20">أَرَاسْتُس إستَنّى في كُورِنْثُوس، لَكِن أنا خَلّيت تُرُوفِيمُس في مِيلِيتُس عَيّان.</verse>
				<verse number="21">أعمِل الأحسَن عَشان تَجي قُبّال الشِّتا. أَفْبُولُس يَسَلِّم عَليك و بُودِيس كَمان و لِينُوس و كَلُودِيَا و كُل الأخوان.</verse>
				<verse number="22">الرَّب يَسُوع المَسيح مَعَ روحَك. النِّعمَه مَعاكُم.</verse>
			</chapter>
		</book>
		<book number="56">
			<chapter number="1">
				<verse number="1">مِن بُولُس، خَدّام الله و رَسول يَسُوع المَسيح، حَسَب إيمان مُختارين الله و مَعرِفَة الحَق البِقود لِخوف الله.</verse>
				<verse number="2">و في رَجاء الحَياة الأبَديَّه، الوَعَد بيها الله قُبّال زَمَن أبَدي. و الله ما بِقدَر يَكَضِّب.</verse>
				<verse number="3">لَكِن هو وَرّا كلمَتو في وَكتا. و هو إتَّكَل عَلي أن أبَشِّر بِحَسَب أمر مُخَلِّصنا الله.</verse>
				<verse number="4">لِتِيطُس، وَلَدي الحَقيقي في الإيمان العِندَنا سَوا. نِعمَه و سَلام مِن الله الأبو و المَسيح يَسُوع مُخَلِّصنا.</verse>
				<verse number="5">أنا سيبتَك في كَريت لِلسَّبَب دا، عَلَشان تَرَتِّب الحاجات النّاقصَه، و تَختار شُيوخ في كُلّو مَدينَه زي ما أمَرتَك.</verse>
				<verse number="6">الشّيخ لازِم يَكون بِدون لوم، راجِل عِندو مَرَه واحدَه، و أولادو مؤمِنين و ما يَشتَكو مِنَّهُم بيَعمِلو الدَوشَه ولّا ما بِطيعُو.</verse>
				<verse number="7">و المُلاحِظ يَكون بِدون لوم عَلَشان هو وَكيل الله. و هو ما لازِم بِكون مِتكَبِّر و ما بِزعَل قَوام، و ما بِسكَر، و ما بِضرُب، و ما طَمّاع في قُروش وَسخان.</verse>
				<verse number="8">لَكِن هو بِفتَح بيتو لِلغَريبين، و بِحِب الخير، و يَكون عاقِل، و عَديل، و مُقَدَّس، و بِقدَر يَمسِك نَفسو.</verse>
				<verse number="9">و هو ماسِك بِالكَلام الأمين حَسَب التَّعليم، عَلَشان هو يَقدَر يَدّي الشَّجاعَه بِالتَعليم الحَقيقي و يَوَبِّخ البِقاوِمو.</verse>
				<verse number="10">عَشان في ناس كَتيرين الما بِطيعُو، البِتكَلَّمو بِدون فايدَه و بِغِشّو، و خُصوصاً مِن النّاس المُطَهَّرين.</verse>
				<verse number="11">و لازِم يَبَطِّلو كَلامُم، عَلَشان هُم يَقلِبو كُلّو أهل البُيوت بِالتَّمام بِتَعليمُم الما بِالقانون فِشان قُروش وَسخان.</verse>
				<verse number="12">و واحِد مِنَّهُم، و هو النَّبي بِتاعُم، قال: ”ناس كَريت دايماً كَضّابين، وحوش بَطّالين، بُطونيين كَسلانين.“</verse>
				<verse number="13">و الشَّهادَه دي الحَق. عَلَشان كِدا وَبِّخُم شَديد عَشان إيمانُم بِكون صَحيح.</verse>
				<verse number="14">و عَشان هُم ما بِخَلّو بالُم لِحِكايات اليَهود و أوامِر النّاس البِرَجِعو عَن الحَق.</verse>
				<verse number="15">لِلنّاس قُلوبُم نَضيفَه، كُلّو حاجَه نَضيفَه ليهُم. لَكِن لِلنَّجِسين و الما مؤمِنين، ما في حاجَه نَضيفَه ليهُم. لَكِن أفكارُم و ضَميرُم خَربانين.</verse>
				<verse number="16">هُم بِقولو إنَّهُم بِيَعرِفو الله، و لَكِن هُم بِنكُروهو بِأعمالُم. و هُم مَكروهين، و ما بِطيعُو، و ما عِندَهُم فايدَه لِأي عَمَل كوَيس.</verse>
			</chapter>
			<chapter number="2">
				<verse number="1">لَكِن إنتَ، إتكَلَّم بِاليِستَحِق التَّعليم الصَّحيح.</verse>
				<verse number="2">عَلِّم الرُّجال الكُبار في السِّن أن يَكونو عاقِلين، و مُستَحِقّين الإحتِرام، و عِندَهُم مَسِك النَّفس، و صادقين في الإيمان و المَحَبَّه و الصَّبر.</verse>
				<verse number="3">و كِدا كَمان عَلِّم النِّسوان الكُبار في السِّن أن يَعِيشو في خوف الله، ما بِشتِمو و ما بِدّو نُفوسُم لِلخَمر، لَكِن بِعَلِّمو حاجات كوَيسَه.</verse>
				<verse number="4">عَلَشانُم يَقدَرو يَعَلِّمو النِّسوان الصُّغار أن يَحِبّو رُجالُم و أولادُم،</verse>
				<verse number="5">و بِكونو فَهمات، و عِندَهُم قَلِب نَضيف. و يَعَلِّمُم يَشتَغِلو في بُيوتُم، و عِندَهُم رَحمَه، و بِطيعُو رُجالُم، عَشان النّاس ما يَشتِمو كِلمَة الله.</verse>
				<verse number="6">و كِدا كَمان أَدِّي نَصيحَه لِلشَّباب أن يَمسِكو النَفس.</verse>
				<verse number="7">و أعمِل نَفسَك مَثَل في كُلّو حاجَه لِلأعمال الكوَيسَه. في تَعليمَك، كون مُخلِص و عاقِل.</verse>
				<verse number="8">و كَلامَك بِكون صَحيح و بِدون لوم، عَلَشان العَدو بِخجَل و ما بِقدَر يَقول عَلينا حاجَه بَطّالَه.</verse>
				<verse number="9">آمُر الخَدّامين يَطيعو أسيادُم و يَبسِطوهُم في كُلّو حاجَه، و ما يَعاكِسُم في الكَلام.</verse>
				<verse number="10">و ما يَسرِقو مِنَّهُم لَكِن يَوَرّو إنَّهُم يَقدَرو يتَّكَلو عَليهُم بِالتَّمام. و كِدا في كُلّو شي، تَعليم الله مُخَلِّصنا بِكون مَحبوب ليهُم.</verse>
				<verse number="11">عَشان نِعمَة الله، البِتجيب خَلاص ظَهَرَت لِكُل النّاس.</verse>
				<verse number="12">و تَعَلِّمنا أن نَنكُر الأفكار الضِّد الله و الشَّهوات المِن الدُّنيا، و نَعيش في الدُّنيا الحاضِرَه بِالفَهم و البِر و خوف الله.</verse>
				<verse number="13">و نِحنا نَنتَظِر الرَّجاء المُبارَك و ظُهور مَجد إلَهنا العَظيم و مُخَلِّصنا يَسُوع المَسيح.</verse>
				<verse number="14">هو أدّا نَفسو فِشانّا عَشان يَفدينا مِن كُلّو ذَنب، و يَنَضِّف لِنَفسو ناس يَكونو مُلكو، و عِندَهُم غيرَه لِكُل الأعمال الكوَيسَه.</verse>
				<verse number="15">و قول ليهُم الحاجات دي. و إترَجّى و وَبِّخ بِكُلّو سُلطَه. و ما تَخَلّي أي واحِد يَحتَقِرَك.</verse>
			</chapter>
			<chapter number="3">
				<verse number="1">زَكِّرُم يَكونو تِحِت سُلطَة الرّؤساء و السَّلاطين، و يَطيعو و يَكونو جاهِزين لِكُلّو عَمَل طَيب.</verse>
				<verse number="2">و ما يَقولو حاجَه بَطّالَه عَن أي واحِد، و ما يَشاكلو لَكِن يَكونو عِندَهُم صَبر، و يَوَرّو كُلّو وَداعَه لِكُل النّاس.</verse>
				<verse number="3">عَشان نِحنا كَمان كُنّا مِن قُبّال بَليدين، و ما طيعنا، و غَشّونا، و خَدَمنا شَهوات مُختَلِفَه و السُّرور. و كُنّا نَعيش في الفِكر البَطّال و الحَسَد، مَكروهين و كارِهين بَعَضَنا بَعض.</verse>
				<verse number="4">و لَكِن لَمّا لُطف الله مُخَلِّصنا و مَحَبَّتو ظَهَرو لِلنّاس،</verse>
				<verse number="5">هو خَلَّصنا، مُش بِأعمال البِر النِحنا عَمَلناها، لَكِن بِرَحمَتو. هو خَلَّصنا بِغَسيل الوِلادَه التّانيَه، و بِالرّوح القُدُس العَمَلنا ناس جُداد.</verse>
				<verse number="6">و الله كَبَّ الرّوح القُدُس عَلينا بِغِني بِيَسُوع المَسيح.</verse>
				<verse number="7">حَتّى عَشان إتبَرَّرنا بِنِعمَتو، نَبقى وُرّاث حَسَب رَجاء الحَياة الأبَديَّه.</verse>
				<verse number="8">الكِلمَه دي أمينَه. و أنا عاوزَك تَشهَد بِتأكيد لِلحاجات دي، عَلَشان ديل، الآمَنو بِالله، بِهتَمّو عَشان يَعمِلو أعمال كوَيسَه. و الحاجات دي طَيبَه و عِندَها فايدَه لِلنّاس.</verse>
				<verse number="9">لَكِن كون بَعيد مِن الأسئلَه البَليدَه، و حِسابات الأجيال، و الحَرب بِالكَلام، و الشَّكلات عَن القانون، عَلَشان ديل باطِلَه و بِدون فايدَه.</verse>
				<verse number="10">و الرّاجِل البِحِب يَقَسِّم النّاس، حَزِّرو مَرَّه و مَرَّتين. و بَعَد دا، كون بَعيد مِنّو.</verse>
				<verse number="11">و إنتَ بِتَعرِف راجِل زي دا خَربان و هو يَعمِل الخَطيَّه، و يَحكُم عَلى نَفسو.</verse>
				<verse number="12">و وَكِت ما بَرَسِّل ليك أرتيماس ولّا تِيخِيكُس، أعمِل الأحسَن أن تَجي لَي لِنِيكُوبُولِيس، عَلَشان أنا قَرَّرتَ أقعُد هِناك في الشِّتا.</verse>
				<verse number="13">أعمِل زي ما بِتَقدَر عَشان تَجَهِّز زيناس، المِتعَلِّم في القانون، و أَبُلُّوس لِلسَّفَر حَتّى ما بِحتاجو لِحاجَه.</verse>
				<verse number="14">و خَلّي أهَلنا يِتعَلَّمو أن يَدّو نُفوسُم لِلأعمال الكوَيسَه لِلإحتِياجات الضَّروريَه. و كِدا هُم ما بِعيشو حَياة بِدون فايدَه.</verse>
				<verse number="15">كُل النّاس المَعاي يَسَلِّمو عَليك. سَلِّم عَلى البِحِبّونا في الإيمان. النِّعمَه مَعَ كُلُّكُم.</verse>
			</chapter>
		</book>
		<book number="57">
			<chapter number="1">
				<verse number="1">مِن بُولُس مَحبوس المَسيح يَسُوع و مِن تِيمُوثَاوُس الأخو لِفِلِيمُون حَبيبنا و العامِل مَعانا.</verse>
				<verse number="2">و لِأَبْفِيَّه الأُخُت و أَرْخِبُّس العَسكَري مَعانا و لِلكَنيسَه الفي بيتَك.</verse>
				<verse number="3">نِعمَه ليكُم و سَلام مِن الله أبونا و الرَّب يَسُوع المَسيح.</verse>
				<verse number="4">بَشكُر إلَهي دايماً و بَتزَكَّرَك في صَلَواتي.</verse>
				<verse number="5">عَشان بَسمَع بِمَحَبَّتَك و إيمانَك نَحو الرَّب يَسُوع و لِكُل القِدِّسين.</verse>
				<verse number="6">بَصَلّي أن شَرِكَة إيمانَك بِتساعِدكُم عَشان تَعرِفو كُل الخير الفينا بِالمَسيح.</verse>
				<verse number="7">عَشان عِندَنا فَرَح كَتير و تَعزيَه مِن مَحَبَّتَك. عَلَشانَك، يا أخوّي، أدّيت راحَه لِقُلوب القِدِّسين.</verse>
				<verse number="8">عَلَشان كِدا، عِندي في المَسيح شَجاعَه كَتيرَه أن آمُرَك تَعمِل زي المُستَحِق.</verse>
				<verse number="9">لَكِن فِشان المَحَبَّه، بَطلُب بِالأكتَر، أنا، بُولُس الشّيخ و هَسَّع مَحبوس المَسيح كَمان.</verse>
				<verse number="10">أطلُب ليك فِشان وَلَدي أُونِسِيمُوس الوَلَدتو في الجَّنازِير.</verse>
				<verse number="11">و قُبّال دا، هو ما كان عِندو فايدَه ليك، و لَكِن هَسَّع عِندو فايدَه ليك و لَي.</verse>
				<verse number="12">أنا بَرَجِّعو ليك، و دا زي ما بَرَسِّل ليك قَلبي زاتو.</verse>
				<verse number="13">و كُنتَ داير أحفَظو مَعاي، عَلَشان يَخدِمني بَدَلَك في جَنازِير الإنجيل.</verse>
				<verse number="14">لَكِن أنا ما عاوِز أسَوّي شي بِدون فِكرَك، فِشان خِيرَك ما بِكون مِن اللازِم تَعمِلو، لَكِن عَشان إنتَ إختِرتو.</verse>
				<verse number="15">يِمكِن هو مَشى مِنَّك لِوَكِت قَليل عَلَشان يَكون ليك لِلأبَد.</verse>
				<verse number="16">و بَعَد دا ما تَفتَكِر هو زي عَبد لَكِن أحسَن مِن عَبد. هو زي أخو مَحبوب، خُصوصاً لَي، و كَم بِالأكتَر ليك، في الجِّسِم و في الرَّب.</verse>
				<verse number="17">و إذا تَحسِبني شَريك، أقبَلو زي نَفسي.</verse>
				<verse number="18">و إذا كان ظَلَمَك في شي، ولّا هو مَديون ليك، أحسِب داك عَلي.</verse>
				<verse number="19">أنا بُولُس بَكتِب دا بِإيدي. أنا بَدفَع. و ما بَقول ليك إنتَ مَديون لَي حَتّى بِنَفسَك كَمان.</verse>
				<verse number="20">أيوَه، يا أخوّي، أنا عاوِز فايدَه مِنَّك في الرَّب. أدّيني راحَه لِقَلبي في المَسيح.</verse>
				<verse number="21">و عَلَشان عِندي تأكيد إنَّك تَطيع، بَكتِب ليك و بَعرِفَك تَعمِل أكتَر مِن البَطلُب.</verse>
				<verse number="22">و مَعَ دا، جَهِّز لَي أوضَة الضّيف، فِشان عِندي رَجاء بَرجَع ليكُم بِصَلَواتكُم.</verse>
				<verse number="23">أَبَفْرَاس المَحبوس مَعاي في المَسيح يَسُوع يَسَلِّم عَليك.</verse>
				<verse number="24">و كَمان مَرْقُس و أَرِسْتَرْخُس و دِيمَاس و لُوقَا العامِلين مَعاي.</verse>
				<verse number="25">نِعمَة الرَّب يَسُوع المَسيح مَعَ روحكُم. آمين.</verse>
			</chapter>
		</book>
		<book number="58">
			<chapter number="1">
				<verse number="1">الله، بَعَد ما كَلَّم الأبَهات بِالأنبياء في الزَّمَن الفات مَرّات كَتيرَه و بِطُرُق كَتيرَه،</verse>
				<verse number="2">كَلَّمنا في الأيام الأخيرَه دي في الإبن. و هو عَمَلو وارِث لِكُلّو حاجَه، و بيهو كَمان هو عَمَل الخَليقَه كُلَّها.</verse>
				<verse number="3">و الإبن هو النّور بِتاع مَجد الله، و هو صورَة طَبيعَتو، و شايل كُل الحاجات بِكِلمَة قُدرَتو. و بَعَد ما هو عَمَل نَضافَه لِلخَطايا، هو قَعَد عَن يَمين الله العَظيم في السَّما.</verse>
				<verse number="4">و هو بِقى أحسَن بِكَتير مِن المَلائكَه بِحَسَب ما وِرِث إسم أحسَن مِنَّهُم.</verse>
				<verse number="5">عَشان الله لِمِنو مِن المَلائكَه في أي وَكِت قال: ”إنتَ إبني؛ أنا وَلَدتَك اليوم دا.“ و كَمان: ”أنا بَكون ليهو أبو، و هو بِكون لَي إبن؟“</verse>
				<verse number="6">و كَمان، لَمّا يَجيب البِكر لِلدُّنيا، هو يَقول: ”خَلّي كُلّو مَلائِكَة الله يَعبُدوهو.“</verse>
				<verse number="7">و عَن المَلائكَه هو يَقول: ”هو يَعمِل مَلائكَتو أرياح، و خَدّامينو لَهيب نار.“</verse>
				<verse number="8">لَكِن عَن الإبن هو يَقول: ”كُرسيَك، يا الله، لِلأبَد، و البِر بِكون عَصايَة مَلَكوتَك.</verse>
				<verse number="9">إنتَ حَبيت البِر و كِرِهتَ الشَّر. عَلَشان كِدا، الله، إلَهَك، مَسَحَك بِزيت الفَرَح أكتَر مِن شُرَكاءَك.“</verse>
				<verse number="10">و هو يَقول كَمان: ”إنتَ، يا رَب، في البِدايَه خَتّيت أساسات الأرض و السَّما شُغل إيدينَك.</verse>
				<verse number="11">هُم بيَهلِكو، لَكِن إنتَ تِستَمِر. و كُلُّها بَتَبقى قَديمَه زي الهِدوم.</verse>
				<verse number="12">و تَلِفّا زي التّوب، و زي التّوب يَغَيِّروها. لَكِن إنتَ إنتَ دايماً، و سَنينَك ما ليها نِهايَه.“</verse>
				<verse number="13">و الله لِمِنو مِن المَلائكَه في أي وَكِت قال: ”أقعُد عَن يَميني لِغايَة ما أعمِل عُدوانَك بَمبَر لِكِرعينَك؟“</verse>
				<verse number="14">مُش كُلُّهُم أرواح البِخدِمو، مَرَسَّلين لِلخِدمَه فِشانُم الماشين يورَثو الخَلاص؟</verse>
			</chapter>
			<chapter number="2">
				<verse number="1">عَلَشان كِدا، لازِم نَخَلّي بالنا أكتَر لِلحاجات السِّمِعناها، عَشان ما نَخَلّيها تَمرُق مِنَّنا.</verse>
				<verse number="2">عَشان إذا الكِلمَه الإتكَلَّمو بيها المَلائكَه كانَت ثابتَه، و كُلّو خَطيَّه و فِتنَه قِبلو جِزا عَديل،</verse>
				<verse number="3">كيف نِحنا بِنَهرُب إذا ما نَخَلّي بالنا لِخَلاص عَظيم زي دا؟ و الرَّب إتكَلَّم عَنّو في الأوَّل، و ديل السِمِعوهو ثَبَّتوهو لينا.</verse>
				<verse number="4">و الله كَمان شِهِد بيهو مَعاهُم بِالعَلامات و العَجايِب و القُوّات المُختَلِفَه و هَدايات الرّوح القُدُس، الهو قَسَّمُم حَسَب إرَادَتو.</verse>
				<verse number="5">عَشان هو ما خَتَّ الدُّنيا الجّايَه تِحِت المَلائكَه، الدُّنيا النِحنا نِتكَلَّم عَنّا.</verse>
				<verse number="6">لَكِن واحِد شِهِد في مَحَل و قال: ”الإنسان شِنو حَتّى تِتزَكَّرو؟ ولّا وَلَد الإنسان حَتّى تَهتَم بيهو؟</verse>
				<verse number="7">إنتَ عَمَلتو تِحِت شوَيَه مِن المَلائكَه، و خَتّيت تاج المَجد و الإحتِرام عَلى رَاسو، و خَتّيتو عَلى أعمال إيدينَك؛</verse>
				<verse number="8">و خَتّيت كُل الحاجات تِحِت كِرعينو.“ عَشان لَمّا خَتَّ كُل الحاجات تِحتو، الله ما خَلّى أي شي الما بِطيعُو. لَكِن هَسَّع نِحنا لِسَّع ما بِنشوف كُل الحاجات تِحتو.</verse>
				<verse number="9">لَكِن نِحنا نَشوف يَسُوع! لِوَكِت قَليل هو كان مَعمول تِحِت مِن المَلائكَه، عَلَشان بِنِعمَة الله هو يَموت فِشان كُلّو واحِد. و هَسَّع نَشوف تاج المَجد و الإحتِرام عَلى رَاسو عَلَشان هو تِعِب تَعب الموت.</verse>
				<verse number="10">و كان كُلّو شي عَشان خاطِر الله، و بيهو كان كُلّو شي. و كِدا، كان مُستَحِق ليهو، لَمّا يَجيب أولاد كَتيرين لِلمَجد، يَعمِل رَئيس خَلاصُم كامِل بِالأتعاب.</verse>
				<verse number="11">عَشان هو البِقَدِّس و هُم البِكونو مُقَدَّسين، كُلَّهُم مِن واحِد. و بِالسَّبَب دا، هو ما بِخجَل يَسَمّوهُم أخوان.</verse>
				<verse number="12">و هو بِقول: ”أنا بَخَبِّر أخواني بِإسمَك، و بَحمَدَك في وَسط الكَنيسَه.“</verse>
				<verse number="13">و كَمان: ”أنا مِتَّكِل عَليهو.“ و كَمان: ”شوف، أنا و الأولاد الأدّاني الله.“</verse>
				<verse number="14">عَلَشان الأولاد عِندَهُم دَم و لَحَم، هو كَمان إشتَرَك فيها، عَلَشان بِموتو هو يَخرَب العِندو سُلطَة الموت، يَعني إبْلِيس.</verse>
				<verse number="15">و يَدّي حُرّيَّه ليهُم، الكانو كُلّو حَياتُم تِحِت العُبوديَه بِسَبَب خوفُم مِن الموت.</verse>
				<verse number="16">عَشان بِالحَق، هو ما بِساعِد المَلائكَه، لَكِن بِساعِد أولاد إِبْرَاهِيم.</verse>
				<verse number="17">و عَلَشان كِدا، هو كان لازِم يَكون زي أخوانو في كُلّو حاجَه، عَلَشان يَكون رَئيس قُسُس رَحيم و أمين في حاجات الله. و عَشان يَدفَع عَن خَطايا النّاس.</verse>
				<verse number="18">و فِشان هو تِعِب لَمّا كان مُجَرَّب، هو بِقدَر يَساعِد ديل البِكونو مُجَرَّبين.</verse>
			</chapter>
			<chapter number="3">
				<verse number="1">عَلَشان كِدا، يا الأخوان القِدِّسين، شُرَكا الإختِيار المِن السَّما، إفتَكِرو في الرَّسول و رَئيس القُسُس بِتاع شَهادَتنا، يَسُوع.</verse>
				<verse number="2">هو كان أمين لِلواحِد الإختارو، زي ما مُوسَى كان أمين كَمان في كُلّو بيت الله.</verse>
				<verse number="3">عَشان هو إتحَسَب يَكون مُستَحِق مَجد أحسَن مِن مُوسَى، زي ما بَناء البيت عِندو إحتِرام أحسَن مِن البيت.</verse>
				<verse number="4">عَشان كُلّو بيت عِندو بَناء، لَكِن الله هو بَناء كُلّو حاجَه.</verse>
				<verse number="5">و بِالحَق، مُوسَى كان أمين في كُلّو بيت الله زي خَدّام، عَشان يَشهَد لِلحاجات البِقولوها في الوَكِت الجّاي.</verse>
				<verse number="6">و لَكِن المَسيح كان أمين زي إبن عَلى بيت الله. و نِحنا بيتو إذا بِنَمسِك بِتأكيدنا و فَخرَنا في الرَّجاء، ثابِتين لِلآخِر.</verse>
				<verse number="7">عَلَشان كِدا، زي الرّوح القُدُس بِقول: ”النَّهار دا، إذا تَسمَعو صوتو،</verse>
				<verse number="8">ما تَخَلّو روسينكُم يَكونو قَوّيين زي في الفِتنَه، زي في يوم التَجرِبَه في الخَلا.</verse>
				<verse number="9">هِناك أبَهاتكُم جَرَّبوني و إمتَحَنوني، و شافو أعمالي مُدَّة أربَعين سَنَه.</verse>
				<verse number="10">عَلَشان كِدا كُنتَ زَعلان مِن الجّيل داك، و قُلتَ، هُم دايماً بيَعمِلو الغَلطَه في قُلوبُم، و هُم ما عِرِفو طُرُقي.</verse>
				<verse number="11">عَلَشان كِدا، حَلَفتَ في غَضَبي، هُم ما بِدخُلو في راحَتي أبَداً!“</verse>
				<verse number="12">شوفو، يا أخوان، عَشان ما بِكون في أي واحِد مِنَّكُم قَلِب بَطّال و بِدون إيمان، البِرَجِّع عَن الله الحَي.</verse>
				<verse number="13">لَكِن حَزِّرو بَعضَكُم بَعض كُلّو يوم ما دام يَسَمّو الوَكِت النَّهار دا، عَلَشان راس واحِد مِنَّكُم ما بِكون قَوّي مِن غِش الخَطيَّه.</verse>
				<verse number="14">و نِحنا بِقينا شُرَكا في المَسيح إذا بِنَمسِك لِلآخِر بِالتّأكيد الثّابِت الكُنّا عِندَنا في الأوَّل.</verse>
				<verse number="15">ما دام يَقولو: ”النَّهار دا إذا تَسمَعو صوتو، ما تَخَلّو روسينكُم يَكونو قَوّيين زي في الفِتنَه.“</verse>
				<verse number="16">و مِنو هُم السِّمِعو و ما طاعو؟ مُش كُلُّهُم المَرَقو مِن مَصِر بِواسطَة مُوسَى؟</verse>
				<verse number="17">و هو كان زَعلان مِن مِنو لِمُدَّة أربَعين سَنَه؟ مُش مِنَّهُم العَمَلو خَطيَّه؟ و أجسامُم وَقَعو مَيِّتين في الخَلا؟</verse>
				<verse number="18">و هو حَلَف لِمِنو إنَّهُم ما بِدخُلو راحَتو أبَداً، إلّا ليهُم الما طاعو؟</verse>
				<verse number="19">و كِدا نَشوف هُم ما قِدِرو يدخُلو عَشان ما كانو عِندَهُم إيمان.</verse>
			</chapter>
			<chapter number="4">
				<verse number="1">الله ساب لينا وَعد عَشان نَدخُل في راحَتو. عَلَشان كِدا، خَلّونا نَخاف عَشان ما نَلقى أي واحِد مِنَّكُم الما قِدِر يَدخُل.</verse>
				<verse number="2">و هُم بَشَّرونا بِالإنجيل زي ما بِشَّرو ديل، لَكِن الكِلمَه الهُم سِمِعوهو ما كانَت عِندَها فايدَه ليهُم. و دا عَلَشان ديل السِّمِعوهو ما لَخبَطوها بِالإيمان.</verse>
				<verse number="3">عَشان نِحنا الآمَنّا نَدخُل الرّاحَه، زي ما هو قال: ”عَلَشان كِدا، حَلَفتَ في غَضَبي، هُم ما بِدخُلو راحَتي أبَداً!“ و لَكِن هو كَمَّل الأعمال مِن خَليقَة الدُّنيا.</verse>
				<verse number="4">عَشان هو قال في مَحَل تاني عَن اليوم السّابِع: ”الله إستَراح في اليوم السّابِع مِن كُلّو أعمالو.“</verse>
				<verse number="5">و في المَحَل دا تاني مَرَّه هو قال؛ ”هُم ما بِدخُلو راحَتي أبَداً!“</verse>
				<verse number="6">و هُم، البَشَّرو ليهُم في الأوَّل، ما دَخَلو عَلَشان هُم ما طاعو. و لَكِن لِسَّع في بَعض مِن النّاس البِدخُلو في الرّاحَه ديك.</verse>
				<verse number="7">عَلَشان كِدا، الله جَهَّز كَمان يوم إسمو النَّهار دا. و هو إتكَلَّم بِدَاوُد بَعَد مُدَّه طَويلَه، زي ما إتكَلَّم مِن قُبّال: ”النَّهار دا إذا تَسمَعو صوتو، ما تَخَلّو روسينكُم يَكونو قَوّيين.“</verse>
				<verse number="8">عَشان إذا يَشُوع كان أدّا راحَه ليهُم، الله ما كان إتكَلَّم بَعَد دا عَن يوم تاني.</verse>
				<verse number="9">عَلَشان كِدا، راحَة سَبِت تِستَمِر لِشَعب الله.</verse>
				<verse number="10">عَشان أي واحِد البِدخُل راحَتو، هو كَمان إستَراح مِن أعمالو زي ما الله إستَراح مِن أعمالو.</verse>
				<verse number="11">عَلَشان كِدا، خَلّونا نَتعَب عَشان نَدخُل في الرّاحَه ديك. و نَخاف يِمكِن واحِد يَعمِل زي ما هُم عَمَلو لَمّا ما طاعو.</verse>
				<verse number="12">عَشان كِلمَة الله حَيَه و نَشيطَه، و سنينا مِن كُلّو سيف العِندو طَرفين. و هي تَقطَع حَتّى تَقَسِّم النَّفس و الرّوح، و المَفاصِل و المُخ، و تَحكُم في أفكار القَلِب و إرَادَتو.</verse>
				<verse number="13">ما في أي حاجَه مَدسوسَه مِن الله، لَكِن كُلّو حاجَه عَريانَه و مَفتوحَه قِدّام عُيون الله. و نِحنا لازِم نَدّيهو حِساب.</verse>
				<verse number="14">عَلَشان كِدا، ما دام عِندَنا رَئيس قُسُس عَظيم، المَشى لِجُوَّه السَّما، يَسُوع إبن الله، خَلّونا نَمسِك بِشَهادَة أيمانّا.</verse>
				<verse number="15">عَشان ما عِندَنا رَئيس قُسُس الما بِقدَر يَفهَم و يَرحَم ضعفاتنا. لَكِن عِندَنا واحِد الكان مُجَرَّب في كُلّو حاجَه زيَنا، لَكِن ما عَمَل خَطيَّه.</verse>
				<verse number="16">عَلَشان كِدا، خَلّونا نَقَرِّب بِتأكيد لِكُرسي النِّعمَه، عَشان نَقبَل رَحمَه و نَلقى نِعمَه لِلمُساعِدَه في وَكِت الإحتِياج.</verse>
			</chapter>
			<chapter number="5">
				<verse number="1">و هُم ياخُدو كُلّو رَئيس قُسُس مِن بين النّاس. و يَختاروهو فِشان النّاس في حاجات الله، عَشان يَقَدِّم هَدايا و ضَبايح عَن الخَطايا.</verse>
				<verse number="2">و هو بِقدَر يَرحَم ديل الما عِندَهُم مَعرِفَه و البِضَيعو السِّكَّه، عَلَشان هو نَفسو عِندو الضُّعف حَوَليهو.</verse>
				<verse number="3">و بِالسَّبَب دا، هو لازِم يَقَدِّم ضَبايح عَن الخَطايا لِنَفسو، زي ما يَقَدِّم لِلنّاس.</verse>
				<verse number="4">و ما في واحِد ياخُد الإحتِرام دا لِنَفسو، إلّا إذا الله يَناديهو، زي ما هو نادى هارون كَمان.</verse>
				<verse number="5">و كِدا كَمان، المَسيح ما أخَد المَجد لِنَفسو عَشان يَبقى رَئيس قُسُس. لَكِن الله قال ليهو: ”إنتَ إبني، أنا وَلَدتَك اليوم دا.“</verse>
				<verse number="6">زي ما يَقول في مَحَل تاني: ”إنتَ قَسّيس لِلأبَد، زي التَّرتيب بِتاع مَلكِصادَق.“</verse>
				<verse number="7">و في أيام حَياتو عَلى الأرض، يَسُوع قَدَّم صَلَوات و طَلَبات بِكوراك شَديد و دِموع لِلَّه، القِدِر يَخَلِّصو مِن الموت. و الله سِمِع ليهو، عَلَشان هو كان بِخاف الله.</verse>
				<verse number="8">و مَعَ إنّو إبن، هو إتعَلَّم أن يَطيع بِالحاجات الهو تِعِب فيها.</verse>
				<verse number="9">و لَمّا كَمَّل شُغلو، هو بِقى سَبَب خَلاص أبَدي لِكُل البِطيعوهو.</verse>
				<verse number="10">و الله سَمّاهو رَئيس قُسُس زي التَّرتيب بِتاع مَلكِصادَق.</verse>
				<verse number="11">و عِندَنا كَلام كَتير عَن دا، و صَعب عَشان يَتَرجِم، عَلَشانكُم بِقيتو تُقال في السَّمَع.</verse>
				<verse number="12">و بِالحَق، الوَكِت جا لَمّا إنتو لازِم تَكونو مُعَلِّمين. لَكِن إنتو تَحتاجو لِواحِد يَعَلِّمكُم مِن جَديد بِدايَة تَعاليم كِلمَة الله. إنتو تَحتاجو لِللَّبَن، مُش لِلأكِل القَوّي.</verse>
				<verse number="13">عَشان كُلّو واحِد البِشرَب اللَّبَن، ما عِندو إختِبار في كَلام البِر، عَلَشان هو طِفل.</verse>
				<verse number="14">لَكِن الأكِل القَوّي هو ليهُم البِقو كامِلين و دايماً إستَعمَلو عَقلُم عَشان يَحكُمو بين الكَويس و البَطّال.</verse>
			</chapter>
			<chapter number="6">
				<verse number="1">عَلَشان كِدا، خَلّونا نَسيب التَّعاليم الفي البِدايَه عَن المَسيح، و نِتقَدَّم لِلكَمال. و ما نَخُت مَرَّه تانيَه أساس التّوبَه مِن الأعمال المَيِّتَه و الإيمان بِالله،</verse>
				<verse number="2">و التَعليم عَن المَعموديات، و خَتَّ الإيدين، و قيامَة المَيِّتين، و الدّينونَه الأبَديَه.</verse>
				<verse number="3">و بِنَعمِل دا، بِإذِن الله.</verse>
				<verse number="4">و في ناس الكانو عِندَهُم النّور مِن قُبّال، و ضاقو الهَدِيَّه المِن السَّما، و بِقو شُرَكا في الرّوح القُدُس.</verse>
				<verse number="5">و هُم ضاقو كِلمَة الله الطَّيبَه، و قُوّات الزَّمَن الجّاي.</verse>
				<verse number="6">و بَعَد دا وَقَعو! ما مُمكِن نَجيبُم مَرَّه تانيَه لِلتّوبَه، عَشانُم نُفوسُم يَصلُبو إبن الله تاني مَرَّه، و يَعمِلوهو خَجلان قِدّام النّاس.</verse>
				<verse number="7">عَشان الأرض البِتَشرَب المَطَر البِيَنزِل عَليها مَرّات كَتيرَه، و تَجيب نَباتات كوَيسَه ليهُم الزَّرَعوها، الأرض دي بِتَقبَل البَرَكَه مِن الله.</verse>
				<verse number="8">لَكِن الأرض البِتجيب شوك و شَجَر الخَلا، هي ما عِندَها فايدَه، و قَريبَه مِن اللَّعنَه. و في الآخِر، بِحرُقوها.</verse>
				<verse number="9">و لَو نِحنا نِتكَلَّم كِدا، يا مَحبوبين، نِحنا عِندَنا تأكيد فيكُم لِحاجات أحسَن و حاجات البِتَمشي مَعَ الخَلاص.</verse>
				<verse number="10">عَشان الله ما ظالِم، و هو ما بيَنسى عَمَلكُم و المَحَبَّه الإنتو وَرّيتوها فِشان إسمو لَمّا خَدَمتو القِدِّسين، و لِسَّع بِتَخدِموهُم.</verse>
				<verse number="11">و نِحنا عاوِزين كُلّو واحِد مِنَّكُم يَوَرّي نَفس النَّشاط لِلنِّهايَه عَشان يَعرِف كَمال الرَّجاء.</verse>
				<verse number="12">و نِحنا ما عاوِزينكُم تَكونو كَسلانين، لَكِن تَعمِلو زي ديل البِالإيمان و الصَّبر الطَّويل يورَثو الوُعود.</verse>
				<verse number="13">لَمّا الله وَعَد إِبْرَاهِيم، هو حَلَف بِنَفسو، عَلَشان ما في واحِد أكبَر مِنّو عَشان يَحلِف بيهو.</verse>
				<verse number="14">و هو قال: ”أنا بِالحَق بَدّيك بَرَكَه، و أكَتِّر أولادَك كَتير.“</verse>
				<verse number="15">و كِدا، بَعَد ما إستَنّى بِالصَّبر، إِبْرَاهِيم قِبِل الوَعَد ليهو.</verse>
				<verse number="16">عَشان النّاس يَحلفو بِواحِد أكبَر مِنَّهُم، و الحَلَف يَثَبِّت الكَلام و يَوَقِّف كُلّو شَكلَه بِينُم.</verse>
				<verse number="17">و لَمّا الله كان داير يَبَيِّن كوَيس لِلنّاس الماشين يَقبَلو الوَعد إنّو ما بِغَيِّر فِكرو أبَداً، هو ثَبَّت دا بِحَلَف.</verse>
				<verse number="18">و الله عَمَل دا عَلَشان في حاجَتين الما بِتغَيَّرو، و ما مُمكِن هو يَكَضِّب فيهُم. عَلَشان كِدا، نِحنا الهَربنا ليهو عَشان نَمسِك بِالرَّجاء المَختوت قِدّامنا، عِندَنا شَجاعَه شَديدَه.</verse>
				<verse number="19">و عِندَنا الرَّجاء دا زي مِرساة لِلنَفس، أمينَه و ثابِتَه. و الرَّجاء دا يَدخُل لِداك، الفي وَرا السِّتارَه.</verse>
				<verse number="20">و يَسُوع دَخَل هِناك قِدّامنا و فِشانّا. هو بِقى رَئيس قُسُس لِلأبَد، زي التَّرتيب بِتاع مَلكِصادَق.</verse>
			</chapter>
			<chapter number="7">
				<verse number="1">و مَلكِصادَق دا كان مَلِك ساليم و قَسّيس الله العالي. هو قابَل إِبْرَاهِيم لَمّا كان يَرجَع مِن كَتَل المُلوك، و بارَكو.</verse>
				<verse number="2">و إِبْرَاهِيم أدّا ليهو العُشُر مِن كُلّو حاجَه. و مَعنى إسمو في الأوَّل: ”مَلِك البِر،“ و بَعدين كَمان: ”مَلِك ساليم،“ يَعني: ”مَلِك السَّلام.“</verse>
				<verse number="3">و هو بِدون أبو ولّا أُم و بِدون حِساب الجّيل و ما عِندو بِدايَة أيام ولّا نِهايَة حَياة. لَكِن هو زي إبن الله و بِستَنّى قَسّيس لِلأبَد.</verse>
				<verse number="4">و شوفو كيف الرّاجِل دا كان أكبَر، عَشان إِبْرَاهِيم، رَئيس الأبَهات، أدّاهو عُشُر مِن النِّهاب.</verse>
				<verse number="5">و بِالحَق، مِن أولاد لَاوِي، البِقو قُسُس، هُم عِندَهُم أمر حَسَب القانون أن ياخُدو العُشُر مِن النّاس، يَعني، مِن أخوانُم، مَعَ إنَّهُم إتوَلَدو مِن إِبْرَاهِيم.</verse>
				<verse number="6">و لَكِن الرّاجِل دا ما مِن أولاد لَاوِي، و هو أخَد العُشُر مِن إِبْرَاهِيم، و بارَك الكان عِندو الوُعود.</verse>
				<verse number="7">و بِدون شَك الأصغَر ياخُد البَرَكَه مِن الأكبَر.</verse>
				<verse number="8">و هِنا، رُجال بِموتو ياخُدو العُشُر. و لَكِن هِناك، هو البِشهَدو ليهو إنّو حَي يَاخُدوهو.</verse>
				<verse number="9">و يِمكِن يَقولو: لَاوِي نَفسو، الأخَد العُشُر، هو أدّا العُشُر في إِبْرَاهِيم.</verse>
				<verse number="10">عَلَشان لَاوِي كان لِسَّع في صُلب أبوهو إِبْرَاهِيم لَمّا مَلكِصادَق قابَل إِبْرَاهِيم.</verse>
				<verse number="11">الله أدّا القانون لِلنّاس عَلى أساس تَرتيب قُسُس لَاوِي. و إذا شُغل قُسُس لَاوِي كان كامِل، لِشِنو كان في إحتِياج لِقَسّيس يَقوم مِن تَرتيب مَلكِصادَق، و مُش مِن تَرتيب هارون؟</verse>
				<verse number="12">عَشان إذا يَغَيِّرو تَرتيب القُسُس، لازِم يَغَيِّرو القانون كَمان.</verse>
				<verse number="13">و هو، الإتكَلَّم كِدا عَنّو، كان مِن قَبيلَه تانيَه. و ما في واحِد مِن القَبيلَه دي العَمَل خِدمَة المَضبَح.</verse>
				<verse number="14">و دا باين إنّو رَبَّنا طَلَع مِن قَبيلَة يَهُوذَا، و مُوسَى ما قال أي حاجَه القَبيلَه دي بِخُصوص القُسُس.</verse>
				<verse number="15">و الحاجَه دي تَبَيِّن أكتَر بِكَتير إذا قَسّيس تاني زي مَلكِصادَق يَقوم.</verse>
				<verse number="16">و هو بِقى قَسّيس، مُش عَلى أساس قانون و أمر جِسمي، عَلى أساس قُوَّة حَياة ما عِندَها نِهايَه.</verse>
				<verse number="17">عَشان الكِتاب شهَد ليهو: ”إنتَ قَسّيس لِلأبَد، زي التَّرتيب بِتاع مَلكِصادَق.“</verse>
				<verse number="18">و كِدا، وَقَّفو الأمر الكان مِن قُبّال، عَشان كان ضَعيف و ما عِندو فايدَه.</verse>
				<verse number="19">عَشان القانون ما عَمَل أي شي كامِل. لَكِن رَجاء أحسَن جا، و بيهو نَقَرِّب لِلَّه.</verse>
				<verse number="20">و دا ما كان بِدون حَلَف.</verse>
				<verse number="21">و التّانيين ديل بِقو قُسُس بِدون حَلَف، لَكِن هو بِقى قَسّيس بِحَلَف لَمّا الله قال ليهو: ”الرَّب حَلَف و ما بِغَيِّر فِكرو، إنتَ قَسّيس لِلأبَد.“</verse>
				<verse number="22">و بِقَدُر دا، يَسُوع بِقى مَسؤول عَشان يَكَمِّل إتِّفاق أحسَن.</verse>
				<verse number="23">و بِالحَق، القُسُس ديل كانو كَتيرين، عَشان هُم ماتو و ما قِدِرو يِستَمِرّو في الخِدمَه.</verse>
				<verse number="24">لَكِن عَلَشان يَسُوع يَعيش لِلأبَد، هو عِندو تَرتيب قَسّيس الما يَدّيهو لِتاني.</verse>
				<verse number="25">عَلَشان كِدا، هو بِقدَر يَخَلِّص بِالتَّمام ديل اليَقَرِّبو بيهو لِلَّه، عَلَشان هو دايماً يَعيش عَشان يِتوَسَّط ليهُم.</verse>
				<verse number="26">عَشان رَئيس قُسُس زي دا موافِق لينا. هو قُدّوس و بِدون لوم و نَضيف و مَفَرَّق مِن الخاطيين و مَرفوع أعلى مِن السَّماوات.</verse>
				<verse number="27">و مُش زي رؤساء القُسُس ديل، هو ما عِندو إحتِياج أن يَقَدِّم كُلّو يوم ضَبايح عَن خَطاياهو في الأوَّل، و بَعدين عَن خَطايا النّاس. هو عَمَل دا مَرَّه واحدَه لَمّا قَدَّم نَفسو.</verse>
				<verse number="28">عَشان القانون يَختار رُجال ضَعيفين يَكونو رؤساء القُسُس. و لَكِن كِلمَة الحَلَف، الجّا بَعَد القانون، إختار إبن، و هو بِقى كامِل لِلأبَد.</verse>
			</chapter>
			<chapter number="8">
				<verse number="1">و راس الكَلام، دا هو: نِحنا عِندَنا رَئيس قُسُس زي دا، و هو قَنَّب عَن يَمين كُرسي الله العَظيم في السَّما.</verse>
				<verse number="2">و هو بِخدِم في الحاجات المُقَدَّسَه و الخيمَه الحَقيقيَه القَوَّمو الرَّب، مُش زول.</verse>
				<verse number="3">عَشان كُلّو رَئيس قُسُس مُختار عَشان يَقَدِّم تَقدِمات و ضَبايح. و عَلَشان كِدا، كان ضَروري ليهو كَمان يَكون عِندو حاجَه عَشان يَقَدِّما.</verse>
				<verse number="4">و إذا هو كان عَلى الأرض، هو ما كان بِكون قَسّيس، عَشان في رُجال البِقَدِّمو التَّقدِمات حَسَب القانون.</verse>
				<verse number="5">و هُم بِخدِمو صورَه و ضُل الحاجات الفي السَّما. و زي دا، هو حَزَّر مُوسَى لَمّا هو قَرَّب يَعمِل الخيمَه و قال: ”شوف عَشان تَسَوّي كُلّو حاجَه زي الصّورَه الوَرّيتا ليك في الجَّبَل.“</verse>
				<verse number="6">و لَكِن هَسَّع المَسيح حَصَّل عَلى خِدمَه أحسَن بِكَتير عَشان بِالحَق، هو وَسيط لِإتِّفاق أحسَن و أساسو عَلى وُعود أحسَن.</verse>
				<verse number="7">عَشان إذا الإتِّفاق الأوَّل كان بِدون غَلَط، ما كانو فَتَّشو عَلى تاني.</verse>
				<verse number="8">لَكِن الله لِقى غَلَط فيهُم و قال: ”شوف! الأيام جايَه، يَقول الرَّب، لَمّا أنا بَعمِل إتِّفاق جَديد مَعَ أهل بيت إِسْرَائِيل و مَعَ أهل بيت يَهُوذَا.</verse>
				<verse number="9">مُش زي الإتِّفاق العَمَلتَ مَعَ أبَهاتُم لَمّا مَسَكتُم بِإيدُم عَشان أمَرِّقُم مِن أرض مَصر. عَلَشان هُم ما إستَمَرّو في إتِفاقي، و أنا ما خَلّيت بالي ليهُم، يَقول الرَّب.</verse>
				<verse number="10">أهو دا الإتِّفاق الأنا بَتَّفِق مَعَ أهل بيت إِسْرَائِيل بَعَد الأيام ديلاك، يَقول الرَّب. أنا بَخُت قَوانيني في عُقولُم، و بَكتِبا عَلى قُلوبُم. و بَكون ليهُم الله، و هُم بِكونو لَي شَعب.</verse>
				<verse number="11">و هُم ما بِعَلِّمو كُلّو واحِد جارو ولّا كُلّو واحِد أخوهو، و بِقولو: أعرِف الرَّب، عَشان كُلُّهُم بِيِعرِفوني، مِن الصُّغار لِلكُبار.</verse>
				<verse number="12">أنا بَكون رَحيم عَلى ذُنوبُم و أنا أبَداً ما بَتزَكَّر خَطاياهم بَعَد دا.“</verse>
				<verse number="13">و لَمّا يَقول: إتِّفاق جَديد، هو عَمَل الأوَّل قَديم. و الحاجَه البِقَت قَديمَه و عِندَها مُدَّه طَويلَه، بَعَد شوَيَه بِتفوت.</verse>
			</chapter>
			<chapter number="9">
				<verse number="1">و الإتِّفاق الأوَّل كان عِندو قَوانين العِبادَه و المَحَل المُقَدَّس بِتاع الدُّنيا.</verse>
				<verse number="2">و هُم جَهَّزو الخيمَه، الغُرفَه البَرَّه إسِما، المَحَل القُدّوس. و كان فيهو طَرَبيزَة اللَّمبَه و طَرَبيزَه فوقا عيش التَّقدِمَه.</verse>
				<verse number="3">و بِوَرا السِّتارَه في غُرفَه تانيَه إسِما، قُدُس الأقداس،</verse>
				<verse number="4">و فيهو مَضبَح البَخور مِن دَهَب و تابوت الإتِّفاق، المُغَطّى مِن كُلّو جَمب بِالدَّهَب. و فيهو حَلَّه مِن الدَّهَب، فيها المَنّا، و عَصايَه هارون الجّابَت أوراق، و لوح الإتِّفاق.</verse>
				<verse number="5">و مِن فوق التّابوت، كَروبيم المَجد يَضَلِّلو كُرسي الرَّحمَه. و هَسَّع ما نَقدَر نِتكَلَّم عَن الحاجات دي مِن اوَّلا لِآخِرا.</verse>
				<verse number="6">و لَمّا جَهَّزو كُلّو حاجَه زي دا، القُسُس كانو بِدخُلو لِلخيمَه الفي بَرَّه دايماً عَشان يَعمِلو الخِدمَه.</verse>
				<verse number="7">لَكِن رَئيس القُسُس بَس كان بِدخُل المَحَل التّاني، مَرَّه واحدَه في السَّنَه. و هو ما دَخَل بِدون دَم، الهو قَدَّمو عَن نَفسو و عَن خَطايا النّاس العَمَلوها بِدون مَعرِفَه.</verse>
				<verse number="8">و كِدا، الرّوح القُدُس كان بِوَرّي إنّو الطَّرِيق لِقُدُس الأقداس ما كان مَفتوح، ما دام الخيمَه الفي بَرَّه لِسَّع واقِفَه.</verse>
				<verse number="9">و دا مَثَل لِلوَكِت الحاضِر، البِوَرّي إنّو الهَدايا و الضَّبايح الهُم قَدَّموها ما قِدِرو يَعمِلو ضَمير الزّول اليَخدِم كامِل.</verse>
				<verse number="10">و هُم قَوانين جِسميَّه بَس عَن أكِل و شُرُب و غَسيل مُختَلِف، و يَشتَغِلو بيهُم لِغايَة وَكِت التَّرتيب الجَّديد.</verse>
				<verse number="11">لَكِن المَسيح جا رَئيس قُسُس لِلحاجات الكوَيسَه الفي هَسَّع، بِالخيمَه الأكبَر و الأكمَل. و الخيمَه دي ما مَعمولَه بِإيد زول، يَعني مُش مِن الخَليقَه دي.</verse>
				<verse number="12">هو ما دَخَل بِدَم غَنَم و عُجول، لَكِن بِدَم نَفسو مَرَّه واحدَه لِقُدُس الأقداس، و جاب لينا فِداء أبَدي.</verse>
				<verse number="13">و يَرُشّو دَم غَنَم و تيران و رَماد عِجلَه عَلى البِقو وَسخانين عَلَشان يَقَدِّسُم لِنَضافَة الجِّسِم.</verse>
				<verse number="14">و عَلَشان دا الحَق، كَم بِالأكتَر دَم المَسيح عَمَل لينا! هو قَدَّم نَفسو لِلَّه بِالرّوح الأبَدي بِدون عيب. و دَمّو بِنَضِّف ضَمايرنا مِن الأعمال المَيِّتَه عَشان نَخدِم الله الحَي.</verse>
				<verse number="15">و عَلَشان كِدا، المَسيح وَسيط إتِّفاق جَديد، عَشان هُم، المُختارين بِقبَلو الميراث الأبَدي المَوعود. و دا بِكون كِدا عَلَشان هو مات لِفِداء الخَطايا العَمَلوها تِحِت الإتِّفاق الأوَّل.</verse>
				<verse number="16">و لَمّا تَكون في وَصيَه، لازِم يَثَبِّتوها بِموت الواحِد العَمَلا.</verse>
				<verse number="17">عَشان الوَصيَه عِندَها قُوَّه بَس إذا واحِد يَموت، و ما بِكون عِندَها قُوَّه أبَداً وَكِت ما الواحِد العَمَلا بِعِيش.</verse>
				<verse number="18">عَلَشان كِدا، الإتِّفاق الأوَّل ما بِقى ثابِت بِدون دَم.</verse>
				<verse number="19">في الأوَّل مُوسَى كَلَّم كُل النّاس بِكُلّو أمر في القانون. و بَعَد دا هو أخَد دَم العُجول و الغَنَم، مَعَ مويَه و صوف أحمَر و زوفا. و رَشّاها عَلى الكِتاب زاتو و عَلى كُل النّاس.</verse>
				<verse number="20">و هو قال: ”دا هو دَم الإتِّفاق الأمَركُم بيهو الله.“</verse>
				<verse number="21">و زي دا، هو رَشَّ الدَّم عَلى الخيمَه و عَلى كُلّو حاجات الخِدمَه.</verse>
				<verse number="22">و بِحَسَب القانون يَنَضِّفو كُل الحاجات تَقريباً بِالدَّم. و إذا ما يَكُبّو الدَّم، ما بِكون في غُفران.</verse>
				<verse number="23">عَلَشان كِدا، كان لازِم يَنَضِّفو صُوَر الحاجات الفي السَّما بِالضَّبايح ديل. و لَكِن يَنَضِّفو الحاجات الفي السَّما زاتا بِضَبايح أحسَن مِن ديل.</verse>
				<verse number="24">عَشان المَسيح ما دَخَل لِقُدُس الأقداس المَعمول بِالنّاس، و دا صورَة الحاجات الحَقيقيَه. لَكِن هو دَخَل لِلسَّما عَشان يَظهَر قِدّام وَش الله فِشانّا.</verse>
				<verse number="25">و ما عَشان هو يَقَدِّم نَفسو مَرّات كَتيرَه زي ما رَئيس القُسُس بِدخُل قُدُس الأقداس كُلّو سَنَه بِدَم مُش حَقّو.</verse>
				<verse number="26">عَشان إذا كِدا، المَسيح كان لازِم يَتعَب مَرّات كَتيرَه مِن خَليقَة الدُّنيا. لَكِن هَسَّع هو ظَهَر مَرَّه واحدَه في نِهايَة الزَّمَن عَشان يَوَقِّف الخَطيَّه بِضَبيحَة نَفسو.</verse>
				<verse number="27">و مُعَيَّن لِلنّاس أن يَموتو مَرَّه واحدَه. و بَعَد دا يَكون الحُكم.</verse>
				<verse number="28">و زي دا كَمان، المَسيح كان مَقَدَّم مَرَّه واحدَه عَشان يَشيل خَطايا ناس كُتار. و هو بِظهَر مَرَّه تانيَه، مُش عَلَشان يَشيل الخَطيَّه، لَكِن عَشان يَخَلِّصُم البِستَنّوهو.</verse>
			</chapter>
			<chapter number="10">
				<verse number="1">و القانون عِندو ضُل الحاجات الكوَيسَه الجّايَه، و ما صورَة الحاجات بِزاتا. و هُم كانو بِقَدِّمو الضَّبايح ديل دايماً كُلّو سَنَه. و لَكِن ما مُمكِن أبَداً يَعمِلُم كامِلين، هُم البِقَرِّبو عَشان يَعبُدو.</verse>
				<verse number="2">و إذا دا كان مُمكِن، ما كانو وَقَفو يَقَدِّموها؟ و عَلَشان البِيَعبُدو بِقو نُضاف مَرَّه واحدَه، هُم بَعَد دا ما بِكونو عِندَهُم ضَمير عَن خَطايا.</verse>
				<verse number="3">لَكِن في الضَّبايح ديل، يِتذَكَّرو الخَطايا كُلّو سَنَه.</verse>
				<verse number="4">عَشان مُش مُمكِن أن دَم التّيران و الغَنَم يَشيلو الخَطايا.</verse>
				<verse number="5">عَلَشان كِدا لَمّا المَسيح جا لِلدُّنيا، هو قال: ”إنتَ ما كُنتَ عاوِز ضَبيحَه و تَقدِمَه، لَكِن جَهَّزتَ لَي جِسم.</verse>
				<verse number="6">إنتَ ما كُنتَ مَبسوط مِن ضَبايح مَحروقَه و مِن ضَبايح الخَطيَّه.</verse>
				<verse number="7">في الوَكِت دا، أنا قُلتَ: ’شوف! أنا جيت زي ما مَكتوب عَنّي في الكِتاب عَشان أعمِل إرادَتَك، يا الله.“</verse>
				<verse number="8">في الأوَّل هو قال: ”إنتَ ما كُنتَ عاوِز ضَبايح و تَقدِمات، و ضَبايح مَحروقَه و ضَبايح لِلخَطيَّه، و إنتَ ما كُنتَ مَبسوط مِنَّها.“ و هو قال كِدا مَعَ أنَّ هُم يَقَدِّموها حَسَب القانون.</verse>
				<verse number="9">و بَعَد دا هو قال: ”شوف! أنا جيت عَشان أعمِل إرادَتَك.“ هو يَشيل الأوَّل عَشان يَثَبِّت التّاني.</verse>
				<verse number="10">و بِالإرادَه دي، نِحنا بِقينا مُقَدَّسين بِتَقدِمَة جِسم يَسُوع المَسيح مَرَّه واحدَه.</verse>
				<verse number="11">و كُلّو قَسّيس بِقيف كُلّو يوم و بِخدِم. و بِقَدِّم مَرّات كَتيرَه الضَّبايح ديل زاتا. لَكِن الضَّبايح ديل ما بِقدَرو يَشيلو الخَطايا أبَداً.</verse>
				<verse number="12">لَكِن القَسِّيس دا، بَعَد ما قَدَّم عَن الخَطايا ضَبيحَه واحدَه لِلأبَد، هو قَنَّب عَن يَمين الله.</verse>
				<verse number="13">و مِن الوَكِت دا، هو بِنتَظِر لِغايَة ما الله يَعمِل عُدوانو بَمبَر لِكِرعينو.</verse>
				<verse number="14">عَشان بِتَقدِمَه واحدَه هو عَمَلُم كامِلين لِلأبَد، ديل الهو قاعِد يَقَدِّسُم.</verse>
				<verse number="15">و الرّوح القُدُس يَشهَد لينا بِدا كَمان، بَعَد ما هو قال:</verse>
				<verse number="16">”أهو دا الإتِّفاق الأنا بَعمِل مَعاهُم بَعَد الأيام ديل، يَقول الرَّب. أنا بَخُت قَوانيني في قُلوبُم، و بَكتِبا في عُقولُم.“</verse>
				<verse number="17">”و أنا أبَداً ما بَتزَكَّر خَطاياهم و ذُنوبُم بَعَد دا.“</verse>
				<verse number="18">و لَمّا الخَطايا كانَت مَغفورَه، ما بِتكون في تَقدِمَه عَن الخَطيَّه بَعَد دا.</verse>
				<verse number="19">عَلَشان كِدا، يا أخوان، عِندَنا تأكيد عَشان نَدخُل لِقُدُس الأقداس بِدَم يَسُوع.</verse>
				<verse number="20">هو فَتَح لينا طَريق حَي و جَديد بِالسِّتارَه، يَعني، جِسمو.</verse>
				<verse number="21">و عِندَنا قَسّيس كَبير عَلى أهل بيت الله.</verse>
				<verse number="22">عَلَشان كِدا، خَلّونا نَقَرِّب بِقَلِب أمين و في كُلّو تأكيد الإيمان، و قُلوبنا مَرشوشَه عَشان يَنَضِّفنا مِن ضَمير بَطّال و أجسامنا مَغسولين بِمويَه نَضيفَه.</verse>
				<verse number="23">و خَلّونا نَمسِك بِشَهادَة الرَّجاء ثابِتين، عَشان هو الوَعَدنا أمين.</verse>
				<verse number="24">و خَلّونا نَفتَكِّر بَعَضَنا في بَعض عَشان نَحَرِّك لِلمَحَبَّه و الأعمال الطَّيبَه،</verse>
				<verse number="25">و ما نَسيب إجتِماعنا سَوا زي ما بَعض مِن النّاس عِندَهُم عادَه. لَكِن خَلّونا نَشَجِّع بَعَضَنا بَعض و بِالزِّيادَه بِقَدُر ما تَشوفو اليوم يَقَرِّب.</verse>
				<verse number="26">عَشان إذا نَعمِل الخَطيَّه بِإرَادَتنا بَعَد ما قِبِلنا مَعرِفَة الحَق، بَعَد دا ما في ضَبيحَه عَن الخَطايا.</verse>
				<verse number="27">لَكِن نِستَنّا بِخوف شَديد لِلحُكم، و زَعل نار بِتاكُل عُدوان الله.</verse>
				<verse number="28">أي واحِد الأبى قانون مُوسَى مات بِدون رَحمَه عَلى شَهادَة إتنين ولّا تلاتَه ناس.</verse>
				<verse number="29">و شِنو بِكون لِلزّول الدّاس إبن الله تِحِت رِجلينو، و إفتَكَر الإتِّفاق القَدَّسو حاجَه وَسخانَه، و شَتَم روح النِّعمَه؟ فَكِّرو كيف هو يِستَحِق جِزا أشَدّا!</verse>
				<verse number="30">عَشان نِحنا نَعرِفو القال: ”لَي الإنتِقام، أنا بَدفَع.“ و كَمان: ”الرَّب بِيَحكُم شَعبو.“</verse>
				<verse number="31">الوقوع في إيدين الله حاجَه مُخيفَه.</verse>
				<verse number="32">لَكِن إتزَكَّرو الأيام الفاتَت. في الوَكِت داك بَعَد ما قِبِلتو النّور، كان عِندَكُم صَبر عَلى حَرب صَعب مَعَ أتعاب.</verse>
				<verse number="33">مَرَّه شَتَموكُم قِدّام النّاس و طَرَدوكُم، و تاني مَرَّه بِقيتو شُرَكا ديل الكانو مَطرودين زي دا.</verse>
				<verse number="34">و إنتو تِعِبتو سَوا مَعَ المَحبوسين، و لَمّا مَسَكو بُضاعَتكُم بِقُوَّه، إنتو قِبِلتو دا بِفَرَح، عَلَشان إنتو نُفوسكُم عِرِفتو عِندَكُم مال أحسَن البِستَمِر.</verse>
				<verse number="35">و عَلَشان كِدا، ما تَرمو عَنكُم تأكيدكُم العِندو أُجرَه كَبيرَه.</verse>
				<verse number="36">إنتو تَحتاجو لِلصَّبر، حَتّى إذا عَمَلتو إرادَة الله، بِتَقبَلو الوَعد.</verse>
				<verse number="37">”عَشان بَعَد شوَيَه، هو الجّاي بِجي، و ما بِتأخَّر.</verse>
				<verse number="38">لَكِن الإنسان البار، بِعِيش بِالإيمان. و إذا هو رَجَع لِوَرا، نَفسي ما بِكون مَبسوط مِنّو.“</verse>
				<verse number="39">و لَكِن نِحنا ما مِن النّاس اليَرجَعو لِوَرا لِلخَراب، لَكِن نِحنا مِن النّاس البِآمِنو لِخَلاص النَّفس.</verse>
			</chapter>
			<chapter number="11">
				<verse number="1">و الإيمان هو التّأكيد بِالحاجات العِندَنا رَجاء ليهُم، و بيّنَة الحاجات الما شُفناهُم.</verse>
				<verse number="2">عَشان في دا الله شِهِد لِلأبَهات.</verse>
				<verse number="3">بِالإيمان بِنَفهَم أن الدُّنيا كانَت مَخلوقَه بِكِلمَة الله. و عَلَشان كِدا، الحاجات النَّشوفا ما كانَت مَعمولَه بِالحاجات اليَظهَرو.</verse>
				<verse number="4">بِالإيمان هابيل قَدَّم لِلَّه ضَبيحَه أحسَن مِن قايين. بِالإيمان كان مَشهود ليهو إنَّهو راجِل بار، عَشان الله شِهِد لِتَقدِمَتو. و بيهو كَمان هو لِسَّع يتكَلَّم و لَو هو مات.</verse>
				<verse number="5">بِالإيمان أَخْنُوخ ما شاف الموت، عَشان شالوهو لِلسَّما. و ما قِدِرو يَلقوهو، عَلَشان الله شالو. عَشان قُبّال ما شالوهو، كانَت عِندو الشَّهادَه إنّو بَسَط الله.</verse>
				<verse number="6">و بِدون إيمان ما مُمكِن نَبسِط الله. عَشان أي زول اليَقَرِّب لِلَّه لازِم يآمِن هو مَوجود و هو بِدّي أُجرَه ليهُم اليَطلُبوهو.</verse>
				<verse number="7">بِالإيمان نُوح، لَمّا الله حَزَّرو عَن الحاجات الهو لِسَّع ما شافُم، خاف و بَنى المُركَب الكَبيرَه لِخَلاص أهلو. و بيهو هو حَكَم عَلى الدُّنيا و بِقى وارِث لِلبِر البِالإيمان.</verse>
				<verse number="8">بِالإيمان إِبْرَاهِيم، لَمّا الله ناداهو، طاع عَشان يَمرُق لِلمَحَل الهو ماشي ياخُدو ميراث. و هو مَرَق و ما عارِف هو ماشي وين.</verse>
				<verse number="9">بِالإيمان هو سَكَن في أرض الوَعد، زي ما هو غَريب. هو سَكَن في خيام مَعَ إِسْحَاق و يَعْقُوب، الوُرّاث مَعاهو لِنَفس الوَعد.</verse>
				<verse number="10">عَشان هو إنتَظَر المَدينَه العِندَها الأساسات، و الله عَمَلا و بَناها.</verse>
				<verse number="11">بِالإيمان سَارَه نَفسا كَمان قِبِلَت قُوَّه عَشان تَحمَل وَلَد بَعَد ما بِقَت عَجوزَه عَلَشان هي حَسبَتو أمين، هو الوَعد بِدا.</verse>
				<verse number="12">و عَلَشان كِدا، مِن واحِد، و هو زي المَيِّت، إتوَلَد أولاد كَتيرين زي نِجوم السَّما و زي الرَّملَه عَلى طَرَف البَحَر الما نَقدَر نَعِدّا.</verse>
				<verse number="13">و ديل كُلُّهُم ماتو في الإيمان. و هُم ما قِبِلو الوُعود، لَكِن شافوها و سَلَّمو عَليها مِن بَعيد. و إعتَرَفو بِأنَّ هُم غَريبين و ضُيوف ساكِنين عَلى الأرض.</verse>
				<verse number="14">و النّاس البِقولو حاجات زي دي يَبَيِّنو هُم يَطلُبو وَطَن.</verse>
				<verse number="15">و إذا إتزَكَّرو الوَطَن الهُم مَرَقو مِنّو، كانَت عِندَهُم فُرصَه لِلرُّجوع.</verse>
				<verse number="16">لَكِن هَسَّع هُم بِدورو وَطَن أحسَن، يَعني الفي السَّما. و عَلَشان كِدا، الله ما يَكون خَجلان لَمّا هُم يَسَمّوهو إلَهُم، عَشان هو جَهَّز ليهُم مَدينَه.</verse>
				<verse number="17">بِالإيمان إِبْرَاهِيم، لَمّا الله إمتَحَنو، قَدَّم إِسْحَاق. هو، القِبِل الوُعود، بَدا يَقَدِّم وَلَدو الوَحَيد،</verse>
				<verse number="18">مَعَ إنّو الله قال ليهو: ”بِإِسْحَاق أولادَك بِجو.“</verse>
				<verse number="19">إِبْرَاهِيم حَسَب أن الله عِندو قُدرَه يَقَوِّمو مِن بين المَيِّتين. و بِالحَق، هو في صورَه قِبِل إِسْحَاق مِن بين المَيِّتين.</verse>
				<verse number="20">بِالإيمان كَمان إِسْحَاق بارَك يَعْقُوب و عِيسُو عَن الحاجات الجّايَه.</verse>
				<verse number="21">بِالإيمان يَعْقُوب، لَمّا كان بِموت، بارَك كُلّو واحِد مِن وَلَدين يُوسِف. و هو إنتَكَل عَلى راس عَصاهو و صَلّى.</verse>
				<verse number="22">بِالإيمان يُوسِف، لَمّا قَرَّب لِلموت، زَكَّر كيف بَني إِسْرَائِيل بِيَطلَعو، و أدّا أمر عَن عِضامو.</verse>
				<verse number="23">بِالإيمان والِدين مُوسَى دَسّوهو تلاتَه شُهور بَعَد ما إتوَلَد، عَلَشانُم شافو إنّو وَلَد جَميل. و هُم ما خافو مِن أمر المَلِك.</verse>
				<verse number="24">بِالإيمان مُوسَى، لَمّا كِبِر، أبى يَخَلّي النّاس يَقولو هو وَلَد بِت فِرعون.</verse>
				<verse number="25">هو إختار يَكون مَظلوم مَعَ شَعب الله بَدَل أن يَكون مَبسوط لِوَكِت بِسُرور الخَطيَّه.</verse>
				<verse number="26">و هو حَسَب لوم المَسيح غِنى أكبَر مِن كُنوز مَصر، عَلَشانو كان يِستَنّى لِلأُجرَه.</verse>
				<verse number="27">بِالإيمان مُوسَى ساب مَصر، و ما كان خايِف مِن زَعل المَلِك. عَلَشان هو إتحَمَّل زي البِشوفو الما مُمكِن يَشوفو.</verse>
				<verse number="28">بِالإيمان هو عَمَل الفِصَح و رَشَّ الدَّم، عَلَشان البِخرَب ما يَلمَس المَولودين في الأوَّل.</verse>
				<verse number="29">بِالإيمان النّاس مَرّو بِالبَحَر الأحمَر زي في أرض يابِسَه. لَكِن، لَمّا ناس مَصر جَرَّبو يَعمِلو كِدا، هُم ماتو في المويَه.</verse>
				<verse number="30">بِالإيمان حيطات أَرِيحَا وَقَعو بَعَد ما مَشو حَواليهُم سَبعَة أيام.</verse>
				<verse number="31">بِالإيمان رَاحَاب الزّانيَه ما ماتَت مَعاهُم الما طاعو، عَلَشان هي قِبلو بِسَلام الرُّجال الجّو بِالسِّر عَشان يَشوفو البَلَد.</verse>
				<verse number="32">و بَقول شِنو زِيادَه؟ عَشان أنا ما عِندي وَكِت كِفايَه أكَلِّمكُم عَن جِدعون و باراك و شَمْشُون و يَفتاح و دَاوُد و صَمُوئِيل و الأنبياء.</verse>
				<verse number="33">بِالإيمان هُم غَلَبو مَمالِك، عَمَلو البِر، و قِبلو الوُعود. هُم قَفَلو خُشوم الأُسود،</verse>
				<verse number="34">و بَطَّلو قُوَّة النّار، و هَرَبو مِن الموت بِالسّيف. و هُم كانو ضَعيفين و بِقو شُداد، و بِقو أشَد في الحَرب، و غَلَبو جُيوش الغَريبين.</verse>
				<verse number="35">و رَجَّعو لِنِسوان أهلم الماتو و قامو مِن بين المَيِّتين. و تانيين إتعَذَّبو و ما قِبلو الفِداء، عَشان يَحَصِّلو عَلى قيامَه أحسَن.</verse>
				<verse number="36">و جَرَّبو تانيين بِالشَّتايِم و الجَّلد، حَتّى الجَّنازِير و السِّجِن كَمان.</verse>
				<verse number="37">و رَموهُم بِالحُجار، و جَرَّبوهُم، و قَطَعوهُم في الوَسِط، و كَتَلوهُم بِالسّيف. هُم مَشو هِنا و هِناك في جُلود الخِرفان و الغَنَم، و كانو مُحتاجين و مَطرودين و مَظلومين.</verse>
				<verse number="38">و الدُّنيا ما كانَت مُستَحِقَّه ليهُم. هُم أتفَرتَقو في المَحَلّات الفي بَرَّه و الجِّبال، و المَغاوير و الحُفَر الفي الأرض.</verse>
				<verse number="39">و ديل كُلَّهُم كانو عِندَهُم شَهادَه بِالإيمان، لَكِن ما قِبلو الوُعود.</verse>
				<verse number="40">عَشان الله جَهَّز لينا حاجَه أحسَن، عَلَشان هُم ما بِكونو كامِلين بِدونَنا.</verse>
			</chapter>
			<chapter number="12">
				<verse number="1">و عَلَشان في حَوَلينا سِحابَه كَبيرَه زي دي مِن الشّاهِدين، خَلّونا نَرمي مِنَّنا كُلّو حِمِل و الخَطيَّه البِتضَيقنا بِالسُّرعَه. و خَلّونا نَجري بِالصَّبر السَّبَق المَختوت قِدّامنا.</verse>
				<verse number="2">خَلّونا نَعاين لِيَسُوع، رَئيس الإيمان و البِكَمِّلو. هو فِشان الفَرَح المَختوت قِدّامو، إتحَمَّل الصَّليب و إحتَقَر الخَجَل، و قَنَّب عَن يَمين كُرسي الله.</verse>
				<verse number="3">و فَكِّرو فيهو الإتحَمَّل عَداوَه زي دي لِنَفسو مِن الخاطيين، عَلَشان ما تَبقو تَعبانين في نُفوسكُم و تَقولو ما في فايدَه.</verse>
				<verse number="4">عَشان في الحَرب بِتاعكُم ضِد الخَطيَّه، إنتو لِسَّع ما قاوَمتو حَتّى الدَّم.</verse>
				<verse number="5">نِسيتو كِلمَة الشَّجاعَه اليتكَلَّم مَعاكُم زي أولاد: ”يا وَلَدي، ما تَحتَقِر تأديب الرَّب، و ما تَكونو ضَعيفين في الرَّجاء لَمّا يَوَبِّخَك.</verse>
				<verse number="6">عَشان الرَّب يأدِّب البِحِبّو، و يَجلِد كُلّو وَلَد الهو يَقبَلو.“</verse>
				<verse number="7">إتحَمَّلو التّأديب عَشان الله يَعامِلكُم زي أولاد. عَشان في أي وَلَد أبوهو ما يأدِّبو؟</verse>
				<verse number="8">لَكِن إذا إنتو بِدون تأديب، و الكُل يَشتَرِكو فيهو، إنتو أولاد زِنا و مُش أولاد بِالحَق.</verse>
				<verse number="9">و كَمان كُنّا عِندَنا أبَهات حَسَب الجِّسِم اليأدِّبونا، و إحتَرَمناهُم. و كَم بِالأكتَر لازِم نَطيع أبو الأرواح و نَعيش؟</verse>
				<verse number="10">و بِالحق أبَهاتنا أدَّبونا أيام قَليلَه زي ما هُم إفتَكَرو كوَيس. لَكِن الله يأدِّبنا لِفايدَتنا، عَلَشان نَشتَرِك في قَداسَتو.</verse>
				<verse number="11">و بِالحَق، في الوَكِت الحاضِر نَفتَكِر كُلّو تأديب ما لِلفَرَح، لَكِن لِلحُزن. لَكِن بَعدين هو بِجيب ثِمار البِر و السَّلام لِديل الإتعَلَّمو مِنّو.</verse>
				<verse number="12">عَلَشان كِدا، شَدِّدو الإيدين التَّعبانَه و الرَّكَبين الضَّعيفَه.</verse>
				<verse number="13">أعمِلو لِكِرعينكُم سِكَك عَديلَه، عَشان الأعرَج ما يَدَوِّر مِن السِّكَّه، لَكِن بَدَل مِن دا، هو يَشفي.</verse>
				<verse number="14">أتبَعو السَّلام مَعَ كُل النّاس و القَداسَه، عَلَشان ما في واحِد بِشوف الله بِدون القَداسَه.</verse>
				<verse number="15">شوفو كوَيس عَشان واحِد ما يَقَع مِن نِعمَة الله، و عَشان عِرق مِن قَلِب مُر ما يَقوم و يَكون سَبَب التَّعب، و ناس كُتار يِتوَسَّخو.</verse>
				<verse number="16">و شوفو عَشان واحِد ما يَكون زاني ولّا يَكون عِندو أفكار ضِد الله، زي عِيسُو الباع حَق البِكر بِتاعو لِأكلا واحدَه.</verse>
				<verse number="17">عَشان إنتو بِتَعرِفو كيف بَعَد دا، لَمّا كان عاوِز يورَث البَرَكَه، هو كان مَرفوض. و هو ما لِقى طَريق لِلتّوبَه، مَعَ إنّو طَلَبا بِالدِّموع.</verse>
				<verse number="18">عَشان إنتو ما قَرَّبتو لِجَبَل ما مُمكِن يَلمَسو، ولّا لِنار مَوَلَّعَه، ولّا لِغَمام، و ضُلُمَّه، و هَبوب،</verse>
				<verse number="19">ولّا لِصوت بوق، ولّا لِصوت كِلمات. و النّاس السِمِعوهو إترَجّوهو أن ما يَزيدو ليهُم كِلمَه واحدَه،</verse>
				<verse number="20">عَلَشانُم ما قِدرو يِتحَمَّلَو الأمر الهو أدّاهُم: ”إذا حَيوان يَلمَس الجَّبَل، لازِم يَرموهو بِحُجار.“</verse>
				<verse number="21">و المَنظَر كان مَخَوِّف حَتّى مُوسَى قال: ”أنا خايِف خوف شَديد خَلاص و بَرجِف.“</verse>
				<verse number="22">لَكِن إنتو قَرَبتو لِجَبَل صِهيون، لِمَدينَة الله الحَي، أُورُشَلِيم السَّماويَّه، و لِجَماعات عَشَرَة آلاف مِن المَلائكَه، و لِإجتِماع،</verse>
				<verse number="23">و لِكَنيسَة المَولودين في الأوَّل، أساميهُم مَكتوبَه في السَّما. و إنتو قَرَّبتو لِلَّه، قاضي كُل النّاس، و لِأرواح البارين البِقو كامِلين،</verse>
				<verse number="24">و لِيَسُوع وَسيط الإتِّفاق الجَّديد، و لِرَش الدَّم اليتكَلَّم حاجَه أحسَن مِن دَم هابيل.</verse>
				<verse number="25">و شوفو كوَيس عَشان ما تَرفُضو البِتكَلَّم. عَشان هُم ما قِدرو يَهرُبو لَمّا رَفَضوهو، الحَزَّرُم عَلى الأرض. و كَم بِالأكتَر نِحنا ما نَقدَر نَهرَب إذا نَرَجِّع عَنّو اليَحَزِّرنا مِن السَّما؟</verse>
				<verse number="26">و في الوَكِت داك صوتو هَز الأرض، لَكِن هَسَّع هو وَعَد و قال: ”مَرَّه تانيَه ما بَهِز الأرض بَس، لَكِن السَّما كَمان.“</verse>
				<verse number="27">و الكِلمات دي: ”مَرَّه تانيَه،“ يَعني يَشيل المُمكِن يَهِزّوها، زي الحاجات المَعمولَه، عَلَشان الما مُمكِن يَهِزّوها تِستَمِر.</verse>
				<verse number="28">عَلَشان كِدا، إذا نَقبَل مَلَكوت ما مُمكِن يَهِزّوها، خَلّونا نَشكُر الله. و خَلّونا نَقَدِّم لِلَّه خِدمَه مَقبولَه بِإحتِرام و خوف.</verse>
				<verse number="29">عَشان إلَهنا هو نار بِتاكُل.</verse>
			</chapter>
			<chapter number="13">
				<verse number="1">خَلّو مَحَبَّة الأخوان تِستَمِر.</verse>
				<verse number="2">و ما تَنسو تَقبَلو الغَريبين زي ضُيوف. عَلَشان بَعض مِن النّاس لَمّا عَمَلو كِدا، قِبلو مَلائكَه زي ضُيوف و هُم ما عِرفو.</verse>
				<verse number="3">إتزَكَّروهُم المَحبوسين، زي ما إنتو مَحبوسين مَعاهُم، و ديل المَظلومين زي ما إنتو كَمان مَظلومين.</verse>
				<verse number="4">خَلّي الزَّواج يَكون مُحتِرَم بِكُل النّاس. و الرّاجِل و المَرَه لازِم يَكونو أُمَنا. عَلَشان الله بِيَحكُم عَلى النّاس البيَعمِلو الزِّنا و الفُجّار.</verse>
				<verse number="5">أحفَظو حَياتكُم مِن مَحَبَّة القُروش، و كونو مَبسوطين مِن العِندَكُم. عَلَشان الله قال: ”أنا أبَداً ما بَسيبَك، و ما بَخَلّيك وَحدَك أبَداً.“</verse>
				<verse number="6">و عَلَشان كِدا، نَقدَر نَقول بِتأكيد: ”الرَّب مِساعِدي و أنا ما بَخاف. الزّول بِقدَر يَعمِل شِنو لَي؟“</verse>
				<verse number="7">إتزَكَّرو رؤساكُم الكَلَّموكُم بِكِلمَة الله. فَكِّرو في ثِمار حَياتُم، و خَلّو إيمانكُم يَكون زي إيمانُم.</verse>
				<verse number="8">يَسُوع المَسيح هو هو أُمبارِح، و النَّهار دا، و لِلأبَد.</verse>
				<verse number="9">ما تَخَلّو تَعاليم مُختَلِفَه و غَريبَه تَسوقكُم مِن الحَق. عَشان دا كوَيس إذا القَلِب يَكون ثابِت بِالنِّعمَه، مُش بِأكِل مَخصوص. و النّاس الأكَلوهو ما لِقو مِنّو فايدَه.</verse>
				<verse number="10">نِحنا عِندَنا مَضبَح، و البِخدِمو في الخيمَه ما عِندَهُم سُلطَه ياكُلو مِنّو.</verse>
				<verse number="11">و رَئيس القُسُس يَشيل دَم البَهايِم لِقُدُس الأقداس عَشان ضَبيحَه لِلخَطيَّه. لَكِن هُم حَرَقو الأجسام بَرَّه مِن مَحَل الخيام.</verse>
				<verse number="12">و عَلَشان كِدا، يَسُوع كَمان إتوَجَّع بَرَّه مِن باب المَدينَه، عَشان يَقَدِّس النّاس بِدَمّو.</verse>
				<verse number="13">كِدا، خَلّونا نَمرُق بَرَّه مِن مَحَل الخيام، حامِلين لومو.</verse>
				<verse number="14">عَشان ما عِندَنا هِنا مَدينَه مُستَمِرَّه، لَكِن نَطلُب المَدينَه الجّايَه.</verse>
				<verse number="15">عَلَشان كِدا، خَلّونا نَقَدِّم بِيَسُوع ضَبيحَة الحَمد لِلَّه في كُلّو وَكِت، يَعني ثِمار خُشومنا البِعتَرِفو بِإسمو.</verse>
				<verse number="16">لَكِن ما تَنسو تَعمِلو الخير، و تَشتَرِكو مَعَ التّانيين، عَشان ضَبايح زي دي تَبسِط الله.</verse>
				<verse number="17">طيعو رؤساكُم و كونو تِحِت سُلطَتُم. عَلَشانُم يَحرَسو عَلى نُفوسكُم زي ديل البِدّو حِساب. طيعوهُم عَلَشان شُغلُم بِكون بِفَرَح، مُش بِحُزن. عَشان إذا بِحُزن، ما في فايدَه ليكُم.</verse>
				<verse number="18">صَلّو فِشانّا. بِنَعرِف بِالحَق نِحنا عِندَنا ضَمير طَيب، و نِحنا عاوِزين نَعيش حَياة أمينَه في كُلّو حاجَه.</verse>
				<verse number="19">و بَطلُب ليكُم بِالأكتَر أن تَعمِلو دا، عَلَشان يَرَجِّعوني ليكُم بِالسُّرعَه.</verse>
				<verse number="20">و إلَه السَّلام قَوَّم مِن بين المَيِّتين رَبَّنا يَسُوع، راعي الخِرفان، العَظيم، بِدَم الإتِّفاق الأبَدي.</verse>
				<verse number="21">الله يَعمِلكُم كامِلين في كُلّو عَمَل طَيب عَشان تَعمِلو إرَادَتو. و هو يَشتَغِل فيكُم الحاجَه التَّبسِطو كَتير، بِيَسُوع المَسيح. و لِلمَسيح المَجد لِلأبَد. آمين.</verse>
				<verse number="22">بَسألكُم، يا أخوان، تِتحَمَّلو كِلمَة الشَّجاعَه، عَلَشان كَتَبتَ ليكُم جَواب صَغَيِر.</verse>
				<verse number="23">و أنا عاوِزكُم تَعرِفو، أخونا تِيمُوثَاوُس إتفَكّا مِن السِّجِن، و بِنشوفكُم سَوا إذا هو بِجي في وَكِت قَريب.</verse>
				<verse number="24">سَلِّمو عَلى كُلّو رؤساكُم و عَلى كُل القِدِّسين. و هُم المِن إيطاليَا يَسَلِّمو عَليكُم.</verse>
				<verse number="25">النِّعمَه مَعَ كُلُّكُم.</verse>
			</chapter>
		</book>
		<book number="59">
			<chapter number="1">
				<verse number="1">مِن يَعْقُوب خَدّام الله و الرَّب يَسُوع المَسيح، لِلإتناشَر قَبيلَه الإتَشَتَّتو بين الأُمَم. السَّلام.</verse>
				<verse number="2">أحسِبوهو كُلّو فَرَح، يا أخواني، وَكِت ما تَلقو تَجَارِب مُختَلِفَه.</verse>
				<verse number="3">عارِفين إمتِحان إيمانكُم يَجيب الصَّبر.</verse>
				<verse number="4">خَلّي يَكون لِلصَّبر عَمَل كامِل، عَلَشان تَكونو كاملين و تامين، ما ناقصين في حاجَه.</verse>
				<verse number="5">و إن كان واحِد يَحتاج لِحِكمَه، خَليهو يَسأل الله البِدّي لِكُل النّاس بِالكَرامَه. و الله ما يَلوم، و هو بِدّيهو.</verse>
				<verse number="6">لَكِن لازِم يَسأل بِإيمان، و ما بِشِك كُلّو كُلّو. أي واحِد البِشِك، هو زي موج البَحَر الريح تَهِبّو لِهِنا و لِهِناك و تَرميهو.</verse>
				<verse number="7">ما تَخَلّي الزّول داك يَفتِكِر هو بِقبَل حاجَه مِن الرَّب.</verse>
				<verse number="8">الرّاجِل العِندو فِكرَتين، هو ما ثابِت في كُلّو طُرُقو.</verse>
				<verse number="9">خَلّي الأخو المِسكين يَفرَح بِمَحَلّو العالي.</verse>
				<verse number="10">لَكِن خَلّي الغَني يَفرَح بِمَحَلّو الواطي، عَشان زي زَهرَة القَش هو بِفوت.</verse>
				<verse number="11">عَشان الشَّمِش تَطلَع بِحَرّا، و القَش يبَس، و زَهرَتو تَقَع، و جَمال مَنظَرا يَخسَر. و زي دا كَمان الغَني يَخسَر في وَسِط شُغلو.</verse>
				<verse number="12">مُبارَك الرّاجِل البِتحَمَّل التَجرِبَه. عَشان إذا مَرَّه بِالإمتِحان، هو بِقبَل تاج الحَياة الوَعَد بيهو الرَّب لِلنّاس البِحِبّوهو.</verse>
				<verse number="13">المُجَرَّب ما لازِم يَقول: ”الله يَجَرِّبني.“ عَشان الله ما يَقدَر يَكون مُجَرَّب بِالشَّر، و هو ما يَجَرِّب أي واحِد.</verse>
				<verse number="14">لَكِن كُلّو واحِد يِتجَرَّب إذا شَهوَتو تَجُرّو و تَغِشّو.</verse>
				<verse number="15">بَعدين الشَّهوَه إذا حِملَت تَجيب خَطيَّه. و الخَطيَّه لَمّا تَكبَر تَجيب الموت.</verse>
				<verse number="16">ما تَكونو مَغشوشين، يا أخواني المَحبوبين.</verse>
				<verse number="17">كُلّو هَدِيَّه طَيبَه، و كُلّو هَدِيَّه كاملَه، هي مِن فوق، و نازلَه مِن أبو الأنوار الما فيهو فَرَق ولّا ضُل مِن تَغيير.</verse>
				<verse number="18">مِن إرادَة نَفسو هو وَلَدنا بِكِلمَة الحَق عَشان نَكون أوَّل ثِمار مِن كُل الخَلَقو.</verse>
				<verse number="19">أعرِفو دا، يا أخواني المَحبوبين. خَلّي كُلّو زول يَكون قَوّام في السَمَع، بِشيش في الكَلام، بِشيش في الزَّعَل.</verse>
				<verse number="20">عَشان زَعَل الإنسان ما بيَعمِل بِر الله.</verse>
				<verse number="21">عَشان كِدا، أرمو مِنَّكُم كُلّو نَجاسَه و كَترَت شَر، و أقبَلو بِوَداعَه الكِلمَه المَزروعَه البِتَقدَر تَخَلِّص نُفوسكُم.</verse>
				<verse number="22">و لَكِن كونو عامِلين بِالكِلمَه، ما سامعين ليها بَس، و كِدا تَغِشّو نُفوسكُم.</verse>
				<verse number="23">إن كان واحِد بِسمَع لِلكِلمَه و ما بيَعمِل بيها، هو زي راجِل يَشوف وَشّو الطَّبيعي في مِرايا.</verse>
				<verse number="24">و هو يَشوف نَفسو و يَمشي، و بِسُرعَه يَنسى كيف هو كان.</verse>
				<verse number="25">لَكِن البِشوف في القانون الكامِل، قانون الحُرّيَّه، و بيَعمِلو و يِستَمِر فيهو، هو بِكون مُبارَك في عَمَلو، مُش هو البِسمَع و بَعدين بِنسى.</verse>
				<verse number="26">إذا واحِد يَفتَكِر نَفسو ديني، و هو ما عِندو سُلطَه عَلى لِسانو، هو يَغِش نَفسو. دين الزّول دا بِدون فايدَه.</verse>
				<verse number="27">الدّين النَّضيف و البِدون عيب قِدّام الله الأبو، هو زيارَة اليَتامى و الأرامِل في تَعبُم، و حِفظ الإنسان نَفسو بِدون نَجاسَه مِن الدُّنيا.</verse>
			</chapter>
			<chapter number="2">
				<verse number="1">يا أخواني، ما تَشوفو وشوش النّاس و إنتو ماسكين بِإيمان رَبَّنا يَسُوع المَسيح، رَب المَجد.</verse>
				<verse number="2">خَلّونا نَقول راجِل يَدخُل إجتِماعكُم عِندو خاتِم مِن دَهَب و في هِدوم جَميل. و يَدخُل كَمان راجِل مِسكين في هِدوم وَسخان.</verse>
				<verse number="3">و إنتو تَخَلّو بالكُم لِلعِندو الهِدوم الجَّميل و تَقولو ليهو: ”أقعُد هِنا في كُرسي سَمِح.“ و تَقولو لِلمِسكين: ”قوم هِناك،“ ولّا: ”أقعُد هِنا تِحِت بَمبَر كِرعينّا،“</verse>
				<verse number="4">إنتو ما عَمَلتو فارِق بين نُفوسكُم، و بِقيتو قُضاة بِأفكار شَرّيرَه؟</verse>
				<verse number="5">أسمَعو، يا أخواني المَحبوبين، الله ما إختار مَساكين الدُّنيا دي عَشان يَكونو غَنيين في الإيمان و وُرّاث المَلَكوت الوَعَد بيهو لِلبِحِبّوهو؟</verse>
				<verse number="6">لَكِن إنتو شَتَمتو المِسكين. الغَنيين ما يَظلُموكُم و يَجُروكُم لِلمَحكَمَه؟</verse>
				<verse number="7">ما هُم البِجَدِّفو عَلى الإسِم المُحتِرَم البِسَمّوكُم بيهو؟</verse>
				<verse number="8">إذا تَتِمّو القانون المَلوكيَه، بِحَسَب الكِتاب: ”تَحِب قَريبَك زي نَفسَك،“ تَعمِلو طَيب.</verse>
				<verse number="9">لَكِن إذا تَشوفو الوشوش، إنتو تَخطو، و القانون يَحكُم عَليكُم زي مُخالِفين.</verse>
				<verse number="10">و الزّول البِحفَظ كُل القانون و يَكَسِّر أمر واحِد، هو بِقى مُذنِب في الكُل.</verse>
				<verse number="11">عَشان القال: ”ما تَزني،“ قال كَمان: ”ما تَكتُل.“ إذا ما تَزني و لَكِن تَكتُل، إنتَ بِقيت مُخالِف القانون.</verse>
				<verse number="12">إتكَلَّمو و أعمِلو زي الماشين يِتحَكَمو بِقانون الحُرّيَّه.</verse>
				<verse number="13">عَشان الحُكم بِدون رَحمَه هو عَلى الما يَعمِل رَحمَه. الرَّحمَه تَغلِب عَلى الحُكم.</verse>
				<verse number="14">شِنو الفايدَه، يا أخواني، إذا واحِد يَقول إنّو عِندو إيمان و لَكِن ما عِندو أعمال؟ الإيمان داك يَقدَر يَخَلِّصو؟</verse>
				<verse number="15">خَلّونا نَقول أخو ولّا أُخُت عَريانين و مُحتاجين لِلأكِل اليومي.</verse>
				<verse number="16">و واحِد مِنَّكُم يَقول ليهُم: ”أمشو بِالسَّلام، إدَّفّو و أشبَعو.“ لَكِن هو ما بِدّيهُم البِحتاجو ليهُم لِلجِّسِم، الفايدَه شِنو؟</verse>
				<verse number="17">و كِدا كَمان الإيمان، إذا ما عِندو أعمال، هو مَيِّت في نَفسو.</verse>
				<verse number="18">لَكِن واحِد بِقول: ”إنتَ عِندَك إيمان و أنا عِندي أعمال. وَرّيني إيمانَك بِدون أعمال، و أنا بَوَرّيك إيماني بِأعمالي.“</verse>
				<verse number="19">إنتَ تآمِن أن الله واحِد، إنتَ تَعمِل كوَيس. و الشّياطين يآمِنو كَمان، و يَرجِفو.</verse>
				<verse number="20">لَكِن يا الإنسان الغَشيم، إنتَ داير تَعرِف، أن الإيمان بِدون الأعمال ما ليهو فايدَه؟</verse>
				<verse number="21">إِبْرَاهِيم أبونا ما إتبَرَّر بِالأعمال لَمّا قَدَّم إِسْحَاق إبنو عَلى المَضبَح؟</verse>
				<verse number="22">إنتَ تَشوف أن الإيمان كان بِشتَغِل مَعَ أعمالو، و الإيمان بِقى كامِل بِأعمالو.</verse>
				<verse number="23">و تَمَّ الكِتاب البقول: ”إِبْرَاهِيم آمَن بِالله، و دا حَسَب ليهو بِر.“ و سَمّوهو مَحبوب الله.</verse>
				<verse number="24">إنتو تَشوفو أن الزّول يِتبَرَّر بِالأعمال، مُش بِالإيمان بَس.</verse>
				<verse number="25">و كِدا كَمان، رَاحَاب الزّانيَه ما كانَت إتبَرَّرَت بِالأعمال لَمّا قِبلَت المَراسيل و رَسَّلَتُم بِطَريق تاني؟</verse>
				<verse number="26">زي ما الجِّسِم بِدون روح هو ميت، كِدا كَمان الإيمان بِدون أعمال هو مَيِّت.</verse>
			</chapter>
			<chapter number="3">
				<verse number="1">يا أخواني، ما تَكونو مُعَلِّمين كَتيرين، عَشان تَعرِفو نِحنا البِعَلِّمو ناخُد حُكم أعظَم.</verse>
				<verse number="2">عَشان كُلُّنا نَقَع في حاجات كَتيرَه. و إذا كان واحِد ما ليهو غَلطَه في الكَلام، هو راجِل كامِل، و يَقدَر يَغلِب عَلى كُل الجِّسِم كَمان.</verse>
				<verse number="3">لَمّا نَخُت حَديد اللِّجام في خُشوم الحَصين عَشان يَطيعونا، بِدا نَقدَر نَدَوِّر كُل أجسامُم.</verse>
				<verse number="4">شوفو! الهَبوب تَسوق المَراكِب الكَبيرَه جِدّاً. لَكِن دَفَّه صَغَيرَه جِدّاً تَحَوِّلا لِلمَحَل الرَئيس داير يَمشي ليهو.</verse>
				<verse number="5">كِدا كَمان اللِّسان، هو عُضو صَغَيِر، لَكِن يتكَلَّم بِكِبِر عَن حاجات عَظيمَه. شوفو كيف شوَيَة نار تَوَلِّع غابَه كَبيرَه.</verse>
				<verse number="6">و اللِّسان كَمان نار. هو دُنيا شَرّيرَه مَختوتَه بين أعضانا. اللِّسان يَنَجِّس الجِّسِم كُلّو، و يَوَلِّع طَريق حَياتنا كُلّو بِالنّار البِتَجي ليهو مِن جَهَنَّم.</verse>
				<verse number="7">عَشان كُلّو أنواع الوحوش، و الطُّيور، و الزَّحافات، و حَيوانات البَحَر، النّاس بِوالِفوهُم و كانو بِوالِفوهُم.</verse>
				<verse number="8">لَكِن واحِد ما بِقدَر يَوالِف اللِّسان. هو شَر، ما ليهو راحَه، مَليان بِالسِّم اليَكتُل.</verse>
				<verse number="9">بِاللِّسان نَبارِك الله الأبو، و بيهو نَلعَن النّاس الإتسَوّو عَلى شَبَه الله.</verse>
				<verse number="10">مِن الخَشُم الواحِد، تَمرُق البَرَكَه و اللَّعنَه. يا أخواني، دا ما لازِم يَكون كِدا.</verse>
				<verse number="11">مُمكِن مويَه حِلوَه و مُرَّه تَجري مِن بير واحدَه؟</verse>
				<verse number="12">يا أخواني، شَجَرَة تين تَقدَر تَجيب زيتون، ولّا كَرمَة عِنَب تَجيب تين؟ و كِدا كَمان البير المالحَه ما تَجيب مويَه حِلوَه.</verse>
				<verse number="13">مِنو حَكيم و فاهِم بينكُم؟ خَليهو يَوَرّي مِن حَياتو الطَّيبَه، أعمالو في الوَداعَه بِتاعَت الحِكمَه.</verse>
				<verse number="14">و لَكِن إذا عِندَكُم حَسَد مُر وَ حُب الرّياسَه في قُلوبكُم، ما تَفَكِّرو و ما تَكَضِّبو عَلى الحَق.</verse>
				<verse number="15">الحِكمَه دي ما بِتَنزِل مِن فوق، لَكِن هي أرضيَه، جِسميَّه، شيطانيَه.</verse>
				<verse number="16">عَشان المَحَل الفيهو حَسَد و حُب الرّياسَه، هِناك في لَخبَطَه و كُلّو نوع الشَّر.</verse>
				<verse number="17">لَكِن الحِكمَه المِن فوق، هي في الأوَّل نَضيفَه، بَعدين مُحِب السَّلام، عِندَها صَبر. الحِكمَه دي مُطيعَه، مَليانَه رَحمَه و ثِمار كوَيس، ما فيها فارِق، و مُخلِصَه.</verse>
				<verse number="18">البيَعمِلو السَّلام بِزرَعو تيراب السَّلام، و هُم بِلِمّو ثِمار البِر.</verse>
			</chapter>
			<chapter number="4">
				<verse number="1">مِن وين الهُروب و الشَّكلات بينكُم؟ ما مِن شَهوَه البِحارِبو في عُدوانكُم؟</verse>
				<verse number="2">تَدورو و ما بِتحَصِّلو عَليهو. تَكتُلو و تَطمَعو فيهو و لَكِن ما بِتَقدَرو تَحَصِّلو عَليهو. تَشاكِلو و تَحارِبو. و ما تَحَصِّلو عَليهو عَشان ما تَطلُبو.</verse>
				<verse number="3">لَمّا تَطلُبو ما تاخدو، عَشانكُم تَطلُبو بِغَلطَه، عَشان تَصرُفوهو عَلى سُروركُم.</verse>
				<verse number="4">يا زانين، ما بِتَعرِفو حُب الدُّنيا عَداوَه لِلَّه؟ أي واحِد عاوِز يَكون صاحِب لِلدُّنيا يَبقى عَدو لِلَّه.</verse>
				<verse number="5">ولّا تَفتَكِرو الكِتاب يَقول بِدون سَبَب: ”الرّوح العَمَّلو يَسكُن فينا يَحِب لِلحَسَد؟“</verse>
				<verse number="6">لَكِن هُوَ يَدّي نِعمَه زِيادَه. عَشان كِدا، الكِتاب يَقول: ”الله يَقاوِم المَتكَبِّرين، و لَكِن يَدّي نِعمَه لِلمِتواضِعين.“</verse>
				<verse number="7">طيعو الله. قاوِمو إبْلِيس و هو بِهرُب مِنَّكُم.</verse>
				<verse number="8">قَرِّبو لِلَّه و هو بِقَرِّب ليكُم. غَسِّلو إيدينكُم، يا خاطيين، و نَضِّفو قُلوبكُم، إنتو العِندَكُم فِكرين.</verse>
				<verse number="9">أحزِنو كورِكو و أبكو. غَيِرو ضِحِكُّم لِبِكى، و فَرَحكُم لِحُزن.</verse>
				<verse number="10">كونو مِتواضِعين قِدّام الرَّب، و هو بِرفَعكُم.</verse>
				<verse number="11">يا أخوان، ما تِتكَلَّمو الشَّر بَعضَكُم بَعض. البِتكَلَّم الشَّر عَلى أخوهو ولّا يَحكُم عَلى أخوهو، يتكَلَّم ضِد القانون، و يَحكُم عَلي القانون. و إذا تَحكُم عَلى القانون، إنتَ ما عامِل بِالقانون، لَكِن إنتَ قاضي ليهو.</verse>
				<verse number="12">البِدّي القانون و القاضي واحِد بَس، هو البِقدَر يَخَلِّص و يَهلِك. مِنو إنتَ، يا البِحكُم عَلى قَريبَك؟</verse>
				<verse number="13">هَسَّع أسمَعو، يا البِقولو: ”نَمشي اللّيلَه دي ولّا بُكرَه لِلمَدينَه دي ولّا ديك، و هِناك نَقعُد سَنَه و نَتاجِر و نَربَح.“</verse>
				<verse number="14">و إنتو ما بِتَعرِفو الماشي يَحصَل بُكرَه. حَياتكُم شِنو؟ إنتو دُخان يَظهَر لِوَكِت قَليل و يَفوت.</verse>
				<verse number="15">بَدَل مِن دا، لازِم تَقولو: ”إن شاء الرَّب، بِنعيش و بِنَعمِل دا ولّا داك.“</verse>
				<verse number="16">لَكِن هَسَّع بِتَشكُرو و بِتَرفَعو نُفوسكُم. كُلّو كِبِر زي دا شَرّير.</verse>
				<verse number="17">البِيَعرِف يَعمِل الخير و ما بيَعمِلو، داك خَطيَّه ليهو.</verse>
			</chapter>
			<chapter number="5">
				<verse number="1">هَسَّع أسمَعو، يا غَنيين، أبكو و كورِكو عَلى مُصيباتكُم الجّايَه.</verse>
				<verse number="2">غِناكُم خَربان و هِدومكُم أكَلَتا العِتَّه.</verse>
				<verse number="3">دَهَبكُم و فِضَّتكُم صَدّو، و صَداهُم بِشهَد عَليكُم و بياكُل لَحَمكُم زي نار. حَفَظتو كَنز في الأيام الأخيرَه.</verse>
				<verse number="4">شوفو! ماهيَة الشّغّالين الإشتَغَلو في زِراعاتكُم، الإنتو ما دَفَعتو ليهُم، تَكورِك! و كوراك البِلِمّو الدُّرَه دَخَل إضنين رَب الجُّيوش.</verse>
				<verse number="5">حَياتكُم في الأرض كانَت مَليانَه حاجات طَيبَه و سُرور. شَبَعتو قُلوبكُم في يوم الضَّبيحَه.</verse>
				<verse number="6">حَكَمتو عَلى البار و كَتَلتوهو. و هو ما يَعاكِسكُم.</verse>
				<verse number="7">عَلَشان كِدا، أصبُرو، يا أخوان، لِغايَة ما الرَّب بِجي. شوفو كيف المُزارِع بِستَنّى ثِمار الأرض الغالي، و يَصبُر عَليهو حَتّى هو ياخُد المَطَر البِجي بَدري و البِتأخَّر.</verse>
				<verse number="8">إنتو كَمان أصبُرو. كونو ثابتين في قُلوبكُم، فِشان الرَّب بِجي قَريب.</verse>
				<verse number="9">ما تَشتَكو بَعضَكُم عَلى بَعض، يا أخوان، عَلَشان ما يَحكُمو عَليكُم. أهو دا القاضي واقِف قِدّام الباب!</verse>
				<verse number="10">يا أخوان، أُخدو الأنبياء الإتكَلَّمو بِإسم الرَّب زي مَثَل لِإحتِمال الضّيق و الصَّبر.</verse>
				<verse number="11">شوفو! نَفتَكِر العِندَهُم صَبر مُبارَكين. سِمِعتو بِصَبر أيوب، و شُفتو العَمَل ليهو الرَّب في الآخِر. الرَّب عِندو رَحمَه و مَحَنَّه كَتيرَه.</verse>
				<verse number="12">فوق كُلّو شي، يا أخوان، ما تَحلِفو، ما بِالسَّما و لا بِالأرض و لا بِحَلَف تاني. لَكِن خَلّي أيوَه حَقَتكُم يَكون أيوَه، و لا حَقَتكُم يَكون لا، عَشان ما تَقَعو تِحِت الحُكم.</verse>
				<verse number="13">أي واحِد بينكُم مَظلوم؟ خَليهو يَصَلّي. أي واحِد مَبسوط؟ خَليهو يَرَتِّل مَزامير الحَمد.</verse>
				<verse number="14">أي واحِد بينكُم عَيّان؟ خَليهو يَنادي شُيوخ الكَنيسَه عَشان يَصَلّو ليهو، و يَمسَحوهو بِزيت بِإسم الرَّب.</verse>
				<verse number="15">و صَلاة الإيمان بِتَشفي الزّول العَيّان، و الرَّب بِرفَعو، و إذا عَمَل خَطيَّه، الله بِغفِر ليهو.</verse>
				<verse number="16">فِشان كِدا، إعتَرِفو بَعضَكُم لِبَعض بِغَلطاتكُم، و صَلّو بَعضَكُم عَشان خاطِر بَعض، عَشان الله يَشفيكُم. طَلَب البار عِندو قُوَّه كَتيرَه في عَمَلو.</verse>
				<verse number="17">إِيلِيَّا كان زول تِحِت الضّيق زيَنا، و صَلّى بِشِدَّه عَشان المَطَر ما يَنزِل. و ما نَزَل عَلى الأرض مُدَّة تلاتَه سِنين و سِتَّه شُهور.</verse>
				<verse number="18">بَعدين صَلّى مَرَّه تانيَه و المَطَر نَزَل مِن السَّما، و الأرض جابَت ثَمَرا.</verse>
				<verse number="19">يا أخواني، إذا واحِد مِنَّكُم يَضِل عَن الحَق، و آخَر يَرَجِّعو،</verse>
				<verse number="20">خَليهو يَعرِف الرَّجَّع خاطي مِن غَلطَة سِكّتو، بِخَلِّص نَفسو مِن الموت و يَغَطّي خَطايا كَتيرَه.</verse>
			</chapter>
		</book>
		<book number="60">
			<chapter number="1">
				<verse number="1">مِن بُطْرُس رَسول يَسُوع المَسيح، لِلغَريبين المَشَتَّتين في بُنتُس و غَلَاطِيَّه و كَبَّدوكيَّه و آسيا و بِثينيَه،</verse>
				<verse number="2">المُختارين بِحَسَب مَعرِفَة الله الأبو الكانَت مِن قَبِل، و المُقَدَّسين بِالرّوح عَشان يَطيعو يَسُوع المَسيح و يَكونو مَرشوشين بِدَمّو. نِعمَه و سَلام يَكَتِّر ليكُم.</verse>
				<verse number="3">مُبارَك الله أبو رَبَّنا يَسُوع المَسيح! حَسَب رَحمَتو الكَتيرَه هو أدّانا وِلادَه تانيَه لِرَجاء حَي بِقيامَة يَسُوع المَسيح مِن بين المَيِّتين.</verse>
				<verse number="4">لِميراث الما تَهلِك ولّا تَخسَر ولّا تَفوت، و مَحفوظَه ليكُم في السَّما.</verse>
				<verse number="5">إنتو البِقُوَّة الله مَحروسين بِالإيمان لِلخَلاص الجّاهِز هَسَّع، و البِظهَر في الزَّمَن الأخير.</verse>
				<verse number="6">بِدا تَفرَحو، و لَو هَسَّع لازِم تَحزِنو لِوَكِت قَليل بِسَبَب تَجَارِب مِن كُلّو نوع.</verse>
				<verse number="7">و داك يَكون لِبيّنَة إيمانكُم. الدَّهَب، البِخسَر، يَمتَحِن بِالنّار. و كِدا إيمانكُم، الغالي مِن الدَّهَب، لازِم يَمتَحِن كَمان عَلَشان يَكون لِلحَمد و المَجد و الإحتِرام عِند ظُهور يَسُوع المَسيح.</verse>
				<verse number="8">بِتحِبّو المَسيح، و لَو ما شُفتوهو. بِتآمِنو بيهو، و لَو ما بِتشوفو هَسَّع. و كِدا بِتَفرَحو بِفَرَح عَظيم و مَجيد، البِفوت الكَلام عَنّو.</verse>
				<verse number="9">و تَقبَلو نِهايَة إيمانكُم، هو خَلاص نُفوسكُم.</verse>
				<verse number="10">الأنبياء، الإتنَبّو عَن النِّعمَه البِتَجي ليكُم، هُم فَتَّشو بِفِكرَه عَن الخَلاص داك.</verse>
				<verse number="11">و فَتَّشو بِكُلّو قُدرَتُم عَن الوَكِت، هو بِجي مِتين و كيف بِجي. دا الوَكِت روح المَسيح الفيهُم كان يَوَرّيهو، لَمّا شِهِد مِن قَبِل بِأوجاع المَسيح و المَجد البِجي بَعدو.</verse>
				<verse number="12">الله وَرّاهُم إنّو شُغلُم كان لِفايدَتكُم و ما لِفايدَة نُفوسُم. و هُم الخَبَروكُم عَن الحاجات السِّمِعتو هَسَّع مِن البَشَّروكُم بِالإنجيل بِالرّوح القُدُس المُرسَل مِن السَّما. المَلائكَه كَمان عاوِزين بِشِدَّه يَعرِفو عَن الحاجات ديل.</verse>
				<verse number="13">عَلَشان كِدا، جَهِّز عُقولكُم لِلعَمَل، أمسِكو نُفوسكُم، و خُتّو رَجاكُم بِالتَّمام في النِّعمَه البِجيبوها ليكُم عِند ظُهور يَسُوع المَسيح.</verse>
				<verse number="14">و مِثِل الأولاد البِطيعُو، ما تَخَلّو الشَّهوات القَديمَه يَسوقوكُم زي في الوَكِت لَمّا كُنتو بِدون مَعرِفَه.</verse>
				<verse number="15">لَكِن زي ما النّاداكُم هو قُدّوس، كونو إنتو كَمان قِدِّيسين في حَياتكُم كُلّها.</verse>
				<verse number="16">عَشان مَكتوب: ”كونو قِدِّيسين عَشان أنا قُدّوس.“</verse>
				<verse number="17">إن كان تَنادو الأبو البِحكُم عَلى أعمال كُلّو واحِد، و ما بِشوف الوشوش، عيشو بِخوف زي غَريبين في الدُّنيا.</verse>
				<verse number="18">عَشان تَعرِفو أن الله فَداكُم مِن طَرِيقَة حَياتكُم الما ليها فايدَه الأخَدتوها مِن أبَهاتكُم. و دا ما كان بِحاجات تَخسَر مِثِل الفِضَّه و الدَّهَب،</verse>
				<verse number="19">لَكِن بِدَم كَريم زي مِن حَمَل بِدون عيب ولّا أي شي ناقِص، هو دَم المَسيح.</verse>
				<verse number="20">دا كان مَعروف عَنّو مِن قُبّال، مِن قَبِل خَليقَة الدُّنيا، لَكِن ظَهَر في الأزمان الأخيرَه عَشان خاطِركُم.</verse>
				<verse number="21">إنتو البيهو بِتآمِنو بِالله القَوَّمو مِن بين المَيِّتين و أدّاهو المَجد، و عَشان كِدا إيمانكُم و رَجاكُم هُم في الله.</verse>
				<verse number="22">هَسَّع عَشان نَضَّفتو نُفوسكُم بِطاعَة الحَق لِمَحَبَّه مُخلِصَه لِلأخوان، حِبّو بَعضَكُم بَعض مَحَبَّه حارَّه مِن كُلّو قُلوبكُم.</verse>
				<verse number="23">عَشان إتوَلَدتو مَرَّه تانيَه، ما مِن تيراب يَخسَر، لَكِن مِن الما يَخسَر، بِكِلمَة الله الحَيَّه و المُستَمِرَّه.</verse>
				<verse number="24">عَشان: ”كُلّو جِسِم زي قَش و كُلّو مَجد إنسان زي زَهرَة قَش. القَش يبَس، و الزَّهرَه تَقَع،</verse>
				<verse number="25">لَكِن كِلمَة الرَّب تِستَمِر لِلأبَد.“ و دي هي الكِلمَه البَشَّرناكُم بيها.</verse>
			</chapter>
			<chapter number="2">
				<verse number="1">عَشان كِدا، أرمو مِنَّكُم كُلّو شَماتَه و كُلّو غِش و النِّفاق و الحَسَد و كُلّو شَتيمَه.</verse>
				<verse number="2">زي أطفال إتوَلَدو هَسَّع، دورو اللَّبَن الرّوحي الما فيهو غِش، عَشان تَكبَرو بيهو لِلخَلاص،</verse>
				<verse number="3">ما دام ضُقتو أن الرَّب طَيب.</verse>
				<verse number="4">قَرِّبو ليهو، لِلحَجَر الحَي، المَرفوض مِن النّاس، و لَكِن المُختار مِن الله و مُحتِرَم ليهو.</verse>
				<verse number="5">و إنتو كَمان مِثِل حُجار حَيَّه، تِنبَنو بيت روحي و قُسُس مُقَدَّسين، عَشان تَقَدِّمو ضَبايح روحيَّه مَقبولَه عِند الله بِيَسُوع المَسيح.</verse>
				<verse number="6">عَشان كِدا يَزكُر في الكِتاب: ”شوفو، أنا بَخُت في صِهيون حَجَر الرُّكُن مُختار و مُحتِرَم. و البِآمِنو بيهو ما بِخجَل.“</verse>
				<verse number="7">ليكُم البِتآمِنو، هو المُحتِرَم. لَكِن لِلما بِآمِنو: ”الحَجَر الرَّفَضوهو البَنّايين، هو بِقى راس الرُّكُن.“</verse>
				<verse number="8">و: ”حَجَر عَترَه و صَخرَة وقوع.“ يَقَعو عَلَشانُم ما بِطيعُو الكِلمَه، و كِدا كانو مُعَينين لِدا.</verse>
				<verse number="9">و لَكِن إنتو جِنس مُختار، و قُسُس مُلوكي، و أُمَّه مُقَدَّسَه، و شَعب مَخصوص لِلَّه، عَشان تَخَبِّرو بِحَمد النّاداكُم مِن الضَّلام لِنورو العَجيب.</verse>
				<verse number="10">إنتو الما كُنتو مِن قَبِل شَعب، لَكِن هَسَّع إنتو شَعب الله. و ما كُنتو قِبِلتو الرَّحمَه، و لَكِن هَسَّع قِبِلتو الرَّحمَه.</verse>
				<verse number="11">يا مَحبوبين، أطلُب ليكُم زي غَريبين و مِسافِرِين تَرفُضو الشَّهوات الجِّسميَّه البِتحارِب النَّفس.</verse>
				<verse number="12">عيشو حَياة طَيبَه بين الأُمَم، عَشان إذا يَشكوكُم زي عامِلين الشَّر، يَشوفو أعمالكُم الطَّيبَه، و يَمَجِّدو الله في يوم زيارتو.</verse>
				<verse number="13">طيعو كُلّو تَرتيب النّاس عَشان خاطِر الرَّب، إذا لِلمَلِك زي العِندو السُّلطَه العاليَه،</verse>
				<verse number="14">ولّا لِلحُكّام، المُرَسَّلين مِنّو لِلإنتِقام مِن عامِلين الشَّر، و عَشان حَمد لِعامِلين الخير.</verse>
				<verse number="15">عَشان إرادَة الله هي أن تَسَكِّتو جَهَل النّاس الغُشّام بِأعمالكُم الطَّيبَه.</verse>
				<verse number="16">عيشو زي ناس حُرّين، لَكِن ما تِستَعمِلو حُريّاتكُم زي غَطا لِلشَّر. لَكِن عيشو زي خَدّامين الله.</verse>
				<verse number="17">إحتَرِمو كُل النّاس. حِبّو الأخوان. خافو الله. إحتَرِمو المَلِك.</verse>
				<verse number="18">يا خَدّامين، طيعو أسيادكُم بِكُلّو إحتِرام، ما لِلكوَيسين و اللُّطَفاء بَس، لَكِن لِلظالِمين كَمان.</verse>
				<verse number="19">عَشان دا مَقبول إذا واحِد يِتحَمَّل الضّيق و يِتوَجَّع بِظُلم فِشان الضَّمير عَشان يَطيع الله.</verse>
				<verse number="20">لَكِن كيف بِكون حَمد ليكُم إذا يَضرُبوكُم و إنتو عامِلين الشَّر، و تَصبُرو؟ و لَكِن إذا تِتوَجَّعو و إنتو عامِلين الخير، و تَصبُرو، دا مَقبول قِدّام الله.</verse>
				<verse number="21">الله ناداكُم لِدا، عَشان المَسيح كَمان إتوَجَّع عَشان خاطِركُم، و خَلّى ليكُم مَثَل، عَشان تَتبَعو دَربو.</verse>
				<verse number="22">و هو ما عَمَل خَطيَّه، و ما كان مَوجود في خَشمو غِش.</verse>
				<verse number="23">لَمّا شَتَموهو، هو ما رَدَّ الشَّتيمَه، و لَمّا إتوَجَّع، ما هَدَّد، لَكِن إتَّكَل عَلى البِحكُم بِالعَدِل.</verse>
				<verse number="24">هو نَفسو حَمَل خَطايانا في جِسمو عَلى الصَّليب، عَشان نِحنا نَموت عَن الخَطيَّه و نَعيش لِلبِر. و بِجُروحو، هو شَفاكُم.</verse>
				<verse number="25">عَشانكُم كُنتو زي خِرفان ضايِع، لَكِن رَجَعتو هَسَّع لِراعي نُفوسكُم و مُلاحِظكُم.</verse>
			</chapter>
			<chapter number="3">
				<verse number="1">يا زوجات، كِدا إنتو طيعو رُجالكُم، و إذا كان بَعضُم ما بِطيعُو الكِلمَه، تَربَحوهُم بِدون كِلمَه بِمَشيكُم</verse>
				<verse number="2">لَمّا يَشوفو كيف مَشيكُم هو نَضيف و مُحتِرَم.</verse>
				<verse number="3">و جَمالكُم ما لازِم يَجي مِن بَرَّه زي تَرتيب الشَّعَر، و لِبِس الدَّهَب، و هِدوم غاليَه،</verse>
				<verse number="4">لَكِن خَليهو يَكون مِن إنسان القَلِب المَدسوس، الرّوح المِتواضَع و اللَّطيف، الما يَخسَر. و داك عِندو تَمَن كَتير قِدّام الله.</verse>
				<verse number="5">و في الزَّمَن الفات، النِّسوان القِدّيسات الإتَّكَلو عَلى الله كانو يَسَوّو نُفوسُم جَميلات كِدا و طاعو رُجالُم،</verse>
				<verse number="6">مِثِل ما سَارَه كانَت تَطيع إِبْرَاهِيم و تَسَمّيهو سَيِدا. و هَسَّع إنتو بِقيتو بَنات ليها إذا تَعمِلو الخير و ما تَخافو مِن أي حاجَه أبَداً.</verse>
				<verse number="7">و كِدا، يا رُجال، إنتو كَمان، عيشو مَعَ زوجاتكُم بِمَعرِفَه، زي ما هُم الجِّنس الأضعَف، و شَرِّفوهُم زي الوارِثات مَعاكُم لِنِعمَة الحَياة، عَشان ما بِتكون في حاجَه تَوَقِّف صَلَواتكُم.</verse>
				<verse number="8">في الآخِر، كُلُّكُم كونو مُتَّفقين في فِكر، حَنينين بَعضَكُم بَعض، حِبّو زي أخوان، كونو رُحَما و مِتواضِعين.</verse>
				<verse number="9">ما تَرَجِّعو شَر بِشَر، ولّا شَتيمَه بِشَتيمَه. لَكِن بِالعَكس بارِكو، عَشان الله ناداكُم لِدا، لِتورَسو البَرَكَه.</verse>
				<verse number="10">عَشان: ”الدّايِر يَحِب الحَياة و يَشوف أيام طَيبَه، خَليهو يَحفَظ لِسانو مِن الشَّر و خَشمو مِن كَلام الغِش.</verse>
				<verse number="11">خَليهو يَعاكِس الشَّر و يَعمِل الخير، و يَطلُب السَّلام و يَتبَعو.</verse>
				<verse number="12">عَشان عُيون الرَّب عَلى البارين، و إضنينو لِطَلَبُم. و لَكِن وَش الرَّب ضِد البِسَوو الشَّر.“</verse>
				<verse number="13">مِنو بِضُرّكُم إذا عِندَكُم حَسَد في الخير؟</verse>
				<verse number="14">و لَكِن إذا تِتوَجَّعو عَشان خاطِر البِر، إنتو مُبارَكين. ما تَخافوهُم، و ما تَضطَرِبو.</verse>
				<verse number="15">لَكِن قَدِّسو الرَّب المَسيح في قُلوبكُم. و كونو جاهِزين دايماً عَشان تَرُدّو عَلى كُلّو واحِد البِسألكُم عَن سَبَب الرَّجاء الفيكُم. و لَكِن أعمِلوهو بِوَداعَه و إحتِرام.</verse>
				<verse number="16">خَلّي ضَميركُم يَكون طَيب، عَشان البِشتِمو مَشيكُم الطَّيب في المَسيح يَخجَلو مِن شَتايِمُم.</verse>
				<verse number="17">عَشان أحسَن ليكُم إذا تِتوَجَّعو و إنتو عامِلين الخير، إذا كان دي إرادَة الله، مِن أن تِتوَجَّعو و إنتو عامِلين الشَّر.</verse>
				<verse number="18">عَشان المَسيح كَمان مات مَرَّه واحدَه فِشان الخَطايا، مات البار عَن المُذنِب عَشان يَقَرِّبنا لِلَّه. كَتَلوهو في الجِّسم، لَكِن عَمَلوهو حَي في الرّوح.</verse>
				<verse number="19">و بيهو مَشى و بَشَّر الأرواح الفي السِّجِن.</verse>
				<verse number="20">ديلاك خالَفو الله مِن زَمان في أيام نُوح. و الله كان بِستَنّى بِالصَّبر وَكِت ما نُوح كان يَبني المُركَب الكَبيرَه. و فيها قَليلين، يَعني تَمانيَه نُفوس كانو مُخَلَّصين بِالمويَه.</verse>
				<verse number="21">و المويَه دي تَشَبِّه المَعموديَّه، مُش غَسيل الوَساخَه مِن الجِّسِم، لَكِن طَلَب ضَمير طَيب لِلَّه. و دي تَخَلِّصكُم هَسَّع بِقيامَة يَسُوع المَسيح.</verse>
				<verse number="22">و هو دَخَل السَّما، و هو في يَمين الله، و المَلائكَه و السُّلطات و القُوّات يَطيعوهو.</verse>
			</chapter>
			<chapter number="4">
				<verse number="1">كِدا، عَلَشان المَسيح إتوَجَّع في جِسمو، كونو إنتو كَمان مَسَلَّحين بِنَفس الفِكِر دا. عَشان الإتوَجَّع في الجِّسِم، وَقَف مِن الخَطيَّه.</verse>
				<verse number="2">عَشان ما يَعيش الوَكِت الباقي في الجِّسِم لِشَهوات النّاس، لَكِن لِإرادَة الله.</verse>
				<verse number="3">إنتو صَرَفتو وَكِت كِفايَه عامِلين إرادَة الأُمَم، ماشين في الفَضيحَه، و الشَّهوات، و السُّكر، و حَفلات لِشُرُب الخَمر، و السَّفاهَه، و عِبادَة الأصنام المَكروهَه.</verse>
				<verse number="4">هُم يِستَغرَبو أنَّكُم ما بِتَجرو مَعاهُم لِزيادَة السَّفاهَه زاتا. و يَشتِموكُم.</verse>
				<verse number="5">لَكِن هُم بِدّو حِساب ليهو، الهو جاهِز أن يَحكُم عَلى الحَيين و المَيِّتين.</verse>
				<verse number="6">بِالسَّبَب دا، بِشَّرو المَيِّتين هَسَّع كَمان بِالإنجيل. و دا عَشان يَحكُمو عَليهُم حَسَب النّاس في الجِّسِم، عَشان يَعِيشو الحَياة الحَسَب الله بِالرّوح.</verse>
				<verse number="7">نِهايَة كُلّو حاجَه قَرَّبَت. عَلَشان كِدا، كونو عاقلين و أحرِسو لِلصَّلَوات.</verse>
				<verse number="8">فوق كُلّو شي، حِبّو بَعضَكُم بَعض بِمَحَبَّه شَديدَه، عَشان المَحَبَّه تَغَطّي خَطايا كَتيرَه.</verse>
				<verse number="9">أفتَحو بُيوتكُم بَعضَكُم بَعض بِدون ما تَنَقنِقو.</verse>
				<verse number="10">خَلّي كُلّو واحِد مِنَّكُم يَخدِم التّانيين بِالهَدِيَّه القِبِلا، مِثِل وُكَلا طَيبين لِنِعمَة الله المُختَلِفَه.</verse>
				<verse number="11">و إذا كان أي واحِد يتكَلَّم، خَليهو يَعمِلو زي اليتكَلَّم بِكِلمات الله. إذا كان أي واحِد يَخدِم، خَليهو يَخدِم بِالقُوَّه الأدّاها ليهو الله، عَشان يَمَجِّدو الله في كُلّو حاجَه بِيَسُوع المَسيح. ليهو المَجد و السُّلطان لِلأبَد. آمين.</verse>
				<verse number="12">يا مَحبوبين، ما تِتعَجَّبو مِن التَجرِبَه النّاريَه الحَصَلَت ليكُم لِإمتِحانكُم، زي الحَصَلَت ليكُم هي حاجَه غَريبَه.</verse>
				<verse number="13">لَكِن أفرَحو، عَشان تَشتَرِكو في أتعاب المَسيح، حَتّى تَفرَحو في ظُهور مَجدو.</verse>
				<verse number="14">إن شَتَموكُم عَشان خاطِر إسم المَسيح، إنتو مُبارَكين، عَشان روح المَجد، روح الله، قاعِد عَليكُم.</verse>
				<verse number="15">لَكِن ما تَخَلّو واحِد يِتوَجَّع زي كاتِل، ولّا حَرامي، ولّا عامِل الشَّر، ولّا البِدخُل في حاجات التّانيين بِدون حَق.</verse>
				<verse number="16">و لَكِن إذا إتوَجَّعتَ زي مَسيحي، ما تَخجَل، لَكِن أحمَد الله عَشان خاطِر الإسم دا.</verse>
				<verse number="17">عَشان الوَكِت جا فِشان الحُكم يَبتَدي بأهل الله. و إن كان يَبتَدي بينَنا، كيف بِكون نِهايَة الما بِطيعُو إنجيل الله؟</verse>
				<verse number="18">و: ”إن كان البار يَخلَص بِالتَّعب، الما بِخاف الله و الخاطي نِهايَتُم بِتكون شِنو؟“</verse>
				<verse number="19">عَلَشان كِدا، البِتوَجَّعو بِحَسَب إرادَة الله، خَلّوهُم يَدّو نُفوسُم لِلخالِق الأمين، و يَعمِلو الخير.</verse>
			</chapter>
			<chapter number="5">
				<verse number="1">أنا بَطلُب لِلشُّيوخ البينكُم، أنا شيخ زيَكُم. و شاهِد لِأتعاب المَسيح و شَريك كَمان في المَجد الماشي يَظهَر.</verse>
				<verse number="2">كونو رُعاه مُراح الله الهو أدّاكُم، مُش مِن الواجِب، لَكِن بِإختِيار، بِحَسَب إرادَة الله، و ما لِرِبِح وَسخان لَكِن بِنَشاط.</verse>
				<verse number="3">و ما زي أسياد عَلى النّاس الهُم مَسؤوليتكُم، لَكِن كونو مَثَل لِلمُراح.</verse>
				<verse number="4">و لَمّا يَظهَر رَئيس الرُّعاه، بِتاخدو تاج المَجد الما بِفوت.</verse>
				<verse number="5">يا شَباب، إنتو كَمان زي دا، طيعو الشُّيوخ. و كُلُّكُم، طيعو بَعضَكُم لِبَعض و ألبَسو توب التَّواضُع، عَشان: ”الله يَقاوِم المَتكَبِّرين، و لَكِن يَدّي المِتواضِعين نِعمَه.“</verse>
				<verse number="6">خُتّو نُفوسكُم تِحِت إيد الله القَوّيَّه، عَشان يَرفَعكُم في وَكتو الكوَيس.</verse>
				<verse number="7">و خُتّو عَليهو كُلّو هُمومكُم، عَشان هو بِهتَم بيكُم.</verse>
				<verse number="8">أمسِكو بِنُفوسكُم و أحرِسو عَشان إبْلِيس عَدوكُم زي أسَد بِكورِك، يَدَوِّر و يَفَتِّش عَن واحِد عَشان يَبلَعو.</verse>
				<verse number="9">قاوموهو، كونو ثابِتين في الإيمان، عارِفين أخوانكُم الفي الدُّنيا يِتحَمَّلَو زات الأتعاب دي.</verse>
				<verse number="10">و إلَه كُلّو نِعمَه ناداكُم لِمَجدو الأبَدي في المَسيح. و بَعَد ما إتوَجَّعتو وَكِت قَليل، هو نَفسو بِكَمِّلكُم و بِثَبِّتكُم، و بِشَدِّدكُم و بِيَعمِلكُم أُمَنا.</verse>
				<verse number="11">ليهو السُّلطَه لِلأبَد. آمين.</verse>
				<verse number="12">كَتَبتَ ليكُم بِكِلمات قَليلَه بِإيد سِلْوَانُس، الحَسبتو أخو أمين. أنا عاوِز أشَجِّعكُم و أشهَد ليكُم إنّو بِالحَق، دي نِعمَة الله. إستَمِرّو فيها.</verse>
				<verse number="13">المُختارَه مَعاكُم، الفي بابِل، تَسَلِّم عَليكُم، و مَرْقُس وَلَدي كَمان.</verse>
				<verse number="14">سَلِّمو بَعضَكُم لِبَعض بِسَلام المَحَبَّه. السَّلام لِكُلُّكُم، إنتو الفي المَسيح.</verse>
			</chapter>
		</book>
		<book number="61">
			<chapter number="1">
				<verse number="1">مِن سِمْعَان بُطْرُس خَدّام يَسُوع المَسيح و رَسولو، ليهُم القِبلو إيمان غالي زي إيمانَنا بِبِر إلَهنا و مُخَلِّصنا يَسُوع المَسيح.</verse>
				<verse number="2">النِّعمَه و السَّلام يَزيدو ليكُم بِمَعرِفَة الله و يَسُوع رَبَّنا.</verse>
				<verse number="3">عَشان قُدرَة الله نَفسو أدّانا كُلّو حاجَه النَّحتاج ليها لِلحَياة و لِخوف الله. و لَمّا نَعرِفو، نِتعَلَّم إنّو نادانا لِمَجد نَفسو و خيرو.</verse>
				<verse number="4">و كِدا هو أدّانا الوُعود الغاليَه و العَظيمَه جِدّاً، عَلَشان بِالوُعود تَبقو شُرَكا الطَّبيعَه بِتاعَت الله. و تَنجو مِن الخَراب الفي الدُّنيا بِسَبَب الشَّهوَه.</verse>
				<verse number="5">و بِالسَّبَب دا زاتو، أعمِلو الأحسَن عَشان تَزيدو لِإيمانكُم خير، و تَزيدو لِلخير مَعرِفَه.</verse>
				<verse number="6">و تَزيدو لِلمَعرِفَه مَسِك النَّفس، و لِمَسك النَّفس الصَّبر، و لِلصَّبر خوف الله،</verse>
				<verse number="7">و لِخوف الله حُب الأخوان، و لِحُب الأخوان المَحَبَّه.</verse>
				<verse number="8">عَشان إذا عِندَكُم الحاجات دي فيكُم بِالكَترَه، يَعمِلوكُم مُش كَسلانين ولّا بِدون ثِمار في مَعرِفَة رَبَّنا يَسُوع المَسيح.</verse>
				<verse number="9">و أي زول الما عِندو الحاجات دي، هو عَميان و نَظَرو ضَعيف. و هو نِسى إنّو مَغَسَّل مِن خَطاياهو الفاتَت.</verse>
				<verse number="10">و عَلَشان كِدا، يا أخوان، جَرِّبو زِيادَه أن تَثَبِّتو إختياركُم و إنتِخابكُم المِن الله. عَشان إذا بِتَعمِلو الحاجات دي، إنتو ما تَقَعو أبَداً.</verse>
				<verse number="11">و كِدا بِكون مُجَهَّز ليكُم دُخول بِغِنى لِمَلَكوت رَبَّنا و مُخَلِّصنا يَسُوع المَسيح الأبَدي.</verse>
				<verse number="12">عَلَشان كِدا أنا بَكون جاهِز دايماً عَشان أذَكِّركُم بِالحاجات دي، مَعَ أنَّكُم بِتَعرِفوها و إنتو ثابِتين في الحَق العِندَكُم.</verse>
				<verse number="13">و ما دام أنا في خيمَة الجِّسِم دا، أحسِب دا صَحيح أحَرِّكُّم عَشان تِتزَكَّروها.</verse>
				<verse number="14">و بَعرِف بَعَد شوَيَه أنا بَقلَع خيمَة جِسمي زي ما رَبَّنا يَسُوع المَسيح وَرّاهو لَي.</verse>
				<verse number="15">و أنا بَشوف كوَيس كيف أذَكِّركُم عَشان بِتَقدَرو تِتزَكَّرو دايماً الحاجات دي بَعَد موتي.</verse>
				<verse number="16">عَشان نِحنا ما تَبَعنا حِكايات شاطرَه لَمّا عَلَّمناكُم عَن قُدرَة رَبَّنا يَسُوع المَسيح و كيف هو بِجي. لَكِن نِحنا بِعُيونَنا شُفنا مَجدو.</verse>
				<verse number="17">عَشان هو أخَد مِن الله الأبو الإحتِرام و المَجد لَمّا الصّوت جا ليهو مِن المَجد العَظيم، القال: ”دا هو إبني الحَبيب، و أنا مَبسوط بيهو.“</verse>
				<verse number="18">و نِحنا سِمِعنا الصّوت دا جاي مِن السَّما لَمّا كُنّا مَعاهو في الجَّبَل المُقَدَّس.</verse>
				<verse number="19">و عِندَنا كِلمَة النُّبوَّه المِتأكِّدَه أكتَر. و إنتو تَعمِلو كوَيس إذا تَخَلّو بالكُم ليها. كلمَتُم زي فانوس بِنَوِّر في مَحَل الضُّلُمَّه لِغايَة ما النَّهار بِظهَر و نَجمَة الصَّباح تَطلَع في قُلوبكُم.</verse>
				<verse number="20">و قَبل كُلّو شي، أعرِفو ما في أي نُبوَّه في الكِتاب جات بِتَرجَمَة النَّبي بِنَفسو.</verse>
				<verse number="21">عَلَشان ما في نُبوَّه أبَداً جات مِن إرادَة زول، لَكِن رُجال إتكَلَّمو مِن الله، زي الرّوح القُدُس كان بِقودُم.</verse>
			</chapter>
			<chapter number="2">
				<verse number="1">و كانو بين النّاس أنبياء كاضِبين كَمان، زي ما بِكونو بينكُم مُعَلِّمين كاضِبين كَمان. و هُم بِجيبو بِالسِّر أفكار خَرابيَه، حَتّى يَنكُرو الرَّب الإشتَراهُم. و يَجيبو عَلى نُفوسُم خَراب سَريع.</verse>
				<verse number="2">و كَتيرين ماشين يَتبَعو طُرُقُم البِخَرِّبو. و بِالسَّبَب دا النّاس يَجَدِّفو عَلى طَريق الحَق.</verse>
				<verse number="3">و في طَمَعُم المُعَلِّمين ديل بِياخدو رِبِح مِنَّكُم بِكلماتُم الكاضَبَه. و الحُكم بِتاعُم ما يِتأخَّر، و خَرَابُم ما نايِم.</verse>
				<verse number="4">عَشان الله ما رَحَم عَلى المَلائكَه العَمَلو خَطيَّه، لَكِن رَماهُم في جَهَنَّم. و هو سَلَّمُم لِسُجون الضُّلُمَّه عَشان يَحفَظُم لِلدّينونَه.</verse>
				<verse number="5">و الله ما رَحَم عَلى الدُّنيا القَديمَه لَمّا هو جاب الطَّوَفان عَلى ناس الدُّنيا الما خافو الله. لَكِن الله حَفَظ نُوح، مُبَشِّر لِلبِر، و سَبعَه تانيين.</verse>
				<verse number="6">و الله حَكَم بِالخَراب عَلى المَدينَتين، سَدوم و عَمورَه. و حَرَقُم حَتّى بِقو رَماد، و عَمَلُم مَثَل لِلنّاس البِعيشو حَياة بِدون ما يَخافو الله.</verse>
				<verse number="7">و هو خَلَّص لوط البار، الإتحَيَّر مِن الحَياة الوَسخانَه بِتاعَت النّاس البِدون قانون.</verse>
				<verse number="8">عَشان الرّاجِل البار داك كان ساكِن بِينُم يوم بَعَد يوم. و كان تَعبان في نَفسو البار مِن الحَياة الشَّرّيرَه الهو شافا و سِمِع بيها.</verse>
				<verse number="9">و كِدا الرَّب بِيَعرِف كيف يَخَلِّص البِخافوهو مِن التَجرِبَه، و يَحفَظ الشَّرّيرين لِيوم الدّينونَه عَشان يَعاقِبُم.</verse>
				<verse number="10">و بِكون كِدا خُصوصاً لِديل اليَمشو في شَهوَه وَسخانَه بِتاعَت الجِّسِم، و يَحتَقِرو السُّلطَه. النّاس ديل بِدون خوف و مِتكَبِّرين، و ما بِخافو يَجَدِّفو عَلى العِندَهُم مَجد.</verse>
				<verse number="11">حَتّى المَلائكَه و هُم عِندَهُم قُوَّه و قُدرَه أكتَر، ما يَحكُمو عَليهُم قِدّام الرَّب بِحُكم فيهو شَتيمَه.</verse>
				<verse number="12">لَكِن النّاس ديل يَجَدِّفو عَلى حاجات ما يَفهَموها. هُم زي الحَيوانات الما عِندَهُم عَقل، اليَمشو بِالطَّبيعَه، مَولودين عَشان يَمسِكوهُم و يَكتُلوهُم، و زي الحَيوانات، كَمان بِيَخرَبوهُم في الخَراب بِتاعُم.</verse>
				<verse number="13">و بِدفَعو ليهُم تَعب زي أُجرَة التَّعب الهُم عَمَلوهو. هُم يَحسِبوهو سُرور أن يَعِيشو حَياة ناعِمَه بِالنَّهار. و هُم نُقَط وَسخانَه و عُيوب، و عِندَهُم فَرَح شَديد في غِشُّم لَمّا ياكُلو في العَزومَه مَعاكُم.</verse>
				<verse number="14">و هُم بِعاينو لِلزّانيين، و ما بِكونو تَعبانين مِن الخَطيَّه أبَداً، و يَغِشّو النّاس الما ثابِتين. و هُم بِقو شاطرين في الطَّمَع، أولاد اللَّعنَه!</verse>
				<verse number="15">النّاس ديل سابو الطَّرِيق العَديل و ضَلّو، عَشان يَمشو وَرا طَريق بَلعام وَلَد بَعُور الحَبَّ أُجرَة الخَطيَّه.</verse>
				<verse number="16">لَكِنّو كان مَوَبَّخ عَلى خَطِيَّتو لَمّا حُمار ما عِندو صوت إتكَلَّم بِصوت إنسان و مَنَع بَلادَة النَّبي.</verse>
				<verse number="17">النّاس ديل أبيار بِدون مويَه، غَمام تَسوقو الهَبوب. و الضُّلُمَّه الغَريقَه مَحفوظَه ليهُم.</verse>
				<verse number="18">عَشان هُم يِتكَلَّمو بِكِلمات مِتكَبِّرَه و فاضيَه. و يَغِشّو بِشَهوات الجِّسِم و الخَراب، النّاس القَرَّبو يَنجو مِن ديل البِعيشو في الغَلطَه.</verse>
				<verse number="19">هُم يَدّوهُم وَعد الحُرّيَّه، و هُم نُفوسُم عَبيد الخَراب. عَشان الزّول يَكون عَبد لِلحاجَه الغَلَبَتو.</verse>
				<verse number="20">عَشان إذا هُم نَجو مِن خَرابات الدُّنيا بِمَعرِفَة الرَّب و المُخَلِّص يَسُوع المَسيح، و بَعَد دا رَجَعو و إتغَلَبو، حالُم في الآخِر بِكون أكعَب مِن الأوَّل.</verse>
				<verse number="21">عَشان كان أحسَن ليهُم إذا ما عِرِفو طَريق البِر، مِن ما بَعَد ما عِرِفوهو يَرَجِّعو عَن الأمر المُقَدَّس الكان مَسَلَّم ليهُم.</verse>
				<verse number="22">و حَصَل ليهُم زي المَثَل الحَقيقي: ”الكَلِب يَرجَع لِقَضفو و الكَدروك المَغسول يَرجَع و يَدَردِق في الطّين.“</verse>
			</chapter>
			<chapter number="3">
				<verse number="1">يا أخواني المَحبوبين، هَسَّع دا هو الجَّواب التّاني بَكتِبو ليكُم. و فيهُم الإتنين بَزَكِّركُم عَشان أحَرِّك عُقولكُم المُخلِصَه.</verse>
				<verse number="2">أنا عاوِزكُم تِتزَكَّرو كِلمات الأنبياء القِدِّسين الإتكَلَّمو بيها مِن قُبّال، و أمر الرَّب و المُخَلِّص الجّا ليكُم بِرُسُلكُم.</verse>
				<verse number="3">و في الأوَّل أعرِفو إنّو في الأيام الأخيرَه بِجو ناس البِضحَكو عَلى الحَق، و بِعيشو حَسَب شَهوات نُفوسُم.</verse>
				<verse number="4">هُم بِقولو: ”هو وَعَد ليكُم إنّو بِجي. هو وين؟ مِن وَكِت أبَهاتنا نامو، كُلّو شي يِستَمِر زي ما هو كان مِن بِدايَة الخَليقَه.“</verse>
				<verse number="5">و بِإختيارُم، هُم يَنسو إنّو بِكِلمَة الله السَّما كانَت في مِن زَمَن قَديم، و الأرض كانَت مَصنوعَه مِن المويَه و بِالمويَه.</verse>
				<verse number="6">و المويَه غَطَّت الدُّنيا بِتاعَت الزَّمَن دا و خَرَّبَتا.</verse>
				<verse number="7">و لَكِن السَّماوات و الأرض المَوجودَه هَسَّع، بِالكِلمَه ديك زاتا، مَخزونَه لِلنّار. و بِتكون مَحفوظَه لِيوم الحُكم و خَراب النّاس الما بِخافو الله.</verse>
				<verse number="8">لَكِن ما تَنسو الحاجَه الواحدَه دي، يا مَحبوبين، يوم واحِد مَعَ الرَّب زي ألف سَنَه، و ألف سَنَه زي يوم واحِد.</verse>
				<verse number="9">و الرَّب ما مِتأخِّر بِوَعدو زي ما بَعض مِن النّاس يَفتَكِرو. لَكِن هو عِندو صَبر عَليكُم، و ما عاوِز واحِد يَموت، لَكِن عاوِز الكُل يَجو لِلتّوبَه.</verse>
				<verse number="10">و لَكِن يوم الرَّب بِجي زي الحَرامي. و في اليوم داك، السَّماوات بِفوتو بِصوت عالي، و النُّجوم بيَهلِكو مِن الحَر، و الأرض و الأشغال الفيها بِنحَرِقو.</verse>
				<verse number="11">و ما دام كُل الحاجات دي بِتَهلِكو كِدا، ياتو نوع مِن النّاس لازِم تَكونو في مَشي مُقَدَّس و في خوف الله؟</verse>
				<verse number="12">و إنتو مُنتَظِرين و مِستَعجِلين يوم الله البِجي. عَلَشان اليوم داك بِجيب خَراب السَّماوات بِالنّار، و الحَر الشَّديد بِخرَب النُّجوم.</verse>
				<verse number="13">لَكِن حَسَب وَعدو نَنتَظِر سَماوات جَديدَه و أرض جَديدَه، البِسكُن فيها البِر.</verse>
				<verse number="14">عَلَشان كِدا، يا مَحبوبين، و إنتو مِستَنّين الحاجات دي، إشتَغِلو شَديد عَشان تَكونو نُضاف و بِدون عيب و عَشان يَكون عِندَكُم سَلام مَعاهو.</verse>
				<verse number="15">و أحسِبو إنّو صَبر رَبَّنا فُرصَه لِلخَلاص. زي ما أخونا الحَبيب بُولُس كَمان كَتَب ليكُم بِحَسَب الحِكمَه الأدّاهو الله.</verse>
				<verse number="16">زي ما هو بِكتِب في كُلّو جَواباتو، و يتكَلَّم عَن الحاجات دي. و بَعض مِن الحاجات دي بِكونو صَعبَه لِلفَهم. و النّاس الما عِندَهُم مَعرِفَه و ما ثابِتين، يَتَرجِموها بِالكِضِب. و هُم يَعمِلو زي دا بِالكُتُب التّانيَه. و كِدا يَجيبو الخَراب عَلى نُفوسُم.</verse>
				<verse number="17">و عَلَشان كِدا، إنتو، يا مَحبوبين، عارِفين دا مِن قُبّال، أحرِسو عَشان غَلَط النّاس الما يَحفَظو القانون ما يَقودكُم و إنتو تَقَعو مِن مَحَلّكُم الثّابِت.</verse>
				<verse number="18">و لَكِن أكبَرو في النِّعمَه و في مَعرِفَة رَبَّنا و مُخَلِّصنا يَسُوع المَسيح. ليهو المَجد هَسَّع و لِلأبَد! آمين.</verse>
			</chapter>
		</book>
		<book number="62">
			<chapter number="1">
				<verse number="1">نَخَبِّركُم بِكِلمَة الحَياة. و الكِلمَه كان مِن البِدايَه. و نِحنا سِمِعناهو و شُفناهو بِعُيونّا، و عايَنّا ليهو و إيدينّا لِمسَتو.</verse>
				<verse number="2">و الحَياة ظَهَرَت، و شُفناها، و نَشهَد ليها. و نَخَبِّركُم بِالحَياة الأبَديَّه الكانَت مَعَ الأبو و ظَهَرَت لينا.</verse>
				<verse number="3">و نَخَبِّركُم بِالشُّفناهو و سِمِعناهو، عَلَشان تَكون ليكُم كَمان شَرِكَه مَعانا. و شَرِكَتنا هي مَعَ الأبو و مَعَ إبنو يَسُوع المَسيح.</verse>
				<verse number="4">و نَكتِب ليكُم دا عَشان فَرَحنا يَكون كامِل.</verse>
				<verse number="5">و دا هو الخَبَر السِّمِعناهو مِنّو و نَخَبِّركُم بيهو، أن الله نور، و ما فيهو ضُلُمَّه أبَداً.</verse>
				<verse number="6">إذا نَقول: ”عِندَنا شَرِكَه مَعاهو،“ و نَمشي في الضُّلُمَّه، نَكَضِّب، و ما بِنَعمِل الحَق.</verse>
				<verse number="7">و لَكِن إذا نَمشي في النّور زي ما هو في النّور، عِندَنا شَرِكَه بَعَضَنا مَعَ بَعض. و دَم يَسُوع إبنو يَنَضِّفنا مِن كُلّو خَطيَّه.</verse>
				<verse number="8">إذا نَقول: ”ما عِندَنا خَطيَّه،“ نَغِش نُفوسنا، و الحَق ما فينا.</verse>
				<verse number="9">إذا نَعتَرِف بِخَطايانا، هو أمين و عادِل، و يَغفِر لينا خَطايانا و يَنَضِّفنا مِن كُلّو شَر.</verse>
				<verse number="10">و إذا نَقول: ”ما عَمَلنا خَطيَّه،“ نَعمِلو كَضّاب، و كلمَتو ما فينا.</verse>
			</chapter>
			<chapter number="2">
				<verse number="1">يا أولادي، أكتِب ليكُم دا عَشان ما تَعمِلو خَطيَّه. و لَكِن إذا واحِد يَعمِل خَطيَّه، عِندَنا وَسيط مَعَ الأبو، يَسُوع المَسيح البار.</verse>
				<verse number="2">و هو دَفَع عَن خَطايانا بِضَبيحَة نَفسو عَشان يَصالِحنا مَعَ الله. و هو دَفَع عَن خَطايا كُل الدُّنيا كَمان و مُش عَن خَطايانا بَس.</verse>
				<verse number="3">و بِدا بِنَعرِف بِالحَق نِحنا بِنَعرِفو، إذا نَحفَظ أوامِرو.</verse>
				<verse number="4">البقول: ”أنا بَعَرفو،“ و هو ما بِحفَظ أوامِرو، هو كَضّاب، و الحَق ما فيهو.</verse>
				<verse number="5">لَكِن البِحفَظ كلمَتو، بِالحَق مَحَبَّة الله كَمَلَت فيهو. بِدا بِنَعرِف نِحنا فيهو.</verse>
				<verse number="6">البقول هو بِسكُن فيهو، لازِم يَمشي زي ما هو مَشى كَمان.</verse>
				<verse number="7">يا مَحبوبين، ما بَكتِب ليكُم أمر جَديد، لَكِن أمر قَديم كان عِندَكُم مِن البِدايَه. الأمر القَديم، هو الكِلمَه السِّمِعتوها.</verse>
				<verse number="8">و مَعَ داك، أمر جَديد أكتِب ليكُم. و هو الحَق فيهو و فيكُم، عَلَشان الضُّلُمَّه ماشيَه، و النّور الحَقيقي هَسَّع بِنَوِّر.</verse>
				<verse number="9">البقول هو في النّور و يَكرَه أخوهو، هو لِسَّع في الضُّلُمَّه.</verse>
				<verse number="10">البِحِب أخوهو بِسكُن في النّور، و ما فيهو سَبَب وقوع.</verse>
				<verse number="11">و لَكِن البِكرَه أخوهو، هو في الضُّلُمَّه، و بِمشي في الضُّلُمَّه، و ما بِيَعرِف ماشي وين، عَشان الضُّلُمَّه عِمَّت عُيونو.</verse>
				<verse number="12">أكتِب ليكُم، يا أولاد، عَشان خَطاياكُم مَغفورَه ليكُم عَشان خاطِر إسمو.</verse>
				<verse number="13">أكتِب ليكُم، يا أبَهات، عَشانكُم تَعرِفو هو الكان مِن البِدايَه. أكتِب ليكُم، يا شَباب، عَشانكُم غَلَبتو الشَرِّير. كَتَبتَ ليكُم، يا أولاد، عَشانكُم تَعرِفو الأبو.</verse>
				<verse number="14">كَتَبتَ ليكُم، يا أبَهات، عَشانكُم تَعرِفو هو الكان مِن البِدايَه. كَتَبتَ ليكُم، يا شَباب، عَشانكُم شَديدين، و عَشان كِلمَة الله تَسكُن فيكُم، و إنتو غَلَبتو الشَرِّير.</verse>
				<verse number="15">ما تَحِبّو الدُّنيا ولّا الحاجات الفي الدُّنيا. إذا واحِد بِحِب الدُّنيا، مَحَبَّة الأبو ما فيهو.</verse>
				<verse number="16">عَلَشان كُل الفي الدُّنيا، شَهوَة الجِّسِم، و شَهوَة العُيون، و كِبِر الحَياة، ما مِن الأبو، لَكِن مِن الدُّنيا.</verse>
				<verse number="17">و الدُّنيا تَفوت، و شَهوَتو، و لَكِن البِسَوّي إرادَة الله يَعيش لِلأبَد.</verse>
				<verse number="18">يا أولاد، دي السّاعَه الأخيرَه. و زي ما سِمِعتو ضِد المَسيح جاي، كِدا، هَسَّع جو كَتيرين مِن أضداد لِلمَسيح. بِدا بِنَعرِف دي السّاعَه الأخيرَه.</verse>
				<verse number="19">هُم مَرَقو مِنَّنا، لَكِن ما كانو مِنَّنا. عَشان إذا كانو مِنَّنا، كانو إستَنّو مَعانا. لَكِن مَرَقو عَشان يَوَرّو إنّو ما كُلَّهُم مِنَّنا.</verse>
				<verse number="20">و لَكِن إنتو عِندَكُم مَسحَه مِن القُدّوس، و بِتَعرِفو كُلّو شي.</verse>
				<verse number="21">ما بَكتِب ليكُم عَشان ما بِتَعرِفو الحَق، لَكِن عَشان بِتَعرِفوهو، و عَشان تَعرِفو كُلّو كِضِب ما مِن الحَق.</verse>
				<verse number="22">مِنو الكَضّاب؟ هو البِنكُر إنّو يَسُوع هو المَسيح. دا هو ضِد المَسيح، البِنكُر الأبو و الإبن.</verse>
				<verse number="23">كُل البِنكُر الإبن، ما عِندو الأبو كَمان. و البِعتَرِف بِالإبن، عِندو الأبو كَمان.</verse>
				<verse number="24">خَلّو السِّمِعتوهو مِن البِدايَه يِستَمِر يَعيش فيكُم. إذا كان السِّمِعتوهو مِن البِدايَه يَسكُن فيكُم، إنتو كَمان بِتَسكُنو في الإبن و في الأبو.</verse>
				<verse number="25">دا هو الوَعد الهو وَعَدنا بيهو، الحَياة الأبَديَّه.</verse>
				<verse number="26">أكتِب دا ليكُم عَن البِغِشّوكُم.</verse>
				<verse number="27">لَكِن المَسحَه القِبِلتوها مِنّو تَسكُن فيكُم، و ما في إحتِياج لِأي واحِد يَعَلِّمكُم. لَكِن المَسحَه دي تَعَلِّمكُم عَن كُلّو حاجَه، و هي حَق و ما كِضِب. و زي المَسحَه دي عَلَّمَتكُم، أسكُنو في الإبن.</verse>
				<verse number="28">و هَسَّع، يا أولاد، أسكُنو فيهو، عَشان إذا يَظهَر، يَكون عِندَنا تأكيد، و ما نَخجَل مِنّو لَمّا يَجي.</verse>
				<verse number="29">إذا كان بِتَعرِفو هو بار، بِتَعرِفو كُلّو واحِد البِعمِل البِر مَولود مِنّو.</verse>
			</chapter>
			<chapter number="3">
				<verse number="1">شوفو نوع المَحَبَّه الأدّانا الأبو لِغايَة ما يَسَمّونا أولاد الله. و نِحنا كِدا. عَلَشان كِدا، الدُّنيا ما بِتَعرِفنا عَشان الدُّنيا ما عِرفَتو.</verse>
				<verse number="2">يا مَحبوبين، هَسَّع نِحنا أولاد الله. و لِسَّع ما ظَهَر نِحنا بِنكون شِنو. و لَكِن بِنَعرِف إذا هو ظَهَر، بِنكون زيهو، عَشان بِنشوفو زي ما هو.</verse>
				<verse number="3">و كُلّو واحِد العِندو الرَّجاء دا فيهو، يَنَضِّف نَفسو زي ما هو نَضيف.</verse>
				<verse number="4">و كُلّو واحِد بيَعمِل خَطيَّه، يَكَسِّر القانون. و الخَطيَّه هي كَسر القانون.</verse>
				<verse number="5">و بِتَعرِفو هو ظَهَر عَشان يَشيل عَنّا خَطايانا، و ما فيهو خَطيَّه.</verse>
				<verse number="6">كُل البِسكُن فيهو، ما بيَعمِل الخَطيَّه. كُلّو واحِد البيَعمِل الخَطيَّه ما شافو و ما عِرفو.</verse>
				<verse number="7">يا أولاد، ما تَخَلّو واحِد يَغِشّكُم. البيَعمِل البِر، هو بار مِثِل ما هو بار.</verse>
				<verse number="8">البيَعمِل الخَطيَّه، هو مِن إبْلِيس، عَشان إبْلِيس مِن البِدايَه كان يَخطى. إبن الله ظَهَر لِلسَّبَب دا، عَشان يَخرَب أعمال إبْلِيس.</verse>
				<verse number="9">كُلّو واحِد المَولود مِن الله ما بيَعمِل خَطيَّه، عَشان حَياة الله تِستَمِر فيهو، و ما بِقدَر يَخطى، عَشان هو مَولود مِن الله.</verse>
				<verse number="10">بِدا، أولاد الله مَعروفين و أولاد إبْلِيس مَعروفين. كُل الما بيَعمِل البِر ما مِن الله، و كِدا الما بِحِب أخوهو كَمان.</verse>
				<verse number="11">عَشان دا هو الخَبَر السِّمِعتوهو مِن البِدايَه، أن نَحِب بَعضَنا بَعض،</verse>
				<verse number="12">و ما نَكون مِثِل قايين الكان مِن الشَّرّير و كَتَل أخوهو. و لِشِنو كَتَلو؟ عَشان أعمالو كانَت شَرّيرَه و لَكِن أعمال أخوهو بارَّه.</verse>
				<verse number="13">ما تِستَغرَبو، يا أخواني، إذا الدُّنيا تَكرَهكُم.</verse>
				<verse number="14">بِنَعرِف نِحنا مَرَقنا مِن الموت لِلحَياة، بِسَبَب مَحَبَّتنا لِلأخوان. الما بِحِب أخوهو يِستَنّى في الموت.</verse>
				<verse number="15">كُل البِكرَه أخوهو، هو كاتِل. و إنتو بِتَعرِفو كُلّو كاتِل ما عِندو حَياة أبَديَّه فيهو.</verse>
				<verse number="16">بِدا، بِنَعرِف المَحَبَّه، أن يَسُوع المَسيح أدّا نَفسو عَشان خاطِرنا. و واجِب عَلينا أن نَدّي نُفوسنا عَشان خاطِر الأخوان.</verse>
				<verse number="17">و لَكِن العِندو بُضاعَة الدُّنيا و يَشوف أخوهو مُحتاج و يَقفِل قَلبو مِنّو، كيف تَكون مَحَبَّة الله فيهو؟</verse>
				<verse number="18">يا أولادي، خَلّونا نَحِب، ما بِالكَلام، و لا بِاللِّسان، لَكِن بِالعَمَل و الحَق.</verse>
				<verse number="19">بِدا بِنَعرِف نِحنا مِن الحَق و نأكِّد قُلوبنا قِدّامو.</verse>
				<verse number="20">عَشان إذا قُلوبنا تَلومنا، الله أكبَر مِن قُلوبنا و بِيَعرِف كُلّو حاجَه.</verse>
				<verse number="21">يا مَحبوبين، إذا قُلوبنا ما تَلومنا، عِندَنا تأكيد قِدّام الله.</verse>
				<verse number="22">و كُل النَّطلُب نَقبَل مِنّو، عَشانّا نَحفَظ أوامِرو و نَعمِل الحاجات التَّبسِطو.</verse>
				<verse number="23">و دا هو أمرو أن نآمِن بِإسم إبنو يَسُوع المَسيح و نَحِب بَعَضَنا بَعض، زي ما أدّانا أمر.</verse>
				<verse number="24">و كُل البِحفَظو أوامِرو يَسكُنو فيهو و هو فيهُم. و بِدا بِنَعرِف هو يَسكُن فينا، بِالرّوح الأدّاهو لينا.</verse>
			</chapter>
			<chapter number="4">
				<verse number="1">يا مَحبوبين، ما تَصَدِّقو كُلّو روح، لَكِن إمتَحِنو الأرواح، هُم مِن الله ولّا لا. عَشان أنبياء كاضِبين كَتيرين مَرَقو لِلدُّنيا.</verse>
				<verse number="2">بِدا، بِتَعرِفو روح الله. كُلّو روح يَعتَرِف بِيَسُوع المَسيح إنّو جا في الجِّسم، هو مِن الله.</verse>
				<verse number="3">و كُلّو روح ما بِعتَرِف بِيَسُوع، ما مِن الله. و دا هو روح ضِد المَسيح السِّمِعتو بِجي، و هَسَّع هو في الدُّنيا.</verse>
				<verse number="4">إنتو مِن الله، يا أولاد، و غَلَبتوهُم. عَشان هو الفيكُم أكبَر مِن الفي الدُّنيا.</verse>
				<verse number="5">هُم مِن دُنيا. و عَلَشان كِدا، هُم يِتكَلَّمو عَن حاجات الدُّنيا، و الدُّنيا تَسمَع ليهُم.</verse>
				<verse number="6">نِحنا مِن الله. و البِعرِف الله يَسمَع لينا، و الما مِن الله ما بِسمَع لينا. بِدا بِنَعرِف روح الحَق و روح الكِضِب.</verse>
				<verse number="7">يا مَحبوبين، خَلّونا نَحِب بَعَضَنا بَعض، عَشان المَحَبَّه هي مِن الله، و كُلّو واحِد البِحِب، هو مَولود مِن الله و بِعرِف الله.</verse>
				<verse number="8">و الما بِحِب، ما بِعرِف الله، عَشان الله مَحَبَّه.</verse>
				<verse number="9">بِدا، ظَهَرَت مَحَبَّة الله فينا. الله رَسَّل إبنو الوَحَيد لِلدُّنيا عَشان نَحياى بيهو.</verse>
				<verse number="10">و دي هي المَحَبَّه: مُش نِحنا الحَبّينا الله، لَكِنّو هو الحَبّانا و رَسَّل إبنو عَشان يَكون ضَبيحَة دَفع عَن خَطايانا.</verse>
				<verse number="11">يا مَحبوبين، إن كان الله حَبّانا كِدا، نِحنا كَمان واجِب عَلينا نَحِب بَعَضَنا بَعض.</verse>
				<verse number="12">ما في واحِد شاف الله أبَداً. إذا نَحِب بَعَضَنا بَعض، الله يَسكُن فينا و مَحَبَّتو تَبقى كاملَه فينا.</verse>
				<verse number="13">بِدا بِنَعرِف نِحنا نَعيش فيهو و هو فينا، عَشان هو أدّانا مِن روحو.</verse>
				<verse number="14">و نِحنا شُفنا و نَشهَد أن الأبو رَسَّل الإبن عَشان يَكون مُخَلِّص الدُّنيا.</verse>
				<verse number="15">البِعتَرِف بِيَسُوع هو إبن الله، الله بِسكُن فيهو و هو في الله.</verse>
				<verse number="16">و نِحنا عِرِفنا و صَدَّقنا مَحَبَّة الله الهو عِندو لينا. الله مَحَبَّه، و البِسكُن في المَحَبَّه بِسكُن في الله و الله فيهو.</verse>
				<verse number="17">بِدا، المَحَبَّه تَبقى كاملَه فينا، عَشان بِكون عِندَنا تأكيد في يوم الحُكم. عَلَشان زي ما هو، نِحنا كَمان كِدا في الدُّنيا دي.</verse>
				<verse number="18">ما في خوف في المَحَبَّه، لَكِن المَحَبَّه الكاملَه تَطرُد الخوف. عَلَشان النّاس عِندَهُم خوف لَمّا يَخافو مِن الجِّزا. و البِخاف ما بِبقى كاملَه في المَحَبَّه.</verse>
				<verse number="19">نِحنا بِنحِب، عَشان هو حَبّانا في الأوَّل.</verse>
				<verse number="20">إذا واحِد يَقول: ”أنا بَحِب الله،“ و بِكرَه أخوهو، هو كَضّاب. عَلَشان الما بِحِب أخوهو الشّافو، ما بِقدَر يَحِب الله الهو ما شافو.</verse>
				<verse number="21">و عِندَنا الأمر دا مِنّو أن البِحِب الله يَحِب أخوهو كَمان.</verse>
			</chapter>
			<chapter number="5">
				<verse number="1">كُلّو واحِد بِآمِن بِيَسُوع هو المَسيح، هو مَولود مِن الله. و كُلّو واحِد بِحِب الأبو بِحِب المَولود مِنّو كَمان.</verse>
				<verse number="2">بِدا بِنَعرِف نِحنا بِنحِب أولاد الله، إذا بِنحِب الله و بِنَحفَظ أوامِرو.</verse>
				<verse number="3">دي هي مَحَبَّه لِلَّه، أن نَحفَظ أوامِرو. و أوامِرو ما تَقيلَه.</verse>
				<verse number="4">عَشان كُلُّ واحِد مَولود مِن الله يَغلِب الدُّنيا. و دي هي الغَلَبَه التَّغلِب الدُّنيا، أيمانّا.</verse>
				<verse number="5">مِنو هو البِغلِب الدُّنيا؟ بَس البِآمِن أن يَسُوع هو إبن الله.</verse>
				<verse number="6">دا هو الجّا بِمويَه و دَم، يَسُوع المَسيح. ما بِالمويَه بَس، لَكِن بِالمويَه و الدَّم.</verse>
				<verse number="7">و الرّوح، هو البِشهَد، عَشان الرّوح هو الحَق.</verse>
				<verse number="8">و اليَشهَدو، هُم تلاتَه. الرّوح، و المويَه، و الدَّم. و التّلاتَه ديل، هُم في الواحِد.</verse>
				<verse number="9">إذا نَقبَل شَهادَة النّاس، شَهادَة الله أعظَم، عَشان دي شَهادَة الله الشِّهِد بيها عَن إبنو.</verse>
				<verse number="10">البِآمِن بِإبن الله، عِندو الشَّهادَه في نَفسو. الما بِآمِنو بِالله سَوَّاهو كَضّاب، عَلَشان ما آمَن بِالشَّهادَه الشِّهِد بيها الله عَن إبنو.</verse>
				<verse number="11">و دي الشَّهادَه، الله أدّانا حَياة أبَديَّه، و الحَياة دي في إبنو.</verse>
				<verse number="12">العِندو الإبن، عِندو الحَياة. و الما عِندو الإبن، ما عِندو الحَياة.</verse>
				<verse number="13">كَتَبتَ دا ليكُم، إنتو المؤمِنين بِإسم إبن الله، عَلَشان تَعرِفو عِندَكُم حَياة أبَديَّه.</verse>
				<verse number="14">و دا التأكيد العِندَنا فيهو، إذا نَطلُب أي شي بِحَسَب إرَادَتو، هو بِسمَع لينا.</verse>
				<verse number="15">و إذا نَعرِف هو يَسمَع لينا في كُلّو شي النَطلُب مِنّو، بِنَعرِف نِحنا عِندَنا الطَّلَبات الطَّلَبناهو مِنّو.</verse>
				<verse number="16">إذا واحِد يَشوف أخوهو يَعمِل خَطيَّه ما لِلموت، هو يَسأل، و الله بِدّيهو حَياة يَعني لِلما بِختو لِلموت. في خَطيَّه تَقود لِلموت، و أنا ما بَقول إنّو يَطلُب عَن دي.</verse>
				<verse number="17">كُلّو ذَنب هو خَطيَّه، و في خَطيَّه ما تَقود لِلموت.</verse>
				<verse number="18">بِنَعرِف أن كُلّو واحِد مَولود مِن الله ما بِختى، لَكِن المَولود مِن الله يَحفَظ نَفسو، و الشَرِّير ما يَلمَسو.</verse>
				<verse number="19">بِنَعرِف نِحنا مِن الله، و الدُّنيا كُلَّها تِحِت سُلطَة الشَّرّير.</verse>
				<verse number="20">و بِنَعرِف إبن الله جا و أدّانا فَهم عَشان نَعرِف هو الحَق. و نِحنا في الحَق، يَعني في إبنو يَسُوع المَسيح. دا هو الإلَه الحَقيقي و الحَياة الأبَديَّه.</verse>
				<verse number="21">يا أولاد، أحفَظو نُفوسكُم مِن الأصنام.</verse>
			</chapter>
		</book>
		<book number="63">
			<chapter number="1">
				<verse number="1">مِن الشّيخ لِلسَّيِّدَه المُختارَه و لِأولادا الأنا بَحِبُّم في الحَق، و ما أنا بَس، لَكِن كُل البِعرِفو الحَق كَمان.</verse>
				<verse number="2">عَشان خاطِر الحَق البِسكُن فينا و بِكون مَعانا لِلأبَد.</verse>
				<verse number="3">نِعمَه و رَحمَه و سَلام مِن الله الأبو و مِن يَسُوع المَسيح، إبن الأبو، بِتكون مَعانا في الحَق و المَحَبَّه.</verse>
				<verse number="4">فِرِحتَ جِدّاً عَشان لِقيت بَعَض مِن أولادِك ماشين في الحَق مِثِل ما الأبو أمَرنا.</verse>
				<verse number="5">و هَسَّع، يا سَيِّدَه، أنا ما كاتِب ليكي أمر جَديد، لَكِن الكان عِندَنا مِن البِدايَه. بَسأل أن نَحِب بَعَضَنا بَعض.</verse>
				<verse number="6">و دي هي المَحَبَّه، أن نَمشي بِحَسَب أوامِرو. زي ما سِمِعتو مِن البِدايَه، دا هو الأمر، أن تَمشو في المَحَبَّه.</verse>
				<verse number="7">عَشان ناس كُتار البِغِشّو مَرَقو لِلدُّنيا. و هُم ما بِعتَرِفو بِيَسُوع المَسيح إنّو جا في الجِّسِم. دا هو البِغِش و هو ضِد المَسيح.</verse>
				<verse number="8">شوفو نُفوسكُم عَشان ما تَوَدِّرو الإشتَغَلنا ليهو، لَكِن تَقبَلو أُجرَه تَمام.</verse>
				<verse number="9">و الما بِستَمِر في تَعليم المَسيح و يَجري قِدّامو، ما عِندو الله. و البِستَمِر في تَعليم المَسيح، هو عِندو الأبو و الإبن، هُم الإتنين.</verse>
				<verse number="10">إذا واحِد يَجيكُم و ما يَجيب التَّعليم دا، ما تَقبَلوهو في البيت و ما تَقولو ليهو ”سَلام.“</verse>
				<verse number="11">عَشان البِسَلِّم عَليهو يَشتَرِك في أعمالو الشَّرّيرَه.</verse>
				<verse number="12">عِندي حاجات كَتيرَه عَشان أكتِب ليكُم، لَكِن أنا ما داير أعمِلو بِوَرَق و حِبِر. بَدَل مِن دا أنتَظِر أن أجيكُم و أتكَلَّم وَش لِوَش، عَشان فَرَحنا بِكون كامِل.</verse>
				<verse number="13">أولاد أُختِك المُختارَه يَسَلِّمو عَليكي.</verse>
			</chapter>
		</book>
		<book number="64">
			<chapter number="1">
				<verse number="1">مِن الشّيخ لِغَايُوس الحَبيب، البَحِبّو في الحَق.</verse>
				<verse number="2">يا حَبيبي، أصَلّي عَشانَك تَكون ناجِح في كُلّو شي، و تَكون بِعافيَه، زي ما نَفسَك ناجِحَه.</verse>
				<verse number="3">فِرِحتَ جِدّاً لَمّا بَعض مِن الأخوان جو و شِهِدو لِلحَق الفيك، و كيف إنتَ تَمشي بِالحَق.</verse>
				<verse number="4">ما عِندي فَرَح أعظَم مِن دا، يَعني أسمَع أن أولادي يَمشو في الحَق.</verse>
				<verse number="5">يا حَبيبي، إنتَ أمين بِالحاجَه التَّعمِلا لِلأخوان، و خُصوصاً لِلغَريبين.</verse>
				<verse number="6">و هُم شِهِدو بِمَحَبَّتَك قِدّام الكَنيسَه. و إنتَ تَعمِل كوَيس إذا تَرَسِلُم لِلسَّفَر زي ما يِستَحِق لِلَّه.</verse>
				<verse number="7">و عَشان خاطِر الإسِم هُم مَرَقو، و ما ياخُدو حاجَه مِن الأُمَم.</verse>
				<verse number="8">عَلَشان كِدا، لازِم نَقبَل ناس مِثِل ديل، عَلَشان نَكون عامِلين مَعاهُم لِلحَق.</verse>
				<verse number="9">كَتَبتَ لِلكَنيسَه. و لَكِن دِيُوتْرِيفُوس، البِحِب يَكون الأوَّل بِينُم، ما يَقبَلنا.</verse>
				<verse number="10">عَشان كِدا، إذا بَجي، بَزَكِّرو بِأعمالو البِعمِلو، و الكَلام الشَّرّير البقول عَنّا. لَكِن دا ما كِفايَه ليهو، هو ما بِقبَل الأخوان كَمان، و يَمنَع البِدورو يَقبَلوهُم، و هو يَطرُدُم مِن الكَنيسَه.</verse>
				<verse number="11">يا حَبيبي، ما تَتبَع الشَّر، لَكِن الخير. البِعمِل الخير هو مِن الله، و البِعمِل الشَّر هو ما شاف الله.</verse>
				<verse number="12">كُل النّاس بِشهَدو لِدِيمِتْرِيُوس، و الحَق نَفسو يَشهَد ليهو. و نِحنا كَمان نَشهَد ليهو، و إنتو بِتَعرِفو شَهادَتنا هي حَقيقيَه.</verse>
				<verse number="13">كانَت عِندي حاجات كَتيرَه عَشان أكتِبا ليك، لَكِن أنا ما بَدور أكتِب ليك بِحِبِر و قَلَم.</verse>
				<verse number="14">لَكِن عِندي رَجاء أن أشوفَك بَعَد شوَيَه، و بِنِتكَلَّم وَش لِوَش.</verse>
				<verse number="15">السَّلام ليك. المَحبوبين يَسَلِّمو عَليك. سَلِّم عَلى المَحبوبين بِأساميهُم.</verse>
			</chapter>
		</book>
		<book number="65">
			<chapter number="1">
				<verse number="1">مِن يَهُوذَا خَدّام يَسُوع المَسيح و أخو يَعْقُوب، لِلمُختارين و المَحبوبين في الله الأبو و المَحفوظين لِيَسُوع المَسيح.</verse>
				<verse number="2">الرَّحمَه و السَّلام و المَحَبَّه يَكَتِّرو ليكُم.</verse>
				<verse number="3">يا مَحبوبين، كُنتَ بَجَرِّب بِكُلّو نَشاط أن أكتِب ليكُم بِخُصوص خَلاصنا العِندَنا سَوا. لَكِن شُفتَ لازِم أكتِب ليكُم عَشان أطلُب مِنَّكُم تَحارِبو عَشان خاطِر الإيمان المُسَلَّم مَرَّه واحدَه لِلقِدِّسين.</verse>
				<verse number="4">عَشان بَعض مِن النّاس دَخَلو بينكُم بِالسِّر، و هُم ما بِخافو الله. و هُم يَغَيِّرو نِعمَة إلَهنا لِلفَضيحَه و بِنكُرو سَيِدنا و رَبَّنا الوَحيد، يَسُوع المَسيح. و مِن وَكِت طَويل دينونَتُم كانَت مَكتوبَه.</verse>
				<verse number="5">أنا عاوِز أذَكِّركُم، و لَو عِرِفتو كُلّو شي مَرَّه واحدَه، أن الرَّب خَلَّص الشَّعب مِن بَلَد مَصر، لَكِن بَعَد دا خَرَب النّاس الما آمَنو.</verse>
				<verse number="6">و المَلائكَه الما حِفظو سُلطَتُم لَكِن سابو بيتُم المَخصوص، ديل مَحفوظين بِجَنازِير أبَديَّه لِدينونَة اليوم العَظيم في الضَّلام.</verse>
				<verse number="7">و كِدا كَمان سَدوم و عَمورَه و البِلاد الحَواليهُم سَلَّمو نُفوسُم لِلزِّنا و مَشو وَرا شَهوَه ما زي طَبيعَة النّاس. و هُم بِقو مَثَل البِتحَمَّلو جِزا نار أبَديَّه.</verse>
				<verse number="8">و كِدا كَمان، ديل، البِحلَمو، بيَعمِلو حاجات يَنَجِّسو أجسامُم، و يَرفُضو السُّلطَه و يَشتِمو الكُبار الفي السَّما.</verse>
				<verse number="9">و لَكِن مِخائيل، رَئيس المَلائكَه، لَمّا شاكَل إبْلِيس عَن جِسِم مُوسَى، خاف يَجيب حُكم بِشَتيمَه، لَكِن قال: ”الرَّب يَوَبِّخَك!“</verse>
				<verse number="10">لَكِن ديل يَجَدِّفو عَلى الما يَفهَمو. و هُم يَسَوّو زي الحَيوانات الما عِندَهُم عَقل اليَمشو بِطَبيعَتُم. و بِالطَّرِيقَه دي يَخرِبو نُفوسُم.</verse>
				<verse number="11">يا مُصِيبَتُم! عَلَشانُم مَشو في سِكَّة قايين، و سَلَّمو نُفوسُم لِغَلطَة بَلعام لِلرِّبِح. و هُم ماتو في فِتنَة قُورَح.</verse>
				<verse number="12">و ديل حُجار مَدسوسَه في عَزوماتكُم المَحَبّيَه، عامِلين عَزومات مَعاكُم بِدون خوف، و يَهتَمّو بِنُفوسُم بَس. هُم سَحاب بِدون مويَه، تَشيل الأرياح، شَجَر الخَريف بِدون ثِمار، مات مَرَّتين و ما طَلَّع.</verse>
				<verse number="13">أمواج بَحَر مُحَرَّكَه مَزَبِّدَه بِخَجَلُم، نُجوم ضالَّه، مَحفوظَه لِضَلام أسوَد جِدّاً لِلأبَد.</verse>
				<verse number="14">و أَخْنُوخ، السّابِع مِن آدَم، إتنَبّأ عَن ديل و قال: ”شوفو! جا الرَّب مَعَ آلاف كَتيرَه مِن قِدِّسِينو.</verse>
				<verse number="15">و هو جا عَشان يَحكُم عَلى الكُل، و يَوَبِّخ كُل الشَّرّيرين لِكُلّو أعمالُم الشَّرّيرَه العَمَلوها بِالشَّر. و هو يَوَبِّخُم لِكُل الكِلمات الصَّعبَه الإتكَلَّمو بيها الخاطيين الشَّرّيرين.“</verse>
				<verse number="16">و ديل يَشتَكو و يَنَقنِقو، و هُم يَمشو حَسَب شَهوَاتُم. و خُشومُم يِتكَلَّمو بِكِلمات كِبِر، و يَشوفو الوشوش فِشان الفايدَه.</verse>
				<verse number="17">و لَكِن إنتو، يا مَحبوبين، إتزَكَّرو الكَلام القالوهو رُسُل رَبَّنا يَسُوع المَسيح مِن قُبّال.</verse>
				<verse number="18">عَشانُم كانو بِقولو ليكُم: ”بِكونو في زَمَن الأخير ناس يِضحَكو عَلى الله، ماشين حَسَب شَهوَاتُم الشَّرّيرَه.“</verse>
				<verse number="19">ديل، هُم البِسَوو أقسام بينكُم، و أفكارُم في حاجات الدُّنيا، و ما عِندَهُم الرّوح.</verse>
				<verse number="20">لَكِن إنتو، يا مَحبوبين، أبنو نُفوسكُم في إيمانكُم القُدّوس، و صَلّو في الرّوح القُدُس.</verse>
				<verse number="21">و أحفَظو نُفوسكُم في مَحَبَّة الله، مُنتَظِرين رَحمَة رَبَّنا يَسُوع المَسيح لِلحَياة الأبَديَّه.</verse>
				<verse number="22">أرحَمو بَعض مِن النّاس البِشِكّو.</verse>
				<verse number="23">و طَلِّعو البَعض مِن النّار و خَلِّصوهُم. لَكِن أرحَمو التّانيين بِخوف كارِهين الهِدوم البِقي نَجِس مِن شَهوات الجِّسِم.</verse>
				<verse number="24">و لِلقادِر يَحفَظكُم مِن الوقوع، و يَجيبكُم قِدّام مَجدو بِدون عيب بِفَرَح عَظيم،</verse>
				<verse number="25">لِلَّه الوَحيد، مُخَلِّصنا، بِيَسُوع المَسيح رَبَّنا، المَجد و العَظَمَه و القُدرَه و السُّلطَه قُبّال كُلّو زَمَن و هَسَّع و لِلأبَد. آمين.</verse>
			</chapter>
		</book>
		<book number="66">
			<chapter number="1">
				<verse number="1">رؤيا يَسُوع المَسيح الأدّاهو ليهو الله عَشان يَوَرّي لِخَدّامينو الحاجات اللازِم تَحصُل بَعَد شوَيَه. و هو رَسَّل و بِيَّنو بِمَلاكو لِخَدّامو يُوحَنَّا.</verse>
				<verse number="2">و هو شِهِد بِكِلمَة الله و بِشَهادَة يَسُوع المَسيح بِكُلّو شي الهو شافو.</verse>
				<verse number="3">مُبارَك هو البِقرا و هُم البِسمَعو كِلمات النُّبوَّه دي، و يَحفَظو الحاجات المَكتوبَه فيها. عَشان الوَكِت قَريب.</verse>
				<verse number="4">مِن يُوحَنَّا لِلسَّبعَه كَنايس الفي آسيا: النِّعمَه ليكُم و السَّلام مِنّو المَوجود و الكان مَوجود و الماشي يَجي، و مِن السَّبعَه أرواح الفي قِدّام كُرسيهو.</verse>
				<verse number="5">و مِن يَسُوع المَسيح الشّاهِد الأمين و البِكر مِن بين المَيِّتين و رَئيس مُلوك الأرض. ليهو البِحِبّنا و أدّانا الحُرّيَّه مِن خَطايانا بِدَمّو.</verse>
				<verse number="6">وَ عَمَلنا مَلَكوت و قُسُس لِلَّه أبوهو، ليهو المَجد و السُّلطَه لِلأبَد! آمين.</verse>
				<verse number="7">شوفو! هو جاي مَعَ السَّحاب. و كُلّو عين بِتشوفو، حَتّى ديل الطّعَنوهو. و كُلّو قَبايل الأرض بيبكو عَليهو. أيوَه، خَليهو يَكون كِدا.</verse>
				<verse number="8">”أنا البِدايَه و النِّهايَه،“ يَقول الله الرَّب، المَوجود و الكان مَوجود و الماشي يَجي، القادِر عَلى كُلّو شي.</verse>
				<verse number="9">أنا، يُوحَنَّا، أخوكُم و شَريككُم في التَّعب و في المَلَكوت و الصَّبر في يَسوع، كُنتَ في الجَّزيرَه الإسِما بَطمُس عَشان خاطِر كِلمَة الله و شَهادة يَسوع.</verse>
				<verse number="10">و كُنتَ في الرّوح في يوم الرَّب، و سِمِعتَ وَراي صوت عالي زي صوت بوق.</verse>
				<verse number="11">و الصّوت قال: ”أكتِب الحاجَه التَّشوفا في كِتاب، و رَسِّلو لِلسَّبعَه كَنايس، لِأفَسُس و لِسِمِيرْنَا و لِبَرْغَامُس و لِثَيَاتِيرَا و لِسَارْدِس و لِفِيلَادَلْفِيَا و لِلاوُدِكِيَّه.“</verse>
				<verse number="12">و إتلَفَتَّ عَشان أشوف الصّوت الإتكَلَّم مَعاي. و لَمّا إتلَفَتَّ، شُفتَ سَبعَه مَناوِر مِن دَهَب.</verse>
				<verse number="13">و في وَسِط السَّبعَه مَناوِر، واحِد زي إبن إنسان، كان لابِس توب يَمشي تِحِت لِكِرعينو، و مَربوط حَول صَدرو بِحِزام مِن دَهَب.</verse>
				<verse number="14">و رَاسو و شَعرو زي الصّوف الأبيَض و زي التَّلِج. وَ عُيونو زي نار مَوَلَّعَه.</verse>
				<verse number="15">و كِرعينو زي النَّحاس الأصفَر مَوَلَّع في فُرن، و صوتو زي صوت مويَه كَتيرَه.</verse>
				<verse number="16">و في إيدو اليَمين عِندو سَبعَه نُجوم و ماشي مِن خَشمو سيف سَنين، عِندو طَرَفين. و وَشّو يَنَوِّر زي الشَّمِش في قوَتو.</verse>
				<verse number="17">و لَمّا شُفتو، وَقَعتَ عِند كِرعينو زي الزّول المَيِّت. و هو خَتَّ إيدو اليَمين عَلي و قال: ”ما تَخاف. أنا هو الأوَّل و الآخِر.</verse>
				<verse number="18">أنا هو الحَي. و كُنتَ مَيِّت، و شوف، أنا حَي لِلأبَد! و أنا عِندي مَفاتيح الموت و الهاويَه.</verse>
				<verse number="19">عَلَشان كِدا، أكتِب الحاجات الشُّفتَها، و الحاجات المَوجودَه، و الحاجات البِتَحصُل بَعَد دا.</verse>
				<verse number="20">سِر السَّبعَه نُجوم الأنتَ شُفتَها في يَميني و السَّبعَه مَناوِر مِن دَهَب، دا هو: السَّبعَه نُجوم، هُم مَلائِكَة السَّبعَه كَنايس، و السَّبعَه مَناوِر، هُم السَّبعَه كَنايس.</verse>
			</chapter>
			<chapter number="2">
				<verse number="1">أكتِب لِمَلاك الكَنيسَه الفي أفَسُس: هو اليَمسِك السَّبعَه نُجوم بِيَمينو، و الماشي في وَسِط السَّبعَه مَناوِر مِن دَهَب، بِقول الحاجات دي.</verse>
				<verse number="2">أنا بَعرِف أعمالَك و تَعبَك و صَبرَك، و إنتَ ما تَقدَر تِتحَمَّل الشَّرّيرين. و إنتَ جَرَّبتُم البِسَمّو نُفوسُم رُسُل، لَكِن هُم مُش رُسُل، و لِقيتُم كاضِبين.</verse>
				<verse number="3">و عِندَك صَبر و إتحَمَّلتا التَّعب عَشان خاطِر إسمي و ما بِقيت تَعبان.</verse>
				<verse number="4">لَكِن أنا عِندي حاجَه عَليك، إنتَ خَلّيت مَحَبَّتَك الكانَت عِندَك في الأوَّل.</verse>
				<verse number="5">عَلَشان كِدا إتزَكَّر مِن وين وَقَعتَ، و توب، و أعمِل الأعمال زي في الأوَّل. و إلّا، أنا بَجيك و بَشيل مَنارتَك مِن مَحَلّها إذا ما تَتوب.</verse>
				<verse number="6">و لَكِن إنتَ عِندَك الحاجَه الكوَيسَه دي، إنتَ بِتَكرَه أعمال ناس نُقُلاوي و أنا كَمان بَكرَها.</verse>
				<verse number="7">العِندو أضان، خَليهو يَسمَع البِقولو الرّوح لِلكَنايس. ليهو اليَغلِب، أنا بَدّيهو أن ياكُل مِن شَجَرَة الحَياة الفي جَنَّة الله.</verse>
				<verse number="8">و أكتِب كَمان لِمَلاك الكَنيسَه الفي سِميرنا: ديل الحاجات البِقولو الأوَّل و الآخِر، هو الكان مَيِّت و رَجَع لِحَياة تاني.</verse>
				<verse number="9">أنا بَعرِف تَعبَك و إحتياجَك، لَكِن إنتَ غَني. و بَعرِف تَجديف ديل البِقولو هُم يَهود و هُم مُش يَهود، لَكِن هُم مَجمَع الشّيطان.</verse>
				<verse number="10">ما تَخاف مِن الحاجات الأنتَ ماشي تِتوَجَّع بيها. شوف، الشّيطان قَرَّب يَرمي بَعض مِنَّكُم في السِّجِن عَشان يِمتَحِنكُم. و بِكون عِندَكُم ضيق عَشَرَة أيام. كون أمين لِغايَة الموت، و أنا بَدّيك تاج الحَياة.</verse>
				<verse number="11">العِندو أضان، خَليهو يَسمَع البِقولو الرّوح لِلكَنايس. و هو البِغلِب، الموت التّاني ما بِضُرّو.</verse>
				<verse number="12">و أكتِب كَمان لِمَلاك الكَنيسَه الفي بَرْغَامُس: ديل الحاجات البِقولو العِندو السّيف السَّنين العِندو طَرَفين.</verse>
				<verse number="13">أنا بَعرِف المَحَل الأنتَ ساكِن فيهو، و كُرسي الشّيطان في المَحَل دا. لَكِن إنتَ ماسِك بِإسمي. و إنتَ ما نَكَرتَ الإيمان بي، حَتّى في أيام أَنْتِيبَاس، شاهِدي الأمين. و هو كان مَكتول بينكُم، في المَحَل الشّيطان بِسكُن فيهو.</verse>
				<verse number="14">و لَكِن أنا عِندي حاجات قَليلَه عَليك. إنتَ عِندَك هِناك ناس ماسكين بِتَعليم بَلعام الكان بِعَلِّم بالاق أن يَكون سَبَب لِلخَطيَّه لِبَني إِسْرَائِيل. هو عَلَّمُم أن ياكلو مِن الأكل الكان مَضبوح لِلأصنام و يَعمِلو الزِّنا.</verse>
				<verse number="15">و إنتَ كَمان عِندَك ناس ماسكين بِتَعليم النُّقُلاويين.</verse>
				<verse number="16">عَلَشان كِدا، توب، و إلّا أنا بَجيك قَوام و بَحارِبُم بِسيف خَشمي.</verse>
				<verse number="17">العِندو أضان، خَليهو يَسمَع البِقولو الرّوح لِلكَنايس. ليهو اليَغلِب، أنا بَدّيهو مِن المَنّا المَدسوس. و بَدّيهو حَجَر أبيَض، مَكتوب عَليهو إسم جَديد، ما في واحِد يَعرِفو إلّا البِقبَلو.</verse>
				<verse number="18">و أكتِب كَمان لِمَلاك الكَنيسَه الفي ثِيَاتِيرَا: ديل الحاجات البِقولو إبن الله العِندو عُيون زي لَهيب نار، و كِرعينو زي النَّحاس الأصفَر اللَّامَع.</verse>
				<verse number="19">أنا بَعرِف أعمالَك و مَحَبَّتَك و إيمانَك و خِدمَتَك و صَبرَك. و بَعرِف أعمالَك الأخيرَه أكتَر مِن الفي الأوَّل.</verse>
				<verse number="20">لَكِن أنا عِندي حاجَه عَليك. إنتَ تَدّي إذن لِلمَرَه إيزابَل البِتقول هي نَبيَّه. و هي تَعَلِّم و تَغِش خَدّاميني حَتّى يَعمِلو الزِّنا و ياكلو مِن الأكل الكان مَضبوح لِلأصنام.</verse>
				<verse number="21">و أنا أدّيت ليها وَكِت عَشان تَتوب، و لَكِن هي ما عاوزَه تَتوب مِن زِناها.</verse>
				<verse number="22">شوف، أنا بَرميها في عَنقَرِيب الوَجَع، و اليَزنو مَعاها في تَعب شَديد إذا ما يَتوبو مِن أعمالا.</verse>
				<verse number="23">و بَكتُل أولادا بِالموت. و كُل الكَنايس بِيَعرِفو أنا هو البَمتَحِن الأفكار و القُلوب، و بَدفَع لِكُلّو واحِد مِنَّكُم حَسَب أعمالو.</verse>
				<verse number="24">و لَكِن بَقول دا ليكُم، التّانيين في ثِيَاتِيرَا، كُل الما مَسَكتو بِالتَعليم دا. و إنتو ما بِتَعرِفو الحاجات الغَريقَه بِتاعَت الشّيطان زي ما بِقولو. أنا ما بَخُت عَليكُم حِمِل تاني.</verse>
				<verse number="25">لَكِن تَمسِكو بِالحاجَه العِندَكُم لِغايَة ما بَجي.</verse>
				<verse number="26">و ليهو البِغلِب و بِحفَظ أعمالي حَتّى النِّهايَه، أنا بَدّيهو سُلطَه عَلى الأُمَم.</verse>
				<verse number="27">و هو يَملِك عَليهُم بِعَصايَه مِن حَديد، زي ما يَكسَرو بُرَم مِن طين، مِثِل ما أبوي أدّاني سُلطَه.</verse>
				<verse number="28">و بَدّيهو كَمان نَجمَة الصَّباح.</verse>
				<verse number="29">العِندو أضان، خَليهو يَسمَع البِقولو الرّوح لِلكَنايس.</verse>
			</chapter>
			<chapter number="3">
				<verse number="1">و أكتِب كَمان لِمَلاك الكَنيسَه الفي ساردِس: ديل الحاجات البِقولو العِندو السَّبعَه أرواح الله و السَّبعَه نُجوم. أنا بَعرِف أعمالَك، و عِندَك إسم زي كَنيسَه حَيَّه، لَكِن إنتَ مَيِّت.</verse>
				<verse number="2">أحرِس و شَدِّد الحاجات البِستَنّو القَرَّبو يَموتو، عَشان أنا ما لِقيت أعمالَك كَامِلَه قِدّام إلَهي.</verse>
				<verse number="3">عَلَشان كِدا، إتزَكَّر كيف إنتَ قِبِلتَ و سِمِعتَ، و أحفَظ و توب. و إذا ما تحرِس، بَجي ليك زي الحَرامي، و إنتَ ما بِتَعرِف ساعَه كَم أنا بَجيك.</verse>
				<verse number="4">لَكِن عِندَك في ساردِس ناس قَليلين و هُم ما نَجَّسو هِدُومُم. و هُم بِيَمشو مَعاي في هِدوم أبيَض، عَشان هُم مُستَحِقّين.</verse>
				<verse number="5">و كِدا، الزّول البِغلِب، هو بِلبَس هِدوم أبيَض، و أنا أبَداً ما بَشيل إسمو مِن كِتاب الحَياة. لَكِن أنا بَعتَرِف بِإسمو قِدّام أبوي و قِدّام مَلائكَتو.</verse>
				<verse number="6">العِندو أضان، خَليهو يَسمَع البِقولو الرّوح لِلكَنايس.</verse>
				<verse number="7">و أكتِب كَمان لِمَلاك الكَنيسَه الفي فِيلَادَلْفِيَا: ديل الحاجات البِقولو القُدّوس الحَقيقي، العِندو مُفتاح دَاوُد. و هو يَفتَح و ما في واحِد يَقفِل، و يَقفِل و ما في واحِد يَفتَح.</verse>
				<verse number="8">أنا بَعرِف أعمالَك. و شوف، أنا خَتّيت قِدَّامَك باب مَفتوح، و ما في واحِد يَقدَر يَقفِلو. بَعرِف إنتَ عِندَك شوَيَة قُوَّه، و حَفَظتو كلمَتي و ما نَكَرتَ إسمي.</verse>
				<verse number="9">شوف، في بَعض مِن النّاس مِن مَجمَع الشّيطان، البِقولو هُم يَهود، و هُم مُش يَهود، لَكِن يَكَضِّبو. شوف، أنا بَعمِلُم يَجو و يَركَعو عِند كِرعينَك، و هُم بِيَعرِفو أنا حَبّيتَك.</verse>
				<verse number="10">و عَلَشان إنتَ حَفَظتَ أمري بِالصَّبر، أنا كَمان بَحفَظَك مِن ساعَة التَجرِبَه القَرَّبَت تَجي عَلى كُل الدُّنيا. و السّاعَه دي بِتَجي عَشان تَجَرِّب السّاكنين عَلى الأرض.</verse>
				<verse number="11">أنا جاي قَوام، أمسِك بِالحاجَه العِندَك، عَشان واحِد ما بِشيل تاجَك.</verse>
				<verse number="12">الزّول البِغلِب، أنا بَعمِلو عَمود في هيكَل إلَهي. و هو أبَداً ما بِمرُق مِنّو مَرَّه تانيَه. و بَكتِب عَليهو إسم إلَهي و إسم مَدينَة إلَهي، أُورُشَلِيم الجَديدَه، النّازلَه مِن السَّما مِن إلَهي، و إسمي الجَّديد.</verse>
				<verse number="13">العِندو أضان، خَليهو يَسمَع البِقولو الرّوح لِلكَنايس.</verse>
				<verse number="14">و أكتِب كَمان لِمَلاك الكَنيسَه الفي لاوُدِكِيَّةَ: ديل الحاجات البِقولو الآمين، الشّاهِد الأمين الحَقيقي، بِدايَة خَليقَة الله.</verse>
				<verse number="15">أنا بَعرِف أعمالَك، إنتَ مُش بارِد و مُش حار. أنا عَاوِزَك تَكون بارِد ولّا حار!</verse>
				<verse number="16">و كِدا، عَلَشان إنتَ بين الإتنين، مُش حار و مُش بارِد، قَرَّبتَ أبزُقَك مِن خَشمي.</verse>
				<verse number="17">عَلَشان إنتَ تَقول: ’أنا غَني، و إتحَصَّلتَ عَلى الغِنى، و ما عِندي إحتِياج لِأي شي.‘ و ما بِتَعرِف إنتَ مَعَذَّب جِدّاً و شَفوق و مِسكين و عَميان و عَريان.</verse>
				<verse number="18">أنا بَدّيك نَصيحَه أن تَشتَري مِنّي دَهَب مُجَرَّب بِالنّار، عَلَشان تَبقى غَني. و تَشتَري هِدوم أبيَض عَشان تَلبَس و تَغَطّي خَجلَك عَشان إنتَ عَريان. و تَشتَري مَسَحَه عَشان تَمسَح عُيونَك بيهو عَلَشان تَشوف.</verse>
				<verse number="19">كُلُّهُم الأنا بَحِبُّم بَوَبِّخُم و بأدِّبُم. عَلَشان كِدا، كون حار و توب.</verse>
				<verse number="20">شوف! أنا واقِف عَلى الباب و بَدُق. إذا أي واحِد يَسمَع صوتي و يَفتَح الباب، بَدخُل ليهو و باكُل مَعاهو و هو مَعاي.</verse>
				<verse number="21">البِغلِب، أنا بَدّيهو أن يَقعُد مَعاي عَلى كُرسي، زي ما أنا غَلَبتَ كَمان و قَعَدتَ مَعَ أبوي عَلى كُرسيو.</verse>
				<verse number="22">العِندو أضان، خَليهو يَسمَع البِقولو الرّوح لِلكَنايس.“</verse>
			</chapter>
			<chapter number="4">
				<verse number="1">و بَعَد دا عايَنتَ. و شوف! كان في باب مَفتوح في السَّما. و الصّوت الأوَّل، السِّمِعتو يَكَلِّمني زي صوت بوق، قال: ”اطلَع هِنا، و أنا بَوَرّيك حاجات لازِم تَحصَل بَعَد دا.“</verse>
				<verse number="2">و طَوّالي كُنتَ في الرّوح. و أهو دا! كان في كُرسي مَختوت في السَّما، و واحِد قاعِد عَلى الكُرسي.</verse>
				<verse number="3">و مَنظَر هو القاعِد كان زي حَجَر غالي إسمو اليَشَب الأخدَر و حَجَر ساردِس الأحمَر. و حَول الكُرسي كان في قوس سَحاب يَشبَه حَجَر زُّمُرُّد الأخدَر.</verse>
				<verse number="4">و كانو في حَول الكُرسي أربَعَه و عِشرين كُرسي. و شُفتَ عَلى الكَراسي أربَعَه و عِشرين شيخ لابسين هِدوم أبيَض، و عَلى روسينُم تيجان مِن دَهَب.</verse>
				<verse number="5">و مِن الكُرسي مَرَقو بُروق و أصوات و رُعود. و قِدّام الكُرسي سَبعَه لَمبات نار مَوَلَّعَه. و هُم السَّبعَه أرواح الله.</verse>
				<verse number="6">و قِدّام الكُرسي كَمان زي بَحَر مِن قِزاز، يَشبَه بَلّور. و في وَسِط الكُرسي و حَول الكُرسي، أربَعَه و عِشرين حَيوانات مُغَطّين بِعُيون مِن قِدّام و مِن وَرا.</verse>
				<verse number="7">و الحَيوان الأوَّل كان زي الأسَد، و الحَيوان التّاني زي العِجل، و الحَيوان التّالِت عِندو وَش زي وَش الإنسان، و الحَيوان الرّابِع زي النَّسر البِطير.</verse>
				<verse number="8">و كُلّو واحِد مِن الأربَعَه حَيوانات كان عِندو سِتَّه جِنحين، مَليان عُيون مِن حَولو و مِن جواهو. و هُم ما بِوَقِّفو ليل و نَهار يَقولو: ”قُدّوس، قُدّوس، قُدّوس، الرَّب الإلَه القادِر عَلى كُلّو شي، و هو كان مَوجود و هو مَوجود و ماشي يَجي.“</verse>
				<verse number="9">و الحَيوانات يَدّو مَجد و إحتِرام و شُكر لِلقاعِد عَلى الكُرسي، و ليهو الحَي لِلأبَد.</verse>
				<verse number="10">و لَمّا بيَعمِلو كِدا، الأربَعَه و عِشرين شيخ يَقَعو قِدّام القاعِد عَلى الكُرسي. و هُم يَعبُدو اليَعيش لِلأبَد. و يَرمو تيجانُم قِدّام الكُرسي و يَقولو:</verse>
				<verse number="11">”إنتَ مُستَحِق، يا رَب إلَهنا أن تَقبَل المَجد و الإحتِرام و القُدرَه. عَلَشان إنتَ خَلَقتَ كُل الحاجات، و بِإرادَتَك كانو مَوجودين و مَخلوقين.“</verse>
			</chapter>
			<chapter number="5">
				<verse number="1">و شُفتَ بِيَمين القاعِد عَلى الكُرسي، كِتاب مَكتوب مِن جُوَّه و مِن بَرَّه، مَقفول بِسَبعَه أختام.</verse>
				<verse number="2">و شُفتَ مَلاك قَوّي يَنادي بِصوت عالي: ”مِنو يَكون مُستَحِق يَفتَح الكِتاب و يَفِك أختامو؟“</verse>
				<verse number="3">و ما في واحِد في السَّما ولّا عَلى الأرض ولّا تِحِت الأرض القِدِر يَفتَح الكِتاب ولّا يَعايِن فيهو.</verse>
				<verse number="4">و بَكيت بِكى كَتير عَلَشان هُم ما لِقو واحِد يِستَحِق يَفتَح الكِتاب ولّا يَعايِن فيهو.</verse>
				<verse number="5">و واحِد مِن الشُّيوخ قال لَي: ”ما تَبكي! شوف، الأسَد المِن قَبيلَة يَهُوذَا، عِرق دَاوُد، هو غَلَب عَشان يَفتَح الكِتاب و أختامو السَّبعَه.“</verse>
				<verse number="6">و شُفتَ حَمَل واقِف بين الكُرسي و الأربَعَه حَيوانات و في وَسِط الشُّيوخ. و مَنظَر الحَمَل كان زي ما هو مَكتول. و هو كان عِندو سَبعَه قُرون و سَبعَه عُيون، و هُم السَّبعَه أرواح الله المُرَسَّلين لِكُل الأرض.</verse>
				<verse number="7">و هو جا و أخَد الكِتاب مِن يَمين القاعِد عَلى الكُرسي.</verse>
				<verse number="8">و لَمّا أخَد الكِتاب، الأربَعَه حَيوانات وَقَعو قِدّام الحَمَل، و كِدا الأربَعَه و عِشرين شيخ كَمان. و كُلّو واحِد مِنَّهُم كانَت عِندو رَبابَه و حَلَّه مِن دَهَب، مَليانَه بَخور، و هو صَلَوات القِدِّسين.</verse>
				<verse number="9">و هُم يَرَتِّلو تَرتيلَه جَديدَه، و بِقولو: ”إنتَ مُستَحِق تاخُد الكِتاب و تَفِك أختامو، عَلَشان كُنتَ مَكتول، و بِدَمَّك أشتَريت لِلَّه مِن كُلّو قَبيلَه و لُغَه و شَعب و أُمَّه.</verse>
				<verse number="10">و إنتَ عَمَلتُم مَلَكوت و قُسُس لِإلَهنا، و هُم بِيَملِكو عَلى الأرض.“</verse>
				<verse number="11">و شُفتَ و سِمِعتَ صوت مَلائكَه كَتيرين حَول الكُرسي و الحَيوانات و الشُّيوخ. و كان عَدَدُم عَشَرَة آلاف في عَشَرَة آلاف و آلاف آلاف.</verse>
				<verse number="12">و يَقولو بِصوت عالي: ”الحَمَل الكان مَكتول مُستَحِق يَقبَل القُدرَه و الغِنى و الحِكمَه و القُوَّه و الإحتِرام و المَجد و البَرَكَه!“</verse>
				<verse number="13">و كُلّو خَليقَه الفي السَّما و عَلى الأرض و تِحِت الأرض و الفي البَحَر و كُل الفيها سِمِعتُم يَقولو: ”ليهو القاعِد عَلى الكُرسي و لِلحَمَل البَرَكَه و الإحتِرام و المَجد و القُدرَه لِلأبَد!“</verse>
				<verse number="14">و الأربَعَه حَيوانات قالو: ”آمين!“ و الشُّيوخ وَقَعو و عَبَدو.</verse>
			</chapter>
			<chapter number="6">
				<verse number="1">و شُفتَ لَمّا الحَمَل فَتَح واحِد مِن السَّبعَه أختام. و سِمِعتَ واحِد مِن الأربَعَه حَيوانات يَقول بِصوت زي صوت الرَّعد: ”تَعال!“</verse>
				<verse number="2">و عايَنتَ، و أهو دا! حُصان أبيَض، و الرّاكِب فوقو كان عِندو قوس، و أدّوهو تاج. و هو مَرَق غالِب و عَشان يَغلِب.</verse>
				<verse number="3">و لَمّا فَتَح الخِتِم التّاني، سِمِعتَ الحَيوان التّاني يَقول: ”تَعال!“</verse>
				<verse number="4">و حُصان تاني أحمَر مَرَق. و أدّو لِلرّاكِب فوقو قُوَّه أن ياخُد السَّلام مِن الأرض، و يَعمِل النّاس يَكتُلو بَعضَهُم بَعض. و أدّو ليهو سيف كَبير.</verse>
				<verse number="5">و لَمّا فَتَح الخِتِم التّالِت، سِمِعتَ الحَيوان التّالِت يَقول: ”تَعال!“ و عايَنتَ، و أهو! حُصان أسوَد و الرّاكِب فوقو كان عِندو ميزان في إيدو.</verse>
				<verse number="6">و سِمِعتَ زي صوت في وَسِط الأربَعَه حَيوانات يَقول: ”كيلة دُرَه بِأُجرَة يوميَّه و تلاتَه كيلات شَعير بِأُجرَة يوميَّه. و ما تَضُر الزّيت و الخَمر.“</verse>
				<verse number="7">و لَمّا فَتَح الخِتِم الرّابِع، سِمِعتَ صوت الحَيوان الرّابِع يَقول: ”تَعال!“</verse>
				<verse number="8">و عايَنتَ، و أهو دا! حُصان أصفَر، و الرّاكِب فوقو إسمو الموت، و الهاويَه مَشى وَراهو. و أدّوهُم سُلطَه عَلى رُبُع الأرض، عَشان يَكتُلو بِالسّيف و الجّوع و الموت و بِوحوش الأرض.</verse>
				<verse number="9">و لَمّا فَتَح الخِتِم الخامِس، شُفتَ تِحِت المَضبَح، نُفوس النّاس الكانو مَكتولين عَشان خاطِر كِلمَة الله، و فِشان الشَّهادَه الكانَت عِندَهُم.</verse>
				<verse number="10">و هُم كورَكو بِصوت عالي و قالو: ”يا سَيِّد، القُدّوس و الحَقيقي، لِغايَة مِتين ما تَحكُم و ما تَنتَقِم لِدَمّنا مِن السّاكنين عَلى الأرض؟“</verse>
				<verse number="11">و أدّو لِكُلّو واحِد مِنَّهُم توب أبيَض. و قالو ليهُم أن يستَريحو مُدَّه قَليلَه، لِغايَة ما يَتِم عَدَد الخَدّامين شُرَكاهُم و أخوانُم البِكونو مَكتولين زيَهُم.</verse>
				<verse number="12">و شُفتَ لَمّا فَتَح الخِتِم السّادِس. و كانَت في زَلزَلَه كَبيرَه. الشَّمِش بِقَت سودَه زي شَوال أسوَد، و القَمَر كُلّو بِقى زي الدَّم.</verse>
				<verse number="13">و نُجوم السَّما وَقَعو لِلأرض زي ما شَجَرَة التّين تَرمي التّين الما نَجيض لَمّا الهَبوب الشَّديدَه تَهِزّا.</verse>
				<verse number="14">و السَّما فاتَت زي ما يَلِفّو وَرَقا طَويلَه، و كُلّو جَبَل و كُلّو جَزيرَه إتنَقَلو مِن مَحَلّا.</verse>
				<verse number="15">و مُلوك الأرض و الكُبار و رؤساء الجُّيوش و الغَنيين و الشُّداد و كُلّو عَبد و كُلّو حُر إندَسو في المَغاوير و بين حُجار الجِبال.</verse>
				<verse number="16">و هُم يَقولو لِلجِّبال و الحُجار: ”أقَعو عَلينا، و دِسّونا مِن وَش القاعِد عَلى الكُرسي، و مِن غَضَب الحَمَل.</verse>
				<verse number="17">عَلَشان جا يوم غَضَبُم العَظيم. و مِنو هو اليَقدَر يَقيف؟“</verse>
			</chapter>
			<chapter number="7">
				<verse number="1">و بَعَد دا، شُفتَ أربَعَه مَلائكَه واقفين عَلى الأربَعَه أركان بِتاعَت الأرض ماسكين الأربَعَه أرياح بِتاعَت الأرض. عَلَشان الريح ما تَهِب عَلى الأرض، ولّا عَلى البَحَر، ولّا عَلى أي شَجَرَه.</verse>
				<verse number="2">و شُفتَ مَلاك تاني يَطلَع مِن طُلوع الشَّمِش، و مَعاهو خِتِم الله الحَي. و هو نادى بِصوت عالي لِلأربَعَه مَلائكَه. و الله أدّاهُم القُوَّه عَشان يَضُرّو الأرض و البَحَر.</verse>
				<verse number="3">و قالو: ”ما تَضُرّو الأرض ولّا البَحَر ولّا الشَّجَر، حَتّى نَخُت الخِتِم عَلى جَبهات خَدّامين إلَهنا.“</verse>
				<verse number="4">و سِمِعتَ عَدَد الخَتّو الخِتِم عَليهُم، مِيَّه و أربَعَه و أربَعين ألف مَختومين مِن كُلّو قَبايل بَني إِسْرَائِيل.</verse>
				<verse number="5">و مِن قَبيلَة يَهُوذَا إتناشَر ألف مَختوم، و مِن قَبيلَة رأوبين إتناشَر ألف، و مِن قَبيلَة جاد إتناشَر ألف،</verse>
				<verse number="6">و مِن قَبيلَة أَشِير إتناشَر ألف، و مِن قَبيلَة نَفتالي إتناشَر ألف، و مِن قَبيلَة مَنَسَّى إتناشَر ألف،</verse>
				<verse number="7">و مِن قَبيلَة شِمْعُون إتناشَر ألف، و مِن قَبيلَة لَاوِي إتناشَر ألف، و مِن قَبيلَة يَسَّكَر إتناشَر ألف،</verse>
				<verse number="8">و مِن قَبيلَة زَبولون إتناشَر ألف، و مِن قَبيلَة يُوسِف إتناشَر ألف، و مِن قَبيلَة بنْيَامِين إتناشَر ألف مَختوم.</verse>
				<verse number="9">و بَعَد دا عايَنتَ، و شوف! كانو في ناس كُتار، و واحِد ما يَقدَر يَحسِبُم. و هُم كانو مِن كُل الأُمَم و القَبايل و الشُّعوب و اللُّغات. و كانو واقفين قِدّام الكُرسي و قِدّام الحَمَل. و هُم لابسين تيبان بيضَة و في إيدينُم فُروع النَّخَل.</verse>
				<verse number="10">و هُم يَكورِكو بِصوت عالي و يَقولو: ”الخَلاص لِإلَهنا القاعِد عَلى الكُرسي، و لِلحَمَل!“</verse>
				<verse number="11">و كُل المَلائكَه كانو واقفين حَول الكُرسي و حَول الشُّيوخ و الأربَعَه حَيوانات. و هُم وَقَعو عَلى وُشوشُم قِدّام الكُرسي، و عَبَدو الله.</verse>
				<verse number="12">و قالو: ”آمين! الحَمد و المَجد و الحِكمَه و الشُّكر و الإحتِرام و القُدرَه و القُوَّه لِإلَهنا لِلأبَد! آمين.“</verse>
				<verse number="13">و واحِد مِن الشُّيوخ إتكَلَّم و قال لَي: ”مِنو ديل اللابسين التّيبان البيضَة، و هُم جو مِن وين؟“</verse>
				<verse number="14">و قُلتَ: ”إنتَ بِتَعرِف، يا سيدي.“ و هو قال لَي: ”ديل هُم الجّو مِن الضّيق الكَبير، و غَسَّلو تيبانُم و عَمَلوها بيضَة في دَم الحَمَل.</verse>
				<verse number="15">عَلَشان كِدا هُم قِدّام كُرسي الله و يَخدِموهو ليل و نَهار في هَيكَلو. و القاعِد عَلى الكُرسي بِفَرِّش خيمَتو فوقُم.</verse>
				<verse number="16">و هُم ما بِجوعو بَعَد دا، ولّا بِيَعطَشو بَعَد دا. و الشَّمِس و الحَر ما بِتَضرُبُم، أبَداً.</verse>
				<verse number="17">عَلَشان الحَمَل الفي وَسِط الكُرسي بِكون الرّاعي بِتاعُم. هو بِقودُم لِأبيار المويَه الحَيَّه. و الله بِيَمسَح كُلّو دَمعَه مِن عُيونُم.“</verse>
			</chapter>
			<chapter number="8">
				<verse number="1">و لَمّا هو فَتَح الخِتِم السّابِع، كان في سُكوت في السَّما مُدَّة نُص السّاعَه تَقريباً.</verse>
				<verse number="2">و شُفتَ السَّبعَه مَلائكَه البِقيفو قِدّام الله، و أدّو ليهُم سَبعَه أبواق.</verse>
				<verse number="3">بَعدين، تاني مَلاك جا و وَقَف عِند المَضبَح، و كان عِندو حَلَّه مِن دَهَب. و أدّو ليهو بَخور كَتير عَشان يَقَدِّمو مَعَ كُلّو صَلَوات القِدِّسين عَلى المَضبَح الدَّهَبي قِدّام الكُرسي.</verse>
				<verse number="4">و دُخان البَخور مَعَ صَلَوات القِدِّسين طَلَع قِدّام الله مِن إيد المَلاك.</verse>
				<verse number="5">و المَلاك أخَد الحَلَّه و مَلأ مِن نار المَضبَح و رَماها عَلى الأرض. و كانو في رُعود و أصوات و بُروق و زَلزَلَه.</verse>
				<verse number="6">بَعدين السَّبعَه مَلائكَه العِندَهُم السَّبعَه أبواق جَهَّزو عَشان يَضرُبو بيها.</verse>
				<verse number="7">و المَلاك الأوَّل ضَرَب بِالبوق، و جا بَرَد و نار مَلَخبَتَه بِدَم، و رَموهُم عَلى الأرض. و تِلت مِن الأرض كُلَّها إنحَرَق، و تِلت الشَّجَر إنحَرَق، و كُلّو قَش أخدَر إنحَرَق.</verse>
				<verse number="8">و المَلاك التّاني ضَرَب بِالبوق، و حاجَه زي جَبَل كَبير مَوَلَّع بِالنّار إترَمَت في البَحَر. و تِلت البَحَر بِقى دَم.</verse>
				<verse number="9">و تِلت المَخلوقات الفي البَحَر ماتو، و خَرَبو تِلت المَراكِب.</verse>
				<verse number="10">و المَلاك التّالِت ضَرَب بِالبوق، و نَجمَه كَبيرَه وَقَعَت مِن السَّما، مَوَلَّعَه زي فانوس. و وَقَعَت عَلى تِلت البِحار و عَلى عُيون المويَه.</verse>
				<verse number="11">و إسم النَّجمَه مَرارَه. و تِلت المويَه كُلَّها بِقَت مُرَّه، و ناس كُتار ماتو مِن المويَه عَلَشان بِقَت مُرَّه.</verse>
				<verse number="12">و المَلاك الرّابِع ضَرَب بِالبوق، و تِلت الشَّمِش إنضَرَب، و تِلت القَمَر، و تِلت النُّجوم كَمان. و عَلَشان كِدا، تِلت مِنَّهُم بِقى مَضَلِّم. و تِلت مِن النَّهار كان بِدون نور، و تِلت مِن اللّيل كَمان.</verse>
				<verse number="13">و بَعدين شُفتَ، و سِمِعتَ نَسر يَطير في وَسِط السَّما. و هو قال بِصوت عالي: ”مُصيبَه! مُصيبَه! مُصيبَه لِلسّاكِنين عَلى الأرض، بِسَبَب الأصوات التّانيَه مِن أبواق التّلاتَه مَلائكَه الهُم قَرَّبو يَضرُبوها.“</verse>
			</chapter>
			<chapter number="9">
				<verse number="1">و المَلاك الخامِس ضَرَب بِالبوق، و شُفتَ نَجمَه كانَت وَقَعَت مِن السَّما لِلأرض. و أدّو ليها مُفتاح الحُفرَه الغَريقَه خَلاص.</verse>
				<verse number="2">و هو فَتَح الحُفرَه الغَريقَه، و دُخان طَلَع مِن الحُفرَه زي دُخان مِن فُرن كَبير. و الشَّمِس و الهَوا بِقَت مَضَلِّمَه مِن دُخان الحُفرَه.</verse>
				<verse number="3">و مِن الدُّخان جا جَراد عَلى الأرض، و أدّو ليهُم قُوَّه زي قُوَّة عَقارِب الأرض.</verse>
				<verse number="4">و قالو ليهُم أن ما يَضُرّو قَش الأرض ولّا أي شي أخدَر ولّا أي شَجَرَه، إلّا النّاس الما عِندَهُم خِتِم الله عَلى جَبهاتُم.</verse>
				<verse number="5">و ما أدّوهُم قُوَّه عَشان يَكتُلوهُم، لَكِن يَعَذِّبوهُم خَمسَه شُهور بَس. و عَذابُم كان زي عَذاب عَقرَب لَمّا يَعُض زول.</verse>
				<verse number="6">و في الأيام ديلاك النّاس بِفَتِّشو عَلى الموت، لَكِن ما يَلقوهو. هُم بِدورو يَموتو، لَكِن الموت بِهرُب مِنَّهُم.</verse>
				<verse number="7">و شَكل الجَّراد كان زي حَصين جاهِزين لِلحَرب. و عَلى رُسينُم حاجَه زي تيجان مِن دَهَب، و وُشوشُم زي وشوش النّاس.</verse>
				<verse number="8">و كان عِندَهُم شَعر زي شَعر النِّسوان، و سِنونُم زي سِنون الأُسود.</verse>
				<verse number="9">و كانو عِندَهُم دُروع مِن حَديد، و صوت جِنحينُم زي صوت عَرَبيَات حَصين كَتيرَه يَجرو لِلحَرب.</verse>
				<verse number="10">و عِندَهُم أضناب زي عَقارِب و شوك، و في أضنابُم القُوَّه عَشان يَضُرّو النّاس مُدَّة خَمسَه شُهور.</verse>
				<verse number="11">و عِندَهُم مَلِك فوقُم، و هو مَلاك الحُفرَه الغَريقَه. و إسمو بِّاللُغَه العِبرانيَّه، أبَدّون، و بِّاللُغَه الأغريقيَّه، أبولّيون.</verse>
				<verse number="12">و المُصيبَه الفي الأوَّل فاتَت. و شوف، بِجو بَعَد دا مُصِيبَتين.</verse>
				<verse number="13">و بَعدين المَلاك السّادِس ضَرَب بِالبوق، و سِمِعتَ صوت جاي مِن الأربَعَه قُرون بِتوع المَضبَح الدَّهَبي القِدّام الله.</verse>
				<verse number="14">و هو قال لِلمَلاك السّادِس العِندو البوق: ”فِك الأربَعَه مَلائكَه المَربوطين عِند الفُرات، البَحَر الكَبير.“</verse>
				<verse number="15">و فَكّو الأربَعَه مَلائكَه. و هُم كانو مَجَهَّزين لِلسّاعَه و اليوم و الشَّهَر و السَّنَه عَلَشان يَكتُلو تِلت النّاس.</verse>
				<verse number="16">و عَدَد الجُّيوش الرّاكبين حَصين كان مِيَّتين مِليون. أنا سِمِعتَ عَدَدُم.</verse>
				<verse number="17">و كِدا في الرّؤيَه شُفتَ الحَصين و الرّاكبين فوقُم: ديل كانو عِندَهُم دُروع، و لون الدُّروع زي النّار و أزرَق غامِق و أصفَر زي الكِبريت. و روسين الحَصين كانو زي روسين الأُسود، و مَرَقو مِن خُشومُم نار و دُخان و كِبريت.</verse>
				<verse number="18">و تِلت النّاس كانو مَكتولين بِالتّلاتَه ضَرَبات دي، النّار و الدُّخان و الكِبريت الجّو مِن خُشومُم.</verse>
				<verse number="19">عَشان قُوَّة الحَصين في خُشومُم و في أضنابُم. عَشان أضنابُم زي الدَّبايب، و بِروسينُم بِضُرّو.</verse>
				<verse number="20">و باقي النّاس الما كانو مَكتولين بِالضَّرَبات دي لِسَّع ما تابو مِن أعمال إيدينُم. و هُم إستَمَرّو يَعبُدو الشّياطين و الأصنام الدَّهَبي و الفِضَّه و النَّحاس الأصفَر و الحَجَر و الخَشَب. و الأصنام ديل ما بِقدَرو يَشوفو ولّا يَسمَعو ولّا يَمشو.</verse>
				<verse number="21">و هُم ما تابو عَشان كَتَلو النّاس ولّا مِن سِحِرُم ولّا مِن زِناهُم ولّا مِن سِرقَتُم.</verse>
			</chapter>
			<chapter number="10">
				<verse number="1">و بَعدين شُفتَ مَلاك تاني قَوّي نازِل مِن السَّما. هو كان مَلفوف بِسَحابَه، و عَلى رَاسو قوس سَحاب. و وَشّو زي الشَّمِش، و كِرعينو زي عَمودين مِن نار.</verse>
				<verse number="2">و في إيدو كِتاب صَغَيِر مَفتوح. و هو خَتَّ كِراعو اليَمين عَلى البَحَر، و الشِّمال عَلى الأرض.</verse>
				<verse number="3">و كورَك بِصوت عالي زي صوت الأسَد. و لَمّا هو كورَك، السَّبعَه رُعود إتكَلَّمو بِأصواتُم.</verse>
				<verse number="4">و لَمّا السَّبعَه رُعود إتكَلَّمو، أنا قَرَّبتَ أكتِب. لَكِن سِمِعتَ صوت مِن السَّما يَقول: ”خُت خِتِم عَلى الحاجات السَّبعَه رُعود إتكَلَّمو بيها، و ما تَكتِبا.“</verse>
				<verse number="5">و المَلاك الأنا شُفتو واقِف عَلى البَحَر و عَلى الأرض رَفَع إيدو اليَمين لِلسَّما.</verse>
				<verse number="6">و هو حَلَف بيهو البِعِيش لِلأبَد، الخَلَق السَّما و كُل الفيها، و الأرض و كُل الفيها، و البَحَر و كُل الفيهو. و قال: ”ما بِكون في زَمَن بَعَد دا!</verse>
				<verse number="7">لَكِن في الأيام لَمّا المَلاك السّابِع يَقَرِّب يَضرُب بِالبوق، في الوَكِت دا، سِر الله بِتِم، زي ما هو بَشَّر بيهو خَدّامينو الأنبياء.“</verse>
				<verse number="8">بَعدين الصّوت الكُنتَ سِمِعتو مِن السَّما كَلَّمني مَرَّه تانيَه و قال: ”أمشي و أُخُد الكِتاب المَفتوح في إيد المَلاك الواقِف عَلى البَحَر و عَلى الأرض.“</verse>
				<verse number="9">و مَشيت لِلمَلاك، و سألتو أن يَدّيني الكِتاب الصَّغَير. و هو قال لَي: ”أُخدو و أُكلو، و هو بيَعمِل بَطنَك مُر، لَكِن في خَشمَك بِكون حِلو زي العَسَل.“</verse>
				<verse number="10">و أخَدتَ الكِتاب الصَّغَير مِن إيد المَلاك و أكَلتو. و في خَشمي كان حِلو زي العَسَل، و بَعَد ما أكَلتو، بِقى مُر في بَطني.</verse>
				<verse number="11">و بَعَد دا قال لَي: ”واجِب عَليك تِتنِبّى تاني مَرَّه عَن شُعوب و أُمَم و لُغات و مُلوك كُتار.“</verse>
			</chapter>
			<chapter number="11">
				<verse number="1">و أدّوني قَصَب زي عَصايَة القِياس، و قالو لَي: ”قوم و قيس هيكَل الله و المَضبَح و النّاس اليَعبُدو فيهو.</verse>
				<verse number="2">و سيب الحوش البَرَّه مِن الهيكَل، و ما تَقيسو. عَلَشان أدّوهو لِلأُمَم، و هُم بِدوسو المَدينَه المُقَدَّسَه تِحِت كِرعينُم لِإتنين و أربَعين شَهَر.</verse>
				<verse number="3">و أنا بَدّي لِشاهِديني قُوَّه، و هُم بِتنَبّو مُدَّة ألف و ميتين و سِتّين يوم و هُم لابسين شَوال.“</verse>
				<verse number="4">و ديل هُم شَجَرتين الزّيتون و المَنارتين البِقومو قِدّام رَب الأرض.</verse>
				<verse number="5">و إذا واحِد عاوِز يَضُرّم، نار بِتَمرُق مِن خُشومُم و بِتاكُل عُدوانُم. و أي واحِد العاوِز يَضُرّم، كِدا لازِم يَموت.</verse>
				<verse number="6">و الراجلين ديل عِندَهُم سُلطَه يَقفِل السَّما، عَشان المَطَر ما بِنزِل في الأيام لَمّا يِتنَبّو فيها. و عِندَهُم سُلطَه فوق المويَه عَشان يَغَيِّروها لِدَم، و عَشان يَضرُبو الأرض بِكُلّو ضَربَه مَرّات كَتيرَه زي ما بِدورو.</verse>
				<verse number="7">و لَمّا كَمَّلو شَهادَتُم، الوَحَش البِطلَع مِن الحُفرَه الغَريقَه خَلاص بِحارِبُم و بِيَغلِبُم و يَكتُلُم.</verse>
				<verse number="8">و أجسامُم المَيِّتين بِكونو عَلى شارِع المَدينَه العَظيمَه، إسِما الرّوحيَّه، سَدوم و مَصر، في المَحَل الفيهو رَبُّم إنصَلَب.</verse>
				<verse number="9">و ناس مِن الشُّعوب و القَبايل و اللُّغات و الأُمَم بِعاينو لِأجسامُم المَيِّتين مُدَّة تلاتَه أيام و نُص. و هُم بِيابو يَدفِنوهُم في قَبر.</verse>
				<verse number="10">و السّاكنين عَلى الأرض بِيَفرَحو و يَحتَفِلو و يَرَسِّلو هَدايا بَعضَهُم لِبَعض عَلَشان النَّبيين ديل عَذَّبو السّاكنين عَلى الأرض.</verse>
				<verse number="11">و بَعَد تَلاتَة أيام و نُص، روح حَياة مِن الله دَخَل فيهُم. و هُم وَقَفو عَلى كِرعينُم. و النّاس الشَّفوهُم خافو خوف شَديد.</verse>
				<verse number="12">و بَعدين سِمِعو صوت عالي مِن السَّما يَقول ليهُم: ”أطلَعو لِهِنا!“ و طَلَعو لِلسَّما في سَحابَه و عُدوانُم عايَنو ليهُم.</verse>
				<verse number="13">و في السّاعَه ديك كانَت في زَلزَلَه كَبيرَه، و عُشر المَدينَه وَقَع. و سَبعَة آلاف مِن النّاس كانو مَكتولين بِالزَّلزَلَه. و باقي النّاس خافو شَديد خالِص و مَجَّدو إلَه السَّما.</verse>
				<verse number="14">المُصيبَه التّانيَه فاتَت، و شوف! التّالتَه تَجي قَوام.</verse>
				<verse number="15">و المَلاك السّابِع نَفَخ في البوق، و كان في أصوات عاليَه في السَّما يَقولو: ”مَملَكَة الدُّنيا بِقَت مَملَكَه لِرَبَّنا و لِمَسيحو. و هو بِيَحكُم لِلأبَد!“</verse>
				<verse number="16">و الأربَعَه و عِشرين شيخ، الكانو قاعِدين عَلى كَراسيهُم قِدّام الله، وَقَعو عَلى وُشوشُم و عَبَدو الله.</verse>
				<verse number="17">و قالو: ”نَشكُرَك، يا رَب، الإلَه القادِر، المَوجود و الكان مَوجود، عَلَشان إنتَ أخَدتَ قُدرَتَك العَظيمَه و إبتَديت تَملِك.</verse>
				<verse number="18">الأُمَم بِقو زَعلانين، و غَضَبَك جا. و الزَّمَن جا عَشان تَحكُم عَلى المَيِّتين، و تَدّي الأُجرَه لِخَدّامينَك الأنبياء و القِدِّسين البِخافو إسمَك، الصُّغار و الكُبار. و عَشان تَخرَب ديل البِخرَبو الأرض.“</verse>
				<verse number="19">و هيكَل الله الفي السَّما إنفَتَح، و تابوت الإتِّفاق ظَهَر في هيكَل الله. و حَصَل بُروق و أصوات و رُعود و زَلزَلَه و بَرَد تَقيل.</verse>
			</chapter>
			<chapter number="12">
				<verse number="1">و عَلامَه عَظيمَه ظَهَرَت في السَّما: مَرَه هِدوما الشَّمِش، و تِحِت كِرعينا القَمَر، و تاج مِن إتناشَر نَجمَه عَلى راسا.</verse>
				<verse number="2">و هي كانَت حامِل و تَكورِك و تِتوَجَّع عَشان قَرَّبَت تَلِد.</verse>
				<verse number="3">و عَلامَه تانيَه ظَهَرَت في السَّما: و شوف! تنين أحمَر كَبير، و عِندو سَبعَه روسين و عَشَرَه قُرون، و عَلى روسينو سَبعَه تيجان.</verse>
				<verse number="4">و ضَنَبو يَجُر تِلت مِن نُجوم السَّما، و رَماهُم لِلأرض. و التّنين وَقَف قِدّام المَرَه القَرَّبَت تَلِد، عَشان يَبلَع وَلَدا لَمّا وِلدَت.</verse>
				<verse number="5">و وِلدَت إبن، وَلَد، و هو ماشي يَملِك عَلى كُل الأُمَم بِعَصايَه مِن حَديد. و وَلَدا إتمَسَك و إتَّخَد لِلَّه و لِكُرسيهو.</verse>
				<verse number="6">و المَرَه هَرَبَت لِلخَلا لِلمَحَل الله جَهَّزو ليها عَشان يَهتَمّو بيها هِناك مُدَّة ألف و ميتين و سِتّين يوم.</verse>
				<verse number="7">و كان في حَرب في السَّما. مِخائيل و مَلائكَتو حارَبو التّنين. و التّنين و مَلائكَتو حارَبو كَمان.</verse>
				<verse number="8">و لَكِن هُم ما غَلَبوهُم. و بَعَد دا ما كان في مَحَل ليهُم في السَّما.</verse>
				<verse number="9">و التّنين الكَبير كان مَطرود، هو الدَّبيب القَديم، إسمو إبْلِيس و الشّيطان، البِغِش السّاكنين عَلى الأرض كُلّها. هو و مَلائكَتو مَعاهو إترَمو لِلأرض.</verse>
				<verse number="10">و سِمِعتَ صوت عالي في السَّما يَقول: ”هَسَّع جا الخَلاص و القُدرَه و مَلَكوت إلَهنا و سُلطَة مَسيحو. عَلَشان المُشتَكي عَلى أخوانّا إترَمى، هو البِشتَكي عَليهُم نَهار و ليل قِدّام إلَهنا.</verse>
				<verse number="11">و هُم غَلَبوهو بِدَم الحَمَل و بِكِلمَة شَهادَتُم. و ما حَبّو حَياتُم كَتير و ما أبو يَموتو.</verse>
				<verse number="12">عَلَشان كِدا أفرَحو، يا سَمَوات و إنتو السّاكِنين فيها! و مُصيبَه لِلأرض و لِلبَحَر، عَشان إبْلِيس نَزَل ليكُم. و غَضَبو عَظيم، عَلَشانو بِيَعرِف عِندو وَكِت قِصَير!“</verse>
				<verse number="13">و لَمّا التّنين شاف إنّو إترَمى لِلأرض، هو جَرى وَرا المَرَه الوِلدَت الإبن، الوَلَد.</verse>
				<verse number="14">و أدّو لِلمَرَه جِنحين النَّسر الكَبير عَلَشان تَطير لِلخَلا لِمَحَلّا. و هِناك بِهتَمّو بيها زَمَن و زَمنين و نُص زَمَن، بَعيد مِن وَش الدَّبيب.</verse>
				<verse number="15">و الدَّبيب رَمى مِن خَشمو مويَه زي البَحَر وَرا المَرَه، عَلَشان البَحَر يَشيلا بَعيد.</verse>
				<verse number="16">و الأرض ساعَدَت المَرَه، و فَتَحَت خَشما، و بَلَعَت البَحَر التّنين رَمى مِن خَشمو.</verse>
				<verse number="17">و التّنين غَضَب عَلى المَرَه. و مَشى عَشان يَحارِب باقي أولادا، البِحفَظو أوامِر الله و يَمسِكو بِشَهادَة يَسُوع.</verse>
				<verse number="18">و التّنين وَقَف عَلى رَمل البَحَر.</verse>
			</chapter>
			<chapter number="13">
				<verse number="1">و شُفتَ وَحَش طالِع مِن البَحَر، عِندو عَشَرَه قُرون و سَبعَه روسين. و عِندو عَلى قرونو عَشَرَه تيجان، و عَلى روسينو إسم تَجديف.</verse>
				<verse number="2">و الوَحَش الشُّفتو كان زي النِّمر، لَكِن أقدامو زي أقدام الدُّب، و خَشمو زي خَشُم الأسَد. و التّنين أدّا لِلوَحَش قُوَّتو و كُرسيهو، و سُلطَه عَظيمَه.</verse>
				<verse number="3">و واحِد مِن روسينو ظَهَر إنّو كان مَجروح لِلموت، لَكِن جَرَحو الكان لِلموت، بِقى طَيب. و كُلّو ناس الأرض مَشو وَرا الوَحَش و إتعَجَّبو.</verse>
				<verse number="4">و النّاس عَبَدو التّنين، عَلَشانو أدّا الوَحَش سُلطتو. و هُم عَبَدو الوَحَش و قالو: ”مِنو يَشبَه الوَحَش؟ و مِنو يَقدَر يَحارِبو؟“</verse>
				<verse number="5">و أدّوهو خَشُم يتكَلَّم بِكِلمات مِتكَبِّرَه و بِتَجديف. و أدّو ليهو سُلطَه عَشان يِستَمِر إتنين و أربَعين شَهَر.</verse>
				<verse number="6">و هو فَتَح خَشمو بِالتَّجديف عَلى الله و عَلى إسمو و عَلى مَسكَنو، يَعني عَلى السّاكِنين في السَّما.</verse>
				<verse number="7">و أدّو ليهو أن يَحارِب القِدِّسين و يَغلِبُم. و أدّو ليهو سُلطَه عَلى كُلّو قَبيلَه و شَعب و لُغَه و أُمَّه.</verse>
				<verse number="8">و كُلّو سُكّان الأرض بِيَعبُدو الوَحَش، يَعني كُلّو واحِد إسمو ما كان مَكتوب مِن خَليقَة الدُّنيا في كِتاب الحَياة بِتاع الحَمَل الكان مَكتول.</verse>
				<verse number="9">العِندو أضان، خَليهو يَسمَع.</verse>
				<verse number="10">إذا أي واحِد بِكون لِلقَبَض، لِلقَبَض يَمشي. و إذا أي واحِد بِكتُل بِالسّيف، بِالسّيف يَكتُلوهو. و في دا القِدِّسين بِحتاجو لِلصَّبر و الإيمان.</verse>
				<verse number="11">بَعدين شُفتَ وَحَش تاني طالِع مِن الأرض. و هو كان عِندو قَرنين زي حَمَل و يتكَلَّم زي تنين.</verse>
				<verse number="12">و هو يَشتَغِل قِدّامو بِكُلّو سُلطات الوَحَش الأوَّل، و يَعمِل الأرض و السّاكِنين فيها يَعبُدو الوَحَش الأوَّل البِقي طَيب مِن جَرَحو الكان لِلموت.</verse>
				<verse number="13">و هو يَعمِل عَلامات عَظيمَه، حَتّى يَنَزِّل نار مِن السَّما لِلأرض قِدّام النّاس.</verse>
				<verse number="14">و يَغِش سُكّان الأرض بِالعَلامات الأدّو ليهو أن يَعمِل قِدّام الوَحَش. و يأمُر سُكّان الأرض أن يَصنَعو صَنَم لِلوَحَش الكان عِندو جَرَح السّيف و حِيى.</verse>
				<verse number="15">و أدّو ليهو أن يَدّي روح لِصَنَم الوَحَش عَشان يتكَلَّم، و يَعمِل كُل النّاس الما بِيَعبُدو صَنَم الوَحَش يَكونو مَكتولين.</verse>
				<verse number="16">و هو كَمان يَعمِل كُل النّاس أن يَقبَلو عَلامَه في إيدُم اليَمين ولّا في جَبهاتُم. أدّوها لِلصُّغار و الكُبار، الغَنيين و المَساكين، الحُرّين و العَبيد.</verse>
				<verse number="17">و عَلَشان كِدا، ما في واحِد بِقدَر يَشتَري ولّا يَبيع إلّا إذا كانَت عِندو العَلامَه، و هي إسم الوَحَش ولّا عَدَد إسمو.</verse>
				<verse number="18">و هِنا في حِكمَه. هو العِندو فَهم، خَليهو يَحسِب عَدَد الوَحَش، عَشان هو عَدَد زول. و عَدَدو سُتُّميَه و سِتَّه و سِتّين.</verse>
			</chapter>
			<chapter number="14">
				<verse number="1">و بَعدين عايَنتَ، و شوف! الحَمَل واقِف عَلى جَبَل صِهيون، و مَعاهو مِيَّه و أربَعَه و أربَعين ألف. و هُم كانو عِندَهُم إسمو و إسم أبوهو مَكتوبين عَلى جَبهاتُم.</verse>
				<verse number="2">و سِمِعتَ صوت مِن السَّما زي صوت مويَه كَتيرَه و زي صوت رَعد عَظيم. و الصّوت السِّمِعتو كان زي صوت البِضرُبو عَلى الرَّباب.</verse>
				<verse number="3">و هُم رَتَّلو تَرتيلَه جَديدَه قِدّام الكُرسي و قِدّام الأربَعَه حَيوانات و الشُّيوخ. و ما في واحِد قِدِر يِتعَلَّم التَّرتيلَه إلّا المِيَّه و الأربَعَه و الأربَعين ألف الكانو مُشتَرين مِن الأرض.</verse>
				<verse number="4">ديل هُم الما نَجَّسو نُفوسُم مَعَ النِّسوان، عَشان هُم نُضاف. و هُم يَتبَعو الحَمَل لِأي مَحَل الهو يَمشي ليهو. و كانو مُشتَرين مِن بين النّاس، أوَّل ثِمار لِلَّه و لِلحَمَل.</verse>
				<verse number="5">و ما لِقو كِضِب في خُشومُم، و هُم بِدون عيب.</verse>
				<verse number="6">و شُفتَ مَلاك تاني يَطير في وَسِط السَّما، و مَعاهو الإنجيل الأبَدي عَشان يَبَشِّر بيهو السّاكنين عَلى الأرض مِن كُلّو أُمَّه و قَبيلَه و لُغَه و شَعب.</verse>
				<verse number="7">و يَقول بِصوت عالي: ”خافو الله و مَجِّدوهو، عَلَشان ساعَة حُكمو جات. أعبُدو خالِق السَّما و الأرض و البَحَر و عُيون المويَه.“</verse>
				<verse number="8">و مَلاك تاني تَبَعو و يَقول: ”وَقَعَت! وَقَعَت بابِل المَدينَه الكَبيرَه، العَمَلَت كُل الأُمَم يَشرَبو مِن خَمر غَضَب زِناها.“</verse>
				<verse number="9">و مَلاك آخِر، التّالِت، تَبَعُم و يَقول بِصوت عالي: ”إذا أي واحِد يَعبُد الوَحَش و صَنَمو و يَقبَل عَلامتو عَلى جَبهَتو ولّا عَلى إيدو،</verse>
				<verse number="10">هو كَمان بِشرَب مِن خَمر غَضَب الله، الإتكَبّى بِدون لَخبَطَه في فِنجان غَضَبو. و بِتعَذَّب بِالنّار و الكِبريت قِدّام المَلائكَه القِدِّسين و قِدّام الحَمَل.</verse>
				<verse number="11">و دُخان عَذابُم يَمشي فوق لِلأبَد. و ما عِندَهُم راحَه نَهار ولّا ليل، ديل البِيَعبُدو الوَحَش و صَنَمو، و كُلّو واحِد اليَقبَل عَلامَة إسمو.“</verse>
				<verse number="12">و في دا يَظهَر صَبر القِدِّسين، ديل البِحفَظو أوامِر الله و إيمان بِيَسُوع.</verse>
				<verse number="13">و سِمِعتَ صوت مِن السَّما يَقول: ”أكتِب: مُبارَكين المَيِّتين، البِموتو في الرَّب مِن هَسَّع!“ ”أيوَه،“ يَقول الرّوح: ”عَلَشانُم بِستَريحو مِن أتعابُم، عَشان أعمالُم بِيَتبَعوهُم.“</verse>
				<verse number="14">و بَعدين عايَنتَ و شُفتَ سَحابَه بيضَة. و هو القَنَّب عَلى السَّحابَه كان زي إبن إنسان، و عَلى رَاسو تاج مِن الدَّهَب، و في إيدو مَنجَل سَنين.</verse>
				<verse number="15">و مَلاك تاني مَرَق مِن الهيكَل يَكورِك بِصوت عالي لِلقاعِد عَلى السَّحابَه: ”أرمي مَنجَلَك و أحصُد، عَشان ساعَة الحَصاد جات، عَشان حَصاد الأرض يبِس.“</verse>
				<verse number="16">و القاعِد عَلى السَّحابَه رَمى مَنجَلو فوق الأرض، و حَصاد الأرض كان مَحصود.</verse>
				<verse number="17">و مَلاك تاني مَرَق مِن الهيكَل الفي السَّما، و هو كَمان عِندو مَنجَل سَنين.</verse>
				<verse number="18">بَعدين مَلاك تاني مَرَق مِن المَضبَح. و هو كان عِندو سُلطَه عَلى النّار. و نادى المَلاك العِندو المَنجَل السَّنين بِصوت عالي يَقول: ”أرمي مَنجَلَك السَّنين، و لِم عَناقيد العِنَب مِن كَرم الأرض، عَشان عِنَبا بِقى نَجيض.“</verse>
				<verse number="19">و المَلاك رَمى مَنجَلو عَلى الأرض، و جَمَع عِنَبا، و رَماها في العَصارَه الكَبيرَه بِتاعَت غَضَب الله.</verse>
				<verse number="20">و داسو العِنَب في العَصارَه بَرَّه مِن المَدينَه. و دَم مَرَق مِن العَصارَه و مَلا الواطَه لِغايَة ما وَصَل لِحَديد اللِّجام بِتاع الحُصان لِمَسافَة ميتين ميل تَقريباً.</verse>
			</chapter>
			<chapter number="15">
				<verse number="1">و شُفتَ في السَّما عَلامَه تانيَه عَظيمَه و عَجيبَه: سَبعَه مَلائكَه و مَعاهُم السَّبعَه ضَرَبات الأخيرَه. و غَضَب الله تَمَّ بيها.</verse>
				<verse number="2">و شُفتَ حاجَه زي بَحَر مِن قِزاز مَلَخبَط بِالنّار. و شُفتَ ديل، الغَلَبو الوَحَش و صَنَمو و عَدَد إسمو، واقفين عَلى بَحَر مِن قِزاز، و عِندَهُم رَباب الله.</verse>
				<verse number="3">و هُم يَرَتِّلو تَرتيلَة مُوسَى، خَدّام الله، و تَرتيلَة الحَمَل، و يَقولو: ”أعمالَك عَظيمَه و عَجيبَه، يا رَب، الإلَه القادِر عَلى كُلّو شي! طُرُقَك عَدل و حَق، يا مَلِك الأُمَم!</verse>
				<verse number="4">مِنو الما بِخاف إسمَك، يا رَب، و ما بِمَجِّدو؟ عَلَشان إنتَ بَس قُدّوس. و كُل الأُمَم بِجو و يَعبُدو قِدَّامَك، عَشان أحكامَك العادِلَه ظَهَرو.“</verse>
				<verse number="5">و بَعَد دا، عايَنتَ، و هيكَل خيمَة الشَّهادَه إنفَتَحَت في السَّما.</verse>
				<verse number="6">و السَّبعَه مَلائكَه العِندَهُم السَّبعَه ضَرَبات مَرَقو مِن الهيكَل. و هُم كانو لابسين تيل نَضيف و لامِع، و مَربوطين حَول صُدورُم بِحُزُم مِن دَهَب.</verse>
				<verse number="7">و واحِد مِن الأربَعَه حَيوانات أدّا لِلسَّبعَه مَلائكَه سَبعَه حِلَل مِن دَهَب مَليانَه مِن غَضَب الله، البِعِيش لِلأبَد.</verse>
				<verse number="8">و الهيكَل إتمَلا مِن دُخان مَجد الله و مِن قُدرَتو. و واحِد ما قِدِر يَدخُل الهيكَل لِغايَة ما كِمِل السَّبعَه ضَرَبات بِتاعَت السَّبعَه مَلائكَه.</verse>
			</chapter>
			<chapter number="16">
				<verse number="1">و سِمِعتَ صوت عالي مِن الهيكَل يَقول لِلسَّبعَه مَلائكَه: ”أمشو و كُبّو السَّبعَه حِلَل بِتاعَت غَضَب الله عَلى الأرض.“</verse>
				<verse number="2">و المَلاك الأوَّل مَشى و كَبَّ حَلَّتو عَلى الأرض. و النّاس العِندَهُم عَلامَة الوَحَش و البِيَعبُدو صَنَمو كانو مَضروبين بِدَبَر بَطّال، و فيهو وَجَع.</verse>
				<verse number="3">و المَلاك التّاني كَبَّ حَلَّتو عَلى البَحَر، و البَحَر بِقى دَم زي دَم المَيِّت. و كُلّو حاجَه حَيَّه مات في البَحَر.</verse>
				<verse number="4">و المَلاك التّالِت كَبَّ حَلَّتو عَلى البِحار و عَلى عُيون المويَه، و بِقو دَم.</verse>
				<verse number="5">و سِمِعتَ مَلاك المويَه يَقول: ”إنتَ عادِل في أحكامَك ديل، يا المَوجود و الكان مَوجود، يا قُدّوس.</verse>
				<verse number="6">عَلَشان هُم كَبّو دَم القِدِّسين و الأنبياء، و إنتَ أدّيتُم دَم عَشان يَشرَبو، عَلَشان هُم مُستَحِقّين!“</verse>
				<verse number="7">و سِمِعتَ صوت مِن المَضبَح يَقول: ”أيوَه، يا رَب الإلَه القادِر عَلى كُلّو شي، أحكامَك حَق و عادِلَه!“</verse>
				<verse number="8">و المَلاك الرّابِع كَبَّ حَلَّتو عَلى الشَّمِس، و أدّو لِلشَّمِس أن تَحرَق النّاس بِالنّار.</verse>
				<verse number="9">و النّاس إنحَرَقو بِحَر شَديد و جَدَّفو عَلى إسم الله العِندو سُلطَه عَلى الضَّرَبات دي. و هُم ما تابو عَشان يَمَجِّدوهو.</verse>
				<verse number="10">و المَلاك الخامِس كَبَّ حَلَّتو عَلى كُرسي الوَحَش. و مَملَكتو بِقَت ضُلُمَّه. و النّاس عَضو عَلى لِساناتُم مِن الوَجَع.</verse>
				<verse number="11">و هُم جَدَّفو عَلى إلَه السَّما بِسَبَب أوجاعُم و مِن دَبَرُم. و ما تابو مِن أعمالُم.</verse>
				<verse number="12">و المَلاك السّادِس كَبَّ حَلَّتو عَلى البَحَر الكَبير، الفُرات. و البَحَر بِقى يابِس، عَشان يَجَهِّز سِكَّه لِلمُلوك البِجو مِن الشَّرق.</verse>
				<verse number="13">و شُفتَ تلاتَه أرواح نَجِسَه مَنظَرُم زي قَعونجَه. و هُم طَلَعو مِن خَشم التّنين و مِن خَشم الوَحَش و مِن خَشم النَّبي الكَضّاب.</verse>
				<verse number="14">عَشان هُم أرواح شياطين بيَعمِلو عَلامات. و يَمرُقو لِمُلوك الدُّنيا كُلَّها عَشان يَلِمّوهُم لِكِتال اليوم الكَبير، يوم الله القادِر عَلى كُلّو شي.</verse>
				<verse number="15">”شوف! أنا بَجي زي الحَرامي! مُبارَك هو البِحرَس و بِحفَظ هِدومو عَلَشان ما يَمشي عَريان و يَوَرّي عيبو.“</verse>
				<verse number="16">و لَمّوهُم لِلمَكان الإسمو بِالعِبرانيَّه، هَرْمَجِدُّون.</verse>
				<verse number="17">و المَلاك السّابِع كَبَّ حَلَّتو عَلى الهَوا، و جا صوت عالي مِن الهيكَل، مِن الكُرسي، يَقول: ”هو خَلاص!“</verse>
				<verse number="18">و بَعدين حَصَلَت بُروق و أصوات و رُعود و زَلزَلَه كَبيرَه. و ما حَصَلَت زيَها أبَداً مِن وَكِت النّاس كانو عَلى الأرض، زَلزَلَه شَديدَه زي دي.</verse>
				<verse number="19">و المَدينَه العَظيمَه إنقَسَمَت لِتلاتَه أقسام، و مُدُن الأُمَم وَقَعو. و الله إتزَكَّر بابِل العَظيمَه عَشان يَدّيها فِنجان خَمر بِتاع شِدَّة غَضَبو.</verse>
				<verse number="20">و كُلّو جَزيرَه هَرَبَت، و الجِّبال ما كانو مَوجودين.</verse>
				<verse number="21">و بَرَد كَبير مِن السَّما نَزَل عَلى النّاس، وَزِن كُلّو حَجَر كان مِيَّة رَطل تَقريباً. و النّاس جَدَّفو عَلى الله بِسَبَب ضَربَة البَرَد، عَلَشان الضَّربَه كانَت مِخَوِفَه جِدّاً.</verse>
			</chapter>
			<chapter number="17">
				<verse number="1">و واحِد مِن السَّبعَه مَلائكَه العِندَهُم السَّبعَه حِلَل جا و كَلَّمني و قال: ”تَعال و بَوَرّيك دينونَة الزّانيَه الكَبيرَه البِتَقعُد عَلى مويَه كَتيرَه.</verse>
				<verse number="2">و مُلوك الأرض عَمَلو زِنا مَعاها، و السّاكنين عَلى الأرض سَكَرو مِن خَمر زِناها.“</verse>
				<verse number="3">و المَلاك شَالني بِالرّوح لِلخَلا. و شُفتَ مَرَه قاعِدَه عَلى وَحَش أحمَر. و الوَحَش كان مَليان أسامي تَجديف، و عِندو سَبعَه رؤوس و عَشَرَه قُرون.</verse>
				<verse number="4">و المَرَه كانَت لابِسَه بَنَفسَجي و أحمَر، و مَزيَنَه بِالدَّهَب و الحُجار الغاليَه و اللّولي. و عِندَها فِنجان مِن دَهَب في إيدا، مَليان مِن الحاجات الشَّرّيرَه و النَّجسَه بِتاعَت زِناها.</verse>
				<verse number="5">و مَكتوب عَلى جَبهَتا إسم سِرّي: ”بابِل العَظيمَه، أُم الزّانين و الحاجات المَكروهَه في الأرض.“</verse>
				<verse number="6">و شُفتَ المَرَه كانَت سَكرانَه مِن دَم القِدِّسين و مِن دَم شاهِدين يَسُوع. و لَمّا شُفتَها، كُنتَ مُستَغرَب جِدّاً.</verse>
				<verse number="7">و المَلاك قال لَي: ”تِستَغرَب لِشِنو؟ أنا بَخَبِّرَك بِسِر المَرَه و الوَحَش البِشيلا، العِندو السَّبعَه رؤوس و العَشَرَه قُرون.</verse>
				<verse number="8">و الوَحَش الأنتَ شُفتو، هو كان مَوجود و هَسَّع ما مَوجود. و هو ماشي يَطلَع مِن الحُفرَه الغَريقَه جِدّاً و يَمشي لِلخَراب. و السّاكنين عَلى الأرض بِستَغرَبو، ديل الأساميهُم ما مَكتوبين في كِتاب الحَياة مِن خَليقَة الدُّنيا. هُم بِستَغرَبو لَمّا يَشوفو الوَحَش، عَلَشان هو كان مَوجود و هَسَّع ما مَوجود و بِجي.</verse>
				<verse number="9">و دا عاوِز الفَهم مَعَ الحِكمَه. السَّبعَه رؤوس، هُم سَبعَه جِبال الفوقُم المَرَه بِتَقعُد. و هُم كَمان سَبعَه مُلوك.</verse>
				<verse number="10">خَمسَه مِنَّهُم وَقَعو، و واحِد مَوجود، و التّاني لِسَّع ما جا. و لَمّا بِجي، لازِم يِستَنّى وَكِت قَليل.</verse>
				<verse number="11">و الوَحَش الكان مَوجود و ما مَوجود هَسَّع، هو تامِن مَلِك. و هو مِن السَّبعَه، و يَمشي لِلخَراب.</verse>
				<verse number="12">و السَّبعَه قُرون الأنتَ شُفتُم، هُم عَشَرَه مُلوك، اللِّسَّع ما قِبِلو مَملَكَه. لَكِن بِياخدو سُلطَه زي المُلوك لِساعَه واحدَه مَعَ الوَحَش.</verse>
				<verse number="13">و ديل عِندَهُم فِكِر واحِد و يَدّو لِلوَحَش قُدرَتُم و سُلطَتُم.</verse>
				<verse number="14">و ديل بِحارِبو الحَمَل. و الحَمَل بِغلِبُم، عَلَشان هو رَب الأرباب و مَلِك المُلوك. و ديل الناداهُم، مُختارين و أُمَنا، بِكونو مَعاهو.“</verse>
				<verse number="15">و المَلاك قال لَي: ”المويَه الأنتَ شُفتَها، المَحَل الزّانيَه بِتَقعُد فوقو، هي شُعوب و جَماعات و أُمَم و لُغات.</verse>
				<verse number="16">و العَشَرَه قُرون الأنتَ شُفتَها، و الوَحَش، هُم بِيَكرَهو الزّانيَه. و هُم بِخرَبوها و يَخَلّوها عَريانَه، و بِياكُلو لَحَما و يَحرِقوها بِالنّار.</verse>
				<verse number="17">عَشان الله خَتَّ في قُلوبُم أن يَكَمِّلو فِكرو. و هُم يَتَّفِقو أن يَدّو لِلوَحَش سُلطَة مَملَكَتُم لِغايَة ما كِلمَة الله تَتِم.</verse>
				<verse number="18">و المَرَه الإنتَ شُفتَها، هي المَدينَه العَظيمَه و هي بِتَحكُّم عَلى مُلوك الأرض.“</verse>
			</chapter>
			<chapter number="18">
				<verse number="1">و بَعَد دا أنا شُفتَ مَلاك تاني نازِل مِن السَّما. هو كانَت عِندو سُلطَه عَظيمَه. و الأرض إتنَوَّرَت مِن مَجدو.</verse>
				<verse number="2">و هو كورَك بِصوت عالي و قال: ”وَقَعَت! وَقَعَت بابِل العَظيمَه! هي بِقَت بيت لِلشّياطين، و سِجِن لِكُلّو روح نَجِس، و سِجِن لِكُلّو طير نَجِس و مَكروه،</verse>
				<verse number="3">عَشان كُل الأُمَم شِرِبو مِن خَمر غَضَب زِناها. و مُلوك الأرض زَنو مَعاها، و تُجّار الأرض بِقو غَنيين مِن قُوَّة حاجاتا النّاعِمَه.“</verse>
				<verse number="4">و سِمِعتَ صوت تاني مِن السَّما يَقول: ”أمرُقو مِنَّها، يا شَعبي، عَلَشان ما تَشتَرِكو في خَطاياها، و عَلَشان ما بِتَقبَلو مِن ضَرَباتا.</verse>
				<verse number="5">عَشان خَطاياها وِصلَت لِلسَّما، و الله إتزَكَّر ذُنوبا.</verse>
				<verse number="6">رَجِّعو ليها زي ما هي أدَّت، و رَجِّعو ليها مَرَّتين لِكُل العَمَلَتو. لَخبَط ليها مَرَّتين في الفِنجان الهي لَخبَطَتو.</verse>
				<verse number="7">بِقَدُر ما هي مَجَّدَت نَفسا و عاشَت حَياة ناعِمَه، أدّوها عَذاب و حُزن. عَلَشان في قَلبا هي تَقول: أنا قاعِدَه مَلِكَه، أنا مُش أرمَلَه، و أنا ما بَبكي أبَداً.</verse>
				<verse number="8">عَلَشان كِدا، في يوم واحِد بِتَجي ليها ضَرَباتا، الموت و البِكى و الجّوع. و بِحرَقوها بِالنّار. عَشان الرَّب الإلَه اليَدينا هو قَوّي.“</verse>
				<verse number="9">و مُلوك الأرض الزَّنو و عاشو حَياة ناعِمَه مَعاها، لَمّا يَشوفو دُخان حَريقَتا، هُم بِيَبكو و بِكونو حَزنانين.</verse>
				<verse number="10">و بِقيفو بَعيد، خايفين مِن عَذابا و يَقولو: ”يا مُصيبَه! يا مُصيبَه! يا المَدينَه العَظيمَه! بابِل المَدينَه القَوّيَّه! عَشان دينونتِك جات في ساعَه واحدَه!“</verse>
				<verse number="11">و تُجّار الأرض بِيَبكو و بِكونو حَزنانين عَليها، عَلَشان ما في واحِد يَشتَري بُضاعَتُم بَعَد دا.</verse>
				<verse number="12">ما في واحِد يَشتَري بُضاعَتُم مِن الدَّهَب و الفِضَّه و الحُجار الغاليَه و اللّولي، و التّيل و قُماش بَنَفسَجي و الحَرير و قُماش أحمَر و كُلّو نوع خَشَب طَيب الرّيحَه، و كُلّو حاجات مَصنوعَه مِن سِن الفيل، و مِن خَشَب غالي و النِّحاس الأصفَر، و الحَديد و الرِّخام،</verse>
				<verse number="13">بُضاعَه مِن القِرفَه، و البُهارات، و البَخور، و اللُّبان، و الخَمر، و الزِيت، و الدَّقيق النّاعِم و القَمِح، و البَهايِم و الخِرفان، و الحَصين و العَرَبيَات، و عَبيد و نُفوس النّاس.</verse>
				<verse number="14">”و ثِمار شَهوَة نَفسِك الإنتي كُنتي عاوِزاها مَشى مِنِّك. و كُلّو غِناكي و مَجدِك بِقى خَسارَه ليكي، و النّاس ما يَلقوها أبَداً بَعَد دا.“</verse>
				<verse number="15">و التُّجّار الباعو الحاجات دي و بِقو غَنيين مِنَّها بِقيفو بَعيد خايفين مِن عَذابا. هُم بِيَبكو و بِكونو حَزنانين،</verse>
				<verse number="16">و يَقولو: ”يا مُصيبَه! يا مُصيبَه لِلمَدينَه العَظيمَه. هي كانَت تَلبَس التّيل و القُماش البَنَفسَجي و الأحمَر، و المَزيَنَه بِالدَّهَب و الحُجار الغاليَه و اللّولي!</verse>
				<verse number="17">و في ساعَه واحدَه، الغِنى العَظيم دا بِقى خَراب!“ و كُلّو رَئيس مُركَب و كُلّو واحِد البِسافِر في مُركَب، البَحَّرَه و كُلّو شَغّالين البَحَر وَقَفو مِن بَعيد.</verse>
				<verse number="18">و لَمّا هُم شافو دُخان حَريقَتا، كورَكو و قالو: ”وين المَدينَه زي المَدينَه دي؟“</verse>
				<verse number="19">و رَمو التُّراب عَلى روسينُم، و إبتَدو يَكورِكو و يَبكو و يَقولو: ”يا مُصيبَه! يا مُصيبَه لِلمَدينَه العَظيمَه! عَشان كُل العِندَهُم مَراكِب في البَحَر بِقو غَنيين مِن غِناها. عَشان خَرابا جا في ساعَه واحدَه!</verse>
				<verse number="20">أفرَحي بيها، يا سَما! أفرَحو، يا قِدِّيسين و رُسُل و أنبياء! عَشان الله حَكَم عَليها فِشان خاطِركُم.“</verse>
				<verse number="21">و بَعدين مَلاك قَوّي رَفَع حَجَر زي مُرحاكَه كَبيرَه، و رَماهو في البَحَر، و قال: ”كِدا بِشِدَّه بابِل المَدينَه العَظيمَه مَرميَه، و ما بِلقوها بَعَد دا أبَداً.</verse>
				<verse number="22">و أصوات النّاس البِضرُبو الرَّبابَه، و البِرَتِّلو، و البِضرُبو الزُّمبارَه و البوق، ما بِسمَعوها فيكي بَعَد دا أبَداً. و شَغّالين مِن أي صُنعا ما بِلقوهُم فيكي بَعَد دا أبَداً. و صوت المِرحَكَه ما بِسمَعوهو فيكي بَعَد دا أبَداً.</verse>
				<verse number="23">و نور الفانوس ما بِنَوِّر فيكي بَعَد دا أبَداً. و صوت العَريس و العَروسَه ما بِسمَعوهو فيكي بَعَد دا أبَداً. عَشان تُجّارِك كانو الكُبار في الأرض، و بِسِحرك كُل الأُمَم ضَلّو.</verse>
				<verse number="24">و إتلَقى فيها دَم الأنبياء و القِدِّسين، و دَم كُل المَكتولين عَلى الأرض.“</verse>
			</chapter>
			<chapter number="19">
				<verse number="1">و بَعَد الحاجات دي، سِمِعتَ زي صوت عالي مِن ناس كُتار في السَّما يَقولو: ”هَلِّلويا! الخَلاص و المَجد و القُدرَه لِإلَهنا،</verse>
				<verse number="2">عَشان أحكامو حَق و عادِلَه. هو دان الزّانيَه العَظيمَه، الخَرَبَت الأرض بِزِناها، و إنتَقَم لِدَم خَدّامينو مِن إيدا.“</verse>
				<verse number="3">و قالو تاني مَرَّه: ”هَلِّلويا! دُخانا يَطلَع لِلأبَد.“</verse>
				<verse number="4">و الأربَعَه و عِشرين شيخ و الأربَعَه حَيوانات وَقَعو و عَبَدو الله القاعِد عَلى الكُرسي و قالو: ”آمين، هَلِّلويا!“</verse>
				<verse number="5">و صوت مَرَق مِن الكُرسي اليَقول: ”أحمَدو إلَهنا، يا كُلّو خَدّامينو، إنتو البِخافوهو، الصُّغار و الكُبار.“</verse>
				<verse number="6">و بَعدين سِمِعتَ زي صوت ناس كُتار، و زي صوت مويَه كَتيرَه و زي صوت رُعود شَديدَه، البِقولو: ”هَلِّلويا! عَشان الرَّب إلَهنا القادِر عَلى كُلّو شي يَمحَق.</verse>
				<verse number="7">خَلّونا نَفرَح و نَكون مَبسوطين خَلاص و نَمَجِّدو! عَشان عِرِس الحَمَل جا، و عَروستو جَهَّزَت نَفسا.</verse>
				<verse number="8">و أدّوها أن تَلبَس تيل لامِع و نَضيف.“ عَشان التّيل هو أعمال البِر بِتاعَت القِدِّسين.</verse>
				<verse number="9">و هو قال لَي: ”أكتِب: مُبارَكين ديل النّادوهُم لِعَشا عِرِس الحَمَل.“ و قال لَي كَمان: ”دي كِلمات الله الصَّحَيحَه.“</verse>
				<verse number="10">و وَقَعتَ عِند كِرعينو عَشان أعبُدو. لَكِن هو قال لَي: ”ما تَعمِل دا أبَداً! عَشان أنا خَدّام مَعاك و مَعَ أخوانَك البِحفَظو شَهادَة يَسُوع. أعبُد الله! عَشان شَهادَة يَسُوع، هي روح النُّبوَّه.“</verse>
				<verse number="11">و بَعدين شُفتَ السَّما مَفتوحَه. و شوف! حُصان أبيَض، و الرّاكِب فوقو إسمو، الأمين و الصّادِق. و هو يَحكُم و يَحارِب بِالعَدل.</verse>
				<verse number="12">و عُيونو زي لَهيب نار، و عَلى رَاسو تيجان كَتيرَه. و عِندو إسِم مَكتوب فوقو، ما في واحِد يَعرِفو إلّا هو.</verse>
				<verse number="13">و هو لابِس توب مَغَطَّس بِالدَّم، و إسمو، كِلمَة الله.</verse>
				<verse number="14">و جُيوش السَّما تَبَعو، راكبين حَصين بُيُض، لابسين تيل أبيَض و نَضيف.</verse>
				<verse number="15">و سيف سَنين يَمرُق مِن خَشمو عَشان يَضرُب بيهو الأُمَم. و هو بِيَحكُم عَليهُم بِعَصايَه مِن حَديد. و هو بِدوس عَصارَة العِنَب بِتاعَت شِدَّة خَمر غَضَب الله القادِر عَلى كُلّو شي.</verse>
				<verse number="16">و مَكتوب عَلى توبو و فَخدو الإسِم، مَلِك المُلوك و رَب الأرباب.</verse>
				<verse number="17">و شُفتَ مَلاك واقِف في الشَّمِس. و هو كورَك بِصوت عالي، و قال لِكُل الطُيور البِطير في وَسِط السَّما: ”تَعالو، إتلَمّو لِعَشا الله العَظيم.</verse>
				<verse number="18">عَشان تاكلو لَحَم المُلوك و لَحَم رؤساء الجُّيوش و لَحَم الرُّجال القَوّيين، و لَحَم الحَصين و النّاس البِركَبو فوقُم، و لَحَم كُل النّاس، حُرّين و عَبيد، صُغار و كُبار.“</verse>
				<verse number="19">و شُفتَ الوَحَش و مُلوك الأرض و جُيوشُم إتلَمّو عَشان يَحارِبو الرّاكِب فوق الحُصان و جُيوشو.</verse>
				<verse number="20">و الوَحَش كان مَقبوض، و مَعاهو النَّبي الكَضّاب الصَنَع العَلامات قِدّامو. و بِالعَلامات دي هو غَشّا ديل، القِبِلو عَلامَة الوَحَش و عَبَدو صَنَمو. و هُم الإتنين إترَمو و هُم حَيين في بِركَة النّار، المَوَلَّعَه بِالكِبريت.</verse>
				<verse number="21">و باقي النّاس كانو مَكتولين بِسيف الرّاكِب فوق الحُصان. و السّيف دا كان بِمرُق مِن خَشمو. و كُل الطُّيور شَبَعو مِن اللَّحَم بِتاعُم.</verse>
			</chapter>
			<chapter number="20">
				<verse number="1">و شُفتَ مَلاك نازِل مِن السَّما، و مَعاهو مُفتاح الحُفرَه الغَريقَه جِدّاً، و في إيدو جَنزير كَبير.</verse>
				<verse number="2">و هو قَبَض عَلى التّنين، الدَّبيب القَديم، الهو إبْلِيس و الشّيطان، و رَبَطو لِألف سَنَه.</verse>
				<verse number="3">و هو رَماهو في الحُفرَه الغَريقَه جِدّاً، و قَفَل عَليهو و خَتَّ خِتِم عَلى الحُفرَه. و هو عَمَل دا عَشان هو ما بِغِش الأُمَم بَعَد دا حَتّى الألف سَنَه تَخَلَص. و بَعَد دا، لازِم يَفِكّوهو لِوَكِت قَليل.</verse>
				<verse number="4">و بَعدين شُفتَ كَراسي و ديل القاعِدين فوقُم، و أدّاهُم السُّلطَه عَشان يَحكُمو. و شُفتَ كَمان نُفوس النّاس الرّوسينُم كانو مَقطوعين فِشان شَهادَة يَسُوع و فِشان كِلمَة الله. و هُم ما عَبَدو الوَحَش ولّا صَنَمو، و ما قِبِلو عَلامتو عَلى جَبهاتُم ولّا عَلى إيدينُم. و هُم عاشو تاني مَرَّه و مَلَكو مَعَ المَسيح ألف سَنَه.</verse>
				<verse number="5">و باقي المَيِّتين ما عاشو تاني مَرَّه لِغايَة ما الألف سَنَه تَخَلَص. دي هي القيامَه الأولي.</verse>
				<verse number="6">مُبارَك و مُقَدَّس العِندو جُزو في القيامَه الأولي. و الموت التّاني ما عِندو سُلطَه عَليهُم، لَكِن هُم بِكونو قُسُس لِلَّه و لِلمَسيح، و بِملِكو مَعاهو ألف سَنَه.</verse>
				<verse number="7">و لَمّا الألف سَنَه تَخَلَص، بِفِكّو الشّيطان مِن سِجِنو.</verse>
				<verse number="8">و هو بِمرُق عَشان يَغِش الأُمَم في أقسام الأرض الأربَعَه، يَعني جوج و ماجوج، و عَلَشان يَلِمُّم لِلحَرب. و عَدَدُم مِثِل رَمل البَحَر.</verse>
				<verse number="9">و هُم مَشو فوق عُرض الأرض، و لَفّو حَول مُعَسكَر القِدِّسين، و المَدينَه المَحبوبَه. و لَكِن نار نَزَلَت مِن السَّما و أكَلَتُم.</verse>
				<verse number="10">و إبْلِيس، الكان بِغِشُّم، إترَمى في بِركَة النّار و الكِبريت لِلمَكان الفيهو كَمان الوَحَش و النَّبي الكَضّاب. و ماشين يَعَذِّبوهُم نَهار و ليل لِلأبَد.</verse>
				<verse number="11">و بَعدين شُفتَ كُرسي كَبير و أبيَض، و شُفتَ القاعِد فوقو. و السَّما و الأرض هَرَبَت مِن وَشّو، و ما لِقو مَحَل.</verse>
				<verse number="12">و شُفتَ المَيِّتين، الكُبار و الصُّغار، واقِفين قِدّام الكُرسي. و فَتَحو الكُتُب. و فَتَحو كِتاب تاني، و هو كِتاب الحَياة. و هو دان المَيِّتين بِحَسَب المَكتوب في الكُتُب، حَسَب أعمالُم.</verse>
				<verse number="13">و البَحَر سَلّم المَيِّتين الكانو فيهو، و الموت و الهاويَه سَلَّمو المَيِّتين الكانو فيهُم. و هو دان كُلّو واحِد حَسَب أعمالو.</verse>
				<verse number="14">و الموت و الهاويَه إترَمو في بِركَة النّار. و بِركَة النّار، هي الموت التّاني.</verse>
				<verse number="15">و إذا لِقو إسِم أي واحِد ما مَكتوب في كِتاب الحَياة، هو إترَمى في بِركَة النّار.</verse>
			</chapter>
			<chapter number="21">
				<verse number="1">و بَعدين شُفتَ سَما جَديدَه و أرض جَديدَه. عَشان السَّما الأولي و الأرض الأولي فاتو، و ما كان في بَحَر بَعَد دا.</verse>
				<verse number="2">و شُفتَ المَدينَه المُقَدَّسَه، أُورُشَلِيم الجَديدَه، نازِلَه مِن السَّما مِن الله. و هي كانَت مَجَهَّزَه زي عَروسَه مَزيَنَه لِعَريس.</verse>
				<verse number="3">و سِمِعتَ صوت عالي مِن الكُرسي يَقول: ”شوف! مَسكَن الله مَعَ النّاس، و هو بِسكُن مَعاهُم. و هُم بِكونو شَعب ليهو، و الله نَفسو بِكون مَعاهُم، و بِكون إلَه ليهُم.</verse>
				<verse number="4">و الله بِمسَح كُلّو دَمعَه مِن عُيونُم. و ما بِكون في موت بَعَد دا ولّا حُزن ولّا بِكى ولّا وَجَع، عَشان الحاجات المِن الأوَّل فاتو.“</verse>
				<verse number="5">و القاعِد عَلى الكُرسي قال: ”شوف! أنا بَسَوّي كُلّو شي جَديد.“ و قال لَي كَمان: ”أكتِب، عَشان الكِلمات دي صادِقَه و أمينَه.“</verse>
				<verse number="6">و هو قال لَي كَمان: ”هو كِمِل. أنا الألِف و الياء، البِدايَه و النِّهايَه. أنا بَدّي لِلعَطشان مِن عين مويَة الحَياة مَجّاناً.</verse>
				<verse number="7">الزّول البِغلِب، هو يورَث الحاجات دي، و أنا بَكون ليهو إلَه و هو بِكون لَي وَلَد.</verse>
				<verse number="8">لَكِن الخَوافين و الما مؤمِنين و المَكروهين و الكاتِلين و الزّانيين و البيَعمِلو السِّحِر و البِيَعبُدو الأصنام و كُل الكَضّابين، مَحَلُّم بِكون في البِركَه المَوَلَّعَه بِالنّار و الكِبريت. و دا هو الموت التّاني.“</verse>
				<verse number="9">و جا واحِد مِن السَّبعَه مَلائكَه الكانو عِندَهُم السَّبعَه حِلَل مَليانَه مِن السَّبعَه ضَرَبات الأخيرَه، و قال لَي: ”تَعال، بَوَرّيك العَروسَه، مَرَة الحَمَل.“</verse>
				<verse number="10">و هو شَالني في الرّوح لِجَبَل كَبير و عالي. و هو وَرّاني المَدينَه المُقَدَّسَه، أُورُشَلِيم، نازِلَه مِن السَّما مِن الله.</verse>
				<verse number="11">و عِندَها مَجد الله، و نورا كان زي لَمعان حَجَر غالي جِدّاً، زي حَجَر يَشَب صافي، زي قِزاز بَلّور.</verse>
				<verse number="12">و عِندَها حيطَه كَبيرَه و عاليَه و إتناشَر باب، و عِند الأبواب إتناشَر مَلاك. و أسامي الإتناشَر قَبيلَة بَني إِسْرَائِيل كانو مَكتوبين عَلى الأبواب.</verse>
				<verse number="13">و لِلشَّرق كانو في تلاتَه أبواب، و لِلشِّمال تلاتَه أبواب، و لِلجَّنوب تلاتَه أبواب، و لِلغَرب تلاتَه أبواب.</verse>
				<verse number="14">و حيطَة المَدينَه عِندَها إتناشَر أساس، و عَليهُم أسامي رُسُل الحَمَل الإتناشَر.</verse>
				<verse number="15">و المَلاك البِكَلِّمني كانَت عِندو عَصايَة القِياس مِن دَهَب عَشان يَقيس المَدينَه و أبوابا و الحيطَه.</verse>
				<verse number="16">و المَدينَه كانَت مَرَبَّعَه، طولا بِقَدُر العُرض. و هو قاس المَدينَه بِالعَصايَه، و كانَت خَمَستاشَر ألف ميل في الطّول. و طولا و عُرضا و إرتِفاعا واحِد.</verse>
				<verse number="17">و هو قاس الحيطَه كَمان، و كانَت ميتين و سِطّاشَر قَدَم حَسَب قِياس الزّول، القِياس العَمَل بيهو المَلاك.</verse>
				<verse number="18">و الحيطَه كانَت مَصنوعَه مِن حَجَر اليَشَب، و المَدينَه مِن دَهَب نَضيف زي القِزاز الصّافي.</verse>
				<verse number="19">و أساسات حيطَة المَدينَه كانَت مَزيَنَه بِكُلّو حَجَر غالي و لامِع. الأساس الأوَّل كان حَجَر يَشَب أخدَر، و التّاني حَجَر لامِع لونو أزرَق، و التّالِت حَجَر أخدَر، و الرّابِع أخدَر لامِع،</verse>
				<verse number="20">و الخامِس أحمَر و أبيَض، و السّادِس أحمَر، و السّابِع أصفَر، و التّامِن أخدَر فَاتح، و التّاسِع أصفَر، و العاشِر أخدَر فَاتح، و الحِداشَراوي بُرتُقاني، و الأتناشَراوي بَنَفسَجي.</verse>
				<verse number="21">و الإتناشَر باب كانو إتناشَر لولي، كُلّو باب كان لولي واحِد. و شارِع المَدينَه كان مِن الدَّهَب النَّضيف زي القِزاز الصّافي.</verse>
				<verse number="22">و ما شُفتَ هيكَل فيها، عَشان الرَّب الله القادِر عَلى كُلّو شي و الحَمَل، هُم هَيكَله.</verse>
				<verse number="23">و المَدينَه ما مُحتاجَه لِلشَّمِس ولّا لِلقَمَر عَشان يَنَوِّرو فيها. عَلَشان مَجد الله بِدّيها نور، و الحَمَل فانوسا.</verse>
				<verse number="24">و الأُمَم بِمشو بِنورا، و مُلوك الأرض بِجيبو مَجدُم ليها.</verse>
				<verse number="25">و أبوابا ما بِتكون مَقفولَه بِالنَّهار. و ما بِكون في ليل هِناك.</verse>
				<verse number="26">و الأُمَم بِجيبو مَجدُم و شَرَفُم ليها.</verse>
				<verse number="27">و ما في شي نَجِس بِدخُل فيها أبَداً، ولّا أي واحِد اليَعمِل الحاجَه البِتَخجَل ولّا الكِضِب. لَكِن بَس النّاس الأساميهُم مَكتوبين في كِتاب الحَياة بِتاع الحَمَل يدخُلو.</verse>
			</chapter>
			<chapter number="22">
				<verse number="1">و بَعدين المَلاك وَرّاني بَحَر مويَة الحَياة صافي زي القِزاز إسمو البَلّور. و البَحَر جا مِن كُرسي الله و الحَمَل،</verse>
				<verse number="2">و بِجري في وَسِط الشّارِع الكَبير بِتاع المَدينَه. و عَلى البَحَر بِالجَّنب دا و داك، كانَت في شَجَرَة الحَياة. و الشَّجَرَه دي جابَت إتناشَر نوع مِن الثَّمار، و تَجيب ثَمَرا كُلّو شَهَر. و أوراق الشَّجَرَه عَشان شِفا الأُمَم.</verse>
				<verse number="3">و بَعَد دا ما بِكون في لَعنَه. و كُرسي الله و الحَمَل بِكون فيها. و خَدّامينو بِيَخِموهو.</verse>
				<verse number="4">و هُم بِشوفو وَشّو، و إسمو بِكون عَلى جَبهاتُم.</verse>
				<verse number="5">و ما بِكون في ليل بَعَد دا. و هُم ما بِحتاجو لِنور فانوس ولّا لِنور الشَّمِش، عَشان الرَّب الإلَه بِنَوِّر عَليهُم. و هُم بِملِكو لِلأبَد.</verse>
				<verse number="6">و المَلاك قال لَي: ”الكِلمات دي صادِقَه و أمينَه. و الرَّب، إلَه أرواح الأنبياء، رَسَّل ملاكو عَشان يَوَرّي خَدّامينو الحاجات اللازِم تَحصَل بَعَد شوَيَه.</verse>
				<verse number="7">شوف! أنا جاي قَريب! مُبارَك البِحفَظ كِلمات نُبُوَّة الكِتاب دا.“</verse>
				<verse number="8">و أنا يُوحَنَّا، السِّمِعتَ و شُفتَ الحاجات دي. و لَمّا سِمِعتَ و شُفتَ، وَقَعتَ عَشان أعبُد قِدّام كِرعين المَلاك الكان يَوَرّيني دا.</verse>
				<verse number="9">لَكِن هو قال لَي: ”ما تَعمِل دا أبَداً! عَشان أنا خَدّام مَعاك و مَعَ أخوانَك الأنبياء و مَعَ ديل البِحفَظو كِلمات الكِتاب دا. أعبُد الله!“</verse>
				<verse number="10">و هو قال لَي: ”ما تَخُت خِتِم عَلى كِلمات نُبُوَّة الكِتاب دا، عَلَشان الوَكِت قَريب.</verse>
				<verse number="11">خَليهو اليَعمِل الشَّر يِستَمِر يَعمِل الشَّر. و خَليهو اليَكون نَجِس يِستَمِر يَكون نَجِس. و خَليهو اليَكون بار يِستَمِر يَعمِل البِر. و خَليهو اليَكون مُقَدَّس يِستَمِر يَكون مُقَدَّس.“</verse>
				<verse number="12">”شوف! أنا جاي قَريب! و أُجرَتي مَعاي عَشان أَدِّي لِكُلّو واحِد حَسَب أعمالو.</verse>
				<verse number="13">أنا الألِف و الياء، الأوَّل و الآخِر، البِدايَه و النِّهايَه.</verse>
				<verse number="14">مُبارَكين البِغَسِّلو هِدُومُم عَلَشان تَكون عِندَهُم سُلطَه عَلى شَجَرَة الحَياة و يدخُلو المَدينَه مِن الأبواب.</verse>
				<verse number="15">عَشان بَرَّه في الكِلاب و البيَعمِلو السِّحِر و الزّانيين و الكاتِلين و البِيَعبُدو الأصنام، و كُلّو واحِد البِحِب الكِضِب و بِشتَغِل بيهو.</verse>
				<verse number="16">أنا يَسُوع رَسَّلتَ ملاكي عَشان يَشهَد ليكُم بِالحاجات دي في الكَنايس. أنا عِرق دَاوُد و مِن أولادو، و أنا نَجمَه الصَّباح اللّامعَه.“</verse>
				<verse number="17">و الرّوح و العَروسَه يَقولو: ”تَعال!“ و هو اليَسمَع، خَليهو يَقول: ”تَعال!“ و اليَعطَش، خَليهو يَجي. و العاوِز، خَليهو ياخُد مويَة الحَياة مَجّاناً.</verse>
				<verse number="18">أنا بِحَذِّر كُلّو واحِد اليَسمَع كِلمات نُبُوَّة الكِتاب دا. إذا أي واحِد يَزيد حاجَه عَليها، الله بِزيد عَليهو الضَّرَبات المَكتوبَه في الكِتاب دا.</verse>
				<verse number="19">و إذا أي واحِد يَشيل مِن كِلمات كِتاب النُّبوَّه دي، الله بِشيل جُزو مِن شَجَرَة الحَياة و مِن المَدينَه المُقَدَّسَه، و مِن الحاجات المَكتوبَه في الكِتاب دا.</verse>
				<verse number="20">الشّاهِد بِالحاجات دي يَقول: ”أيوَه، أنا جاي قَريب.“ آمين! تَعال، يا رَب يَسُوع!</verse>
				<verse number="21">نِعمَة الرَّب يَسُوع مَعَ كُل القِدِّسين. آمين.</verse>
			</chapter>
		</book>
	</testament>
</bible>