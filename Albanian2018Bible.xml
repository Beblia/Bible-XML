<?xml version="1.0" encoding="utf-8" standalone="yes"?>
<bible translation="Albanian 2018" status="© Interconfessional Bible Society of Albania 2018">
	<testament translation="New">
		<book number="40">
			<chapter number="1">
				<verse number="1">Libri i breznive të Jezu Krishtit, birit të Davidit, birit të Abrahamit.</verse>
				<verse number="2">Abrahamit i lindi Isaku, Isakut i lindi Jakobi, Jakobit i lindi Juda dhe vëllezërit e tij;</verse>
				<verse number="3">Judës i lindën prej Tamarës Faresi dhe Zara, Faresit i lindi Hesromi, Hesromit i lindi Arami,</verse>
				<verse number="4">Aramit i lindi Aminadabi, Aminadabit i lindi Naasoni, Naasonit i lindi Salmoni,</verse>
				<verse number="5">Salmonit i lindi Boezi prej Rahabës, Boezit i lindi Jobedi prej Rutës, Jobedit i lindi Jeseu,</verse>
				<verse number="6">Jeseut i lindi Davidi, mbreti. Davidit i lindi Solomoni nga gruaja e Urias,</verse>
				<verse number="7">Solomonit i lindi Roboami, Roboamit i lindi Abiu, Abiut i lindi Asafi,</verse>
				<verse number="8">Asafit i lindi Josafati, Josafatit i lindi Jorami, Joramit i lindi Ozia,</verse>
				<verse number="9">Ozisë i lindi Joatami, Joatamit i lindi Akazi, Akazit i lindi Ezekia,</verse>
				<verse number="10">Ezekisë i lindi Manaseu, Manaseut i lindi Amosi, Amosit i lindi Josia,</verse>
				<verse number="11">Josisë i lindi Jekonia dhe vëllezërit e tij, në kohën e shpërnguljes në Babiloni.</verse>
				<verse number="12">Pas shpërnguljes në Babiloni, Jekonisë i lindi Salatieli, Salatielit i lindi Zorobabeli,</verse>
				<verse number="13">Zorobabelit i lindi Abiudi, Abiudit i lindi Eliakimi, Eliakimit i lindi Azori,</verse>
				<verse number="14">Azorit i lindi Sadoku, Sadokut i lindi Akimi, Akimit i lindi Eliudi,</verse>
				<verse number="15">Eliudit i lindi Eleazari, Eleazarit i lindi Matani, të cilit i lindi Jakobi.</verse>
				<verse number="16">Jakobit i lindi Jozefi, burri i Marisë, prej së cilës lindi Jezui, i quajtur Krisht.</verse>
				<verse number="17">Breznitë nga Abrahami deri te Davidi janë gjithsej katërmbëdhjetë, nga Davidi deri te shpërngulja në Babiloni katërmbëdhjetë dhe nga shpërngulja në Babiloni deri te Krishti, katërmbëdhjetë brezni.</verse>
				<verse number="18">Lindja e Jezu Krishtit ndodhi kështu: Maria, nëna e tij, ishte e fejuar me Jozefin, por përpara se të bashkoheshin, ajo mbeti shtatzënë nga Shpirti i Shenjtë.</verse>
				<verse number="19">Por, meqenëse Jozefi, burri i saj, ishte njeri i drejtë dhe nuk donte ta turpëronte, vendosi ta ndante fshehurazi.</verse>
				<verse number="20">Ndërsa po mendonte këto gjëra, një engjëll i Zotit iu shfaq në ëndërr dhe i tha: «Jozef, bir i Davidit, mos ki frikë ta marrësh për grua Marinë. Fëmija që është ngjizur në të është nga Shpirti i Shenjtë.</verse>
				<verse number="21">Ajo do të lindë një djalë dhe ti do tʼia vësh emrin Jezu, sepse ai do ta shpëtojë popullin e tij nga mëkatet e tyre».</verse>
				<verse number="22">E gjithë kjo ndodhi që të përmbushej çfarë kishte thënë Zoti nëpërmjet profetit:</verse>
				<verse number="23">Virgjëresha do të ngjizet dhe do të lindë një djalë, që do të quhet Emanuel, që e përkthyer do të thotë: Perëndia është me ne.</verse>
				<verse number="24">Kur u zgjua nga gjumi, Jozefi bëri siç e kishte urdhëruar engjëlli i Zotit dhe e mori Marinë për grua,</verse>
				<verse number="25">por nuk pati marrëdhënie me të, derisa ajo lindi të birin, të cilit Jozefi i vuri emrin Jezu.</verse>
			</chapter>
			<chapter number="2">
				<verse number="1">Kur u lind Jezui në Betlehem të Judesë, në kohën kur ishte mbret Herodi, disa dijetarë erdhën nga Lindja në Jerusalem</verse>
				<verse number="2">dhe pyetën: «Ku është mbreti i sapolindur i judenjve? Sepse pamë yllin e tij në Lindje dhe erdhëm ta adhurojmë».</verse>
				<verse number="3">Kur e dëgjoi këtë mbreti Herod, u shqetësua ai dhe tërë Jerusalemi.</verse>
				<verse number="4">Atëherë mblodhi të gjithë kryepriftërinjtë e skribët e popullit dhe i pyeti se ku duhej të lindte Krishti.</verse>
				<verse number="5">Ata i thanë: «Në Betlehem të Judesë, sepse kështu shkruan profeti:</verse>
				<verse number="6">E ti, Betlehem, tokë e Judesë, nuk je aspak më i vogli ndër prijësit e Judesë, sepse prej teje do të lindë një prijës, që do të jetë bariu i popullit tim Izraelit ».</verse>
				<verse number="7">Atëherë Herodi thirri fshehurazi dijetarët dhe mori vesh prej tyre kohën e saktë se kur ishte shfaqur ylli.</verse>
				<verse number="8">Pastaj i nisi për në Betlehem dhe u tha: «Shkoni e pyesni me hollësi për fëmijën dhe kur ta gjeni, më lajmëroni që të vij edhe unë e ta adhuroj».</verse>
				<verse number="9">Pasi dëgjuan mbretin, u nisën. Dhe ja, ylli që kishin parë në lindje u printe derisa u ndal në vendin ku ishte fëmija.</verse>
				<verse number="10">Kur panë yllin, ata u gëzuan shumë.</verse>
				<verse number="11">Si hynë në shtëpi, panë fëmijën me Marinë, nënën e tij, e ranë në gjunjë dhe e adhuruan. Pastaj hapën thesaret e tyre dhe i dhuruan ar, temjan dhe mirrë.</verse>
				<verse number="12">Të lajmëruar në ëndërr që të mos ktheheshin te Herodi, u kthyen në vendin e tyre nga një rrugë tjetër.</verse>
				<verse number="13">Si u nisën dijetarët, engjëlli i Zotit iu shfaq në ëndërr Jozefit dhe i tha: «Ngrihu, merre fëmijën dhe të ëmën, ik në Egjipt dhe rri atje derisa të them unë, sepse Herodi do ta kërkojë fëmijën për ta vrarë».</verse>
				<verse number="14">Ai u ngrit, mori fëmijën dhe të ëmën e u nis nëpër natë për në Egjipt.</verse>
				<verse number="15">Qëndroi atje derisa vdiq Herodi, që të përmbushej çfarë kishte thënë Zoti përmes profetit: Nga Egjipti e thirra birin tim.</verse>
				<verse number="16">Kur mori vesh se dijetarët e kishin mashtruar, Herodi u zemërua shumë dhe dërgoi të vrisnin në Betlehem dhe në mbarë atë krahinë të gjithë fëmijët meshkuj që ishin dy vjeç e poshtë, sipas kohës së saktë që kishte marrë vesh nga dijetarët.</verse>
				<verse number="17">Atëherë u përmbush çfarë kishte thënë profeti Jeremia:</verse>
				<verse number="18">U dëgjua një zë në Ramë, vajtim dhe gjëmë e madhe. Rakela vajton fëmijët e saj dhe nuk do që ta ngushëllojnë, sepse ata nuk janë më.</verse>
				<verse number="19">Kur vdiq Herodi, një engjëll i Zotit iu shfaq në ëndërr Jozefit në Egjipt</verse>
				<verse number="20">dhe i tha: «Ngrihu, merr me vete fëmijën dhe të ëmën dhe nisu për në tokën e Izraelit, sepse ata që kërkonin jetën e fëmijës kanë vdekur».</verse>
				<verse number="21">Jozefi u ngrit, mori me vete fëmijën dhe të ëmën e u nis për në tokën e Izraelit.</verse>
				<verse number="22">Por pati frikë të shkojë atje kur mori vesh se në Jude sundonte Arkelau, në vend të Herodit, atit të tij. I lajmëruar në ëndërr, shkoi në krahinën e Galilesë</verse>
				<verse number="23">dhe u vendos në një qytet të quajtur Nazaret, që të përmbushej thënia e profetëve: «Do të quhet nazaretas ».</verse>
			</chapter>
			<chapter number="3">
				<verse number="1">Ato ditë erdhi Gjon Pagëzori, që predikonte në shkretëtirën e Judesë.</verse>
				<verse number="2">Ai thoshte: «Pendohuni, se mbretëria e qiejve është afër».</verse>
				<verse number="3">Gjoni është ai për të cilin është folur përmes profetit Isaia, që ka thënë: Një zë thërret në shkretëtirë: bëni gati udhën për Zotin, drejtoni shtigjet e tij.</verse>
				<verse number="4">Gjoni ishte i veshur me një rrobë prej leshi deveje dhe mbante një brez lëkure rreth ijëve. Ai ushqehej me karkaleca dhe mjaltë të egër.</verse>
				<verse number="5">Atëherë njerëz nga Jerusalemi, nga gjithë Judeja dhe nga mbarë krahina e Jordanit shkonin tek ai</verse>
				<verse number="6">dhe, duke rrëfyer haptazi mëkatet e tyre, pagëzoheshin prej tij në lumin Jordan.</verse>
				<verse number="7">Kur pa Gjoni se shumë farisenj dhe saducenj vinin për tʼu pagëzuar tek ai, u tha: «Pjellë nepërkash! Kush ju mësoi tʼi ikni zemërimit që po vjen?</verse>
				<verse number="8">Tregojeni me vepra se jeni penduar</verse>
				<verse number="9">dhe mos mendoni se do tʼi thoni vetes: kemi për atë Abrahamin. Unë po ju them se Perëndia mund tʼi japë bij Abrahamit edhe nga këta gurë.</verse>
				<verse number="10">Sëpata gjendet tashmë te rrënjët e pemëve. Çdo pemë që nuk jep fryte të mira do të pritet e do të hidhet në zjarr.</verse>
				<verse number="11">Unë po ju pagëzoj me ujë, që të pendoheni, por pas meje vjen një që është më i fortë se unë, të cilit nuk jam i denjë as tʼi zgjidh sandalet. Ai do tʼju pagëzojë me Shpirtin e Shenjtë dhe me zjarr.</verse>
				<verse number="12">Ai e mban në dorë terploten dhe do të ndajë grurin nga kashta. Grurin do ta mbledhë në grunar, ndërsa kashtën do ta djegë në një zjarr që nuk shuhet kurrë».</verse>
				<verse number="13">Atëherë Jezui erdhi nga Galileja në Jordan te Gjoni për tʼu pagëzuar prej tij.</verse>
				<verse number="14">Por Gjoni e kundërshtoi dhe i tha: «Jam unë ai që duhet të pagëzohem prej teje, e ti vjen tek unë?».</verse>
				<verse number="15">Jezui iu përgjigj: «Lëre për tani, se kështu duhet, që të përmbushim tërë drejtësinë». Dhe Gjoni pranoi.</verse>
				<verse number="16">Pasi u pagëzua, Jezui doli menjëherë nga uji. Dhe ja, qiejt u hapën dhe ai pa Shpirtin e Perëndisë duke zbritur në formë pëllumbi e duke ardhur tek ai.</verse>
				<verse number="17">Atëherë u dëgjua një zë nga qielli, që tha: «Ky është Biri im i dashur, me të cilin jam i kënaqur».</verse>
			</chapter>
			<chapter number="4">
				<verse number="1">Pastaj, i shtyrë nga Shpirti i Shenjtë, Jezui shkoi në shkretëtirë që të tundohej nga djalli.</verse>
				<verse number="2">Pasi agjëroi për dyzet ditë dhe dyzet net, Jezuin e mori uria.</verse>
				<verse number="3">Atëherë erdhi tunduesi tek ai e i tha: «Nëse je Biri i Perëndisë, thuaju këtyre gurëve të bëhen bukë».</verse>
				<verse number="4">Por Jezui iu përgjigj: «Shkrimi i shenjtë thotë: Njeriu nuk jeton vetëm me bukë, por me çdo fjalë që del nga goja e Perëndisë ».</verse>
				<verse number="5">Pastaj djalli e çoi në qytetin e shenjtë, e vuri në pikën më të lartë të tempullit</verse>
				<verse number="6">dhe i tha: «Nëse je Biri i Perëndisë, hidhu poshtë, sepse Shkrimi i shenjtë thotë: Do tʼi urdhërojë engjëjt e tij të të ruajnë dhe ata do të të mbajnë në duart e tyre, që mos të të ndeshë këmba në gur ».</verse>
				<verse number="7">Jezui i tha: «Shkrimi i shenjtë thotë edhe: Mos e tundo Zotin, Perëndinë tënd ».</verse>
				<verse number="8">Djalli e çoi sërish në një mal shumë të lartë e i tregoi të gjitha mbretëritë e botës dhe lavdinë e tyre.</verse>
				<verse number="9">Dhe i tha Jezuit: «Do të tʼi jap të gjitha këto nëse bie në gjunjë dhe më adhuron».</verse>
				<verse number="10">Atëherë Jezui i tha: «Largohu, Satan, sepse Shkrimi i shenjtë thotë: Adhuro Zotin, Perëndinë tënd dhe shërbeji vetëm atij ».</verse>
				<verse number="11">Atëherë djalli u largua nga Jezui dhe, ja, erdhën engjëjt dhe i shërbenin.</verse>
				<verse number="12">Kur Jezui dëgjoi se Gjonin e kishin burgosur, u largua për në Galile.</verse>
				<verse number="13">Nuk qëndroi në Nazaret, por shkoi për të jetuar në Kafarnaum, qytet pranë liqenit, në tokën e Zabulonit e të Neftalimit,</verse>
				<verse number="14">që të përmbushej çfarë kishte thënë profeti Isaia:</verse>
				<verse number="15">Tokë e Zabulonit dhe tokë e Neftalimit, në rrugën drejt detit, përtej Jordanit, Galile e paganëve!</verse>
				<verse number="16">Populli që ishte në errësirë pa një dritë të madhe dhe për ata që ishin në vendin e hijes së vdekjes zbardhi drita.</verse>
				<verse number="17">Që atëherë Jezui filloi të predikonte e të thoshte: «Pendohuni, se mbretëria e qiejve është afër».</verse>
				<verse number="18">Ndërsa po ecte bregut të Liqenit të Galilesë, Jezui pa dy vëllezër, Simonin që quhej Pjetër dhe Andrean, vëllain e tij, që po hidhnin rrjetat në liqen. Ata ishin peshkatarë.</verse>
				<verse number="19">Jezui u tha: «Ejani pas meje dhe unë do tʼju bëj peshkatarë njerëzish».</verse>
				<verse number="20">Ata lanë menjëherë rrjetat dhe shkuan pas tij.</verse>
				<verse number="21">Pak më tutje Jezui pa dy vëllezër të tjerë, Jakobin, birin e Zebedeut dhe Gjonin, vëllain e tij, që ishin në një varkë bashkë me Zebedeun, atin e tyre, duke qepur rrjetat dhe i thirri.</verse>
				<verse number="22">Ata lanë menjëherë varkën dhe atin e tyre dhe shkuan pas tij.</verse>
				<verse number="23">Jezui shkonte nëpër Galile duke mësuar njerëzit në sinagoga, duke shpallur ungjillin e mbretërisë dhe duke shëruar çdo sëmundje e lëngatë në popull.</verse>
				<verse number="24">Kështu për të u hap fjala në gjithë Sirinë. Atëherë i sollën gjithë të sëmurët, njerëz të prekur nga sëmundje dhe dhimbje të ndryshme, të pushtuar nga djalli, epileptikë dhe të paralizuar, dhe ai i shëroi.</verse>
				<verse number="25">Turma të mëdha njerëzish nga Galileja e Dekapoja, nga Jerusalemi, Judeja e përtej Jordanit shkonin pas tij.</verse>
			</chapter>
			<chapter number="5">
				<verse number="1">Kur pa turmat, Jezui u ngjit në mal e pasi u ul, iu afruan dishepujt e vet.</verse>
				<verse number="2">Atëherë mori fjalën e filloi tʼi mësonte kështu:</verse>
				<verse number="3">«Lum të varfrit në shpirt, se e tyre do të jetë mbretëria e qiejve.</verse>
				<verse number="4">Lum ata që vajtojnë, se do të ngushëllohen.</verse>
				<verse number="5">Lum zemërbutët, se do të trashëgojnë tokën.</verse>
				<verse number="6">Lum të uriturit e të eturit për drejtësi, se do të ngopen.</verse>
				<verse number="7">Lum të mëshirshmit, se do të mëshirohen.</verse>
				<verse number="8">Lum të pastrit në shpirt, se do të shohin Perëndinë.</verse>
				<verse number="9">Lum paqebërësit, se do të quhen bij të Perëndisë.</verse>
				<verse number="10">Lum të përndjekurit për shkak të drejtësisë, se e tyre është mbretëria e qiejve.</verse>
				<verse number="11">Lum ju kur tʼju shajnë e tʼju përndjekin dhe me gënjeshtra të thonë të gjitha të këqijat kundër jush, për shkak se keni besuar në mua.</verse>
				<verse number="12">Gëzohuni dhe ngazëlleni, se shpërblimi juaj do të jetë i madh në qiej. Kështu përndoqën edhe profetët përpara jush.»</verse>
				<verse number="13">«Ju jeni kripa e tokës. Por nëse kripa e humbet shijen, si mund ta rifitojë atë? Nuk ka më asnjë vlerë, përveçse të hidhet e të shkelet prej njerëzve.</verse>
				<verse number="14">Ju jeni drita e botës. Nuk mund të fshihet qyteti i ngritur mbi një mal.</verse>
				<verse number="15">Askush nuk e ndez kandilin për ta vënë nën magje, por e vë në mbajtësen e vet, që të ndriçojë të gjithë ata që janë në shtëpi.</verse>
				<verse number="16">Kështu duhet të shndrisë drita juaj para njerëzve, që të shohin veprat tuaja të mira dhe të përlëvdojnë Atin tuaj që është në qiej.»</verse>
				<verse number="17">«Mos mendoni se kam ardhur për të shfuqizuar ligjin e Moisiut apo profetët. Unë nuk kam ardhur për tʼi shfuqizuar, po për tʼi përmbushur.</verse>
				<verse number="18">Me të vërtetë po ju them: derisa të jetë qielli e toka, asnjë ‘i’ dhe asnjë pikë mbi ‘i’ nuk do tʼi hiqet ligjit të Moisiut para se të ndodhë gjithçka.</verse>
				<verse number="19">Prandaj, kushdo që e shpërfill njërin nga këto urdhërime, qoftë edhe më të voglin, dhe do tʼi mësojë edhe të tjerët të bëjnë po ashtu, ai do të jetë më i vogli në mbretërinë e qiejve. Ndërsa ai që do tʼi zbatojë dhe do tʼua mësojë të tjerëve, do të jetë i madh në mbretërinë e qiejve.</verse>
				<verse number="20">Ja, unë po ju them: nëse drejtësia juaj nuk do të jetë më e madhe se drejtësia e skribëve dhe e farisenjve, nuk do të hyni në mbretërinë e qiejve.»</verse>
				<verse number="21">«Keni dëgjuar se të parëve u qe thënë: Mos vrit. Ai që vret, do të dalë në gjyq.</verse>
				<verse number="22">Por unë po ju them: kushdo që zemërohet kundër vëllait të vet, do të dalë në gjyq, por kush i thotë vëllait të vet “i pamend”, do të përgjigjet para sinedrit, dhe nëse i thotë “i marrë”, do të përgjigjet në zjarrin e ferrit.</verse>
				<verse number="23">Nëse kur sjell dhuratën e blatimit në altar, kujtohesh se vëllai yt ka diçka kundër teje,</verse>
				<verse number="24">atëherë lëre dhuratën aty para altarit, shko e pajtohu më parë me vëllain tënd, pastaj kthehu e kushtoje dhuratën tënde.</verse>
				<verse number="25">Shpejto të merresh vesh me kundërshtarin tënd ndërsa je ende rrugës me të, që ai të mos të dorëzojë te gjykatësi, gjykatësi te roja dhe të përfundosh në burg.</verse>
				<verse number="26">Me të vërtetë po të them se nuk do të dalësh që andej pa paguar deri edhe qindarkën e fundit.»</verse>
				<verse number="27">«Keni dëgjuar se është thënë: Mos bëj tradhti bashkëshortore.</verse>
				<verse number="28">Por unë po ju them: kushdo që e shikon një grua me dëshirim, ka bërë tashmë tradhti bashkëshortore me të në zemrën e vet.</verse>
				<verse number="29">Nëse syri yt i djathtë të çon në mëkat, nxirre dhe hidhe larg teje, se është më mirë për ty të humbasësh njërën nga gjymtyrët, sesa të të hidhet i tërë trupi në ferr.</verse>
				<verse number="30">Dhe nëse dora jote e djathtë të çon në mëkat, preje e hidhe larg teje, sepse është më mirë për ty të humbasësh vetëm njërën nga gjymtyrët, sesa të të shkojë i tërë trupi në ferr.»</verse>
				<verse number="31">«Është thënë edhe: Kushdo që e ndan gruan, duhet tʼi japë asaj letrën e ndarjes.</verse>
				<verse number="32">Por unë po ju them: kushdo që e ndan gruan e vet, përveç rastit të kurvërisë, e shtyn atë në tradhti bashkëshortore dhe kushdo që martohet me një grua të ndarë, bën tradhti bashkëshortore.»</verse>
				<verse number="33">«Keni dëgjuar edhe se u qe thënë të parëve: Mos bëj betim të rremë, por bëj atë për të cilën je betuar para Zotit.</verse>
				<verse number="34">Ndërsa unë po ju them: mos u betoni kurrë. As për qiellin, se është froni i Perëndisë,</verse>
				<verse number="35">as për tokën, se është shtroja e këmbëve të tij, as për Jerusalemin, se është qyteti i mbretit të madh.</verse>
				<verse number="36">Mos u beto as për kokën tënde, se as edhe një fije floku nuk mund ta bësh të bardhë a të zezë.</verse>
				<verse number="37">Kur të flisni, thoni ‘po’ kur është ‘po’ dhe ‘jo’ kur është ‘joʼ. Çfarë thuhet më shumë, vjen nga i ligu.»</verse>
				<verse number="38">«Keni dëgjuar se është thënë: Sy për sy e dhëmb për dhëmb.</verse>
				<verse number="39">Por unë po ju them: mos hyr në luftë me të ligun! Përkundrazi, nëse dikush të jep një shuplakë në faqen e djathtë, ktheji edhe tjetrën.</verse>
				<verse number="40">Nëse dikush do që të të hedhë në gjyq për të të marrë tunikën, jepi edhe mantelin.</verse>
				<verse number="41">Nëse të kërkon të ecësh një milje, bëj me të dy milje.</verse>
				<verse number="42">Jepi atij që të kërkon dhe mos ia kthe shpinën atij që të kërkon hua.»</verse>
				<verse number="43">«Keni dëgjuar se është thënë: Duaje tjetrin, por urreje armikun tënd.</verse>
				<verse number="44">Por unë po ju them: duajini armiqtë tuaj dhe lutuni për ata që ju përndjekin,</verse>
				<verse number="45">që të bëheni bij të Atit tuaj që është në qiej, sepse ai bën të lindë dielli i tij mbi të këqijtë e mbi të mirët dhe të bjerë shiu mbi të drejtët e mbi të padrejtët.</verse>
				<verse number="46">Sepse, nëse doni vetëm ata që ju duan, çʼshpërblim do të keni? A nuk bëjnë kështu edhe tagrambledhësit?</verse>
				<verse number="47">Dhe nëse përshëndetni vetëm vëllezërit tuaj, çʼgjë të veçantë bëni? A nuk bëjnë kështu edhe paganët?</verse>
				<verse number="48">Jini, pra, të përsosur, sikurse është i përsosur edhe Ati juaj qiellor.»</verse>
			</chapter>
			<chapter number="6">
				<verse number="1">«Ruhuni të mos i bëni veprat e mira në sy të njerëzve për tʼu dukur para tyre, se kështu nuk do të keni shpërblim tek Ati juaj që është në qiej.</verse>
				<verse number="2">Kur të japësh lëmoshë, mos trumbeto me të madhe për të tërhequr vëmendjen, siç bëjnë hipokritët nëpër sinagoga e nëpër rrugë, që të marrin lëvdata nga njerëzit. Me të vërtetë po ju them: ata e kanë marrë tashmë shpërblimin e tyre.</verse>
				<verse number="3">Po kur të japësh lëmoshë, dora jote e majtë të mos e dijë çfarë bën e djathta,</verse>
				<verse number="4">në mënyrë që lëmosha jote të mbetet e fshehtë dhe Ati yt, që sheh në fshehtësi, do të ta shpërblejë.»</verse>
				<verse number="5">«Kur të luteni, mos u bëni si hipokritët, të cilëve u pëlqen të luten në këmbë nëpër sinagoga dhe udhëkryqe, për tʼu dukur para njerëzve. Me të vërtetë po ju them se ata e kanë marrë shpërblimin e tyre.</verse>
				<verse number="6">Po kur ti të lutesh, hyr në dhomën tënde, mbylle derën dhe lutju Atit tënd që është aty në fshehtësi, e Ati yt që sheh në fshehtësi do të ta shpërblejë.</verse>
				<verse number="7">Kur të luteni, mos thoni fjalë të shumta si paganët. Ata mendojnë se duke folur shumë, do të dëgjohen.</verse>
				<verse number="8">Mos bëni si ata, se Ati juaj e di mirë për çfarë keni nevojë përpara se tʼia kërkoni.</verse>
				<verse number="9">Prandaj ju lutuni kështu: Ati ynë që je në qiej, u shenjtëroftë emri yt,</verse>
				<verse number="10">ardhtë mbretëria jote, u bëftë vullneti yt, si në qiell, edhe në tokë.</verse>
				<verse number="11">Bukën tonë të përditshme na e jep sot.</verse>
				<verse number="12">Na i fal fajet tona, siç ua falim ne fajtorëve tanë.</verse>
				<verse number="13">E mos na shtjer në tundim, por na çliro nga i ligu.</verse>
				<verse number="14">Nëse ua falni njerëzve paudhësitë, atëherë edhe Ati juaj qiellor do tʼjua falë juve,</verse>
				<verse number="15">por nëse ju nuk do tʼua falni njerëzve paudhësitë, atëherë as Ati juaj nuk do tʼjua falë juve ato.»</verse>
				<verse number="16">«Kur të agjëroni, mos merrni hije të rëndë, siç bëjnë hipokritët. Ata e shtrembërojnë fytyrën për tʼu treguar njerëzve se po agjërojnë. Me të vërtetë po ju them se ata e kanë marrë shpërblimin e tyre.</verse>
				<verse number="17">Ndërsa ti, kur të agjërosh, lyeje kokën me erë të mirë dhe laje fytyrën,</verse>
				<verse number="18">që agjërimi yt të mos duket para njerëzve, por të duket para Atit tënd që është në fshehtësi. E Ati yt, që sheh në fshehtësi, do të ta shpërblejë.»</verse>
				<verse number="19">«Mos mblidhni për vete thesare mbi tokë, ku i brejnë tenja e ndryshku, ku vjedhësit thyejnë shtëpinë e plaçkitin.</verse>
				<verse number="20">Prandaj, mblidhni thesare në qiell! Atje nuk ka as tenjë e as krimb që tʼi brejë, nuk ka as vjedhës, që plaçkitin e vjedhin.</verse>
				<verse number="21">Sepse atje ku është thesari yt, atje do të jetë edhe zemra jote.»</verse>
				<verse number="22">«Syri është drita e trupit. Nëse syri yt është i fortë, tërë trupi yt do të jetë i ndriçuar.</verse>
				<verse number="23">Por, nëse syri yt është i sëmurë, tërë trupi yt do të jetë në errësirë. Nëse drita që është në ty është errësirë, sa e madhe do të jetë errësira!»</verse>
				<verse number="24">«Askush nuk mund tʼu shërbejë dy zotërinjve. Ai ose do të urrejë njërin e do të dojë tjetrin, ose do të jepet pas njërit e do të lërë pas dore tjetrin. Nuk mund tʼi shërbeni edhe Perëndisë, edhe parasë.»</verse>
				<verse number="25">«Prandaj po ju them: mos u shqetësoni për jetën tuaj se çfarë do të hani e çfarë do të pini, as për trupin tuaj se çfarë do të vishni. A nuk vlen jeta më shumë se ushqimi dhe trupi më shumë se veshja?</verse>
				<verse number="26">Shikoni zogjtë e qiellit! Ata as mbjellin, as korrin, as mbledhin në grunarë e megjithatë Ati juaj qiellor i ushqen. A nuk vleni ju më shumë?</verse>
				<verse number="27">Kush nga ju, me gjithë përkujdesjen për veten, do të mund ta zgjaste qoftë edhe pak jetën e vet?</verse>
				<verse number="28">Po për veshjet, përse shqetësoheni? Shikoni si rriten zambakët e fushave. Ata as nuk lodhen e as nuk endin,</verse>
				<verse number="29">por unë po ju them se as vetë Solomoni, në gjithë madhështinë e tij, nuk ishte veshur si ndonjë prej tyre.</verse>
				<verse number="30">Nëse Perëndia vesh kështu barin e fushës, që sot është e nesër hidhet në furrë, a nuk do të kujdeset shumë më tepër për ju, o besimpakë?</verse>
				<verse number="31">Mos u shqetësoni, pra, e mos thoni: “Çfarë do të hamë?”, “Çfarë do të pimë?”, apo “Me se do të vishemi?”.</verse>
				<verse number="32">Janë paganët ata që i kërkojnë të gjitha këto gjëra, ndërsa Ati juaj qiellor e di se ju keni nevojë për të gjitha këto.</verse>
				<verse number="33">Kërkoni së pari mbretërinë e Perëndisë e drejtësinë e tij dhe ai do tʼjua japë edhe ato gjëra.</verse>
				<verse number="34">Prandaj mos u shqetësoni për të nesërmen. E nesërmja ka shqetësimet e veta. Çdo dite i mjafton pikëllimi i vet.»</verse>
			</chapter>
			<chapter number="7">
				<verse number="1">«Mos gjykoni, që të mos ju gjykojë Perëndia,</verse>
				<verse number="2">sepse ashtu siç gjykoni, do të gjykoheni, dhe me masën që do të matni të tjerët, do të mateni edhe ju nga Perëndia.</verse>
				<verse number="3">Përse shikon ashklën në syrin e vëllait tënd dhe nuk shikon traun që është në syrin tënd?</verse>
				<verse number="4">Dhe si mund tʼi thuash vëllait tënd “më lër të ta heq ashklën nga syri” kur ke traun në syrin tënd?</verse>
				<verse number="5">Hipokrit! Hiq më parë traun nga syri yt e pastaj do të shohësh qartë për të hequr ashklën nga syri i vëllait tënd.</verse>
				<verse number="6">Mos u jepni qenve gjërat e shenjta dhe mos i hidhni margaritarët tuaj para derrave, që të mos i shkelin e pastaj të kthehen kundër jush e tʼju shqyejnë.»</verse>
				<verse number="7">«Lypni e do tʼju jepet; kërkoni e do të gjeni; trokitni e do tʼju hapet,</verse>
				<verse number="8">sepse kush lyp, merr; kush kërkon, gjen dhe atij që troket, do tʼi hapet.</verse>
				<verse number="9">Kush prej jush do tʼi jepte gur fëmijës së vet po tʼi kërkonte bukë?</verse>
				<verse number="10">Ose, do tʼi jepte gjarpër po tʼi kërkonte peshk?</verse>
				<verse number="11">Nëse ju, që jeni të këqij dini tʼu jepni fëmijëve tuaj gjëra të mira, aq më shumë Ati juaj, që është në qiej do tʼu japë gjëra të mira atyre që ia kërkojnë.</verse>
				<verse number="12">Bëjuni të tjerëve atë që dëshironi tʼju bëjnë ata juve. Në këtë përmblidhen ligji i Moisiut dhe profetët.»</verse>
				<verse number="13">«Hyni nëpër derën e ngushtë, sepse e madhe është dera dhe e gjerë është udha që çon në humbje dhe të shumtë janë ata që kalojnë nëpër të.</verse>
				<verse number="14">Por e ngushtë është dera dhe e ngushtë është udha që çon në jetë e të paktë janë ata që e gjejnë.»</verse>
				<verse number="15">«Ruhuni nga profetët e rremë, që vijnë të veshur si dele, por që përbrenda janë ujq grabitqarë.</verse>
				<verse number="16">Ata do tʼi njihni nga frytet e tyre. A vilet rrush nga ferrat apo fiq nga murrizat?</verse>
				<verse number="17">Kështu, çdo pemë e mirë jep fryte të mira, ndërsa pema e kalbur jep fryte të këqija.</verse>
				<verse number="18">Pema e mirë nuk mund të japë fryte të këqija dhe as pema e kalbur nuk jep fryte të mira.</verse>
				<verse number="19">Çdo pemë që nuk jep fryt të mirë pritet e hidhet në zjarr.</verse>
				<verse number="20">Kështu, pra, prej fryteve të tyre do tʼi njihni.»</verse>
				<verse number="21">«Jo kushdo që më thotë: “O Zot, o Zot!”, do të hyjë në mbretërinë e qiejve, por ai që bën vullnetin e Atit tim që është në qiej.</verse>
				<verse number="22">Atë ditë shumë veta do të më thonë: “O Zot, o Zot, a nuk profetizuam në emrin tënd? A nuk dëbuam djajtë në emrin tënd? A nuk bëmë mrekulli në emrin tënd?”.</verse>
				<verse number="23">Atëherë do tʼu them: “Kurrë nuk ju kam njohur, largohuni nga unë, ju që keni bërë paudhësi.”»</verse>
				<verse number="24">«Kushdo që i dëgjon dhe i zbaton fjalët e mia, i ngjan një njeriu të mençur, që e ka ndërtuar shtëpinë në shkëmb.</verse>
				<verse number="25">Ra shi, erdhën përrenjtë, frynë erërat dhe u vërsulën kundër kësaj shtëpie, por ajo nuk u shemb, sepse i kishte themelet në shkëmb.</verse>
				<verse number="26">Kushdo që i dëgjon, por nuk i zbaton fjalët e mia, i ngjan një njeriu të pamend, që e ka ndërtuar shtëpinë në rërë.</verse>
				<verse number="27">Ra shi, erdhën përrenjtë, frynë erërat dhe u vërsulën kundër kësaj shtëpie, dhe ajo u shemb. I madh qe shkatërrimi i saj».</verse>
				<verse number="28">Dhe kur Jezui mbaroi së foluri, turmat mbetën të habitura nga mësimi i tij,</verse>
				<verse number="29">se i mësonte me autoritet dhe jo si skribët.</verse>
			</chapter>
			<chapter number="8">
				<verse number="1">Kur Jezui zbriti nga mali, një turmë e madhe i shkoi pas.</verse>
				<verse number="2">Dhe ja, një i lebrosur iu afrua dhe i ra në gjunjë e i tha: «O Zot, po të duash ti mund të më pastrosh».</verse>
				<verse number="3">Jezui shtriu dorën, e preku dhe i tha: «Dua. Pastrohu!». Dhe ai u pastrua menjëherë nga lebra.</verse>
				<verse number="4">Jezui i tha: «Mos i trego njeriu, por shko paraqitu te prifti dhe kushto dhuratën që ka urdhëruar Moisiu. Kjo do tʼu shërbejë si dëshmi».</verse>
				<verse number="5">Kur Jezui hyri në Kafarnaum, iu afrua një centurion dhe iu lut:</verse>
				<verse number="6">«O Zot, shërbëtori im dergjet në shtëpi i paralizuar dhe po vuan shumë».</verse>
				<verse number="7">Jezui i tha: «Do të vij ta shëroj».</verse>
				<verse number="8">Centurioni i tha: «O Zot, unë nuk jam i denjë që të hysh nën çatinë time, por thuaj vetëm një fjalë dhe shërbëtori im do të shërohet.</verse>
				<verse number="9">Sepse edhe unë jam nën urdhrat e eprorëve të mi dhe kam nën vete ushtarë. Kur i them njërit: “shko”, ai shkon dhe kur i them tjetrit: “eja”, ai vjen. Kur i them shërbëtorit tim: “bëje këtë”, ai e bën».</verse>
				<verse number="10">Kur dëgjoi këto fjalë, Jezui u mrekullua dhe u tha atyre që po e ndiqnin: «Me të vërtetë po ju them, se nuk e kam gjetur një besim kaq të madh tek asnjeri në Izrael.</verse>
				<verse number="11">Prandaj po ju them se shumë do të vijnë nga lindja e nga perëndimi dhe do të ulen në tryezë me Abrahamin, Isakun e Jakobin në mbretërinë e qiejve,</verse>
				<verse number="12">ndërsa bijtë e mbretërisë do të hidhen përjashta në errësirë, ku do të ketë vajtim e kërcëllimë dhëmbësh».</verse>
				<verse number="13">Pastaj i tha centurionit: «Shko dhe u bëftë sipas besimit tënd!». Dhe shërbëtori u shërua në atë çast.</verse>
				<verse number="14">Kur shkoi në shtëpinë e Pjetrit, Jezui pa vjehrrën e Pjetrit që dergjej në shtrat me ethe.</verse>
				<verse number="15">Ai ia preku dorën dhe atë e lanë ethet. Atëherë ajo u ngrit që tʼu shërbente.</verse>
				<verse number="16">Në mbrëmje sollën tek ai shumë të pushtuar nga djalli. Me anë të fjalës ai dëboi shpirtrat e ndyrë dhe shëroi të gjithë të sëmurët,</verse>
				<verse number="17">që kështu të përmbushej fjala e profetit Isaia: Mori mbi vete dobësitë tona dhe mbarti sëmundjet tona.</verse>
				<verse number="18">Kur pa se ishte i rrethuar nga një turmë e madhe, Jezui urdhëroi të shkonin në bregun tjetër.</verse>
				<verse number="19">Një skrib iu afrua e i tha: «Mësues, do të të ndjek kudo që të shkosh».</verse>
				<verse number="20">Jezui i tha: «Dhelprat kanë strofka dhe zogjtë e qiellit kanë fole, ndërsa Biri i njeriut nuk ka as ku të mbështesë kokën».</verse>
				<verse number="21">Një tjetër, një nga dishepujt, i tha: «Zot, më lejo të shkoj e të varros më parë tim atë».</verse>
				<verse number="22">Por Jezui i tha: «Ti më ndiq mua dhe lëri të vdekurit të varrosin të vdekurit e tyre».</verse>
				<verse number="23">Pastaj hipi në varkë i ndjekur nga dishepujt e vet.</verse>
				<verse number="24">Dhe ja, në liqen u ngrit një stuhi e madhe, aq sa varka u mbulua nga dallgët. Ndërkohë ai flinte.</verse>
				<verse number="25">Ata iu afruan, e zgjuan dhe i thanë: «O Zot, na shpëto se po mbytemi!»</verse>
				<verse number="26">Ai u tha: «Përse keni frikë, o besimpakë?». Atëherë u ngrit e qortoi erërat dhe liqenin. Pastaj u bë bunacë e madhe.</verse>
				<verse number="27">Njerëzit, të mahnitur, i thanë njëri-tjetrit: «Kush është ky që i binden edhe erërat, edhe liqeni?».</verse>
				<verse number="28">Kur arriti në bregun tjetër, në vendin e gadarenëve, i dolën përpara dy të pushtuar nga djalli, që erdhën nga varrezat. Ata ishin aq të egër, saqë askush nuk guxonte të kalonte asaj rruge.</verse>
				<verse number="29">Dhe ja, ata filluan të bërtisnin e të thoshin: «Çfarë ke me ne, o Biri i Perëndisë? Ke ardhur të na mundosh para kohe?».</verse>
				<verse number="30">Jo larg tyre kulloste një tufë e madhe derrash</verse>
				<verse number="31">dhe djajtë iu lutën Jezuit: «Nëse na dëbon, na dërgo te kjo tufë derrash».</verse>
				<verse number="32">Ai u tha: «Shkoni!». Atëherë, pasi dolën, ata shkuan te derrat dhe e tërë tufa u hodh nga humnera në liqen e u mbyt në ujë.</verse>
				<verse number="33">Ata që ruanin derrat ua mbathën këmbëve e shkuan në qytet që të tregonin për të pushtuarit nga djalli dhe për gjithçka ndodhi.</verse>
				<verse number="34">Dhe ja, i gjithë qyteti i doli para Jezuit dhe kur e panë, iu lutën që të largohej nga krahina e tyre.</verse>
			</chapter>
			<chapter number="9">
				<verse number="1">Si hipi në varkë, Jezui kaloi në bregun tjetër dhe erdhi në qytetin e vet.</verse>
				<verse number="2">Atëherë i sollën një të paralizuar, të shtrirë në një vig. Kur pa besimin e tyre, Jezui i tha të paralizuarit: «Merr zemër, biri im, të janë falur mëkatet».</verse>
				<verse number="3">Disa nga skribët thanë me vete: «Ky po fyen Perëndinë».</verse>
				<verse number="4">Meqenëse Jezui i njihte mendimet e tyre, u tha: «Pse keni këto mendime të këqija në zemrat tuaja?</verse>
				<verse number="5">Çfarë është më e lehtë, të thuash “të janë falur mëkatet”, apo të thuash “ngrihu dhe ec”?</verse>
				<verse number="6">Mirëpo, që ta dini se Biri i njeriut ka pushtetin të falë mëkatet mbi tokë» - i tha të paralizuarit - «ngrihu, merre vigun e shko në shtëpi!».</verse>
				<verse number="7">Ai u ngrit e shkoi në shtëpi.</verse>
				<verse number="8">Kur panë këtë gjë, turmat i zuri frika dhe përlëvduan Perëndinë, që u kishte dhënë njerëzve një pushtet kaq të madh.</verse>
				<verse number="9">Si u largua prej andej, Jezui pa një njeri që rrinte ulur në bankën e tagrave dhe që quhej Mate. Jezui i tha: «Më ndiq!». Ai u ngrit dhe i shkoi pas.</verse>
				<verse number="10">Ndërsa ishin ulur për të ngrënë në shtëpinë e Mateut, erdhën shumë tagrambledhës e mëkatarë, që u ulën në tryezë me Jezuin dhe me dishepujt e tij.</verse>
				<verse number="11">Kur panë këtë gjë, farisenjtë u thanë dishepujve: «Përse mësuesi juaj ha me tagrambledhës e me mëkatarë?».</verse>
				<verse number="12">Por kur e dëgjoi këtë, Jezui tha: «Nuk janë të shëndoshët ata që kanë nevojë për mjekun, por të sëmurët.</verse>
				<verse number="13">Shkoni e mësoni çfarë do të thotë: Dua mëshirë dhe jo flijime. Unë nuk kam ardhur të thërras të drejtët, por mëkatarët».</verse>
				<verse number="14">Atëherë iu afruan dishepujt e Gjonit dhe i thanë: «Përse ne dhe farisenjtë agjërojmë shumë, ndërsa dishepujt e tu nuk agjërojnë?».</verse>
				<verse number="15">Jezui u tha: «A mund të mbajnë zi dasmorët kur dhëndri është me ta? Por do të vijë dita kur do tʼua rrëmbejnë dhëndrin e atëherë do të agjërojnë.</verse>
				<verse number="16">Askush nuk vë një arnë prej një cope të re në një rrobë të vjetër, sepse arna e gris rrobën dhe grisja bëhet më e madhe.</verse>
				<verse number="17">Askush nuk hedh verë të re në kacekë të vjetër, se kacekët çahen, vera derdhet e kështu humbasin edhe kacekët. Prandaj, vera e re hidhet në kacekë të rinj e kështu ruhen që të dyja».</verse>
				<verse number="18">Ndërsa Jezui po fliste me ta, iu afrua një kryetar sinagoge, që i ra në gjunjë dhe i tha: «Sapo më vdiq vajza, por eja vëri duart mbi të dhe ajo do të jetojë».</verse>
				<verse number="19">Jezui u ngrit e shkoi pas tij bashkë me dishepujt.</verse>
				<verse number="20">Dhe ja, një grua që vuante nga hemorragjia prej dymbëdhjetë vjetësh iu afrua nga pas dhe i preku cepin e mantelit.</verse>
				<verse number="21">Sepse thoshte me vete: «Sikur tʼi prek vetëm mantelin, do të shpëtoj».</verse>
				<verse number="22">Jezui u kthye, e pa dhe i tha: «Merr zemër, bija ime, besimi yt të shpëtoi». Dhe që nga ai çast ajo grua u shërua.</verse>
				<verse number="23">Kur arriti te shtëpia e kryetarit të sinagogës dhe pa fyelltarët e turmën e zhurmshme,</verse>
				<verse number="24">Jezui tha: «Largohuni se vajza nuk ka vdekur, por po fle». Por ata e përqeshën.</verse>
				<verse number="25">Kur e nxorën turmën përjashta, ai hyri, e mori vajzën për dore dhe ajo u ngrit.</verse>
				<verse number="26">Lajmi për këtë mrekulli u përhap në mbarë krahinën.</verse>
				<verse number="27">Kur Jezui u largua që andej, i shkuan pas dy të verbër, që thërrisnin: «Ki mëshirë për ne, Biri i Davidit!».</verse>
				<verse number="28">Si arritën në shtëpi, të verbërit iu afruan dhe Jezui u tha: «A besoni se mund ta bëj këtë gjë?». Ata i thanë: «Po, o Zot!».</verse>
				<verse number="29">Atëherë ai u preku sytë dhe u tha: «U bëftë sipas besimit tuaj!».</verse>
				<verse number="30">Dhe atyre iu hapën sytë. Jezui i urdhëroi: «Kini kujdes se mos e merr vesh njeri».</verse>
				<verse number="31">Por ata, sapo dolën, e përhapën lajmin në mbarë krahinën.</verse>
				<verse number="32">Ndërsa po dilnin, i sollën një shurdhmemec që ishte i pushtuar nga djalli.</verse>
				<verse number="33">Kur u dëbua djalli, shurdhmemeci foli dhe turmat u mrekulluan e thanë: «Nuk është parë asnjëherë një gjë e tillë në Izrael».</verse>
				<verse number="34">Por farisenjtë thanë: «Ai i dëbon djajtë me fuqinë e kryetarit të djajve».</verse>
				<verse number="35">Jezui i përshkoi të gjitha qytetet dhe fshatrat duke mësuar njerëzit në sinagogat e tyre, duke predikuar ungjillin e mbretërisë dhe duke shëruar çdo sëmundje e lëngatë.</verse>
				<verse number="36">Kur pa turmat, iu dhimbsën, sepse ishin të lodhura dhe të braktisura, si delet pa bari.</verse>
				<verse number="37">Atëherë u tha dishepujve: «Të korrat janë të mëdha, por punëtorë ka pak.</verse>
				<verse number="38">Lutjuni të zotit të të korrave të dërgojë punëtorë në të korrat e veta».</verse>
			</chapter>
			<chapter number="10">
				<verse number="1">Pasi thirri pranë vetes dymbëdhjetë dishepujt, Jezui u dha atyre pushtet për të dëbuar shpirtrat e ndyrë dhe për të shëruar çdo sëmundje e lëngatë.</verse>
				<verse number="2">Këta janë emrat e dymbëdhjetë apostujve: i pari Simoni, që quhet Pjetër, dhe Andrea, vëllai i tij; Jakobi i Zebedeut dhe Gjoni, vëllai i tij;</verse>
				<verse number="3">Filipi dhe Bartolomeu; Thomai dhe Mate tagrambledhësi; Jakobi, biri i Alfeut, dhe Tadeu;</verse>
				<verse number="4">Simon kananeasi dhe Judë Iskarioti, ai që e tradhtoi.</verse>
				<verse number="5">Jezui i dërgoi këta dymbëdhjetë dishepuj e i porositi kështu: «Mos shkoni udhëve të paganëve dhe mos hyni në asnjë qytet samaritanësh,</verse>
				<verse number="6">por shkoni te delet e humbura të shtëpisë së Izraelit.</verse>
				<verse number="7">Ndërsa shkoni, predikoni e thoni: “Mbretëria e qiejve është afër”.</verse>
				<verse number="8">Shëroni të sëmurët, ngjallni të vdekurit, pastroni të lebrosurit, dëboni djajtë. Falas morët, falas jepni.</verse>
				<verse number="9">Mos merrni me vete as ar, as argjend, as bakër,</verse>
				<verse number="10">as torbë për udhëtim, as dy tunika, as sandale, as shkop, sepse punëtori ka të drejtë të ushqehet.</verse>
				<verse number="11">Në çfarëdo qyteti a fshati që të hyni, kërkoni atë që është i gatshëm tʼju presë në shtëpinë e tij dhe rrini atje derisa të niseni.</verse>
				<verse number="12">Kur të hyni në një shtëpi, përshëndetini.</verse>
				<verse number="13">Nëse ajo shtëpi ju pret mirë, le të vijë mbi të paqja juaj, por nëse nuk ju pret mirë, le të kthehet paqja juaj te ju.</verse>
				<verse number="14">Dhe nëse ndokush nuk do tʼju pranojë, apo nuk do të dëgjojë fjalët tuaja kur të dilni nga ajo shtëpi apo nga ai qytet, shkundni pluhurin nga këmbët tuaja.</verse>
				<verse number="15">Me të vërtetë po ju them se në ditën e gjykimit më lehtë do ta ketë Sodoma e Gomorra sesa ai qytet.»</verse>
				<verse number="16">«Ja, po ju dërgoj si delet mes ujqërve, prandaj jini të zgjuar si gjarpërinjtë dhe të pastër si pëllumbat.</verse>
				<verse number="17">Ruhuni nga njerëzit, se do tʼju dorëzojnë nëpër sinedra dhe do tʼju fshikullojnë në sinagogat e tyre.</verse>
				<verse number="18">Do tʼju tërheqin zvarrë para qeveritarëve e mbretërve për shkakun tim, që të jepni dëshmi para tyre e para paganëve.</verse>
				<verse number="19">Kur tʼju dorëzojnë, mos u shqetësoni sesi do të flisni apo se çfarë do të thoni, sepse ajo që do të thoni do tʼju jepet në atë çast.</verse>
				<verse number="20">Nuk jeni ju ata që do të flisni, por Shpirti i Atit tuaj që do të flasë përmes jush.</verse>
				<verse number="21">Vëllai do ta dorëzojë vëllanë që ta dënojnë me vdekje e babai të birin. Bijtë do të ngrihen kundër prindërve dhe do tʼi çojnë drejt vdekjes.</verse>
				<verse number="22">Të gjithë do tʼju urrejnë për shkak të emrit tim, por ai që do të qëndrojë deri në fund do të shpëtohet.</verse>
				<verse number="23">Kur tʼju përndjekin në një qytet, shkoni në një tjetër. Me të vërtetë po ju them se nuk do tʼi keni përshkuar të gjitha qytetet e Izraelit, para se të vijë Biri i njeriut.</verse>
				<verse number="24">Dishepulli nuk është më i madh se mësuesi dhe shërbëtori nuk është më i madh se i zoti.</verse>
				<verse number="25">Dishepullit i mjafton të jetë si mësuesi i tij dhe shërbëtorit të jetë si i zoti. Nëse e quajtën Beelzebul të zotin e shtëpisë, aq më shumë do tʼi quajnë ashtu ata të shtëpisë së tij.»</verse>
				<verse number="26">«Prandaj mos kini frikë prej tyre, sepse nuk ka asgjë të mbuluar që sʼdo të zbulohet, apo të fshehtë që sʼdo të merret vesh.</verse>
				<verse number="27">Çfarë po ju them në errësirë, thojeni në dritë dhe çfarë ju pëshpëritet në vesh, shpalleni nga çatitë.</verse>
				<verse number="28">Mos kini frikë nga ata që vrasin trupin, por nuk mund të vrasin shpirtin. Kini frikë atë që mund të shkatërrojë edhe shpirtin, edhe trupin në ferr.</verse>
				<verse number="29">A nuk shiten dy harabela për një qindarkë? Megjithatë asnjë prej tyre nuk bie në tokë pa vullnetin e Atit tuaj.</verse>
				<verse number="30">Madje edhe fijet e flokëve tuaj janë të gjitha të numëruara.</verse>
				<verse number="31">Prandaj, mos kini frikë! Ju vleni më tepër se shumë harabela.»</verse>
				<verse number="32">«Kështu, kushdo që më rrëfen para njerëzve, edhe unë do ta rrëfej para Atit tim që është në qiej,</verse>
				<verse number="33">por kushdo që më mohon para njerëzve, edhe unë do ta mohoj para Atit tim që është në qiej.»</verse>
				<verse number="34">«Mos mendoni se erdha të sjell paqen në tokë. Nuk erdha të sjell paqen, por shpatën.</verse>
				<verse number="35">Kam ardhur të ndaj birin nga i ati, bijën nga e ëma; nusen nga e vjehrra</verse>
				<verse number="36">	dhe armiqtë e njeriut do të jenë ata të shtëpisë së tij.</verse>
				<verse number="37">Kush e do babanë apo nënën e vet më shumë se mua, nuk është i denjë për mua dhe ai që e do të birin ose të bijën më shumë se mua, nuk është i denjë për mua.</verse>
				<verse number="38">Kush nuk e merr kryqin e vet për të më ndjekur, nuk është i denjë për mua.</verse>
				<verse number="39">Kush e gjen jetën e vet, do ta humbasë atë dhe ai që e humb jetën e vet për shkakun tim, do ta gjejë atë.»</verse>
				<verse number="40">«Kush ju pranon ju, më pranon mua dhe kush më pranon mua, pranon atë që më ka dërguar.</verse>
				<verse number="41">Kush pranon një profet se është profet, do të marrë shpërblimin e profetit dhe kush pranon një njeri të drejtë se është i drejtë, do të marrë shpërblimin e njeriut të drejtë.</verse>
				<verse number="42">Kushdo që i jep njërit prej këtyre të vegjëlve qoftë edhe një gotë ujë të ftohtë, sepse është dishepull, me të vërtetë po ju them se ai nuk do ta humbasë shpërblimin e tij».</verse>
			</chapter>
			<chapter number="11">
				<verse number="1">Si u mësoi këto gjëra dymbëdhjetë dishepujve, Jezui u largua që andej dhe shkoi për të mësuar njerëzit e për të predikuar në qytetet përreth.</verse>
				<verse number="2">Gjoni ishte në burg dhe, kur dëgjoi për veprat e Krishtit, i çoi fjalë përmes dishepujve të vet</verse>
				<verse number="3">për tʼi thënë: «A je ti ai që duhet të vijë, apo duhet të presim një tjetër?».</verse>
				<verse number="4">Jezui u përgjigj kështu: «Shkoni e i tregoni Gjonit për atë që po dëgjoni e po shihni.</verse>
				<verse number="5">Të verbërit po shohin përsëri dhe të çalët po ecin, të lebrosurit po pastrohen dhe të shurdhrit po dëgjojnë, të vdekurit po ngjallen dhe të varfërve po u shpallet ungjilli.</verse>
				<verse number="6">Lum ai që nuk humbet besimin në mua».</verse>
				<verse number="7">Kur u larguan ata, Jezui filloi tʼu fliste turmave për Gjonin e tha: «Çfarë shkuat të shihnit në shkretëtirë? Një kallam që e lëkund era?</verse>
				<verse number="8">Çfarë shkuat të shihnit, pra? Një njeri të veshur me rroba të buta? Ata që vishen me rroba të buta gjenden në pallatet mbretërore.</verse>
				<verse number="9">Çfarë shkuat të shihnit, atëherë? Një profet? Po, po ju them, madje më shumë se një profet.</verse>
				<verse number="10">Gjoni është ai për të cilin Shkrimi i shenjtë thotë: Ja, unë po dërgoj lajmëtarin tim para teje, që të përgatisë udhën tënde.</verse>
				<verse number="11">Me të vërtetë po ju them se asnjë grua nuk ka lindur njeri më të madh se Gjon Pagëzori. Por, më i vogli në mbretërinë e qiejve është më i madh se ai.</verse>
				<verse number="12">Që nga dita e Gjon Pagëzorit e deri tani mbretëria e qiejve fitohet me përpjekje të mëdha dhe atë e fitojnë ata që përpiqen.</verse>
				<verse number="13">Të gjithë profetët dhe ligji i Moisiut profetizuan deri në kohën e Gjonit.</verse>
				<verse number="14">Dhe doni apo sʼdoni ta pranoni, ai është Elia që duhej të vinte.</verse>
				<verse number="15">Kush ka veshë, le të dëgjojë.</verse>
				<verse number="16">Me çfarë mund ta krahasoj këtë brezni? Ajo u ngjan fëmijëve që ulen shesheve dhe u thërrasin të tjerëve</verse>
				<verse number="17">e u thonë: “I ramë fyellit për ju e nuk kërcyet, vajtuam e ju nuk mbajtët zi”.</verse>
				<verse number="18">Erdhi Gjoni që as ha e as pi, e njerëzit thonë: “Është i pushtuar nga djalli”.</verse>
				<verse number="19">Erdhi Biri i njeriut që ha e pi, e njerëzit thonë: “Ja grykësi e pijaneci, miku i tagrambledhësve e i mëkatarëve”. Por, urtia e Perëndisë dëftehet se është e drejtë nga vetë veprat e veta ».</verse>
				<verse number="20">Atëherë Jezui filloi të qortojë qytetet ku u bënë pjesa më e madhe e mrekullive të tij, por që nuk ishin penduar:</verse>
				<verse number="21">«Mjerë ti, Korazin! Mjerë ti, Betsaidë! Po të ishin bërë në Tir e në Sidon mrekullitë që u bënë ndër ju, ata do të ishin penduar me kohë, duke veshur thasë e duke hedhur hi mbi kokë.</verse>
				<verse number="22">Por unë po ju them se Tiri e Sidoni do ta kenë më të lehtë se ju në ditën e gjykimit.</verse>
				<verse number="23">Po ti, Kafarnaum, mos vallë do të lartësohesh deri në qiell? Në ferr do të plandosesh. Sepse Sodoma do të kishte mbetur deri më sot po të ishin bërë aty mrekullitë që u bënë te ti.</verse>
				<verse number="24">Por po ju them se toka e Sodomës do ta ketë më të lehtë se ju në ditën e gjykimit».</verse>
				<verse number="25">Atëherë Jezui tha: «Të falënderoj, o Atë, Zot i qiellit e i tokës, se ua ke fshehur këto gjëra të urtëve e të mençurve dhe ua ke zbuluar fëmijëve të vegjël.</verse>
				<verse number="26">Po, o Atë, se kështu të ka pëlqyer ty.</verse>
				<verse number="27">Gjithçka më është dhënë nga Ati im. Askush nuk e njeh Birin përveç Atit dhe askush nuk e njeh Atin përveç Birit dhe atij të cilit Biri dëshiron tʼia zbulojë.</verse>
				<verse number="28">Ejani tek unë të gjithë ju që jeni të lodhur e të munduar, sepse unë do tʼju çlodh.</verse>
				<verse number="29">Merrni mbi vete zgjedhën time dhe mësoni nga unë, sepse kam zemër të butë e të përulur. Kështu do të gjeni prehje për shpirtrat tuaj,</verse>
				<verse number="30">sepse zgjedha ime është e butë dhe barra ime është e lehtë».</verse>
			</chapter>
			<chapter number="12">
				<verse number="1">Një të shtunë Jezui po ecte përmes një fushe me grurë. Dishepujt e tij ishin të uritur dhe filluan të këpusnin kallinj gruri e të hanin.</verse>
				<verse number="2">Po kur farisenjtë e panë këtë gjë, i thanë Jezuit: «Ja, dishepujt e tu po bëjnë atë që nuk është e lejueshme të bëhet të shtunën».</verse>
				<verse number="3">Jezui u tha: «A nuk e keni lexuar se çfarë bëri Davidi kur e mori uria, atë dhe ata që ishin me të?</verse>
				<verse number="4">Se si hyri në shtëpinë e Perëndisë dhe hëngri bukët e kushtimit, që nuk lejohej tʼi hante as ai e as ata që ishin me të, por vetëm priftërinjtë?</verse>
				<verse number="5">Ose, nuk e keni lexuar në ligjin e Moisiut sesi priftërinjtë ditën e shtunë e thyejnë ligjin e së shtunës në tempull dhe janë të pafajshëm?</verse>
				<verse number="6">Por unë po ju them se këtu është dikush më i madh se tempulli.</verse>
				<verse number="7">Dhe po ta kishit ditur se çfarë do të thotë: dëshiroj mëshirën dhe jo flijimin, nuk do të kishit dënuar të pafajshmit.</verse>
				<verse number="8">Biri i njeriut është Zot i së shtunës».</verse>
				<verse number="9">Jezui u largua që andej dhe hyri në sinagogën e tyre.</verse>
				<verse number="10">Aty gjendej një njeri që e kishte dorën të tharë. Atëherë, që të mund ta padisnin, ata e pyetën: «A është e lejueshme të shërosh të shtunave?».</verse>
				<verse number="11">Por Jezui u tha: «Kush nga ju, po tʼi binte në gropë një dele ditën e shtunë, nuk do ta kapte e ta nxirrte?</verse>
				<verse number="12">Sa herë më shumë vlen një njeri se një dele? Prandaj është e lejueshme të bësh mirë të shtunën».</verse>
				<verse number="13">Pastaj i tha atij njeriu: «Shtrije dorën!». Ai e shtriu dhe ajo u shërua tërësisht si tjetra.</verse>
				<verse number="14">Por farisenjtë dolën përjashta dhe u këshilluan me njëri-tjetrin që ta vrisnin.</verse>
				<verse number="15">Kur e mori vesh këtë gjë, Jezui u largua që andej. Turma të mëdha e ndoqën pas e ai i shëroi të gjithë të sëmurët</verse>
				<verse number="16">dhe i urdhëroi rreptësisht që të mos u tregonin të tjerëve për të.</verse>
				<verse number="17">Kjo ndodhi që të përmbushej çfarë ishte thënë përmes profetit Isaia:</verse>
				<verse number="18">Ja shërbëtori që unë kam zgjedhur, i dashuri im, me të cilin shpirti im është i kënaqur. Tek ai do të vë Shpirtin tim dhe ai do tʼu shpallë drejtësinë paganëve.</verse>
				<verse number="19">Nuk do të ankohet, as do të bërtasë. Askush nuk do ta dëgjojë në rrugë zërin e tij.</verse>
				<verse number="20">Nuk do ta thyejë kallamin e shkelur dhe as do ta shuajë flakëzën që nxjerr tym, derisa të ngadhënjejë e drejta.</verse>
				<verse number="21">E në emrin e tij do të shpresojnë paganët.</verse>
				<verse number="22">Pastaj i sollën një shurdhmemec të verbër, që ishte i pushtuar nga djalli. Jezui e shëroi dhe ai filloi të fliste e të shikonte.</verse>
				<verse number="23">Të gjithë njerëzit u mahnitën e thanë: «A mos është ky Biri i Davidit?».</verse>
				<verse number="24">Po kur e dëgjuan këtë gjë, farisenjtë thanë: «Ky i dëbon djajtë vetëm me fuqinë e Beelzebulit, kryetarit të djajve».</verse>
				<verse number="25">Jezui, që i njihte mendimet e tyre, u tha: «Çdo mbretëri e përçarë shkretohet dhe asnjë qytet a shtëpi që është e përçarë nuk mund të qëndrojë në këmbë.</verse>
				<verse number="26">Nëse Satani dëbon Satanin, do të thotë se është i përçarë. E si mund të qëndrojë, atëherë, mbretëria e tij?</verse>
				<verse number="27">Nëse unë i dëboj djajtë me fuqinë e Beelzebulit, me ndihmën e kujt i dëbojnë bijtë tuaj? Prandaj këta do të jenë gjykatësit tuaj.</verse>
				<verse number="28">Por, nëse unë i dëboj djajtë me fuqinë e Shpirtit të Perëndisë, atëherë mbretëria e Perëndisë ka ardhur te ju.</verse>
				<verse number="29">Si mund të hyjë dikush në shtëpinë e një njeriu të fortë e ta plaçkitë, pa e lidhur më parë të fortin? Vetëm atëherë mund tʼia plaçkitë shtëpinë.</verse>
				<verse number="30">Kush nuk është me mua, është kundër meje. Kush nuk mbledh me mua, shpërndan.</verse>
				<verse number="31">Prandaj po ju them se njerëzve do tʼu falet çdo mëkat e fyerje ndaj Perëndisë, por nuk do tʼu falet fyerja ndaj Shpirtit të Shenjtë.</verse>
				<verse number="32">Kushdo që thotë një fjalë kundër Birit të njeriut, do të falet, por ai që flet kundër Shpirtit të Shenjtë, nuk do të falet as në këtë jetë e as në jetën që vjen.»</verse>
				<verse number="33">«Po të jetë pema e mirë, do të merrni fryte të mira. Po të jetë pema e kalbur, do të merrni fryte të këqija, sepse pema njihet nga frytet që jep.</verse>
				<verse number="34">Pjellë nepërkash! E si mund të flisni mirë nëse jeni të këqij? Çʼka zemra, nxjerr goja.</verse>
				<verse number="35">Njeriu i mirë nxjerr të mira nga thesari i tij i mirë dhe njeriu i keq nxjerr të këqija nga thesari i tij i keq.</verse>
				<verse number="36">Unë po ju them se në ditën e gjykimit njerëzit do të përgjigjen për çdo fjalë të kotë që do të thonë,</verse>
				<verse number="37">sepse nga fjalët tuaja do të bëheni të drejtë dhe nga fjalët tuaja do të dënoheni».</verse>
				<verse number="38">Pastaj disa skribë dhe farisenj i thanë: «Mësues, duam të shohim një mrekulli prej teje».</verse>
				<verse number="39">Por ai u përgjigj: «Kjo brezni e ligë dhe e pafe kërkon mrekulli, por asaj nuk do tʼi jepet asnjë mrekulli, përveç mrekullisë së profetit Jona.</verse>
				<verse number="40">Ashtu si Jonai ndenji tri ditë e tri net në barkun e peshkut të madh, kështu do të rrijë edhe Biri i njeriut tri ditë e tri net në zemër të tokës.</verse>
				<verse number="41">Banorët e Ninivës do të ngjallen ditën e gjykimit bashkë me këtë brezni e do ta dënojnë atë, sepse ata u penduan pas predikimit të Jonait. Dhe ja, këtu është dikush më i madh se Jonai.</verse>
				<verse number="42">Mbretëresha e Jugut do të ngjallet ditën e gjykimit bashkë me këtë brezni dhe do ta dënojë atë, sepse ajo erdhi nga fundi i dheut për të dëgjuar urtinë e Solomonit. Dhe ja, këtu është dikush më i madh se Solomoni.»</verse>
				<verse number="43">«Kur del nga njeriu, shpirti i ndyrë endet nëpër vende pa ujë duke kërkuar prehje, por nuk gjen.</verse>
				<verse number="44">Atëherë thotë: “Do të kthehem te shtëpia ime, prej nga dola”. Kur vjen, e gjen shtëpinë të zbrazët, të pastruar e të zbukuruar.</verse>
				<verse number="45">Pastaj shkon e sjell me vete shtatë shpirtra të tjerë më të këqij se vetja dhe hyjnë e banojnë aty. Kështu, gjendja e fundit e atij njeriu bëhet më e keqe se e mëparshmja. Kështu do tʼi ndodhë edhe kësaj breznie të ligë».</verse>
				<verse number="46">Ndërsa Jezui po u fliste ende turmave, përjashta prisnin nëna dhe vëllezërit e tij, që kërkonin të flisnin me të.</verse>
				<verse number="47">Dikush i tha: «Nëna jote dhe vëllezërit e tu janë përjashta dhe duan të flasin me ty».</verse>
				<verse number="48">Por Jezui iu përgjigj: «Kush është nëna ime dhe kush janë vëllezërit e mi?».</verse>
				<verse number="49">Pastaj shtriu dorën drejt dishepujve e tha: «Ja nëna ime dhe vëllezërit e mi.</verse>
				<verse number="50">Kushdo që bën vullnetin e Atit tim, që është në qiej, është vëllai im, motra ime dhe nëna ime».</verse>
			</chapter>
			<chapter number="13">
				<verse number="1">Po atë ditë Jezui doli nga shtëpia dhe u ul në breg të liqenit.</verse>
				<verse number="2">Turma të mëdha u mblodhën pranë tij. Ai hipi në një varkë dhe u ul, ndërsa e tërë turma qëndronte në breg.</verse>
				<verse number="3">Jezui u tregoi shumë gjëra me shëmbëlltyra dhe u tha: «Një mbjellës doli për të mbjellë.</verse>
				<verse number="4">Ndërsa po mbillte, disa fara ranë në rrugë dhe erdhën zogjtë e i hëngrën.</verse>
				<verse number="5">Disa fara të tjera ranë në gurishtë, ku nuk kishte shumë dhe. Ato mbinë menjëherë, sepse dheu nuk ishte i thellë,</verse>
				<verse number="6">por u vyshkën kur doli dielli dhe ngaqë nuk kishin rrënjë, u thanë.</verse>
				<verse number="7">Disa fara të tjera ranë ndër ferra dhe ferrat u rritën e ua zunë frymën.</verse>
				<verse number="8">Fara të tjera ranë në tokë të mirë dhe dhanë fryt, disa njëqindfish, disa gjashtëdhjetë e disa tridhjetë.</verse>
				<verse number="9">Kush ka veshë le të dëgjojë».</verse>
				<verse number="10">Pastaj erdhën dishepujt dhe i thanë: «Përse u flet me shëmbëlltyra?».</verse>
				<verse number="11">Jezui u përgjigj: «Juve ju janë bërë të njohura të fshehtat e mbretërisë së qiejve, ndërsa atyre jo.</verse>
				<verse number="12">Atij që ka, do tʼi jepet edhe më shumë e do të ketë me tepri, por atij që nuk ka, do tʼi merret edhe ajo që ka.</verse>
				<verse number="13">Atyre u flas me shëmbëlltyra, sepse megjithëse shikojnë, nuk shohin dhe megjithëse dëgjojnë, nuk marrin vesh e as kuptojnë.</verse>
				<verse number="14">Te këta plotësohet profecia e Isaisë që thotë: do të dëgjoni, por sʼdo të kuptoni, do të shikoni, por sʼdo të shihni.</verse>
				<verse number="15">Sepse zemra e këtij populli është mpirë, veshët e tyre dëgjojnë me vështirësi dhe sytë i kanë të mbyllur, që të mos shohin me sy, të mos dëgjojnë me veshë, të mos kuptojnë me zemër dhe që të mos kthehen tek unë për tʼi shëruar.</verse>
				<verse number="16">Por lum sytë tuaj që shohin dhe veshët tuaj që dëgjojnë.</verse>
				<verse number="17">Me të vërtetë po ju them se shumë profetë dhe njerëz të drejtë kanë dëshiruar të shohin çfarë po shihni ju e nuk i panë, të dëgjonin çfarë po dëgjoni ju e nuk i dëgjuan.»</verse>
				<verse number="18">«Ju e dëgjuat shëmbëlltyrën e mbjellësit.</verse>
				<verse number="19">Kur dikush e dëgjon fjalën e mbretërisë dhe nuk e kupton, vjen i ligu dhe i rrëmben atë që është mbjellë në zemrën e tij. Ky njeri është fara që u mboll në rrugë.</verse>
				<verse number="20">Ajo që u mboll në gurishtë është ai njeri që e dëgjon fjalën dhe e pranon menjëherë plot gëzim,</verse>
				<verse number="21">por nuk ka rrënjë në vetvete dhe është i përkohshëm, kështu që kur vjen mundimi apo përndjekja për shkak të fjalës së Perëndisë, menjëherë humbet besimin.</verse>
				<verse number="22">Ajo që u mboll mes ferrash është ai njeri që e dëgjon fjalën, por shqetësimet e kësaj jete dhe joshja e pasurisë ia zënë frymën fjalës dhe e bëjnë të pafrytshme.</verse>
				<verse number="23">Ajo që u mboll në tokë të mirë, është ai njeri që e dëgjon fjalën dhe e kupton. Ai jep fryt dhe prodhon njëri njëqindfish, tjetri gjashtëdhjetë e tjetri tridhjetë».</verse>
				<verse number="24">Pastaj u tregoi një shëmbëlltyrë tjetër: «Mbretëria e qiejve i ngjan një njeriu që mbolli farën e mirë në fushën e vet,</verse>
				<verse number="25">por ndërsa njerëzit po flinin, erdhi armiku i tij dhe mbolli egjër në mes të grurit e u largua.</verse>
				<verse number="26">Kështu, kur bimët u rritën e dhanë fryt, atëherë u duk edhe egjra.</verse>
				<verse number="27">Shërbëtorët e të zotit të shtëpisë erdhën e i thanë: “Zotëri, a nuk mbolle farë të mirë në fushën tënde? Nga na doli egjra?”.</verse>
				<verse number="28">Ai u tha: “Këtë e ka bërë armiku.” Shërbëtorët i thanë: “A do që të shkojmë e ta mbledhim?”.</verse>
				<verse number="29">Por ai u tha: “Jo, sepse duke mbledhur egjrën, bashkë me të mund të shkulni edhe grurin.</verse>
				<verse number="30">Le të rriten të dyja bashkë deri në të korra dhe kur të vijë koha e të korrave, do tʼu them korrësve: korrni më parë egjrën, lidheni në tufëza për tʼi djegur, ndërsa grurin mblidheni në grunar”».</verse>
				<verse number="31">Pastaj Jezui u tregoi një shëmbëlltyrë tjetër: «Mbretëria e qiejve ngjan me një farë sinapi që një njeri e mori dhe e mbolli në arën e vet.</verse>
				<verse number="32">Ajo është më e vogla ndër të gjitha farërat, por pasi rritet, është më e madhja ndër barishtet dhe bëhet pemë, saqë zogjtë e qiellit vijnë e bëjnë fole në degët e saj».</verse>
				<verse number="33">U tregoi edhe një shëmbëlltyrë tjetër: «Mbretëria e qiejve ngjan me tharmin që e mori një grua dhe e përzjeu me tri masa mielli, derisa u mbrujt i gjithë brumi».</verse>
				<verse number="34">Jezui ua tha turmave të gjitha këto gjëra me shëmbëlltyra dhe nuk u fliste pa shëmbëlltyra,</verse>
				<verse number="35">që të përmbushet çfarë është thënë përmes profetit: Do të flas me shëmbëlltyra, do të tregoj çfarë ishte e fshehur që nga fillimi i botës.</verse>
				<verse number="36">Pastaj Jezui i la turmat dhe shkoi në një shtëpi. Dishepujt erdhën tek ai dhe i thanë: «Na e shpjego shëmbëlltyrën e egjrës në arë».</verse>
				<verse number="37">Ai u përgjigj: «Ai që mbjell farën e mirë është Biri i njeriut,</verse>
				<verse number="38">ara është bota dhe farat e mira janë bijtë e mbretërisë, ndërsa egjra janë bijtë e të ligut.</verse>
				<verse number="39">Armiku që i ka mbjellë është djalli. Të korrat janë fundi i botës, ndërsa korrësit janë engjëjt.</verse>
				<verse number="40">Ashtu siç mblidhet dhe digjet me zjarr egjra, kështu do të ndodhë në fundin e botës.</verse>
				<verse number="41">Biri i njeriut do të dërgojë engjëjt e tij dhe ata do të mbledhin e do të hedhin jashtë mbretërisë gjithçka që shtyn në mëkat dhe të gjithë ata që shkelin ligjin e Moisiut,</verse>
				<verse number="42">dhe do tʼi hedhë në furrën e zjarrit. Atje do të ketë vajtim e kërcëllimë dhëmbësh.</verse>
				<verse number="43">Pastaj të drejtët do të shkëlqejnë si dielli në mbretërinë e Atit të tyre. Kush ka veshë, le të dëgjojë.»</verse>
				<verse number="44">«Mbretëria e qiejve ngjan me një thesar të fshehur në një arë. Një njeri, pasi e gjeti, e mbuloi dhe plot gëzim shkoi e shiti gjithçka që kishte dhe e bleu atë arë.</verse>
				<verse number="45">Mbretëria e qiejve ngjan edhe me një tregtar që kërkon margaritarë të mirë,</verse>
				<verse number="46">i cili, pasi gjeti një margaritar me vlerë të madhe, shkoi e shiti gjithçka që kishte dhe e bleu.</verse>
				<verse number="47">Mbretëria e qiejve ngjan edhe me një rrjetë që është hedhur në liqen dhe ka mbledhur peshq të çdo lloji.</verse>
				<verse number="48">Kur u mbush plot, e nxorën në breg, u ulën dhe i mblodhën peshqit e mirë në enë dhe të këqijtë i hodhën përjashta.</verse>
				<verse number="49">Kështu do të ndodhë në fundin e botës. Engjëjt do të dalin e do të ndajnë të këqijtë nga të drejtët,</verse>
				<verse number="50">e do tʼi hedhin në furrën e zjarrit. Atje do të ketë vajtim e kërcëllimë dhëmbësh.»</verse>
				<verse number="51">«A i kuptuat të gjitha këto?». Ata iu përgjigjën: «Po ».</verse>
				<verse number="52">Atëherë ai u tha: «Prandaj çdo skrib që është bërë dishepull i mbretërisë së qiejve i ngjan të zotit të shtëpisë, që nxjerr nga thesari i tij gjëra të reja dhe të vjetra».</verse>
				<verse number="53">Si mbaroi së treguari këto shëmbëlltyra, Jezui u largua që andej.</verse>
				<verse number="54">Kur erdhi në vendlindjen e tij, i mësonte njerëzit nëpër sinagogat e tyre. Ata mrekulloheshin e thoshin: «Nga i vjen gjithë kjo urti dhe kjo fuqi për të bërë mrekulli?</verse>
				<verse number="55">A nuk është ky i biri i zdrukthëtarit? A nuk quhet Mari nëna e tij? A nuk janë vallë Jakobi, Jozefi, Simoni e Juda vëllezërit e tij?</verse>
				<verse number="56">Po motrat e tij a nuk janë të gjitha këtu te ne? Nga i vijnë këtij të gjitha këto?».</verse>
				<verse number="57">Dhe kjo i pengonte të besonin në të. Por Jezui u tha: «Profeti nuk përçmohet askund përveçse në vendlindjen dhe në shtëpinë e vet».</verse>
				<verse number="58">Aty nuk bëri shumë mrekulli, për shkak të mosbesimit të tyre.</verse>
			</chapter>
			<chapter number="14">
				<verse number="1">Atëherë Herod tetrarku dëgjoi për Jezuin</verse>
				<verse number="2">dhe u tha shërbëtorëve të vet: «Ky është Gjon Pagëzori. Ai është ngjallur prej të vdekurve, prandaj veprojnë këto fuqi në të».</verse>
				<verse number="3">Në të vërtetë Herodi e kishte kapur Gjonin, e kishte lidhur dhe e kishte futur në burg për shkak të Herodiadës, gruas së Filipit, vëllait të vet,</verse>
				<verse number="4">sepse Gjoni i kishte thënë: «Nuk të lejohet ta marrësh për grua».</verse>
				<verse number="5">Herodi donte ta vriste, por kishte frikë nga populli që e mbante Gjonin për profet.</verse>
				<verse number="6">Po kur festohej ditëlindja e Herodit, vajza e Herodiadës kërceu para të ftuarve dhe i pëlqeu Herodit</verse>
				<verse number="7">aq shumë, sa i premtoi me betim tʼi jepte çfarëdo që tʼi kërkonte.</verse>
				<verse number="8">Ajo, e shtyrë nga e ëma, tha: «Më jep këtu në një pjatë kokën e Gjon Pagëzorit».</verse>
				<verse number="9">Mbretit i erdhi keq, po për shkak të betimit dhe të ftuarve urdhëroi që tʼia japin.</verse>
				<verse number="10">Ai dërgoi dikë që i preu kokën Gjonit në burg.</verse>
				<verse number="11">Kokën e tij e sollën në një pjatë, ia dhanë vajzës dhe ajo ia çoi së ëmës.</verse>
				<verse number="12">Pastaj erdhën dishepujt e Gjonit, e morën trupin, e varrosën dhe shkuan e i treguan Jezuit.</verse>
				<verse number="13">Kur i dëgjoi këto, Jezui u largua që andej me varkë dhe u tërhoq mënjanë në një vend të shkretë. Por turmat, kur e morën vesh, i shkuan pas më këmbë nga qytetet.</verse>
				<verse number="14">Si arriti në breg, ai pa një turmë të madhe, e cila iu dhimbs dhe shëroi të sëmurët e tyre.</verse>
				<verse number="15">Në mbrëmje erdhën dishepujt e i thanë: «Ky vend është i shkretë dhe tashmë është bërë vonë. Lëri turmat të shkojnë nëpër fshatra e të blejnë ushqim».</verse>
				<verse number="16">Jezui u tha: «Nuk është nevoja të shkojnë, jepuni ju të hanë».</verse>
				<verse number="17">Ata i thanë: «Ne kemi vetëm pesë bukë e dy peshq me vete».</verse>
				<verse number="18">Jezui tha: «Mʼi sillni këtu».</verse>
				<verse number="19">Pastaj, si i urdhëroi turmat të uleshin në bar, mori pesë bukët e dy peshqit, ngriti sytë drejt qiellit, tha lutjen e bekimit, theu bukën, ua dha dishepujve dhe dishepujt ua dhanë turmave.</verse>
				<verse number="20">Të gjithë hëngrën e u ngopën. Me copat e bukës që tepruan u mbushën plot dymbëdhjetë shporta.</verse>
				<verse number="21">Ata që hëngrën ishin rreth pesë mijë burra, përveç grave e fëmijëve.</verse>
				<verse number="22">Pastaj Jezui u dha urdhër dishepujve të hipnin në varkë e të shkonin përpara tij në bregun tjetër, derisa ai të shpërndante turmat.</verse>
				<verse number="23">Pasi shpërndau turmat, u ngjit i vetëm në mal për tʼu lutur. Në mbrëmje ai ishte ende aty i vetëm,</verse>
				<verse number="24">ndërsa varka ishte tashmë shumë larg bregut dhe rrihej prej dallgëve, sepse era ishte kundër.</verse>
				<verse number="25">Në agim, Jezui erdhi tek ata duke ecur mbi liqen.</verse>
				<verse number="26">Po kur e panë dishepujt duke ecur mbi liqen, u tmerruan e thanë: «Është fantazmë!». Dhe bërtitën nga frika.</verse>
				<verse number="27">Por menjëherë Jezui u tha: «Merrni zemër! Jam unë. Mos kini frikë!».</verse>
				<verse number="28">Pjetri u përgjigj: «Zot, nëse je ti, më urdhëro të vij te ti mbi ujë».</verse>
				<verse number="29">Jezui i tha: «Eja!». Pjetri zbriti nga varka, eci mbi ujë dhe shkoi te Jezui,</verse>
				<verse number="30">po kur pa erën e fortë, u tremb dhe teksa filloi të fundosej, bërtiti: «Zot, më shpëto!».</verse>
				<verse number="31">Jezui menjëherë zgjati dorën, e kapi dhe i tha: «Përse dyshove, njeri besimpakët?».</verse>
				<verse number="32">Dhe kur ata hipën në varkë, era pushoi.</verse>
				<verse number="33">Ata që gjendeshin në varkë i ranë në gjunjë dhe i thanë: «Ti je me të vërtetë Biri i Perëndisë».</verse>
				<verse number="34">Si kaluan në bregun tjetër, arritën në krahinën e Gjenesaretit.</verse>
				<verse number="35">Kur e njohën, njerëzit e atij vendi çuan fjalë në të gjithë krahinën përreth, i sollën të gjithë të sëmurët</verse>
				<verse number="36">dhe iu lutën që të mund tʼi preknin vetëm cepin e mantelit. Kështu, ata që e prekën, u shëruan.</verse>
			</chapter>
			<chapter number="15">
				<verse number="1">Farisenjtë dhe skribët erdhën te Jezui nga Jerusalemi dhe i thanë:</verse>
				<verse number="2">«Përse dishepujt e tu e shkelin traditën e të parëve? Ata nuk i lajnë duart kur hanë».</verse>
				<verse number="3">Jezui u përgjigj: «Po ju, pse e shkelni urdhërimin e Perëndisë për hir të traditës suaj?</verse>
				<verse number="4">Se Perëndia ka thënë: Ndero babanë tënd e nënën tënde dhe kush flet keq për babanë e nënën, të dënohet me vdekje.</verse>
				<verse number="5">Por ju thoni: “Kush i thotë babait apo nënës se ndihmën që do tʼju jepja juve po ia kushtoj Perëndisë,</verse>
				<verse number="6">ai është i çliruar nga detyrimi për të nderuar babanë.” Kështu, për shkak të traditës suaj keni shfuqizuar fjalën e Perëndisë.</verse>
				<verse number="7">Hipokritë! Mirë profetizoi Isaia për ju, kur tha:</verse>
				<verse number="8">Ky popull më nderon me buzë, por zemrat e tyre janë larg meje.</verse>
				<verse number="9">Më kot më nderojnë, përderisa japin si mësim të Zotit urdhrat e njerëzve. »</verse>
				<verse number="10">Pastaj e thirri turmën pranë vetes dhe tha: «Dëgjoni e merrni vesh!</verse>
				<verse number="11">Njeriun nuk e ndot çfarë hyn në gojë, por e ndot ajo që del prej saj».</verse>
				<verse number="12">Atëherë erdhën dishepujt e i thanë: «A e di se farisenjtë janë skandalizuar kur e kanë dëgjuar këtë gjë?».</verse>
				<verse number="13">Jezui u përgjigj: «Çdo bimë që nuk është mbjellë nga Ati im, do të shkulet me gjithë rrënjë.</verse>
				<verse number="14">Lërini ata! Ata janë të verbër që udhëheqin të verbër. Nëse një i verbër i prin një të verbri tjetër, do të bien të dy në gropë».</verse>
				<verse number="15">Por Pjetri i tha: «Na e shpjego këtë shëmbëlltyrë».</verse>
				<verse number="16">Jezui tha: «Ende nuk e keni kuptuar?</verse>
				<verse number="17">A nuk e dini se çfarë hyn në gojë, kalon në bark e pastaj jashtëqitet?</verse>
				<verse number="18">Ndërsa çfarë del nga goja rrjedh nga zemra dhe kjo e ndot njeriun.</verse>
				<verse number="19">Nga zemra dalin mendimet e këqija, vrasjet, tradhtitë bashkëshortore, kurvëritë, vjedhjet, dëshmitë e rreme dhe fyerjet.</verse>
				<verse number="20">Këto e ndotin njeriun dhe jo ngrënia me duar të palara».</verse>
				<verse number="21">Jezui u largua që andej e shkoi në rrethinat e Tirit e të Sidonit.</verse>
				<verse number="22">Dhe ja, një grua kananease nga ajo krahinë shkoi dhe i tha me zë të lartë: «Ki mëshirë për mua, o Zot, Biri i Davidit, se vajzën time e ka pushtuar keq djalli».</verse>
				<verse number="23">Por Jezui nuk iu përgjigj. Dishepujt e tij iu afruan e i thanë: «Largoje atë, se na vjen nga pas duke bërtitur».</verse>
				<verse number="24">Ai u përgjigj: «Unë jam dërguar vetëm te delet e humbura të shtëpisë së Izraelit».</verse>
				<verse number="25">Por ajo erdhi, i ra në gjunjë e i tha: «O Zot, më ndihmo!».</verse>
				<verse number="26">Ai iu përgjigj: «Nuk është mirë të marrësh bukën e fëmijëve e tʼua hedhësh qenve».</verse>
				<verse number="27">Ajo i tha: «Po, o Zot, por edhe qentë hanë thërrimet që bien nga tryeza e të zotëve».</verse>
				<verse number="28">Pastaj Jezui iu përgjigj: «O grua, i madh është besimi yt! Le të bëhet ashtu siç dëshiron». Vajza e saj u shërua që në atë çast.</verse>
				<verse number="29">Jezui u largua që andej dhe shkoi bregut të Liqenit të Galilesë. U ngjit në mal dhe u ul aty.</verse>
				<verse number="30">Turma të mëdha erdhën tek ai duke sjellë me vete të çalë, të verbër, të gjymtuar, memecë e shumë të tjerë. I ulën te këmbët e tij dhe ai i shëroi.</verse>
				<verse number="31">Kështu turmat u mrekulluan kur panë memecët që po flisnin, të gjymtuarit që shëroheshin, të çalët që ecnin, të verbërit që shikonin dhe përlëvduan Perëndinë e Izraelit.</verse>
				<verse number="32">Pastaj Jezui thirri pranë vetes dishepujt dhe u tha: «Më dhimbset turma, sepse kanë tri ditë që rrinë me mua e nuk kanë asgjë për të ngrënë. Nuk dua tʼi lë të shkojnë të uritur e të mbeten rrugës».</verse>
				<verse number="33">Dishepujt i thanë: «Ku do ta gjejmë ne gjithë atë bukë në shkretëtirë për të ushqyer tërë këtë turmë?».</verse>
				<verse number="34">Jezui i pyeti: «Sa bukë keni?». Ata iu përgjigjën: «Shtatë bukë dhe disa peshq të vegjël».</verse>
				<verse number="35">Pasi urdhëroi turmën të ulej përdhe,</verse>
				<verse number="36">mori shtatë bukët dhe peshqit, tha lutjen e falënderimit, i theu bukët, ua dha dishepujve dhe dishepujt ua dhanë turmave.</verse>
				<verse number="37">Të gjithë hëngrën e u ngopën dhe morën me vete shtatë shporta me copat që tepruan.</verse>
				<verse number="38">Ata që hëngën ishin katër mijë burra, përveç grave e fëmijëve.</verse>
				<verse number="39">Jezui i shpërndau turmat, hipi në varkë e shkoi në krahinën e Magadanit.</verse>
			</chapter>
			<chapter number="16">
				<verse number="1">Atëherë erdhën farisenjtë e saducenjtë dhe, për ta vënë në provë Jezuin, i kërkuan tʼu bënte një mrekulli nga qielli.</verse>
				<verse number="2">Por ai iu përgjigj: «Kur bie mbrëmja, ju thoni se do të bëjë mot i mirë, sepse qielli është i kuq.</verse>
				<verse number="3">Ndërsa në agim thoni: “Sot kemi stuhi, sepse qielli është i kuq dhe i vranët”. Ju që dini të shpjegoni dukuritë e qiellit, nuk mund të shpjegoni shenjat e kohës?</verse>
				<verse number="4">Kjo brezni e ligë dhe e pafe kërkon mrekulli, por asaj nuk do tʼi jepet asnjë mrekulli, përveç mrekullisë së Jonait». Pastaj u largua prej tyre.</verse>
				<verse number="5">Kur arritën në bregun tjetër, dishepujt panë se kishin harruar të merrnin bukë.</verse>
				<verse number="6">Atëherë Jezui u tha: «Kini kujdes e ruhuni nga tharmi i farisenjve e saducenjve».</verse>
				<verse number="7">Ndërsa ata i thanë njëri-tjetrit: «Nuk kemi marrë bukë me vete».</verse>
				<verse number="8">Por Jezui e dinte këtë gjë dhe u tha: «Çfarë po i thoni njëri-tjetrit, o besimpakë? Se nuk keni bukë?</verse>
				<verse number="9">Nuk kuptoni? A nuk ju kujtohen pesë bukët që iu ndamë pesë mijë vetave dhe sesa shporta mblodhët?</verse>
				<verse number="10">Po shtatë bukët që iu ndamë katër mijë vetave? Sa shporta mblodhët?</verse>
				<verse number="11">Si nuk e kuptoni që nuk ju fola për bukën? Ruhuni, pra, prej tharmit të farisenjve e saducenjve».</verse>
				<verse number="12">Atëherë e kuptuan se nuk u kishte thënë të ruheshin nga tharmi i bukës, por nga mësimi i farisenjve e saducenjve.</verse>
				<verse number="13">Kur erdhi në krahinën e Cezaresë së Filipisë, Jezui i pyeti dishepujt e vet: «Kush thonë njerëzit se është Biri i njeriut?».</verse>
				<verse number="14">Ata i thanë: «Disa thonë se është Gjon Pagëzori, të tjerë se është Elia dhe të tjerë se është Jeremia ose njëri nga profetët».</verse>
				<verse number="15">Ai u tha: «Po ju, kush thoni se jam unë?».</verse>
				<verse number="16">Atëherë Simon Pjetri u përgjigj: «Ti je Krishti, Biri i Perëndisë së gjallë».</verse>
				<verse number="17">Jezui i tha: «Lum ti, Simon, biri i Jonait, se as mishi, as gjaku nuk ta zbuluan këtë gjë, por Ati im që është në qiej!</verse>
				<verse number="18">Dhe unë po të them: ti je Pjetri. Mbi këtë shkëmb unë do të ndërtoj kishën time dhe fuqitë e ferrit nuk do ta mposhtin atë.</verse>
				<verse number="19">Ty do të të jap çelësat e mbretërisë së qiejve. Çfarëdo që të lidhësh në tokë, do të jetë e lidhur në qiej dhe çfarëdo që të zgjidhësh në tokë, do të jetë e zgjidhur në qiej».</verse>
				<verse number="20">Pastaj i urdhëroi dishepujt të mos i tregonin askujt se ai ishte Krishti.</verse>
				<verse number="21">Që nga ajo kohë, Jezui filloi tʼu tregonte dishepujve se duhej të shkonte në Jerusalem dhe të vuante shumë për shkak të pleqve, kryepriftërinjve dhe skribëve. Pastaj do ta vrisnin, por ditën e tretë do të ngjallej.</verse>
				<verse number="22">Pjetri e mori mënjanë dhe filloi ta qortojë e i tha: «Larg qoftë o Zot! Kjo mos të ndodhtë kurrë».</verse>
				<verse number="23">Por Jezui u kthye nga ai e i tha: «Largohu prej meje, Satan! Ti po më pengon, sepse nuk mendon sipas Perëndisë, por sipas njerëzve».</verse>
				<verse number="24">Pastaj Jezui u tha dishepujve: «Kush dëshiron të vijë pas meje, le ta mohojë veten, të marrë kryqin e vet dhe të më ndjekë.</verse>
				<verse number="25">Sepse kushdo që dëshiron ta shpëtojë jetën e vet, do ta humbasë atë dhe kushdo që e humbet jetën e vet për shkakun tim, do ta gjejë atë.</verse>
				<verse number="26">Çʼdobi do të kishte njeriu po të fitonte mbarë botën, por të humbte jetën e vet? Apo çfarë do të jepte njeriu në këmbim të jetës së vet?</verse>
				<verse number="27">Biri i njeriut do të vijë me engjëjt e tij në lavdinë e Atit të vet dhe atëherë do të shpërblejë çdo njeri sipas veprave që ka bërë.</verse>
				<verse number="28">Me të vërtetë po ju them se disa nga ata që janë këtu nuk do të provojnë vdekjen pa e parë Birin e njeriut duke ardhur në mbretërinë e tij».</verse>
			</chapter>
			<chapter number="17">
				<verse number="1">Pas gjashtë ditësh Jezui mori me vete Pjetrin, Jakobin dhe vëllanë e tij, Gjonin, e i çoi në një mal të lartë, në një vend të vetmuar.</verse>
				<verse number="2">Atëherë ai u shndërrua para tyre. Fytyra i shkëlqeu si dielli dhe rrobat iu bënë të bardha si drita.</verse>
				<verse number="3">Pastaj atyre iu shfaqën Moisiu dhe Elia, që po flisnin me Jezuin.</verse>
				<verse number="4">Pjetri i tha Jezuit: «Zot, sa mirë që jemi këtu! Nëse dëshiron, do të ngre këtu tri tenda, një për ty, një për Moisiun dhe një për Elian».</verse>
				<verse number="5">Ndërsa ai ishte ende duke folur, një re e shndritshme i mbuloi me hijen e saj dhe një zë nga reja tha: «Ky është Biri im i dashur, me të cilin jam i kënaqur. Dëgjojeni!».</verse>
				<verse number="6">Kur e dëgjuan këtë, dishepujt ranë me fytyrë përdhe dhe i zuri një frikë e madhe.</verse>
				<verse number="7">Por Jezui u afrua, i preku dhe u tha: «Ngrihuni e mos kini frikë!».</verse>
				<verse number="8">Kur ngritën sytë, nuk panë askënd përveç Jezuit.</verse>
				<verse number="9">Kur po zbrisnin nga mali, Jezui i urdhëroi: «Mos i thoni askujt çfarë keni parë, derisa Biri i njeriut të ngjallet prej të vdekurve».</verse>
				<verse number="10">Atëherë dishepujt e pyetën: «Përse thonë skribët se duhet të vijë më parë Elia?».</verse>
				<verse number="11">Jezui u përgjigj: «Po, Elia po vjen dhe ai do të vërë gjithçka në vendin e vet.</verse>
				<verse number="12">Madje po ju them se Elia ka ardhur, por ata nuk e njohën dhe bënë me të çfarë deshën. Kështu do të vuajë edhe Biri i njeriut në duart e tyre».</verse>
				<verse number="13">Atëherë dishepujt e kuptuan se po u fliste për Gjon Pagëzorin.</verse>
				<verse number="14">Kur arritën te turma, Jezuit iu afrua një njeri, i ra në gjunjë</verse>
				<verse number="15">e i tha: «Zot, ki mëshirë për djalin tim, sepse është epileptik dhe vuan shumë. Shpeshherë bie në zjarr dhe në ujë.</verse>
				<verse number="16">Ua solla dishepujve të tu, por ata nuk mundën ta shëronin».</verse>
				<verse number="17">Jezui tha: «O brezni e pafe dhe e mbrapshtë! Edhe sa kohë do të jem me ju? Deri kur do tʼju duroj? Sillmani këtu!».</verse>
				<verse number="18">Jezui e qortoi djallin. Atëherë djalli doli prej djaloshit dhe ai u shërua në çast.</verse>
				<verse number="19">Pastaj dishepujt erdhën te Jezui dhe kur ishin vetëm, i thanë: «Përse ne nuk mundëm ta dëbonim?».</verse>
				<verse number="20">[20‏-21] Ai u tha: «Për shkak të besimit tuaj të pakët. Me të vërtetë po ju them se po të kishit besim sa një farë sinapi, do tʼi thoshit këtij mali “lëviz që këtej” dhe ai do të lëvizte. Asgjë nuk do të ishte e pamundur për ju ».</verse>
				<verse number="21"></verse>
				<verse number="22">Kur ishin në Galile, Jezui u tha: «Biri i njeriut do të dorëzohet në duart e njerëzve,</verse>
				<verse number="23">ata do ta vrasin dhe ditën e tretë, ai do të ngjallet». Atëherë dishepujt u pikëlluan shumë.</verse>
				<verse number="24">Kur arritën në Kafarnaum, mbledhësit e tagrit të tempullit iu afruan Pjetrit dhe i thanë: «A e paguan tagrin mësuesi juaj?».</verse>
				<verse number="25">Ai u tha: «E paguan». Sapo Pjetri u kthye në shtëpi, Jezui iu drejtua i pari: «Si mendon ti Simon? Nga kush i marrin mbretërit e kësaj bote tagrat ose detyrimet? Nga bijtë e tyre apo nga të tjerët?».</verse>
				<verse number="26">Pjetri u përgjigj: «Nga të tjerët». Jezui i tha: «Atëherë bijtë janë të lirë.</verse>
				<verse number="27">Po për të mos i skandalizuar ata, shko te liqeni, hidh grepin dhe kap peshkun e parë që do të bjerë në të. Kur tʼi hapësh gojën, do të gjesh një monedhë. Merre e paguaj për mua e për vete».</verse>
			</chapter>
			<chapter number="18">
				<verse number="1">Atëherë dishepujt erdhën te Jezui dhe e pyetën: «Kush është më i madhi në mbretërinë e qiejve?».</verse>
				<verse number="2">Jezui thirri një fëmijë, e vuri mes tyre</verse>
				<verse number="3">dhe tha: «Me të vërtetë po ju them se, nëse nuk ktheheni dhe bëheni si fëmijë, nuk do të hyni në mbretërinë e qiejve.</verse>
				<verse number="4">Kush përulet si ky fëmijë, ai është më i madhi në mbretërinë e qiejve.</verse>
				<verse number="5">Kush pranon në emrin tim një fëmijë si ky, më pranon mua.»</verse>
				<verse number="6">«Nëse dikush shtyn në mëkat njërin prej këtyre të vegjëlve që besojnë në mua, për atë do të ishte më mirë të lidhte në qafë një gur të madh mulliri dhe të mbytej thellë në det.</verse>
				<verse number="7">Mjerë bota për gjërat që i shtyjnë njerëzit në mëkat! Ato duhet të vijnë, por mjerë ai njeri që i shkakton ato!</verse>
				<verse number="8">Nëse dora apo këmba jote të çon në mëkat, preje e hidhe tej! Është më mirë të hysh i gjymtuar ose i çalë në jetën e vërtetë, sesa tʼi kesh të dyja duart dhe këmbët e të të hedhin në zjarrin e amshuar.</verse>
				<verse number="9">Dhe nëse syri yt të çon në mëkat, nxirre dhe hidhe tej! Është më mirë të hysh me një sy në jetën e vërtetë, sesa tʼi kesh të dy sytë e të të hedhin në zjarrin e ferrit.»</verse>
				<verse number="10">[10‏-11] «Kini kujdes se mos përçmoni ndonjërin prej këtyre të vegjëlve, sepse po ju them se engjëjt e tyre në qiej shikojnë gjithnjë fytyrën e Atit tim që është në qiej.</verse>
				<verse number="11"></verse>
				<verse number="12">Si mendoni? Nëse një njeri ka njëqind dele dhe njëra prej tyre humb rrugën, a nuk do tʼi lërë ai të nëntëdhjetë e nëntat në male për të kërkuar atë që humbi rrugën?</verse>
				<verse number="13">Dhe nëse e gjen, me të vërtetë po ju them se ai gëzohet më shumë për të sesa për të nëntëdhjetë e nëntat, që nuk e kishin humbur rrugën.</verse>
				<verse number="14">Po kështu edhe vullneti i Atit tuaj në qiej nuk është që të humbasë ndonjë prej këtyre të vegjëlve.»</verse>
				<verse number="15">«Nëse vëllai yt mëkaton kundër teje, shko dhe qortoje vetëm për vetëm. Po të dëgjoi, e ke fituar vëllanë tënd.</verse>
				<verse number="16">Por, nëse nuk të dëgjon, merr edhe një ose dy të tjerë me vete, që çdo fjalë të mund të mbështetet me dëshminë e dy ose tre dëshmitarëve.</verse>
				<verse number="17">Nëse nuk pranon tʼi dëgjojë, tregoja kishës dhe, po nuk pranoi të dëgjojë as kishën, le të jetë për ty si një pagan dhe tagrambledhës.»</verse>
				<verse number="18">«Me të vërtetë po ju them: çfarëdo që të lidhni në tokë, do të jetë e lidhur në qiell dhe çfarëdo të zgjidhni në tokë, do të jetë e zgjidhur në qiell.</verse>
				<verse number="19">Përsëri po ju them se nëse dy prej jush bien në një mendje për diçka që duan të kërkojnë, Ati im në qiell do tʼua japë.</verse>
				<verse number="20">Sepse atje ku janë të mbledhur dy a tre veta në emrin tim, unë jam aty, mes tyre».</verse>
				<verse number="21">Atëherë Pjetri erdhi te Jezui e i tha: «Zot, sa herë duhet ta fal vëllain që mëkaton kundër meje? Deri në shtatë herë?».</verse>
				<verse number="22">Jezui i tha: «Jo deri në shtatë herë, por deri në shtatëdhjetë herë shtatë.</verse>
				<verse number="23">Prandaj mbretëria e qiejve i ngjan mbretit që deshi të bënte llogaritë me shërbëtorët e vet.</verse>
				<verse number="24">Kur filloi, i sollën njërin që i detyrohej dhjetë mijë talenta</verse>
				<verse number="25">dhe meqenëse ky nuk kishte të paguante, i zoti urdhëroi që të shitej së bashku me gruan, fëmijët dhe gjithçka që kishte, që të shlyhej detyrimi.</verse>
				<verse number="26">Atëherë shërbëtori i ra në gjunjë duke iu përgjëruar: “Ki durim me mua se do të paguaj gjithçka!”.</verse>
				<verse number="27">I zoti i këtij shërbëtori, i shtyrë nga dhembshuria që pati për të, e liroi dhe ia fali detyrimin.</verse>
				<verse number="28">Por, po ai shërbëtor, kur doli jashtë, takoi njërin prej shërbëtorëve të tjerë si ai, i cili i detyrohej njëqind denarë. E kapi për gryke dhe i tha: “Më kthe atë që më detyrohesh!”.</verse>
				<verse number="29">Atëherë ky shërbëtor i ra në gjunjë duke iu përgjëruar: “Ki durim me mua se do të ta kthej detyrimin!”.</verse>
				<verse number="30">Ai nuk pranoi, por shkoi dhe e futi në burg derisa tʼi paguante detyrimin.</verse>
				<verse number="31">Kur e panë çfarë ndodhi, shërbëtorët e tjerë u pikëlluan shumë dhe shkuan e i treguan të zotit gjithçka që kishte ndodhur.</verse>
				<verse number="32">Atëherë i zoti e thirri shërbëtorin dhe i tha: “Shërbëtor i mbrapshtë! Unë ta fala tërë detyrimin se ti mʼu përgjërove.</verse>
				<verse number="33">A nuk duhej të kishe mëshirë edhe ti për shërbëtorin tjetër, siç pata unë mëshirë për ty?”.</verse>
				<verse number="34">I zoti ua dorëzoi me zemërim rojave të burgut, derisa të shlyente tërë detyrimin e tij.</verse>
				<verse number="35">Kështu do të veprojë me ju edhe Ati im qiellor nëse nuk i falni vëllezërit tuaj me gjithë zemër».</verse>
			</chapter>
			<chapter number="19">
				<verse number="1">Pasi mbaroi së treguari këto gjëra, Jezui u largua nga Galileja dhe shkoi në krahinën e Judesë, përtej Jordanit.</verse>
				<verse number="2">Atje e ndoqën turma të mëdha dhe ai i shëroi të sëmurët.</verse>
				<verse number="3">Disa farisenj shkuan tek ai dhe u munduan ta zinin në kurth duke e pyetur: «A është e lejueshme ta ndash gruan për çfarëdolloj shkaku?».</verse>
				<verse number="4">Jezui u përgjigj: «A nuk e keni lexuar se ai që i ka krijuar që nga fillimi i bëri mashkull e femër?».</verse>
				<verse number="5">Dhe tha: « Për këtë arsye burri do ta lërë babanë dhe nënën e tij, për tʼu bashkuar me gruan e vet e të dy do të bëhen një trup i vetëm.</verse>
				<verse number="6">Kështu, ata nuk janë më dy, por një trup i vetëm. Prandaj, atë që ka bashkuar Perëndia, njeriu të mos e ndajë!».</verse>
				<verse number="7">Ata i thanë: «Atëherë, përse urdhëroi Moisiu tʼi jepet gruas letra e ndarjes dhe të lihet?».</verse>
				<verse number="8">Jezui u tha: «Moisiu ju lejoi të ndaheni prej grave tuaja për shkak të ngurtësisë së zemrave tuaja, por në fillim nuk ka qenë kështu.</verse>
				<verse number="9">Unë po ju them se kushdo që e ndan gruan e vet, përveç rastit të kurvërisë dhe martohet me një grua tjetër, bën tradhti bashkëshortore ».</verse>
				<verse number="10">Dishepujt i thanë: «Nëse ndodh kështu me një burrë e një grua, atëherë është më mirë të mos martohet njeri».</verse>
				<verse number="11">Por ai u tha: «Jo të gjithë mund tʼi kuptojnë këto fjalë, por vetëm ata të cilëve u ka dhënë aftësinë Perëndia.</verse>
				<verse number="12">Ka eunukë që janë të tillë që nga lindja dhe ka eunukë që janë bërë të tillë nga njerëzit, por ka edhe eunukë që janë bërë të tillë për shkak të mbretërisë së qiejve. Kush mund të kuptojë, le ta kuptojë».</verse>
				<verse number="13">Pastaj i sollën disa fëmijë, që të vinte duart mbi ta dhe të lutej, por dishepujt i qortuan.</verse>
				<verse number="14">Atëherë Jezui u tha: «Lërini fëmijët të vijnë tek unë dhe mos i pengoni, sepse mbretëria e qiejve u përket atyre që janë si ata».</verse>
				<verse number="15">Pastaj vuri duart mbi ta dhe u largua që andej.</verse>
				<verse number="16">Dikush erdhi te Jezui e i tha: «Mësues, çʼtë mirë duhet të bëj që të fitoj jetën e amshuar?».</verse>
				<verse number="17">Jezui i tha: «Përse më pyet për të mirën? Vetëm njëri është i mirë. Nëse dëshiron të hysh në jetën e amshuar, zbato urdhërimet».</verse>
				<verse number="18">Ai i tha: «Cilat?». Jezui iu përgjigj: « Mos vrit, mos bëj tradhti bashkëshortore, mos vidh, mos bëj dëshmi të rreme,</verse>
				<verse number="19">ndero babanë e nënën dhe duaje tjetrin si veten! ».</verse>
				<verse number="20">Djaloshi i tha: «Të gjitha këto i kam bërë. Çfarë më mungon ende?».</verse>
				<verse number="21">Jezui i tha: «Nëse dëshiron të jesh i përsosur, shko, shit çfarë ke, jepua të varfërve dhe do të kesh një thesar në qiell. Pastaj eja e më ndiq!».</verse>
				<verse number="22">Kur e dëgjoi këtë gjë, djaloshi u largua i trishtuar, se kishte shumë pasuri.</verse>
				<verse number="23">Jezui u tha dishepujve të vet: «Me të vërtetë po ju them se i pasuri do ta ketë të vështirë të hyjë në mbretërinë e qiejve.</verse>
				<verse number="24">Po ju them edhe se është më e lehtë të kalojë një deve nëpër vrimën e gjilpërës, sesa të hyjë një i pasur në mbretërinë e Perëndisë».</verse>
				<verse number="25">Kur e dëgjuan këtë gjë, dishepujt mbetën shumë të habitur e thanë: «Po atëherë, kush do të mund të shpëtohet?».</verse>
				<verse number="26">Por Jezui i vështroi e u tha: «Kjo është e pamundur për njerëzit, po për Perëndinë gjithçka është e mundur».</verse>
				<verse number="27">Atëherë Pjetri i tha: «Ja, ne lamë gjithçka dhe erdhëm pas teje. Po me ne çʼdo të bëhet?».</verse>
				<verse number="28">Jezui u tha: «Me të vërtetë po ju them se në krijimin e ri, kur Biri i njeriut të ulet në fronin e tij të lavdishëm, ju që keni ardhur pas meje do të uleni në dymbëdhjetë frone për të gjykuar dymbëdhjetë fiset e Izraelit.</verse>
				<verse number="29">Dhe kushdo që ka lënë shtëpi, vëllezër a motra, babë a nënë, fëmijë ose ara për hir të emrit tim, do tʼi marrë njëqindfish dhe do të trashëgojë jetën e amshuar.</verse>
				<verse number="30">Por shumë nga ata që janë të parët do të jenë të fundit dhe të fundit do të jenë të parët.»</verse>
			</chapter>
			<chapter number="20">
				<verse number="1">«Mbretëria e qiejve është si i zoti i shtëpisë, që doli në mëngjes herët për të gjetur punëtorë për vreshtin e vet.</verse>
				<verse number="2">Pasi u mor vesh me punëtorët që tʼi paguante për një denar në ditë, i dërgoi në vreshtin e vet.</verse>
				<verse number="3">Kur doli rreth orës nëntë, pa disa të tjerë që po rrinin pa punë te tregu</verse>
				<verse number="4">dhe u tha: “Shkoni edhe ju në vresht dhe do tʼju jap aq sa është e drejtë.”</verse>
				<verse number="5">Dhe ata shkuan. Ai doli përsëri rreth orës dymbëdhjetë dhe rreth orës tre.</verse>
				<verse number="6">Doli edhe rreth orës pesë, gjeti të tjerë që po rrinin dhe u tha: “Përse rrini kot këtu gjithë ditën?”.</verse>
				<verse number="7">Ata i thanë: “Sepse askush nuk na ka marrë në punë.” Ai u tha: “Shkoni edhe ju në vresht.”</verse>
				<verse number="8">Kur erdhi mbrëmja, i zoti i vreshtit i tha nëpunësit të tij: “Thirri punëtorët dhe jepu shpërblimin, duke filluar nga i fundit e deri tek i pari.”</verse>
				<verse number="9">Kur erdhën ata që kishte thirrur rreth orës pesë, secili prej tyre mori nga një denar.</verse>
				<verse number="10">Kur erdhën të parët, mendonin se do të merrnin më shumë, por edhe secili prej tyre mori nga një denar.</verse>
				<verse number="11">Kur e morën, iu ankuan të zotit të shtëpisë</verse>
				<verse number="12">dhe i thanë: “Këta të fundit punuan vetëm një orë dhe i pagove aq sa ne që kemi duruar mundin e ditës dhe të nxehtin.”</verse>
				<verse number="13">Por ai iu përgjigj njërit prej tyre: “Mik, nuk po të bëj padrejtësi. A nuk u morëm vesh për një denar?</verse>
				<verse number="14">Merr atë që të takon e shko. Unë do tʼi jap këtij të fundit sa ty.</verse>
				<verse number="15">A nuk më lejohet mua të bëj çfarë dua me gjënë time? Apo ke zili që jam i mirë?”.</verse>
				<verse number="16">Kështu, të fundit do të jenë të parët dhe të parët do të jenë të fundit ».</verse>
				<verse number="17">Kur po shkonte në Jerusalem, Jezui mori mënjanë dymbëdhjetë dishepujt dhe gjatë rrugës u tha:</verse>
				<verse number="18">«Ja, ne po shkojmë në Jerusalem dhe Biri i njeriut do tʼu dorëzohet kryepriftërinjve dhe skribëve. Ata do ta dënojnë me vdekje,</verse>
				<verse number="19">do tʼua dorëzojnë paganëve që ta tallin, ta fshikullojnë dhe ta kryqëzojnë, por ditën e tretë ai do të ngjallet».</verse>
				<verse number="20">Atëherë erdhi te Jezui nëna e bijve të Zebedeut bashkë me djemtë e saj, i ra në gjunjë dhe i kërkoi diçka.</verse>
				<verse number="21">Jezui i tha: «Çfarë dëshiron?». Ajo i tha: «Urdhëro që këta dy djemtë e mi të ulen njëri në të djathtën dhe tjetri në të majtën tënde, në mbretërinë tënde».</verse>
				<verse number="22">Por Jezui iu përgjigj: «Ju nuk dini çfarë kërkoni. A mund ta pini ju kupën që do të pi unë?». Ata iu përgjigjën: «Mundemi».</verse>
				<verse number="23">Jezui u tha: «Kupën time do ta pini, por që të uleni në të djathtën dhe në të majtën time nuk më takon mua ta vendos, sepse vendet u takojnë atyre që ua ka bërë gati Ati im».</verse>
				<verse number="24">Kur e dëgjuan këtë gjë, dhjetë të tjerët u zemëruan me dy vëllezërit.</verse>
				<verse number="25">Por Jezui i thirri pranë vetes dhe u tha: «Ju e dini se krerët e paganëve sundojnë mbi ta dhe të mëdhenjtë e tyre ushtrojnë pushtet mbi ta.</verse>
				<verse number="26">Me ju nuk duhet të ndodhë kështu, por nëse dikush nga ju dëshiron të bëhet i madh, le të bëhet shërbëtori juaj</verse>
				<verse number="27">dhe nëse dikush dëshiron të jetë i pari, le të jetë shërbëtori juaj,</verse>
				<verse number="28">sikurse edhe Biri i njeriut nuk erdhi që tʼi shërbejnë, por erdhi për të shërbyer e për të dhënë jetën e vet si shpengim për shumë njerëz».</verse>
				<verse number="29">Kur po dilnin nga Jerikoja, Jezuin po e ndiqte një turmë e madhe.</verse>
				<verse number="30">Dy të verbër që rrinin ulur në anë të rrugës, kur dëgjuan se po kalonte Jezui, bërtitën: «Ki mëshirë për ne, o Zot, Biri i Davidit!».</verse>
				<verse number="31">Turma i qortoi që të heshtnin, por ata bërtitën edhe më fort: «Ki mëshirë për ne, o Zot, Biri i Davidit!».</verse>
				<verse number="32">Jezui ndaloi, i thirri e u tha: «Çfarë doni të bëj për ju?».</verse>
				<verse number="33">Ata i thanë: «Zot, duam të na hapen sytë!».</verse>
				<verse number="34">Jezui ndjeu dhembshuri për ta e u preku sytë. Atyre iu kthye menjëherë shikimi dhe shkuan pas tij.</verse>
			</chapter>
			<chapter number="21">
				<verse number="1">Kur iu afruan Jerusalemit dhe erdhën në Betfagë, në Malin e Ullinjve, Jezui dërgoi dy dishepuj përpara</verse>
				<verse number="2">dhe u tha: «Shkoni në fshatin përballë dhe menjëherë do të gjeni të lidhur një gomaricë dhe një kërriç. Zgjidhini dhe sillini tek unë.</verse>
				<verse number="3">Nëse ju thotë gjë njeri, i thoni: “Zoti ka nevojë për ta dhe do tʼjua kthejë menjëherë”».</verse>
				<verse number="4">Kjo ndodhi që të përmbushej çfarë ishte thënë përmes profetit:</verse>
				<verse number="5">I thoni bijës së Sionit: ja, po vjen te ti mbreti yt, plot butësi, hipur mbi një gomaricë dhe një kërriç, i vogli i gomaricës.</verse>
				<verse number="6">Dishepujt shkuan dhe vepruan siç i urdhëroi Jezui.</verse>
				<verse number="7">Sollën gomaricën me kërriçin, u vunë përsipër rrobat e tyre dhe Jezui u ul mbi to.</verse>
				<verse number="8">Shumë veta nga turma shtruan në rrugë rrobat e tyre, ndërsa të tjerë prisnin degët e pemëve dhe i shtronin në rrugë.</verse>
				<verse number="9">Turmat që ecnin përpara Jezuit dhe ato pas tij thërrisnin: «Hosana birit të Davidit, bekuar qoftë ai që vjen në emër të Zotit, hosana në lartësitë e qiejve!».</verse>
				<verse number="10">Kur Jezui hyri në Jerusalem, u vu në lëvizje mbarë qyteti. Njerëzit pyesnin: «Kush është ky?».</verse>
				<verse number="11">Dhe turmat thoshin: «Ky është profeti Jezu nga Nazareti i Galilesë».</verse>
				<verse number="12">Jezui hyri në tempull dhe dëboi që andej të gjithë ata që shisnin e blinin. Përmbysi tezgat e këmbyesve të parave dhe ndenjëset e tregtarëve të pëllumbave.</verse>
				<verse number="13">Dhe u tha: «Shkrimi i shenjtë thotë: Shtëpia ime do të quhet shtëpi lutjeje, por ju e keni bërë shpellë kusarësh».</verse>
				<verse number="14">Kur ishte në tempull, Jezuit i çonin të verbërit e të çalët dhe ai i shëronte.</verse>
				<verse number="15">Por kryepriftërinjtë e skribët, kur panë mrekullitë që bëri dhe fëmijët që thërrisnin në tempull: «Hosana Birit të Davidit!», u zemëruan</verse>
				<verse number="16">dhe i thanë: «A e dëgjon çfarë thonë këta?». Jezui u tha: «Po. A nuk e keni lexuar ndonjëherë: Nga goja e fëmijëve dhe e foshnjave more lavdi?».</verse>
				<verse number="17">Pastaj ai u largua e shkoi jashtë qytetit, në Betani, ku kaloi natën.</verse>
				<verse number="18">Në mëngjes herët, ndërsa po kthehej në qytet, Jezuin e mori uria.</verse>
				<verse number="19">Ai pa një fik ndanë rrugës, iu afrua, por nuk gjeti asgjë përveç gjetheve. Atëherë i tha fikut: «Mos dhënsh më kurrë fryt!». Dhe fiku u tha në çast.</verse>
				<verse number="20">Kur dishepujt e panë këtë gjë, u çuditën dhe pyetën: «Si u tha kaq shpejt fiku?».</verse>
				<verse number="21">Jezui u përgjigj: «Me të vërtetë po ju them se po të kishit besim dhe të mos ngurronit, do të bënit jo vetëm çfarë i bëra unë fikut, por do tʼi thoshit këtij mali “ngrihu e hidhu në det” dhe kjo do të ndodhte.</verse>
				<verse number="22">Çfarëdo që të kërkoni me besim përmes lutjes, do ta merrni».</verse>
				<verse number="23">Jezui kishte hyrë në tempull dhe po mësonte njerëzit kur kryepriftërinjtë e pleqtë shkuan tek ai dhe e pyetën: «Me çʼautoritet i bën këto gjëra? Kush ta ka dhënë këtë autoritet?».</verse>
				<verse number="24">Jezui u tha: «Edhe unë kam një pyetje për ju. Nëse më përgjigjeni, atëherë edhe unë do tʼju tregoj me çʼautoritet i bëj këto gjëra.</verse>
				<verse number="25">Prej nga vinte pagëzimi i Gjonit? Prej qiellit apo prej njerëzve?». Atëherë ata i thanë njëri-tjetrit: «Po të themi “prej qiellit”, do të na thotë: “Pse nuk i besuat atij?”.</verse>
				<verse number="26">Po të themi “prej njerëzve”, kemi frikë nga turma, se të gjithë e mbajnë Gjonin për profet».</verse>
				<verse number="27">Prandaj i thanë Jezuit: «Nuk e dimë». Dhe Jezui u tha: «As unë nuk ju them se me çʼautoritet i bëj këto gjëra.»</verse>
				<verse number="28">«Më thoni, si e mendoni këtë gjë: Një njeri kishte dy djem. Shkoi tek i pari e i tha: “Bir, shko e puno në vresht sot.”</verse>
				<verse number="29">Ai iu përgjigj: “Nuk dua.” Por më vonë u pendua dhe shkoi.</verse>
				<verse number="30">Shkoi te djali tjetër dhe i tha të njëjtën gjë. Ai iu përgjigj: “Po, imzot”, por nuk shkoi.</verse>
				<verse number="31">Cili nga të dy bëri vullnetin e të atit?». Ata iu përgjigjën: «I pari». Jezui u tha: «Me të vërtetë po ju them: tagrambledhësit dhe laviret do të shkojnë përpara jush në mbretërinë e Perëndisë.</verse>
				<verse number="32">Gjoni erdhi te ju në udhën e drejtësisë dhe ju nuk i besuat, por tagrambledhësit dhe laviret i besuan. Ndërsa ju, edhe pasi e patë këtë gjë, nuk ndërruat mendje dhe nuk besuat.»</verse>
				<verse number="33">«Dëgjoni një shëmbëlltyrë tjetër: I zoti i një shtëpie mbolli një vresht, e rrethoi me gardh, hapi një gropë për të shtrydhur rrushin dhe ngriti një kullë. Vreshtin ua dha me qira disa vreshtarëve dhe u largua në një vend të huaj.</verse>
				<verse number="34">Kur afroi koha e të vjelave, dërgoi shërbëtorët e vet te vreshtarët që të merrnin pjesën e tij të prodhimit.</verse>
				<verse number="35">Por vreshtarët i kapën shërbëtorët dhe njërin e rrahën, tjetrin e vranë dhe një tjetër e vranë me gurë.</verse>
				<verse number="36">U dërgoi edhe shërbëtorë të tjerë, më shumë se të parët, por vreshtarët bënë të njëjtën gjë me ta.</verse>
				<verse number="37">Pastaj dërgoi të birin duke thënë: “Për tim bir do të kenë respekt.”</verse>
				<verse number="38">Po kur panë të birin, vreshtarët i thanë njëri-tjetrit: “Ky është trashëgimtari. Ejani ta vrasim e tʼi marrim trashëgiminë.”</verse>
				<verse number="39">Atëherë e kapën, e nxorën jashtë vreshtit dhe e vranë.</verse>
				<verse number="40">Kur të vijë i zoti i vreshtit, çfarë do tʼu bëjë këtyre vreshtarëve?».</verse>
				<verse number="41">Ata i thanë: «Do tʼi vrasë pa mëshirë vreshtarët e këqij dhe vreshtin do tʼua japë vreshtarëve të tjerë, që do tʼi japin të vjelat në kohën e duhur».</verse>
				<verse number="42">Jezui u tha: «A nuk i keni lexuar kurrë Shkrimet e shenjta që thonë: guri që ndërtuesit e hodhën tej, u bë guri i qoshes. Kjo është vepra e Zotit dhe është e mrekullueshme në sytë tanë »?</verse>
				<verse number="43">Prandaj po ju them: «Mbretëria e Perëndisë do tʼju hiqet juve dhe do tʼi jepet një kombi që do të japë fryte në të.</verse>
				<verse number="44">Kushdo që bie mbi këtë gur do të bëhet copë dhe, nëse ai gur bie mbi ndonjërin, do ta thërrmojë».</verse>
				<verse number="45">Kur kryepriftërinjtë dhe farisenjtë i dëgjuan shëmbëlltyrat e Jezuit, e kuptuan se po fliste për ta</verse>
				<verse number="46">dhe donin ta kapnin, por kishin frikë nga turma që e mbante Jezuin për profet.</verse>
			</chapter>
			<chapter number="22">
				<verse number="1">Jezui filloi tʼu fliste përsëri me shëmbëlltyra:</verse>
				<verse number="2">«Mbretëria e qiejve i ngjan mbretit që bëri dasmë për të birin.</verse>
				<verse number="3">Ai dërgoi shërbëtorët e vet për të thirrur ata që ishin ftuar në dasmë, por këta nuk donin të vinin.</verse>
				<verse number="4">Përsëri dërgoi shërbëtorë të tjerë dhe u tha: “U thoni të ftuarve, gostia është gati. Demat e bagëtitë e majmura i kam therur dhe gjithçka është përgatitur. Ejani në dasmë.”</verse>
				<verse number="5">Por këta nuk ua vunë veshin dhe shkuan kush në arën e vet e kush për punët e veta,</verse>
				<verse number="6">ndërsa të ftuarit e tjerë i kapën shërbëtorët, i rrahën dhe i vranë.</verse>
				<verse number="7">Mbreti u zemërua dhe dërgoi ushtarët e vet, që i vranë ata vrasës dhe i vunë zjarrin qytetit të tyre.</verse>
				<verse number="8">Atëherë u tha shërbëtorëve të vet: “Dasma është gati, por të ftuarit nuk ishin të denjë,</verse>
				<verse number="9">prandaj dilni nëpër udhëkryqe dhe ftoni në dasmë këdo që të gjeni.”</verse>
				<verse number="10">Shërbëtorët dolën nëpër rrugë dhe mblodhën të gjithë ata që gjetën, të këqij e të mirë; kështu dhoma e dasmës u mbush plot.</verse>
				<verse number="11">Po kur hyri për të parë të ftuarit, mbreti pa një njeri që nuk ishte i veshur si për dasmë</verse>
				<verse number="12">dhe i tha: “Mik, si ke hyrë këtu pa rrobën e dasmës?”. Ai nuk e hapi gojën.</verse>
				<verse number="13">Pastaj mbreti u tha shërbëtorëve: “Lidheni këmbë e duar dhe hidheni përjashta në errësirë. Atje do të ketë vajtim e kërcëllimë dhëmbësh.”</verse>
				<verse number="14">Shumë janë të thirrur, por pak të zgjedhur».</verse>
				<verse number="15">Pastaj farisenjtë shkuan e u këshilluan si ta zinin Jezuin në kurth për ndonjë fjalë.</verse>
				<verse number="16">Kështu dërguan te Jezui dishepujt e tyre dhe disa herodianë, që i thanë: «Mësues, e dimë se je i vërtetë dhe se u mëson të tjerëve me vërtetësi udhën e Perëndisë, pa pyetur për njeri dhe pa u ndikuar nga askush.</verse>
				<verse number="17">Na thuaj, pra, çfarë mendon, a është e lejueshme tʼi paguhen taksat Cezarit, apo jo?».</verse>
				<verse number="18">Por Jezui, duke e njohur ligësinë e tyre, u tha: «Përse më vini në provë, o hipokritë?</verse>
				<verse number="19">Ma tregoni monedhën e taksës». Ata i sollën një monedhë.</verse>
				<verse number="20">Jezui u tha: «E kujt është kjo figurë e ky mbishkrim?».</verse>
				<verse number="21">Ata i thanë: «Të Cezarit». Atëherë Jezui u tha: «Jepini, pra, Cezarit çʼështë e Cezarit dhe Perëndisë çʼështë e Perëndisë».</verse>
				<verse number="22">Kur e dëgjuan këtë, ata u mrekulluan. Pastaj e lanë Jezuin dhe ikën që andej.</verse>
				<verse number="23">Po atë ditë erdhën te Jezui disa saducenj. Këta thonë se nuk ka ngjallje, prandaj e pyetën:</verse>
				<verse number="24">«Mësues, Moisiu ka thënë: Nëse një njeri vdes pa lënë fëmijë, vëllai i tij duhet të martohet me të venë për tʼi dhënë trashëgimtarë të vëllait.</verse>
				<verse number="25">Na ishin shtatë vëllezër. I pari u martua, vdiq pa lënë fëmijë dhe i la të venë vëllait të vet.</verse>
				<verse number="26">Kështu ndodhi me të dytin, të tretin, e deri te i shtati.</verse>
				<verse number="27">Pas të gjithë atyre vdiq edhe gruaja.</verse>
				<verse number="28">Pas ngjalljes, gruaja e cilit prej të shtatëve do të jetë ajo, meqenëse të gjithë e patën për grua?».</verse>
				<verse number="29">Por Jezui u përgjigj: «Gaboheni, sepse nuk njihni as Shkrimet e shenjta, as fuqinë e Perëndisë.</verse>
				<verse number="30">Pas ngjalljes njerëzit as nuk do të martohen, as nuk do të martojnë, por do të jenë si engjëjt në qiell.</verse>
				<verse number="31">Për sa i përket ngjalljes së të vdekurve, a nuk e keni lexuar çfarë ju ka thënë Perëndia:</verse>
				<verse number="32">Unë jam Perëndia i Abrahamit, Perëndia i Isakut dhe Perëndia i Jakobit. Ai nuk është Perëndia i të vdekurve, por i të gjallëve».</verse>
				<verse number="33">Dhe turmat mahniteshin kur dëgjonin mësimin e tij.</verse>
				<verse number="34">Kur dëgjuan se Jezui ua kishte mbyllur gojën saducenjve, farisenjtë u mblodhën</verse>
				<verse number="35">dhe njëri prej tyre, një mësues i ligjit të Moisiut, e pyeti për ta zënë në kurth:</verse>
				<verse number="36">«Mësues, cili është urdhërimi më i madh i ligjit të Moisiut?».</verse>
				<verse number="37">Jezui i tha: « Duaje Zotin, Perëndinë tënd me gjithë zemrën tënde, me gjithë shpirtin tënd dhe me gjithë mendjen tënde.</verse>
				<verse number="38">Ky është urdhërimi më i madh dhe i pari.</verse>
				<verse number="39">Dhe urdhërimi i dytë, i ngjashëm me këtë, është: Duaje tjetrin si veten.</verse>
				<verse number="40">Nga këto dy urdhërime varen tërë ligji i Moisiut dhe profetët».</verse>
				<verse number="41">Ndërsa farisenjtë ishin të mbledhur së bashku, Jezui i pyeti:</verse>
				<verse number="42">«Çfarë mendoni për Krishtin? Biri i kujt është?». Ata i thanë: «Biri i Davidit».</verse>
				<verse number="43">Jezui u tha: «Si vallë, i frymëzuar nga Shpirti i Shenjtë, Davidi e quan atë Zot kur thotë:</verse>
				<verse number="44">I tha Zoti Zotit tim: ulu në të djathtën time derisa tʼi vë armiqtë e tu nën këmbët e tua?</verse>
				<verse number="45">Nëse Davidi e quan Krishtin Zot, si mund të jetë ai Biri i Davidit?».</verse>
				<verse number="46">Askush nuk mundi tʼi përgjigjej qoftë edhe me një fjalë. Që nga ajo ditë askush nuk guxoi ta pyeste më.</verse>
			</chapter>
			<chapter number="23">
				<verse number="1">Atëherë Jezui u tha turmave dhe dishepujve:</verse>
				<verse number="2">«Skribët dhe farisenjtë kanë për detyrë tʼju mësojnë ligjin e Moisiut.</verse>
				<verse number="3">Bëni dhe zbatoni gjithçka që ju thonë ata, por mos veproni sipas veprave të tyre, sepse ata nuk veprojnë ashtu siç thonë.</verse>
				<verse number="4">Lidhin barrë të rënda që mbahen me vështirësi dhe ua vënë njerëzve mbi shpatulla, por vetë nuk duan tʼi lëvizin as me gisht.</verse>
				<verse number="5">Të gjitha veprat i bëjnë që të duken para njerëzve. Thekët i mbajnë të gjera dhe cepat e mantelit të gjata.</verse>
				<verse number="6">U pëlqen të kenë vendin e nderit nëpër festa dhe vendet e para nëpër sinagoga.</verse>
				<verse number="7">Duan që njerëzit tʼi përshëndesin nëpër sheshe dhe tʼi thërrasin “mësues”.</verse>
				<verse number="8">Por ju mos lejoni tʼju thërrasin mësues, sepse një është mësuesi juaj dhe ju jeni të gjithë vëllezër.</verse>
				<verse number="9">Mos e quani askënd mbi tokë atin tuaj, sepse Ati juaj është një: ai që është në qiell.</verse>
				<verse number="10">Mos lejoni tʼju thërrasin prijës, sepse ju e keni një prijës, Krishtin.</verse>
				<verse number="11">Kush është më i madhi ndër ju, le të jetë shërbëtori juaj.</verse>
				<verse number="12">Kush do ta lartësojë veten, atë do ta përulë Zoti dhe kush do të përulë veten, atë do ta lartësojë Zoti.»</verse>
				<verse number="13">[13‏-14] «Mjerë ju, o skribë e farisenj hipokritë, që u mbyllni njerëzve mbretërinë e qiellit! As vetë nuk hyni brenda dhe as nuk lejoni të hyjnë ata që duan të hyjnë.»</verse>
				<verse number="14"></verse>
				<verse number="15">«Mjerë ju, o skribë e farisenj hipokritë, që përshkoni detin e tokën për të kthyer një njeri në besimin tuaj, dhe më pas e bëni atë bir të ferrit dy herë më shumë se veten tuaj!».</verse>
				<verse number="16">«Mjerë ju, o udhërrëfyes të verbër që thoni: “Nëse dikush betohet për tempullin, sʼka gjë, por nëse betohet për arin e tempullit, është i detyruar ta mbajë betimin.”</verse>
				<verse number="17">Të marrë dhe të verbër! Çfarë është më i rëndësishëm, ari apo tempulli që e shenjtëron arin?</verse>
				<verse number="18">Ju thoni: “Nëse dikush betohet për altarin, sʼka gjë, por nëse betohet për dhuratën që gjendet mbi altar, është i detyruar të mbajë betimin.”</verse>
				<verse number="19">Të verbër! Çfarë është më e rëndësishme, dhurata apo altari që e shenjtëron dhuratën?</verse>
				<verse number="20">Sepse kush betohet për altarin, betohet për të dhe për gjithçka që gjendet mbi altar.</verse>
				<verse number="21">Kush betohet për tempullin, betohet për të dhe për atë që banon në tempull.</verse>
				<verse number="22">Kush betohet për qiellin, betohet për fronin e Perëndisë dhe për atë që rri ulur mbi fron.»</verse>
				<verse number="23">«Mjerë ju, o skribë e farisenj hipokritë! Ju i kushtoni Perëndisë një të dhjetën e mendrës, të koprës dhe të kuminit, por lini pas dore gjërat më me peshë të ligjit të Moisiut: drejtësinë, mëshirën dhe besnikërinë. Këto duhet të zbatoni, pa lënë pas dore të tjerat.</verse>
				<verse number="24">Udhërrëfyes të verbër! Ju kulloni pijen për të hequr mushkonjën, por gëlltitni devenë!»</verse>
				<verse number="25">«Mjerë ju, o skribë e farisenj hipokritë! Ju pastroni anën e jashtme të kupës e të pjatës, por brenda ato janë plot me vjedhje dhe shfrenim.</verse>
				<verse number="26">Farise i verbër, pastro më parë anën e brendshme të kupës e të pjatës, që të jetë e pastër edhe ana e jashtme.»</verse>
				<verse number="27">«Mjerë ju, o skribë e farisenj hipokritë! Ju ngjani me varre të zbardhura që duken të bukura nga jashtë, por brenda janë plot me eshtra njerëzish të vdekur dhe gjithfarë ndyrësish.</verse>
				<verse number="28">Kështu nga jashtë ju shfaqeni para njerëzve si të drejtë, po përbrenda jeni plot hipokrizi dhe mbrapshti».</verse>
				<verse number="29">«Mjerë ju, o skribë e farisenj hipokritë, se ndërtoni varret e profetëve dhe stolisni përmendoret e të drejtëve!</verse>
				<verse number="30">Ju thoni: “Po të kishim jetuar ne në kohën e etërve tanë, nuk do të kishim marrë pjesë në derdhjen e gjakut të profetëve.”</verse>
				<verse number="31">Kështu dëshmoni kundër vetes suaj, se jeni bij të atyre që vranë profetët.</verse>
				<verse number="32">Çojeni deri në fund veprën e nisur nga etërit tuaj.</verse>
				<verse number="33">Gjarpërinj dhe pjellë nepërkash, si do tʼi shmangeni dënimit të ferrit?</verse>
				<verse number="34">Prandaj unë po ju dërgoj juve profetë, të urtë dhe skribë. Disa prej tyre do tʼi vrisni dhe do tʼi kryqëzoni, të tjerë do tʼi rrihni në sinagogat tuaja dhe do tʼi përndiqni nga qyteti në qytet</verse>
				<verse number="35">dhe kështu do të bjerë mbi ju tërë gjaku i drejtë i derdhur mbi tokë, që nga gjaku i Abelit të drejtë, deri te gjaku i Zakarias, birit të Barakut, që e vratë mes shenjtërores dhe altarit.</verse>
				<verse number="36">Me të vërtetë po ju them se të gjitha këto gjëra do të bien mbi këtë brezni.»</verse>
				<verse number="37">«Jerusalem, Jerusalem, ti që vret profetët dhe që me gurë i vret të dërguarit e Perëndisë! Sa herë kam dashur tʼi mbledh bijtë e tu, siç mbledh klloçka zogjtë e vet nën krahë, por ju nuk deshët!</verse>
				<verse number="38">Ja, shtëpia juaj do të mbetet e shkretë.</verse>
				<verse number="39">Unë po ju them se nuk do të më shihni më, derisa të thoni: Bekuar qoftë ai që vjen në emër të Zotit!».</verse>
			</chapter>
			<chapter number="24">
				<verse number="1">Kur Jezui doli nga tempulli dhe po largohej, erdhën dishepujt dhe i treguan ndërtesat e tempullit.</verse>
				<verse number="2">Jezui u tha: «I shikoni të gjitha këto? Me të vërtetë po ju them se nuk do të mbesë gur mbi gur pa u rrëzuar».</verse>
				<verse number="3">Kur Jezui po rrinte në Malin e Ullinjve, erdhën dishepujt dhe i thanë veçmas: «Na thuaj, kur do të ndodhin këto dhe cila do të jetë shenja e ardhjes sate dhe e fundit të botës?».</verse>
				<verse number="4">Jezui u tha: «Hapni sytë se mos ju mashtron njeri,</verse>
				<verse number="5">sepse do të vijnë shumë veta në emrin tim e do të thonë: “Unë jam Krishti” dhe do të mashtrojnë shumë njerëz.</verse>
				<verse number="6">Do të dëgjoni për luftëra e lajme luftërash, por mos u tronditni. Këto duhet të ndodhin, por ky nuk do të jetë ende fundi.</verse>
				<verse number="7">Një komb do të ngrihet kundër një kombi tjetër dhe një mbretëri kundër një mbretërie tjetër. Do të ketë zi buke dhe tërmete në disa vende,</verse>
				<verse number="8">por ky do të jetë fillimi i dhimbjeve të lindjes.</verse>
				<verse number="9">Do tʼju dorëzojnë në mundime e do tʼju vrasin dhe të gjitha kombet do tʼju urrejnë për shkak të emrit tim.</verse>
				<verse number="10">Do të ketë nga ata që do të largohen nga besimi, do të tradhtojnë dhe do të urrejnë njëri-tjetrin.</verse>
				<verse number="11">Do të dalin shumë profetë të rremë dhe do të mashtrojnë shumë njerëz.</verse>
				<verse number="12">Kaq shumë do të përhapet paudhësia, saqë për shkak të saj do të ftohet dashuria e shumë njerëzve.</verse>
				<verse number="13">Por kush qëndron deri në fund, do të shpëtohet.</verse>
				<verse number="14">Ky ungjill i mbretërisë do të shpallet në të gjithë botën si dëshmi për të gjitha kombet dhe atëherë do të vijë fundi.»</verse>
				<verse number="15">«Kur të shihni tmerrin e shkretimit në vendin e shenjtë, për të cilin ka folur profeti Daniel - kush lexon le ta kuptojë -</verse>
				<verse number="16">atëherë ata që janë në Jude le të arratisen maleve.</verse>
				<verse number="17">Ai që do të ndodhet mbi çati, të mos zbresë e të mos hyjë brenda për të marrë gjë nga shtëpia e tij!</verse>
				<verse number="18">Ai që do të jetë në arë, të mos kthehet prapa për të marrë mantelin!</verse>
				<verse number="19">Mjerë gratë shtatzëna dhe ato që mëkojnë fëmijë në ato ditë!</verse>
				<verse number="20">Lutuni që arratia juaj të mos ndodhë në dimër apo të shtunën.</verse>
				<verse number="21">Atëherë do të bjerë një mjerim aq i madh, që nuk është parë nga fillimi i botës e deri tani dhe të tillë mjerim nuk do të ketë më kurrë.</verse>
				<verse number="22">Po të mos shkurtoheshin ato ditë, nuk do të shpëtonte asnjeri, po për hir të të zgjedhurve ato ditë do të shkurtohen.</verse>
				<verse number="23">Nëse dikush ju thotë: “Ja ku është Krishti!”, ose “Ja, është këtu!”, mos i besoni.</verse>
				<verse number="24">Do të dalin krishtë të rremë e profetë të rremë, që do të bëjnë mrekulli të mëdha e shenja, që mundësisht të mashtrojnë edhe të zgjedhurit,</verse>
				<verse number="25">por, ja, unë ju paralajmërova.</verse>
				<verse number="26">Prandaj, nëse ju thonë: “Ja, është në shkretëtirë!”, mos shkoni atje. Po të thonë: “Ja, është i fshehur këtu!”, mos u besoni.</verse>
				<verse number="27">Biri i njeriut do të vijë si vetëtima që vetëtin nga lindja në perëndim.</verse>
				<verse number="28">Ku është kërma, mblidhen edhe skifterët.»</verse>
				<verse number="29">«Menjëherë pas pikëllimit të atyre ditëve, dielli do të errësohet dhe hëna nuk do të japë dritë. Yjet do të bien nga qielli dhe pushtetet qiellore do të tronditen.</verse>
				<verse number="30">Atëherë do të shfaqet në qiell shenja e Birit të njeriut dhe të gjitha fiset e tokës do të mbajnë zi e do të shohin Birin e njeriut duke ardhur mbi retë e qiellit me pushtet e me lavdi të madhe.</verse>
				<verse number="31">Do të buçasë trumbeta e madhe dhe ai do të dërgojë engjëjt e tij në të katër anët e tokës për të mbledhur të zgjedhurit, nga njëri skaj në skajin tjetër të botës.»</verse>
				<verse number="32">«Mësoni nga shëmbëlltyra e fikut. Sapo dega e tij bëhet e njomë dhe nxjerr gjethe, ju e dini se po afrohet vera.</verse>
				<verse number="33">Kështu edhe ju kur tʼi shihni të gjitha këto gjëra, ta dini se fundi është afër, te dera.</verse>
				<verse number="34">Me të vërtetë po ju them se kjo brezni nuk do të kalojë pa ndodhur të gjitha këto gjëra.</verse>
				<verse number="35">Qielli e toka do të shkojnë, por fjalët e mia jo.»</verse>
				<verse number="36">«Askush nuk e di atë ditë apo atë orë. As engjëjt e qiejve, as Biri, por vetëm Ati.</verse>
				<verse number="37">Siç ishte në ditët e Noeut, kështu do të jetë edhe ardhja e Birit të njeriut.</verse>
				<verse number="38">Ashtu sikurse gjatë atyre ditëve përpara përmbytjes njerëzit hanin e pinin, martoheshin e martonin, deri në ditën kur Noeu hyri në arkë,</verse>
				<verse number="39">dhe nuk dinin gjë derisa erdhi përmbytja dhe i zhduku, kështu do të jetë edhe ardhja e Birit të njeriut.</verse>
				<verse number="40">Atëherë, prej dy vetave që do të gjenden në arë, njëri do të merret dhe tjetri do të lihet.</verse>
				<verse number="41">Prej dy grave që do të jenë te mulliri për të bluar, njëra do të merret dhe tjetra do të lihet.</verse>
				<verse number="42">Prandaj rrini zgjuar, sepse nuk e dini në çʼditë vjen Zoti.</verse>
				<verse number="43">Po ta dinte i zoti i shtëpisë se në çʼorë të natës do të vinte vjedhësi, do të rrinte zgjuar dhe nuk do të lejonte tʼi vidhej shtëpia.</verse>
				<verse number="44">Prandaj jini gati, se Biri i njeriut do të vijë në një orë që nuk e prisni.»</verse>
				<verse number="45">«Cili është ai shërbëtor besnik dhe i mençur, të cilin i zoti e ka vënë mbi shërbëtorët e tjerë për tʼu dhënë ushqimin në kohën e duhur?</verse>
				<verse number="46">Lum ai shërbëtor që kur të vijë i zoti, do ta gjejë duke vepruar kështu.</verse>
				<verse number="47">Me të vërtetë po ju them se këtij shërbëtori do tʼia besojë të gjitha pasuritë e veta.</verse>
				<verse number="48">Por, nëse ai shërbëtor i mbrapshtë thotë me vete: “Zotëria im po vonohet”</verse>
				<verse number="49">dhe fillon të rrahë shërbëtorët e tjerë dhe ha e pi me të dehurit,</verse>
				<verse number="50">atëherë i zoti i këtij shërbëtori do të vijë ditën që ai nuk e pret dhe në orën që ai nuk e di,</verse>
				<verse number="51">do ta dënojë ashpër dhe do ta hedhë atje ku dënohen hipokritët. Aty do të ketë vajtim dhe kërcëllimë dhëmbësh.»</verse>
			</chapter>
			<chapter number="25">
				<verse number="1">«Mbretëria e qiejve mund të krahasohet me dhjetë virgjëresha, që morën kandilat dhe shkuan për të takuar dhëndrin.</verse>
				<verse number="2">Pesë prej tyre ishin të marra dhe pesë të mençura.</verse>
				<verse number="3">Të marrat, kur morën kandilat, nuk morën vaj me vete,</verse>
				<verse number="4">ndërsa të mençurat morën enë vaji për kandilat.</verse>
				<verse number="5">Dhëndri u vonua dhe ato dremitën të gjitha e i zuri gjumi.</verse>
				<verse number="6">Por në mesnatë dikush thirri: “Erdhi dhëndri, dilni për ta takuar.”</verse>
				<verse number="7">Atëherë të gjitha virgjëreshat u zgjuan për të bërë gati kandilat.</verse>
				<verse number="8">Të marrat u thanë të mençurave: “Na jepni pak nga vaji juaj, se po na fiken kandilat.”</verse>
				<verse number="9">Por të mençurat u përgjigjën: “Jo, se pastaj nuk do të na mjaftojë as neve e as juve. Më mirë shkoni te tregtarët e blini.”</verse>
				<verse number="10">Kur shkuan për të blerë, arriti dhëndri. Virgjëreshat që ishin gati hynë së bashku me të në dasmë dhe dera u mbyll.</verse>
				<verse number="11">Pastaj erdhën virgjëreshat e tjera dhe thanë: “Zotëri, zotëri, na e hap derën!”.</verse>
				<verse number="12">Por ai u përgjigj: “Me të vërtetë po ju them se nuk ju njoh.”</verse>
				<verse number="13">Rrini zgjuar, pra, se nuk e dini as ditën e as orën.»</verse>
				<verse number="14">«Mbretëria e qiejve ngjan me një njeri që, para se të nisej për në një vend të huaj, thirri shërbëtorët e vet dhe u besoi pasurinë.</verse>
				<verse number="15">Njërit i dha pesëqind monedha ari, një tjetri dyqind dhe tjetrit njëqind, secilit sipas aftësisë që kishte. Pastaj u nis për rrugë.</verse>
				<verse number="16">Ai që kishte marrë pesëqind monedha, shkoi menjëherë, bëri tregti me to dhe fitoi edhe pesëqind të tjera.</verse>
				<verse number="17">Po ashtu ai që kishte marrë dyqind monedha, fitoi edhe dyqind të tjera.</verse>
				<verse number="18">Por, ai që kishte marrë njëqind monedha, shkoi, gërmoi tokën dhe i fshehu atje monedhat e zotërisë së vet.</verse>
				<verse number="19">Pas një kohe të gjatë i zoti i këtyre shërbëtorëve erdhi dhe bëri llogaritë me ta.</verse>
				<verse number="20">Ai që kishte marrë pesëqind monedha, erdhi dhe solli edhe pesëqind të tjera dhe tha: “Zotëri, më dhe pesëqind monedha, ja, fitova edhe pesëqind të tjera.”</verse>
				<verse number="21">I zoti i tha: “Të lumtë, shërbëtor i mirë dhe besnik. U tregove besnik në gjëra të vogla, unë do të të besoj gjëra të mëdha. Hyr në gëzimin e tët zoti.”</verse>
				<verse number="22">Edhe ai që kishte marrë dyqind monedha erdhi e tha: “Zotëri, më dhe dyqind monedha, ja, fitova edhe dyqind të tjera.”</verse>
				<verse number="23">I zoti i tha: “Të lumtë, shërbëtor i mirë dhe besnik. U tregove besnik në gjëra të vogla, unë do të të besoj gjëra të mëdha. Hyr në gëzimin e tët zoti.”</verse>
				<verse number="24">Edhe ai që kishte marrë njëqind monedha, erdhi e tha: “Zotëri, unë të njoh për njeri të rreptë, që korr ku nuk ke mbjellë dhe mbledh ku nuk ke shpërndarë,</verse>
				<verse number="25">prandaj pata frikë dhe shkova e i fsheha në tokë monedhat që më dhe. Merri, ja ku i ke!”</verse>
				<verse number="26">Por i zoti iu përgjigj: “Shërbëtor i mbrapshtë dhe përtac. Ti e paske ditur se unë korr ku nuk kam mbjellë dhe mbledh ku nuk kam shpërndarë?</verse>
				<verse number="27">Atëherë duhej tʼi kishe futur paratë e mia në bankë, që kur të kthehesha, tʼi merrja bashkë me fitimin.</verse>
				<verse number="28">Prandaj merrjani këtij monedhat dhe jepjani atij që ka një mijë,</verse>
				<verse number="29">sepse atij që ka, do tʼi jepet edhe më shumë dhe do tʼi teprojë, por atij që nuk ka do tʼi merret edhe ajo që ka.</verse>
				<verse number="30">Shërbëtorin e pavlerë hidheni përjashta në errësirë, ku ka vajtim dhe kërcëllimë dhëmbësh.”»</verse>
				<verse number="31">«Kur Biri i njeriut të vijë në lavdinë e tij bashkë me të gjithë engjëjt, do të ulet mbi fronin e tij të lavdishëm.</verse>
				<verse number="32">Të gjitha kombet do të mblidhen para tij dhe ai do tʼi ndajë njërin nga tjetri, siç ndan bariu delet nga dhitë.</verse>
				<verse number="33">Delet do tʼi vërë në të djathtë, ndërsa dhitë në të majtë.</verse>
				<verse number="34">Pastaj mbreti do tʼu thotë atyre që janë në të djathtën e tij: “Ejani, o të bekuarit e Atit tim, trashëgojeni mbretërinë e përgatitur për ju që nga krijimi i botës,</verse>
				<verse number="35">sepse pata uri e më dhatë për të ngrënë, pata etje e më dhatë për të pirë, isha i huaj e më pritët,</verse>
				<verse number="36">isha i zhveshur e më veshët, isha i sëmurë dhe erdhët të më shihni, isha në burg dhe erdhët tek unë.”</verse>
				<verse number="37">Atëherë të drejtët do tʼi përgjigjen: “Zot, kur të pamë të uritur e të dhamë për të ngrënë? Ose të pamë të etur e të dhamë për të pirë?</verse>
				<verse number="38">Dhe kur të pamë të huaj e të pritëm apo të pamë të zhveshur e të veshëm?</verse>
				<verse number="39">Kur të pamë të sëmurë ose në burg dhe erdhëm te ti?”.</verse>
				<verse number="40">Mbreti do tʼu përgjigjet: “Me të vërtetë po ju them se sa herë që e keni bërë këtë gjë për njërin nga këta vëllezërit e mi më të vegjël, ma keni bërë mua.”</verse>
				<verse number="41">Pastaj do tʼu thotë atyre që janë në të majtën e tij: “Largohuni prej meje, o të mallkuar, në zjarrin e amshuar, që është përgatitur për djallin dhe engjëjt e tij,</verse>
				<verse number="42">sepse pata uri e nuk më dhatë për të ngrënë, pata etje e nuk më dhatë për të pirë,</verse>
				<verse number="43">isha i huaj e nuk më pritët, isha i zhveshur e nuk më veshët, isha i sëmurë dhe në burg e nuk erdhët të më shihni.”</verse>
				<verse number="44">Atëherë edhe ata do të përgjigjen: “O Zot, kur të pamë të uritur, të etur, të huaj, të zhveshur, të sëmurë apo në burg e nuk të shërbyem?”.</verse>
				<verse number="45">Ai do tʼu përgjigjet: “Me të vërtetë po ju them se sa herë që nuk e keni bërë këtë për ndonjërin nga vëllezërit e mi më të vegjël, nuk ma keni bërë as mua.”</verse>
				<verse number="46">Këta do të shkojnë në dënimin e amshuar, ndërsa të drejtët në jetën e amshuar».</verse>
			</chapter>
			<chapter number="26">
				<verse number="1">Kur mbaroi së thëni këto fjalë, Jezui u tha dishepujve:</verse>
				<verse number="2">«Ju e dini se pas dy ditësh është Pashka dhe Biri i njeriut do të dorëzohet për tʼu kryqëzuar».</verse>
				<verse number="3">Atëherë kryepriftërinjtë dhe pleqtë e popullit u mblodhën në oborrin e pallatit të kryepriftit që quhej Kajafa</verse>
				<verse number="4">dhe së bashku vendosën që ta kapnin Jezuin me dredhi e ta vrisnin.</verse>
				<verse number="5">Prandaj thoshin: «Jo gjatë festës, që të mos ndodhë ndonjë trazirë në popull».</verse>
				<verse number="6">Jezui gjendej në Betani, në shtëpinë e Simon të lebrosurit.</verse>
				<verse number="7">Ndërsa po rrinte në tryezë, iu afrua një grua që mbante një enë alabastri me mirrë shumë të kushtueshme dhe e derdhi mbi kokën e tij.</verse>
				<verse number="8">Kur e panë këtë gjë, dishepujt u zemëruan dhe thanë: «Përse u bë gjithë ky shpenzim?</verse>
				<verse number="9">Kjo mirrë mund të ishte shitur shtrenjtë dhe paratë tʼu jepeshin të varfërve».</verse>
				<verse number="10">Por Jezui e kuptoi se çfarë po thoshin e u tha: «Përse e mundoni këtë grua? Ajo bëri për mua një vepër të mirë.</verse>
				<verse number="11">Të varfrit i keni gjithmonë me ju, ndërsa mua nuk më keni gjithmonë.</verse>
				<verse number="12">Ajo e derdhi këtë mirrë mbi trupin tim dhe këtë e bëri për të më përgatitur për varrim.</verse>
				<verse number="13">Me të vërtetë po ju them se kudo që të shpallet ungjilli, në mbarë botën do të tregohet në kujtim të saj kjo që bëri».</verse>
				<verse number="14">Atëherë, njëri prej të dymbëdhjetëve, ai që quhej Judë Iskarioti, shkoi te kryepriftërinjtë</verse>
				<verse number="15">dhe u tha: «Çfarë do të më jepni po tʼjua dorëzoj?». Ata i dhanë tridhjetë monedha argjendi.</verse>
				<verse number="16">Që nga ai çast Juda kërkonte kohën e përshtatshme për ta tradhtuar.</verse>
				<verse number="17">Ditën e parë të Festës së Bukëve të Pambrujtura, dishepujt erdhën te Jezui dhe i thanë: «Ku dëshiron ta përgatisim darkën e Pashkës?».</verse>
				<verse number="18">Jezui u tha: «Shkoni në qytet te filani dhe i thoni: “Mësuesi thotë se koha ime është afruar. Unë dhe dishepujt e mi do ta bëjmë Pashkën në shtëpinë tënde”».</verse>
				<verse number="19">Dishepujt bënë siç i kishte urdhëruar Jezui dhe përgatitën darkën e Pashkës.</verse>
				<verse number="20">Në mbrëmje Jezui u ul në tryezë me të dymbëdhjetët</verse>
				<verse number="21">dhe ndërsa po hanin, tha: «Me të vërtetë po ju them se njëri nga ju do të më tradhtojë».</verse>
				<verse number="22">Ata u trishtuan shumë dhe filluan ta pyesnin njëri pas tjetrit: «Mos jam unë, o Zot?».</verse>
				<verse number="23">Ai u përgjigj: «Ai që e ngjeu kafshatën në të njëjtën pjatë me mua, ai do të më tradhtojë.</verse>
				<verse number="24">Biri i njeriut po shkon, sikurse është shkruar për të, por mjerë ai njeri që tradhton Birin e njeriut! Për atë njeri do të kishte qenë më mirë të mos kishte lindur».</verse>
				<verse number="25">Juda që e kishte tradhtuar, tha: «Mos jam unë, mësues?». Jezui i tha: «Ti vetë po e thua».</verse>
				<verse number="26">Ndërsa po hanin, Jezui mori bukën, tha lutjen e bekimit, e theu, ua dha dishepujve dhe tha: «Merrni, hani, ky është trupi im».</verse>
				<verse number="27">Mori edhe kupën dhe pasi tha lutjen e falënderimit, ua dha atyre dhe tha: «Pini të gjithë prej kësaj.</verse>
				<verse number="28">Ky është gjaku im, gjaku i besëlidhjes që derdhet për shumë njerëz për faljen e mëkateve.</verse>
				<verse number="29">Unë po ju them se nuk do të pij më nga ky fryt i hardhisë, deri ditën që do ta pij të re së bashku me ju në mbretërinë e Atit tim».</verse>
				<verse number="30">E si kënduan një himn, shkuan në Malin e Ullinjve.</verse>
				<verse number="31">Pastaj Jezui u tha: «Në këtë natë ju të gjithë do të humbisni besimin në mua, sepse Shkrimi i shenjtë thotë: Do të godas bariun dhe delet e tufës do të shpërndahen.</verse>
				<verse number="32">Po kur të ngjallem, do të shkoj përpara jush në Galile».</verse>
				<verse number="33">Pjetri i tha: «Edhe nëse të gjithë do ta humbasin besimin në ty, unë nuk do ta humbas kurrë».</verse>
				<verse number="34">Jezui i tha: «Me të vërtetë po të them se po këtë natë, para se të këndojë gjeli, ti do të më mohosh tri herë».</verse>
				<verse number="35">Pjetri i tha: «Edhe nëse duhet të vdes me ty, nuk do të të mohoj». Kështu thanë të gjithë dishepujt.</verse>
				<verse number="36">Pastaj Jezui shkoi bashkë me dishepujt në një vend që quhet Gjetsemani dhe u tha: «Rrini këtu, se unë po shkoj më tej për tʼu lutur».</verse>
				<verse number="37">Ai mori me vete Pjetrin dhe dy bijtë e Zebedeut e filloi të ndiente trishtim dhe ankth.</verse>
				<verse number="38">Atëherë u tha: «Shpirti im është i trishtuar deri në vdekje. Qëndroni këtu dhe rrini zgjuar me mua».</verse>
				<verse number="39">Pasi shkoi pak më tej, ra me fytyrë përdhe dhe u lut: «Ati im, po të jetë e mundur, largoje këtë kupë prej meje. Megjithatë u bëftë jo si dua unë, por si do ti».</verse>
				<verse number="40">Pastaj Jezui erdhi te dishepujt dhe i gjeti duke fjetur. Atëherë i tha Pjetrit: «Nuk mundët të rrinit zgjuar me mua as edhe një orë?</verse>
				<verse number="41">Rrini zgjuar dhe lutuni që të mos bini në tundim, se shpirti është i gatshëm, por trupi është i dobët».</verse>
				<verse number="42">Jezui shkoi për të dytën herë dhe u lut: «Ati im, nëse kjo kupë nuk mund të hiqet pa e pirë unë, atëherë u bëftë vullneti yt!».</verse>
				<verse number="43">Kur u kthye, i gjeti përsëri duke fjetur, sepse u ishin rënduar sytë.</verse>
				<verse number="44">Pasi u largua përsëri, shkoi e u lut për të tretën herë me të njëjtat fjalë.</verse>
				<verse number="45">Pastaj erdhi te dishepujt dhe u tha: «Ende po flini e po pushoni? Ja, erdhi ora dhe Biri i njeriut po dorëzohet në duart e mëkatarëve.</verse>
				<verse number="46">Ngrihuni të shkojmë. Ja, po afrohet ai që po më tradhton».</verse>
				<verse number="47">Ndërsa Jezui ishte ende duke folur, erdhi Juda, njëri prej të dymbëdhjetëve, bashkë me një turmë të madhe me shpata e shkopinj, të dërguar nga kryepriftërinjtë dhe pleqtë e popullit.</verse>
				<verse number="48">Tradhtari u kishte dhënë këtë shenjë: «Jezui është ai që unë do të puth. Atë kapni!».</verse>
				<verse number="49">Dhe menjëherë iu afrua Jezuit dhe i tha: «Të përshëndes, mësues!» dhe e puthi.</verse>
				<verse number="50">Jezui i tha: «Mik, bëj atë që ke ardhur të bësh!». Ata erdhën, e kapën Jezuin dhe e arrestuan.</verse>
				<verse number="51">Dhe ja, njëri nga ata që ishin me Jezuin nxori shpatën, goditi shërbëtorin e kryepriftit dhe i preu veshin.</verse>
				<verse number="52">Atëherë Jezui i tha: «Ktheje shpatën aty ku e kishe, sepse të gjithë ata që rrokin shpatën, nga shpata do të vdesin.</verse>
				<verse number="53">A mendoni se nuk mund tʼi lutem Atit tim që ai të më dërgojë menjëherë më shumë se dymbëdhjetë legjione engjëjsh?</verse>
				<verse number="54">Por si do të përmbusheshin Shkrimet e shenjta, që thonë se duhet të ndodhë kështu?».</verse>
				<verse number="55">Atëherë Jezui u tha turmave: «Paskeni ardhur të më merrni me shpata e shkopinj si të isha kusar? Unë isha çdo ditë në tempull duke mësuar njerëzit dhe nuk më kapët.</verse>
				<verse number="56">Por të gjitha këto ndodhën që të përmbushen ato që kanë shkruar profetët». Atëherë të gjithë dishepujt e braktisën dhe ikën.</verse>
				<verse number="57">Pastaj ata që e kishin arrestuar, e çuan Jezuin te kryeprifti Kajafa, ku ishin mbledhur skribët dhe pleqtë.</verse>
				<verse number="58">Pjetri e ndoqi Jezuin nga larg deri tek oborri i pallatit të kryepriftit dhe pasi u fut brenda, u ul mes shërbëtorëve për të parë si do të mbaronte kjo gjë.</verse>
				<verse number="59">Kryepriftërinjtë dhe gjithë sinedri kërkonin dëshmi të rreme kundër Jezuit për ta dënuar me vdekje,</verse>
				<verse number="60">por nuk gjetën asnjë, edhe pse u paraqitën shumë dëshmitarë të rremë. Në fund dolën dy veta</verse>
				<verse number="61">dhe thanë: «Ky njeri ka thënë: “Unë mund ta shkatërroj tempullin e Perëndisë dhe ta ndërtoj për tri ditë”».</verse>
				<verse number="62">Atëherë kryeprifti u ngrit e tha: «Nuk ke asgjë për të thënë për çfarë po dëshmojnë kundër teje?».</verse>
				<verse number="63">Jezui heshti. Kryeprifti i tha: «Të përbej për Perëndinë e gjallë, na thuaj a je ti Krishti, Biri i Perëndisë?».</verse>
				<verse number="64">Jezui i tha: «Ti vetë po e thua. Por unë po ju them se që tani e tutje do ta shihni Birin e njeriut të ulur në të djathtën e Perëndisë të pushtetshëm, duke ardhur mbi retë e qiellit ».</verse>
				<verse number="65">Atëherë kryeprifti shqeu rrobat e tha: «Fyeu Perëndinë! Çʼna duhen më dëshmitarët? Ju e dëgjuat tani fyerjen që i bëri Perëndisë.</verse>
				<verse number="66">Çfarë mendoni?». Ata iu përgjigjën: «Meriton vdekjen».</verse>
				<verse number="67">Atëherë filluan ta pështynin në fytyrë dhe ta godisnin me grushte. Disa i binin me shuplaka</verse>
				<verse number="68">dhe i thoshin: «Gjeje kush të goditi, o Krisht?».</verse>
				<verse number="69">Pjetri rrinte ulur përjashta në oborr. Një shërbëtore erdhi tek ai dhe i tha: «Edhe ti ishe me Jezu galileasin».</verse>
				<verse number="70">Por Pjetri e mohoi para të gjithëve e tha: «Ti nuk di çʼpo flet!».</verse>
				<verse number="71">Kur po dilte nga porta, atë e pa një shërbëtore tjetër dhe u tha atyre që ishin aty: «Ky njeri ishte me Jezuin e Nazaretit».</verse>
				<verse number="72">Por Pjetri e mohoi përsëri duke u betuar: «Unë nuk e njoh këtë njeri».</verse>
				<verse number="73">Pas pak, ata që ishin aty iu afruan Pjetrit e i thanë: «Me siguri je një nga ata, sepse të tradhton e folura».</verse>
				<verse number="74">Pastaj Pjetri filloi të mallkojë e të bënte be: «Nuk e njoh këtë njeri». Atë çast këndoi gjeli</verse>
				<verse number="75">dhe Pjetrit iu kujtuan fjalët e Jezuit: «Përpara se të këndojë gjeli, ti do të më mohosh tri herë». Pastaj doli përjashta e qau me hidhërim.</verse>
			</chapter>
			<chapter number="27">
				<verse number="1">Në mëngjes herët të gjithë kryepriftërinjtë dhe pleqtë e popullit vendosën së bashku ta dënonin Jezuin me vdekje.</verse>
				<verse number="2">Pasi e lidhën, e morën dhe ia dorëzuan Pilatit, qeveritarit.</verse>
				<verse number="3">Kur pa Juda, ai që e tradhtoi, se Jezuin e dënuan, u pendua, ia ktheu kryepriftit e pleqve tridhjetë monedhat e argjendta</verse>
				<verse number="4">dhe u tha: «Kam mëkatuar se tradhtova gjakun e pafajshëm». Ata i thanë: «E çʼna duhet neve?! Kjo është punë për ty».</verse>
				<verse number="5">Pasi hodhi monedhat e argjendta në tempull, u largua dhe shkoi e vari veten.</verse>
				<verse number="6">Kryepriftërinjtë morën monedhat e argjendta dhe thanë: «Nuk është e lejueshme tʼi vëmë këto para në thesarin e tempullit, sepse janë para gjaku».</verse>
				<verse number="7">Atëherë vendosën të blinin me to arën e një poçari për ta bërë varrezë të huajsh.</verse>
				<verse number="8">Për këtë arsye ajo arë është quajtur deri më sot ‘Ara e Gjakut’.</verse>
				<verse number="9">Kështu u përmbush çfarë qe thënë nga profeti Jeremia: I morën tridhjetë monedhat e argjendta, çmimi që kishin dhënë bijtë e Izraelit,</verse>
				<verse number="10">dhe blenë me to arën e poçarit, siç më kishte urdhëruar Zoti.</verse>
				<verse number="11">Jezui qëndronte para qeveritarit dhe ai e pyeti: «A je ti mbreti i judenjve?». Jezui i tha: «Ti vetë po e thua».</verse>
				<verse number="12">Po kur e padisnin kryepriftërinjtë dhe pleqtë, nuk jepte asnjë përgjigje.</verse>
				<verse number="13">Atëherë Pilati i tha: «A nuk dëgjon sa gjëra po dëshmojnë kundër teje?».</verse>
				<verse number="14">Por Jezui nuk iu përgjigj asnjë padie, gjë që e çuditi shumë qeveritarin.</verse>
				<verse number="15">Për çdo festë Pashke qeveritari e kishte bërë zakon të lironte një të burgosur sipas kërkesës së turmës.</verse>
				<verse number="16">Në atë kohë kishin në burg një të burgosur shumë të njohur, që quhej Jezu Baraba.</verse>
				<verse number="17">Kur u mblodh turma, Pilati u tha: «Cilin doni tʼju liroj, Jezu Barabën, apo Jezuin që quhet Krisht?».</verse>
				<verse number="18">Sepse e dinte se Jezuin e kishin dorëzuar nga smira.</verse>
				<verse number="19">Ndërsa Pilati ishte ulur në fronin e gjykatësit, e shoqja i çoi fjalë: «Mos u ngatërro me atë njeri të drejtë, sepse sot kam vuajtur shumë në ëndërr për shkak të tij».</verse>
				<verse number="20">Por kryepriftërinjtë dhe pleqtë ia mbushën mendjen turmës që të kërkonin Barabën dhe të vrisnin Jezuin.</verse>
				<verse number="21">Qeveritari u tha përsëri: «Cilin nga të dy doni tʼju liroj?». Ata iu përgjigjën: «Barabën!».</verse>
				<verse number="22">Pilati i pyeti: «Atëherë çfarë të bëj me Jezuin që quhet Krisht?». Të gjithë i thanë: «Të kryqëzohet!».</verse>
				<verse number="23">Ai u tha: «Përse, çʼtë keqe ka bërë?». Por ata thirrën edhe më fort: «Të kryqëzohet!».</verse>
				<verse number="24">Kur Pilati e pa se nuk po arrinte asgjë, por përkundrazi, po fillonte rrëmuja, mori ujë, lau duart para turmës dhe tha: «Unë nuk kam faj për gjakun e këtij njeriu. Është puna juaj!».</verse>
				<verse number="25">I gjithë populli u përgjigj: «Gjaku i tij rëntë mbi ne dhe mbi fëmijët tanë!».</verse>
				<verse number="26">Atëherë Pilati liroi Barabën, ndërsa Jezuin, pasi e fshikulluan, e dorëzoi që ta kryqëzonin.</verse>
				<verse number="27">Atëherë ushtarët e qeveritarit e futën Jezuin në pretorium dhe mblodhën tek ai tërë kohortën.</verse>
				<verse number="28">Ia hoqën rrobat dhe e mbështollën me një mantel të kuq.</verse>
				<verse number="29">Pastaj thurën një kurorë me gjemba dhe ia vunë në kokë. Në dorë i dhanë një kallam dhe, duke rënë në gjunjë para tij, talleshin me të e i thoshin: «Të përshëndesim, o mbreti i judenjve!».</verse>
				<verse number="30">E pështynë, morën një kallam dhe e godisnin në kokë.</verse>
				<verse number="31">Pasi e tallën, ia hoqën mantelin, e veshën me rrobat e veta dhe e çuan për ta kryqëzuar.</verse>
				<verse number="32">Kur dolën përjashta, ndeshën një njeri nga Kirena, që quhej Simon, të cilin e detyruan të mbartte kryqin e Jezuit.</verse>
				<verse number="33">Kur arritën te një vend që quhet Golgota, që do të thotë ‘Vendi i Kafkës’,</verse>
				<verse number="34">i dhanë të pijë verë me një përzierje të hidhur, po kur e provoi, Jezui nuk deshi ta pijë.</verse>
				<verse number="35">Pasi e kryqëzuan, hodhën short për të ndarë rrobat e tij.</verse>
				<verse number="36">Pastaj u ulën dhe po e ruanin.</verse>
				<verse number="37">Mbi kokë i vunë shkrimin me shkakun e dënimit: «Ky është Jezui, mbreti i judenjve».</verse>
				<verse number="38">Bashkë me të kryqëzuan edhe dy kusarë, njërin në të djathtë e tjetrin në të majtë.</verse>
				<verse number="39">Kalimtarët e fyenin, tundnin kokën</verse>
				<verse number="40">e thoshin: «Ti që do ta shkatërroje tempullin dhe do ta ndërtoje për tri ditë, shpëto veten nëse je Biri i Perëndisë dhe zbrit nga kryqi!».</verse>
				<verse number="41">Edhe kryepriftërinjtë me skribët dhe pleqtë e tallnin dhe thoshin:</verse>
				<verse number="42">«Të tjerët i shpëtoi, ndërsa veten nuk e shpëtuaka dot. Ky që qenka mbreti i Izraelit, le të zbresë tani nga kryqi e atëherë do tʼi besojmë.</verse>
				<verse number="43">Ky ka besuar në Perëndinë dhe ka thënë se është Biri i Perëndisë! Atëherë le ta shpëtojë Perëndia nëse e do».</verse>
				<verse number="44">Edhe kusarët që ishin kryqëzuar bashkë me të e përqeshnin në të njëjtën mënyrë.</verse>
				<verse number="45">Që nga mesdita e deri në orën tre pasdite u bë errësirë në gjithë tokën.</verse>
				<verse number="46">Rreth orës tre pasdite Jezui thirri me zë të lartë: « Eli, Eli, lema sabakthani?», që do të thotë: « Perëndia im, Perëndia im, përse më braktise?».</verse>
				<verse number="47">Disa nga ata që ishin aty kur e dëgjuan, thanë: «Ky po thërret Elian».</verse>
				<verse number="48">Njëri prej tyre vrapoi, mori një sfungjer, e ngjeu në uthull, e vuri në një kallam dhe ia dha për ta pirë.</verse>
				<verse number="49">Të tjerët thoshin: «Prisni të shohim nëse do të vijë Elia për ta shpëtuar».</verse>
				<verse number="50">Jezui thirri përsëri me zë të lartë e dha shpirt.</verse>
				<verse number="51">Atëherë veli i tempullit u gris më dysh nga lart deri poshtë, toka u drodh dhe shkëmbinjtë u çanë.</verse>
				<verse number="52">Edhe varret u hapën dhe shumë besimtarë që kishin vdekur u ngjallën</verse>
				<verse number="53">dhe pasi dolën nga varret pas ngjalljes së tij, shkuan në qytetin e shenjtë dhe iu shfaqën shumë njerëzve.</verse>
				<verse number="54">Centurioni dhe të tjerët që ishin me të për të ruajtur Jezuin, kur panë tërmetin dhe gjithçka që ndodhi, u frikësuan shumë e thanë: «Me të vërtetë ky paska qenë Biri i Perëndisë».</verse>
				<verse number="55">Aty gjendeshin edhe shumë gra që kishin shkuar pas Jezuit që nga Galileja dhe i kishin shërbyer. Ato po shikonin nga larg.</verse>
				<verse number="56">Ndër to ishte Maria Magdalena, Maria, nëna e Jakobit dhe Jozefit, si dhe nëna e bijve të Zebedeut.</verse>
				<verse number="57">Në mbrëmje erdhi një njeri i pasur nga Arimateja me emrin Jozef. Edhe ai kishte qenë dishepull i Jezuit.</verse>
				<verse number="58">Ai shkoi te Pilati dhe i kërkoi trupin e Jezuit. Atëherë Pilati urdhëroi që tʼia jepnin.</verse>
				<verse number="59">Jozefi e mori trupin e Jezuit, e mbështolli me një pëlhurë të pastër prej liri</verse>
				<verse number="60">dhe e vendosi në varrin e ri që kishte hapur për vete në shkëmb. Pastaj rrokullisi një gur të madh te gryka e varrit dhe u largua.</verse>
				<verse number="61">Maria Magdalena dhe Maria tjetër po rrinin përballë varrit.</verse>
				<verse number="62">Të nesërmen ishte e shtunë. Kryepriftërinjtë dhe farisenjtë u mblodhën te Pilati</verse>
				<verse number="63">dhe i thanë: «Zotëri, na kujtohet se ai mashtrues, kur ishte ende gjallë, ka thënë: “Pas tri ditësh do të ngjallem”.</verse>
				<verse number="64">Prandaj jep urdhër që të sigurohet varri deri ditën e tretë, që të mos shkojnë dishepujt e tij për ta vjedhur trupin e pastaj tʼi thonë popullit: “U ngjall prej të vdekurve”. Kështu mashtrimi i fundit do të jetë më i madh se i pari».</verse>
				<verse number="65">Pilati u tha: «Merrni roja dhe shkoni e siguroni varrin sa më mirë».</verse>
				<verse number="66">Ata shkuan dhe pasi e vulosën gurin dhe vendosën roja, e siguruan varrin.</verse>
			</chapter>
			<chapter number="28">
				<verse number="1">Pas së shtunës, në mëngjes herët, Maria Magdalena dhe Maria tjetër erdhën për të parë varrin.</verse>
				<verse number="2">Papritur ra një tërmet i fortë dhe një engjëll i Zotit zbriti nga qielli, rrokullisi gurin dhe u ul mbi të.</verse>
				<verse number="3">Fytyra e engjëllit shndriste si vetëtima dhe rrobat i kishte të bardha si dëbora.</verse>
				<verse number="4">Rojat i zuri një frikë aq e madhe, saqë u drodhën dhe mbetën si të vdekur.</verse>
				<verse number="5">Engjëlli foli dhe u tha grave: «Mos kini frikë! E di se po kërkoni Jezuin, të kryqëzuarin.</verse>
				<verse number="6">Nuk është këtu, se ai u ngjall siç pati thënë. Ejani e shihni vendin ku qe vënë.</verse>
				<verse number="7">Shkoni shpejt dhe u thoni dishepujve të tij se ai u ngjall prej të vdekurve dhe se do të shkojë përpara jush në Galile. Atje do ta shihni. Këto kisha për tʼju thënë».</verse>
				<verse number="8">Ato u larguan me të shpejtë nga varri dhe plot frikë e gëzim të madh vrapuan për të lajmëruar dishepujt.</verse>
				<verse number="9">Dhe ja, Jezui u doli përpara e u tha: «Ju përshëndes!». Ato iu afruan, i rrokën këmbët dhe e adhuruan.</verse>
				<verse number="10">Atëherë Jezui u tha: «Mos kini frikë! Shkoni e u thoni vëllezërve të mi të shkojnë në Galile. Atje do të më shohin».</verse>
				<verse number="11">Ndërsa gratë ishin rrugës, disa roja shkuan në qytet dhe u treguan kryepriftërinjve gjithçka që kishte ndodhur.</verse>
				<verse number="12">Kryepriftërinjtë dhe pleqtë u mblodhën dhe pasi ranë në një mendje, u dhanë ushtarëve një shumë të madhe parash</verse>
				<verse number="13">dhe u thanë: «Ju duhet të thoni se dishepujt e tij erdhën gjatë natës kur ju po flinit dhe e vodhën trupin e tij.</verse>
				<verse number="14">Po ta marrë vesh qeveritari, do ta bindim ne dhe nuk do të lejojmë që ju të ndëshkoheni».</verse>
				<verse number="15">Ata morën paratë dhe bënë siç i mësuan. Kështu këto fjalë janë përhapur ndër judenjtë deri në ditët e sotme.</verse>
				<verse number="16">Të njëmbëdhjetë dishepujt shkuan në Galile, në malin që u kishte thënë Jezui.</verse>
				<verse number="17">Kur e panë Jezuin, e adhuruan, por disa prej tyre dyshuan.</verse>
				<verse number="18">Jezui iu afrua dhe u tha: «Mua më është dhënë çdo pushtet në qiell e në tokë,</verse>
				<verse number="19">prandaj shkoni e i bëni dishepuj të gjitha kombet dhe pagëzojini në emër të Atit, të Birit e të Shpirtit të Shenjtë.</verse>
				<verse number="20">Mësojini të zbatojnë gjithë sa ju kam urdhëruar. Dhe ja, unë jam me ju të gjitha ditët, deri në mbarim të botës».</verse>
			</chapter>
		</book>
		<book number="41">
			<chapter number="1">
				<verse number="1">Fillimi i ungjillit të Jezu Krishtit, Birit të Perëndisë.</verse>
				<verse number="2">Ndodhi sikurse është shkruar te profeti Isaia: Ja, unë po dërgoj lajmëtarin tim përpara teje, që të përgatisë udhën tënde.</verse>
				<verse number="3">Ai është zëri që thërret në shkretëtirë: bëni gati udhën për Zotin, drejtoni shtigjet e tij.</verse>
				<verse number="4">Gjon Pagëzori doli në shkretëtirë dhe u predikonte njerëzve të pendoheshin e të pagëzoheshin, që tʼu faleshin mëkatet.</verse>
				<verse number="5">Njerëz nga e gjithë krahina e Judesë dhe të gjithë banorët e Jerusalemit shkonin tek ai dhe pagëzoheshin prej tij në lumin Jordan, duke rrëfyer haptazi mëkatet e tyre.</verse>
				<verse number="6">Gjoni ishte i veshur me një rrobë prej leshi deveje, mbante një brez lëkure rreth ijëve dhe hante karkaleca e mjaltë të egër.</verse>
				<verse number="7">Ai predikonte e thoshte: «Pas meje vjen ai që është më i fortë se unë, të cilit nuk jam i denjë të ulem as për tʼi zgjidhur lidhëset e sandaleve.</verse>
				<verse number="8">Unë ju pagëzova me ujë, ndërsa ai do tʼju pagëzojë me Shpirtin e Shenjtë».</verse>
				<verse number="9">Gjatë atyre ditëve Jezui erdhi nga Nazareti i Galilesë dhe u pagëzua prej Gjonit në Jordan.</verse>
				<verse number="10">Menjëherë, ndërsa po dilte nga uji, pa qiejt që po hapeshin dhe Shpirtin e Shenjtë si një pëllumb duke zbritur mbi të.</verse>
				<verse number="11">Atëherë u dëgjua një zë nga qielli: «Ti je Biri im i dashur. Me ty jam i kënaqur».</verse>
				<verse number="12">Menjëherë Shpirti i Shenjtë e çoi Jezuin në shkretëtirë.</verse>
				<verse number="13">Ai qëndroi në shkretëtirë dyzet ditë, i tunduar nga Satani. Rrinte me egërsira dhe engjëjt i shërbenin.</verse>
				<verse number="14">Pas arrestimit të Gjonit, Jezui shkoi në Galile, ku predikonte ungjillin e Perëndisë</verse>
				<verse number="15">dhe thoshte: «Erdhi koha, mbretëria e Perëndisë është afër; pendohuni dhe besoni në ungjill».</verse>
				<verse number="16">Ndërsa po kalonte bregut të Liqenit të Galilesë, Jezui pa Simonin dhe Andrean, vëllanë e Simonit, që po hidhnin rrjetat në liqen. Ata ishin peshkatarë.</verse>
				<verse number="17">Jezui u tha: «Ejani pas meje dhe unë do tʼju bëj peshkatarë njerëzish».</verse>
				<verse number="18">Ata lanë menjëherë rrjetat dhe shkuan pas tij.</verse>
				<verse number="19">Pak më tutje Jezui pa Jakobin, birin e Zebedeut, dhe Gjonin, vëllanë e tij, që ishin në varkë duke qepur rrjetat</verse>
				<verse number="20">dhe i thirri menjëherë. Ata lanë në varkë Zebedeun, atin e tyre, bashkë me shërbëtorët dhe shkuan pas tij.</verse>
				<verse number="21">Pastaj shkuan në Kafarnaum dhe menjëherë, ditën e shtunë, Jezui hyri në sinagogë e filloi të mësonte njerëzit.</verse>
				<verse number="22">Ata mahniteshin nga mësimi i tij, se i mësonte me autoritet dhe jo si skribët.</verse>
				<verse number="23">Në sinagogë ishte një njeri i pushtuar nga një shpirt i ndyrë,</verse>
				<verse number="24">që filloi të thërrasë: «Çfarë ke me ne, o Jezu i Nazaretit? A ke ardhur të na shkatërrosh? Unë e di kush je: ti je i Shenjti i Perëndisë».</verse>
				<verse number="25">Por Jezui e qortoi e i tha: «Hesht e dil prej tij!».</verse>
				<verse number="26">Shpirti i ndyrë doli prej tij, duke e shkundur dhe duke thirrur me zë të lartë.</verse>
				<verse number="27">Të gjithë u mahnitën dhe pyesnin njëri-tjetrin: «Çʼështë kjo? Një mësim i ri, i dhënë me autoritet! Ai urdhëron deri edhe shpirtrat e ndyrë dhe ata i binden».</verse>
				<verse number="28">E sakaq fama e tij u përhap kudo nëpër rrethinat e Galilesë.</verse>
				<verse number="29">Kur doli nga sinagoga, Jezui shkoi menjëherë në shtëpinë e Simonit e të Andreas, bashkë me Jakobin e Gjonin.</verse>
				<verse number="30">Sapo hyri, i treguan për vjehrrën e Simonit, që dergjej në shtrat me ethe.</verse>
				<verse number="31">Ai iu afrua, e mori për dore dhe e ngriti. Atëherë atë e lanë ethet dhe filloi tʼu shërbente.</verse>
				<verse number="32">Në mbrëmje, në perëndim të diellit, sollën tek ai të gjithë të sëmurët dhe të pushtuarit nga djalli.</verse>
				<verse number="33">I tërë qyteti ishte mbledhur te dera.</verse>
				<verse number="34">Jezui shëroi shumë veta që vuanin nga sëmundje të ndryshme dhe dëboi shumë djaj. Ai nuk i lejonte djajtë të flisnin, sepse ata e dinin kush ishte.</verse>
				<verse number="35">Në mëngjes herët, shumë kohë përpara se të agonte, Jezui u ngrit e shkoi në një vend të shkretë për tʼu lutur.</verse>
				<verse number="36">Simoni dhe të tjerët që ishin me të shkuan pas tij,</verse>
				<verse number="37">e gjetën dhe i thanë: «Të gjithë po të kërkojnë».</verse>
				<verse number="38">Ai u tha: «Le të shkojmë më tej në fshatrat e tjera, që të predikoj edhe atje, sepse për këtë gjë kam ardhur».</verse>
				<verse number="39">Dhe shkonte nëpër gjithë Galilenë, duke predikuar në sinagogat e tyre dhe duke dëbuar djajtë.</verse>
				<verse number="40">Një i lebrosur shkoi tek ai dhe, duke iu përgjëruar e duke i rënë në gjunjë, i tha: «Po të duash, ti mund të më pastrosh».</verse>
				<verse number="41">Jezui ndjeu dhembshuri, shtriu dorën, e preku dhe i tha: «Dua. Pastrohu!».</verse>
				<verse number="42">Dhe lebra e la menjëherë e ai u pastrua.</verse>
				<verse number="43">Jezui e largoi menjëherë dhe e urdhëroi rreptësisht:</verse>
				<verse number="44">«Mos i trego njeriu, por shko paraqitu te prifti dhe kushto për pastrimin tënd atë që ka urdhëruar Moisiu. Kjo do tʼu shërbejë si dëshmi ».</verse>
				<verse number="45">Por sapo doli, ai filloi të hapte fjalë e ta shpallte këtë gjë, saqë Jezui nuk mundi të hyjë më haptas në qytet, por qëndroi jashtë nëpër vende të shkreta. Dhe njerëzit vinin tek ai nga çdo anë.</verse>
			</chapter>
			<chapter number="2">
				<verse number="1">Pas disa ditësh, kur Jezui u kthye në Kafarnaum, u hap fjala se ai ishte në një shtëpi.</verse>
				<verse number="2">Atje u mblodhën aq shumë njerëz, saqë nuk kishte më ku të rrinin, as edhe te dera. Ai u predikonte fjalën.</verse>
				<verse number="3">Atëherë erdhën dhe i sollën një të paralizuar, të cilin e mbartnin katër burra.</verse>
				<verse number="4">Meqë nuk mund tʼi afroheshin për shkak të turmës, hapën çatinë sipër tij dhe ulën poshtë vigun ku gjendej i paralizuari.</verse>
				<verse number="5">Kur pa besimin e tyre, Jezui i tha të paralizuarit: «Biri im, të janë falur mëkatet».</verse>
				<verse number="6">Disa skribë që rrinin aty filluan të mendonin në zemrat e tyre:</verse>
				<verse number="7">«Përse flet kështu ky njeri? Ai po fyen Perëndinë. E kush tjetër, përveç Perëndisë, mund tʼi falë mëkatet?».</verse>
				<verse number="8">Jezui e kuptoi menjëherë në shpirtin e tij se ata po mendonin kështu, prandaj u tha: «Përse mendoni kështu në zemrat tuaja?</verse>
				<verse number="9">Çfarë është më e lehtë, tʼi thuhet të paralizuarit “të janë falur mëkatet”, apo tʼi thuhet “ngrihu, merre vigun tënd dhe ec”?</verse>
				<verse number="10">Mirëpo, që ta dini se Biri i njeriut ka pushtetin të falë mëkatet mbi tokë,» - i tha të paralizuarit -</verse>
				<verse number="11">«po të them, ngrihu, merre vigun e shko në shtëpi».</verse>
				<verse number="12">Ai u ngrit, mori menjëherë vigun e doli para të gjithëve. Të gjithë u mahnitën dhe përlëvduan Perëndinë e thanë: «Nuk kemi parë asnjëherë diçka të tillë».</verse>
				<verse number="13">Jezui doli përsëri në breg të liqenit. Gjithë turma u mblodh rreth tij e ai i mësonte.</verse>
				<verse number="14">Teksa po ecte më tej, pa Levin, birin e Alfeut, që rrinte ulur në bankën e tagrave dhe i tha: «Më ndiq!». Ai u ngrit dhe i shkoi pas.</verse>
				<verse number="15">Ndërsa ishte ulur për të ngrënë, në shtëpinë e Levit, shumë tagrambledhës e mëkatarë u ulën me Jezuin dhe me dishepujt e tij. Ata që e ndiqnin ishin shumë.</verse>
				<verse number="16">Kur panë se po hante me mëkatarët e tagrambledhësit, skribët e farisenjve u thanë dishepujve: «Përse ha ai me tagrambledhësit e mëkatarët?».</verse>
				<verse number="17">Kur e dëgjoi këtë, Jezui tha: «Nuk janë të shëndoshët ata që kanë nevojë për mjekun, por të sëmurët. Unë nuk kam ardhur të thërras të drejtët, por mëkatarët ».</verse>
				<verse number="18">Dishepujt e Gjonit dhe farisenjtë po agjëronin. Disa prej tyre shkuan e i thanë Jezuit: «Përse dishepujt e Gjonit dhe të farisenjve agjërojnë, ndërsa dishepujt e tu nuk agjërojnë?».</verse>
				<verse number="19">Jezui u tha: «A mund të agjërojnë dasmorët kur dhëndri është me ta? Jo, nuk mund të agjërojnë për sa kohë kanë dhëndrin.</verse>
				<verse number="20">Por do të vijë dita kur do tʼua rrëmbejnë dhëndrin dhe atëherë, në atë ditë, do të agjërojnë.</verse>
				<verse number="21">Askush nuk qep një arnë prej një cope të re në një rrobë të vjetër, sepse arna prej copës së re e gris rrobën e vjetër dhe grisja bëhet më e madhe.</verse>
				<verse number="22">Askush nuk hedh verë të re në kacekë të vjetër, se vera i çan kacekët dhe kështu humbasin edhe vera, edhe kacekët. Prandaj vera e re hidhet në kacekë të rinj».</verse>
				<verse number="23">Një të shtunë po ecnin përmes një fushe me grurë. Tek po kalonin andej, dishepujt e tij filluan të këpusnin kallinj gruri</verse>
				<verse number="24">dhe farisenjtë i thanë: «Ja, përse po bëjnë atë që nuk është e lejueshme të bëhet të shtunën?».</verse>
				<verse number="25">Por Jezui u tha: «A e keni lexuar ndonjëherë se çfarë bëri Davidi kur u gjet ngushtë dhe e kishte marrë uria, atë dhe ata që ishin me të?</verse>
				<verse number="26">Se si hyri në shtëpinë e Perëndisë, kur ishte kryeprift Abiatari dhe hëngri bukët e kushtimit, që nuk lejohet tʼi hajë askush, përveç priftërinjve dhe se si ua dha edhe atyre që ishin me të?».</verse>
				<verse number="27">Pastaj u tha: «E shtuna është bërë për njeriun dhe jo njeriu për të shtunën.</verse>
				<verse number="28">Kështu Biri i njeriut është Zot edhe i së shtunës».</verse>
			</chapter>
			<chapter number="3">
				<verse number="1">Jezui hyri përsëri në një sinagogë dhe aty gjendej një njeri që e kishte dorën të tharë.</verse>
				<verse number="2">Farisenjtë e vëzhgonin me kujdes për të parë nëse do ta shëronte ditën e shtunë, që të mund ta padisnin.</verse>
				<verse number="3">Jezui i tha njeriut që e kishte dorën të tharë: «Ngrihu e dil në mes!».</verse>
				<verse number="4">Pastaj iu drejtua atyre: «A është e lejueshme të bësh mirë apo të bësh keq të shtunën, të shpëtosh një jetë apo të vrasësh?». Por ata heshtën.</verse>
				<verse number="5">Jezui pa përreth i zemëruar dhe, me keqardhje për ngurtësimin e zemrës së tyre, i tha atij njeriu: «Shtrije dorën!». Ai e shtriu dhe dora iu shërua plotësisht.</verse>
				<verse number="6">Farisenjtë dolën përjashta dhe u këshilluan me herodianët që ta vrisnin.</verse>
				<verse number="7">Jezui shkoi bashkë me dishepujt drejt liqenit, ku e ndoqi një turmë e madhe njerëzish nga Galileja dhe Judeja,</verse>
				<verse number="8">nga Jerusalemi e Idumeja, nga bregu tjetër i Jordanit, nga rrethinat e Tirit e të Sidonit. Ishte një turmë e madhe që, me të dëgjuar çfarë bënte, erdhi tek ai.</verse>
				<verse number="9">Jezui u tha dishepujve tʼi bënin gati një varkë të vogël, që të mos e shtypte turma,</verse>
				<verse number="10">sepse ai kishte shëruar aq shumë veta, saqë të gjithë ata që kishin sëmundje shtyheshin drejt tij për ta prekur.</verse>
				<verse number="11">Kur e shihnin, shpirtrat e ndyrë binin përmbys para tij, duke thirrur: «Ti je Biri i Perëndisë».</verse>
				<verse number="12">Dhe ai i urdhëroi rreptësisht që të mos u tregonin të tjerëve për të.</verse>
				<verse number="13">Pastaj u ngjit në mal dhe thirri pranë vetes ata që donte. Ata shkuan tek ai</verse>
				<verse number="14">dhe ai caktoi të dymbëdhjetët që i quajti apostuj, që të qëndronin me të dhe tʼi dërgonte të predikonin,</verse>
				<verse number="15">duke u dhënë pushtet për të dëbuar djajtë.</verse>
				<verse number="16">Ja të dymbëdhjetët: Simoni, të cilit i vuri emrin Pjetër,</verse>
				<verse number="17">Jakobi, biri i Zebedeut, dhe Gjoni, vëllai i Jakobit, të cilëve u vuri emrin Boanerges, që do të thotë ‘bijtë e bubullimës’,</verse>
				<verse number="18">Andrea dhe Filipi, Bartolomeu dhe Mateu, Thomai dhe Jakobi, biri i Alfeut, Tadeu, Simon kananeasi</verse>
				<verse number="19">dhe Judë Iskarioti, ai që e tradhtoi.</verse>
				<verse number="20">Pastaj Jezui shkoi në një shtëpi dhe përsëri u mblodh një turmë, sa nuk mundën as të hanin bukë.</verse>
				<verse number="21">Kur e morën vesh këtë gjë, të afërmit e tij erdhën ta merrnin, sepse thoshin: «Nuk është në vete».</verse>
				<verse number="22">Por skribët që kishin ardhur nga Jerusalemi thoshin: «Ka Beelzebulin brenda dhe i dëbon djajtë me fuqinë e kryetarit të djajve».</verse>
				<verse number="23">Jezui i thirri ata pranë vetes dhe filloi tʼu fliste me shëmbëlltyra: «E si është e mundur që Satani të dëbojë Satanin?</verse>
				<verse number="24">Nëse një mbretëri është e përçarë, kjo mbretëri nuk mund të qëndrojë më këmbë.</verse>
				<verse number="25">Dhe nëse një shtëpi është e përçarë, kjo shtëpi nuk mund të qëndrojë më këmbë.</verse>
				<verse number="26">Nëse Satani është ngritur kundër vetes dhe është përçarë, nuk mund të qëndrojë më këmbë, por ka marrë fund.</verse>
				<verse number="27">Por askush nuk mund të hyjë në shtëpinë e një njeriu të fortë e ta plaçkitë nëse nuk e ka lidhur më parë të fortin. Vetëm atëherë mund tʼia plaçkitë shtëpinë.</verse>
				<verse number="28">Me të vërtetë po ju them se gjithçka do tʼu falet bijve të njerëzve, edhe mëkatet që kanë bërë, edhe fyerjet ndaj Perëndisë,</verse>
				<verse number="29">por kushdo që fyen Shpirtin e Shenjtë, nuk do të falet në amshim. Ai është fajtor me mëkat të amshuar».</verse>
				<verse number="30">Jezui i tha të gjitha këto, sepse ata thoshin: «Është i pushtuar nga një shpirt i ndyrë».</verse>
				<verse number="31">Ndërkaq erdhën nëna dhe vëllezërit e tij. Ata u ulën përjashta dhe dërguan dikë për ta thirrur.</verse>
				<verse number="32">Një turmë rrinte ulur rreth tij dhe dikush i tha: «Nëna jote, vëllezërit e tu dhe motrat janë përjashta dhe po të kërkojnë».</verse>
				<verse number="33">Ai iu përgjigj: «Kush është nëna ime dhe kush janë vëllezërit e mi?».</verse>
				<verse number="34">Pastaj vështroi ata që ishin ulur rreth tij e tha: «Ja nëna ime dhe vëllezërit e mi.</verse>
				<verse number="35">Kushdo që bën vullnetin e Perëndisë është vëllai im, motra ime dhe nëna ime».</verse>
			</chapter>
			<chapter number="4">
				<verse number="1">Jezui filloi përsëri tʼi mësonte njerëzit në breg të liqenit dhe ja një turmë shumë e madhe u mblodh pranë tij. Ai hipi në varkën që ishte në liqen dhe u ul. E tërë turma qëndronte në breg të liqenit.</verse>
				<verse number="2">Ai i mësonte me anë të shumë shëmbëlltyrave dhe, teksa i mësonte, u tha:</verse>
				<verse number="3">«Dëgjoni! Një mbjellës doli për të mbjellë</verse>
				<verse number="4">dhe ndërsa po mbillte, disa fara ranë në rrugë dhe erdhën zogjtë e i hëngrën.</verse>
				<verse number="5">Disa fara të tjera ranë në gurishtë, ku nuk kishte shumë dhè. Ato mbinë menjëherë, sepse dheu nuk ishte i thellë,</verse>
				<verse number="6">por u vyshkën kur doli dielli dhe, ngaqë nuk kishin rrënjë, u thanë.</verse>
				<verse number="7">Disa fara të tjera ranë ndër ferra dhe ferrat u rritën, ua zunë frymën e nuk dhanë fryt.</verse>
				<verse number="8">Fara të tjera ranë në tokë të mirë dhe ndërsa rriteshin dhe zhvilloheshin, dhanë fryt e prodhuan njëra tridhjetë, tjetra gjashtëdhjetë dhe një tjetër njëqindfish».</verse>
				<verse number="9">Pastaj u tha: «Kush ka veshë për të dëgjuar, le të dëgjojë!».</verse>
				<verse number="10">Kur mbeti vetëm, ata që ishin rreth tij bashkë me të dymbëdhjetët e pyetën për shëmbëlltyrat.</verse>
				<verse number="11">Dhe ai u tha: «Juve ju është bërë e njohur e fshehta e mbretërisë së Perëndisë, ndërsa atyre që janë përjashta u jepet gjithçka me shëmbëlltyra,</verse>
				<verse number="12">që, megjithëse kanë sy për të parë, të mos shohin, megjithëse kanë veshë për të dëgjuar, të mos marrin vesh, përndryshe do të ishin kthyer te Perëndia dhe ai do tʼi falte ».</verse>
				<verse number="13">Jezui u tha: «A nuk e kuptoni këtë shëmbëlltyrë? E si do tʼi merrni vesh të gjitha shëmbëlltyrat e tjera?</verse>
				<verse number="14">Mbjellësi mbjell fjalën.</verse>
				<verse number="15">Farat që gjenden rrugës ku është mbjellë fjala, janë ata që sapo e kanë dëgjuar fjalën, por menjëherë vjen Satani dhe e rrëmben fjalën që është mbjellë në ta.</verse>
				<verse number="16">Farat që janë mbjellë në gurishtë janë ata që e pranojnë fjalën me gëzim sapo e dëgjojnë,</verse>
				<verse number="17">por nuk kanë rrënjë në vetvete, sepse janë të përkohshëm dhe, kur vijnë vështirësitë dhe përndjekja për shkak të fjalës, largohen nga besimi.</verse>
				<verse number="18">Farat që kanë rënë në ferra janë ata që e kanë dëgjuar fjalën,</verse>
				<verse number="19">por shqetësimet e kësaj jete, joshja e pasurisë dhe lakmia për gjëra të tjera hyjnë brenda tyre, ia zënë frymën fjalës dhe e bëjnë të pafrytshme.</verse>
				<verse number="20">Por ka edhe nga ata që janë mbjellë në tokë të mirë. Këta e dëgjojnë fjalën, e pranojnë dhe japin fryt tridhjetë, gjashtëdhjetë e njëqindfish».</verse>
				<verse number="21">Dhe u tha: «A mos ndizet kandili për ta vënë nën magje a nën shtrat? A nuk duhet vënë mbi mbajtësen e vet?</verse>
				<verse number="22">Sepse nuk ka asnjë sekret që sʼdo të zbulohet dhe asnjë të fshehtë që sʼdo të dalë në dritë.</verse>
				<verse number="23">Kush ka veshë për të dëgjuar, le të dëgjojë».</verse>
				<verse number="24">Pastaj u tha: «Kujdes çfarë dëgjoni! Me masën që do të matni të tjerët, do të mateni edhe ju nga Perëndia, madje edhe më shumë.</verse>
				<verse number="25">Atij që ka, do tʼi jepet edhe më shumë. Atij që nuk ka, do tʼi merret edhe ajo që ka».</verse>
				<verse number="26">Dhe tha: «Mbretëria e Perëndisë është si ai njeriu që ka hedhur farën në tokë.</verse>
				<verse number="27">Në gjumë apo zgjuar, natë a ditë, fara mbin dhe rritet pa e ditur as ai sesi.</verse>
				<verse number="28">Vetvetiu toka prodhon më parë filizin, pastaj kallirin e më pas kallirin plot me kokrra.</verse>
				<verse number="29">Dhe kur piqet fryti, i vihet menjëherë drapri, se është koha e të korrave».</verse>
				<verse number="30">Pastaj tha: «Me çfarë ta krahasojmë mbretërinë e Perëndisë? Me cilën shëmbëlltyrë mund ta përfytyrojmë?</verse>
				<verse number="31">Ajo është si fara e sinapit. Kur mbillet në arë, është më e vogla ndër farërat që ka toka,</verse>
				<verse number="32">por pasi të jetë mbjellë, rritet e bëhet më e madhja ndër të gjitha barishtet dhe nxjerr degë aq të mëdha, saqë zogjtë e qiellit mund të strehohen nën hijen e saj».</verse>
				<verse number="33">Jezui u shpallte atyre fjalën e Perëndisë me shumë shëmbëlltyra të tilla, në masën që ata ishin në gjendje të kuptonin.</verse>
				<verse number="34">Nuk u fliste pa shëmbëlltyra, po kur ishin vetëm, ua shpjegonte të gjitha dishepujve të vet.</verse>
				<verse number="35">Po atë ditë, kur ra mbrëmja, Jezui u tha: «Le të shkojmë në bregun tjetër».</verse>
				<verse number="36">Ata e lanë pas turmën dhe e morën Jezuin me varkën në të cilën ndodhej. Me ta ishin edhe disa varka të tjera.</verse>
				<verse number="37">Atëherë filloi një erë e fortë. Valët përplaseshin mbi varkë dhe gati e mbushën plot me ujë.</verse>
				<verse number="38">Jezui ishte në kiç, kishte vënë kokën mbi nënkresë e po flinte. Ata e zgjuan dhe i thanë: «Mësues, a nuk shqetësohesh se po mbytemi?».</verse>
				<verse number="39">Jezui u ngrit, qortoi erën dhe i tha liqenit: «Hesht! Fashitu!». Era pushoi dhe u bë bunacë e madhe.</verse>
				<verse number="40">Pastaj u tha: «Përse keni frikë? Ende nuk keni besim?».</verse>
				<verse number="41">Atëherë ata i zuri një frikë e madhe dhe i thanë njëri-tjetrit: «Vallë, kush është ky që i binden edhe era, edhe liqeni?».</verse>
			</chapter>
			<chapter number="5">
				<verse number="1">Arritën në bregun tjetër të liqenit, në vendin e gerasenëve</verse>
				<verse number="2">dhe menjëherë, sapo doli Jezui nga varka, erdhi nga varrezat tek ai një njeri i pushtuar nga një shpirt i ndyrë.</verse>
				<verse number="3">Ai banonte në varreza dhe askush nuk mund ta lidhte më as me zinxhirë,</verse>
				<verse number="4">sepse disa herë e kishin lidhur me pranga e zinxhirë, por ai i kishte këputur zinxhirët dhe i kishte thyer prangat dhe askush nuk mund ta zbuste dot.</verse>
				<verse number="5">Natë e ditë rrinte nëpër varre e nëpër male, duke bërtitur dhe duke e goditur veten me gurë.</verse>
				<verse number="6">Kur e pa Jezuin nga larg, ai vrapoi, ra në gjunjë para tij</verse>
				<verse number="7">dhe thirri me zë të lartë: «Çfarë ke me mua, o Jezu, Biri i Perëndisë më të lartë? Të përbej për Perëndinë, mos më mundo!».</verse>
				<verse number="8">Jezui i tha: «Shpirt i ndyrë, dil nga ky njeri!».</verse>
				<verse number="9">Dhe e pyeti: «Si e ke emrin?». Ai iu përgjigj: «Emri im është Legjion, sepse jemi shumë».</verse>
				<verse number="10">Dhe djalli i lutej shumë Jezuit që të mos e dëbonte jashtë atij vendi.</verse>
				<verse number="11">Aty pranë malit gjendej një tufë e madhe derrash që po kullosnin.</verse>
				<verse number="12">Shpirtrat e ndyrë iu lutën Jezuit e i thanë: «Na dërgo të hyjmë te derrat!».</verse>
				<verse number="13">Dhe ai i lejoi. Atëherë shpirtrat e ndyrë, me të dalë prej tij, u futën te derrat dhe tufa, që gati arrinte numrin dy mijë, u hodh nga humnera në liqen e u mbyt.</verse>
				<verse number="14">Ata që ruanin derrat ua mbathën këmbëve dhe e përhapën lajmin në qytet e nëpër fshatra dhe njerëzit erdhën për të parë çfarë kishte ndodhur.</verse>
				<verse number="15">Ata erdhën pranë Jezuit dhe kur panë të pushtuarin nga djalli, atë që kishte pasur Legjionin, që rrinte ulur dhe ishte i veshur e me mendje në rregull, i zuri frika.</verse>
				<verse number="16">Ata që e kishin parë ngjarjen treguan se çfarë kishte ndodhur me të pushtuarin nga djalli dhe me derrat.</verse>
				<verse number="17">Atëherë ata iu lutën Jezuit që të largohej nga krahina e tyre.</verse>
				<verse number="18">Ndërsa Jezui po hipte në varkë, njeriu që kishte qenë i pushtuar nga djalli i lutej që të rrinte me të.</verse>
				<verse number="19">Jezui nuk e lejoi, por i tha: «Shko në shtëpi te njerëzit e tu dhe tregoju çfarë ka bërë Zoti dhe sesi tregoi mëshirë për ty».</verse>
				<verse number="20">Atëherë ai u largua dhe nëpër mbarë Dekapojën shpallte atë që kishte bërë Jezui për të dhe të gjithë mahniteshin.</verse>
				<verse number="21">Jezui kaloi përsëri me varkë në bregun tjetër dhe një turmë e madhe u mblodh rreth tij. Kur ishte në breg të liqenit,</verse>
				<verse number="22">erdhi njëri prej kryetarëve të sinagogës me emrin Jair dhe sapo e pa Jezuin, i ra ndër këmbë</verse>
				<verse number="23">e iu lut shumë duke i thënë: «Vajza ime e vogël është në çastet e fundit, prandaj eja, vëri duart mbi të, që të shpëtojë dhe të jetojë!».</verse>
				<verse number="24">Jezui shkoi me të dhe një turmë e madhe, që shtyhej nga të gjitha anët, i shkoi pas.</verse>
				<verse number="25">Një grua kishte dymbëdhjetë vjet që vuante nga hemorragjia.</verse>
				<verse number="26">Ajo kishte hequr shumë nga mjekë të ndryshëm dhe kishte shpenzuar gjithçka që kishte pa kurrfarë dobie dhe sa vinte e përkeqësohej.</verse>
				<verse number="27">Me të dëgjuar për Jezuin, ajo hyri mes turmës dhe i preku nga pas mantelin.</verse>
				<verse number="28">Ajo thoshte me vete: «Sikur tʼia prek vetëm rrobat, do të shpëtoj».</verse>
				<verse number="29">Rrjedhja e gjakut iu ndërpre në çast dhe ajo ndjeu në trupin e saj se u shërua nga sëmundja.</verse>
				<verse number="30">Jezui e ndjeu menjëherë forcën që doli prej tij dhe si iu drejtua turmës, tha: «Kush mʼi preku rrobat?».</verse>
				<verse number="31">Dishepujt i thanë: «Ti e sheh turmën që të shtyn nga të gjitha anët dhe thua kush më preku?».</verse>
				<verse number="32">Por ai shikonte rreth e rrotull për të parë atë që e kishte prekur.</verse>
				<verse number="33">Atëherë gruaja, e frikësuar dhe duke u dridhur, ngaqë e dinte atë që i kishte ndodhur, erdhi, i ra ndër këmbë dhe i tha gjithë të vërtetën.</verse>
				<verse number="34">Jezui i tha: «Bijë, besimi yt të shpëtoi. Shko në paqe dhe qofsh e shëruar».</verse>
				<verse number="35">Ndërsa po fliste, erdhën disa prej njerëzve të kryetarit të sinagogës dhe i thanë: «Jot bijë vdiq. Përse e shqetëson ende mësuesin?».</verse>
				<verse number="36">Por Jezui, kur i dëgjoi këto fjalë, i tha kryetarit të sinagogës: «Mos ki frikë, vetëm beso!».</verse>
				<verse number="37">Dhe nuk lejoi askënd që ta shoqëronte përveç Pjetrit, Jakobit e Gjonit, vëllait të Jakobit.</verse>
				<verse number="38">Si arritën në shtëpinë e kryetarit të sinagogës, Jezui pa rrëmujë dhe njerëz që qanin e vajtonin me zë të lartë.</verse>
				<verse number="39">Kur hyri, u tha: «Përse bërtisni e qani? Fëmija nuk ka vdekur, por po fle».</verse>
				<verse number="40">Ata e përqeshën. Por ai i nxori të gjithë përjashta, mori me vete babanë dhe nënën e fëmijës dhe ata që e shoqëronin dhe hynë atje ku ishte fëmija.</verse>
				<verse number="41">Ai e kapi fëmijën për dore dhe i tha: «Talitha kum », që përkthehet: «Vashëz, unë po të them: ngrihu!».</verse>
				<verse number="42">Vajza e vogël u ngrit menjëherë dhe filloi të ecte. Ajo ishte dymbëdhjetë vjeçe. Të gjithë u habitën pa masë.</verse>
				<verse number="43">Jezui i urdhëroi rreptësisht që askush të mos e merrte vesh këtë gjë dhe u tha që tʼi jepnin për të ngrënë.</verse>
			</chapter>
			<chapter number="6">
				<verse number="1">Si iku që andej, Jezui shkoi në vendlindjen e tij dhe dishepujt i shkuan pas.</verse>
				<verse number="2">Kur erdhi e shtuna, filloi të mësojë njerëzit në sinagogë dhe shumë nga ata që e dëgjonin mrekulloheshin e thoshin: «Nga i vijnë këto gjëra? Çʼështë kjo dituri që i është dhënë dhe këto mrekulli që bëhen prej duarve të tij?</verse>
				<verse number="3">A nuk është ky zdrukthëtari, i biri i Marisë, vëllai i Jakobit, i Josesë, i Judës dhe i Simonit? A nuk janë edhe motrat e tij këtu te ne?». Dhe kjo i pengonte të besonin në të.</verse>
				<verse number="4">Por Jezui u tha: «Asnjë profet nuk përçmohet askund, përveçse në vendlindjen e tij, te të afërmit e tij dhe në shtëpinë e tij».</verse>
				<verse number="5">Dhe atje nuk mundi të bënte asnjë mrekulli, përveçse shëroi disa të sëmurë, duke vënë duart mbi ta.</verse>
				<verse number="6">Ai u çudit për shkak të mosbesimit të tyre. Kështu, Jezui shkonte nëpër fshatra dhe mësonte njerëzit.</verse>
				<verse number="7">Ai i thirri pranë vetes të dymbëdhjetët dhe filloi tʼi dërgojë dy nga dy. U dha pushtet mbi shpirtrat e ndyrë</verse>
				<verse number="8">dhe i porositi që të mos merrnin asgjë me vete për udhëtim përveç një shkopi, të mos merrnin as bukë, as trastë, as para në brez,</verse>
				<verse number="9">por të vishnin sandalet dhe të mos mbanin dy tunika.</verse>
				<verse number="10">Pastaj u tha: «Qëndroni në atë shtëpi në të cilën hyni, derisa të niseni prej aty.</verse>
				<verse number="11">E nëse ka ndonjë vend ku nuk do tʼju pranojnë dhe nuk do tʼju dëgjojnë, kur të dilni që andej, shkundni pluhurin nga këmbët tuaja, si dëshmi kundër tyre ».</verse>
				<verse number="12">Dishepujt u nisën dhe predikonin që njerëzit të pendoheshin</verse>
				<verse number="13">si dhe dëbonin shumë djaj, lyenin me vaj shumë të sëmurë dhe i shëronin.</verse>
				<verse number="14">Mbreti Herod dëgjoi për Jezuin, sepse emri i tij ishte bërë i njohur dhe disa thoshin: «Gjon Pagëzori është ngjallur prej të vdekurve, prandaj veprojnë këto fuqi në të».</verse>
				<verse number="15">Disa të tjerë thoshin: «Ky është Elia ». Dhe të tjerë: «Ky është profet si profetët e tjerë».</verse>
				<verse number="16">Kur i dëgjoi këto gjëra, Herodi tha: «Ky është Gjoni, të cilit i kam prerë kokën dhe është ngjallur».</verse>
				<verse number="17">Në të vërtetë, Herodi ishte ai që kishte dërguar njerëz që ta kapnin Gjonin, ta lidhnin e ta fusnin në burg, për shkak të Herodiadës, gruas së Filipit, vëllait të tij, me të cilën ishte martuar.</verse>
				<verse number="18">Gjoni i kishte thënë Herodit: «Nuk të lejohet ta marrësh për grua, gruan e vëllait tënd».</verse>
				<verse number="19">Herodiada e urrente për këtë dhe donte ta vriste, por nuk mundte,</verse>
				<verse number="20">sepse Herodi e kishte frikë Gjonin, meqenëse e njihte si njeri të drejtë dhe të shenjtë; prandaj e mbronte. Atij nuk i vinte mirë nga ato që dëgjonte prej Gjonit, por e dëgjonte me ëndje.</verse>
				<verse number="21">Një ditë erdhi rasti i duhur kur Herodi, për ditëlindjen e vet, shtroi një darkë për të mëdhenjtë, komandantët e kohortave dhe për parinë e Galilesë.</verse>
				<verse number="22">Bija e Herodiadës kërceu një valle që i pëlqeu Herodit dhe të ftuarve. Atëherë mbreti i tha vajzës: «Më kërko çfarë të duash e unë do të ta jap».</verse>
				<verse number="23">Dhe iu betua: «Çfarëdo që të më kërkosh do të ta jap, deri edhe gjysmën e mbretërisë sime!».</verse>
				<verse number="24">Ajo doli dhe i tha së ëmës: «Çfarë të kërkoj?». Ajo i tha: «Kokën e Gjon Pagëzorit».</verse>
				<verse number="25">Në çast u kthye me nxitim te mbreti dhe i bëri këtë kërkesë: «Dua që të më japësh menjëherë kokën e Gjon Pagëzorit në një pjatë».</verse>
				<verse number="26">Mbreti u trishtua shumë, por nuk deshi ta shkelte premtimin për shkak të betimit dhe të ftuarve.</verse>
				<verse number="27">Menjëherë mbreti dërgoi një rojë dhe e urdhëroi të sillte kokën e Gjonit. Roja shkoi dhe ia preu kokën në burg,</verse>
				<verse number="28">pastaj e solli kokën e tij në një pjatë, ia dha vajzës dhe vajza ia dha së ëmës.</verse>
				<verse number="29">Dishepujt e Gjonit, sapo e morën lajmin, erdhën dhe morën kufomën e tij dhe e vunë në një varr.</verse>
				<verse number="30">Apostujt u mblodhën pranë Jezuit dhe i treguan për gjithçka që kishin bërë e që u kishin mësuar njerëzve.</verse>
				<verse number="31">Ai u tha: «Ejani veçmas në një vend të vetmuar që të pushoni pak!». Në të vërtetë, aq shumë njerëz vinin e shkonin, saqë nuk kishin kohë as të hanin.</verse>
				<verse number="32">Kështu u nisën me varkë drejt një vendi të shkretë për të ndenjur vetëm.</verse>
				<verse number="33">Kur i panë se po largoheshin, shumë veta e kuptuan këtë dhe nga të gjitha qytetet vrapuan e arritën përpara tyre.</verse>
				<verse number="34">Kur po zbrisnin nga varka, Jezui pa një turmë të madhe e cila iu dhimbs, sepse ishin si delet pa bari. Atëherë ai filloi tʼu mësojë shumë gjëra.</verse>
				<verse number="35">Tashmë ishte bërë vonë, prandaj dishepujt iu afruan dhe i thanë: «Vendi është i shkretë dhe është bërë vonë.</verse>
				<verse number="36">Lëri të shkojnë nëpër fushat dhe fshatrat përreth, që të blejnë diçka për të ngrënë!».</verse>
				<verse number="37">Ai u përgjigj: «Jepuni ju të hanë!». Ata i thanë: «A të shkojmë të blejmë dyqind denarë bukë, që tʼu japim për të ngrënë?».</verse>
				<verse number="38">Jezui u tha: «Sa bukë keni? Shkoni e shikoni». Ata e dinin, prandaj i thanë: «Pesë bukë e dy peshq».</verse>
				<verse number="39">Atëherë ai u dha urdhër dishepujve tʼi ulnin të gjithë në grupe mbi barin e gjelbër.</verse>
				<verse number="40">Ata u ulën në grupe nga njëqind e nga pesëdhjetë.</verse>
				<verse number="41">Pasi mori pesë bukët dhe dy peshqit, Jezui ngriti sytë drejt qiellit, tha lutjen e bekimit, theu bukët dhe ua dha dishepujve të vet, që tʼi shtronin. Edhe dy peshqit ua ndau të gjithëve.</verse>
				<verse number="42">Të gjithë hëngrën e u ngopën</verse>
				<verse number="43">dhe mblodhën copat që tepruan, aq sa u mbushën dymbëdhjetë shporta, bashkë me ato që tepruan nga peshqit.</verse>
				<verse number="44">Ata që hëngrën bukët ishin pesë mijë burra.</verse>
				<verse number="45">Menjëherë Jezui i urdhëroi dishepujt të hipnin në varkë e të shkonin përpara tij në bregun tjetër, nga ana e Betsaidës, derisa ai të shpërndante turmën.</verse>
				<verse number="46">Kur u nda prej tyre, shkoi në mal për tʼu lutur.</verse>
				<verse number="47">Kur ra mbrëmja, varka ishte në mes të liqenit dhe ai gjendej i vetëm në breg.</verse>
				<verse number="48">Jezui pa se dishepujt ishin lodhur duke vozitur, sepse kishin erën kundër dhe, në të gdhirë, erdhi drejt tyre duke ecur mbi liqen e donte tʼi kalonte.</verse>
				<verse number="49">Kur ata e panë duke ecur mbi liqen, menduan se ishte fantazmë dhe bërtitën,</verse>
				<verse number="50">sepse të gjithë e kishin parë dhe ishin trembur. Por menjëherë ai u tha: «Merrni zemër! Jam unë. Mos kini frikë!».</verse>
				<verse number="51">Pastaj hipi në varkë tek ata dhe era pushoi. Ata u çuditën së tepërmi.</verse>
				<verse number="52">Nuk kishin kuptuar asgjë për bukët, se zemra e tyre ishte ngurtësuar.</verse>
				<verse number="53">Si kaluan në bregun tjetër, arritën në krahinën e Gjenesaretit dhe lidhën varkën.</verse>
				<verse number="54">Sapo dolën nga varka, njerëzit e njohën menjëherë Jezuin</verse>
				<verse number="55">dhe vrapuan nëpër gjithë atë krahinë e filluan të mbartnin të sëmurët në vigje dhe tʼia sillnin kudo që merrnin vesh se ishte.</verse>
				<verse number="56">Kudo që hynte, në fshatra, në qytete a nëpër ara, vendosnin të sëmurët nëpër sheshe dhe i luteshin tʼi preknin së paku cepin e mantelit. Të gjithë ata që e preknin, shëroheshin.</verse>
			</chapter>
			<chapter number="7">
				<verse number="1">Farisenjtë dhe skribët që kishin ardhur nga Jerusalemi shkuan pranë tij.</verse>
				<verse number="2">Ata panë disa prej dishepujve të tij që po hanin bukë me duar të papastra, domethënë të palara.</verse>
				<verse number="3">Farisenjtë dhe të gjithë judenjtë nuk hanë pa i larë duart me kujdes deri në bërryl, sipas traditës së të parëve</verse>
				<verse number="4">dhe, pasi kthehen nga tregu, nuk hanë pa u larë. Janë edhe shumë gjëra të tjera, që sipas traditës duhet tʼi ruajnë, si larje gotash, brokash, enësh bakri dhe shtretërish.</verse>
				<verse number="5">Prandaj farisenjtë dhe skribët e pyetën: «Përse dishepujt e tu nuk sillen sipas traditës së të parëve, por hanë bukë me duar të palara?».</verse>
				<verse number="6">Por ai u tha: «Hipokritë! Mirë profetizoi Isaia për ju kur shkroi: Ky popull më nderon me buzë, por zemrat e tyre janë larg meje.</verse>
				<verse number="7">Më kot më nderojnë, përderisa japin si mësim të Zotit urdhrat e njerëzve.</verse>
				<verse number="8">Ju lini pas dore urdhërimin e Perëndisë për tʼiu përmbajtur traditës së njerëzve ».</verse>
				<verse number="9">Dhe u tha: «Ju shpërfillni pa të keq urdhërimin e Perëndisë, për të mbajtur traditën tuaj.</verse>
				<verse number="10">Në të vërtetë Moisiu ka thënë: Ndero babanë tënd e nënën tënde dhe kush flet keq për babanë e nënën, të dënohet me vdekje.</verse>
				<verse number="11">Por ju thoni: “Nëse dikush i thotë babait ose nënës se ndihmën që do tʼju jepja, po e bëj korban - që do të thotë dhuratë për Perëndinë -</verse>
				<verse number="12">atëherë ai është i çliruar nga detyrimi për të ndihmuar babanë ose nënën.”</verse>
				<verse number="13">Kështu, ju shfuqizoni fjalën e Perëndisë me anë të traditës që keni trashëguar. Ju bëni edhe shumë gjëra të ngjashme me këto».</verse>
				<verse number="14">Jezui e thirri turmën pranë vetes dhe tha: «Dëgjomëni të gjithë e merrni vesh!</verse>
				<verse number="15">[15‏-16] Njeriun nuk mund ta ndotë asgjë që hyn tek ai nga jashtë, por e ndotin ato që dalin prej tij ».</verse>
				<verse number="16"></verse>
				<verse number="17">Kur u nda nga turma e hyri në shtëpinë ku po rrinin, dishepujt e pyetën për shëmbëlltyrën.</verse>
				<verse number="18">Ai u tha: «As ju nuk e keni kuptuar? A nuk e kuptoni se njeriun nuk mund ta ndotë çfarë hyn tek ai nga jashtë,</verse>
				<verse number="19">sepse nuk hyn në zemër, por në bark e pastaj jashtëqitet?». Kështu Jezui i shpalli të pastra të gjitha ushqimet.</verse>
				<verse number="20">Dhe vazhdoi: «Çfarë del prej njeriut është ajo që e ndot njeriun,</verse>
				<verse number="21">sepse prej zemrës së njeriut dalin mendimet e liga, kurvëritë, vjedhjet, vrasjet,</verse>
				<verse number="22">tradhtitë bashkëshortore, grykësitë, ligësitë, dinakëria, fëlligështia, smira, fyerjet, mburrja dhe marrëzia.</verse>
				<verse number="23">Të gjitha këto gjëra dalin nga brenda dhe e ndotin njeriun».</verse>
				<verse number="24">Jezui u nis prej aty e shkoi në krahinën e Tirit. Ai hyri në një shtëpi dhe kjo nuk mundi të mbetej e fshehtë, megjithëse Jezui nuk donte që të merrej vesh.</verse>
				<verse number="25">Menjëherë një grua, bija e së cilës ishte e pushtuar nga një shpirt i ndyrë, dëgjoi të flitej për të dhe erdhi e i ra ndër këmbë.</verse>
				<verse number="26">Kjo grua ishte greke, me prejardhje sirofenikase, dhe i lutej që tʼi dëbonte djallin prej së bijës.</verse>
				<verse number="27">Dhe ai i tha: «Le të ngopen fëmijët më parë, sepse nuk është mirë të marrësh bukën e fëmijëve e tʼua hedhësh qenve».</verse>
				<verse number="28">Ajo u përgjigj: «Zot, edhe qentë nën tryezë hanë thërrimet e fëmijëve!».</verse>
				<verse number="29">Atëherë ai i tha: «Për hir të fjalëve që the, shko! Djalli ka dalë prej bijës sate».</verse>
				<verse number="30">Ajo u kthye në shtëpi dhe e gjeti fëmijën të shtrirë në shtrat. Djalli kishte dalë.</verse>
				<verse number="31">Pastaj, ndërsa po kthehej nga krahina e Tirit, shkoi nëpër Sidon drejt Liqenit të Galilesë, përmes krahinës së Dekapojës.</verse>
				<verse number="32">Aty i sollën një të shurdhët që fliste me vështirësi dhe iu lutën që të vinte duart mbi të.</verse>
				<verse number="33">Si e ndau veç nga turma, ia vuri gishtat në veshë. Pastaj ia preku gjuhën me pështymë</verse>
				<verse number="34">dhe ngriti sytë drejt qiellit, psherëtiu e i tha: «Effatha!», që do të thotë «Hapu!».</verse>
				<verse number="35">Menjëherë atij iu hapën veshët, iu zgjidh gjuha dhe filloi të fliste rrjedhshëm.</verse>
				<verse number="36">Jezui i porositi që të mos i tregonin askujt, por sa më shumë i porosiste, aq më shumë e shpallnin</verse>
				<verse number="37">dhe, të mrekulluar tej mase, thoshin: «Të gjitha gjërat i ka bërë mirë. Ai i bën të shurdhët të dëgjojnë e memecët të flasin».</verse>
			</chapter>
			<chapter number="8">
				<verse number="1">Ato ditë përsëri u mblodh një turmë e madhe dhe meqë nuk kishin çʼtë hanin, Jezui i thirri pranë vetes dishepujt dhe u tha:</verse>
				<verse number="2">«Më dhimbset turma, sepse kanë tri ditë që rrinë me mua dhe nuk kanë asgjë për të ngrënë.</verse>
				<verse number="3">Nëse i nis në shtëpi të uritur, do të mbeten rrugës dhe disa prej tyre kanë ardhur nga larg».</verse>
				<verse number="4">Por dishepujt iu përgjigjën: «E si mund tʼi ngopim me bukë këta njerëz këtu në shkretëtirë?».</verse>
				<verse number="5">Jezui i pyeti: «Sa bukë keni?». Ata iu përgjigjën: «Shtatë».</verse>
				<verse number="6">Ai e urdhëroi turmën të ulej përdhe, mori shtatë bukët, tha lutjen e falënderimit, i theu, ua dha dishepujve tʼi shtronin dhe ata ia shtruan turmës.</verse>
				<verse number="7">Kishin edhe ca peshq të vegjël dhe, pasi i bekoi, u tha dishepujve që tʼi shtronin edhe këto.</verse>
				<verse number="8">Ata hëngrën e u ngopën dhe mblodhën copat e mbetura. U mbushën shtatë shporta.</verse>
				<verse number="9">Aty ishin gjithsej rreth katër mijë veta. Pastaj Jezui i shpërndau.</verse>
				<verse number="10">Ai hipi menjëherë në varkë bashkë me dishepujt dhe shkoi në krahinën e Dalmanutës.</verse>
				<verse number="11">Atëherë erdhën farisenjtë dhe filluan të diskutonin me të. Ata i kërkonin një mrekulli nga qielli për ta vënë në provë.</verse>
				<verse number="12">Jezui psherëtiu thellë e tha: «Përse kjo brezni kërkon një mrekulli? Me të vërtetë po ju them se kësaj breznie nuk do tʼi jepet asnjë mrekulli».</verse>
				<verse number="13">Pastaj u largua prej tyre, hipi në varkë dhe kaloi në bregun tjetër.</verse>
				<verse number="14">Dishepujt kishin harruar të merrnin bukë. Në varkë kishin vetëm një bukë.</verse>
				<verse number="15">Jezui i porositi: «Kini kujdes e ruhuni nga tharmi i farisenjve dhe nga tharmi i Herodit».</verse>
				<verse number="16">Por ata i thanë njëri-tjetrit: «Flet kështu sepse nuk kemi bukë me vete».</verse>
				<verse number="17">Jezui e dinte këtë gjë dhe u tha: «Çfarë po thoni? Se nuk keni bukë? Nuk kuptoni dhe nuk merrni vesh? A ju është ngurtësuar zemra?</verse>
				<verse number="18">Keni sy dhe nuk shikoni? Keni veshë dhe nuk dëgjoni? Nuk ju kujtohet vallë</verse>
				<verse number="19">kur theva pesë bukët për pesë mijë veta? Sa shporta plot me copa mblodhët?». Ata i thanë: «Dymbëdhjetë».</verse>
				<verse number="20">«Po kur theva shtatë bukët për katër mijë veta? Sa shporta plot me copa mblodhët?». Ata i thanë: «Shtatë».</verse>
				<verse number="21">Ai u tha: «Ende nuk kuptoni?».</verse>
				<verse number="22">Pastaj arritën në Betsaidë, ku i sollën një të verbër dhe iu lutën që ta prekte.</verse>
				<verse number="23">Ai e mori të verbrin për dore, e nxori jashtë fshatit, pështyu në sytë e tij dhe e pyeti: «A sheh gjë?».</verse>
				<verse number="24">Ai ngriti sytë e tha: «Shoh njerëzit që duken si pemë që ecin».</verse>
				<verse number="25">Jezui ia vuri përsëri duart mbi sy. I verbri filloi të shihte, u shërua e shikonte gjithçka qartë.</verse>
				<verse number="26">Jezui e dërgoi në shtëpi dhe i tha: «Mos hyr fare në fshat ».</verse>
				<verse number="27">Pastaj Jezui shkoi bashkë me dishepujt e tij në fshatin e Cezaresë së Filipisë dhe, gjatë rrugës, i pyeti dishepujt: «Kush thonë njerëzit se jam unë?».</verse>
				<verse number="28">Ata iu përgjigjën: «Disa thonë se je Gjon Pagëzori, të tjerë se je Elia e të tjerë se je njëri nga profetët».</verse>
				<verse number="29">Dhe ai i pyeti: «Po ju, kush thoni se jam unë?». Pjetri iu përgjigj: «Ti je Krishti».</verse>
				<verse number="30">Jezui i urdhëroi rreptësisht të mos i tregonin askujt për të.</verse>
				<verse number="31">Ai filloi tʼi mësonte se Biri i njeriut duhej të vuante shumë dhe se nuk do të pranohej nga pleqtë, kryepriftërinjtë dhe skribët. Pastaj do ta vrisnin, por pas tri ditësh do të ngjallej.</verse>
				<verse number="32">Ai ua tha haptas këto fjalë. Atëherë Pjetri e mori mënjanë dhe filloi ta qortojë.</verse>
				<verse number="33">Por Jezui u kthye, pa nga dishepujt dhe e qortoi Pjetrin e i tha: «Largohu prej meje, Satan, sepse nuk mendon sipas Perëndisë, por sipas njerëzve».</verse>
				<verse number="34">Dhe thirri pranë vetes turmën bashkë me dishepujt e u tha: «Kush dëshiron të vijë pas meje, le të mohojë veten, të marrë kryqin e vet dhe të më ndjekë.</verse>
				<verse number="35">Sepse kushdo që dëshiron ta shpëtojë jetën e vet, do ta humbasë atë dhe kushdo që e humbet jetën e vet për shkakun tim dhe të ungjillit, do ta shpëtojë atë.</verse>
				<verse number="36">Çʼdobi do të kishte njeriu po të fitonte mbarë botën, por të humbte jetën e vet?</verse>
				<verse number="37">Çfarë do të jepte njeriu në këmbim të jetës së vet?</verse>
				<verse number="38">Nëse dikush ka turp për mua dhe për fjalët e mia para kësaj breznie të pafe dhe mëkatare, po ashtu do të ketë turp për ta edhe Biri i njeriut kur të vijë me engjëjt e shenjtë në lavdinë e Atit të tij».</verse>
			</chapter>
			<chapter number="9">
				<verse number="1">Jezui u tha: «Me të vërtetë po ju them se disa nga ata që janë këtu nuk do ta provojnë vdekjen pa e parë mbretërinë e Perëndisë, duke ardhur me fuqi».</verse>
				<verse number="2">Pas gjashtë ditësh Jezui mori me vete Pjetrin, Jakobin dhe Gjonin e i çoi në një mal të lartë, në një vend të veçuar. Atëherë ai u shndërrua para tyre</verse>
				<verse number="3">e rrobat iu bënë vezulluese dhe aq të bardha, sa askush mbi tokë nuk mund tʼi zbardhte aq shumë.</verse>
				<verse number="4">Pastaj atyre iu shfaqën Elia me Moisiun, që po flisnin me Jezuin.</verse>
				<verse number="5">Pjetri i tha Jezuit: «Mësues, sa mirë që jemi këtu! Le të ngremë tri tenda, një për ty, një për Moisiun e një për Elian».</verse>
				<verse number="6">Në të vërtetë nuk dinte çʼtë thoshte, sepse u kishte hyrë tmerri.</verse>
				<verse number="7">Atëherë doli një re që i mbuloi me hijen e saj dhe nga reja u dëgjua një zë: «Ky është Biri im i dashur. Dëgjojeni!».</verse>
				<verse number="8">Dhe, befas, kur shikuan përreth, nuk panë askënd përveç Jezuit që ishte me ta.</verse>
				<verse number="9">Kur po zbrisnin nga mali, Jezui i urdhëroi të mos i tregonin askujt çfarë kishin parë, derisa Biri i njeriut të ngjallej prej të vdekurve.</verse>
				<verse number="10">Ata e mbajtën fjalën dhe pyesnin veten: çʼdo të thotë të ngjallesh prej të vdekurve?</verse>
				<verse number="11">Pastaj e pyetën Jezuin: «Përse thonë skribët se duhet të vijë më parë Elia?».</verse>
				<verse number="12">Ai u tha: «Është e vërtetë se Elia do të vijë më parë për të vënë gjithçka në vendin e vet. Po përse thotë Shkrimi i shenjtë se Biri i njeriut do të vuajë shumë dhe do të përçmohet?</verse>
				<verse number="13">Megjithatë unë po ju them se Elia ka ardhur dhe me të bënë çfarë deshën, ashtu si Shkrimi i shenjtë thotë për të».</verse>
				<verse number="14">Kur erdhën te dishepujt e tjerë, panë rreth tyre një turmë të madhe dhe skribët që po diskutonin me ta.</verse>
				<verse number="15">Tërë ajo turmë u habit kur e pa Jezuin. Njerëzit vrapuan tek ai dhe e përshëndetën.</verse>
				<verse number="16">Jezui i pyeti: «Çfarë po diskutoni me ta?».</verse>
				<verse number="17">Njëri nga turma iu përgjigj: «Mësues, të kam sjellë tim bir, se e mundon një shpirt që nuk e lë të flasë.</verse>
				<verse number="18">Kudo që e kap, e përplas përdhe dhe ai nxjerr shkumë nga goja, kërcëllin dhëmbët e mpihet. U thashë edhe dishepujve të tu që tʼia dëbojnë, por nuk mundën».</verse>
				<verse number="19">Jezui tha: «O brezni e pafe! Edhe sa kohë do të jem me ju? Deri kur do tʼju duroj? Sillmani këtu!».</verse>
				<verse number="20">Ata e sollën djaloshin tek ai. Kur e pa Jezuin, shpirti e shkundi menjëherë djalin. Ai ra përdhe dhe u rrotullua duke i dalë shkumë nga goja.</verse>
				<verse number="21">Jezui e pyeti babanë e djalit: «Sa kohë ka që është kështu?». Ai u përgjigj: «Që në fëmijëri.</verse>
				<verse number="22">Disa herë e ka hedhur në zjarr dhe në ujë për ta vrarë. Nëse mundesh, ki dhembshuri për ne dhe na ndihmo!».</verse>
				<verse number="23">Jezui i tha: «Nëse mundem? Gjithçka është e mundur për atë që beson».</verse>
				<verse number="24">Menjëherë babai i fëmijës thirri: «Besoj o Zot. Ndihmomë në besimin tim të pakët!».</verse>
				<verse number="25">Kur pa Jezui se turma po mblidhej me vrap, e qortoi shpirtin e ndyrë dhe i tha: «Shpirt shurdh e memec, po të urdhëroj, dil prej tij e mos hyr më kurrë!».</verse>
				<verse number="26">Shpirti bërtiti dhe si e shkundi mirë, doli prej tij e djali mbeti si i vdekur, saqë të gjithë thoshin: «Ka vdekur».</verse>
				<verse number="27">Por Jezui e mori për dore dhe e ngriti. Atëherë djali u ngrit në këmbë.</verse>
				<verse number="28">Kur hyri në shtëpinë ku po rrinin, dishepujt e pyetën veçmas: «Përse ne nuk mundëm ta dëbonim?».</verse>
				<verse number="29">Jezui u tha: «Ky lloj shpirti nuk mund të dëbohet ndryshe, përveçse me lutje ».</verse>
				<verse number="30">Pastaj u larguan që aty dhe kaluan nëpër Galile. Jezui nuk donte ta merrte vesh njeri.</verse>
				<verse number="31">Ai po mësonte dishepujt e tij dhe u tha: «Biri i njeriut do të dorëzohet në duart e njerëzve, ata do ta vrasin dhe, pas tri ditësh, ai do të ngjallet».</verse>
				<verse number="32">Por ata nuk i kuptuan këto fjalë dhe kishin frikë ta pyesnin.</verse>
				<verse number="33">Arritën në Kafarnaum dhe kur hyri në shtëpinë ku po rrinin, i pyeti: «Për çfarë po bisedonit me njëri-tjetrin gjatë rrugës?».</verse>
				<verse number="34">Ata heshtën, sepse gjatë rrugës kishin biseduar se kush nga ata ishte më i madhi.</verse>
				<verse number="35">Pasi u ul, i thirri të dymbëdhjetët dhe u tha: «Nëse dikush dëshiron të jetë i pari, le të bëhet i fundit i të gjithëve dhe shërbëtori i të gjithëve».</verse>
				<verse number="36">Pastaj mori një fëmijë, e vuri mes tyre dhe duke e marrë në krahë, u tha:</verse>
				<verse number="37">«Kush pranon në emrin tim një fëmijë si ky, më pranon mua dhe kush më pranon mua, nuk më pranon mua, por atë që më ka dërguar».</verse>
				<verse number="38">Gjoni i tha Jezuit: «Mësues, pamë një njeri që dëbonte djajtë në emrin tënd dhe ia ndaluam, sepse nuk vinte pas nesh».</verse>
				<verse number="39">Por Jezui i tha: «Mos ia ndaloni, se askush nuk mund të flasë keq për mua sapo bën një vepër të fuqishme në emrin tim.</verse>
				<verse number="40">Kush nuk është kundër nesh, është me ne.</verse>
				<verse number="41">Nëse dikush do tʼju japë të pini një gotë ujë për shkak se jeni të Krishtit, me të vërtetë po ju them se ai nuk do ta humbasë shpërblimin e tij».</verse>
				<verse number="42">«Nëse dikush shtyn në mëkat njërin prej këtyre të vegjëlve që besojnë në mua, për atë do të ishte më mirë të lidhte në qafë një gur të madh mulliri dhe të hidhej në det.</verse>
				<verse number="43">[43-44] Nëse dora jote të çon në mëkat, preje! Është më mirë të hysh i gjymtuar në jetën e vërtetë, sesa tʼi kesh të dyja duart e të shkosh në ferr, në zjarrin që nuk shuhet.</verse>
				<verse number="44"></verse>
				<verse number="45">[45-46] Dhe nëse këmba jote të çon në mëkat, preje! Është më mirë të hysh i çalë në jetën e vërtetë, sesa tʼi kesh të dyja këmbët e të të hedhin në ferr.</verse>
				<verse number="46"></verse>
				<verse number="47">Nëse syri të çon në mëkat, nxirre! Është më mirë të hysh me një sy në mbretërinë e Perëndisë, sesa tʼi kesh të dy sytë e të të hedhin në ferr,</verse>
				<verse number="48">atje ku tenja nuk ngordh dhe zjarri nuk shuhet.</verse>
				<verse number="49">Në të vërtetë, gjithçka do të kripet me zjarr.</verse>
				<verse number="50">Kripa është e mirë, por nëse e humbet shijen, si do tʼia ktheni? Kini kripë në veten tuaj dhe jetoni në paqe me njëri-tjetrin».</verse>
			</chapter>
			<chapter number="10">
				<verse number="1">Jezui u largua që andej e shkoi në krahinën e Judesë, përtej Jordanit, e përsëri turmat u mblodhën pranë tij. Ai filloi përsëri tʼi mësonte, siç e kishte zakon.</verse>
				<verse number="2">Disa farisenj iu afruan dhe, për ta zënë në kurth, e pyetën: «A është e lejueshme që burri ta ndajë gruan?».</verse>
				<verse number="3">Jezui u përgjigj: «Çfarë ju ka urdhëruar Moisiu?».</verse>
				<verse number="4">Ata i thanë: «Moisiu ka lejuar tʼi shkruhet gruas letra e ndarjes dhe të lihet ».</verse>
				<verse number="5">Jezui u tha: «Ai jua ka shkruar këtë urdhërim për shkak të ngurtësisë së zemrës suaj,</verse>
				<verse number="6">por që nga fillimi i krijimit Perëndia bëri mashkullin e femrën.</verse>
				<verse number="7">Për këtë arsye burri do ta lërë babanë e nënën e tij dhe do të bashkohet me gruan e vet</verse>
				<verse number="8">e të dy do të bëhen një trup i vetëm. Kështu, ata nuk do të jenë më dy, por një trup i vetëm.</verse>
				<verse number="9">Prandaj atë që ka bashkuar Perëndia, njeriu të mos e ndajë!».</verse>
				<verse number="10">Kur u kthyen në shtëpinë ku po rrinin, dishepujt e pyetën përsëri për këtë gjë.</verse>
				<verse number="11">Ai u tha: «Kushdo që e ndan gruan e vet dhe martohet me një tjetër, bën tradhti bashkëshortore ndaj saj,</verse>
				<verse number="12">dhe kushdo që e ndan burrin e vet dhe martohet me një tjetër, bën tradhti bashkëshortore».</verse>
				<verse number="13">Atëherë i sollën disa fëmijë, që të vinte duart mbi ta, por dishepujt i qortuan.</verse>
				<verse number="14">Kur i pa, Jezui u zemërua dhe u tha: «Lërini fëmijët të vijnë tek unë dhe mos i pengoni, sepse mbretëria e Perëndisë u përket atyre që janë si ata.</verse>
				<verse number="15">Me të vërtetë po ju them se ai që nuk e pranon mbretërinë e Perëndisë si një fëmijë, nuk do të hyjë në të».</verse>
				<verse number="16">Pastaj i mori në krahë dhe i bekoi duke vënë duart mbi ta.</verse>
				<verse number="17">Ndërsa po nisej për rrugë, dikush erdhi me vrap, i ra në gjunjë dhe e pyeti: «Mësues i mirë, çʼduhet të bëj që të trashëgoj jetën e amshuar?».</verse>
				<verse number="18">Jezui i tha: «Përse më quan të mirë? Askush nuk është i mirë, përveç Perëndisë.</verse>
				<verse number="19">Ti i njeh urdhërimet: Mos vrit, mos bëj tradhti bashkëshortore, mos vidh, mos bëj dëshmi të rreme, mos mashtro, ndero babanë e nënën!».</verse>
				<verse number="20">Ai i tha: «Mësues, të gjitha këto i kam bërë që nga rinia ime».</verse>
				<verse number="21">Jezui e vështroi, ndjeu dashuri për të e i tha: «Të mungon një gjë: shko, shit çfarë ke, jepua të varfërve dhe do të kesh një thesar në qiell. Pastaj eja e më ndiq!».</verse>
				<verse number="22">Por ai u trishtua nga këto fjalë e u largua i mërzitur, se kishte shumë pasuri.</verse>
				<verse number="23">Jezui vështroi rreth e rrotull e u tha dishepujve: «Sa e vështirë është për ata që kanë pasuri të hyjnë në mbretërinë e Perëndisë!».</verse>
				<verse number="24">Dishepujt u shtangën nga fjalët e tij, por Jezui u tha përsëri: «Bijtë e mi, sa e vështirë është të hysh në mbretërinë e Perëndisë.</verse>
				<verse number="25">Është më e lehtë të kalojë një deve nëpër vrimën e gjilpërës, sesa të hyjë një i pasur në mbretërinë e Perëndisë».</verse>
				<verse number="26">Ata u habitën tej mase e i thanë njëri-tjetrit: «Po atëherë, kush do të mund të shpëtohet?».</verse>
				<verse number="27">Jezui i vështroi e tha: «Kjo është e pamundur për njerëzit, por jo për Perëndinë, sepse për Perëndinë gjithçka është e mundur».</verse>
				<verse number="28">Atëherë Pjetri mori fjalën e tha: «Ja, ne lamë gjithçka dhe erdhëm pas teje».</verse>
				<verse number="29">Jezui tha: «Me të vërtetë po ju them se askush nga ata që lanë shtëpi, vëllezër a motra, nënë a babë, fëmijë ose ara për shkakun tim dhe për shkak të ungjillit</verse>
				<verse number="30">nuk do të mbetet pa marrë, tani, në këtë kohë, së bashku me përndjekjet, njëqindfish shtëpi, vëllezër, motra, nënë, fëmijë e ara, dhe jetën e amshuar në botën e ardhshme.</verse>
				<verse number="31">Por shumë nga ata që janë të parët do të jenë të fundit dhe të fundit do të jenë të parët».</verse>
				<verse number="32">Rrugës për në Jerusalem Jezui u printe dishepujve. Dishepujt ishin të tmerruar, ndërsa të tjerët që i ndiqnin kishin frikë. Si i mori përsëri mënjanë të dymbëdhjetët, Jezui filloi tʼu tregonte çfarë do tʼi ndodhte:</verse>
				<verse number="33">«Ja, ne po shkojmë në Jerusalem dhe Biri i njeriut do tʼu dorëzohet kryepriftërinjve dhe skribëve. Ata do ta dënojnë me vdekje dhe do tʼua dorëzojnë paganëve.</verse>
				<verse number="34">Këta do ta tallin e do ta pështyjnë, do ta fshikullojnë e do ta vrasin, por pas tri ditësh ai do të ngjallet».</verse>
				<verse number="35">Jakobi e Gjoni, bijtë e Zebedeut, iu afruan dhe i thanë: «Mësues, duam të bësh për ne gjithçka që të kërkojmë».</verse>
				<verse number="36">Ai u tha: «Çfarë doni të bëj për ju?».</verse>
				<verse number="37">Ata i thanë: «Na lejo që në lavdinë tënde të ulemi njëri në të djathtën e tjetri në të majtën tënde».</verse>
				<verse number="38">Por Jezui u tha: «Ju nuk dini çfarë kërkoni. A mund ta pini ju kupën që do të pi unë, apo të pagëzoheni me pagëzimin me të cilin do të pagëzohem unë?».</verse>
				<verse number="39">Ata iu përgjigjën: «Mundemi». Jezui u tha: «Kupën që do të pi unë do ta pini edhe ju dhe do të pagëzoheni me pagëzimin me të cilin do të pagëzohem edhe unë,</verse>
				<verse number="40">por që të uleni në të djathtën a në të majtën time, nuk më takon mua ta vendos, sepse vendet u takojnë atyre për të cilët janë përgatitur».</verse>
				<verse number="41">Kur e dëgjuan këtë gjë, dhjetë të tjerët u zemëruan me Jakobin dhe me Gjonin.</verse>
				<verse number="42">Por Jezui i thirri pranë vetes dhe u tha: «Ju e dini se ata që e mbajnë veten si krerë të kombeve sundojnë mbi to dhe të mëdhenjtë e tyre ushtrojnë pushtet mbi to.</verse>
				<verse number="43">Me ju nuk duhet të ndodhë kështu, por nëse dikush nga ju dëshiron të bëhet i madh, le të jetë shërbëtori juaj,</verse>
				<verse number="44">dhe nëse dikush dëshiron të jetë i pari, le të bëhet shërbëtor i të gjithëve,</verse>
				<verse number="45">sepse edhe Biri i njeriut nuk erdhi që tʼi shërbejnë, por erdhi për të shërbyer e për të dhënë jetën e vet si shpengim për shumë njerëz».</verse>
				<verse number="46">Kështu arritën në Jeriko. Ndërsa po nisej që andej bashkë me dishepujt dhe me një turmë të madhe, një lypës i verbër, Bartimeu, biri i Timeut, rrinte ulur në anë të rrugës.</verse>
				<verse number="47">Kur dëgjoi se po kalonte Jezui i Nazaretit, ai nisi të bërtiste: «Jezu, Biri i Davidit, ki mëshirë për mua!».</verse>
				<verse number="48">Shumë veta e qortonin që të heshtte, por ai thërriste edhe më fort: «Biri i Davidit, ki mëshirë për mua!».</verse>
				<verse number="49">Jezui ndaloi dhe tha: «Thirreni!». Ata e thirrën të verbrin e i thanë: «Merr zemër! Ngrihu! Ai po të thërret».</verse>
				<verse number="50">Ai hodhi tej mantelin, brofi në këmbë e shkoi te Jezui.</verse>
				<verse number="51">Jezui i tha: «Çfarë dëshiron të bëj për ty?». I verbri iu përgjigj: «Mësues, dua që të shoh përsëri».</verse>
				<verse number="52">Atëherë Jezui i tha: «Shko! Besimi yt të shpëtoi». Atij iu kthye menjëherë shikimi dhe shkoi pas Jezuit.</verse>
			</chapter>
			<chapter number="11">
				<verse number="1">Kur iu afruan Jerusalemit, pranë Betfagës e Betanisë, afër Malit të Ullinjve, Jezui dërgoi dy prej dishepujve</verse>
				<verse number="2">dhe u tha: «Shkoni në fshatin përballë dhe sapo të hyni, do të gjeni të lidhur një kërriç mbi të cilin nuk ka hipur ende askush. Zgjidheni dhe silleni!</verse>
				<verse number="3">Nëse dikush ju thotë “çʼpo bëni?”, i thoni: “Zoti ka nevojë për të dhe do tʼjua kthejë përsëri”».</verse>
				<verse number="4">Ata shkuan dhe e gjetën kërriçin të lidhur afër një dere përjashta në rrugë dhe e zgjidhën.</verse>
				<verse number="5">Disa njerëz që po rrinin aty u thanë: «Përse po e zgjidhni kërriçin?».</verse>
				<verse number="6">Dy dishepujt u përgjigjën siç u kishte thënë Jezui dhe ata i lejuan.</verse>
				<verse number="7">Pastaj e sollën kërriçin te Jezui, i hodhën përsipër rrobat e tyre dhe Jezui u ul mbi të.</verse>
				<verse number="8">Shumë veta shtruan në rrugë rrobat e tyre, ndërsa të tjerë shtruan degë të këputura nëpër fusha.</verse>
				<verse number="9">Ata që ecnin përpara tij dhe ata pas tij, thërrisnin: « Hosana! Bekuar qoftë ai që vjen në emër të Zotit!</verse>
				<verse number="10">Bekuar qoftë mbretëria që vjen, mbretëria e Davidit, atit tonë! Hosana në lartësitë e qiejve!».</verse>
				<verse number="11">Jezui hyri në Jerusalem e shkoi në tempull. Ai vështroi gjithçka rreth e rrotull dhe meqenëse tashmë ishte vonë, doli për të shkuar në Betani bashkë me të dymbëdhjetët.</verse>
				<verse number="12">Të nesërmen, pasi u kthyen nga Betania, Jezuin e mori uria.</verse>
				<verse number="13">Nga larg pa një fik që kishte gjethe dhe shkoi të shihte nëse do të gjente ndonjë fryt. Kur iu afrua, nuk gjeti asgjë përveç gjetheve, se nuk ishte koha e fiqve.</verse>
				<verse number="14">Atëherë i tha fikut: «Mos ngrëntë njeri kurrë fryt prej teje!». Dhe dishepujt e dëgjuan.</verse>
				<verse number="15">Kur arritën në Jerusalem, Jezui hyri në tempull dhe nisi të dëbonte ata që shisnin e blinin aty. Pastaj përmbysi tryezat e këmbyesve të parave dhe tryezat e tregtarëve të pëllumbave</verse>
				<verse number="16">dhe sʼlejonte njeri të mbartte sende nëpër tempull.</verse>
				<verse number="17">Jezui i mësonte dhe u thoshte: «A nuk thotë Shkrimi i shenjtë: Shtëpia ime do të quhet shtëpi lutjeje për të gjitha kombet? Por ju e keni bërë shpellë kusarësh».</verse>
				<verse number="18">Kryepriftërinjtë dhe skribët dëgjuan për këtë dhe kërkonin sesi ta vrisnin. Në të vërtetë e kishin frikë, sepse tërë turma mahnitej me mësimin e tij.</verse>
				<verse number="19">Kur ra muzgu, ata dolën nga qyteti.</verse>
				<verse number="20">Në mëngjes, ndërsa po kalonin andej, panë fikun të tharë që në rrënjë.</verse>
				<verse number="21">Pjetri u kujtua dhe i tha Jezuit: «Mësues, shiko! Fiku që mallkove është tharë».</verse>
				<verse number="22">Jezui u tha: «Kini besim në Perëndinë!</verse>
				<verse number="23">Me të vërtetë po ju them se nëse dikush i thotë këtij mali “ngrihu e hidhu në det” dhe nuk ka dyshime në zemër, por beson se ajo që thotë do të ndodhë, kështu do të bëhet.</verse>
				<verse number="24">Prandaj po ju them se çfarëdo që të kërkoni në lutje, besoni se do ta merrni dhe kështu do të bëhet.</verse>
				<verse number="25">[25‏-26] Dhe kur ngriheni për tʼu lutur, nëse keni diçka kundër dikujt, faleni atë, që edhe Ati juaj që është në qiell tʼjua falë paudhësitë tuaja ».</verse>
				<verse number="26"></verse>
				<verse number="27">Kur erdhën përsëri në Jerusalem, Jezui po ecte në tempull dhe kryepriftërinjtë, skribët e pleqtë iu afruan</verse>
				<verse number="28">dhe i thanë: «Me çʼautoritet i bën këto gjëra? Kush ta ka dhënë këtë autoritet që të bësh këto gjëra?».</verse>
				<verse number="29">Jezui u tha: «Unë do tʼju bëj vetëm një pyetje. Përgjigjmuni dhe do tʼju tregoj me çʼautoritet i bëj këto gjëra.</verse>
				<verse number="30">Pagëzimi i Gjonit, vinte prej qiellit apo prej njerëzve? Përgjigjmuni!».</verse>
				<verse number="31">Atëherë ata i thanë njëri-tjetrit: «Po të themi “prej qiellit”, do të na thotë: “Pse nuk i besuat atij?”.</verse>
				<verse number="32">Po sikur të themi “prej njerëzve”?». Por kishin frikë nga turma, se të gjithë e mbanin Gjonin për profet të vërtetë.</verse>
				<verse number="33">Prandaj i thanë Jezuit: «Nuk e dimë». Dhe Jezui u tha: «As unë nuk ju them se me çʼautoritet i bëj këto gjëra».</verse>
			</chapter>
			<chapter number="12">
				<verse number="1">Pastaj Jezui filloi tʼu fliste me shëmbëlltyra: «Një njeri mbolli një vresht, e thuri me gardh, hapi një gropë për të shtrydhur rrushin dhe ngriti një kullë. Vreshtin ua dha me qira disa vreshtarëve dhe u largua në një vend të huaj.</verse>
				<verse number="2">Kur erdhi koha e të vjelave, dërgoi një shërbëtor te vreshtarët, që të merrte pjesën e vet nga prodhimi i vreshtit.</verse>
				<verse number="3">Vreshtarët e kapën, e rrahën dhe e kthyen duarzbrazët.</verse>
				<verse number="4">Atëherë ai dërgoi edhe një shërbëtor tjetër, por ata e goditën në kokë dhe e poshtëruan.</verse>
				<verse number="5">Dërgoi edhe një tjetër, por edhe këtë e vranë. Dërgoi edhe shumë të tjerë, por disa i rrahën e disa i vranë.</verse>
				<verse number="6">I kishte mbetur vetëm një, biri i tij i dashur. Në fund e dërgoi tek ata duke thënë: “Për tim bir do të kenë respekt.”</verse>
				<verse number="7">Por vreshtarët i thanë njëri-tjetrit: “Ky është trashëgimtari. Ejani ta vrasim dhe trashëgimia do të na mbetet neve.”</verse>
				<verse number="8">Atëherë e kapën, e vranë dhe e hodhën jashtë vreshtit.</verse>
				<verse number="9">Çʼdo të bëjë i zoti i vreshtit? Do të vijë, do tʼi vrasë vreshtarët dhe do tʼua japë vreshtin të tjerëve.</verse>
				<verse number="10">A nuk i keni lexuar këto fjalë të Shkrimit të shenjtë: Guri që ndërtuesit e hodhën tej, u bë guri i qoshes.</verse>
				<verse number="11">Kjo është vepra e Zotit dhe është e mrekullueshme në sytë tanë ».</verse>
				<verse number="12">Atëherë ata kërkonin ta kapnin, sepse e kuptuan se shëmbëlltyrën e kishte thënë kundër tyre, por kishin frikë nga turma, prandaj e lanë dhe ikën.</verse>
				<verse number="13">Pastaj dërguan te Jezui disa nga farisenjtë dhe disa nga herodianët për ta zënë në kurth për ndonjë fjalë.</verse>
				<verse number="14">Kur erdhën, i thanë: «Mësues, e dimë se je i vërtetë dhe, pa pyetur për njeri e pa u ndikuar nga askush, u mëson të tjerëve me vërtetësi udhën e Perëndisë. A është e lejueshme tʼi paguhen taksat Cezarit, apo jo? Duhet tʼia paguajmë apo nuk duhet?».</verse>
				<verse number="15">Por Jezui, duke e njohur hipokrizinë e tyre, u tha: «Përse më vini në provë? Më sillni një monedhë që ta shoh!».</verse>
				<verse number="16">Ata ia sollën. Atëherë ai u tha: «E kujt është kjo figurë e ky mbishkrim?». Ata i thanë: «Të Cezarit».</verse>
				<verse number="17">Jezui u tha: «Jepini Cezarit çʼështë e Cezarit dhe Perëndisë çʼështë e Perëndisë». Dhe ata u mrekulluan me të.</verse>
				<verse number="18">Atëherë erdhën te Jezui disa saducenj. Këta thonë se nuk ka ngjallje, prandaj e pyetën:</verse>
				<verse number="19">«Mësues, Moisiu na ka lënë të shkruar: Nëse një njeriu i vdes vëllai dhe lë pas gruan, por nuk lë fëmijë, ky duhet të martohet me gruan e ve për tʼi dhënë trashëgimtarë të vëllait.</verse>
				<verse number="20">Na ishin shtatë vëllezër. I pari u martua dhe kur vdiq nuk la fëmijë.</verse>
				<verse number="21">Me të venë u martua edhe i dyti, por edhe ky vdiq pa lënë fëmijë. Po kështu edhe i treti,</verse>
				<verse number="22">dhe që të shtatë nuk lanë fëmijë. Në fund vdiq edhe gruaja.</verse>
				<verse number="23">Pas ngjalljes, gruaja e kujt do të jetë ajo, meqenëse të shtatë e patën për grua?».</verse>
				<verse number="24">Jezui u tha: «Gaboheni, sepse nuk njihni as Shkrimet e shenjta, as fuqinë e Perëndisë.</verse>
				<verse number="25">Kur të ngjallen prej të vdekurve, njerëzit as nuk do të martohen, as nuk do të martojnë, por do të jenë si engjëjt në qiej.</verse>
				<verse number="26">Sa për ngjalljen e të vdekurve, a nuk e keni lexuar në librin e Moisiut, në pjesën që flet për shkurren, sesi Perëndia i tha: Unë jam Perëndia i Abrahamit, Perëndia i Isakut dhe Perëndia i Jakobit.</verse>
				<verse number="27">Ai nuk është Perëndia i të vdekurve, por i të gjallëve. Gaboheni rëndë!».</verse>
				<verse number="28">Një skrib, që i kishte dëgjuar tek diskutonin, kur pa se u ishte përgjigjur drejt, e pyeti: «Cili është urdhërimi më i rëndësishëm?».</verse>
				<verse number="29">Jezui u përgjigj: «Urdhërimi më i rëndësishëm është: Dëgjo Izrael! Zoti, Perëndia ynë, është i vetmi Zot</verse>
				<verse number="30">dhe ti duaje Zotin, Perëndinë tënd, me gjithë zemrën tënde, me gjithë shpirtin tënd, me gjithë mendjen tënde dhe me gjithë forcën tënde.</verse>
				<verse number="31">Ndërsa urdhërimi i dytë është: Duaje tjetrin si veten! Nuk ka urdhërime më të mëdha se këto».</verse>
				<verse number="32">Skribi i tha: «Mirë, mësues, ti ke të drejtë kur thua se ai është një dhe se nuk ka të tjerë përveç tij.</verse>
				<verse number="33">Ta duash me gjithë zemër, me gjithë mendje, me gjithë forcë dhe të duash tjetrin si veten vlen më shumë se të gjitha shkrumbimet e kafshëve dhe flijimet».</verse>
				<verse number="34">Kur pa se iu përgjigj me mend, Jezui i tha: «Ti nuk je larg nga mbretëria e Perëndisë». Dhe askush nuk kishte guxim ta pyeste më.</verse>
				<verse number="35">Ndërsa po mësonte njerëzit në tempull, Jezui i pyeti: «E si mund të thonë skribët se Krishti është Biri i Davidit?</verse>
				<verse number="36">Vetë Davidi ka thënë me anë të Shpirtit të Shenjtë: I tha Zoti Zotit tim: ulu në të djathtën time, derisa tʼi vë armiqtë e tu nën këmbët e tua.</verse>
				<verse number="37">Kur vetë Davidi e thërret Zot, si mund të jetë ai biri i tij?». Dhe turma e madhe e dëgjonte me ëndje.</verse>
				<verse number="38">Dhe ndërsa i mësonte, u thoshte: «Ruhuni nga skribët që kënaqen kur mbajnë rroba të gjata, me qëllim që të tjerët tʼi përshëndesin shesheve publike,</verse>
				<verse number="39">që zënë vendet e para nëpër sinagoga dhe kryet e vendit nëpër festa,</verse>
				<verse number="40">që përlajnë pasuritë e vejushave dhe luten gjatë për të rënë në sy. Këta do të marrin ndëshkim më të rëndë».</verse>
				<verse number="41">Si u ul përballë arkës së thesarit, Jezui shikonte turmën që hidhte monedha të vogla në thesar. Shumë të pasur hidhnin shumë para.</verse>
				<verse number="42">Aty erdhi një vejushë e varfër dhe hodhi dy monedha bakri, domethënë një kuadrant.</verse>
				<verse number="43">Jezui thirri dishepujt e u tha: «Me të vërtetë po ju them se kjo vejushë e varfër hodhi në arkën e thesarit më shumë se të gjithë të tjerët,</verse>
				<verse number="44">sepse të gjithë dhanë nga tepricat e tyre, ndërsa ajo, në varfërinë e saj, dha gjithçka që kishte për të jetuar».</verse>
			</chapter>
			<chapter number="13">
				<verse number="1">Kur dolën nga tempulli, njëri prej dishepujve i tha: «Mësues, shiko çʼgurë e çʼndërtesa!».</verse>
				<verse number="2">Jezui i tha: «A i sheh këto ndërtesa të mëdha? Nuk do të mbesë gur mbi gur pa u rrëzuar».</verse>
				<verse number="3">Kur u ul në Malin e Ullinjve përballë tempullit, Pjetri, Jakobi, Gjoni dhe Andrea e pyetën Jezuin veçmas:</verse>
				<verse number="4">«Na thuaj, kur do të ndodhin këto gjëra dhe cila do të jetë shenja se të gjitha ato do të përmbushen?».</verse>
				<verse number="5">Atëherë Jezui filloi tʼu thoshte: «Hapni sytë se mos ju mashtron njeri.</verse>
				<verse number="6">Shumë veta do të vijnë në emrin tim e do të thonë: “Unë jam Krishti” dhe do të mashtrojnë shumë njerëz.</verse>
				<verse number="7">Kur të dëgjoni për luftëra e lajme luftërash, mos u tronditni. Këto duhet të ndodhin, por ky nuk do të jetë ende fundi.</verse>
				<verse number="8">Një komb do të ngrihet kundër një kombi tjetër dhe një mbretëri kundër një mbretërie tjetër. Në disa vende do të ketë tërmete e zi buke. Ky do të jetë fillimi i dhimbjeve të lindjes.</verse>
				<verse number="9">Por kini kujdes për veten, se do tʼju dorëzojnë nëpër sinedra dhe do tʼju rrahin nëpër sinagoga. Për shkakun tim do tʼju nxjerrin që të dëshmoni para princërve e mbretërve.</verse>
				<verse number="10">Por më parë ungjilli duhet tʼu predikohet të gjitha kombeve.</verse>
				<verse number="11">Kur tʼju dorëzojnë, mos u shqetësoni se çfarë do të thoni, por thoni çfarë tʼju jepet në atë çast, sepse nuk do të jeni ju ata që flisni, por Shpirti i Shenjtë.</verse>
				<verse number="12">Vëllai do ta dorëzojë vëllanë, që ta dënojnë me vdekje e babai të birin. Bijtë do të ngrihen kundër prindërve dhe do tʼi çojnë drejt vdekjes.</verse>
				<verse number="13">Të gjithë do tʼju urrejnë për shkak të emrit tim, por ai që do të qëndrojë deri në fund, do të shpëtohet.»</verse>
				<verse number="14">«Po kur të shihni tmerrin e shkretimit, që qëndron atje ku nuk i takon - kush lexon le ta kuptojë - atëherë ata që janë në Jude le të arratisen maleve.</verse>
				<verse number="15">Ai që do të ndodhet mbi çati, të mos zbresë e të mos hyjë brenda për të marrë gjë nga shtëpia e tij!</verse>
				<verse number="16">Ai që do të jetë në arë, të mos kthehet prapa për të marrë mantelin!</verse>
				<verse number="17">Mjerë gratë shtatzëna dhe ato që mëkojnë fëmijë në ato ditë!</verse>
				<verse number="18">Lutuni që kjo të mos ndodhë në dimër,</verse>
				<verse number="19">sepse në ato ditë do të bjerë një mjerim i paparë ndonjëherë deri më sot, që kur Perëndia krijoi gjithçka, dhe të tillë mjerim nuk do të ketë më kurrë.</verse>
				<verse number="20">Po të mos i kishte shkurtuar Zoti ato ditë, nuk do të shpëtonte asnjeri, po për hir të atyre që ka zgjedhur, ai i shkurtoi ato ditë.</verse>
				<verse number="21">Nëse dikush ju thotë “ja ku është Krishti!”, ose “ja, është këtu!”, mos i besoni.</verse>
				<verse number="22">Do të dalin krishtë të rremë e profetë të rremë, që do të bëjnë mrekulli e shenja, që mundësisht të mashtrojnë edhe të zgjedhurit.</verse>
				<verse number="23">Por kini kujdes! Unë ju paralajmërova për të gjitha.»</verse>
				<verse number="24">«Në ato ditë, pas pikëllimit, dielli do të errësohet dhe hëna nuk do të ndriçojë.</verse>
				<verse number="25">Yjet do të bien nga qielli dhe pushtetet që janë në qiell do të tronditen.</verse>
				<verse number="26">Pastaj do të shohin Birin e njeriut duke ardhur mbi re me pushtet të madh e me lavdi.</verse>
				<verse number="27">Atëherë ai do të dërgojë engjëjt dhe do të mbledhë të zgjedhurit e tij nga të katër anët, prej skajeve të dheut deri te skajet e qiellit.»</verse>
				<verse number="28">«Mësoni nga shëmbëlltyra e fikut. Sapo dega e tij bëhet e njomë dhe nxjerr gjethe, ju e dini se po afrohet vera.</verse>
				<verse number="29">Kështu edhe ju, kur të shihni se po ndodhin këto gjëra, ta dini se fundi është afër, te dera.</verse>
				<verse number="30">Me të vërtetë po ju them se kjo brezni nuk do të kalojë pa ndodhur të gjitha këto gjëra.</verse>
				<verse number="31">Qielli e toka do të shkojnë, por fjalët e mia jo.»</verse>
				<verse number="32">«Askush nuk e di atë ditë apo atë orë. As engjëjt në qiell, as Biri, por vetëm Ati.</verse>
				<verse number="33">Kini kujdes dhe rrini zgjuar, se nuk e dini kur do të vijë koha.</verse>
				<verse number="34">Kjo është si puna e atij njeriut që niset për rrugë. Ai largohet nga shtëpia, i cakton secilit shërbëtor punën e vet dhe e urdhëron rojtarin e derës që të rrijë zgjuar.</verse>
				<verse number="35">Prandaj rrini zgjuar se nuk e dini kur do të vijë i zoti i shtëpisë, në mbrëmje a në mesnatë, në agim a në mëngjes,</verse>
				<verse number="36">që nëse vjen befasisht, të mos ju gjejë në gjumë.</verse>
				<verse number="37">Atë që ju them juve, ua them të gjithëve: rrini zgjuar!».</verse>
			</chapter>
			<chapter number="14">
				<verse number="1">Pas dy ditësh ishte Pashka dhe Festa e Bukëve të Pambrujtura. Kryepriftërinjtë dhe skribët kërkonin sesi ta kapnin me dredhi e ta vrisnin Jezuin.</verse>
				<verse number="2">Prandaj thoshin: «Jo gjatë festës, që të mos ndodhë ndonjë trazirë në popull».</verse>
				<verse number="3">Jezui ishte në Betani, në shtëpinë e Simon të lebrosurit. Ndërsa po rrinte në tryezë, erdhi një grua që mbante një enë alabastri me mirrë nardi të kulluar, që kushtonte shumë shtrenjtë. Ajo e theu enën dhe e derdhi mirrën mbi kokën e Jezuit.</verse>
				<verse number="4">Aty gjendeshin disa veta, që i thanë njëri-tjetrit të zemëruar: «Pse u bë gjithë ky shpenzim i kotë i mirrës?</verse>
				<verse number="5">Kjo mirrë mund të ishte shitur për më shumë se treqind denarë dhe këto tʼu ishin dhënë të varfërve». Dhe e qortuan gruan.</verse>
				<verse number="6">Por Jezui u tha: «Lëreni të qetë! Përse e mundoni? Ajo bëri për mua një vepër të mirë.</verse>
				<verse number="7">Të varfrit i keni gjithmonë me ju dhe mund tʼu bëni mirë kur të doni, por mua nuk më keni gjithmonë.</verse>
				<verse number="8">Ajo bëri atë që kishte mundësi. Që tani ma leu trupin me mirrë për varrim.</verse>
				<verse number="9">Me të vërtetë po ju them se kudo që të shpallet ungjilli, në mbarë botën, do të tregohet në kujtim të saj kjo që bëri».</verse>
				<verse number="10">Atëherë Judë Iskarioti, njëri prej të dymbëdhjetëve, shkoi te kryepriftërinjtë, që tʼua dorëzonte Jezuin.</verse>
				<verse number="11">Kur e dëgjuan këtë gjë, ata u gëzuan dhe i premtuan se do tʼi jepnin para. Kështu, ai kërkonte kohën e përshtatshme për ta tradhtuar.</verse>
				<verse number="12">Ditën e parë të Festës së Bukëve të Pambrujtura, kur flijohej qengji i Pashkës, dishepujt i thanë Jezuit: «Ku dëshiron të shkojmë e ta përgatisim darkën e Pashkës?».</verse>
				<verse number="13">Ai dërgoi dy prej dishepujve të tij dhe u tha: «Shkoni në qytet e do të takoni një njeri që mban një shtambë me ujë. Ndiqeni</verse>
				<verse number="14">dhe atje ku të hyjë ai, i thoni të zotit të shtëpisë: “Mësuesi pyet ku është dhoma e pritjes ku mund të ha darkën e Pashkës me dishepujt e mi?”.</verse>
				<verse number="15">Dhe në katin e sipërm ai do tʼju tregojë një dhomë të madhe e të bërë gati. Aty na e shtroni darkën».</verse>
				<verse number="16">Dishepujt u nisën, shkuan në qytet, gjetën gjithçka siç u kishte thënë Jezui dhe përgatitën darkën e Pashkës.</verse>
				<verse number="17">Në mbrëmje Jezui erdhi me të dymbëdhjetët.</verse>
				<verse number="18">Ndërsa ishin ulur e po hanin, Jezui tha: «Me të vërtetë po ju them se njëri nga ju që po ha me mua do të më tradhtojë».</verse>
				<verse number="19">Ata filluan të trishtohen dhe i thoshin një nga një: «Mos jam unë?»</verse>
				<verse number="20">Ai u tha: «Është njëri nga të dymbëdhjetët, ai që po ngjyen kafshatën në të njëjtën pjatë me mua.</verse>
				<verse number="21">Biri i njeriut po shkon, sikurse është shkruar për të, por mjerë ai njeri që tradhton Birin e njeriut! Për atë njeri do të kishte qenë më mirë të mos kishte lindur».</verse>
				<verse number="22">Kur po hanin, mori bukën, tha lutjen e bekimit, e theu, ua dha atyre dhe tha: «Merrni, ky është trupi im».</verse>
				<verse number="23">Mori edhe kupën, tha lutjen e falënderimit, ua dha atyre e ata pinë të gjithë prej saj.</verse>
				<verse number="24">Dhe u tha: «Ky është gjaku im, gjaku i besëlidhjes, që derdhet për shumë njerëz.</verse>
				<verse number="25">Në të vërtetë po ju them se nuk do të pi më nga fryti i hardhisë, deri ditën që do ta pi të re në mbretërinë e Perëndisë».</verse>
				<verse number="26">E si kënduan një himn, shkuan në Malin e Ullinjve.</verse>
				<verse number="27">Jezui u tha: «Ju të gjithë do të humbisni besimin në mua, sepse Shkrimi i shenjtë thotë: Do të godas bariun dhe delet do të shpërndahen.</verse>
				<verse number="28">Po kur të ngjallem, do të shkoj përpara jush në Galile».</verse>
				<verse number="29">Pjetri i tha: «Edhe nëse të gjithë do të humbasin besimin, unë nuk do ta humbas».</verse>
				<verse number="30">Jezui i tha: «Me të vërtetë po të them se po këtë natë, para se të këndojë gjeli dy herë, ti do të më mohosh tri herë».</verse>
				<verse number="31">Por ai nguli këmbë: «Edhe nëse duhet të vdes me ty, nuk do të të mohoj». Kështu thanë të gjithë.</verse>
				<verse number="32">Pastaj shkuan në një vend që quhej Gjetsemani dhe Jezui u tha dishepujve të tij: «Rrini këtu sa të lutem».</verse>
				<verse number="33">Mori me vete Pjetrin, Jakobin e Gjonin dhe filloi të ndiente frikë dhe ankth.</verse>
				<verse number="34">Pastaj u tha: «Shpirti im është i trishtuar deri në vdekje. Qëndroni këtu dhe rrini zgjuar».</verse>
				<verse number="35">Pasi shkoi pak më tej, ra përdhe dhe lutej që, po të ishte e mundur, të largoheshin prej tij ato çaste vuajtjesh.</verse>
				<verse number="36">Atëherë tha: «Abba, Atë, gjithçka është e mundur për ty; largoje këtë kupë prej meje. Megjithatë, jo çfarë dua unë, por çfarë do ti».</verse>
				<verse number="37">Pastaj erdhi e i gjeti duke fjetur dhe i tha Pjetrit: «Simon, po fle? A nuk munde të rrish zgjuar as edhe një orë?</verse>
				<verse number="38">Rrini zgjuar dhe lutuni që të mos bini në tundim, se shpirti është i gatshëm, por trupi është i dobët».</verse>
				<verse number="39">Sërish u largua dhe u lut, duke thënë të njëjtat fjalë.</verse>
				<verse number="40">Kur u kthye përsëri, i gjeti duke fjetur, sepse u ishin rënduar sytë. Ata nuk dinin si tʼi përgjigjeshin.</verse>
				<verse number="41">Pastaj erdhi për të tretën herë dhe u tha: «Ende po flini e po pushoni? Mjafton. Erdhi ora. Ja, Biri i njeriut po dorëzohet në duart e mëkatarëve.</verse>
				<verse number="42">Ngrihuni të shkojmë. Ja, po afrohet ai që po më tradhton».</verse>
				<verse number="43">Dhe në atë çast, ndërsa Jezui ishte ende duke folur, erdhi Juda, njëri prej të dymbëdhjetëve, bashkë me një turmë me shpata e shkopinj, të dërguar nga kryepriftërinjtë, skribët dhe pleqtë.</verse>
				<verse number="44">Tradhtari u kishte dhënë këtë shenjë: «Jezui është ai që unë do të puth. Kapeni dhe ruajeni mirë!».</verse>
				<verse number="45">Dhe menjëherë iu afrua Jezuit e i tha: «Mësues!» dhe e puthi.</verse>
				<verse number="46">Atëherë ata e kapën dhe e arrestuan.</verse>
				<verse number="47">Njëri nga ata që ishin aty, nxori shpatën, goditi shërbëtorin e kryepriftit dhe i preu veshin.</verse>
				<verse number="48">Jezui u tha: «Paskeni ardhur të më merrni me shpata e shkopinj si të isha kusar?</verse>
				<verse number="49">Unë isha çdo ditë mes jush në tempull duke mësuar njerëzit dhe nuk më kapët. Por kjo u bë që të përmbushen Shkrimet e shenjta».</verse>
				<verse number="50">Atëherë të gjithë e braktisën dhe ikën.</verse>
				<verse number="51">Një i ri, i mbështjellë vetëm me një copë prej liri, po e ndiqte. Rojat e kapën,</verse>
				<verse number="52">por ai lëshoi copën prej liri e iku lakuriq.</verse>
				<verse number="53">Atëherë e dërguan Jezuin te kryeprifti dhe mblodhën aty të gjithë kryepriftërinjtë, pleqtë dhe skribët.</verse>
				<verse number="54">Pjetri e ndoqi nga larg, deri brenda oborrit të pallatit të kryepriftit, dhe u ul mes shërbëtorëve, duke u ngrohur pranë zjarrit.</verse>
				<verse number="55">Ndërkohë kryepriftërinjtë dhe gjithë sinedri kërkonin dëshmi kundër Jezuit për ta dënuar me vdekje, por nuk gjenin.</verse>
				<verse number="56">Shumë veta jepnin dëshmi të rreme kundër tij, por dëshmitë e tyre nuk përkonin.</verse>
				<verse number="57">Disa të tjerë u ngritën e dhanë dëshmi të rreme kundër tij dhe thanë:</verse>
				<verse number="58">«Ne e kemi dëgjuar të thotë: “Do ta shkatërroj këtë tempull të bërë nga duart e njeriut dhe për tri ditë do të ndërtoj një tjetër, që nuk është ndërtuar nga duart e njeriut”».</verse>
				<verse number="59">Por as dëshmia e tyre nuk përkonte.</verse>
				<verse number="60">Atëherë kryeprifti u ngrit në mes të sinedrit dhe e pyeti Jezuin: «Nuk ke asgjë për të thënë për çfarë po dëshmojnë kundër teje?».</verse>
				<verse number="61">Por Jezui heshti dhe nuk dha asnjë përgjigje. Kryeprifti e pyeti përsëri: «A je ti Krishti, Biri i të Bekuarit?».</verse>
				<verse number="62">Jezui iu përgjigj: «Unë jam. Do të shihni Birin e njeriut të ulur në të djathtën e Perëndisë të pushtetshëm, duke ardhur mbi retë e qiellit ».</verse>
				<verse number="63">Kryeprifti shqeu rrobat e veta e tha: «Çʼna duhen më dëshmitarët?</verse>
				<verse number="64">Ju e dëgjuat fyerjen që i bëri Perëndisë. Cili është vendimi juaj?». Dhe të gjithë e gjykuan se ishte fajtor për vdekje.</verse>
				<verse number="65">Disa filluan ta pështynin, tʼi mbulonin fytyrën dhe ta godisnin duke i thënë: «Gjeje kush të goditi!». Edhe rojat e godisnin me shuplaka.</verse>
				<verse number="66">Ndërsa Pjetri ishte poshtë në oborr, erdhi njëra nga shërbëtoret e kryepriftit</verse>
				<verse number="67">dhe, kur e pa Pjetrin duke u ngrohur, ia nguli sytë e i tha: «Edhe ti ishe me Jezuin e Nazaretit».</verse>
				<verse number="68">Por ai e mohoi dhe tha: «Nuk po e marr vesh dhe as nuk po e kuptoj se çʼthua». Pastaj doli jashtë, në hyrje të oborrit, dhe ndërkohë këndoi gjeli.</verse>
				<verse number="69">Shërbëtorja e pa dhe filloi tʼu thoshte përsëri atyre që ishin aty: «Ky është një prej tyre».</verse>
				<verse number="70">Por ai e mohoi përsëri. Pas pak, ata që ishin aty i thanë Pjetrit sërish: «Me siguri që je një nga ata, sepse je galileas ».</verse>
				<verse number="71">Por ai filloi të mallkojë e të bënte be: «Nuk e njoh këtë njeri për të cilin po flisni».</verse>
				<verse number="72">Atë çast këndoi gjeli për të dytën herë. Atëherë Pjetrit iu kujtua çʼi kishte thënë Jezui: «Përpara se gjeli të këndojë dy herë, ti do të më mohosh tri herë». Dhe filloi të qante.</verse>
			</chapter>
			<chapter number="15">
				<verse number="1">Në mëngjes herët kryepriftërinjtë së bashku me pleqtë, skribët dhe gjithë sinedrin, pasi u këshilluan, e lidhën Jezuin, e morën dhe ia dorëzuan Pilatit.</verse>
				<verse number="2">Pilati e pyeti: «A je ti mbreti i judenjve?». Jezui iu përgjigj: «Ti vetë po e thua».</verse>
				<verse number="3">Ndërkaq kryepriftërinjtë e padisnin për shumë gjëra.</verse>
				<verse number="4">Dhe Pilati e pyeti përsëri: «Nuk po jep asnjë përgjigje? Shiko për sa gjëra po të padisin».</verse>
				<verse number="5">Por Jezui nuk iu përgjigj për asgjë, gjë që e çuditi shumë Pilatin.</verse>
				<verse number="6">Për çdo festë Pashke Pilati lironte një të burgosur sipas kërkesës së turmës.</verse>
				<verse number="7">Një njeri që quhej Baraba gjendej në burg bashkë me disa kryengritës të tjerë, që kishin bërë një vrasje në një kryengritje.</verse>
				<verse number="8">Atëherë erdhi turma dhe filloi tʼi kërkonte Pilatit atë që ai e kishte zakon të bënte për ta.</verse>
				<verse number="9">Pilati i pyeti: «A doni tʼju liroj mbretin e judenjve?».</verse>
				<verse number="10">Sepse ai e kishte kuptuar se kryepriftërinjtë ia kishin dorëzuar Jezuin nga smira.</verse>
				<verse number="11">Por kryepriftërinjtë e nxitën turmën që në vend të tij të lironte Barabën.</verse>
				<verse number="12">Pilati u tha përsëri: «Atëherë çfarë doni të bëj me atë që e quani mbret të judenjve?».</verse>
				<verse number="13">Ata thirrën përsëri: «Kryqëzoje!».</verse>
				<verse number="14">Por Pilati u tha: «Përse, çʼtë keqe ka bërë?». Atëherë ata thirrën edhe më fort: «Kryqëzoje!».</verse>
				<verse number="15">Kështu Pilati, për të kënaqur turmën, liroi Barabën dhe, pasi e fshikulluan Jezuin, e dorëzoi që ta kryqëzonin.</verse>
				<verse number="16">Atëherë ushtarët e morën Jezuin dhe e futën në oborrin e pallatit, domethënë në pretorium dhe mblodhën gjithë kohortën.</verse>
				<verse number="17">E veshën me një mantel të purpurt dhe, pasi thurën një kurorë me gjemba, ia vunë në kokë.</verse>
				<verse number="18">Pastaj filluan tʼi thoshin: «Të përshëndesim, o mbreti i judenjve!».</verse>
				<verse number="19">E godisnin në kokë me kallam, e pështynin dhe duke rënë në gjunjë, përkuleshin para tij.</verse>
				<verse number="20">Pasi e tallën, ia hoqën mantelin e purpurt dhe e veshën me rrobat e veta. Pastaj e nxorën jashtë për ta kryqëzuar.</verse>
				<verse number="21">Atëherë detyruan një kalimtar që po kthehej nga ara, një farë Simoni nga Kirena, i ati i Aleksandrit dhe i Rufit, të mbartte kryqin e Jezuit.</verse>
				<verse number="22">Kështu e çuan Jezuin në vendin e Golgotës, që do të thotë ‘Vendi i Kafkës’</verse>
				<verse number="23">dhe i dhanë verë të përzier me mirrë, por ai nuk e mori.</verse>
				<verse number="24">Pastaj e kryqëzuan dhe hodhën short për të ndarë rrobat e tij, që të shihnin çfarë do tʼi binte secilit.</verse>
				<verse number="25">Ishte ora nëntë e mëngjesit kur e kryqëzuan.</verse>
				<verse number="26">Mbishkrimi me shkakun e dënimit thoshte: «Mbreti i judenjve».</verse>
				<verse number="27">[27‏-28] Bashkë me të kryqëzuan edhe dy kusarë, njërin në të djathtë e tjetrin në të majtë të tij.</verse>
				<verse number="28"></verse>
				<verse number="29">Kalimtarët e fyenin, tundnin kokën e thoshin: «Ti që do ta shkatërroje tempullin dhe do ta ndërtoje për tri ditë,</verse>
				<verse number="30">shpëto veten dhe zbrit nga kryqi!».</verse>
				<verse number="31">Edhe kryepriftërinjtë me skribët e tallnin dhe thoshin: «Të tjerët i shpëtoi, ndërsa veten nuk e shpëtuaka dot.</verse>
				<verse number="32">Krishti, mbreti i Izraelit, le të zbresë tani nga kryqi, që të shohim e të besojmë». Edhe ata që ishin kryqëzuar bashkë me të e përqeshnin.</verse>
				<verse number="33">Në mesditë u bë errësirë në gjithë tokën deri në orën tre të pasdites.</verse>
				<verse number="34">Në orën tre pasdite Jezui thirri me zë të lartë: « Eloi, Eloi lema sabakthani?», që e përkthyer do të thotë: « Perëndia im, Perëndia im, përse më braktise?»</verse>
				<verse number="35">Disa nga ata që ishin aty, kur e dëgjuan, thanë: «Ja, po thërret Elian».</verse>
				<verse number="36">Dikush shkoi me vrap dhe, pasi ngjeu një sfungjer në uthull, e vuri në një kallam, ia drejtoi Jezuit dhe tha: «Prisni, të shohim nëse do të vijë Elia për ta zbritur».</verse>
				<verse number="37">Jezui lëshoi një britmë të madhe e dha shpirt.</verse>
				<verse number="38">Atëherë veli i tempullit u gris më dysh nga lart deri poshtë.</verse>
				<verse number="39">Dhe centurioni që rrinte përballë tij, kur e pa duke dhënë shpirt në atë mënyrë, tha: «Me të vërtetë ky njeri paska qenë Biri i Perëndisë».</verse>
				<verse number="40">Aty gjendeshin edhe disa gra, që shikonin nga larg. Ndër to ishin Maria Magdalena, Maria nëna e Jakobit të vogël dhe e Josesë, si dhe Saloma,</verse>
				<verse number="41">të cilat e kishin ndjekur dhe i kishin shërbyer kur Jezui ishte në Galile; ishin edhe shumë të tjera, që kishin ardhur me të në Jerusalem.</verse>
				<verse number="42">Tashmë kishte rënë mbrëmja dhe ishte e premte, domethënë vigjilja e së shtunës.</verse>
				<verse number="43">Jozefi nga Arimateja, anëtar i respektuar i sinedrit, që gjithashtu priste mbretërinë e Perëndisë, shkoi me guxim te Pilati dhe i kërkoi trupin e Jezuit.</verse>
				<verse number="44">Pilati, i çuditur që tashmë kishte vdekur, thirri centurionin dhe e pyeti nëse kishte shumë kohë që kishte vdekur.</verse>
				<verse number="45">Pasi u njoftua nga centurioni, ia dha kufomën Jozefit.</verse>
				<verse number="46">Ky bleu një pëlhurë prej liri, e zbriti kufomën nga kryqi dhe pasi e mbështolli, e vuri në një varr të hapur në shkëmb. Pastaj rrokullisi një gur mbi grykën e varrit.</verse>
				<verse number="47">Ndërkaq, Maria Magdalena dhe Maria, nëna e Josesë, e panë ku e vunë Jezuin.</verse>
			</chapter>
			<chapter number="16">
				<verse number="1">Pasi kaloi e shtuna, Maria Magdalena, Maria nëna e Jakobit dhe Saloma blenë vajra erëmirë, që të shkonin për të lyer trupin e Jezuit.</verse>
				<verse number="2">Të dielën, herët në mëngjes, shkuan te varri sapo kishte lindur dielli.</verse>
				<verse number="3">Ato i thanë njëra-tjetrës: «Kush do të na e rrokullisë gurin nga gryka e varrit?».</verse>
				<verse number="4">Por panë dhe vunë re se guri ishte rrokullisur, edhe pse ishte tepër i madh.</verse>
				<verse number="5">Hynë, pra, në varr dhe panë një djalosh të veshur me një rrobë të bardhë, që rrinte ulur në të djathtë dhe u shtangën.</verse>
				<verse number="6">Por ai u tha: «Mos kini frikë! Ju kërkoni Jezuin e Nazaretit, të kryqëzuarin. Ai u ngjall. Nuk është këtu. Ja vendi ku e kishin vënë.</verse>
				<verse number="7">Tani shkoni, u thoni dishepujve të tij dhe Pjetrit se ai po shkon përpara jush në Galile. Atje do ta shihni, siç ju ka thënë».</verse>
				<verse number="8">Ato dolën dhe ikën nga varri, se ishin të frikësuara dhe të tmerruara. Nga frika nuk i thanë gjë askujt.</verse>
				<verse number="9">Pasi u ngjall në mëngjesin e së dielës, Jezui iu shfaq në fillim Maria Magdalenës, prej së cilës kishte dëbuar shtatë djaj.</verse>
				<verse number="10">Kjo shkoi të lajmëronte ata që kishin ndenjur me të, që ishin në zi dhe vajtonin.</verse>
				<verse number="11">Kur dëgjuan se Jezui ishte gjallë dhe se ajo e kishte parë, ata nuk deshën ta besonin.</verse>
				<verse number="12">Pas këtyre, Jezui iu shfaq në një trajtë tjetër dy dishepujve, që po ecnin drejt fshatit.</verse>
				<verse number="13">Edhe ata u kthyen për të lajmëruar të tjerët, por as këtyre nuk deshën tʼu besonin.</verse>
				<verse number="14">Në fund iu shfaq të njëmbëdhjetëve, ndërsa po hanin, dhe i qortoi për mosbesimin e tyre dhe për ngurtësinë e zemrës, ngaqë nuk u kishin besuar atyre që e kishin parë të ngjallur.</verse>
				<verse number="15">Jezui u tha: «Shkoni në të gjithë botën dhe i predikoni ungjillin çdo krijese.</verse>
				<verse number="16">Ai që do të besojë dhe do të pagëzohet, do të shpëtojë; por ai që nuk do të besojë, do të dënohet.</verse>
				<verse number="17">Këto do të jenë shenjat që do të shoqërojnë ata që besojnë: do të dëbojnë djaj në emrin tim, do të flasin gjuhë të reja,</verse>
				<verse number="18">do të marrin gjarpërinj në duar dhe, nëse do të pijnë ndonjë helm, nuk do tʼu bëjë dëm, do të vënë duart mbi të sëmurët dhe këta do të shërohen».</verse>
				<verse number="19">Zoti Jezu, pasi foli me ta, u ngrit në qiell dhe u ul në të djathtën e Perëndisë.</verse>
				<verse number="20">Atëherë ata u nisën dhe predikuan kudo, ndërkohë që Zoti vepronte së bashku me ta dhe e vërtetonte fjalën me mrekullitë që e shoqëronin. Gratë ia treguan Pjetrit shkurtimisht të gjitha porositë. Pastaj vetë Jezui, nëpërmjet dishepujve, e përhapi nga lindja deri në perëndim predikimin e shenjtë dhe të paprishshëm të shpëtimit të amshuar. Amen!</verse>
			</chapter>
		</book>
		<book number="42">
			<chapter number="1">
				<verse number="1">Përderisa shumë veta kanë marrë përsipër të rrëfejnë ngjarjet që janë përmbushur ndër ne,</verse>
				<verse number="2">siç na i kanë përçuar ata që i panë me sytë e tyre dhe që qenë shërbëtorë të fjalës që nga fillimi,</verse>
				<verse number="3">edhe mua, meqë kam ndjekur me kujdes nga afër gjithçka që nga fillimi, më është dukur gjë e mirë të tʼi shkruaj me radhë, i përndritshëm Teofil,</verse>
				<verse number="4">me qëllim që të njohësh palëkundshmërinë e mësimeve që ke marrë.</verse>
				<verse number="5">Në ditët kur Herodi ishte mbreti i Judesë, një prift me emrin Zakaria, nga kasta e Abiut, kishte për grua njërën prej bijave nga fisi i Aaronit që quhej Elizabetë.</verse>
				<verse number="6">Që të dy ishin të drejtë para Perëndisë dhe jetonin pa të metë, sipas të gjitha ligjeve dhe urdhërimeve të Zotit.</verse>
				<verse number="7">Nuk kishin fëmijë, se Elizabeta ishte shterpë dhe të dy ishin të shkuar në moshë.</verse>
				<verse number="8">Ndërsa Zakaria po kryente shërbesën e tij priftërore, para Perëndisë, kur ishte radha e kastës së tij,</verse>
				<verse number="9">sipas zakonit të shërbesës priftërore, i ra shorti të hynte në shenjtëroren e Zotit për të djegur temjanin.</verse>
				<verse number="10">Ndërsa digjej temjani, tërë populli lutej përjashta.</verse>
				<verse number="11">Zakarisë iu shfaq engjëlli i Zotit, i cili rrinte në të djathtë të altarit të temjanit.</verse>
				<verse number="12">Kur e pa, Zakaria u trondit dhe e pushtoi frika.</verse>
				<verse number="13">Por engjëlli i tha: «Mos ki frikë, Zakari, se lutja jote është dëgjuar dhe Elizabeta, gruaja jote, do të të lindë një djalë dhe ti do tʼia vësh emrin Gjon.</verse>
				<verse number="14">Do të gëzohesh e do të ngazëllehesh dhe shumë veta do tʼi gëzohen lindjes së tij.</verse>
				<verse number="15">Ai do të jetë i madh para Zotit dhe nuk do të pijë verë dhe as pije dehëse. Do të jetë i mbushur me Shpirtin e Shenjtë që në bark të nënës.</verse>
				<verse number="16">Shumë bij të Izraelit do tʼi kthejë te Zoti, Perëndia i tyre.</verse>
				<verse number="17">Do të vijë përpara Zotit me shpirtin dhe fuqinë e Elias, për tʼi kthyer zemrat e etërve drejt bijve dhe kryeneçët në urtinë e të drejtëve, për tʼi bërë gati Zotit një popull të përgatitur».</verse>
				<verse number="18">Zakaria i tha engjëllit: «Si do ta marr vesh këtë gjë? Se unë jam i vjetër dhe gruaja ime e moshuar».</verse>
				<verse number="19">Engjëlli iu përgjigj: «Unë jam Gabrieli, që rri në praninë e Zotit dhe jam dërguar për të folur me ty dhe për të të dhënë këtë lajm të mirë.</verse>
				<verse number="20">Ja, ti do të mbetesh memec dhe nuk do të mund të flasësh deri ditën kur do të ndodhin këto gjëra, sepse nuk u ke besuar fjalëve të mia, që do të përmbushen kur tʼu vijë koha».</verse>
				<verse number="21">Populli priste Zakarian dhe ishte i habitur për vonesën e tij në tempull.</verse>
				<verse number="22">Po kur doli, ai nuk mundi tʼu fliste dhe ata e kuptuan se kishte parë një vegim në tempull. Ai u bënte shenja dhe nuk fliste dot.</verse>
				<verse number="23">Kur u mbushën ditët e shërbesës së tij, Zakaria u kthye në shtëpi.</verse>
				<verse number="24">Pas këtyre ditëve, Elizabeta, gruaja e tij, mbeti shtatzënë dhe për pesë muaj rrinte fshehur dhe thoshte:</verse>
				<verse number="25">«Kështu bëri për mua Zoti në ditët kur hodhi sytë mbi mua, për të më hequr turpin para njerëzve».</verse>
				<verse number="26">Në muajin e gjashtë engjëlli Gabriel u dërgua nga Perëndia në një qytet të Galilesë me emrin Nazaret,</verse>
				<verse number="27">te një virgjëreshë që ishte e fejuar me një burrë që quhej Jozef, nga shtëpia e Davidit. Virgjëresha quhej Mari.</verse>
				<verse number="28">Engjëlli shkoi tek ajo dhe i tha: «Gëzohu, hirplotë, Zoti është me ty ».</verse>
				<verse number="29">Ajo u trondit nga këto fjalë dhe mendonte për domethënien e kësaj përshëndetjeje.</verse>
				<verse number="30">Engjëlli i tha: «Mos ki frikë, Mari, sepse ke gjetur hir para Perëndisë.</verse>
				<verse number="31">Ja, do të mbetesh shtatzënë, do të lindësh një djalë dhe do tʼia vësh emrin Jezu.</verse>
				<verse number="32">Ai do të jetë i madh dhe do të quhet Bir i më të Lartit dhe Zoti Perëndi do tʼi japë fronin e Davidit, atit të tij.</verse>
				<verse number="33">Ai do të mbretërojë mbi shtëpinë e Jakobit përgjithmonë dhe mbretëria e tij nuk do të ketë mbarim».</verse>
				<verse number="34">Por Maria i tha engjëllit: «Si do të ndodhë kjo, se unë nuk njoh burrë?».</verse>
				<verse number="35">Engjëlli iu përgjigj: «Shpirti i Shenjtë do të zbresë mbi ty dhe fuqia e më të Lartit do të të mbulojë me hijen e vet, prandaj i Shenjti që do të lindë do të quhet Bir i Perëndisë.</verse>
				<verse number="36">Ja, edhe Elizabeta, kushërira jote, pret tʼi lindë një djalë në pleqërinë e saj dhe është në muajin e gjashtë, ajo që quhej shterpë.</verse>
				<verse number="37">Për Perëndinë asgjë nuk është e pamundur».</verse>
				<verse number="38">Atëherë Maria tha: «Unë jam shërbëtorja e Zotit. Më ndodhtë sipas fjalës sate». Dhe engjëlli u largua prej saj.</verse>
				<verse number="39">Ato ditë Maria u ngrit e shkoi me nxitim në një krahinë malore, në një qytet të Judesë.</verse>
				<verse number="40">Ajo hyri në shtëpinë e Zakarias dhe përshëndeti Elizabetën.</verse>
				<verse number="41">Sapo Elizabeta dëgjoi përshëndetjen e Marisë, i kërceu foshnja në bark. Elizabeta u mbush me Shpirtin e Shenjtë,</verse>
				<verse number="42">thirri me zë të lartë e tha: «E bekuar je ndër gratë dhe i bekuar është fryti i barkut tënd!</verse>
				<verse number="43">Nga më vjen kjo dhuratë, që nëna e Zotit të vijë tek unë?</verse>
				<verse number="44">Ja, sapo zëri i përshëndetjes sate arriti në veshët e mi, foshnja kërceu nga gëzimi në barkun tim.</verse>
				<verse number="45">Lum ajo që ka besuar, se do të përmbushet çfarë i qe thënë prej Zotit!».</verse>
				<verse number="46">Maria tha: «Gjithë qenia ime e madhëron Zotin</verse>
				<verse number="47">dhe shpirti im ngazëllehet për Perëndinë, Shpëtimtarin tim,</verse>
				<verse number="48">sepse ai hodhi sytë mbi përulësinë e shërbëtores së vet dhe, ja, të gjitha breznitë do të më quajnë të lume.</verse>
				<verse number="49">Gjëra të mëdha ka bërë për mua i fuqishmi. I shenjtë është emri i tij.</verse>
				<verse number="50">Mëshira e tij zgjat nga breznia në brezni për ata që e druajnë.</verse>
				<verse number="51">Bëri vepra të fuqishme me krahun e tij, hodhi poshtë ata që mburreshin me mendimet e zemrës së tyre,</verse>
				<verse number="52">rrëzoi të fuqishmit nga froni dhe lartësoi të përulurit.</verse>
				<verse number="53">Të uriturit i mbushi me të mira, ndërsa të pasurit i nisi duarzbrazët.</verse>
				<verse number="54">E ndihmoi Izraelin, shërbëtorin e vet, duke sjellë ndër mend mëshirën,</verse>
				<verse number="55">siç u kishte thënë etërve tanë, Abrahamit dhe pasardhësve të tij përgjithmonë».</verse>
				<verse number="56">Maria ndenji rreth tre muaj me Elizabetën, pastaj u kthye në shtëpinë e vet.</verse>
				<verse number="57">Elizabetës i erdhi koha për të lindur dhe lindi djalë.</verse>
				<verse number="58">Fqinjët dhe farefisi i saj dëgjuan se Zoti tregoi mëshirë të madhe për Elizabetën dhe gëzoheshin bashkë me të.</verse>
				<verse number="59">Ditën e tetë erdhën për të rrethprerë fëmijën dhe donin tʼi vinin emrin Zakaria, sipas emrit të të atit.</verse>
				<verse number="60">Atëherë e ëma e tij tha: «Jo, ai do të quhet Gjon».</verse>
				<verse number="61">Ata i thanë: «Askush nga të afërmit tuaj nuk quhet me këtë emër».</verse>
				<verse number="62">Atëherë e pyetën të atin me shenja se çʼemër donte tʼi vinte.</verse>
				<verse number="63">Ai kërkoi një dërrasë, mbi të cilën shkroi: «Gjon është emri i tij». Të gjithë u mrekulluan.</verse>
				<verse number="64">Përnjëherë Zakarias iu hap goja dhe iu zgjidh gjuha dhe filloi të fliste duke bekuar Perëndinë.</verse>
				<verse number="65">Të gjithë banorët aty pranë i zuri frika dhe në mbarë krahinën malore të Judesë flitej për këto gjëra.</verse>
				<verse number="66">Ata që i dëgjuan këto gjëra i mbajtën në zemër dhe thanë: «Çʼdo të bëhet vallë ky djalë?». Dhe dora e Zotit ishte me të.</verse>
				<verse number="67">Zakaria, ati i tij, u mbush me Shpirtin e Shenjtë dhe profetizoi kështu:</verse>
				<verse number="68">«Bekuar qoftë Zoti, Perëndia i Izraelit, se erdhi dhe shpengoi popullin e tij.</verse>
				<verse number="69">Ai ngriti për ne bririn e shpëtimit në shtëpinë e Davidit, shërbëtorit të vet,</verse>
				<verse number="70">siç e kishte thënë me gojën e profetëve të tij të shenjtë që prej shekujsh;</verse>
				<verse number="71">shpëtim nga armiqtë tanë dhe nga dora e të gjithëve atyre që na urrejnë,</verse>
				<verse number="72">për të treguar mëshirë me etërit tanë dhe për tʼu kujtuar për besëlidhjen e tij të shenjtë;</verse>
				<verse number="73">për betimin që i bëri Abrahamit, atit tonë, për të na lejuar</verse>
				<verse number="74">që, pasi të na çlironte nga duart e armiqve tanë, tʼi shërbenim pa frikë,</verse>
				<verse number="75">në shenjtëri dhe në drejtësi para tij për të gjitha ditët e jetës sonë.</verse>
				<verse number="76">Dhe ti, foshnjë, do të quhesh profet i më të Lartit, sepse do të ecësh përpara Zotit për të përgatitur udhët e tij,</verse>
				<verse number="77">për tʼi dhënë popullit të tij njohjen e shpëtimit me anë të faljes së mëkateve,</verse>
				<verse number="78">falë zemrës së mëshirshme të Perëndisë tonë, me të cilën do të na vijë së larti agimi,</verse>
				<verse number="79">që shndrit mbi ata që rrinë në errësirë e në hijen e vdekjes dhe për të drejtuar hapat tanë në udhën e paqes».</verse>
				<verse number="80">Fëmija rritej, forcohej shpirtërisht dhe rrinte shkretëtirave gjer në ditën kur do tʼi dëftohej Izraelit.</verse>
			</chapter>
			<chapter number="2">
				<verse number="1">Në ato ditë Cezar Augusti nxori një dekret për regjistrimin e tërë popullsisë.</verse>
				<verse number="2">Regjistrimi i parë ishte bërë kur Kuirini qeveriste Sirinë.</verse>
				<verse number="3">Të gjithë shkonin për tʼu regjistruar, secili në qytetin e vet.</verse>
				<verse number="4">Edhe Jozefi, që ishte nga Galileja, nga qyteti i Nazaretit, shkoi në Jude, në qytetin e Davidit, që quhet Betlehem, sepse ishte nga shtëpia dhe nga fisi i Davidit,</verse>
				<verse number="5">për tʼu regjistruar së bashku me Marinë, të fejuarën e tij, që ishte shtatzënë.</verse>
				<verse number="6">Ndërsa ndodheshin në Betlehem, i erdhën ditët për të lindur</verse>
				<verse number="7">dhe lindi djalin e saj të parë. E mbështolli në pelena dhe e vuri në grazhd, sepse në bujtinë nuk kishte vend për ta.</verse>
				<verse number="8">Në atë vend gjendeshin disa barinj që kalonin natën nëpër ara duke ruajtur tufën e tyre.</verse>
				<verse number="9">Një engjëll i Zotit iu shfaq atyre dhe lavdia e Zotit i mbështolli me dritë. Ata u trembën shumë,</verse>
				<verse number="10">por engjëlli u tha: «Mos kini frikë! Ja, po ju jap lajmin e mirë, një gëzim të madh për të gjithë popullin:</verse>
				<verse number="11">Sot, në qytetin e Davidit ka lindur për ju një shpëtimtar që është Krishti Zot.</verse>
				<verse number="12">Shenja për ju do të jetë kjo: do të gjeni një fëmijë të mbëshjellë në pelena dhe të shtrirë në grazhd».</verse>
				<verse number="13">Papritur bashkë me engjëllin u duk një ushtri e madhe qiellore, që lavdëronte Perëndinë kështu:</verse>
				<verse number="14">«Lavdi i qoftë Perëndisë në lartësitë qiellore dhe paqe në tokë njerëzve që ai i ka për zemër».</verse>
				<verse number="15">Kur u larguan engjëjt prej tyre dhe u kthyen në qiell, barinjtë i thanë njëri-tjetrit: «Të shkojmë në Betlehem e të shohim çfarë ka ndodhur, atë që na ka bërë të ditur Zoti».</verse>
				<verse number="16">Ata shkuan me nxitim dhe gjetën Marinë me Jozefin dhe fëmijën të shtrirë në grazhd.</verse>
				<verse number="17">Kur e panë, shpallën çfarë u qe thënë për foshnjën.</verse>
				<verse number="18">Dhe të gjithë ata që dëgjuan mbetën të habitur nga tregimi i barinjve.</verse>
				<verse number="19">Maria i ruante dhe i shqyrtonte të gjitha këto në zemrën e saj.</verse>
				<verse number="20">Atëherë barinjtë u kthyen duke përlëvduar Perëndinë e duke i thurur lavde për gjithçka panë e dëgjuan, ashtu siç u qe thënë.</verse>
				<verse number="21">Pas tetë ditësh, kur e rrethprenë, i vunë emrin Jezu, emrin që i kishte vënë engjëlli para se të ngjizej.</verse>
				<verse number="22">Kur erdhi koha e pastrimit të tyre në tempull, sipas ligjit të Moisiut, Jozefi dhe Maria e çuan Jezuin në Jerusalem për tʼia paraqitur Zotit,</verse>
				<verse number="23">siç është shkruar në ligjin e Zotit: Çdo djalë i parë do tʼi kushtohet Zotit,</verse>
				<verse number="24">dhe për të kushtuar flinë siç thuhet në ligjin e Zotit: Një çift turtujsh ose dy pëllumba të vegjël.</verse>
				<verse number="25">Në atë kohë jetonte në Jerusalem një njeri me emrin Simeon. Ky njeri ishte i drejtë e i përkushtuar ndaj Perëndisë. Ai priste ngushëllimin e Izraelit dhe Shpirti i Shenjtë ishte me të.</verse>
				<verse number="26">Shpirti i Shenjtë i kishte zbuluar se nuk do të vdiste pa e parë Krishtin e Zotit.</verse>
				<verse number="27">I udhëhequr nga Shpirti i Shenjtë ai erdhi në tempull dhe kur prindërit sollën Jezuin foshnjë, për të përmbushur me të kërkesat e ligjit të Moisiut,</verse>
				<verse number="28">Simeoni e mori Jezuin në krahë dhe bekoi Perëndinë kështu:</verse>
				<verse number="29">«Tani, o Zot, lëre shërbëtorin tënd të shkojë në paqe, sipas fjalës sate,</verse>
				<verse number="30">sepse me sytë e mi e pashë shpëtimin tënd,</verse>
				<verse number="31">që ti e përgatite në sytë e të gjithë popujve,</verse>
				<verse number="32">dritë për të ndriçuar kombet dhe lavdi për popullin tënd, Izraelin».</verse>
				<verse number="33">I ati dhe e ëma e Jezuit mrekulloheshin nga gjërat që thuheshin për të.</verse>
				<verse number="34">Atëherë Simeoni i bekoi dhe i tha Marisë, nënës së Jezuit: «Ja, ky fëmijë do të jetë shkak për rënien dhe ngritjen e shumë vetave në Izrael dhe shenjë kundërshtimi,</verse>
				<verse number="35">që të zbulohen mendimet e shumë zemrave. Ndërsa ty një shpatë do të ta përshkojë shpirtin».</verse>
				<verse number="36">Aty gjendej edhe një profeteshë, Ana, bija e Fanuelit, nga fisi i Asherit. Ajo ishte e shkuar në moshë, kishte jetuar shtatë vjet me burrin e saj</verse>
				<verse number="37">e pastaj jetoi si vejushë derisa u bë tetëdhjetë e katër vjeç. Ajo nuk largohej nga tempulli, por adhuronte Zotin ditë e natë, duke agjëruar e duke u lutur.</verse>
				<verse number="38">Meqenëse ndodhej aty në atë çast, filloi edhe ajo të lavdëronte Zotin dhe u fliste për fëmijën atyre që prisnin shpengimin e Jerusalemit.</verse>
				<verse number="39">Kur kryen gjithçka sipas ligjit të Zotit, u kthyen në Galile, në qytetin e tyre Nazaret.</verse>
				<verse number="40">Fëmija rritej e forcohej plot urti dhe hiri i Zotit ishte me të.</verse>
				<verse number="41">Prindërit e Jezuit shkonin çdo vit në Jerusalem për festën e Pashkës.</verse>
				<verse number="42">Kur ai mbushi dymbëdhjetë vjeç, shkuan përsëri atje, sipas zakonit.</verse>
				<verse number="43">Si kaluan ditët e festës, ata u nisën për tʼu kthyer. Fëmija Jezu mbeti në Jerusalem, por prindërit nuk e morën vesh këtë gjë.</verse>
				<verse number="44">Meqë mendonin se ai ishte bashkë me udhëtarët e tjerë, ata udhëtuan gjithë ditën dhe pastaj filluan ta kërkonin te të afërmit e të njohurit,</verse>
				<verse number="45">por nuk e gjetën dhe u kthyen në Jerusalem për ta kërkuar.</verse>
				<verse number="46">Pas tri ditësh e gjetën në tempull. Ishte ulur në mes të mësuesve që i dëgjonte dhe i pyeste.</verse>
				<verse number="47">Të gjithë ata që e dëgjonin mahniteshin nga zgjuarsia dhe përgjigjet e tij.</verse>
				<verse number="48">Kur e panë, u habitën dhe e ëma i tha: «Bir, pse na e bëre këtë? Unë dhe yt atë po të kërkonim gjithë ankth».</verse>
				<verse number="49">Jezui u përgjigj: «Pse po më kërkonit? A nuk e dinit se duhet të merrem me punët e Atit tim?».</verse>
				<verse number="50">Por ata nuk i kuptuan fjalët e tij.</verse>
				<verse number="51">Pastaj u nis bashkë me ta, u kthye në Nazaret dhe u bindej. Nëna e tij i ruante të gjitha këto gjëra në zemër.</verse>
				<verse number="52">Jezui rritej në urti, në moshë e në hir para Perëndisë dhe njerëzve.</verse>
			</chapter>
			<chapter number="3">
				<verse number="1">Në vitin e pesëmbëdhjetë të mbretërimit të Cezar Tiberit, kur Ponc Pilati ishte qeveritar i Judesë dhe Herodi, tetrark i Galilesë, ndërsa vëllai i tij Filipi, tetrark i krahinës së Ituresë dhe Trakonitidës, kur Lisania ishte tetrark i Abilenës</verse>
				<verse number="2">dhe kryepriftërinj ishin Hanai dhe Kajafa, Gjonit, birit të Zakarisë, iu dha fjala e Perëndisë në shkretëtirë.</verse>
				<verse number="3">Ai shkoi në mbarë krahinën përreth Jordanit dhe u predikonte njerëzve që të pendoheshin e të pagëzoheshin, që tʼu faleshin mëkatet.</verse>
				<verse number="4">Siç është shkruar në librin e profetit Isaia: Një zë thërret në shkretëtirë: bëni gati udhën për Zotin, drejtoni shtigjet e tij.</verse>
				<verse number="5">Çdo luginë le të mbushet dhe çdo mal e kodër le të rrafshohet. Drejtoni udhët e shtrembra dhe rrafshoni rrugët e ashpra.</verse>
				<verse number="6">Çdo njeri do ta shohë shpëtimin e Perëndisë.</verse>
				<verse number="7">Gjoni u thoshte turmave që vinin për tʼu pagëzuar tek ai: «Pjellë nepërkash! Kush ju mësoi tʼi ikni zemërimit që po vjen?</verse>
				<verse number="8">Tregojeni me vepra se jeni penduar dhe mos filloni tʼi thoni vetes: kemi për atë Abrahamin. Unë po ju them se Perëndia mund tʼi japë bij Abrahamit edhe nga këta gurë.</verse>
				<verse number="9">Që tani pemëve u është vënë sëpata në rrënjë. Çdo pemë që nuk jep fryt të mirë, pritet e hidhet në zjarr».</verse>
				<verse number="10">Turmat e pyetën: «Çʼduhet të bëjmë, atëherë?».</verse>
				<verse number="11">Gjoni u përgjigj: «Kush ka dy tunika, le tʼia japë njërën atij që nuk ka. Ai që ka për të ngrënë, le të veprojë po kështu».</verse>
				<verse number="12">Erdhën për tʼu pagëzuar edhe tagrambledhësit dhe i thanë: «Mësues, çʼduhet të bëjmë?».</verse>
				<verse number="13">Ai u tha: «Mos mblidhni më shumë nga çʼju është ngarkuar».</verse>
				<verse number="14">Edhe disa ushtarë e pyetën: «Po ne, çʼduhet të bëjmë?». Gjoni u tha: «Mos i merrni askujt gjë me dhunë dhe duke mashtruar, por kënaquni me pagën tuaj».</verse>
				<verse number="15">Populli ishte në pritje dhe të gjithë mendonin në zemrat e tyre se mos Gjoni ishte Krishti.</verse>
				<verse number="16">Atëherë Gjoni u tha: «Unë po ju pagëzoj me ujë, por po vjen dikush më i fuqishëm se unë, të cilit unë nuk jam i denjë as tʼi zgjidh sandalet. Ai do tʼju pagëzojë me Shpirtin e Shenjtë dhe me zjarr.</verse>
				<verse number="17">Ai e mban në dorë terploten për ta ndarë grurin nga kashta. Grurin do ta mbledhë në grunarin e tij, ndërsa kashtën do ta djegë në zjarrin që nuk shuhet kurrë».</verse>
				<verse number="18">Gjoni ia shpallte lajmin e mirë popullit edhe me shumë porosi të tjera.</verse>
				<verse number="19">Herod Tetrarku, të cilin Gjoni e kishte qortuar për shkak të Herodiadës, gruas së vëllait të vet, si edhe për të gjitha të këqijat që kishte bërë,</verse>
				<verse number="20">bëri edhe këtë të keqe: e futi Gjonin në burg.</verse>
				<verse number="21">Kur u pagëzua gjithë populli, u pagëzua edhe Jezui dhe kur po lutej, u hap qielli</verse>
				<verse number="22">dhe mbi të zbriti Shpirti i Shenjtë në trajtë trupore si pëllumb. Atëherë u dëgjua një zë nga qielli: «Ti je Biri im i dashur. Me ty jam i kënaqur».</verse>
				<verse number="23">Kur Jezui e filloi shërbesën e vet, ishte rreth tridhjetë vjeç. Jezuin e pandehnin se ishte biri i Jozefit. Jozefi ishte bir i Eliut,</verse>
				<verse number="24">bir i Matatit, bir i Levit, bir i Melkiut, bir i Janait, bir i Jozefit,</verse>
				<verse number="25">bir i Matatisë, bir i Amosit, bir i Naumit, bir i Esliut, bir i Nagait,</verse>
				<verse number="26">bir i Mahatit, bir i Matatisë, bir i Semeinit, bir i Josekut, bir i Jodës,</verse>
				<verse number="27">bir i Joananit, bir i Resës, bir i Zorobabelit, bir i Salatielit, bir i Nerit,</verse>
				<verse number="28">bir i Melkiut, bir i Adiut, bir i Kosamit, bir i Elmadamit, bir i Erit,</verse>
				<verse number="29">bir i Jozueut, bir i Eliezerit, bir i Jorimit, bir i Matatit, bir i Levit,</verse>
				<verse number="30">bir i Simeonit, bir i Judës, bir i Jozefit, bir i Jonamit, bir i Eliakimit,</verse>
				<verse number="31">bir i Meleas, bir i Menait, bir i Matatës, bir i Natamit, bir i Davidit,</verse>
				<verse number="32">bir i Jeseut, bir i Jobedit, bir i Boozit, bir i Salait, bir i Naasonit,</verse>
				<verse number="33">bir i Aminadabit, bir i Adminit, bir i Arnit, bir i Esromit, bir i Faresit, bir i Judës,</verse>
				<verse number="34">bir i Jakobit, bir i Isakut, bir i Abrahamit, bir i Tarait, bir i Nahorit,</verse>
				<verse number="35">bir i Serukut, bir i Ragaut, bir i Falekut, bir i Eberit, bir i Salait,</verse>
				<verse number="36">bir i Kainamit, bir i Arfaksadit, bir i Semit, bir i Noeut, bir i Lamekut,</verse>
				<verse number="37">bir i Matusalait, bir i Enokut, bir i Jaretit, bir i Maleleelit, bir i Kainamit,</verse>
				<verse number="38">bir i Enout, bir i Setit, bir i Adamit, bir i Perëndisë.</verse>
			</chapter>
			<chapter number="4">
				<verse number="1">Jezui, plot me Shpirtin e Shenjtë, u kthye nga Jordani dhe Shpirti i Shenjtë e çoi në shkretëtirë.</verse>
				<verse number="2">Atje u tundua nga djalli për dyzet ditë. Gjatë këtyre ditëve nuk hëngri asgjë dhe kur kaluan ato ditë, e mori uria.</verse>
				<verse number="3">Djalli i tha: «Nëse je Biri i Perëndisë, thuaji këtij guri të bëhet bukë».</verse>
				<verse number="4">Por Jezui iu përgjigj: «Shkrimi i shenjtë thotë: Njeriu nuk jeton vetëm me bukë ».</verse>
				<verse number="5">Pastaj djalli e ngjiti lart, i tregoi të gjitha mbretëritë e botës në një çast</verse>
				<verse number="6">dhe i tha: «Unë do të ta jap gjithë pushtetin dhe lavdinë e tyre, sepse më është dhënë mua dhe unë mund tʼia jap kujt të dua.</verse>
				<verse number="7">Gjithçka do të jetë e jotja nëse bie në gjunjë para meje».</verse>
				<verse number="8">Dhe Jezui i tha: «Shkrimi i shenjtë thotë: Adhuro Zotin, Perëndinë tënd dhe shërbeji vetëm atij ».</verse>
				<verse number="9">Pastaj djalli e çoi në Jerusalem, e vuri në pikën më të lartë të tempullit dhe i tha: «Nëse je Biri i Perëndisë, hidhu që këtu,</verse>
				<verse number="10">sepse Shkrimi i shenjtë thotë: Do tʼi urdhërojë engjëjt e tij të të ruajnë</verse>
				<verse number="11">dhe do të të mbajnë në duart e tyre, që mos të të ndeshë këmba në gur ».</verse>
				<verse number="12">Por Jezui iu përgjigj: «Shkrimi i shenjtë thotë: Mos e tundo Zotin, Perëndinë tënd ».</verse>
				<verse number="13">Pasi e tundoi Jezuin në të gjitha mënyrat, djalli u largua prej tij për një farë kohe.</verse>
				<verse number="14">Jezui u kthye në Galile me fuqinë e Shpirtit të Shenjtë dhe për të u hap fjala në mbarë rrethinat e atij vendi.</verse>
				<verse number="15">Ai i mësonte njerëzit nëpër sinagogat e tyre dhe të gjithë e përlëvdonin.</verse>
				<verse number="16">Jezui shkoi në Nazaret, atje ku ishte rritur. Ditën e shtunë, sipas zakonit, shkoi në sinagogë. U ngrit për të lexuar</verse>
				<verse number="17">dhe i dhanë librin e profetit Isaia. Ai e hapi librin dhe gjeti vendin ku ishte shkruar:</verse>
				<verse number="18">«Shpirti i Zotit është mbi mua, sepse ai më ka vajosur për tʼu shpallur ungjillin të varfërve. Më ka dërguar për tʼu shpallur robërve lirinë dhe për tʼu kthyer të verbërve shikimin, për të çliruar të shtypurit</verse>
				<verse number="19">dhe për të shpallur vitin e hirit të Zotit ».</verse>
				<verse number="20">E mbylli librin, ia dha shërbestarit dhe u ul. Sytë e të gjithëve në sinagogë ishin drejtuar tek ai.</verse>
				<verse number="21">Jezui filloi tʼu thoshte: «Sot u përmbush kjo pjesë e Shkrimit të shenjtë që e dëgjuat me veshët tuaj».</verse>
				<verse number="22">Të gjithë flisnin mirë për të dhe mrekulloheshin nga fjalët plot hir që dilnin nga goja e tij dhe thoshin: «A nuk është ky i biri i Jozefit?».</verse>
				<verse number="23">Jezui u tha: «Ju do të më përmendni padyshim këtë thënie: mjek, shëro veten. Bëj edhe këtu në vendin tënd çfarë kemi dëgjuar se ke bërë në Kafarnaum».</verse>
				<verse number="24">Dhe vazhdoi: «Me të vërtetë po ju them se asnjë profet nuk pranohet në vendlindjen e tij.</verse>
				<verse number="25">Por, me të vërtetë po ju them: në kohën e Elias kishte shumë vejusha në Izrael kur qielli ishte i mbyllur për tre vjet e gjashtë muaj, kur në mbarë tokën ra zia e bukës.</verse>
				<verse number="26">Megjithatë, Elia nuk qe dërguar tek asnjëra prej tyre, por vetëm në Sarepta, në tokën e Sidonit, te një grua e ve.</verse>
				<verse number="27">Në kohën e profetit Elise kishte shumë të lebrosur në Izrael e, megjithatë, asnjëri prej tyre nuk u pastrua, por vetëm Namani nga Siria».</verse>
				<verse number="28">Të gjithë ata që ishin në sinagogë u mbushën me zemërim kur e dëgjuan këtë.</verse>
				<verse number="29">U ngritën, e nxorën jashtë qytetit dhe e çuan në majë të kodrës, ku ishte ndërtuar qyteti i tyre, që ta hidhnin në humnerë.</verse>
				<verse number="30">Por Jezui kaloi përmes tyre dhe u largua.</verse>
				<verse number="31">Jezui shkoi në Kafarnaum, në një qytet të Galilesë dhe po i mësonte njerëzit ditën e shtunë.</verse>
				<verse number="32">Ata mahniteshin nga mësimi i tij, se fliste me autoritet.</verse>
				<verse number="33">Në sinagogë gjendej një njeri që ishte i pushtuar nga shpirti i një demoni të ndyrë. Ai bërtiti me zë të lartë:</verse>
				<verse number="34">«Çfarë ke me ne, o Jezui i Nazaretit? Ke ardhur të na shkatërrosh? Unë e di kush je: ti je i Shenjti i Perëndisë».</verse>
				<verse number="35">Por Jezui e qortoi e i tha: «Hesht e dil prej tij!». Shpirti i ndyrë e përplasi njeriun në mes të turmës dhe doli prej tij pa e dëmtuar.</verse>
				<verse number="36">Të gjithë u mrekulluan dhe i thoshin njëri-tjetrit: «Çʼështë kjo fjalë? Ai i urdhëron shpirtrat e ndyrë me pushtet e me fuqi dhe ata dalin».</verse>
				<verse number="37">Dhe për të u hap fjala kudo në ato rrethina.</verse>
				<verse number="38">Jezui u ngrit, doli nga sinagoga dhe shkoi në shtëpinë e Simonit. Vjehrra e Simonit ishte sëmurë me ethe të forta, prandaj iu lutën që ta shëronte.</verse>
				<verse number="39">Jezui u përkul mbi të, qortoi ethet dhe ato e lanë. Ajo u ngrit menjëherë dhe filloi tʼu shërbente.</verse>
				<verse number="40">Në perëndim të diellit, të gjithë ata që kishin të sëmurë që vuanin nga sëmundje të ndryshme i sillnin te Jezui. Ai vendoste duart mbi secilin prej tyre dhe i shëronte.</verse>
				<verse number="41">Prej shumë vetave dilnin shpirtra të ndyrë që bërtisnin: «Ti je Biri i Perëndisë!». Por Jezui i qortonte dhe nuk i lejonte të flisnin, sepse ata e dinin se ai ishte Krishti.</verse>
				<verse number="42">Kur agoi dita, Jezui doli nga qyteti e shkoi drejt një vendi të shkretë. Një turmë e madhe shkoi për ta kërkuar dhe kur e gjetën, nuk donin që ai të largohej prej tyre,</verse>
				<verse number="43">por Jezui u tha: «Më duhet ta shpall ungjillin e mbretërisë së Perëndisë edhe në qytetet e tjera, se për këtë gjë jam dërguar».</verse>
				<verse number="44">Dhe predikonte nëpër sinagogat e Judesë.</verse>
			</chapter>
			<chapter number="5">
				<verse number="1">Jezui gjendej pranë Liqenit të Gjenesaretit dhe turma shtyhej drejt tij për të dëgjuar fjalën e Perëndisë.</verse>
				<verse number="2">Ai pa dy varka në breg të liqenit, por peshkatarët kishin dalë nga varkat e po lanin rrjetat.</verse>
				<verse number="3">Si hipi në njërën prej tyre, në atë të Simonit, i kërkoi ta largonte pak nga bregu. Pastaj u ul dhe mësonte turmën nga varka.</verse>
				<verse number="4">Kur mbaroi së foluri, i tha Simonit: «Shko drejt thellësisë e hidhi rrjetat për peshkim».</verse>
				<verse number="5">Simoni iu përgjigj: «Mësues, jemi munduar gjithë natën e nuk kemi zënë asgjë, po për hir të fjalës sate do tʼi hedh rrjetat».</verse>
				<verse number="6">Si bënë kështu, kapën aq shumë peshk, saqë po u griseshin rrjetat.</verse>
				<verse number="7">Atëherë u bënë shenjë atyre që ishin në varkën tjetër që të vinin e tʼi ndihmonin. Ata erdhën dhe të dyja varkat u mbushën aq shumë sa po fundoseshin.</verse>
				<verse number="8">Kur e pa këtë gjë, Simon Pjetri ra në gjunjë para Jezuit dhe tha: «O Zot, largohu prej meje, se jam njeri mëkatar».</verse>
				<verse number="9">Ai dhe të gjithë ata që ishin me të u çuditën nga sasia e madhe e peshkut që kishin zënë.</verse>
				<verse number="10">Aty ishin edhe Jakobi e Gjoni, bijtë e Zebedeut, që ishin të afërm të Simonit. Atëherë Jezui i tha Simonit: «Mos ki frikë, që tani do të bëhesh peshkatar njerëzish».</verse>
				<verse number="11">Si i nxorën varkat në breg, ata lanë gjithçka dhe shkuan pas Jezuit.</verse>
				<verse number="12">Ndërsa Jezui gjendej në një qytet, erdhi një burrë që e kishte mbuluar lebra. Kur e pa Jezuin, ra përmbys dhe iu lut: «O Zot, po të duash, ti mund të më pastrosh».</verse>
				<verse number="13">Jezui shtriu dorën, e preku dhe i tha: «Dua. Pastrohu!». Dhe lebra e la menjëherë.</verse>
				<verse number="14">Jezui e urdhëroi të mos i tregonte askujt dhe i tha: «Shko e paraqitu te prifti dhe kushto një fli për pastrimin tënd, siç ka urdhëruar Moisiu. Kjo tʼu shërbejë si dëshmi».</verse>
				<verse number="15">Megjithatë, fjala për Jezuin përhapej gjithnjë e më shumë dhe turma të mëdha mblidheshin për ta dëgjuar e për tʼu shëruar nga sëmundjet e tyre.</verse>
				<verse number="16">Por ai u tërhoq në vende të shkreta dhe lutej.</verse>
				<verse number="17">Një ditë Jezui po mësonte njerëzit dhe aty gjendeshin disa farisenj dhe mësues të ligjit të Moisiut, që kishin ardhur nga çdo fshat i Galilesë, nga Judeja e nga Jerusalemi. Fuqia e Zotit ishte me Jezuin që ai të shëronte.</verse>
				<verse number="18">Atëherë disa burra po sillnin në një vig një njeri të paralizuar. Ata po mundoheshin ta fusnin në shtëpinë ku ishte Jezui dhe ta vinin para tij,</verse>
				<verse number="19">por nuk dinin nga të hynin për shkak të turmës. Atëherë hipën mbi çati, hoqën tjegullat dhe e ulën në mes bashkë me vigun, para Jezuit.</verse>
				<verse number="20">Kur e pa besimin e tyre, Jezui i tha të paralizuarit: «O njeri, të janë falur mëkatet».</verse>
				<verse number="21">Skribët dhe farisenjtë filluan të thonë me vete: «Kush është ky që fyen Perëndinë? E kush tjetër, përveç Perëndisë, mund tʼi falë mëkatet?».</verse>
				<verse number="22">Jezui i kuptoi mendimet e tyre dhe u tha: «Përse mendoni kështu në zemrat tuaja?</verse>
				<verse number="23">Çfarë është më e lehtë, të thuash “të janë falur mëkatet”, apo të thuash “ngrihu dhe ec”?</verse>
				<verse number="24">Mirëpo, që ta dini se Biri i njeriut ka pushtetin të falë mëkatet mbi tokë» — i tha të paralizuarit — «po të them: ngrihu, merre vigun e shko në shtëpi».</verse>
				<verse number="25">Ai u ngrit menjëherë para tyre, mori vigun dhe shkoi në shtëpi duke përlëvduar Perëndinë.</verse>
				<verse number="26">Të gjithë u mahnitën, përlëvduan Perëndinë dhe plot frikë thanë: «Sot kemi parë gjëra të çuditshme».</verse>
				<verse number="27">Pastaj Jezui doli, pa një tagrambledhës me emrin Levi që rrinte ulur në bankën e tagrave dhe i tha: «Më ndiq!».</verse>
				<verse number="28">Ai la gjithçka, u ngrit dhe i shkoi pas.</verse>
				<verse number="29">Levi shtroi për Jezuin një festë të madhe në shtëpinë e tij. Në tryezë me ta ishin ulur një turmë e madhe tagrambledhësish dhe njerëzish të tjerë.</verse>
				<verse number="30">Atëherë farisenjtë dhe skribët e tyre murmurisnin kundër dishepujve e thoshin: «Përse hani e pini me tagrambledhës e mëkatarë?».</verse>
				<verse number="31">Jezui iu përgjigj: «Nuk janë të shëndoshët ata që kanë nevojë për mjekun, por të sëmurët.</verse>
				<verse number="32">Unë nuk kam ardhur të thërras të drejtët, por mëkatarët që të pendohen».</verse>
				<verse number="33">Atëherë farisenjtë i thanë Jezuit: «Dishepujt e Gjonit agjërojnë shpesh e luten. Po kështu bëjnë edhe dishepujt e farisenjve, ndërsa të tutë hanë e pijnë».</verse>
				<verse number="34">Jezui u tha: «A mund të agjërojnë dasmorët kur dhëndri është me ta?</verse>
				<verse number="35">Por do të vijnë ditët kur do tʼua rrëmbejnë dhëndrin dhe atëherë, në ato ditë, do të agjërojnë».</verse>
				<verse number="36">Pastaj u tregoi këtë shëmbëlltyrë: «Askush nuk pret një copë prej një rrobe të re për të arnuar me të një rrobë të vjetër, sepse copa nga rroba e re do të griset dhe nuk do tʼi përshtatet së vjetrës.</verse>
				<verse number="37">Askush nuk hedh verë të re në kacekë të vjetër, se vera e re do tʼi çajë kacekët dhe do të derdhet, ndërsa vetë kacekët do të shkojnë dëm.</verse>
				<verse number="38">Prandaj vera e re hidhet në kacekë të rinj.</verse>
				<verse number="39">Askush nuk dëshiron të pijë verë të re pasi ka pirë verë të vjetër, sepse thotë: “E vjetra është më e mirë”».</verse>
			</chapter>
			<chapter number="6">
				<verse number="1">Një të shtunë, ndërsa Jezui po ecte përmes një fushe me grurë, dishepujt këpusnin kallinj, i shkoqnin me duar dhe hanin.</verse>
				<verse number="2">Disa nga farisenjtë thanë: «Përse po bëni atë që nuk është e lejueshme të shtunën?».</verse>
				<verse number="3">Jezui u përgjigj: «A nuk e keni lexuar se çfarë bëri Davidi kur e mori uria, atë dhe ata që ishin me të?</verse>
				<verse number="4">Se si hyri në shtëpinë e Perëndisë, mori bukën e kushtimit, hëngri vetë dhe u dha edhe atyre që ishin me të, bukë që nuk lejohet tʼi hajë askush përveç priftërinjve?».</verse>
				<verse number="5">Pastaj u tha: «Biri i njeriut është Zot i së shtunës».</verse>
				<verse number="6">Një të shtunë tjetër Jezui hyri në një sinagogë dhe filloi të mësonte njerëzit. Aty gjendej një njeri që e kishte dorën e djathtë të tharë.</verse>
				<verse number="7">Skribët dhe farisenjtë e vëzhgonin me kujdes Jezuin për të parë nëse do të shëronte të shtunën, që të gjenin një shkak për ta paditur.</verse>
				<verse number="8">Jezui, edhe pse e dinte se çfarë mendonin ata, i tha njeriut që e kishte dorën të tharë: «Ngrihu e qëndro në mes!». Dhe ai u ngrit.</verse>
				<verse number="9">Pastaj u tha atyre: «Po ju pyes: a është e lejueshme të bësh mirë apo të bësh keq të shtunën? Të shpëtosh një jetë apo ta shkatërrosh atë?».</verse>
				<verse number="10">Dhe, ndërsa po i shikonte të gjithë ata që ishin përreth, i tha të sëmurit: «Shtrije dorën!». Ai e shtriu dhe dora iu shërua tërësisht.</verse>
				<verse number="11">Por ata u tërbuan dhe filluan të flisnin me njëri-tjetrin se çfarë mund tʼi bënin Jezuit.</verse>
				<verse number="12">Gjatë këtyre ditëve Jezui shkoi në mal për tʼu lutur dhe e gdhiu duke iu lutur Perëndisë.</verse>
				<verse number="13">Kur u bë ditë, i thirri dishepujt pranë vetes, zgjodhi dymbëdhjetë prej tyre dhe i quajti apostuj.</verse>
				<verse number="14">Këta ishin: Simoni, të cilit ia vuri emrin Pjetër, dhe vëllai i tij Andrea, Jakobi dhe Gjoni, Filipi dhe Bartolomeu,</verse>
				<verse number="15">Mateu dhe Thomai, Jakobi i Alfeut dhe Simoni që quhej Zelltar,</verse>
				<verse number="16">Juda i Jakobit dhe Judë Iskarioti, që u bë tradhtar.</verse>
				<verse number="17">Jezui zbriti së bashku me ta dhe u ndal në një vend të rrafshët, ku gjendeshin shumë nga dishepujt e tij. Aty gjendej edhe një turmë e madhe njerëzish nga e gjithë Judeja, Jerusalemi dhe bregu i Tirit e i Sidonit.</verse>
				<verse number="18">Kishin ardhur për ta dëgjuar dhe për tʼu shëruar nga sëmundjet e tyre. Ata që vuanin nga shpirtrat e ndyrë shëroheshin</verse>
				<verse number="19">dhe të gjithë përpiqeshin ta preknin, sepse prej tij dilte një forcë që i shëronte.</verse>
				<verse number="20">Atëherë Jezui ngriti sytë, pa nga dishepujt e tha: «Lum ju që jeni të varfër, se e juaja do të jetë mbretëria e Perëndisë!</verse>
				<verse number="21">Lum ju që tani keni uri, se do të ngopeni! Lum ju që tani qani, se do të qeshni!</verse>
				<verse number="22">Lum ju kur njerëzit tʼju urrejnë, kur tʼju përjashtojnë, kur tʼju shajnë dhe të shpifin për ju, për shkak se keni besuar në Birin e njeriut.</verse>
				<verse number="23">Kur të vijë ajo ditë, gëzohuni e kërceni nga hareja, se shpërblimi juaj do të jetë i madh në qiell. Kështu kanë bërë etërit e tyre edhe me profetët.</verse>
				<verse number="24">Por mjerë ju që jeni të pasur, se ju e keni marrë ngushëllimin tuaj në këtë jetë!</verse>
				<verse number="25">Mjerë ju që tani e keni barkun plot, se do të keni uri! Mjerë ju që tani qeshni, se do tʼju zërë trishtimi dhe do të qani!</verse>
				<verse number="26">Mjerë ju kur të gjithë do të flasin mirë për ju, se kështu kanë bërë etërit e tyre me profetët e rremë!»</verse>
				<verse number="27">«Por unë po ju them juve që më dëgjoni: Duajini armiqtë tuaj, bëjuni mirë atyre që ju urrejnë.</verse>
				<verse number="28">Bekojini ata që ju mallkojnë dhe lutuni për ata që ju keqtrajtojnë.</verse>
				<verse number="29">Nëse dikush të qëllon në njërën faqe, ktheja edhe tjetrën. Kushdo që të merr mantelin, mos e pengo të të marrë edhe tunikën.</verse>
				<verse number="30">Jepi kujtdo që të kërkon ndonjë gjë dhe, nëse dikush të merr ndonjë gjë tënden, mos ia kërko.</verse>
				<verse number="31">Bëjuni të tjerëve ashtu siç do të donit tʼju bëjnë ata juve.</verse>
				<verse number="32">Sepse, nëse doni vetëm ata që ju duan, çfarë merite keni? Edhe mëkatarët i duan ata që i duan.</verse>
				<verse number="33">Dhe nëse u bëni mirë vetëm atyre që ju bëjnë mirë, çfarë merite keni? Edhe mëkatarët bëjnë kështu.</verse>
				<verse number="34">Nëse u jepni hua vetëm atyre prej të cilëve shpresoni se do tʼjua kthejnë, çfarë merite keni? Edhe mëkatarët u japin hua mëkatarëve, që të marrin prej tyre çfarë kanë dhënë.</verse>
				<verse number="35">Ju, përkundrazi, duajini armiqtë tuaj, bëjuni mirë atyre dhe jepni hua pa pritur që tʼju kthehet. Kështu do të merrni një shpërblim të madh dhe do të jeni bij të më të lartit Perëndi, sepse ai është i mirë me mosmirënjohësit dhe të këqijtë.</verse>
				<verse number="36">Jini të mëshirshëm, sikurse është i mëshirshëm edhe Ati juaj.»</verse>
				<verse number="37">«Mos gjykoni dhe Perëndia nuk do tʼju gjykojë. Mos dënoni dhe Perëndia nuk do tʼju dënojë. Falni dhe Perëndia do tʼju falë.</verse>
				<verse number="38">Jepni dhe Perëndia do tʼju japë. Ai do të vendosë në prehrin tuaj një dhuratë të mirë, të begatë, të përsosur e të pamasë, sepse me masën që do të matni të tjerët, do të mateni edhe ju nga Perëndia».</verse>
				<verse number="39">Jezui u foli përsëri me shëmbëlltyra: «A mund tʼi prijë një i verbër një të verbri tjetër? A nuk do të bien të dy në gropë?</verse>
				<verse number="40">Dishepulli nuk është më i madh se mësuesi. Edhe po të mësojë gjithçka, do të jetë si mësuesi i tij.</verse>
				<verse number="41">Përse shikon ashklën në syrin e vëllait tënd dhe nuk shikon traun që është në syrin tënd?</verse>
				<verse number="42">Si mund tʼi thuash vëllait tënd “vëlla, më lër të ta heq ashklën nga syri”, ti që nuk sheh traun që është në syrin tënd? Hipokrit! Hiq më parë traun nga syri yt dhe atëherë do të shohësh qartë për të hequr ashklën nga syri i vëllait tënd.»</verse>
				<verse number="43">«Nuk ka pemë të mirë që jep fryte të këqija dhe as pemë të kalbur që jep fryte të mira.</verse>
				<verse number="44">Çdo pemë njihet nga frytet e saj. Askush nuk mund të vjelë fiq nga ferrat dhe as rrush nga shkurret.</verse>
				<verse number="45">Njeriu i mirë nxjerr të mirën nga thesari i mirë i zemrës së tij dhe njeriu i keq nxjerr të keqen nga thesari i tij i keq, sepse çʼka zemra, nxjerr goja.»</verse>
				<verse number="46">«Përse më thërrisni “Zot, Zot” dhe nuk bëni çfarë ju them unë?</verse>
				<verse number="47">Po ju tregoj kujt i ngjan ai që vjen tek unë dhe që i dëgjon e i zbaton fjalët e mia.</verse>
				<verse number="48">Ai i ngjan një njeriu që ndërtoi një shtëpi, gërmoi thellë dhe i hodhi themelet në shkëmb. Kur erdhi përmbytja, lumi vërshoi drejt asaj shtëpie, por nuk e tundi dot vendit, sepse shtëpia ishte ndërtuar mirë.</verse>
				<verse number="49">Ndërsa ai që i dëgjon, por nuk i zbaton fjalët e mia, i ngjan një njeriu që ndërtoi një shtëpi mbi dhè, pa themele. Kur vërshoi lumi, ajo u shemb menjëherë e i madh qe shkatërrimi i saj».</verse>
			</chapter>
			<chapter number="7">
				<verse number="1">Kur mbaroi së thëni të gjitha fjalët për popullin që po e dëgjonte, Jezui shkoi në Kafarnaum.</verse>
				<verse number="2">Aty gjendej një centurion që kishte një shërbëtor të cilin e vlerësonte shumë, por që ishte shumë i sëmurë, gati duke vdekur.</verse>
				<verse number="3">Kur dëgjoi për Jezuin, centurioni dërgoi tek ai disa pleq të judenjve, që tʼi luteshin të vinte për tʼi shëruar shërbëtorin.</verse>
				<verse number="4">Si arritën te Jezui, ata iu lutën me këmbëngulje e i thanë: «Ai e meriton ta ndihmosh,</verse>
				<verse number="5">sepse e do popullin tonë dhe na ka ndërtuar edhe sinagogën».</verse>
				<verse number="6">Atëherë Jezui shkoi me ta, por nuk ishin larg nga shtëpia kur centurioni dërgoi disa miq për tʼi thënë: «O Zot, mos u shqetëso! Unë nuk jam i denjë që të hysh nën çatinë time.</verse>
				<verse number="7">Prandaj nuk mʼu duk vetja i denjë të vija vetë, por thuaj një fjalë e shërbëtori im do të shërohet.</verse>
				<verse number="8">Sepse edhe unë jam nën urdhrat e eprorëve të mi dhe kam nën vete ushtarë. Kur i them njërit: “shko”, ai shkon dhe kur i them tjetrit: “eja”, ai vjen. Kur i them shërbëtorit tim: “bëje këtë”, ai e bën».</verse>
				<verse number="9">Kur dëgjoi këto fjalë, Jezui u mrekullua me centurionin. Atëherë u kthye dhe i tha turmës që po e ndiqte: «Po ju them se as në Izrael nuk e kam gjetur një besim kaq të madh».</verse>
				<verse number="10">Pastaj të dërguarit u kthyen në shtëpinë e centurionit dhe e gjetën shërbëtorin të shëruar.</verse>
				<verse number="11">Jezui shkoi në një qytet që quhej Nain, i shoqëruar nga dishepujt e tij e nga një turmë e madhe.</verse>
				<verse number="12">Kur iu afruan portës së qytetit, pa se po çonin për të varrosur një të vdekur. Ai kishte qenë djalë i vetëm dhe e ëma ishte e ve. Një turmë e madhe nga qyteti po e shoqëronte.</verse>
				<verse number="13">Kur Zoti e pa, ndjeu dhembshuri për të e i tha: «Mos qaj!».</verse>
				<verse number="14">Pastaj u afrua dhe preku vigun. Ata që e mbanin, u ndalën. Jezui tha: «Djalosh, po të them: ngrihu!».</verse>
				<verse number="15">I vdekuri u ngrit e filloi të fliste. Jezui e çoi tek e ëma.</verse>
				<verse number="16">Të gjithë i zuri frika dhe përlëvdonin Perëndinë duke thënë: «Një profet i madh është shfaqur mes nesh» dhe «Perëndia i ka kthyer sytë mbi popullin e vet».</verse>
				<verse number="17">Atëherë u përhap fjala për të në mbarë Judenë e në krahinat përreth.</verse>
				<verse number="18">Dishepujt e Gjonit i treguan atij për gjithçka. Gjoni thirri dy prej tyre</verse>
				<verse number="19">e i dërgoi te Zoti për ta pyetur: «A je ti ai që duhet të vijë, apo duhet të presim një tjetër?».</verse>
				<verse number="20">Kur arritën te Jezui i thanë: «Gjon Pagëzori na ka dërguar te ti për të të pyetur: “A je ti ai që duhet të vijë, apo duhet të presim një tjetër?”».</verse>
				<verse number="21">Jezui sapo kishte shëruar shumë njerëz nga sëmundjet e nga mundimet, i kishte çliruar nga shpirtrat e këqij e u kishte kthyer shikimin shumë të verbërve.</verse>
				<verse number="22">Atëherë u përgjigj: «Shkoni e i tregoni Gjonit për ato që patë e dëgjuat. Të verbërit po shohin përsëri dhe të çalët po ecin, të lebrosurit po pastrohen dhe të shurdhrit po dëgjojnë, të vdekurit po ngjallen dhe të varfërve po u shpallet ungjilli.</verse>
				<verse number="23">Lum ai që nuk humbet besimin në mua».</verse>
				<verse number="24">Kur u larguan të dërguarit e Gjonit, Jezui filloi tʼu fliste turmave për Gjonin e tha: «Çfarë shkuat të shihnit në shkretëtirë? Një kallam që e lëkund era?</verse>
				<verse number="25">Çfarë shkuat të shihnit, pra? Një njeri të veshur me rroba të buta? Ata që vishen me rroba të kushtueshme e që jetojnë në kënaqësi gjenden në pallatet mbretërore.</verse>
				<verse number="26">Çfarë shkuat të shihnit, atëherë? Një profet? Po, po ju them madje më shumë se një profet.</verse>
				<verse number="27">Gjoni është ai për të cilin Shkrimi i shenjtë thotë: Ja, unë po dërgoj lajmëtarin tim përpara teje, që të përgatisë udhën tënde.</verse>
				<verse number="28">Me të vërtetë po ju them se asnjë grua nuk ka lindur njeri më të madh se Gjon Pagëzorin. Por më i vogli në mbretërinë e Perëndisë është më i madh se ai.»</verse>
				<verse number="29">Të gjithë ata që e dëgjuan këtë gjë, përfshirë edhe tagrambledhësit, pranuan se Perëndia është i drejtë dhe u pagëzuan nga Gjoni.</verse>
				<verse number="30">Por farisenjtë dhe mësuesit e ligjit të Moisiut iu kundërvunë vullnetit të Perëndisë e nuk u pagëzuan nga Gjoni.</verse>
				<verse number="31">Pastaj Jezui tha: «Me kë mund tʼi krahasoj njerëzit e kësaj breznie, me kë ngjajnë?</verse>
				<verse number="32">Ata u ngjajnë fëmijëve që ulen shesheve dhe i thërrasin njëri-tjetrit e i thonë: “I ramë fyellit për ju e nuk kërcyet, vajtuam e ju nuk qatë.”</verse>
				<verse number="33">Erdhi Gjon Pagëzori, që as ha bukë e as pi verë, e ju thoni: “Është i pushtuar nga djalli.”</verse>
				<verse number="34">Erdhi Biri i njeriut, që ha e pi, e ju thoni: “Ja grykësi e pijaneci, miku i tagrambledhësve e i mëkatarëve.”</verse>
				<verse number="35">Por urtia e Perëndisë dëftehet se është e drejtë nga të gjithë bijtë e saj».</verse>
				<verse number="36">Një farise e ftoi Jezuin për të ngrënë me të. Jezui shkoi në shtëpinë e fariseut e u ul në tryezë.</verse>
				<verse number="37">Një grua nga ai qytet, që ishte mëkatare, kur mori vesh se Jezui ishte në shtëpinë e fariseut, solli një enë alabastri me mirrë.</verse>
				<verse number="38">Ajo rrinte prapa Jezuit te këmbët e tij duke qarë e filloi tʼia lagte këmbët me lot e tʼia thante me flokët e saj. Pastaj vazhdoi tʼi puthte këmbët e tʼia lyente me mirrë.</verse>
				<verse number="39">Kur fariseu që e kishte ftuar Jezuin e pa këtë gjë, tha me vete: «Po të ishte profet ky njeri, do ta dinte kush është e çfarë është kjo grua që po e prek: ajo është mëkatare».</verse>
				<verse number="40">Jezui i tha fariseut: «Simon, kam diçka për të të thënë». Simoni iu përgjigj: «Fol, mësues».</verse>
				<verse number="41">«Dy njerëz kishin detyrime ndaj një huadhënësi. Njëri detyrohej pesëqind denarë e tjetri pesëdhjetë.</verse>
				<verse number="42">Meqë as njëri e as tjetri nuk mund ta shlyenin detyrimin, ai ua fali atë të dyve. Cili prej të dyve do ta dojë më shumë?».</verse>
				<verse number="43">Simoni iu përgjigj: «Ma do mendja se ai të cilit i fali detyrimin më të madh». E Jezui i tha: «Ke gjykuar drejt».</verse>
				<verse number="44">Pastaj u kthye nga gruaja e i tha Simonit: «A e sheh këtë grua? Erdha në shtëpinë tënde e ti nuk më dhe as ujë për këmbët, ndërsa ajo mʼi lau me lotët e saj e mʼi thau me flokët e saj.</verse>
				<verse number="45">Ti nuk më përshëndete me puthje, ndërsa ajo nuk ka pushuar së puthuri këmbët e mia që kur hyra brenda.</verse>
				<verse number="46">Ti nuk ma leve kokën me mirrë, ndërsa ajo mʼi leu këmbët me mirrë.</verse>
				<verse number="47">Po të them se dashuria e madhe që ajo shfaqi tregon se mëkatet e saj të shumta janë falur. Por ai të cilit i është falur pak, tregon pak dashuri».</verse>
				<verse number="48">Pastaj i tha asaj: «Të janë falur mëkatet».</verse>
				<verse number="49">Por ata që ishin me të në tryezë filluan të thoshin me njëri-tjetrin: «Kush është ky që fal edhe mëkatet?».</verse>
				<verse number="50">Ndërsa Jezui i tha gruas: «Besimi yt të shpëtoi, shko në paqe».</verse>
			</chapter>
			<chapter number="8">
				<verse number="1">Pas këtyre gjërave Jezui shkoi nëpër qytete e fshatra duke predikuar e duke shpallur ungjillin e mbretërisë së Perëndisë e të dymbëdhjetët ishin me të.</verse>
				<verse number="2">Ishin edhe disa gra që Jezui i kishte shëruar nga shpirtrat e këqij e nga sëmundjet: Maria, që quhej Magdalenë, prej së cilës ishin dëbuar shtatë djaj,</verse>
				<verse number="3">Joana, gruaja e Kuzit, kujdestarit të pasurisë së Herodit, Suzana dhe shumë të tjera që kishin vënë pasuritë e veta në shërbim të Jezuit e të dishepujve.</verse>
				<verse number="4">Kur u mblodh një turmë e madhe me njerëz që vinin tek ai nga qytete të ndryshme, Jezui foli me shëmbëlltyra:</verse>
				<verse number="5">«Një mbjellës doli për të mbjellë farën. Ndërsa po mbillte, disa fara ranë në rrugë dhe njerëzit i shkelën dhe zogjtë e qiellit i hëngrën.</verse>
				<verse number="6">Disa të tjera ranë në gurishtë dhe sapo mbinë, u thanë se nuk kishin ujë.</verse>
				<verse number="7">Disa të tjera ranë ndër ferra. Ferrat u rritën së bashku me to e ua zunë frymën.</verse>
				<verse number="8">Por disa të tjera ranë në tokë të mirë dhe kur u rritën, prodhuan njëqindfish». Pastaj tha: «Kush ka veshë për të dëgjuar, le të dëgjojë!».</verse>
				<verse number="9">Pastaj dishepujt e pyetën se çfarë kuptimi kishte kjo shëmbëlltyrë.</verse>
				<verse number="10">Jezui u përgjigj: «Juve ju janë bërë të njohura të fshehtat e mbretërisë së Perëndisë, ndërsa të tjerëve u flas me shëmbëlltyra, që të kenë sy e të mos shohin dhe të dëgjojnë e të mos kuptojnë.»</verse>
				<verse number="11">«Shëmbëlltyra është kjo: fara është fjala e Perëndisë.</verse>
				<verse number="12">Farat që ranë në rrugë janë ata që e dëgjojnë atë. Pastaj vjen djalli dhe e rrëmben fjalën nga zemrat e tyre, që të mos besojnë e të mos shpëtohen.</verse>
				<verse number="13">Farat që ranë në gurishtë janë ata që e dëgjojnë fjalën dhe e pranojnë me gëzim, por nuk e lënë të zërë rrënjë. Ata besojnë vetëm për pak dhe në kohën e sprovës e braktisin besimin.</verse>
				<verse number="14">Fara që ra ndër ferra janë ata që e dëgjojnë, por gjatë udhës ua zënë frymën shqetësimet, pasuria dhe kënaqësitë e jetës dhe frytet e tyre nuk piqen.</verse>
				<verse number="15">Fara që bie në tokë të mirë janë ata që e dëgjojnë fjalën dhe e ruajnë në një zemër të ndershme e të mirë. Këta mbesin besnikë e japin fryte».</verse>
				<verse number="16">«Askush nuk e ndez kandilin për ta vënë nën magje apo nën shtrat. Përkundrazi, vihet në mbajtësen e vet, që ta shohin dritën ata që hyjnë brenda.</verse>
				<verse number="17">Asgjë e fshehur nuk do të mbetet pa u zbuluar dhe asnjë e fshehtë nuk do të mbetet pa u njohur e pa dalë në dritë.</verse>
				<verse number="18">Kini kujdes për mënyrën sesi dëgjoni, sepse atij që ka do tʼi jepet edhe më shumë, por atij që nuk ka do tʼi merret edhe ajo pak që mendon se ka».</verse>
				<verse number="19">Nëna dhe vëllezërit e Jezuit shkuan për ta takuar, por nuk mundën të arrinin tek ai për shkak të turmës.</verse>
				<verse number="20">Atëherë i thanë Jezuit: «Nëna jote e vëllezërit e tu janë përjashta dhe duan të të shohin».</verse>
				<verse number="21">Por ai u tha: «Nëna ime dhe vëllezërit e mi janë ata që e dëgjojnë dhe e zbatojnë fjalën e Perëndisë».</verse>
				<verse number="22">Një ditë Jezui hipi në një varkë me dishepujt e u tha: «Le të shkojmë në bregun tjetër të liqenit ». Kështu u nisën.</verse>
				<verse number="23">Ndërsa po lundronin, Jezuin e zuri gjumi. Papritur filloi një erë e fortë mbi liqen. Varka po mbushej me ujë e ata ishin në rrezik.</verse>
				<verse number="24">Dishepujt iu afruan Jezuit, e zgjuan dhe i thanë: «Mësues, mësues, po mbytemi». Ai u zgjua e qortoi erën dhe dallgët kërcënuese, të cilat pushuan. Pastaj u bë bunacë.</verse>
				<verse number="25">Jezui u tha dishepujve: «Ku është besimi juaj?». Ata ishin të trembur e të mahnitur dhe i thanë njëri-tjetrit: «Vallë, kush është ky që urdhëron edhe erërat, edhe ujin e ata i binden?».</verse>
				<verse number="26">Pastaj arritën në krahinën e gerasenëve, që është nga ana tjetër e liqenit, përballë Galilesë.</verse>
				<verse number="27">Kur zbriti në breg, Jezuit i doli përpara një njeri nga ai qytet. Ky njeri ishte i pushtuar nga djajtë dhe kishte kohë që nuk vishej e nuk banonte në shtëpi, por në varreza.</verse>
				<verse number="28">Kur e pa Jezuin, lëshoi një britmë, ra përmbys para tij e tha me zë të lartë: «Çfarë ke me mua, o Jezu, Biri i Perëndisë më të lartë? Të lutem, mos më mundo!»,</verse>
				<verse number="29">sepse Jezui e urdhëroi shpirtin e ndyrë të dilte prej atij njeriu. Shpirti i ndyrë e kishte pushtuar atë disa herë, prandaj e lidhnin me zinxhirë dhe e mbanin në pranga, por ai i thyente prangat dhe djalli e shtynte në shkretëtirë.</verse>
				<verse number="30">Atëherë Jezui e pyeti: «Si e ke emrin?». Ai u përgjigj: «Legjion», sepse brenda tij kishin hyrë shumë djaj.</verse>
				<verse number="31">Dhe djajtë i luteshin Jezuit që të mos i urdhëronte të shkonin në humnerë.</verse>
				<verse number="32">Aty gjendej një tufë e madhe derrash që po kullosnin në mal dhe djajtë iu lutën Jezuit që tʼi lejonte të hynin te derrat. Jezui i lejoi.</verse>
				<verse number="33">Sapo dolën nga ai njeri, djajtë u futën te derrat. Tufa vrapoi të hidhej nga humnera në liqen e u mbyt.</verse>
				<verse number="34">Kur panë çfarë ndodhi, ata që ruanin derrat ua mbathën këmbëve dhe e përhapën lajmin në qytet e nëpër fshatra.</verse>
				<verse number="35">Njerëzit erdhën për të parë çfarë kishte ndodhur. Kur arritën te Jezui, gjetën njeriun prej të cilit kishin dalë djajtë. Ai ishte ulur te këmbët e Jezuit, ishte i veshur e me mendje në rregull. Ata i zuri frika.</verse>
				<verse number="36">Ata që e kishin parë ngjarjen treguan sesi ishte shëruar i pushtuari nga djalli.</verse>
				<verse number="37">Atëherë tërë populli i krahinës së gerasenëve i kërkoi Jezuit të largohej prej tyre, sepse kishin shumë frikë. Jezui hipi në një varkë e u kthye.</verse>
				<verse number="38">Njeriu prej të cilit kishin dalë djajtë i kërkoi të rrinte me të, por Jezui e nisi dhe i tha:</verse>
				<verse number="39">«Kthehu në shtëpinë tënde e trego çfarë ka bërë Perëndia për ty». Ai u largua duke shpallur në mbarë qytetin çfarë kishte bërë për të Jezui.</verse>
				<verse number="40">Kur po kthehej, Jezuit i doli para turma, sepse të gjithë po e prisnin.</verse>
				<verse number="41">Atëherë iu afrua një njeri me emrin Jair, që ishte kryetar i sinagogës. Ai i ra ndër këmbë Jezuit dhe iu lut që të shkonte në shtëpinë e tij,</verse>
				<verse number="42">se vajza e tij e vetme, që ishte dymbëdhjetë vjeç, ishte duke vdekur. Gjatë udhës turmat e shtynin nga të gjitha anët.</verse>
				<verse number="43">Dhe një grua që vuante prej dymbëdhjetë vjetësh nga hemorragjia, megjithëse kishte shpenzuar gjithçka që kishte pasur, askush nuk kishte mundur ta shëronte.</verse>
				<verse number="44">Ajo iu afrua nga pas, i preku cepin e mantelit e menjëherë iu ndal hemorragjia.</verse>
				<verse number="45">Atëherë Jezui tha: «Kush më preku?». Meqenëse të gjithë e mohuan, Pjetri i tha: «Mësues, turmat po të rrethojnë e po të shtyjnë ».</verse>
				<verse number="46">Por Jezui tha: «Dikush më preku, sepse ndjeva fuqinë që doli prej meje».</verse>
				<verse number="47">Atëherë gruaja, kur pa se nuk mund të fshihej, erdhi duke u dridhur, i ra ndër këmbë dhe tregoi para gjithë popullit përse e kishte prekur Jezuin e si ishte shëruar menjëherë.</verse>
				<verse number="48">Jezui i tha: «Bijë, besimi yt të shpëtoi. Shko në paqe».</verse>
				<verse number="49">Ndërsa po fliste, erdhi dikush nga shtëpia e kryetarit të sinagogës dhe i tha: «Jot bijë vdiq. Mos e shqetëso më mësuesin».</verse>
				<verse number="50">Kur e dëgjoi këtë, Jezui i tha: «Mos ki frikë, vetëm beso e ajo do të shpëtojë».</verse>
				<verse number="51">Kur arriti te shtëpia, nuk lejoi askënd të hynte me të, përveç Pjetrit, Gjonit, Jakobit dhe nënës e babait të vajzës.</verse>
				<verse number="52">Të gjithë e qanin dhe e vajtonin, por Jezui tha: «Mos qani! Ajo nuk ka vdekur, por po fle».</verse>
				<verse number="53">Por ata e përqeshën, sepse e dinin se kishte vdekur.</verse>
				<verse number="54">Atëherë Jezui e mori për dore dhe thirri: «Vashëz, ngrihu!».</verse>
				<verse number="55">Asaj iu kthye shpirti e u ngrit menjëherë. Pastaj Jezui u tha tʼi jepnin për të ngrënë.</verse>
				<verse number="56">Prindërit e saj u mrekulluan, por ai i urdhëroi të mos i tregonin askujt për çfarë kishte ndodhur.</verse>
			</chapter>
			<chapter number="9">
				<verse number="1">Jezui i thirri të dymbëdhjetët dhe u dha fuqi e pushtet mbi të gjithë djajtë si edhe për të shëruar sëmundjet.</verse>
				<verse number="2">Pastaj i dërgoi të predikonin mbretërinë e Perëndisë e të shëronin të sëmurët.</verse>
				<verse number="3">Atëherë u tha: «Mos merrni asgjë me vete për udhëtim, as shkop, as trastë, as bukë, as para e mos mbani dy tunika.</verse>
				<verse number="4">Në atë shtëpi që të hyni, rrini aty derisa të niseni.</verse>
				<verse number="5">Nëse ndokush nuk ju pranon, kur të dilni prej atij qyteti shkundni pluhurin nga këmbët tuaja, si dëshmi kundër tyre».</verse>
				<verse number="6">Dishepujt u nisën e shkuan nëpër fshatra, duke shpallur ungjillin e duke shëruar kudo.</verse>
				<verse number="7">Herod tetrarku dëgjoi për gjithçka që kishte ndodhur e u shqetësua, sepse disa thoshin se Gjoni ishte ngjallur prej të vdekurve,</verse>
				<verse number="8">disa të tjerë thoshin se ishte shfaqur Elia e të tjerë se ishte ngjallur një nga profetët e vjetër.</verse>
				<verse number="9">Herodi tha: «Gjonit ia kam prerë kokën, por kush është ky për të cilin po dëgjoj këto gjëra?». Dhe kërkonte ta shihte.</verse>
				<verse number="10">Kur u kthyen, apostujt i treguan Jezuit për gjithçka që kishin bërë. Ai i mori apostujt e u largua vetëm me ta drejt një qyteti të quajtur Betsaidë.</verse>
				<verse number="11">Kur turmat e morën vesh këtë gjë, i shkuan pas. Jezui i mirëpriti, u foli për mbretërinë e Perëndisë dhe shëroi ata që kishin nevojë për shërim.</verse>
				<verse number="12">Dita po mbaronte e të dymbëdhjetët iu afruan Jezuit e i thanë: «Nise turmën që të shkojë në fshatrat e fushat përreth, që të strehohen e të ushqehen, sepse ky vend është i shkretë».</verse>
				<verse number="13">Por Jezui u tha: «Jepuni ju ndonjë gjë për të ngrënë!». Ata iu përgjigjën: «Ne kemi vetëm pesë bukë e dy peshq. A të shkojmë e të blejmë ushqim për gjithë këtë popull?».</verse>
				<verse number="14">Aty ishin rreth pesë mijë burra. Jezui u tha dishepujve: «Ulini njerëzit në grupe nga pesëdhjetë veta!».</verse>
				<verse number="15">Ata vepruan ashtu dhe i ulën të gjithë.</verse>
				<verse number="16">Jezui mori pesë bukët e dy peshqit, ngriti sytë drejt qiellit, tha lutjen e bekimit, i theu bukët dhe ua dha dishepujve tʼia shtronin turmës.</verse>
				<verse number="17">Të gjithë hëngrën e u ngopën. Çfarë teproi u mblodh dhe u mbushën dymbëdhjetë shporta me copa buke.</verse>
				<verse number="18">Një herë, kur Jezui po lutej në një vend të veçuar e dishepujt ishin me të, ai i pyeti: «Kush thonë turmat se jam unë?».</verse>
				<verse number="19">Ata iu përgjigjën: «Disa thonë se je Gjon Pagëzori, të tjerë se je Elia, të tjerë se është ngjallur ndonjëri nga profetët e vjetër».</verse>
				<verse number="20">Atëherë u tha: «Po ju, kush thoni se jam unë?». Pjetri u përgjigj: «Ti je Krishti i Perëndisë».</verse>
				<verse number="21">Jezui i urdhëroi rreptësisht të mos i tregonin askujt për këtë</verse>
				<verse number="22">dhe u tha se Biri i njeriut duhej të vuante shumë dhe se nuk do të pranohej nga pleqtë, kryepriftërinjtë dhe skribët. Pastaj do ta vrisnin, por ditën e tretë do të ngjallej.</verse>
				<verse number="23">Atëherë u tha të gjithëve: «Kush dëshiron të vijë pas meje, le ta mohojë veten, të marrë kryqin e vet çdo ditë dhe të më ndjekë.</verse>
				<verse number="24">Sepse kushdo që dëshiron ta shpëtojë jetën e vet, do ta humbasë atë dhe kushdo që e humbet jetën e vet për shkakun tim, do ta shpëtojë atë.</verse>
				<verse number="25">Çʼdobi do të kishte njeriu po të fitonte mbarë botën, por të humbte dhe të rrënonte veten?</verse>
				<verse number="26">Por edhe Biri i njeriut, kur të vijë me lavdinë e tij e me lavdinë e Atit dhe të engjëjve të shenjtë, do të ketë turp për ata që kanë turp nga unë ose nga fjalët e mia.</verse>
				<verse number="27">Me të vërtetë po ju them se disa nga ata që janë këtu, nuk do të provojnë vdekjen pa e parë mbretërinë e Perëndisë».</verse>
				<verse number="28">Rreth tetë ditë pasi tha këto fjalë, Jezui mori me vete Pjetrin, Gjonin, Jakobin dhe u ngjit në mal për tʼu lutur.</verse>
				<verse number="29">Ndërsa po lutej, pamja e fytyrës së tij ndryshoi e rrobat morën një bardhësi vezulluese.</verse>
				<verse number="30">Pastaj panë dy burra që po flisnin me Jezuin. Ishin Moisiu dhe Elia,</verse>
				<verse number="31">që u shfaqën në lavdi e po flisnin për veprën që do të përmbushte Jezui me vdekjen e tij në Jerusalem.</verse>
				<verse number="32">Pjetri dhe ata që e shoqëronin kishin rënë në gjumë të thellë, por u zgjuan dhe panë lavdinë e tij dhe të dy burrave që ishin me të.</verse>
				<verse number="33">Kur po ndaheshin, Pjetri i tha Jezuit: «Mësues, sa mirë që jemi këtu! Le të ngremë tri tenda, një për ty, një për Moisiun e një për Elian». Pjetri nuk dinte çfarë po thoshte.</verse>
				<verse number="34">Ndërsa po fliste, erdhi një re e i mbështolli. Kur hynë në re, dishepujt i zuri frika.</verse>
				<verse number="35">Pastaj nga reja u dëgjua një zë që tha: «Ky është Biri im i zgjedhur. Dëgjojeni!».</verse>
				<verse number="36">Si u dëgjua zëri, Jezui mbeti vetëm. Ata heshtën e në ato ditë nuk i treguan askujt për gjërat që kishin parë.</verse>
				<verse number="37">Të nesërmen, pasi kishin zbritur nga mali, Jezuin e takoi një turmë e madhe.</verse>
				<verse number="38">Atëherë një burrë nga turma thirri: «Mësues, të lutem shikoje tim bir, se e kam djalë të vetëm!</verse>
				<verse number="39">Atë e pushton një shpirt që e bën të bërtasë, e shkund me dhunë, derisa nxjerr shkumë nga goja. E mundon dhe largohet me vështirësi prej tij.</verse>
				<verse number="40">Iu luta dishepujve të tu që ta dëbonin, por nuk mundën».</verse>
				<verse number="41">Jezui u përgjigj: «O brezni e pafe dhe e mbrapshtë! Edhe sa kohë do të jem me ju? Deri kur do tʼju duroj? Sille këtu tët bir!».</verse>
				<verse number="42">Kur po e sillnin, djalli e përplasi përtokë djaloshin dhe e përpëliti. Por Jezui e qortoi shpirtin e ndyrë, e shëroi djaloshin dhe ia ktheu të atit.</verse>
				<verse number="43">Të gjithë u mrekulluan nga madhështia e Perëndisë. Ndërsa të gjithë mrekulloheshin me gjithçka që kishte bërë, Jezui u tha dishepujve:</verse>
				<verse number="44">«Vëruni veshin mirë fjalëve që po ju them: Biri i njeriut do të dorëzohet në duart e njerëzve».</verse>
				<verse number="45">Por ata nuk i kuptuan këto fjalë. Kuptimi i tyre u mbeti i fshehur, kështu që nuk e morën vesh dhe kishin frikë ta pyesnin.</verse>
				<verse number="46">Mes dishepujve lindi pyetja se kush prej tyre ishte më i madhi.</verse>
				<verse number="47">Por Jezui, që i njihte mendimet e zemrës së tyre, mori një fëmijë dhe e mbajti pranë.</verse>
				<verse number="48">Atëherë u tha dishepujve: «Kush e pranon këtë fëmijë në emrin tim, më pranon mua dhe kush më pranon mua, pranon atë që më ka dërguar. Më i vogli ndër të gjithë ju, ai është më i madhi».</verse>
				<verse number="49">Atëherë Gjoni i tha: «Mësues, pamë një njeri që dëbonte djajtë në emrin tënd dhe ia ndaluam, sepse nuk të ndjek pas bashkë me ne».</verse>
				<verse number="50">Por Jezui i tha: «Mos ia ndaloni, sepse kush nuk është kundër jush, është me ju».</verse>
				<verse number="51">Kur po afroheshin ditët e ngritjes së tij në qiell, Jezui mori vendim të prerë për të shkuar në Jerusalem</verse>
				<verse number="52">dhe dërgoi përpara lajmëtarët. Gjatë rrugës u ndalën në një fshat samaritanësh për të bërë përgatitjet për Jezuin,</verse>
				<verse number="53">por ata nuk e pranuan, sepse po shkonte drejt Jerusalemit.</verse>
				<verse number="54">Kur dishepujt e tij, Jakobi dhe Gjoni, e panë këtë gjë, i thanë: «Zot, a do që të urdhërojmë të zbresë zjarri nga qielli e tʼi përpijë?».</verse>
				<verse number="55">Por Jezui u kthye e i qortoi.</verse>
				<verse number="56">Pastaj shkuan në një fshat tjetër.</verse>
				<verse number="57">Ndërsa po ecnin rrugës, dikush i tha: «Do të të ndjek kudo që të shkosh».</verse>
				<verse number="58">Por Jezui i tha: «Dhelprat kanë strofka dhe zogjtë e qiellit kanë fole, ndërsa Biri i njeriut nuk ka as ku të mbështesë kokën».</verse>
				<verse number="59">Një tjetri i tha: «Më ndiq!». Por ai iu përgjigj: «Zot, më lejo të shkoj e të varros më parë tim atë!».</verse>
				<verse number="60">Jezui i tha: «Lëri të vdekurit të varrosin të vdekurit e tyre, ndërsa ti shko e shpall mbretërinë e Perëndisë».</verse>
				<verse number="61">Një tjetër i tha: «Unë do të të ndjek, Zot, por më lejo të ndahem më parë me ata të shtëpisë».</verse>
				<verse number="62">Jezui iu përgjigj: «Kushdo që vë dorë në parmendë dhe e kthen kokën pas, nuk është i përshtatshëm për mbretërinë e Perëndisë».</verse>
			</chapter>
			<chapter number="10">
				<verse number="1">Pas këtyre gjërave, Zoti caktoi shtatëdhjetë e dy të tjerë dhe i dërgoi përpara dy nga dy në çdo qytet dhe në çdo vend ku do të shkonte ai vetë.</verse>
				<verse number="2">Dhe u tha: «Të korrat janë të mëdha, por punëtorë ka pak. Lutjuni të zotit të të korrave të dërgojë punëtorë në të korrat e veta.</verse>
				<verse number="3">Shkoni! Ja, po ju dërgoj si qengjat mes ujqërve.</verse>
				<verse number="4">Mos merrni me vete as para, as trastë, as sandale. Udhës mos përshëndetni askënd.</verse>
				<verse number="5">Në cilëndo shtëpi të hyni, së pari thoni: “Paqja me këtë shtëpi!”</verse>
				<verse number="6">Nëse dikush aty është bir i paqes, paqja juaj do të zbresë mbi të; nëse jo, do të kthehet te ju.</verse>
				<verse number="7">Qëndroni në atë shtëpi dhe hani e pini çfarë tʼju shtrojnë përpara, sepse punëtori ka të drejtë të shpërblehet. Mos u endni nga një shtëpi në tjetrën.</verse>
				<verse number="8">Në çdo qytet që të hyni e tʼju mirëpresin, hani çfarë tʼju vënë përpara,</verse>
				<verse number="9">shëroni të sëmurët që gjenden aty e u thoni: “Mbretëria e Perëndisë është pranë jush.”</verse>
				<verse number="10">Por nëse hyni në një qytet e nuk ju mirëpresin, dilni nëpër sheshet e tij e thoni:</verse>
				<verse number="11">“Edhe pluhurin e qytetit tuaj që na është ngjitur këmbëve, po e shkundim kundër jush. Por veç ta dini se mbretëria e Perëndisë është afër.”</verse>
				<verse number="12">Unë po ju them se atë ditë Sodoma do ta ketë më të lehtë se ai qytet.»</verse>
				<verse number="13">«Mjerë ti, Korazin! Mjerë ti, Betsaidë! Po të ishin bërë në Tir e në Sidon mrekullitë që u bënë ndër ju, ata do të ishin penduar me kohë, duke veshur thasë e duke u ulur në hi.</verse>
				<verse number="14">Megjithatë, Tiri e Sidoni do ta kenë më të lehtë se ju në ditën e gjykimit.</verse>
				<verse number="15">Po ti, Kafarnaum, mos vallë do të lartësohesh deri në qiell? Në ferr do të plandosesh.</verse>
				<verse number="16">Kush ju dëgjon ju, më dëgjon mua dhe kush nuk ju pranon ju, nuk më pranon as mua. Kush nuk më pranon mua, nuk pranon as atë që më ka dërguar».</verse>
				<verse number="17">Të shtatëdhjetë e dy dishepujt u kthyen me gëzim dhe i thanë: «Zot, edhe djajtë na nënshtrohen në emrin tënd!».</verse>
				<verse number="18">Jezui u tha: «E pashë Satanin tek binte nga qielli si rrufe.</verse>
				<verse number="19">Ja, ju kam dhënë pushtet që të shkelni mbi gjarpërinj e akrepa, si edhe mbi tërë fuqinë e armikut. Asgjë nuk do tʼju bëjë keq.</verse>
				<verse number="20">Megjithatë, mos u gëzoni që ju nënshtrohen shpirtrat, por gëzohuni që emrat tuaj janë shkruar në qiell».</verse>
				<verse number="21">Në atë çast Jezui u mbush me gëzim nga Shpirti i Shenjtë e tha: «Të falënderoj, o Atë, Zot i qiellit e i tokës, se ua ke fshehur këto gjëra të urtëve e të mençurve dhe ua ke zbuluar fëmijëve të vegjël. Po, o Atë, se kështu të ka pëlqyer ty.</verse>
				<verse number="22">Gjithçka më është dhënë nga Ati im. Askush nuk e njeh Birin përveç Atit dhe askush nuk e njeh Atin përveç Birit dhe atij të cilit Biri dëshiron tʼia zbulojë».</verse>
				<verse number="23">Pastaj Jezui u kthye drejt dishepujve dhe u tha veçmas: «Lum sytë që shohin çfarë shihni ju!</verse>
				<verse number="24">Sepse po ju them se shumë profetë e mbretër kanë dëshiruar të shohin çfarë po shihni ju e nuk i panë, të dëgjonin çfarë po dëgjoni ju e nuk i dëgjuan».</verse>
				<verse number="25">Atëherë një mësues i ligjit të Moisiut u ngrit për ta vënë në provë Jezuin dhe i tha: «Mësues, çfarë duhet të bëj për të trashëguar jetën e amshuar?».</verse>
				<verse number="26">Jezui i tha: «Çfarë shkruhet në ligjin e Moisiut? Çfarë lexon atje?».</verse>
				<verse number="27">Ai iu përgjigj: « Duaje Zotin, Perëndinë tënd, me gjithë zemrën tënde, me gjithë shpirtin tënd, me gjithë forcën tënde e me gjithë mendjen tënde dhe duaje tjetrin si veten ».</verse>
				<verse number="28">Jezui i tha: «U përgjigje drejt. Bëj kështu e do të jetosh».</verse>
				<verse number="29">Por ai, meqenëse donte tʼi jepte të drejtë vetes, i tha Jezuit: «Kush është tjetri?».</verse>
				<verse number="30">Jezui iu përgjigj: «Një njeri po zbriste nga Jerusalemi për në Jeriko dhe ra në duart e kusarëve që e zhveshën, e rrahën e pastaj ikën dhe e lanë gjysmë të vdekur.</verse>
				<verse number="31">Rastësisht një prift po zbriste asaj rruge dhe, kur e pa, kaloi në anën tjetër.</verse>
				<verse number="32">Po kështu edhe një levit, kur arriti tek ai vend dhe e pa, kaloi në anën tjetër.</verse>
				<verse number="33">Por një samaritan që po udhëtonte andej, iu afrua dhe kur e pa, ndjeu dhembshuri për të.</verse>
				<verse number="34">Shkoi tek ai, i derdhi vaj e verë mbi plagë dhe ia lidhi. Pastaj e ngarkoi mbi kafshën e vet, e çoi në një bujtinë dhe u kujdes për të.</verse>
				<verse number="35">Të nesërmen nxori dy denarë, ia dha të zotit të bujtinës e i tha: “Kujdesu për të dhe kur të kthehem, do të të paguaj për çfarë do të shpenzosh më tepër.”</verse>
				<verse number="36">Cili prej këtyre të treve, mendon ti, u bë “tjetri” për atë që ra në duart e kusarëve?».</verse>
				<verse number="37">Ai tha: «Ai që tregoi mëshirë». Jezui i tha: «Shko e bëj edhe ti kështu!».</verse>
				<verse number="38">Ndërsa po udhëtonin, Jezui hyri në një fshat, ku një grua me emrin Marta e priti në shtëpi.</verse>
				<verse number="39">Ajo kishte një motër që quhej Mari, që u ul te këmbët e Zotit dhe dëgjonte fjalët e tij.</verse>
				<verse number="40">Por Marta ishte e zënë me punë të shumta, prandaj erdhi te Jezui e i tha: «Zot, a nuk e vë re se motra ime më ka lënë tʼi bëj të gjitha punët vetëm? Thuaji, pra, të më ndihmojë!».</verse>
				<verse number="41">Por Zoti iu përgjigj: «Martë, Martë, ti je e shqetësuar dhe e zënë me shumë gjëra,</verse>
				<verse number="42">por vetëm një gjë është e nevojshme. Maria zgjodhi pjesën më të mirë, që nuk do tʼi merret».</verse>
			</chapter>
			<chapter number="11">
				<verse number="1">Jezui po lutej në një vend. Kur mbaroi, njëri nga dishepujt i tha: «Zot, na mëso të lutemi, sikurse Gjoni mësoi dishepujt e vet».</verse>
				<verse number="2">Ai u tha: «Kur të luteni thoni: Atë, u shenjtëroftë emri yt, ardhtë mbretëria jote!</verse>
				<verse number="3">Bukën tonë të përditshme na e jep çdo ditë</verse>
				<verse number="4">e na i fal mëkatet tona, sepse edhe ne ua falim fajtorëve tanë. E mos na shtjer në tundim ».</verse>
				<verse number="5">Pastaj u tha: «E zëmë se njëri nga ju ka një mik, shkon tek ai në mesnatë e i thotë: “Mik, mʼi jep tri bukë,</verse>
				<verse number="6">se më ka ardhur një miku im e nuk kam asgjë për tʼi vënë përpara.”</verse>
				<verse number="7">E ai përgjigjet nga brenda: “Mos më shqetëso! Tani e kam mbyllur derën dhe kemi rënë në gjumë edhe unë, edhe fëmijët. Nuk mund të çohem për të të dhënë gjë.”</verse>
				<verse number="8">Unë po ju them se edhe pse nuk do të çohet për tʼi dhënë gjë ngaqë e ka mik, do të çohet për tʼi dhënë aq sa ka nevojë të paktën për shkak të këmbënguljes së tij.</verse>
				<verse number="9">Dhe unë po ju them: lypni e do tʼju jepet; kërkoni e do të gjeni; trokitni e do tʼju hapet,</verse>
				<verse number="10">sepse kush lyp, merr; kush kërkon, gjen dhe atij që troket, do tʼi hapet.</verse>
				<verse number="11">A ka ndër ju ndonjë baba që do tʼi jepte fëmijës së vet, që i kërkon peshk, gjarpër në vend të peshkut?</verse>
				<verse number="12">Ose, nëse fëmija i lyp vezë, do tʼi jepte një akrep?</verse>
				<verse number="13">Nëse ju që jeni të këqij, dini tʼu jepni fëmijëve tuaj gjëra të mira, aq më shumë Ati juaj do tʼua japë prej qiellit Shpirtin e Shenjtë atyre që ia kërkojnë!».</verse>
				<verse number="14">Jezui po dëbonte një djall që ishte djalli i memecërisë. Kur u dëbua djalli, memeci foli dhe turmat u mrekulluan.</verse>
				<verse number="15">Por disa prej tyre thanë: «Ai i dëbon djajtë me fuqinë e Beelzebulit, kryetarit të djajve».</verse>
				<verse number="16">Të tjerë, për ta vënë në provë, i kërkonin një mrekulli nga qielli.</verse>
				<verse number="17">Por Jezui që i njihte mendimet e tyre u tha: «Çdo mbretëri e përçarë shkretohet dhe shtëpitë e saj shemben njëra pas tjetrës.</verse>
				<verse number="18">Nëse edhe Satani është i përçarë, si mund të qëndrojë mbretëria e tij meqë ju po thoni se unë i dëbuakam djajtë me fuqinë e Beelzebulit?</verse>
				<verse number="19">Nëse unë i dëboj djajtë me fuqinë e Beelzebulit, me fuqinë e kujt i dëbojnë bijtë tuaj? Për këtë arsye ata do të jenë gjykatësit tuaj.</verse>
				<verse number="20">Por nëse unë i dëboj djajtë me fuqinë e Perëndisë, atëherë mbretëria e Perëndisë ka ardhur te ju.</verse>
				<verse number="21">Kur një njeri i fortë dhe i armatosur mirë e ruan shtëpinë e vet, pasuria e tij është e sigurt.</verse>
				<verse number="22">Por nëse dikush më i fortë se ai e sulmon dhe e mund, ia merr armët te të cilat kishte varur shpresën dhe u shpërndan të tjerëve ato që ka plaçkitur.</verse>
				<verse number="23">Kush nuk është me mua, është kundër meje dhe kush nuk mbledh me mua, shpërndan.»</verse>
				<verse number="24">«Kur del nga njeriu, shpirti i ndyrë endet nëpër vende pa ujë, duke kërkuar prehje dhe kur nuk gjen, thotë: “Po kthehem te shtëpia ime prej nga dola.”</verse>
				<verse number="25">Kur vjen, e gjen të pastruar e të zbukuruar.</verse>
				<verse number="26">Pastaj shkon e sjell me vete shtatë shpirtra të tjerë më të këqij se vetja dhe hyjnë e banojnë aty. Kështu, gjendja e fundit e atij njeriu bëhet më e keqe se e mëparshmja».</verse>
				<verse number="27">Ndërsa po thoshte këto gjëra, një grua nga turma ngriti zërin e i tha: «Lum barku që të ka mbajtur dhe gjinjtë që të kanë mëkuar!».</verse>
				<verse number="28">Por Jezui i tha: «Më mirë, lum ata që e dëgjojnë fjalën e Perëndisë dhe e zbatojnë!».</verse>
				<verse number="29">Ndërsa turmat po shtoheshin, Jezui filloi të thoshte: «Kjo brezni është e mbrapshtë. Ajo kërkon një mrekulli, por asaj nuk do tʼi jepet asnjë mrekulli, përveç mrekullisë së Jonait.</verse>
				<verse number="30">Sikurse Jonai u bë shenjë mrekullie për popullin e Ninivës, ashtu do të jetë edhe Biri i njeriut për këtë brezni.</verse>
				<verse number="31">Mbretëresha e Jugut do të ngjallet ditën e gjykimit bashkë me njerëzit e kësaj breznie e do tʼi dënojë, se ajo erdhi nga fundi i dheut për të dëgjuar urtinë e Solomonit. Dhe ja, këtu është dikush më i madh se Solomoni.</verse>
				<verse number="32">Njerëzit e Ninivës do të ngjallen ditën e gjykimit bashkë me këtë brezni e do ta dënojnë, sepse ata u penduan kur predikoi Jonai. Dhe ja, këtu është dikush më i madh se Jonai.»</verse>
				<verse number="33">«Askush nuk e ndez kandilin për ta vënë në një vend të fshehtë apo nën magje. Përkundrazi, vihet në mbajtësen e vet, që ta shohin dritën ata që hyjnë brenda.</verse>
				<verse number="34">Drita e trupit është syri. Nëse syri yt është i fortë, tërë trupi yt do të jetë i ndriçuar, por nëse syri yt është i sëmurë, trupi yt do të jetë në errësirë.</verse>
				<verse number="35">Prandaj ki kujdes që drita që është në ty të mos jetë errësirë.</verse>
				<verse number="36">Nëse, pra, tërë trupi yt është plot me dritë e pa asnjë pjesë në errësirë, gjithçka do të jetë e shndritshme, siç është kur një kandil shndrit me tërë shkëlqimin e tij».</verse>
				<verse number="37">Ndërsa Jezui po fliste, një farise e ftoi për të ngrënë në shtëpinë e tij. Jezui shkoi e u ul në tryezë.</verse>
				<verse number="38">Fariseu u çudit kur pa se Jezui nuk bëri ritin e larjes para se të hante.</verse>
				<verse number="39">Atëherë Zoti i tha: «Tani, ju farisenjtë pastroni pjesën e jashtme të kupës e të pjatës, por përbrenda jeni plot grykësi e ligësi.</verse>
				<verse number="40">Të marrë! Ai që bëri pjesën e jashtme, a nuk bëri edhe të brendshmen?</verse>
				<verse number="41">Prandaj, jepni lëmoshë me gjërat e brendshme dhe kështu do të keni të pastër gjithçka.</verse>
				<verse number="42">Por, mjerë ju, farisenj! Ju i kushtoni Perëndisë një të dhjetën e mendrës, të ryzës e të çdo barishteje, por lini pas dore drejtësinë dhe dashurinë e Perëndisë. Këto duhet të zbatoni, pa lënë pas dore të tjerat.</verse>
				<verse number="43">Mjerë ju, farisenj, që ju pëlqen të zini vendet e para nëpër sinagoga e të merrni përshëndetje nëpër sheshe!</verse>
				<verse number="44">Mjerë ju që jeni si varre pa shenjë, që njerëzit i shkelin pa e ditur».</verse>
				<verse number="45">Njëri nga mësuesit e ligjit të Moisiut iu përgjigj: «Mësues, ti na fyen edhe ne duke thënë këto gjëra».</verse>
				<verse number="46">Por Jezui i tha: «Mjerë edhe ju, mësues të ligjit të Moisiut, sepse i ngarkoni njerëzit me barrë të rënda, por vetë nuk lëvizni as gishtin për tʼi mbajtur!</verse>
				<verse number="47">Mjerë ju, se ndërtoni varret e profetëve që etërit tuaj i vranë!</verse>
				<verse number="48">Kështu dëshmoni se i miratoni veprat e etërve tuaj, sepse ata i vranë profetët, ndërsa ju u ndërtoni varret.</verse>
				<verse number="49">Prandaj edhe Perëndia në urtinë e tij ka thënë: “Unë do tʼu dërgoj profetë dhe apostuj, por ata do tʼi vrasin e disa do tʼi përndjekin”,</verse>
				<verse number="50">që kjo brezni të fajësohet për gjakun e derdhur të të gjithë profetëve që nga themelimi i botës,</verse>
				<verse number="51">që nga gjaku i Abelit, te gjaku i Zakarias, që e vranë mes altarit dhe shenjtërores. Po, po ju them se për këtë gjë do të fajësohet kjo brezni.</verse>
				<verse number="52">Mjerë ju, mësues të ligjit të Moisiut, sepse keni marrë për vete çelësin e dijes! Kështu, as vetë nuk hytë, por edhe të tjerët i penguat që të hyjnë».</verse>
				<verse number="53">Kur Jezui doli, skribët dhe farisenjtë filluan të zemëroheshin e ta sulmonin me lloj-lloj pyetjesh,</verse>
				<verse number="54">duke i ngritur kurth që ta kapnin për ndonjë gjë që do të thoshte.</verse>
			</chapter>
			<chapter number="12">
				<verse number="1">Atëherë, ndërsa mijëra njerëz ishin mbledhur turmë, aq sa shkelnin njëri-tjetrin, Jezui filloi tʼu fliste më parë dishepujve të vet: «Ruhuni nga tharmi i farisenjve, që është hipokrizia.</verse>
				<verse number="2">Nuk ka asgjë të mbuluar që sʼdo të zbulohet dhe asnjë të fshehtë që sʼdo të merret vesh.</verse>
				<verse number="3">Prandaj, çfarëdo që keni thënë në errësirë, do të dëgjohet në dritë dhe çfarë keni pëshpëritur me dyer të mbyllura, do të shpallet nga çatitë.»</verse>
				<verse number="4">«Miqtë e mi, unë po ju them: mos kini frikë nga ata që vrasin trupin, por pastaj nuk mund të bëjnë asgjë më tepër.</verse>
				<verse number="5">Ja cilin duhet të kini frikë: atë që pas vdekjes ka pushtetin tʼju hedhë në ferr. Po, po ju them, nga ky të keni frikë.</verse>
				<verse number="6">A nuk shiten pesë harabela për dy qindarka? Megjithatë Perëndia nuk lë në harresë asnjërin prej tyre.</verse>
				<verse number="7">Madje edhe fijet e flokëve tuaj janë të gjitha të numëruara. Prandaj mos kini frikë! Ju vleni më tepër se shumë harabela.»</verse>
				<verse number="8">«Unë po ju them se kushdo që më rrëfen para njerëzve, edhe Biri i njeriut do ta rrëfejë atë para engjëjve të Perëndisë.</verse>
				<verse number="9">Por, kush më mohon para njerëzve, edhe Biri i njeriut do ta mohojë atë para engjëjve të Perëndisë.</verse>
				<verse number="10">Kush flet kundër Birit të njeriut do të falet, por ai që do të fyejë Shpirtin e Shenjtë, nuk do të falet.</verse>
				<verse number="11">Kur tʼju dërgojnë para sinagogave, krerëve dhe autoriteteve, mos u shqetësoni sesi do të mbroheni apo se çfarë do të thoni.</verse>
				<verse number="12">Shpirti i Shenjtë do tʼju mësojë se çfarë të thoni në atë çast».</verse>
				<verse number="13">Pastaj dikush nga turma i tha: «Mësues, thuaji vëllait tim ta ndajë trashëgiminë me mua».</verse>
				<verse number="14">Por Jezui i tha: «Kush më vuri mua gjykatës apo ndarës mes jush, o njeri?».</verse>
				<verse number="15">Pastaj u tha: «Kini kujdes! Ruhuni nga çdo dëshirë për pasuri, se jeta e njeriut nuk varet nga pasuria e tij».</verse>
				<verse number="16">Atëherë u tregoi një shëmbëlltyrë: «Toka e një pasaniku dha shumë prodhim.</verse>
				<verse number="17">Kështu ai mendoi me vete: “Çfarë të bëj, se nuk kam vend ku të mbledh të korrat?”</verse>
				<verse number="18">Pastaj tha: “Ja çfarë do të bëj: do të rrëzoj grunarët e mi e do të ndërtoj disa më të mëdhenj. Kështu do të mbledh në ta gjithë grurin e të gjitha të mirat e mia.</verse>
				<verse number="19">E do tʼi them shpirtit tim: Shpirti im, ke shumë të mira për shumë vite. Pusho, ha, pi e kënaqu!”</verse>
				<verse number="20">Por Perëndia i tha: “I pamend! Pikërisht këtë natë do të të merret shpirti. Po ato që grumbullove, kujt do tʼi mbeten?”</verse>
				<verse number="21">Kështu u ndodh atyre që mbledhin thesare për vete dhe nuk bëhen të pasur në sytë e Perëndisë».</verse>
				<verse number="22">Jezui u tha dishepujve të vet: «Prandaj po ju them: mos u shqetësoni për jetën tuaj se çfarë do të hani, as për trupin tuaj se çfarë do të vishni.</verse>
				<verse number="23">Se jeta vlen më shumë se ushqimi dhe trupi më shumë se veshja.</verse>
				<verse number="24">Shikoni korbat! Ata as mbjellin, as korrin, as nuk kanë qilarë apo grunarë, e megjithatë Perëndia i ushqen. Por ju vleni shumë më tepër se shpendët.</verse>
				<verse number="25">Kush nga ju, me gjithë përkujdesjen për veten, do të mund ta zgjaste qoftë edhe pak jetën e vet?</verse>
				<verse number="26">Nëse ju, pra, nuk mund të bëni një vogëlsirë si kjo, pse shqetësoheni për të tjerat?</verse>
				<verse number="27">Shikoni si rriten zambakët. Ata as nuk punojnë e as nuk endin, por unë po ju them se as vetë Solomoni në gjithë madhështinë e tij nuk ishte veshur si ndonjë prej tyre.</verse>
				<verse number="28">Nëse Perëndia vesh barin e fushës që sot është e nesër hidhet në furrë, a nuk do të kujdeset shumë më tepër për ju, o besimpakë?</verse>
				<verse number="29">Mos u shqetësoni se çfarë do të hani e çfarë do të pini dhe mos u brengosni.</verse>
				<verse number="30">Janë paganët e kësaj bote që i kërkojnë të gjitha këto gjëra, ndërsa Ati juaj e di se ju keni nevojë për këto.</verse>
				<verse number="31">Kërkoni mbi të gjitha mbretërinë e Perëndisë dhe ai do tʼjua japë edhe ato.</verse>
				<verse number="32">Mos ki frikë, grigjë e vogël, se Atit i ka pëlqyer tʼjua japë mbretërinë.</verse>
				<verse number="33">Shitini pasuritë tuaja dhe jepni lëmoshë. Bëni për vete pasuri që nuk vjetrohen dhe mblidhni në qiej një thesar që nuk shteron kurrë. Atje vjedhësi nuk mund të afrohet e tenja nuk mund të brejë.</verse>
				<verse number="34">Sepse, atje ku është thesari juaj, atje do të jetë edhe zemra juaj.»</verse>
				<verse number="35">«Ngjeshini ijët për punë e mbajini kandilat ndezur.</verse>
				<verse number="36">Jini si ata që presin të zotin e tyre që kthehet nga dasma, për tʼi hapur derën sapo të trokasë.</verse>
				<verse number="37">Lum ata shërbëtorë që, kur vjen i zoti, i gjen zgjuar. Me të vërtetë po ju them se ai do të ngjeshë ijët dhe do tʼu thotë të ulen për të ngrënë. Pastaj do të vijë dhe do tʼu shërbejë.</verse>
				<verse number="38">Nëse vjen nga mesnata apo në mëngjes herët e i gjen zgjuar, lum ata!</verse>
				<verse number="39">Por dijeni këtë: po ta dinte i zoti i shtëpisë se në çʼorë do të vinte vjedhësi, nuk do të lejonte tʼi vidhej shtëpia.</verse>
				<verse number="40">Jini gati, se nuk e dini orën kur do të vijë Biri i njeriut».</verse>
				<verse number="41">Pjetri i tha: «Zot, këtë shëmbëlltyrë po e thua për ne apo për të gjithë?».</verse>
				<verse number="42">Atëherë Zoti i tha: «Cili është ai shërbëtor besnik e i mençur, të cilin i zoti e ka vënë mbi shërbëtorët e tjerë për tʼu dhënë ushqimin në kohën e duhur?</verse>
				<verse number="43">Lum ai shërbëtor që, kur të vijë i zoti, do ta gjejë duke vepruar kështu.</verse>
				<verse number="44">Me të vërtetë po ju them se këtij shërbëtori do tʼia besojë të gjitha pasuritë e veta.</verse>
				<verse number="45">Por nëse ai shërbëtor thotë me vete: “Zotëria im po vonon të vijë” dhe fillon të rrahë shërbëtorët e tjerë, burra e gra, të hajë e të pijë dhe të dehet,</verse>
				<verse number="46">atëherë i zoti i këtij shërbëtori do të vijë ditën që ai nuk e pret dhe në orën që ai nuk e di, do ta dënojë ashpër dhe do ta hedhë atje ku dënohen të pafetë.</verse>
				<verse number="47">Ai shërbëtor që e di se çfarë dëshiron i zoti i tij, por nuk është gati të veprojë sipas dëshirës së të zotit, do të marrë shumë të rrahura.</verse>
				<verse number="48">Por ai që nuk e dinte dhe bëri gjëra për të cilat meriton të rrihet, do të rrihet më pak. Kujt i është dhënë shumë, do tʼi kërkohet shumë. Kujt i është besuar shumë, do tʼi kërkohet edhe më shumë.»</verse>
				<verse number="49">«Unë erdha që të sjell zjarrin mbi tokë e sa shumë dëshiroj të ndizet!</verse>
				<verse number="50">Kam një pagëzim me të cilin do të pagëzohem e me sa padurim e pres të përmbushet.</verse>
				<verse number="51">Mos vallë mendoni se erdha të sjell paqen mbi tokë? Jo paqe, po ju them, por përçarje.</verse>
				<verse number="52">Që tani e tutje nëse në një shtëpi do të jenë pesë veta, do të ndahen tre kundër dyve e dy kundër treve.</verse>
				<verse number="53">Do të ndahen ati nga i biri dhe biri nga i ati, nëna nga e bija dhe bija nga e ëma, vjehrra nga nusja dhe nusja nga e vjehrra».</verse>
				<verse number="54">Pastaj u tha turmave: «Kur shihni renë që ngrihet në perëndim, ju menjëherë thoni se do të bjerë shi e kështu ndodh.</verse>
				<verse number="55">Kur shihni se po fryn juga, ju thoni se do të bëjë i nxehtë i madh e kështu ndodh.</verse>
				<verse number="56">Hipokritë! Dukuritë e tokës e të qiellit dini tʼi shpjegoni, po si nuk ditkeni të shpjegoni kohën e tanishme?»</verse>
				<verse number="57">«Pse nuk gjykoni vetë se çʼështë e drejtë?</verse>
				<verse number="58">Nëse je rrugës për te gjykatësi bashkë me kundërshtarin tënd, përpiqu të merresh vesh me të rrugës, që kur të dalësh para gjykatësit, ai të mos të dorëzojë te roja e pastaj roja të të fusë në burg.</verse>
				<verse number="59">Unë po të them se nuk do të dalësh që andej pa paguar deri edhe qindarkën e fundit».</verse>
			</chapter>
			<chapter number="13">
				<verse number="1">Në atë kohë erdhën disa njerëz te Jezui e i treguan për galileasit, gjakun e të cilëve Pilati e kishte përzier me gjakun e flijimeve.</verse>
				<verse number="2">Jezui i pyeti: «A mendoni se galileasit që vuajtën këtë gjë ishin më mëkatarë se galileasit e tjerë?</verse>
				<verse number="3">Jo po ju them, por nëse nuk pendoheni, do të përfundoni të gjithë si ata.</verse>
				<verse number="4">Po për ata të tetëmbëdhjetët, mbi të cilët ra kulla e Siloamit e i vrau, a mendoni se ishin fajtorë më të mëdhenj se njerëzit e tjerë që banojnë në Jerusalem?</verse>
				<verse number="5">Jo po ju them, por nëse nuk pendoheni, do të përfundoni të gjithë si ata».</verse>
				<verse number="6">Pastaj Jezui tregoi këtë shëmbëlltyrë: «Një njeri kishte një fik të mbjellë në vreshtin e tij. Erdhi që të kërkonte ndonjë fryt në të, por nuk gjeti.</verse>
				<verse number="7">Atëherë i tha vreshtarit: “Ja, erdha tre vjet me radhë që të kërkoja ndonjë fryt nga ky fik, por ende nuk kam gjetur asnjë. Preje! Pse ta zërë tokën kot?”.</verse>
				<verse number="8">Vreshtari iu përgjigj: “Zotëri, lëre edhe këtë vit, që ta prashis e ta plehëroj,</verse>
				<verse number="9">se mos jep fryt vitin e ardhshëm. Nëse jo, preje”».</verse>
				<verse number="10">Një të shtunë Jezui po mësonte njerëzit në një sinagogë.</verse>
				<verse number="11">Aty gjendej edhe një grua e pushtuar nga një shpirt që e kishte mbajtur për tetëmbëdhjetë vjet të kërrusur. Ajo nuk mund të rrinte drejt.</verse>
				<verse number="12">Jezui e pa, e thirri dhe i tha: «Grua, je e çliruar nga sëmundja jote».</verse>
				<verse number="13">Kur e preku gruan me dorën e tij, ajo u drejtua e filloi të përlëvdonte Perëndinë.</verse>
				<verse number="14">Por, kryetari i sinagogës u zemërua që Jezui shëroi ditën e shtunë, prandaj i tha turmës: «Ka gjashtë ditë në të cilat mund të punohet. Gjatë këtyre ditëve ejani për tʼu shëruar e jo ditën e shtunë».</verse>
				<verse number="15">Atëherë Zoti iu përgjigj: «Hipokritë! A nuk e zgjidh secili nga ju kaun ose gomarin nga grazhdi ditën e shtunë dhe e çon për tʼi dhënë ujë?</verse>
				<verse number="16">Atëherë kjo grua, që është bijë e Abrahamit e që Satani e ka lidhur për tetëmbëdhjetë vjet, nuk u dashka çliruar nga këto pranga ditën e shtunë?».</verse>
				<verse number="17">Pasi i tha Jezui këto, të gjithë kundërshtarët e tij u turpëruan dhe mbarë turma gëzohej për gjërat e mrekullueshme që bënte ai.</verse>
				<verse number="18">Atëherë Jezui tha: «Me çfarë ngjan mbretëria e Perëndisë? Me çfarë mund ta krahasoj?</verse>
				<verse number="19">Ajo ngjan me farën e sinapit, që një njeri e mori dhe e mbolli në kopsht. Fara u rrit, u bë pemë dhe zogjtë e qiellit bënë foletë në degët e saj».</verse>
				<verse number="20">Jezui tha përsëri: «Me çfarë ta krahasoj mbretërinë e Perëndisë?</verse>
				<verse number="21">Ajo ngjan me tharmin që e mori një grua dhe e përzjeu me tri masa mielli, derisa u mbrujt i gjithë brumi».</verse>
				<verse number="22">Rrugës për në Jerusalem, Jezui përshkonte qytete e fshatra duke mësuar njerëzit.</verse>
				<verse number="23">Dikush e pyeti: «Zot, a janë pak ata që shpëtohen?». Atëherë Jezui i tha:</verse>
				<verse number="24">«Përpiquni të hyni nëpër derën e ngushtë, sepse po ju them se shumë do të mundohen të hyjnë, por nuk do të mundin.</verse>
				<verse number="25">Nëse i zoti i shtëpisë është ngritur dhe e ka mbyllur derën e ju filloni të rrini përjashta e të trokisni në derë duke thënë: “Zot, na e hap derën!”, ai do të përgjigjet: “Nuk e di nga vini.”</verse>
				<verse number="26">Atëherë do të filloni të thoni: “Ne kemi ngrënë e kemi pirë me ty dhe ti na ke mësuar nëpër sheshe.”</verse>
				<verse number="27">Por ai do të thotë: “Nuk e di nga vini. Largohuni nga unë të gjithë ju që bëni padrejtësi.”</verse>
				<verse number="28">Atje do të ketë të qara e kërcëllimë dhëmbësh kur të shihni Abrahamin, Isakun e Jakobin bashkë me të gjithë profetët në mbretërinë e Perëndisë, ndërsa juve do tʼju kenë hedhur përjashta.</verse>
				<verse number="29">Atëherë do të vijnë nga lindja e nga perëndimi, nga veriu e nga jugu dhe do të hanë në mbretërinë e Perëndisë.</verse>
				<verse number="30">Dhe ja, të fundit do të jenë të parët e të parët do të jenë të fundit».</verse>
				<verse number="31">Në atë çast disa farisenj erdhën e i thanë Jezuit: «Largohu që këtej se Herodi kërkon të të vrasë».</verse>
				<verse number="32">Dhe Jezui u tha: «Shkoni e i thoni asaj dhelpre: “Ja, unë po dëboj djajtë e po shëroj sot e nesër. Ditën e tretë e mbaroj veprën time.</verse>
				<verse number="33">Megjithatë, sot, nesër e pasnesër unë do të eci udhës sime, sepse nuk është e mundur që një profet të vritet jashtë Jerusalemit.”</verse>
				<verse number="34">Jerusalem, Jerusalem, ti që vret profetët dhe që me gurë vret të dërguarit e Perëndisë! Sa herë kam dashur tʼi mbledh bijtë e tu, siç mbledh klloçka zogjtë e vet nën krahë, por ju nuk deshët.</verse>
				<verse number="35">Ja, shtëpia juaj do të mbetet e shkretë. Unë po ju them se nuk do të më shihni më, derisa të thoni: Bekuar qoftë ai që vjen në emër të Zotit! ».</verse>
			</chapter>
			<chapter number="14">
				<verse number="1">Një të shtunë Jezui shkoi për të ngrënë në shtëpinë e njërit prej kryetarëve të farisenjve dhe ata po e vëzhgonin me kujdes.</verse>
				<verse number="2">Përballë Jezuit gjendej një njeri që vuante nga hidropizia.</verse>
				<verse number="3">Jezui i pyeti mësuesit e ligjit të Moisiut dhe farisenjtë: «E lejon ligji i Moisiut që të shërosh ditën e shtunë apo jo?».</verse>
				<verse number="4">Por ata heshtën. Atëherë Jezui e preku të sëmurin, e shëroi dhe e lejoi të shkonte.</verse>
				<verse number="5">Pastaj u tha atyre: «Kush është ai që, po tʼi binte fëmija apo kau në pus ditën e shtunë, nuk do ta nxirrte menjëherë?».</verse>
				<verse number="6">Ata nuk mundën tʼi përgjigjeshin.</verse>
				<verse number="7">Jezui vuri re sesi të ftuarit zgjidhnin vendet e nderit dhe u tregoi një shëmbëlltyrë:</verse>
				<verse number="8">«Kur të ftojnë në dasmë, mos u ul në vendin e nderit, se ndoshta është i ftuar ndokush më i nderuar se ti</verse>
				<verse number="9">dhe ai që ju ka ftuar të dyve mund të vijë e të të thotë: “lërja këtë vend këtij.” Dhe atëherë, i turpëruar, do të zësh vendin e fundit.</verse>
				<verse number="10">Po kur të të ftojnë, shko e ulu në vendin e fundit, që kur të vijë ai që të ka ftuar, të të thotë: “Mik, eja më lart!”. E kështu do të jesh i nderuar nga të gjithë ata që janë në tryezë me ty.</verse>
				<verse number="11">Sepse kush e lartëson vetveten, do të përulet, e kush e përul vetveten, do të lartësohet».</verse>
				<verse number="12">Atij që e kishte ftuar, Jezui i tha: «Kur të shtrosh një drekë a një darkë, mos fto miqtë e tu, vëllezërit, të afërmit e tu apo fqinjët e pasur, duke shpresuar se edhe ata do të të ftojnë e kështu do të shpërblehesh.</verse>
				<verse number="13">Përkundrazi, kur të shtrosh një gosti, fto njerëz të varfër, të kërrusur, të çalë e të verbër.</verse>
				<verse number="14">Atëherë do të jesh i lum, se ata nuk do të kenë me çfarë të të shpërblejnë, por ti do ta marrësh shpërblimin në ngjalljen e të drejtëve.»</verse>
				<verse number="15">Njëri nga të ftuarit, pasi kishte dëgjuar gjithçka, i tha Jezuit: «Lum kush ha bukë në mbretërinë e Perëndisë!».</verse>
				<verse number="16">Por Jezui i tha: «Dikush shtroi një darkë të madhe e thirri shumë veta.</verse>
				<verse number="17">Kur erdhi koha e darkës, dërgoi shërbëtorin e vet që tʼu thoshte atyre që kishte ftuar: “Ejani, se çdo gjë është gati.”</verse>
				<verse number="18">Por të gjithë, njëri pas tjetrit, filluan të gjenin shkaqe për të mos shkuar. I pari i tha: “Kam blerë një copë tokë e më duhet të dal e ta shoh. Të lutem më ndje!”</verse>
				<verse number="19">Dikush tjetër tha: “Unë kam blerë pesë pendë qe e po shkoj tʼi provoj. Të lutem më ndje!”</verse>
				<verse number="20">Dikush tjetër tha: “Sapo jam martuar, prandaj nuk mund të vij.”</verse>
				<verse number="21">E kështu shërbëtori u kthye dhe e njoftoi të zotin për të gjitha. Atëherë i zoti i shtëpisë u zemërua dhe i tha shërbëtorit të vet: “Dil menjëherë në sheshet e në rrugët e qytetit e sill këtu të varfrit, të kërrusurit, të verbërit e të çalët.”</verse>
				<verse number="22">Dhe shërbëtori i tha: “Zotëri, bëmë siç urdhërove dhe ka prapë vend.”</verse>
				<verse number="23">Atëherë i zoti i tha shërbëtorit: “Dil nëpër rrugë e shtigje dhe detyroji njerëzit të hyjnë brenda, që të mbushet shtëpia ime.”</verse>
				<verse number="24">Unë po ju them: asnjë nga ata që ishin të ftuar nuk do ta shijojë darkën time».</verse>
				<verse number="25">Jezuin po e ndiqnin turma të mëdha, por ai u kthye dhe u tha:</verse>
				<verse number="26">«Kush vjen pas meje dhe nuk e urren babanë e nënën, gruan e fëmijët, vëllezërit e motrat, madje edhe vetë jetën e tij, nuk mund të jetë dishepulli im.</verse>
				<verse number="27">Kush nuk e mbart kryqin e vet për të ardhur pas meje, nuk mund të jetë dishepulli im.</verse>
				<verse number="28">Kush nga ju nëse dëshiron të ndërtojë një kullë, nuk ulet më parë të bëjë llogaritë për të parë a ka sa i duhen për ta mbaruar?</verse>
				<verse number="29">Përndryshe, nëse i ka hedhur themelet e nuk është në gjendje ta përfundojë, ata që e shohin do të fillojnë ta tallin</verse>
				<verse number="30">e do tʼi thonë: “Ky njeri filloi të ndërtonte, por nuk qe i zoti ta mbaronte.”</verse>
				<verse number="31">Ose, cili mbret, kur del në luftë për tʼu ndeshur me një mbret tjetër, nuk ulet më parë të shqyrtojë a është i aftë që me dhjet mijë veta tʼi bëjë ballë atij që vjen me njëzet mijë?</verse>
				<verse number="32">Atëherë, nëse nuk mundet, i dërgon një përfaqësi për tʼi kërkuar kushtet e paqes ndërsa ai është ende larg.</verse>
				<verse number="33">Prandaj, asnjëri nga ju nuk mund të bëhet dishepulli im nëse nuk heq dorë nga tërë pasuria që zotëron.»</verse>
				<verse number="34">«Kripa është e mirë, por nëse e humbet shijen, si mund ta rifitojë atë?</verse>
				<verse number="35">Nuk është e përshtatshme më as për tokën, as për plehun, por vetëm për tʼu hedhur. Kush ka veshë, le të dëgjojë».</verse>
			</chapter>
			<chapter number="15">
				<verse number="1">Të gjithë tagrambledhësit dhe mëkatarët po i afroheshin Jezuit për ta dëgjuar.</verse>
				<verse number="2">Farisenjtë dhe skribët murmurisnin e thoshin: «Ky pranuaka mëkatarët e ha me ta».</verse>
				<verse number="3">Atëherë Jezui u tregoi këtë shëmbëlltyrë:</verse>
				<verse number="4">«Cili nga ju nëse ka njëqind dele dhe njëra prej tyre i humb, nuk i lë të nëntëdhjetë e nëntat në shkretëtirë për të kërkuar atë që ka humbur, derisa ta gjejë?</verse>
				<verse number="5">Dhe kur e gjen, e ngarkon mbi shpatulla i gëzuar.</verse>
				<verse number="6">Pasi kthehet në shtëpi, mbledh miqtë e vet e të afërmit e u thotë: “Gëzohuni me mua, se e gjeta delen që më kishte humbur.”</verse>
				<verse number="7">Unë po ju them se kështu ndodh edhe në qiell. Aty ka më shumë gëzim për një mëkatar që pendohet sesa për nëntëdhjetë e nëntë të drejtë që nuk kanë nevojë të pendohen.»</verse>
				<verse number="8">«Ose, përsëri, nëse një grua ka dhjetë monedha argjendi dhe njëra i humb, a nuk shkon e ndez një kandil për të ndriçuar shtëpinë, që të kërkojë me kujdes derisa ta gjejë?</verse>
				<verse number="9">E pasi e ka gjetur, thërret shoqet e saj e fqinjat e u thotë: “Gëzohuni me mua, se e gjeta monedhën që më kishte humbur.”</verse>
				<verse number="10">Unë po ju them: kështu gëzohen edhe engjëjt e Perëndisë për një mëkatar që pendohet».</verse>
				<verse number="11">Pastaj Jezui tha: «Një njeri kishte dy djem.</verse>
				<verse number="12">Më i vogli i tha të atit: “Baba, ma jep pjesën e pasurisë që më takon.” Kështu i ati ua ndau pasurinë djemve.</verse>
				<verse number="13">Pak ditë më vonë djali i vogël mblodhi gjithçka kishte e shkoi në një vend të largët. Atje ai e çoi dëm pasurinë duke jetuar në shthurje.</verse>
				<verse number="14">Dhe si shpenzoi gjithçka, në atë vend ra një zi e madhe buke dhe ai filloi të mbetej pa gjë.</verse>
				<verse number="15">Atëherë shkoi e gjeti punë te njëri nga qytetarët e atij vendi dhe ky e dërgoi në ara që të ruante derrat.</verse>
				<verse number="16">Atje do të kishte dashur shumë të ushqehej me lendet që hanin derrat, por askush nuk ia jepte.</verse>
				<verse number="17">Si erdhi në vete, tha: “Shumë nga punëtorët e tim ati kanë bukë e u tepron, ndërsa unë këtu po vdes urie.</verse>
				<verse number="18">Do të çohem, do të shkoj tek im atë e do tʼi them: Atë, kam mëkatuar kundër qiellit dhe para teje.</verse>
				<verse number="19">Nuk jam më i denjë të quhem biri yt. Më mbaj si një nga punëtorët e tu.”</verse>
				<verse number="20">Kështu u nis e shkoi tek i ati. Por ndërsa ishte ende larg, i ati e pa dhe ndjeu dhembshuri për të. Vrapoi, e mbështolli në krahët e tij dhe e puthi.</verse>
				<verse number="21">Atëherë i biri i tha: “Atë, kam mëkatuar kundër qiellit dhe para teje. Nuk jam më i denjë të quhem biri yt.”</verse>
				<verse number="22">Por i ati u tha shërbëtorëve: “Sillni shpejt rrobën më të mirë e vishjani. Vërjani unazën në gisht e sandalet në këmbë.</verse>
				<verse number="23">Merrni viçin e majmë e thereni. Le të hamë e të bëjmë festë,</verse>
				<verse number="24">se ky biri im kishte vdekur e u ngjall, kishte humbur e u gjet!”. Dhe filluan të festonin.</verse>
				<verse number="25">Djali i tij më i madh gjendej në arë. Kur erdhi dhe iu afrua shtëpisë, dëgjoi muzikë e valle.</verse>
				<verse number="26">Atëherë thirri njërin nga shërbëtorët dhe e pyeti se çfarë po ndodhte.</verse>
				<verse number="27">Ai iu përgjigj: “Vëllai yt ka ardhur dhe yt atë ka therur viçin e majmë, se ai është kthyer shëndoshë e mirë.”</verse>
				<verse number="28">Atëherë ai u zemërua dhe nuk pranoi të hynte brenda. I ati doli përjashta për tʼiu lutur që të hynte,</verse>
				<verse number="29">por ai iu përgjigj: “Unë kam punuar si një shërbëtor gjatë gjithë këtyre viteve për ty e nuk të kam thyer asnjë urdhër, megjithatë ti nuk më ke dhënë as edhe një kec që të bëj festë me miqtë e mi.</verse>
				<verse number="30">Ndërsa kur u kthye yt bir, ai që e prishi pasurinë tënde me lavire, ti there për të viçin e majmë.”</verse>
				<verse number="31">Pastaj i ati i tha: “Bir, ti je gjithmonë me mua e gjithçka që kam unë është edhe jotja.</verse>
				<verse number="32">Por ne duhet të festojmë e të gëzohemi, se vëllai yt kishte vdekur e u kthye në jetë, kishte humbur e u gjet”».</verse>
			</chapter>
			<chapter number="16">
				<verse number="1">Pastaj Jezui u tha dishepujve të vet: «Një i kamur kishte për kujdestar të pasurisë një njeri, të cilin e paditi se i shpërdoronte pasurinë.</verse>
				<verse number="2">Atëherë ai e thirri e i tha: “Çʼështë kjo që po dëgjoj për ty? Më jep llogari për punën tënde, se nuk mund të jesh më kujdestari i pasurisë.”</verse>
				<verse number="3">Atëherë kujdestari tha me vete: “Zotëria im do të ma heqë kujdestarinë. Çʼtë bëj? Të gërmoj nuk kam fuqi, të lyp kam turp.</verse>
				<verse number="4">E di se çfarë do të bëj që kur të më heqin si kujdestar, njerëzit të më pranojnë në shtëpitë e tyre.”</verse>
				<verse number="5">Kështu i thirri një nga një huamarrësit e zotërisë së vet e i tha të parit: “Sa i detyrohesh zotërisë tim?”</verse>
				<verse number="6">Ai i tha: “Njëqind masa vaj.” Kujdestari i tha: “Ja, merre shkresën, ulu menjëherë e shkruaj pesëdhjetë.”</verse>
				<verse number="7">Pastaj pyeti një tjetër: “Po ti, sa i detyrohesh?”. Ai u përgjigj: “Njëqind masa drithë.” Kujdestari i tha: “Ja, merre shkresën e shkruaj tetëdhjetë.”</verse>
				<verse number="8">Dhe zotëria i tij e lavdëroi kujdestarin e pandershëm, sepse kishte vepruar me zgjuarsi. Bijtë e kësaj bote janë më të zgjuar se bijtë e dritës në punët me njëri-tjetrin.</verse>
				<verse number="9">Dhe unë po ju them: bëni miq me anë të pasurive të padrejta, që pasi të mbarojë pasuria, tʼju pranojnë në banesat e tyre të amshuara.</verse>
				<verse number="10">Kush është besnik në pak, është besnik edhe në shumë e kush është i pandershëm në pak, është i pandershëm edhe në shumë.</verse>
				<verse number="11">Nëse nuk keni qenë besnikë në pasuritë e pandershme, kush do tʼjua besojë pasuritë e vërteta?</verse>
				<verse number="12">Dhe nëse nuk keni qenë besnikë në atë që i përket dikujt tjetër, kush do tʼjua japë atë që është juaja?</verse>
				<verse number="13">Asnjë shërbëtor nuk mund tʼu shërbejë dy zotërinjve. Ai ose do të urrejë njërin e do të dojë tjetrin, ose do të jepet pas njërit e do të lërë pas dore tjetrin. Nuk mund tʼi shërbeni edhe Perëndisë, edhe parasë».</verse>
				<verse number="14">Farisenjtë, që janë lakmitarë parash, dëgjonin gjithçka dhe e përqeshnin Jezuin.</verse>
				<verse number="15">Atëherë ai u tha: «Ju jeni ata që para njerëzve shfaqeni si të drejtë, por Perëndia i njeh zemrat tuaja. Megjithatë, ajo që është e madhërishme për njerëzit, për Perëndinë është fundërrinë.</verse>
				<verse number="16">Ligji i Moisiut e profetët ishin deri te Gjoni. Pastaj u shpall ungjilli i mbretërisë së Perëndisë dhe të gjithë mundohen ta fitojnë atë me përpjekje të mëdha.</verse>
				<verse number="17">Megjithatë, është më e lehtë që të kalojnë qielli e toka, sesa tʼi hiqet ligjit të Moisiut qoftë edhe një pikë.</verse>
				<verse number="18">Kushdo që e ndan gruan e vet e martohet me një tjetër, bën tradhti bashkëshortore dhe kushdo që martohet me një grua të ndarë, bën tradhti bashkëshortore.»</verse>
				<verse number="19">«Ishte një njeri i pasur, që vishej me rroba purpuri e liri të çmueshëm dhe jetonte çdo ditë në luks.</verse>
				<verse number="20">Te dera e tij rrinte një i varfër me emrin Lazar. Ai ishte i mbuluar me plagë</verse>
				<verse number="21">e dëshironte të ngopej me thërrimet që binin nga tryeza e pasanikut. Edhe qentë vinin e i lëpinin plagët.</verse>
				<verse number="22">I varfri vdiq dhe engjëjt e çuan të rrinte me Abrahamin. Edhe pasaniku vdiq e u varros.</verse>
				<verse number="23">Në ferr, ku po vuante torturat, ngriti sytë e pa diku larg Abrahamin me Lazarin përbri.</verse>
				<verse number="24">Atëherë tha me zë të lartë: “Atë Abraham, ki mëshirë për mua e dërgoje Lazarin që ta ngjyejë gishtin në ujë e të më freskojë gjuhën, se këto flakë po më mundojnë.”</verse>
				<verse number="25">Por Abrahami i tha: “Biri im, kujtohu se ti i more të mirat e tua gjatë jetës sate, ndërsa Lazari mori të këqijat. Tani ky gëzon këtu, ndërsa ti vuan.</verse>
				<verse number="26">Pastaj, midis jush e nesh është caktuar një hendek i madh, në mënyrë që ata që do të donin të kalonin që këndej te ju, të mos munden dhe askush nuk mund të kalojë që andej te ne.”</verse>
				<verse number="27">Pasaniku i tha: “Atëherë, o atë, po të lutem ta dërgosh te shtëpia e tim ati,</verse>
				<verse number="28">se kam pesë vëllezër. Le tʼi paralajmërojë që të mos vijnë edhe ata në këtë vend mundimesh.”</verse>
				<verse number="29">Abrahami u përgjigj: “Kanë Moisiun e profetët. Ata duhet të dëgjojnë.”</verse>
				<verse number="30">Ai tha: “Jo, atë Abraham, por nëse shkon dikush nga të vdekurit, do të pendohen.”</verse>
				<verse number="31">Abrahami i tha: “Nëse nuk dëgjojnë Moisiun e profetët, atëherë nuk do të binden edhe sikur dikush të ngjallet prej të vdekurve”».</verse>
			</chapter>
			<chapter number="17">
				<verse number="1">Jezui u tha dishepujve të vet: «Është e pamundur të mos vijnë tundimet për të mëkatuar, por mjerë kush i shkakton!</verse>
				<verse number="2">Për të do të ishte më mirë që të lidhte në qafë një gur mulliri dhe të hidhej në det, sesa të bëhej shkak mëkati për këta të vegjlit.</verse>
				<verse number="3">Kini kujdes! Nëse vëllai yt mëkaton, qortoje. Nëse pendohet, fale.</verse>
				<verse number="4">Nëse mëkaton kundër teje shtatë herë në ditë e shtatë herë kthehet e të thotë “pendohem”, fale».</verse>
				<verse number="5">Atëherë apostujt i thanë Zotit: «Na e shto besimin!».</verse>
				<verse number="6">Dhe Zoti u tha: «Po të kishit besim sa fara e sinapit, do tʼi thoshit këtij mani “shkulu që këtu e mbillu në det”, dhe ai do tʼju bindej.</verse>
				<verse number="7">Cili nga ju po të kishte një shërbëtor që plugon ose ruan dhentë, do tʼi thoshte atij kur të kthehej nga ara: “Eja menjëherë e ulu në tryezë!”?</verse>
				<verse number="8">A nuk do tʼi thoshte: “Ma bëj gati darkën, përvish mëngët e më shërbe që të ha e të pi unë e pastaj mund të hash e të pish edhe ti.”?</verse>
				<verse number="9">Mos vallë e falënderon shërbëtorin sepse bëri detyrën?</verse>
				<verse number="10">Kështu edhe ju, kur të bëni çfarë keni për detyrë, thoni: “Jemi shërbëtorë të padobishëm. Kemi bërë detyrën”».</verse>
				<verse number="11">Kur po shkonte drejt Jerusalemit, Jezui kaloi përmes Samarisë e Galilesë.</verse>
				<verse number="12">Si hyri në një fshat, iu afruan dhjetë të lebrosur. Ata rrinin larg</verse>
				<verse number="13">dhe thërrisnin: «Jezu, mësues, ki mëshirë për ne!».</verse>
				<verse number="14">Jezui i pa dhe u tha: «Shkoni e paraqituni te priftërinjtë». Dhe ndërsa po shkonin, u pastruan.</verse>
				<verse number="15">Pastaj njëri prej tyre, kur pa se ishte pastruar, u kthye e përlëvdonte Perëndinë me zë të lartë.</verse>
				<verse number="16">Ai ra përmbys para këmbëve të Jezuit dhe e falënderoi. Ai ishte samaritan.</verse>
				<verse number="17">Atëherë Jezui pyeti: «A nuk ishin dhjetë ata që u pastruan? Po nëntë të tjerët, ku janë?</verse>
				<verse number="18">Nuk u gjet asnjë prej tyre që të kthehej e tʼi jepte lavdi Perëndisë përveç këtij të huaji?».</verse>
				<verse number="19">Pastaj i tha atij: «Ngrihu e shko. Besimi yt të shpëtoi».</verse>
				<verse number="20">Një herë, kur farisenjtë e pyetën Jezuin se kur do të vinte mbretëria e Perëndisë, Jezui u përgjigj: «Mbretëria e Perëndisë nuk vjen me bujë.</verse>
				<verse number="21">Nuk do të thonë: “Ja ku është këtu!”, apo “Ja atje!”. Sepse Mbretëria e Perëndisë është brenda jush».</verse>
				<verse number="22">Jezui u tha dishepujve: «Po vijnë ditë në të cilat do të dëshironi të shihni njërën nga ditët e Birit të njeriut, por nuk do ta shihni.</verse>
				<verse number="23">Atëherë do tʼju thonë: “Ja ku është atje!”, apo “Ja këtu!”. Mos shkoni atje e mos i ndiqni!</verse>
				<verse number="24">Sikurse vetëtima shkëlqen nga qielli dhe e ndriçon atë nga njëri skaj në tjetrin, ashtu do të jetë edhe Biri i njeriut në ditën e tij.</verse>
				<verse number="25">Por më parë ai duhet të vuajë shumë dhe nuk do të pranohet nga kjo brezni.</verse>
				<verse number="26">Dhe sikurse ndodhi në ditët e Noeut, kështu do të ndodhë edhe në ditët e Birit të njeriut.</verse>
				<verse number="27">Në atë kohë njerëzit hanin e pinin, martoheshin e martonin deri ditën kur Noeu hyri në arkë e pastaj erdhi përmbytja e përmbyti gjithçka.</verse>
				<verse number="28">Sikurse ndodhi edhe në ditët e Lotit, njerëzit hanin e pinin, blinin e shisnin, mbillnin e ndërtonin,</verse>
				<verse number="29">por ditën kur Loti u largua nga Sodoma, ra zjarr e squfur nga qielli e i vrau të gjithë,</verse>
				<verse number="30">kështu do të ndodhë atë ditë kur do të shfaqet Biri i njeriut.</verse>
				<verse number="31">Nëse atë ditë dikush do të ndodhet mbi çati, por do tʼi ketë gjërat e veta në shtëpi, të mos zbresë për tʼi marrë. Dhe nëse dikush do të ndodhet në arë, as ai të mos kthehet.</verse>
				<verse number="32">Kujtoni gruan e Lotit!</verse>
				<verse number="33">Kush mundohet ta ruajë jetën e vet, do ta humbasë atë dhe ai që do ta humbasë jetën e vet, do ta shpëtojë atë.</verse>
				<verse number="34">Unë po ju them: atë natë, prej dy vetave që do të jenë në të njëjtin shtrat, njëri do të merret e tjetri do të lihet.</verse>
				<verse number="35">[35‏-36] Prej dy grave që do të jenë te mulliri për të bluar, njëra do të merret e tjetra do të lihet ».</verse>
				<verse number="36"></verse>
				<verse number="37">Pastaj e pyetën: «Po ku, o Zot?». Ai u tha: «Ku është kufoma, mblidhen edhe skifterët».</verse>
			</chapter>
			<chapter number="18">
				<verse number="1">Pastaj Jezui u tha një shëmbëlltyrë për tʼu treguar se duhet të luten gjithmonë, pa hequr dorë.</verse>
				<verse number="2">Ai u tha: «Në një qytet ishte një gjykatës që nuk e druante Perëndinë e as kishte respekt për njerëzit.</verse>
				<verse number="3">Në atë qytet gjendej edhe një vejushë që shkonte tek ai e i thoshte: “Më jep të drejtë para kundërshtarit tim!”.</verse>
				<verse number="4">Për një farë kohe ai nuk donte, por pastaj tha me vete: “Edhe pse nuk e druaj Perëndinë e as kam respekt për njerëzit,</verse>
				<verse number="5">meqë kjo vejushë po më shqetëson, do tʼia jap të drejtën, se përndryshe, duke ardhur vazhdimisht, do të më bëjë ta humb durimin”».</verse>
				<verse number="6">E Zoti tha: «Dëgjoni se çfarë thotë gjykatësi i padrejtë.</verse>
				<verse number="7">Po Perëndia, a nuk do të vendosë drejtësi për të zgjedhurit e tij që e thërrasin ditë e natë? A do të vonohet tʼi ndihmojë?</verse>
				<verse number="8">Unë po ju them se ai do të vendosë shpejt drejtësi. Por prapëseprapë, kur të vijë Biri i njeriut, a do të gjejë ende besim në tokë?».</verse>
				<verse number="9">Edhe disave që e mbanin veten si të drejtë dhe përçmonin të tjerët, Jezui u tregoi këtë shëmbëlltyrë:</verse>
				<verse number="10">«Dy njerëz shkuan për tʼu lutur në tempull. Njëri ishte farise, tjetri tagrambledhës.</verse>
				<verse number="11">Fariseu rrinte në këmbë e lutej duke thënë me vete: “Perëndi, unë të falënderoj që nuk jam si njerëzit e tjerë, vjedhës, i padrejtë, burrë që bën tradhti bashkëshortore apo si ky tagrambledhës.</verse>
				<verse number="12">Unë agjëroj dy herë në javë dhe jap të dhjetën e gjithë të ardhurave të mia.”</verse>
				<verse number="13">Ndërsa tagrambledhësi që rrinte larg e nuk guxonte as të ngrinte sytë drejt qiellit, godiste gjoksin e thoshte: “Perëndi, ki mëshirë për mua mëkatarin!”</verse>
				<verse number="14">Unë po ju them: ky njeri e jo fariseu u kthye në shtëpi i bërë i drejtë nga Perëndia. Sepse kush e lartëson vetveten, do të përulet e kush e përul vetveten, do të lartësohet».</verse>
				<verse number="15">Disa njerëz sillnin foshnjat te Jezui, që ai tʼi prekte, po kur i shihnin, dishepujt i ndalonin.</verse>
				<verse number="16">Atëherë Jezui i thirri fëmijët pranë vetes e tha: «Lërini fëmijët të vijnë tek unë dhe mos i pengoni, sepse mbretëria e Perëndisë u përket atyre që janë si ata.</verse>
				<verse number="17">Me të vërtetë po ju them se ai që nuk e pranon mbretërinë e Perëndisë si një fëmijë, nuk do të hyjë në të».</verse>
				<verse number="18">Një nga krerët e judenjve e pyeti: «Mësues i mirë, çʼduhet të bëj që të trashëgoj jetën e amshuar?».</verse>
				<verse number="19">Jezui i tha: «Përse më quan të mirë? Askush nuk është i mirë, përveç Perëndisë.</verse>
				<verse number="20">Ti i njeh urdhërimet: Mos bëj tradhti bashkëshortore, mos vrit, mos vidh, mos bëj dëshmi të rreme, ndero babanë e nënën! ».</verse>
				<verse number="21">Atëherë ai i tha: «Të gjitha këto i kam bërë që nga rinia ime».</verse>
				<verse number="22">Kur e dëgjoi këtë, Jezui i tha: «Të mungon vetëm një gjë: shit gjithçka që ke, jepua të varfërve dhe do të kesh një thesar në qiell. Pastaj eja e më ndiq!».</verse>
				<verse number="23">Po kur i dëgjoi këto, ai u trishtua, se ishte shumë i pasur.</verse>
				<verse number="24">Jezui pa se ai u trishtua, prandaj tha: «Sa e vështirë është për ata që kanë pasuri të hyjnë në mbretërinë e Perëndisë!</verse>
				<verse number="25">Është më e lehtë të kalojë një deve nëpër vrimën e gjilpërës, sesa të hyjë një i pasur në mbretërinë e Perëndisë».</verse>
				<verse number="26">Ata që po e dëgjonin e pyetën: «Po atëherë, kush do të mund të shpëtohet?».</verse>
				<verse number="27">Jezui u përgjigj: «Ajo që është e pamundur për njerëzit, është e mundur për Perëndinë».</verse>
				<verse number="28">Atëherë Pjetri i tha: «Ja, ne lamë gjithçka kishim dhe erdhëm pas teje».</verse>
				<verse number="29">Dhe Jezui u përgjigj: «Me të vërtetë po ju them se askush nga ata që kanë lënë shtëpi a grua, vëllezër a fëmijë për shkakun e mbretërisë së Perëndisë,</verse>
				<verse number="30">nuk do të mbetet pa marrë shumë më tepër në këtë kohë dhe do të marrë jetën e amshuar në botën tjetër».</verse>
				<verse number="31">Jezui i mori mënjanë të dymbëdhjetët e u tha: «Po shkojmë në Jerusalem dhe gjithçka që shkruan profetët për Birin e njeriut do të përmbushet.</verse>
				<verse number="32">Ai do tʼu dorëzohet paganëve që do ta tallin, do ta shajnë e do ta pështyjnë</verse>
				<verse number="33">dhe, pasi ta kenë fshikulluar, do ta vrasin, por ditën e tretë ai do të ngjallet».</verse>
				<verse number="34">Ata nuk kuptuan asgjë, sepse ajo që u tha Jezui ishte e fshehtë për ta dhe nuk e morën vesh çfarë tha.</verse>
				<verse number="35">Ndërsa Jezui po i afrohej Jerikosë, një i verbër rrinte ulur ndanë udhës e lypte.</verse>
				<verse number="36">Kur dëgjoi se po kalonte një turmë, pyeti se çfarë po ndodhte.</verse>
				<verse number="37">Ata i thanë: «Po kalon Jezui i Nazaretit.»</verse>
				<verse number="38">Atëherë ai thirri me zë të lartë: «Jezu, Biri i Davidit, ki mëshirë për mua!».</verse>
				<verse number="39">Ata që ecnin përpara e urdhëruan të heshtte, por ai thirri edhe më fort: «Biri i Davidit, ki mëshirë për mua!».</verse>
				<verse number="40">Jezui ndaloi dhe urdhëroi tʼi sillnin të verbrin. Kur ai u afrua, Jezui e pyeti:</verse>
				<verse number="41">«Çfarë dëshiron të bëj për ty?». Ai i tha: «Zot, dua që të shoh përsëri!».</verse>
				<verse number="42">Dhe Jezui i tha: «Shih përsëri! Besimi yt të shpëtoi».</verse>
				<verse number="43">Atij iu kthye menjëherë shikimi dhe shkoi pas Jezuit, duke përlëvduar Perëndinë. Të gjithë ata që e panë, lavdëruan Perëndinë.</verse>
			</chapter>
			<chapter number="19">
				<verse number="1">Jezui hyri në Jeriko dhe po kalonte nëpër qytet.</verse>
				<verse number="2">Aty ishte një njeri me emrin Zake. Ai ishte kryetagrambledhës dhe ishte i pasur.</verse>
				<verse number="3">Zakeu po përpiqej të shihte kush ishte Jezui, por ishte i shkurtër e nuk mund ta shihte për shkak të turmës.</verse>
				<verse number="4">Atëherë vrapoi përpara dhe hipi në një fik për ta parë, sepse Jezui po kalonte asaj rruge.</verse>
				<verse number="5">Kur Jezui arriti aty, ngriti sytë e i tha: «Zake, zbrit shpejt, se sot duhet të ndalem në shtëpinë tënde».</verse>
				<verse number="6">Zakeu zbriti me nxitim dhe u gëzua që do të priste Jezuin në shtëpi.</verse>
				<verse number="7">Të gjithë ata që e panë këtë, filluan të murmurisnin: «Ky shkoi mik te një mëkatar».</verse>
				<verse number="8">Zakeu, që rrinte në këmbë, i tha Zotit: «Ja, Zot, unë po u jap të varfërve gjysmën e pasurisë sime e nëse i kam marrë ndokujt para me mashtrim, do tʼia kthej katërfish».</verse>
				<verse number="9">Atëherë Jezui i tha: «Sot erdhi shpëtimi në këtë shtëpi, sepse edhe ky është bir i Abrahamit.</verse>
				<verse number="10">Biri i njeriut ka ardhur për të kërkuar e për të shpëtuar atë që kishte humbur».</verse>
				<verse number="11">Ndërsa po e dëgjonin, Jezui u tregoi edhe këtë shëmbëlltyrë, meqë ishte afër Jerusalemit dhe ata besonin se mbretëria e Perëndisë do të shfaqej nga çasti në çast.</verse>
				<verse number="12">Ai u tha: «Një fisnik shkoi në një vend të largët të kurorëzohej mbret e pastaj do të kthehej.</verse>
				<verse number="13">Thirri dhjetë nga shërbëtorët e vet, u dha dhjetë monedha e u tha: “Vërini në punë derisa të kthehem unë!”</verse>
				<verse number="14">Por qytetarët e tij e urrenin dhe i dërguan nga pas një përfaqësi për tʼi thënë: “Nuk duam që ky të mbretërojë mbi ne.”</verse>
				<verse number="15">Kur ai u kthye, pasi u bë mbret, urdhëroi të thërrisnin shërbëtorët që u kishte dhënë para për të parë sesi i kishin përdorur.</verse>
				<verse number="16">Erdhi i pari e i tha: “Zotëri, monedha jote ka dhënë dhjetë të tjera.”</verse>
				<verse number="17">Ai i tha: “Të lumtë, shërbëtor i mirë! Meqenëse u tregove besnik në gjënë më të vogël, do të kesh pushtet mbi dhjetë qytete.”</verse>
				<verse number="18">Pastaj erdhi i dyti e i tha: “Zotëri, monedha jote ka dhënë pesë të tjera.”</verse>
				<verse number="19">Ai i tha: “Edhe ti qeveris pesë qytete!”</verse>
				<verse number="20">Pastaj erdhi tjetri e tha: “Zotëri, ja ku e ke monedhën tënde. Unë e mbështolla me një garzë,</verse>
				<verse number="21">se kisha frikë nga ti, që je i rreptë, që merr çfarë nuk ke dhënë e korr çfarë nuk ke mbjellë.”</verse>
				<verse number="22">Ai i tha: “Shërbëtor i mbrapshtë, unë do të të gjykoj nga fjalët e tua. Ti e paske ditur se unë qenkam i rreptë, se marrkam çfarë nuk kam dhënë dhe korrkam çfarë nuk kam mbjellë?</verse>
				<verse number="23">Atëherë pse nuk e fute në bankë paranë time, që kur të kthehesha ta merrja bashkë me fitimin?”</verse>
				<verse number="24">Pastaj u tha atyre që ishin aty: “Merrjani monedhën e jepjani atij që ka dhjetë!”</verse>
				<verse number="25">Ata i thanë: “Zotëri, po ai i ka dhjetë monedha.”</verse>
				<verse number="26">Ai u përgjigj: “Unë po ju them se kujtdo që ka, do tʼi jepet edhe më shumë, por atij që nuk ka, do tʼi merret edhe ajo që ka.</verse>
				<verse number="27">Ndërsa ata armiqtë e mi që nuk dëshironin të bëhesha mbreti i tyre, sillini këtu e vritini para syve të mi!”».</verse>
				<verse number="28">Pasi tha këto, Jezui u priu për në Jerusalem.</verse>
				<verse number="29">Kur iu afrua Betfagës dhe Betanisë, në vendin që quhet Mali i Ullinjve, dërgoi dy prej dishepujve</verse>
				<verse number="30">dhe u tha: «Shkoni në fshatin përballë dhe kur të hyni, do të gjeni të lidhur një kërriç, mbi të cilin nuk ka hipur kurrë njeri. Zgjidheni dhe silleni.</verse>
				<verse number="31">Nëse dikush ju pyet “përse po e zgjidhni?”, i thoni kështu: “Zoti ka nevojë për të”».</verse>
				<verse number="32">Atëherë, ata që dërgoi Jezui, u nisën dhe gjetën gjithçka, siç u kishte thënë ai.</verse>
				<verse number="33">Kur po e zgjidhnin kërriçin, të zotët i pyetën: «Përse po e zgjidhni kërriçin?».</verse>
				<verse number="34">Ata thanë: «Zoti ka nevojë për të».</verse>
				<verse number="35">Atëherë ia sollën kërriçin Jezuit, i hodhën përsipër rrobat e tyre dhe Jezui u ul mbi të.</verse>
				<verse number="36">Gjatë udhës njerëzit shtronin në rrugë rrobat e tyre.</verse>
				<verse number="37">Kur iu afrua rrugës që zbret nga Mali i Ullinjve, mbarë turma e dishepujve filloi të lavdërojë Perëndinë me gëzim e me zë të lartë për të gjitha veprat e fuqishme që kishin parë.</verse>
				<verse number="38">Ata thoshin: «Bekuar qoftë mbreti që vjen në emër të Zotit! Paqe në qiell e lavdi në lartësitë e qiejve!».</verse>
				<verse number="39">Disa nga farisenjtë që ishin në turmë i thanë Jezuit: «Mësues, urdhëroji dishepujt të heshtin».</verse>
				<verse number="40">Por Jezui u përgjigj: «Unë po ju them, edhe po të heshtnin këta, gurët do të bërtisnin».</verse>
				<verse number="41">Kur iu afrua qytetit dhe e pa, Jezui qau për të</verse>
				<verse number="42">e tha: «Ah sikur ta kuptoje edhe ti sot se nga vjen paqja! Por kjo është e fshehtë për sytë e tu.</verse>
				<verse number="43">Po vijnë ditët kur armiqtë e tu do të hapin llogore rreth teje, do të të rrethojnë e do të të shtrëngojnë nga çdo anë.</verse>
				<verse number="44">Pastaj do të të shtrijnë përdhe ty e fëmijët e tu dhe nuk do të të lënë gur mbi gur, sepse ti nuk e njohe kohën kur Perëndia erdhi për të të ndihmuar».</verse>
				<verse number="45">Pastaj Jezui hyri në tempull e filloi të dëbonte ata që shisnin aty.</verse>
				<verse number="46">Dhe u tha: «Shkrimi i shenjtë thotë: Shtëpia ime është shtëpi lutjeje, por ju e keni bërë shpellë kusarësh».</verse>
				<verse number="47">Jezui mësonte njerëzit çdo ditë në tempull. Kryepriftërinjtë, skribët dhe krerët e popullit kërkonin ta vrisnin,</verse>
				<verse number="48">por nuk dinin çfarë të bënin, sepse i gjithë populli mrekullohej kur e dëgjonte.</verse>
			</chapter>
			<chapter number="20">
				<verse number="1">Një ditë, kur Jezui po mësonte njerëzit në tempull dhe po u shpallte të gjithëve ungjillin, erdhën kryepriftërinjtë, skribët e pleqtë</verse>
				<verse number="2">dhe i thanë: «Na thuaj, me çʼautoritet i bën këto gjëra? Kush ta ka dhënë këtë autoritet?».</verse>
				<verse number="3">Jezui u tha: «Edhe unë kam një pyetje për ju: më thoni,</verse>
				<verse number="4">pagëzimi i Gjonit vinte prej qiellit apo prej njerëzve?».</verse>
				<verse number="5">Atëherë ata i thanë njëri-tjetrit: «Po të themi “prej qiellit”, do të na thotë: “Pse nuk i besuat atij?”.</verse>
				<verse number="6">Po të themi “prej njerëzve”, populli do të na vrasë me gurë, sepse është i bindur se Gjoni ishte profet».</verse>
				<verse number="7">Prandaj iu përgjigjën: «Nuk e dimë prej nga vinte».</verse>
				<verse number="8">Dhe Jezui u tha: «As unë nuk ju them se me çʼautoritet i bëj këto gjëra».</verse>
				<verse number="9">Jezui filloi tʼi tregonte popullit këtë shëmbëlltyrë: «Një njeri mbolli një vresht, ua dha disa vreshtarëve me qira dhe u largua në një vend të huaj për një kohë të gjatë.</verse>
				<verse number="10">Kur erdhi koha e të vjelave, dërgoi një shërbëtor te vreshtarët që tʼi jepnin pjesën e tij nga prodhimi i vreshtit, por vreshtarët e rrahën dhe e nisën duarzbrazët.</verse>
				<verse number="11">Pastaj dërgoi një shërbëtor tjetër. Edhe atë e rrahën, e shanë dhe e nisën duarzbrazët.</verse>
				<verse number="12">Përsëri dërgoi një të tretë, por edhe këtë e plagosën dhe e dëbuan.</verse>
				<verse number="13">Atëherë i zoti i vreshtit tha: “Çfarë të bëj? Do të dërgoj birin tim të dashur, se ndoshta për të do të kenë respekt.”</verse>
				<verse number="14">Po kur e panë të birin, vreshtarët i thanë njëri-tjetrit: “Ky është trashëgimtari. Ta vrasim e kështu trashëgimia bëhet e jona.”</verse>
				<verse number="15">Pastaj e dëbuan nga vreshti dhe e vranë. Çfarë do tʼu bëjë atyre i zoti i vreshtit?</verse>
				<verse number="16">Ai do të vijë e do tʼi vrasë ata vreshtarë dhe do tʼua japë vreshtin të tjerëve». Kur e dëgjuan këtë gjë, njerëzit thanë: «Larg qoftë!».</verse>
				<verse number="17">Por Jezui hodhi sytë drejt tyre dhe tha: «Çʼkuptim kanë këto fjalë të Shkrimit të shenjtë: Guri që ndërtuesit e hodhën tej, u bë guri i qoshes?</verse>
				<verse number="18">Kushdo që bie mbi atë gur, do të bëhet copë dhe, nëse ai gur bie mbi ndonjërin, do ta copëtojë».</verse>
				<verse number="19">Skribët dhe kryepriftërinjtë e kuptuan që Jezui e kishte thënë këtë shëmbëlltyrë kundër tyre, prandaj donin ta kapnin që në atë çast, por kishin frikë nga populli.</verse>
				<verse number="20">Dhe filluan ta vëzhgonin me kujdes Jezuin, prandaj i vunë spiunë që shtireshin sikur ishin njerëz të drejtë, me qëllim që ta zinin gabim në ndonjë fjalë dhe tʼia dorëzonin pushtetit dhe autoritetit të qeveritarit.</verse>
				<verse number="21">Ata e pyetën: «Mësues, ne e dimë se flet dhe mëson drejt, se nuk ndikohesh nga njerëzit, por u mëson të tjerëve me vërtetësi udhën e Perëndisë.</verse>
				<verse number="22">A është e lejueshme tʼi paguajmë taksa Cezarit, apo jo?».</verse>
				<verse number="23">Por Jezui e kuptoi dinakërinë e tyre dhe u tha:</verse>
				<verse number="24">«Më tregoni një monedhë. Figurën dhe mbishkrimin e kujt mban kjo monedhë?». Ata i thanë: «Të Cezarit».</verse>
				<verse number="25">Jezui u tha: «Atëherë, jepini Cezarit çʼështë e Cezarit dhe Perëndisë çʼështë e Perëndisë».</verse>
				<verse number="26">Kështu, ata nuk mundën ta zinin në fjalë përpara popullit dhe, të mrekulluar me përgjigjen e tij, heshtën.</verse>
				<verse number="27">Atëherë erdhën te Jezui disa saducenj. Këta thonë se nuk ka ngjallje,</verse>
				<verse number="28">prandaj e pyetën: «Mësues, Moisiu na ka lënë të shkruar: Nëse një njeriu i vdes vëllai dhe lë pas gruan pa fëmijë, ky duhet të martohet me gruan e ve për tʼi dhënë trashëgimtarë të vëllait.</verse>
				<verse number="29">Na ishin shtatë vëllezër. I pari u martua dhe vdiq pa lënë fëmijë.</verse>
				<verse number="30">I dyti</verse>
				<verse number="31">e pastaj i treti u martuan me gruan e tij dhe që të shtatë nuk lanë fëmijë kur vdiqën.</verse>
				<verse number="32">Në fund vdiq edhe gruaja.</verse>
				<verse number="33">Pas ngjalljes, gruaja e kujt do të jetë ajo, meqenëse të shtatë e patën për grua?».</verse>
				<verse number="34">Jezui u tha: «Bijtë e kësaj bote martohen dhe martojnë,</verse>
				<verse number="35">por ata që janë vlerësuar të denjë tʼi përkasin botës tjetër dhe të arrijnë ngjalljen prej të vdekurve, as martohen, as martojnë.</verse>
				<verse number="36">Ata as nuk mund të vdesin më, sepse janë si engjëjt dhe janë bij të Perëndisë, meqenëse janë bij të ngjalljes.</verse>
				<verse number="37">Edhe Moisiu e ka treguar se të vdekurit do të ngjallen kur te shkurrja e quan Zotin, Perëndi të Abrahamit, Perëndi të Isakut dhe Perëndi të Jakobit.</verse>
				<verse number="38">Pra, ai nuk është Perëndia i të vdekurve, por i të gjallëve, sepse të gjithë jetojnë për Perëndinë».</verse>
				<verse number="39">Atëherë disa nga farisenjtë i thanë: «Mësues, fole mirë».</verse>
				<verse number="40">Dhe nuk guxonin ta pyesnin më.</verse>
				<verse number="41">Pastaj Jezui u tha: «Si mund të thonë se Krishti është Biri i Davidit?</verse>
				<verse number="42">Davidi vetë thotë në librin e Psalmeve: I tha Zoti, Zotit tim: ulu në të djathtën time,</verse>
				<verse number="43">derisa tʼi vë armiqtë e tu si shtrojë e këmbëve të tua.</verse>
				<verse number="44">Nëse Davidi e quan Zot, si mund të jetë ai biri i tij?».</verse>
				<verse number="45">Kur gjithë populli po dëgjonte, Jezui u tha dishepujve të vet:</verse>
				<verse number="46">«Ruhuni nga skribët, të cilëve u pëlqen të shëtisin me veshje të gjata dhe dëshirojnë tʼi përshëndesin nëpër sheshe, të zënë vendet e para nëpër sinagoga dhe vendet e nderit nëpër festa.</verse>
				<verse number="47">Ata përlajnë gjithçka nga shtëpitë e vejushave dhe thonë lutje të gjata për tʼu dukur. Kështu, ata do të marrin një dënim më të rëndë».</verse>
			</chapter>
			<chapter number="21">
				<verse number="1">Jezui ngriti sytë dhe pa të pasurit tek hidhnin dhuratat e tyre në thesar.</verse>
				<verse number="2">Ai pa edhe një vejushë të varfër, që hodhi dy monedha të vogla bakri</verse>
				<verse number="3">dhe tha: «Me të vërtetë po ju them se kjo vejushë e varfër ka hedhur më shumë se ata të gjithë,</verse>
				<verse number="4">sepse ata hodhën nga tepricat e tyre te dhuratat e thesarit, ndërsa ajo dha nga varfëria e saj gjithçka që kishte për të jetuar».</verse>
				<verse number="5">Kur disa po flisnin për tempullin, sesi ishte i stolisur me gurë të bukur dhe i zbukuruar me dhurata kushtuar Perëndisë, Jezui tha:</verse>
				<verse number="6">«Do të vijnë ditë kur, nga këto që po shihni, nuk do të mbesë gur mbi gur pa u rrëzuar».</verse>
				<verse number="7">Atëherë e pyetën Jezuin: «Mësues, kur do të ndodhin këto gjëra dhe cila do të jetë shenja se ato po ndodhin?».</verse>
				<verse number="8">Ai tha: «Hapni sytë se mos ju mashtrojnë, sepse do të vijnë shumë veta në emrin tim e do të thonë: “Jam unë”, ose “U afrua koha”. Mos shkoni pas tyre.</verse>
				<verse number="9">Kur të dëgjoni për luftëra e trazira, mos u tmerroni, sepse këto gjëra duhet të ndodhin më parë, por prapë fundi nuk do të vijë menjëherë».</verse>
				<verse number="10">Pastaj u tha: «Një komb do të ngrihet kundër një kombi tjetër dhe një mbretëri kundër një mbretërie tjetër.</verse>
				<verse number="11">Do të bien tërmete të mëdha dhe në disa vende do të ketë zi buke e murtaja. Do të ketë edhe dukuri të frikshme e shenja të mëdha nga qielli,</verse>
				<verse number="12">por para se të ndodhin të gjitha këto, do tʼju kapin e do tʼju përndjekin. Do tʼju dorëzojnë nëpër sinagoga e nëpër burgje dhe do tʼju çojnë para mbretërve e qeveritarëve për shkak të emrit tim.</verse>
				<verse number="13">Kështu do të mund të dëshmoni.</verse>
				<verse number="14">Jini të vendosur dhe mos u shqetësoni për vetëmbrojtjen tuaj,</verse>
				<verse number="15">sepse unë do tʼju jap zotësinë për të folur dhe një urti të tillë saqë askush nga kundërshtarët tuaj nuk do tʼi bëjë ballë dhe nuk do ta kundërshtojë dot.</verse>
				<verse number="16">Deri edhe prindërit e vëllezërit, të afërmit e miqtë do tʼju tradhtojnë dhe do të vrasin disa prej jush.</verse>
				<verse number="17">Të gjithë do tʼju urrejnë për shkak të emrit tim,</verse>
				<verse number="18">por asnjë fije floku nuk do tʼju bjerë nga koka.</verse>
				<verse number="19">Me qëndresën tuaj do të fitoni shpirtrat tuaj.»</verse>
				<verse number="20">«Kur ta shihni Jerusalemin të rrethuar nga ushtritë, atëherë dijeni se shkretimi i tij është afër.</verse>
				<verse number="21">Kështu, ata që janë në Jude të arratisen maleve, ata që janë në Jerusalem të dalin jashtë tij dhe ata që janë nëpër fshatra të mos hyjnë në Jerusalem,</verse>
				<verse number="22">sepse këto janë ditët e shpagimit, në të cilat do të plotësohet çfarë është shkruar.</verse>
				<verse number="23">Mjerë gratë shtatzëna dhe ato që mëkojnë fëmijë në ato ditë, sepse do të bjerë mjerim i madh mbi tokë dhe zemërim kundër këtij populli!</verse>
				<verse number="24">Ata do të bien nga tehu i shpatës e do të bëhen robër ndër të gjithë popujt paganë dhe Jerusalemi do të shkelet nga paganët, derisa tʼu mbarojë koha paganëve.»</verse>
				<verse number="25">«Do të ketë shenja në diell, në hënë dhe në yje. Në tokë popujt paganë do tʼi zërë tmerri dhe ankthi nga buçima e detit dhe e valëve.</verse>
				<verse number="26">Njerëzit për pak sa nuk do të vdesin nga frika dhe nga pritja e asaj që është duke rënë mbi botën, sepse pushtetet qiellore do të tronditen.</verse>
				<verse number="27">Atëherë do të shohin Birin e njeriut duke ardhur mbi re me pushtet e me lavdi të madhe.</verse>
				<verse number="28">Kur të fillojnë të ndodhin këto gjëra, ngrihuni dhe ngrijeni kokën, sepse shpengimi juaj është afër».</verse>
				<verse number="29">Pastaj Jezui u tregoi një shëmbëlltyrë: «Shikojeni fikun dhe të gjitha pemët.</verse>
				<verse number="30">Sapo të shihni se kanë nxjerrë sythe, ju e dini se po afrohet vera.</verse>
				<verse number="31">Kështu edhe ju, kur të shihni se po ndodhin këto gjëra, ta dini se mbretëria e Perëndisë është afër.</verse>
				<verse number="32">Me të vërtetë po ju them se kjo brezni nuk do të kalojë pa ndodhur të gjitha këto gjëra.</verse>
				<verse number="33">Qielli e toka do të shkojnë, por fjalët e mia jo.»</verse>
				<verse number="34">«Ruhuni që të mos ju rëndohen zemrat nëpër shfrenitë, dehjet dhe ankthet e kësaj jete e të mos ju kapë në befasi ajo ditë</verse>
				<verse number="35">si të ishte një kurth. Ajo do të bjerë mbi të gjithë ata që jetojnë në mbarë faqen e dheut.</verse>
				<verse number="36">Prandaj jini të vëmendshëm gjatë gjithë kohës dhe lutuni që të mund tʼu ikni të gjitha këtyre gjërave që do të ndodhin e që të mund të qëndroni para Birit të njeriut».</verse>
				<verse number="37">Gjatë ditës Jezui mësonte njerëzit në tempull, ndërsa natën e kalonte në një vend që quhej Mali i Ullinjve.</verse>
				<verse number="38">Gjithë populli zgjohej herët në mëngjes për të dëgjuar Jezuin në tempull.</verse>
			</chapter>
			<chapter number="22">
				<verse number="1">Ndërkaq po afrohej Festa e Bukëve të Pambrujtura, që quhet Pashkë.</verse>
				<verse number="2">Kryepriftërinjtë dhe skribët po kërkonin sesi ta vrisnin Jezuin, por kishin frikë nga populli.</verse>
				<verse number="3">Atëherë Satani hyri te Juda që quhej Iskariot dhe që ishte njëri prej të dymbëdhjetëve.</verse>
				<verse number="4">Ky shkoi për tʼu marrë vesh me kryepriftërinjtë dhe rojat sesi mund tʼua dorëzonte Jezuin.</verse>
				<verse number="5">Ata u gëzuan shumë dhe ranë në një mendje për tʼi dhënë para.</verse>
				<verse number="6">Kështu Juda pranoi dhe kërkonte rastin që tʼua dorëzonte pa qenë e pranishme turma.</verse>
				<verse number="7">Kur erdhi dita e Festës së Bukëve të Pambrujtura, kur flijohej qengji i Pashkës,</verse>
				<verse number="8">Jezui dërgoi Pjetrin e Gjonin dhe u tha: «Shkoni dhe bëni përgatitjet që të hamë Pashkën».</verse>
				<verse number="9">Ata e pyetën: «Ku dëshiron që ta përgatisim?».</verse>
				<verse number="10">Jezui u tha: «Dëgjoni, kur të hyni në qytet do të takoni një njeri që mban një shtambë me ujë. Shkojini pas deri te shtëpia ku do të hyjë ai</verse>
				<verse number="11">dhe i thoni të zotit të shtëpisë: “Mësuesi na ka dërguar të të pyesim: ku është dhoma e pritjes ku mund të ha Pashkën me dishepujt e mi?”.</verse>
				<verse number="12">Në katin e sipërm ai do tʼju tregojë një dhomë të madhe e të bërë gati. Aty shtrojeni darkën».</verse>
				<verse number="13">Ata shkuan, gjetën gjithçka siç u kishte thënë Jezui dhe përgatitën darkën e Pashkës.</verse>
				<verse number="14">Kur erdhi koha, Jezui u ul për të ngrënë bashkë me dishepujt.</verse>
				<verse number="15">Ai u tha: «Sa shumë kam dëshiruar ta ha këtë Pashkë me ju para se të vuaj,</verse>
				<verse number="16">sepse po ju them, nuk do të ha më nga kjo Pashkë, derisa ajo të përmbushet në mbretërinë e Perëndisë».</verse>
				<verse number="17">Pastaj mori kupën, tha lutjen e falënderimit dhe tha: «Merreni dhe ndajeni këtë mes jush.</verse>
				<verse number="18">Unë po ju them se që tani nuk do të pi më nga fryti i hardhisë, derisa të vijë mbretëria e Perëndisë».</verse>
				<verse number="19">Pastaj mori bukën, tha lutjen e falënderimit, e theu, ua dha dishepujve dhe tha: «Ky është trupi im, që jepet për ju. Bëjeni këtë në përkujtimin tim».</verse>
				<verse number="20">Po ashtu, pas darkës, bëri edhe me kupën dhe tha: «Kjo kupë është besëlidhja e re në gjakun tim, që derdhet për ju.</verse>
				<verse number="21">Por ja, dora e atij që po më tradhton është me mua në tryezë.</verse>
				<verse number="22">Biri i njeriut po shkon sikurse është caktuar, por mjerë ai njeri që e tradhton».</verse>
				<verse number="23">Atëherë ata filluan të pyesnin njëri-tjetrin se cili prej tyre mund të ishte ai që do ta bënte këtë gjë.</verse>
				<verse number="24">Mes dishepujve lindi një grindje se kush prej tyre duhej të quhej më i madhi.</verse>
				<verse number="25">Por Jezui u tha: «Mbretërit e paganëve sundojnë mbi ta dhe ata që kanë pushtet mbi ta quhen bamirës.</verse>
				<verse number="26">Me ju nuk duhet të ndodhë kështu. Përkundrazi, më i madhi nga ju duhet të bëhet si më i vogli dhe udhëheqësi si shërbëtori.</verse>
				<verse number="27">Kush është më i madh, ai që është në tryezë apo ai që shërben? A nuk është ai që rri në tryezë? Por unë jam mes jush si ai që shërben.</verse>
				<verse number="28">Ju jeni ata që keni qëndruar me mua në tundimet e mia</verse>
				<verse number="29">dhe unë po ju lë juve në dorë mbretërinë, ashtu si ma la mua Ati im,</verse>
				<verse number="30">që ju të mund të hani e të pini në tryezën e mbretërisë sime. Ju do të uleni në frone për të gjykuar dymbëdhjetë fiset e Izraelit.»</verse>
				<verse number="31">«Simon, Simon, ja, Satani kërkoi tʼju kalojë nëpër shoshë porsi grurin,</verse>
				<verse number="32">por unë jam lutur për ty që të mos shterojë besimi yt. Dhe ti, kur të kthehesh, forcoji vëllezërit e tu».</verse>
				<verse number="33">Pjetri i tha: «Zot, unë jam gati të vij me ty në burg dhe në vdekje».</verse>
				<verse number="34">Por Jezui iu përgjigj: «Pjetër, unë po të them se sot nuk do të ketë kënduar ende gjeli para se ti të mohosh tri herë që më njeh».</verse>
				<verse number="35">Pastaj Jezui u tha: «Kur ju dërgova pa para, pa trastë dhe pa sandale, a ju mungoi gjë?». Ata i thanë: «Asgjë».</verse>
				<verse number="36">Atëherë ai u tha: «Por tani, kush ka para, le tʼi marrë me vete. Po ashtu edhe kush ka trastë. Dhe kush nuk ka shpatë, le të shesë mantelin e vet dhe të blejë një shpatë.</verse>
				<verse number="37">Unë po ju them se në mua duhet të përmbushet Shkrimi i shenjtë që thotë: U radhit me të paudhët. E me të vërtetë, çfarë është thënë për mua po përmbushet».</verse>
				<verse number="38">Ata i thanë: «Zot, ja, këtu janë dy shpata». Ai u përgjigj: «Është mjaft».</verse>
				<verse number="39">Jezui doli e shkoi në Malin e Ullinjve, siç e kishte zakon, dhe dishepujt shkuan pas tij.</verse>
				<verse number="40">Kur arriti atje, u tha dishepujve: «Lutuni që të mos bini në tundim».</verse>
				<verse number="41">Pastaj u largua prej tyre sa një e hedhur guri, ra në gjunjë dhe u lut</verse>
				<verse number="42">kështu: «Atë, nëse do, largoje këtë kupë prej meje. Megjithatë, u bëftë jo vullneti im, por i yti!».</verse>
				<verse number="43">Pastaj iu shfaq një engjëll nga qielli dhe i dha forcë.</verse>
				<verse number="44">Kur e zuri ankthi i vdekjes, u lut edhe më fort. Atëherë djersa e tij u bë si pika gjaku që binin në tokë.</verse>
				<verse number="45">Kur u ngrit nga lutja, erdhi te dishepujt dhe i gjeti duke fjetur nga trishtimi.</verse>
				<verse number="46">Atëherë u tha: «Përse po flini? Ngrihuni dhe lutuni që të mos bini në tundim».</verse>
				<verse number="47">Ndërsa Jezui ishte ende duke folur, erdhi një turmë së cilës i printe njëri nga të dymbëdhjetët, ai që quhej Judë. Ai iu afrua Jezuit për ta puthur,</verse>
				<verse number="48">por Jezui i tha: «Judë, me puthje po e tradhton Birin e njeriut?».</verse>
				<verse number="49">Kur panë se çfarë po ndodhte, ata që ishin rreth tij i thanë: «Zot, a tʼu biem me shpata?».</verse>
				<verse number="50">Atëherë njëri prej tyre goditi shërbëtorin e kryepriftit dhe i preu veshin e djathtë,</verse>
				<verse number="51">por Jezui tha: «Mjaft me kaq!». Pastaj ia preku veshin dhe e shëroi.</verse>
				<verse number="52">Jezui u tha kryepriftërinjve, rojave të tempullit dhe pleqve që kishin ardhur për të: «Paskeni ardhur të më merrni me shpata e shkopinj si të isha kusar?</verse>
				<verse number="53">Unë isha çdo ditë me ju në tempull dhe nuk më kapët, por ky është çasti juaj dhe pushteti i errësirës».</verse>
				<verse number="54">Atëherë e kapën Jezuin, e morën dhe e çuan në shtëpinë e kryepriftit, ndërsa Pjetri e ndoqi nga larg.</verse>
				<verse number="55">Aty kishin ndezur një zjarr në mes të oborrit, ishin ulur së bashku dhe Pjetri ishte mes tyre.</verse>
				<verse number="56">Kur një shërbëtore e pa Pjetrin të ulur pranë zjarrit, ia nguli sytë dhe tha: «Edhe ky njeri ishte me të».</verse>
				<verse number="57">Por Pjetri e mohoi dhe tha: «Grua, unë nuk e njoh atë».</verse>
				<verse number="58">Pak më vonë dikush tjetër e pa Pjetrin dhe tha: «Edhe ti je një nga ata». Por Pjetri tha: «Nuk jam, o njeri».</verse>
				<verse number="59">Pas rreth një ore, edhe një tjetër nguli këmbë e tha: «Është e vërtetë që edhe ky ishte me të, sepse është galileas».</verse>
				<verse number="60">Por Pjetri tha: «O njeri, nuk e di për çfarë po flet». Atë çast, ndërkohë që ai po fliste, këndoi gjeli.</verse>
				<verse number="61">Atëherë Zoti u kthye dhe vështroi Pjetrin. Pjetrit iu kujtuan fjalët e Zotit kur i kishte thënë: «Sot, para se të këndojë gjeli, ti do të më mohosh tri herë».</verse>
				<verse number="62">Pastaj doli përjashta dhe qau me hidhërim.</verse>
				<verse number="63">Njerëzit që e ruanin Jezuin e tallnin dhe e rrihnin.</verse>
				<verse number="64">Ata ia lidhën sytë dhe e pyesnin: «Gjeje kush të goditi?».</verse>
				<verse number="65">Dhe e fyenin me shumë fjalë të tjera.</verse>
				<verse number="66">Kur u bë ditë, u mblodhën pleqësia e popullit, kryepriftërinjtë e skribët, dhe e çuan Jezuin në sinedrin e tyre</verse>
				<verse number="67">e i thanë: «Nëse je Krishti, na e thuaj». Por Jezui u tha: «Po tʼjua them, nuk do të më besoni,</verse>
				<verse number="68">dhe po tʼju pyes, nuk do të më përgjigjeni,</verse>
				<verse number="69">por që tani Biri i njeriut do të ulet në të djathtën e Perëndisë të pushtetshëm ».</verse>
				<verse number="70">Atëherë të gjithë thanë: «A je ti, pra, Biri i Perëndisë?». Dhe Jezui u tha: «Ju po e thoni. Unë jam».</verse>
				<verse number="71">Dhe ata thanë: «Për çfarë dëshmie tjetër kemi nevojë? E dëgjuam vetë nga goja e tij».</verse>
			</chapter>
			<chapter number="23">
				<verse number="1">Atëherë tërë turma e tyre u ngrit, e çuan Jezuin te Pilati</verse>
				<verse number="2">dhe filluan ta padisnin kështu: «E zumë këtë njeri duke e nxjerrë popullin tonë nga udha. Ai ndalon që tʼi paguhen taksat Cezarit, e quan veten Krisht dhe thotë se është mbret».</verse>
				<verse number="3">Atëherë Pilati e pyeti: «A je ti mbreti i judenjve?». Jezui iu përgjigj: «Ti vetë po e thua».</verse>
				<verse number="4">Atëherë Pilati u tha kryepriftërinjve dhe turmave: «Nuk gjej asnjë faj te ky njeri».</verse>
				<verse number="5">Por ata ngulnin këmbë e thoshin: «Ai e ngre popullin në këmbë duke mësuar njerëzit nëpër tërë Judenë, që nga Galileja, deri këtu».</verse>
				<verse number="6">Kur e dëgjoi këtë, Pilati pyeti nëse ky njeri ishte galileas.</verse>
				<verse number="7">Si mori vesh se Jezui vinte nga krahina që qeverisej prej Herodit, e dërgoi tek ai, meqenëse Herodi gjendej në Jerusalem ato ditë.</verse>
				<verse number="8">Kur e pa Jezuin, Herodi u gëzua shumë. Ai kishte shumë kohë që donte ta shihte, sepse kishte dëgjuar për Jezuin dhe shpresonte ta shihte duke bërë ndonjë mrekulli.</verse>
				<verse number="9">Ai e pyeti gjatë, por Jezui nuk iu përgjigj.</verse>
				<verse number="10">Aty ishin edhe kryepriftërinjtë e skribët, të cilët e padisnin plot zemërim.</verse>
				<verse number="11">Edhe Herodi me ushtarët e vet e tallën dhe e përqeshën Jezuin. Pastaj i hodhën mbi supe një veshje të shndritshme dhe e dërguan te Pilati.</verse>
				<verse number="12">Atë ditë Herodi dhe Pilati u bënë miq me njëri-tjetrin, sepse më parë kishin qenë në armiqësi.</verse>
				<verse number="13">Atëherë Pilati thirri kryepriftërinjtë, krerët dhe popullin</verse>
				<verse number="14">e u tha: «Më keni sjellë këtë njeri e më thoni se ai e nxjerr popullin nga udha. Ja, unë e hetova para syve tuaj, por nuk e gjeta te ky njeri fajin për të cilin e padisni</verse>
				<verse number="15">dhe as Herodi, sepse ai e ktheu te ne. Ky nuk ka bërë asgjë që të meritojë vdekjen.</verse>
				<verse number="16">[16‏-17] Prandaj do ta ndëshkoj dhe do ta liroj ».</verse>
				<verse number="17"></verse>
				<verse number="18">Atëherë ata bërtitën të gjithë së bashku: «Vrite këtë e na liro Barabën».</verse>
				<verse number="19">Barabën e kishin futur në burg për një kryengritje që kishte ndodhur në qytet dhe për vrasje.</verse>
				<verse number="20">Pilati, që dëshironte ta lironte Jezuin, iu drejtua përsëri atyre,</verse>
				<verse number="21">por ata bërtisnin e thoshin: «Kryqëzoje, kryqëzoje!».</verse>
				<verse number="22">Për të tretën herë ai u tha: «Përse, çʼtë keqe ka bërë? Nuk kam gjetur tek ai asnjë faj për ta dënuar me vdekje, prandaj do ta ndëshkoj e do ta liroj».</verse>
				<verse number="23">Por ata ngulnin këmbë dhe kërkonin me britma të mëdha që të kryqëzohej. Ulërimat e tyre bëheshin gjithnjë e më të forta.</verse>
				<verse number="24">Atëherë Pilati vendosi që tʼu plotësohej kërkesa.</verse>
				<verse number="25">Liroi njeriun që kishin kërkuar, atë që ishte futur në burg për kryengritje dhe vrasje, dhe u dorëzoi Jezuin, siç dëshironin ata.</verse>
				<verse number="26">Ndërsa po e çonin për ta kryqëzuar, morën një farë Simoni nga Kirena, i cili po vinte nga ara dhe i ngarkuan kryqin që ta mbartte pas Jezuit.</verse>
				<verse number="27">Një turmë e madhe njerëzish shkonin pas tij. Mes tyre ishin edhe disa gra që rrihnin kraharorin dhe qanin për të,</verse>
				<verse number="28">por Jezui u kthye drejt tyre dhe u tha: «Bija të Jerusalemit, mos qani për mua, por qani për veten dhe për fëmijët tuaj.</verse>
				<verse number="29">Po vijnë ditët në të cilat do të thuhet: “Lum shterpat, lum ato që nuk lindën kurrë dhe gjinjtë që nuk mëkuan!”</verse>
				<verse number="30">	Atëherë do të fillojnë tʼu thonë maleve: “bini mbi ne” dhe kodrave: “na mbuloni!”.</verse>
				<verse number="31">Dhe nëse bëjnë kështu me drurin e njomë, çfarë do të ndodhë me të thatin?».</verse>
				<verse number="32">Ata sollën edhe dy keqbërës të tjerë për tʼi kryqëzuar bashkë me Jezuin.</verse>
				<verse number="33">Kur arritën te vendi që quhej ‘Kafka’, kryqëzuan aty Jezuin dhe të dy keqbërësit, njërin në të djathtë dhe tjetrin në të majtë të tij.</verse>
				<verse number="34">Pastaj Jezui tha: «Atë, fali, se nuk dinë çfarë bëjnë ». Dhe ata hodhën short për të ndarë rrobat e tij.</verse>
				<verse number="35">Populli rrinte aty e shikonte, ndërsa krerët e përqeshnin dhe thoshin: «Të tjerët i shpëtoi. Nëse ai është Krishti i Perëndisë, i Zgjedhuri, le ta shpëtojë veten».</verse>
				<verse number="36">Edhe ushtarët e përqeshnin. Ata erdhën, i sollën uthull</verse>
				<verse number="37">e i thanë: «Nëse je mbreti i judenjve, shpëto veten!».</verse>
				<verse number="38">Mbi të gjendej ky mbishkrim: «Ky është mbreti i judenjve».</verse>
				<verse number="39">Njëri nga keqbërësit e varur në kryq e fyente duke i thënë: «A nuk je ti Krishti? Shpëto veten dhe ne!».</verse>
				<verse number="40">Por tjetri e qortoi dhe i tha: «A nuk e druan Perëndinë, ti që po vuan të njëjtin dënim si ai?</verse>
				<verse number="41">Ne jemi dënuar me të drejtë, se po marrim ndëshkimin e merituar për ato që kemi bërë, ndërsa ky nuk ka bërë asnjë të keqe».</verse>
				<verse number="42">Pastaj tha: «Jezu, kujtohu për mua kur të shkosh në mbretërinë tënde».</verse>
				<verse number="43">Jezui iu përgjigj: «Me të vërtetë po të them, sot ti do të jesh me mua në parajsë».</verse>
				<verse number="44">Aty nga mesdita, errësira mbuloi gjithë tokën deri në orën tre pasdite.</verse>
				<verse number="45">Dielli u zu dhe veli i tempullit u gris më dysh.</verse>
				<verse number="46">Atëherë Jezui thirri me zë të lartë e tha: «Atë, në duart e tua po e dorëzoj shpirtin tim ». Pasi tha këto, dha shpirt.</verse>
				<verse number="47">Kur pa çfarë kishte ndodhur, centurioni përlëvdoi Perëndinë e tha: «Me të vërtetë ky njeri ishte i drejtë».</verse>
				<verse number="48">Të gjitha turmat që ishin mbledhur aty për të parë këtë ngjarje, panë se çfarë ndodhi dhe u kthyen duke rrahur kraharorin.</verse>
				<verse number="49">Ndërsa të gjithë të njohurit e tij, bashkë me gratë që e kishin ndjekur që nga Galileja, rrinin në një farë largësie dhe shikonin këto gjëra.</verse>
				<verse number="50">Aty ishte një njeri i mirë dhe i drejtë me emrin Jozef. Ai ishte anëtar i sinedrit,</verse>
				<verse number="51">por nuk e kishte miratuar vendimin dhe veprimin e të tjerëve. Jozefi ishte nga Arimateja, një qytet i Judesë, dhe priste mbretërinë e Perëndisë.</verse>
				<verse number="52">Ai shkoi te Pilati dhe i kërkoi trupin e Jezuit.</verse>
				<verse number="53">Atëherë e zbriti nga kryqi, e mbështolli me një pëlhurë prej liri dhe e vendosi në një varr të hapur në shkëmb, ku nuk ishte vënë ende askush.</verse>
				<verse number="54">Ishte e premte, duke u gdhirë e shtunë.</verse>
				<verse number="55">Gratë, që kishin ardhur nga Galileja me Jezuin, e ndoqën pas Jozefin. Ato e panë varrin dhe sesi ishte vendosur trupi i Jezuit.</verse>
				<verse number="56">Pastaj u kthyen dhe përgatitën vajra erëmirë dhe mirrë. Të shtunën pushuan sipas ligjit të Moisiut.</verse>
			</chapter>
			<chapter number="24">
				<verse number="1">Të dielën, herët në mëngjes, gratë erdhën te varri me vajrat erëmirë që kishin përgatitur.</verse>
				<verse number="2">Ato e gjetën gurin të rrokullisur nga varri,</verse>
				<verse number="3">u futën brenda, por nuk e gjetën trupin e Zotit Jezu.</verse>
				<verse number="4">Ndërsa ishin të hutuara nga kjo gjë, papritur u shfaqën përbri tyre dy burra me rroba vezulluese.</verse>
				<verse number="5">Gratë i zuri frika dhe ranë me fytyrë përdhe, por burrat u thanë: «Përse e kërkoni të gjallin ndër të vdekurit? Ai nuk është këtu. Është ngjallur.</verse>
				<verse number="6">Kujtohuni se çfarë ju tha kur ishte në Galile,</verse>
				<verse number="7">se si Biri i njeriut duhet tʼu dorëzohej mëkatarëve, të kryqëzohej dhe të tretën ditë të ngjallej».</verse>
				<verse number="8">Ato kujtuan fjalët e tij</verse>
				<verse number="9">dhe kur u kthyen nga varri, u treguan gjithçka të njëmbëdhjetëve dhe të gjithë të tjerëve.</verse>
				<verse number="10">Ishin Maria Magdalena, Joana, Maria nëna e Jakobit dhe gratë e tjera që rrinin me to. Ato ua treguan këto gjëra apostujve,</verse>
				<verse number="11">por atyre iu dukën të pakuptimta këto fjalë dhe nuk u besuan.</verse>
				<verse number="12">Megjithatë Pjetri u ngrit dhe vrapoi te varri. U përkul e shikoi brenda. Ai pa vetëm pëlhurat dhe u kthye në shtëpi i mrekulluar për çfarë kishte ndodhur.</verse>
				<verse number="13">Në të njëjtën ditë, dy prej tyre po shkonin në një fshat me emrin Emaus, që është rreth njëmbëdhjetë kilometra nga Jerusalemi.</verse>
				<verse number="14">Ata po flisnin me njëri-tjetrin rreth të gjitha gjërave që kishin ndodhur.</verse>
				<verse number="15">Ndërsa flisnin e bisedonin, Jezui iu afrua dhe eci bashkë me ta,</verse>
				<verse number="16">por diçka i pengonte ta njihnin.</verse>
				<verse number="17">Ai u tha: «Për çfarë po bisedonit me njëri-tjetrin duke ecur udhës?». Ata u ndalën të trishtuar.</verse>
				<verse number="18">Atëherë njëri prej tyre, që quhej Kleopa, iu përgjigj: «A je ti i vetmi i huaj në Jerusalem që nuk e di çfarë ka ndodhur aty këto ditë?».</verse>
				<verse number="19">Ai i pyeti: «Çfarë?». Ata i thanë: «Gjërat rreth Jezuit të Nazaretit, që ishte profet i fuqishëm me vepra e me fjalë para Perëndisë e para gjithë njerëzve</verse>
				<verse number="20">dhe se si kryepriftërinjtë dhe krerët tanë e dorëzuan që të dënohej me vdekje dhe e kryqëzuan.</verse>
				<verse number="21">Ne shpresonim se ai do ta shpengonte Izraelin, por u bënë tri ditë që kur kanë ndodhur këto gjëra.</verse>
				<verse number="22">Disa gra nga grupi ynë na kanë çuditur. Ato ishin sot në mëngjes herët te varri</verse>
				<verse number="23">dhe, pasi nuk e gjetën aty trupin e tij, erdhën e na thanë se u janë shfaqur engjëj që u kanë thënë se ai është gjallë.</verse>
				<verse number="24">Disa nga ata që ishin me ne shkuan te varri dhe e gjetën ashtu siç u kishin thënë gratë, por atë nuk e panë».</verse>
				<verse number="25">Atëherë ai u tha: «O të pamend dhe të ngadaltë për të besuar çfarë kanë thënë të gjithë profetët!</verse>
				<verse number="26">A nuk duhej që Krishti të vuante këto gjëra e pastaj të hynte në lavdinë e tij?».</verse>
				<verse number="27">Pastaj ai u shtjelloi të gjitha pjesët e Shkrimit të shenjtë që flisnin për të, duke filluar nga Moisiu deri te të gjithë profetët.</verse>
				<verse number="28">Kur iu afruan fshatit ku po shkonin, Jezui eci përpara, sikur donte të vazhdonte,</verse>
				<verse number="29">por ata iu lutën shumë dhe i thanë: «Rri me ne, se po vjen mbrëmja e dita gati mbaroi». Atëherë ai shkoi e ndenji me ta.</verse>
				<verse number="30">Kur ishte në tryezë me ta, mori bukën, tha lutjen e bekimit, e theu dhe ua dha atyre.</verse>
				<verse number="31">Atëherë atyre iu hapën sytë dhe e njohën, por ai u zhduk prej tyre.</verse>
				<verse number="32">Ata i thanë njëri-tjetrit: «A nuk na digjte zemra kur na fliste gjatë udhës dhe kur na shpjegonte Shkrimet e shenjta?».</verse>
				<verse number="33">Në atë çast u ngritën dhe shkuan në Jerusalem, ku gjetën të njëmbëdhjetët dhe të tjerët që ishin me ta dhe që po rrinin së bashku.</verse>
				<verse number="34">Ata thoshin: «Zoti është ngjallur me të vërtetë dhe i është shfaqur Simonit».</verse>
				<verse number="35">Atëherë dy dishepujt u treguan çfarë kishte ndodhur gjatë udhës dhe sesi u ishte bërë i njohur në thyerjen e bukës.</verse>
				<verse number="36">Ndërsa po flisnin për këto gjëra, Jezui qëndroi mes tyre dhe u tha: «Paqja me ju!».</verse>
				<verse number="37">Ata u trembën e i zuri frika duke menduar se po shihnin një shpirt.</verse>
				<verse number="38">Por ai u tha: «Përse keni frikë dhe përse lindin dyshime në zemrat tuaja?</verse>
				<verse number="39">Shikojini duart e mia dhe këmbët e mia. Jam unë. Prekmëni e shikoni. Shpirti nuk ka mish e kocka siç shihni se kam unë».</verse>
				<verse number="40">Dhe, pasi tha këto, u tregoi duart dhe këmbët.</verse>
				<verse number="41">Ndërsa ata ende nuk po besonin nga gëzimi dhe çuditeshin, Jezui u tha: «A keni ndonjë gjë për të ngrënë?».</verse>
				<verse number="42">Ata i dhanë një copë peshk të pjekur.</verse>
				<verse number="43">Ai e mori dhe e hëngri në praninë e tyre.</verse>
				<verse number="44">Atëherë u tha: «Këto fjalë jua thashë kur isha ende me ju: gjithçka që është shkruar për mua në ligjin e Moisiut, te profetët dhe te psalmet, duhet të përmbushet».</verse>
				<verse number="45">Pastaj ua hapi mendjet që të kuptonin Shkrimet e shenjta</verse>
				<verse number="46">e u tha: «Shkrimi i shenjtë thotë: Krishti duhet të vuajë e të ngjallet prej të vdekurve të tretën ditë</verse>
				<verse number="47">dhe të gjitha kombeve do tʼu shpallet pendimi e falja e mëkateve, duke filluar nga Jerusalemi.</verse>
				<verse number="48">Ju jeni dëshmitarët e këtyre gjërave.</verse>
				<verse number="49">Ja, unë po ju dërgoj premtimin e Atit tim, prandaj rrini këtu në qytet derisa të visheni me pushtet nga lart».</verse>
				<verse number="50">Pastaj u priu deri në Betani, ngriti duart e i bekoi.</verse>
				<verse number="51">Ndërsa po i bekonte, u largua prej tyre dhe u mor në qiell.</verse>
				<verse number="52">Ata e adhuruan dhe u kthyen me gëzim të madh në Jerusalem</verse>
				<verse number="53">ku rrinin vazhdimisht në tempull dhe bekonin Perëndinë.</verse>
			</chapter>
		</book>
		<book number="43">
			<chapter number="1">
				<verse number="1">Në fillim ishte Fjala. Fjala ishte me Perëndinë. Fjala ishte Perëndi.</verse>
				<verse number="2">Fjala ishte që në fillim me Perëndinë.</verse>
				<verse number="3">Gjithçka u bë nëpërmjet tij dhe asgjë e krijuar nuk u bë pa të.</verse>
				<verse number="4">Në të gjendej jeta dhe jeta ishte drita e njerëzve.</verse>
				<verse number="5">Drita ndriçon në errësirë dhe errësira nuk e mundi dot.</verse>
				<verse number="6">Perëndia dërgoi një njeri që quhej Gjon.</verse>
				<verse number="7">Ai erdhi të jepte dëshmi për dritën, që të gjithë të besojnë nëpërmjet tij.</verse>
				<verse number="8">Ai nuk ishte drita, por dëshmitar i dritës.</verse>
				<verse number="9">Fjala ishte drita e vërtetë, e cila vjen në botë dhe ndriçon çdo njeri.</verse>
				<verse number="10">Ai ishte në botë dhe bota u bë nëpërmjet tij, por bota nuk e njohu.</verse>
				<verse number="11">Ai erdhi në vendin e vet, por njerëzit e tij nuk e pranuan.</verse>
				<verse number="12">Atyre që e pranuan dhe besuan në emrin e tij, u dha të drejtën të bëhen bij të Perëndisë.</verse>
				<verse number="13">Ata nuk u lindën prej gjakut, as prej vullnetit njerëzor a prej dëshirës së burrit, por prej Perëndisë.</verse>
				<verse number="14">	Dhe Fjala u mishërua e banoi mes nesh. Ne e pamë lavdinë e tij, lavdi e Birit të vetëmlindur të Atit, plot hir dhe të vërtetë.</verse>
				<verse number="15">Gjoni dëshmoi për të. Ai tha me zë të lartë: «Ky është ai për të cilin thashë: Ai që vjen pas meje është më i madh se unë, sepse ishte para meje».</verse>
				<verse number="16">Ne të gjithë morëm hir mbi hir prej plotësisë së tij.</verse>
				<verse number="17">Ligji u dha përmes Moisiut, por hiri dhe e vërteta erdhën përmes Jezu Krishtit.</verse>
				<verse number="18">Askush nuk e ka parë ndonjëherë Perëndinë. Biri i vetëmlindur që është në gjirin e Atit, ai na e bëri të njohur.</verse>
				<verse number="19">Kjo është dëshmia e Gjonit kur të parët e judenjve nga Jerusalemi i dërguan priftërinj dhe levitë që ta pyesin: «Kush je ti?».</verse>
				<verse number="20">Ai nuk ngurroi të përgjigjej, por rrëfeu: «Unë nuk jam Krishti».</verse>
				<verse number="21">Ata e pyetën: «Atëherë, kush je ti? A mos je Elia?». Gjoni tha: «Jo, nuk jam». «A mos je profeti?». Ai u përgjigj: «Jo».</verse>
				<verse number="22">Atëherë i thanë: «Kush je ti? Se duhet tʼu japim një përgjigje atyre që na dërguan. Çʼthua për veten tënde?».</verse>
				<verse number="23">Gjoni tha: «Unë jam zëri që thërret në shkretëtirë: Bëni gati udhën për Zotin! ». Kështu kishte thënë edhe profeti Isaia.</verse>
				<verse number="24">Të dërguarit ishin nga farisenjtë.</verse>
				<verse number="25">Ata e pyetën: «Nëse ti nuk je Krishti, as Elia dhe as profeti, atëherë, përse pagëzon?».</verse>
				<verse number="26">Gjoni u përgjigj: «Unë pagëzoj me ujë, por mes jush qëndron ai që ju nuk e njihni.</verse>
				<verse number="27">Ai vjen pas meje, por unë nuk jam i denjë as tʼi zgjidh lidhëset e sandaleve».</verse>
				<verse number="28">Të gjitha këto ndodhën në Betani, në anën tjetër të lumit Jordan, ku Gjoni po pagëzonte.</verse>
				<verse number="29">Të nesërmen Gjoni pa Jezuin që po vinte drejt tij dhe tha: «Ja Qengji i Perëndisë, që merr mbi vete mëkatin e botës!</verse>
				<verse number="30">Ky është ai për të cilin ju thashë: “Pas meje vjen dikush që është më i madh se unë, sepse ishte përpara meje.”</verse>
				<verse number="31">Unë nuk e njihja atë, prandaj erdha të pagëzoj me ujë që tʼia zbuloj Izraelit».</verse>
				<verse number="32">Gjoni dëshmoi: «Pashë Shpirtin e Perëndisë tek zbriste prej qiellit si pëllumb dhe që qëndroi mbi të.</verse>
				<verse number="33">Unë nuk e njihja atë, por ai që më dërgoi të pagëzoj me ujë më tha: “Ai mbi të cilin do të shohësh Shpirtin duke zbritur dhe duke qëndruar mbi të, është ai që do të pagëzojë me Shpirtin e Shenjtë.”</verse>
				<verse number="34">Unë e kam parë dhe dëshmoj se ky është Biri i Perëndisë».</verse>
				<verse number="35">Të nesërmen, Gjoni po qëndronte sërish atje bashkë me dy prej dishepujve të tij</verse>
				<verse number="36">dhe kur pa Jezuin që po kalonte, tha: «Ja Qengji i Perëndisë!».</verse>
				<verse number="37">Dy dishepujt, kur dëgjuan çfarë tha Gjoni, i shkuan pas Jezuit.</verse>
				<verse number="38">Jezui u kthye, dhe kur pa se po i shkonin pas, i pyeti: «Çfarë kërkoni?». Ata i thanë: «Rabbi - që do të thotë mësues - ku banon?».</verse>
				<verse number="39">Jezui u tha: «Ejani dhe shihni!». Ata shkuan, panë se ku banonte dhe atë ditë qëndruan me të. Ora ishte rreth katër e pasdites.</verse>
				<verse number="40">Andrea, vëllai i Simon Pjetrit, ishte njëri prej atyre të dyve që ndoqën Jezuin, pasi dëgjuan çfarë tha Gjoni.</verse>
				<verse number="41">Ai takoi të parin vëllanë e vet, Simonin, dhe i tha: «Gjetëm Mesinë!», domethënë Krishtin.</verse>
				<verse number="42">Pastaj e çoi atë te Jezui, i cili sapo e pa, i tha: «Ti je Simoni, biri i Gjonit. Ti do të quhesh Kefa», që do të thotë Pjetër, shkëmb.</verse>
				<verse number="43">Të nesërmen, Jezui vendosi të shkojë në Galile. Ai takoi Filipin dhe i tha: «Më ndiq!».</verse>
				<verse number="44">Filipi ishte nga Betsaida, nga qyteti i Andreas dhe Pjetrit.</verse>
				<verse number="45">Filipi gjeti Natanaelin dhe i tha: «E gjetëm atë për të cilin kanë shkruar Moisiu në ligj dhe profetët, Jezuin nga Nazareti, të birin e Jozefit».</verse>
				<verse number="46">Natanaeli e pyeti: «A mund të dalë ndonjë gjë e mirë nga Nazareti?». «Eja e shih!» - iu përgjigj Filipi.</verse>
				<verse number="47">Jezui pa Natanaelin që po shkonte drejt tij dhe tha për të: «Ja një izraelit i vërtetë tek i cili nuk ka mashtrim!».</verse>
				<verse number="48">Natanaeli e pyeti: «Nga më njeh?». Jezui iu përgjigj: «Të pashë kur ishe nën fik, përpara se të të thërriste Filipi».</verse>
				<verse number="49">Natanaeli tha: «Mësues, ti je Biri i Perëndisë! Ti je mbreti i Izraelit!».</verse>
				<verse number="50">Jezui i tha: «Ti beson vetëm sepse të thashë se të pashë nën fik? Do të shohësh gjëra edhe më të mëdha!».</verse>
				<verse number="51">Pastaj Jezui i tha: «Me të vërtetë po ju them: do të shihni qiellin e hapur dhe engjëjt e Perëndisë duke u ngjitur dhe duke zbritur mbi Birin e njeriut».</verse>
			</chapter>
			<chapter number="2">
				<verse number="1">Pas dy ditësh u bë një dasmë në Kanë të Galilesë. Atje ndodhej edhe e ëma e Jezuit.</verse>
				<verse number="2">Në dasmë ishte i ftuar edhe Jezui me dishepujt e tij.</verse>
				<verse number="3">Kur mbaroi vera, e ëma i tha Jezuit: «Nuk kanë më verë».</verse>
				<verse number="4">Jezui iu përgjigj: «Çfarë do nga unë, o grua? Koha ime nuk ka ardhur ende!».</verse>
				<verse number="5">Atëherë, e ëma e Jezuit u tha shërbëtorëve: «Bëni gjithçka që do tʼju thotë!».</verse>
				<verse number="6">Atje ndodheshin gjashtë qypa prej guri, që përdoreshin për ritin e pastrimit të judenjve. Secili prej tyre mbante tetëdhjetë deri në njëqind e njëzet litra.</verse>
				<verse number="7">Atëherë, Jezui u tha shërbëtorëve: «Mbushini qypat me ujë!». Ata i mbushën deri në grykë.</verse>
				<verse number="8">Pastaj u tha: «Tani, mbushni nga qypat dhe çojani të parit të dasmës!». Dhe ata ia çuan.</verse>
				<verse number="9">I pari i dasmës nuk e dinte nga vinte vera, por shërbëtorët që e kishin nxjerrë nga qypat e dinin. Ai, pasi e provoi ujin e bërë verë, thirri dhëndrin</verse>
				<verse number="10">dhe i tha: «Të gjithë nxjerrin për të pirë në fillim verën më të mirë dhe, pasi të jenë dehur dasmorët, sjellin të keqen, ndërsa ti e ke ruajtur verën e mirë deri tani!».</verse>
				<verse number="11">Kjo qe mrekullia e parë që bëri Jezui në Kanë të Galilesë. Ai shfaqi kështu lavdinë e tij dhe dishepujt besuan tek ai.</verse>
				<verse number="12">Pastaj ai shkoi në Kafarnaum bashkë me të ëmën, vëllezërit dhe dishepujt e tij dhe qëndruan atje për pak ditë.</verse>
				<verse number="13">Meqenëse po afrohej Pashka e judenjve, Jezui shkoi në Jerusalem.</verse>
				<verse number="14">Në tempull ai gjeti tregtarët e qeve, të deleve dhe pëllumbave, si dhe këmbyesit e parave që rrinin ulur.</verse>
				<verse number="15">Pasi bëri një fshikull me litarë, i dëboi të gjithë prej tempullit bashkë me delet dhe qetë, derdhi të hollat e këmbyesve të parave dhe pastaj përmbysi tryezat e tyre.</verse>
				<verse number="16">Ndërsa tregtarëve të pëllumbave u tha: «Hiqini këto gjëra që këtej dhe mos e bëni vend tregtie shtëpinë e Atit tim!».</verse>
				<verse number="17">Dishepujve të tij iu kujtua ajo pjesë e Shkrimit të shenjtë që thotë: Zelli për shtëpinë tënde do të më djegë.</verse>
				<verse number="18">Atëherë ndërhynë disa judenj dhe e pyetën: «Me çfarë mrekullie na bind se mund tʼi bësh këto gjëra?».</verse>
				<verse number="19">Jezui iu përgjigj: «Shkatërrojeni këtë tempull dhe për tri ditë unë do ta ringre».</verse>
				<verse number="20">Atëherë judenjtë i thanë: «U deshën dyzet e gjashtë vjet për ta ndërtuar këtë tempull dhe ti do ta ringresh për tri ditë?».</verse>
				<verse number="21">Por ai po fliste për tempullin e trupit të tij.</verse>
				<verse number="22">Kur u ngjall prej të vdekurve, dishepujt e tij kujtuan këto fjalë dhe i besuan Shkrimit të shenjtë dhe fjalëve që kishte thënë Jezui.</verse>
				<verse number="23">Gjatë qëndrimit të Jezuit në Jerusalem për festën e Pashkës shumë veta i besuan atij pasi panë mrekullitë që bënte.</verse>
				<verse number="24">Por vetë Jezui nuk u zinte besë atyre, sepse i njihte të gjithë.</verse>
				<verse number="25">Ai nuk kishte nevojë që tʼi tregonin asgjë për njerëzit, pasi e dinte se çʼkishte përbrenda njeriut.</verse>
			</chapter>
			<chapter number="3">
				<verse number="1">Midis farisenjve ishte një njeri që quhej Nikodem. Ky ishte njëri nga krerët e judenjve.</verse>
				<verse number="2">Ai shkoi natën te Jezui dhe i tha: «Mësues, e dimë se vjen nga Perëndia, sepse askush nuk mund të bëjë mrekullitë që bën ti, nëse Perëndia nuk është me të».</verse>
				<verse number="3">Jezui u përgjigj: «Me të vërtetë po të them se ai që nuk lindet përsëri, nuk mund ta shohë mbretërinë e Perëndisë».</verse>
				<verse number="4">Nikodemi i tha: «Si mund të lindet përsëri një njeri kur është i thyer në moshë? A mund të hyjë për së dyti në barkun e nënës dhe të lindet përsëri?».</verse>
				<verse number="5">Jezui u përgjigj: «Me të vërtetë po të them se ai që nuk lind nga uji dhe nga Shpirti i Shenjtë, nuk mund të hyjë në mbretërinë e Perëndisë.</verse>
				<verse number="6">Ajo që ka lindur nga njeriu është njerëzore, ajo që ka lindur nga Shpirti i Shenjtë është shpirt.</verse>
				<verse number="7">Mos u çudit se të thashë: “Duhet të lindeni përsëri.”</verse>
				<verse number="8">Era fryn ku të dojë; ushtimën ia dëgjon, por nuk e di nga vjen e ku shkon. Kështu janë edhe ata që linden nga Shpirti i Shenjtë».</verse>
				<verse number="9">Nikodemi e pyeti: «Si mund të ndodhin këto gjëra?».</verse>
				<verse number="10">Jezui u përgjigj: «Ti je mësues i Izraelit dhe nuk i kupton këto gjëra?</verse>
				<verse number="11">Me të vërtetë po të them: flasim atë që dimë dhe dëshmojmë atë që kemi parë, por ju nuk e pranoni dëshminë tonë.</verse>
				<verse number="12">Nëse nuk më besoni kur ju flas për gjërat tokësore, si do të më besoni po tʼju flas për gjërat qiellore?</verse>
				<verse number="13">Askush nuk është ngjitur në qiell, përveç Birit të njeriut që ka zbritur prej qiellit.</verse>
				<verse number="14">Ashtu si Moisiu lartësoi gjarprin prej bronzi në shkretëtirë, kështu duhet të ngrihet lart edhe Biri i njeriut,</verse>
				<verse number="15">që kushdo që beson në të, të ketë jetën e amshuar.</verse>
				<verse number="16">Perëndia e deshi aq shumë botën, sa dha Birin e tij të vetëmlindur, që kushdo që beson në të, të mos humbasë, por të ketë jetën e amshuar.</verse>
				<verse number="17">Perëndia nuk e dërgoi Birin në botë për ta gjykuar botën, por që bota të shpëtohet nëpërmjet tij.</verse>
				<verse number="18">Kush beson në të nuk gjykohet, ndërsa kush nuk beson në të është gjykuar tashmë, sepse nuk ka besuar në emrin e Birit të vetëmlindur të Perëndisë.</verse>
				<verse number="19">Gjykimi është ky: Drita ka ardhur në botë, por njerëzit kanë dashur errësirën më shumë se dritën, sepse veprat e tyre ishin të liga.</verse>
				<verse number="20">Kush bën gjëra të këqija e urren dritën dhe nuk del në dritë, që të mos zbulohen veprat e tij.</verse>
				<verse number="21">Ndërsa kush bën të vërtetën del në dritë, që të shfaqet se veprat e tij janë bërë me fuqinë e Perëndisë».</verse>
				<verse number="22">Pastaj Jezui shkoi bashkë me dishepujt e tij në krahinën e Judesë. Atje qëndroi për pak kohë me ta dhe pagëzonte.</verse>
				<verse number="23">Por edhe Gjoni pagëzonte në Enon, afër Salimit, sepse atje kishte shumë ujë dhe njerëzit shkonin tek ai dhe pagëzoheshin.</verse>
				<verse number="24">Në atë kohë Gjoni nuk ishte burgosur ende.</verse>
				<verse number="25">Atëherë, dishepujt e Gjonit filluan të diskutonin me një jude rreth ritit të pastrimit.</verse>
				<verse number="26">Ata shkuan te Gjoni dhe i thanë: «Mësues, ai që ishte me ty përtej Jordanit, për të cilin ti dëshmove, ja, po pagëzon dhe të gjithë po shkojnë tek ai».</verse>
				<verse number="27">Gjoni u përgjigj: «Askush nuk mund të marrë asgjë, nëse nuk i është dhënë prej qiellit.</verse>
				<verse number="28">Vetë ju keni qenë dëshmitarë kur thashë: “Unë nuk jam Krishti, por jam dërguar përpara tij.”</verse>
				<verse number="29">Ai që ka nusen është dhëndri, ndërsa miku i dhëndrit që rri dhe e dëgjon, ngazëllehet nga zëri i dhëndrit. Ky pra është gëzimi im dhe tani është bërë i plotë.</verse>
				<verse number="30">Krishti duhet të rritet, ndërsa unë të zvogëlohem.»</verse>
				<verse number="31">«Ai që vjen nga lart është mbi të gjithë, ndërsa ai që vjen nga toka është prej tokës dhe flet për gjërat e saj. Ai që vjen nga qielli është mbi të gjithë</verse>
				<verse number="32">dhe dëshmon për atë që ka parë e ka dëgjuar, por askush nuk e pranon dëshminë e tij.</verse>
				<verse number="33">Kush pranon dëshminë e tij, pohon se Perëndia është i vërtetë.</verse>
				<verse number="34">Ai që ka dërguar Perëndia, flet fjalët e Perëndisë, sepse Perëndia ia jep Shpirtin e Shenjtë pa masë.</verse>
				<verse number="35">Ati e do Birin dhe i ka lënë gjithçka në dorë.</verse>
				<verse number="36">Kush beson në Birin, ka jetën e amshuar, ndërsa kush nuk i bindet Birit, nuk do ta shohë jetën, por mbetet nën zemërimin e Perëndisë».</verse>
			</chapter>
			<chapter number="4">
				<verse number="1">Kur Jezui mori vesh se farisenjtë kishin dëgjuar se ai po bënte më shumë dishepuj se Gjoni dhe se po pagëzonte,</verse>
				<verse number="2">ndonëse nuk pagëzonte Jezui vetë, por dishepujt e tij,</verse>
				<verse number="3">la Judenë dhe shkoi përsëri në Galile.</verse>
				<verse number="4">Për të arritur atje, i duhej të kalonte nëpër Samari.</verse>
				<verse number="5">Kështu mbërriti në një qytet të Samarisë që quhet Sihar, pranë arës që Jakobi i kishte dhënë Jozefit, birit të tij.</verse>
				<verse number="6">Atje ndodhej pusi i Jakobit. Jezui, i lodhur nga rruga, u ul te pusi. Ora ishte rreth dymbëdhjetë e drekës.</verse>
				<verse number="7">[7‏-8] Ndërkohë që dishepujt kishin shkuar në qytet për të blerë ushqime, një grua nga Samaria erdhi për të mbushur ujë. Jezui i tha: «Më jep të pi!».</verse>
				<verse number="8"></verse>
				<verse number="9">Gruaja samaritane i tha: «Ti që je jude, si kërkon të pish ujë nga unë që jam grua samaritane?». Dihet se judenjtë nuk shoqërohen me samaritanët.</verse>
				<verse number="10">Jezui u përgjigj: «Sikur ta njihje dhuratën e Perëndisë dhe atë që po të kërkon për të pirë, atëherë ti do të kërkoje prej tij dhe ai do të të jepte ujë të gjallë».</verse>
				<verse number="11">Gruaja i tha: «Zotëri, ti nuk ke kovë dhe pusi është i thellë. Ku do ta gjesh ujin e gjallë?</verse>
				<verse number="12">Mos je ti më i madh se Jakobi, ati ynë, që na e dha këtë pus? Ai vetë ka pirë prej këtij pusi bashkë me të bijtë dhe me bagëtitë».</verse>
				<verse number="13">Jezui u përgjigj: «Kushdo që pi nga ky ujë do të ketë etje përsëri,</verse>
				<verse number="14">por ai që do të pijë nga uji që do tʼi jap unë, nuk do të ketë kurrë më etje. Uji që unë do tʼi jap do të bëhet brenda tij burim për jetën e amshuar».</verse>
				<verse number="15">Gruaja i tha: «Zotëri, jepma këtë ujë, që të mos kem më etje dhe të mos vij më këtu për të mbushur ujë».</verse>
				<verse number="16">Jezui i tha: «Shko, thirr burrin tënd dhe kthehu këtu».</verse>
				<verse number="17">Gruaja iu përgjigj: «Nuk kam burrë». Jezui i tha: «Mirë e the, nuk ke burrë,</verse>
				<verse number="18">sepse ke pasur pesë burra dhe ky që ke tani nuk është burri yt. Këtu ke thënë të vërtetën».</verse>
				<verse number="19">Gruaja i tha: «Zotëri, po shoh se je profet.</verse>
				<verse number="20">Etërit tanë samaritanë e kanë adhuruar Perëndinë në këtë mal, ndërsa ju judenjtë thoni se vendi ku duhet adhuruar Perëndia është në Jerusalem».</verse>
				<verse number="21">Atëherë Jezui i tha: «Më beso, o grua, se po vjen koha kur nuk do ta adhuroni Atin as në këtë mal, as në Jerusalem.</verse>
				<verse number="22">Ju adhuroni atë që nuk e njihni. Ne adhurojmë atë që njohim, sepse shpëtimi vjen nga judenjtë.</verse>
				<verse number="23">Po vjen koha, e tashmë ka ardhur, kur adhuruesit e vërtetë do ta adhurojnë Perëndinë në shpirt dhe në të vërtetë, sepse të tillë janë adhuruesit që kërkon Ati.</verse>
				<verse number="24">Perëndia është shpirt dhe ata që e adhurojnë duhet ta adhurojnë në shpirt dhe në të vërtetë».</verse>
				<verse number="25">Gruaja i tha: «Unë e di se do të vijë Mesia që quhet Krisht. Kur të vijë, ai do të na tregojë gjithçka».</verse>
				<verse number="26">Jezui i tha: «Unë jam, unë që po të flas».</verse>
				<verse number="27">Ndërkohë mbërritën dishepujt e tij dhe u çuditën që ai po fliste me një grua. Megjithatë askush nuk i tha: «Çfarë kërkon?», apo: «Përse flet me të?».</verse>
				<verse number="28">Gruaja la shtambën dhe shkoi në qytet për tʼu thënë njerëzve:</verse>
				<verse number="29">«Ejani e shikoni një njeri që më tregoi gjithçka që kam bërë. Të jetë vallë ai Krishti?».</verse>
				<verse number="30">Atëherë ata dolën nga qyteti dhe shkuan te Jezui.</verse>
				<verse number="31">Ndërkohë dishepujt po i luteshin: «Mësues, ha diçka!».</verse>
				<verse number="32">Por ai u tha: «Unë kam një ushqim që ju nuk e njihni».</verse>
				<verse number="33">Atëherë dishepujt filluan të pyesin njëri-tjetrin: «Mos i solli ndokush për të ngrënë?».</verse>
				<verse number="34">Jezui u tha: «Ushqimi im është të bëj vullnetin e atij që më dërgoi dhe të përmbush veprën e tij.</verse>
				<verse number="35">Ju keni një thënie: “Edhe katër muaj dhe vijnë të korrat”. Ndërsa unë ju them: “Hapni sytë e shikoni fushat që verdhojnë, gati për tʼu korrur!”</verse>
				<verse number="36">Ai që korr merr shpërblimin dhe grumbullon fryte për jetën e amshuar, që të gëzohen së bashku, si mbjellësi ashtu dhe korrësi.</verse>
				<verse number="37">Sepse është e vërtetë fjala “Njëri mbjell dhe tjetri korr.”</verse>
				<verse number="38">Unë ju dërgova të korrni atë për çʼka ju nuk u munduat. Të tjerë u munduan dhe ju gëzuat frytet e mundimit të tyre».</verse>
				<verse number="39">Shumë nga samaritanët e atij qyteti besuan në Jezuin nga dëshmia e gruas që thoshte: «Më tregoi gjithçka që kam bërë».</verse>
				<verse number="40">Kur shkuan tek ai, samaritanët iu lutën të qëndronte me ta dhe ai qëndroi atje dy ditë.</verse>
				<verse number="41">Edhe më shumë njerëz besuan në të kur dëgjuan fjalët e tij.</verse>
				<verse number="42">Ndërsa gruas i thoshin: «Tani nuk besojmë më vetëm nga fjalët e tua, sepse e dëgjuam vetë dhe e dimë se ky është me të vërtetë Shpëtimtari i botës!».</verse>
				<verse number="43">Pas këtyre dy ditëve, Jezui iku prej andej dhe shkoi në Galile.</verse>
				<verse number="44">Vetë ai kishte thënë se asnjë profet nuk nderohet në vendlindjen e tij,</verse>
				<verse number="45">po kur mbërriti në Galile, galileasit e pritën mirë, sepse kishin parë gjithë sa kishte bërë gjatë festës në Jerusalem, pasi edhe ata kishin qenë atje për festë.</verse>
				<verse number="46">Jezui shkoi përsëri në Kanë të Galilesë, ku kishte kthyer ujin në verë. Një nëpunës mbretëror, që kishte të birin sëmurë në Kafarnaum,</verse>
				<verse number="47">kur dëgjoi se Jezui kishte ardhur nga Judeja në Galile, shkoi dhe i kërkoi të zbriste deri në Kafarnaum dhe tʼi shëronte të birin që ishte duke vdekur.</verse>
				<verse number="48">Atëherë Jezui i tha: «Ju nuk besoni nëse nuk shikoni mrekulli dhe shenja».</verse>
				<verse number="49">Nëpunësi i tha: «Zotëri, eja para se të më vdesë fëmija».</verse>
				<verse number="50">Jezui i tha: «Shko në shtëpi! Yt bir do të jetojë». Ai u besoi fjalëve të Jezuit dhe shkoi.</verse>
				<verse number="51">Dhe teksa ishte duke zbritur për në shtëpi, shërbëtorët i dolën para e i thanë se djali i tij ishte mirë.</verse>
				<verse number="52">Atëherë ai i pyeti për orën kur u bë më mirë djali dhe ata i thanë: «Dje, në orën një të drekës e lanë ethet».</verse>
				<verse number="53">Atëherë i ati e kuptoi se ajo ishte ora kur Jezui i kishte thënë: «Yt bir do të jetojë». Kështu besoi ai vetë dhe të gjithë ata të shtëpisë së tij.</verse>
				<verse number="54">Kjo ishte mrekullia e dytë që bëri Jezui kur u kthye nga Judeja në Galile.</verse>
			</chapter>
			<chapter number="5">
				<verse number="1">Pastaj judenjtë kishin një festë dhe Jezui shkoi në Jerusalem.</verse>
				<verse number="2">Në Jerusalem, afër Portës së Dhenve, kishte një pishinë me pesë portikë që në hebraisht quhet Betzata.</verse>
				<verse number="3">Atje dergjeshin shumë të sëmurë, të verbër, të çalë e të paralizuar.</verse>
				<verse number="4">[4‏-5] Aty ishte dhe një njeri i sëmurë, që kishte tridhjetë e tetë vjet që vuante.</verse>
				<verse number="5"></verse>
				<verse number="6">Jezui, kur e pa që dergjej i sëmurë dhe duke e ditur se kishte shumë kohë që vuante, i tha: «A dëshiron të shërohesh?».</verse>
				<verse number="7">I sëmuri iu përgjigj: «Zotëri, nuk kam njeri që të më fusë në pishinë kur trazohet uji. Kur përpiqem të hyj unë, dikush tjetër zbret para meje».</verse>
				<verse number="8">Jezui i tha: «Ngrihu, merre shtrojën tënde dhe ec!».</verse>
				<verse number="9">Ai njeri u shërua në çast, mori shtrojën dhe eci. Por, meqenëse atë ditë ishte e shtunë,</verse>
				<verse number="10">judenjtë i thanë të shëruarit: «Sot është e shtunë dhe nuk të lejohet të mbartësh shtrojën».</verse>
				<verse number="11">Ai u përgjigj: «Ai që më shëroi më tha: merre shtrojën tënde dhe ec!».</verse>
				<verse number="12">Ata e pyetën: «Cili është ky njeri që të tha: merre shtrojën dhe ec?».</verse>
				<verse number="13">I shëruari nuk e dinte kush ishte, sepse në të vërtetë Jezui kishte humbur mes turmës së njerëzve që ndodheshin aty.</verse>
				<verse number="14">Më vonë Jezui e gjeti atë në tempull dhe i tha: «Ja ku u shërove! Mos mëkato më, që mos të të ndodhë ndonjë e keqe më e madhe».</verse>
				<verse number="15">Ai njeri shkoi e u tregoi judenjve se ai që e kishte shëruar ishte Jezui.</verse>
				<verse number="16">Atëherë judenjtë filluan ta përndjekin Jezuin, meqenëse ai i bënte këto gjëra të shtunën.</verse>
				<verse number="17">Ndërsa Jezui u tha: «Ati im vepron gjithmonë, prandaj edhe unë veproj».</verse>
				<verse number="18">Kështu judenjtë kërkonin edhe më shumë ta vrisnin, sepse jo vetëm që shkelte ligjin e së shtunës, por edhe thoshte se Perëndia ishte Ati i tij, duke e bërë veten të barabartë me Perëndinë.</verse>
				<verse number="19">Atëherë Jezui u tha: «Me të vërtetë po ju them se Biri nuk mund të bëjë asgjë nga vetja, përveç asaj që sheh se bën Ati. Ato gjëra që bën Ati, bën edhe Biri.</verse>
				<verse number="20">Ati e do Birin dhe i tregon gjithçka që bën. Ai do tʼi tregojë vepra edhe më të mëdha, që ju të mrekulloheni.</verse>
				<verse number="21">Sepse ashtu si Ati ngjall të vdekurit dhe u jep jetë, kështu edhe Biri u jep jetë atyre që dëshiron.</verse>
				<verse number="22">Ati nuk gjykon njeri, por gjithë gjykimin ia ka lënë në dorë Birit,</verse>
				<verse number="23">që të gjithë ta nderojnë Birin ashtu siç nderojnë Atin. Kush nuk nderon Birin, nuk e nderon as Atin që e ka dërguar.</verse>
				<verse number="24">Me të vërtetë po ju them se ai që dëgjon fjalët e mia dhe i beson atij që më ka dërguar, ka jetën e amshuar dhe nuk do të gjykohet, pasi ka kaluar tashmë nga vdekja në jetë.</verse>
				<verse number="25">Me të vërtetë po ju them se po vjen një kohë, dhe madje ajo ka ardhur, kur të vdekurit do të dëgjojnë zërin e Birit të Perëndisë dhe ata që do ta dëgjojnë, do të jetojnë.</verse>
				<verse number="26">Sikurse Ati është burimi i jetës, kështu e ka bërë edhe Birin të jetë burim jete</verse>
				<verse number="27">dhe i ka dhënë të drejtën të gjykojë, sepse ai është Biri i njeriut.</verse>
				<verse number="28">Mos u habisni për këtë, sepse po afron koha kur të gjithë të vdekurit do të dëgjojnë zërin e tij</verse>
				<verse number="29">dhe do të dalin nga varret. Ata që kanë bërë të mirën do të ngjallen për të jetuar, ndërsa ata që bënë të keqen do të ngjallen për tʼu gjykuar.</verse>
				<verse number="30">Unë nuk mund të bëj asgjë nga vetja ime. Unë gjykoj sipas asaj që dëgjoj nga Ati im dhe gjykimi im është i drejtë, sepse nuk kërkoj të bëhet vullneti im, por vullneti i atij që më dërgoi».</verse>
				<verse number="31">«Nëse unë dëshmoj për veten time, atëherë kjo dëshmi mund të mos ishte e vërtetë.</verse>
				<verse number="32">Por dikush tjetër dëshmon për mua dhe unë e di se dëshmia e tij është e vërtetë.</verse>
				<verse number="33">Ju dërguat njerëz te Gjoni dhe ai tha të vërtetën.</verse>
				<verse number="34">Unë nuk kam nevojë për dëshminë e ndonjë njeriu, por i përmenda këto që të shpëtoheni.</verse>
				<verse number="35">Gjoni ishte pishtari i ndezur që shndrit dhe juve ju pëlqeu të ngazëlleheshit për pak kohë në dritën e tij.</verse>
				<verse number="36">Por dëshmia ime është më e madhe se ajo e Gjonit. Veprat që më dha Ati për të bërë, veprat që unë bëj, ato dëshmojnë për mua se më ka dërguar Ati.</verse>
				<verse number="37">Dhe vetë Ati që më dërgoi ka dëshmuar për mua. Ju nuk e keni dëgjuar kurrë zërin e tij dhe nuk e keni parë kurrë fytyrën e tij.</verse>
				<verse number="38">Fjala e tij nuk qëndron në ju, sepse nuk i besoni atij që ai dërgoi.</verse>
				<verse number="39">Ju shqyrtoni Shkrimet e shenjta, sepse mendoni se në to gjeni jetën e amshuar dhe pikërisht ato dëshmojnë për mua,</verse>
				<verse number="40">por, megjithatë, nuk doni të vini tek unë që të keni jetë.</verse>
				<verse number="41">Unë nuk marr lavdi nga njerëzit.</verse>
				<verse number="42">Ju njoh dhe e di se nuk keni në ju dashurinë e Perëndisë.</verse>
				<verse number="43">Unë kam ardhur në emër të Atit tim dhe nuk më pranoni. Nëse dikush tjetër do të vinte në emër të vetes, atë do ta pranonit.</verse>
				<verse number="44">Si mund të besoni ju që i thurni lavdi njëri-tjetrit dhe nuk kërkoni lavdinë prej të vetmit Perëndi?</verse>
				<verse number="45">Mos mendoni se do tʼju padis unë tek Ati. Moisiu, tek i cili keni varur shpresën, ai do tʼju padisë.</verse>
				<verse number="46">Sepse po tʼi besonit Moisiut do të më besonit edhe mua, sepse ai ka shkruar për mua.</verse>
				<verse number="47">Por nëse nuk u besoni atyre që ai shkroi, si do tʼu besoni fjalëve të mia?».</verse>
			</chapter>
			<chapter number="6">
				<verse number="1">Pak kohë më vonë, Jezui shkoi në bregun tjetër të Liqenit të Galilesë së Tiberiadës.</verse>
				<verse number="2">Një turmë e madhe i shkonte pas, sepse shihnin mrekullitë që bënte për të sëmurët.</verse>
				<verse number="3">Atëherë Jezui u ngjit në mal dhe atje u ul me dishepujt.</verse>
				<verse number="4">Po afrohej Pashka, festa e judenjve.</verse>
				<verse number="5">Kur hodhi sytë dhe pa se një turmë e madhe po shkonte drejt tij, Jezui i tha Filipit: «Ku mund të blejmë bukë që të hanë gjithë këta njerëz?».</verse>
				<verse number="6">Këtë e tha për të vënë në provë Filipin, pasi ai vetë e dinte se çfarë do të bënte.</verse>
				<verse number="7">Filipi iu përgjigj: «As dyqind denarë bukë nuk do të mjaftonin që të hajë secili nga një copëz».</verse>
				<verse number="8">Njëri prej dishepujve, Andrea, vëllai i Simon Pjetrit, tha:</verse>
				<verse number="9">«Këtu është një djalosh që ka pesë bukë elbi dhe dy peshq, por çfarë janë këto për kaq njerëz?».</verse>
				<verse number="10">Jezui tha: «U thoni njerëzve të ulen!». Në atë vend kishte shumë bar. Atëherë ata u ulën. Numri i tyre arrinte rreth pesë mijë burra.</verse>
				<verse number="11">Pastaj Jezui mori bukën dhe, si falënderoi Perëndinë, ua ndau atyre që ishin ulur. U ndau edhe peshq, aq sa deshën.</verse>
				<verse number="12">Kur u ngopën, Jezui u tha dishepujve: «Mblidhini copat që kanë tepruar, që të mos shkojë asgjë dëm».</verse>
				<verse number="13">Kështu i mblodhën të gjitha dhe mbushën dymbëdhjetë shporta me copat që u kishin tepruar atyre që kishin ngrënë prej pesë bukëve të elbit.</verse>
				<verse number="14">Njerëzit, kur panë mrekullinë që bëri, thanë: «Ky është me të vërtetë profeti që duhet të vijë në botë!».</verse>
				<verse number="15">Jezui, duke e ditur se kishin ndër mend të vinin ta merrnin me forcë për ta bërë mbret, u largua sërish për në mal fill i vetëm.</verse>
				<verse number="16">Në muzg dishepujt zbritën në liqen,</verse>
				<verse number="17">hipën në varkë dhe po shkonin drejt bregut tjetër të liqenit, për në Kafarnaum. Tashmë ishte errur, por Jezui nuk kishte mbërritur ende tek ata.</verse>
				<verse number="18">Liqeni po trazohej nga era e fortë që frynte.</verse>
				<verse number="19">Pasi kishin lundruar rreth tri a katër milje, panë Jezuin që po ecte mbi liqen duke iu afruar varkës dhe u frikësuan.</verse>
				<verse number="20">Ai u tha: «Jam unë. Mos kini frikë!».</verse>
				<verse number="21">Ata deshën ta merrnin në varkë, por menjëherë varka arriti në bregun ku po shkonin.</verse>
				<verse number="22">Të nesërmen, turma që kishte qëndruar në bregun tjetër të liqenit, pa se atje nuk kishte veçse një varkë. Ata e dinin se Jezui nuk kishte hipur në varkë bashkë me dishepujt, porse dishepujt ishin nisur vetëm.</verse>
				<verse number="23">Varka të tjera erdhën nga Tiberiada afër atij vendi ku kishin ngrënë bukën pasi Zoti kishte thënë lutjen e falënderimit.</verse>
				<verse number="24">Njerëzit, kur panë se Jezui dhe dishepujt nuk ishin atje, hipën edhe ata nëpër varka dhe shkuan në Kafarnaum për ta kërkuar.</verse>
				<verse number="25">Kur e gjetën në bregun tjetër të liqenit, i thanë: «Mësues, kur erdhe këtu?».</verse>
				<verse number="26">Jezui u përgjigj: «Me të vërtetë po ju them se ju nuk më kërkoni pse patë mrekulli, por sepse hëngrët prej bukëve dhe u ngopët.</verse>
				<verse number="27">Mos punoni për ushqimin që prishet, po për ushqimin që mbetet për jetën e amshuar, të cilin do tʼjua japë Biri i njeriut, sepse atij ia dha të drejtën Perëndia, Ati».</verse>
				<verse number="28">Atëherë ata i thanë: «Çfarë duhet të bëjmë që të kryejmë veprat e Perëndisë?».</verse>
				<verse number="29">Jezui u përgjigj: «Kjo është vepra e Perëndisë: të besoni në atë që ai dërgoi!».</verse>
				<verse number="30">Ata i thanë: «Çfarë mrekullie mund të bësh që ta shohim dhe të të besojmë? Çfarë vepre mund të bësh?</verse>
				<verse number="31">Etërit tanë hëngrën manën në shkretëtirë, ashtu siç thonë Shkrimet e shenjta: U dha për të ngrënë bukë prej qiellit ».</verse>
				<verse number="32">Jezui u tha: «Me të vërtetë po ju them: nuk jua dha Moisiu bukën prej qiellit, por Ati im ju jep bukën e vërtetë prej qiellit,</verse>
				<verse number="33">sepse buka e Perëndisë është ai që zbret prej qiellit dhe i jep jetë botës».</verse>
				<verse number="34">Atëherë ata i thanë: «Zot, na e jep përherë këtë bukë!».</verse>
				<verse number="35">Jezui u tha: «Unë jam buka e jetës. Kush vjen tek unë nuk do të ketë më uri dhe kush beson në mua nuk do të ketë më kurrë etje.</verse>
				<verse number="36">Por ju thashë se më keni parë dhe megjithatë nuk besoni.</verse>
				<verse number="37">Të gjithë ata që më jep Ati do të vijnë tek unë dhe atë që vjen tek unë nuk do ta hedh kurrë jashtë,</verse>
				<verse number="38">sepse nuk kam zbritur prej qiellit për të bërë vullnetin tim, por vullnetin e atij që më dërgoi.</verse>
				<verse number="39">Vullneti i atij që më dërgoi është të mos humbas asnjë nga ata që më dha, por tʼi ngjall në ditën e fundit.</verse>
				<verse number="40">Vullneti i Atit tim është që të gjithë ata që shikojnë Birin dhe besojnë në të, të kenë jetë të amshuar dhe unë do tʼi ngjall në ditën e fundit».</verse>
				<verse number="41">Atëherë judenjtë filluan të murmurisnin kundër Jezuit sepse kishte thënë: «Unë jam buka që zbriti prej qiellit».</verse>
				<verse number="42">Ata thoshin: «A nuk është ky Jezui, i biri i Jozefit, nënën dhe babanë e të cilit i njohim? Si na thënka tani “unë kam zbritur prej qiellit”?».</verse>
				<verse number="43">Jezui u përgjigj: «Mos murmurisni me njëri-tjetrin!</verse>
				<verse number="44">Askush nuk mund të vijë tek unë nëse nuk e tërheq Ati që më dërgoi dhe unë ta ngjall në ditën e fundit.</verse>
				<verse number="45">Profetët kanë shkruar: Të gjithë do të mësojnë prej Perëndisë. Kushdo që dëgjon Atin dhe mëson prej tij, vjen tek unë.</verse>
				<verse number="46">Kjo nuk do të thotë se ndokush e ka parë Atin. Vetëm ai që është pranë Perëndisë e ka parë Atin.</verse>
				<verse number="47">Me të vërtetë po ju them: ai që beson ka jetën e amshuar.</verse>
				<verse number="48">Unë jam buka e jetës.</verse>
				<verse number="49">Etërit tuaj hëngrën manën në shkretëtirë dhe vdiqën.</verse>
				<verse number="50">Por kjo është buka që zbret prej qiellit. Kush ha prej saj nuk vdes kurrë.</verse>
				<verse number="51">Unë jam buka e gjallë që zbret prej qiellit. Kush ha nga kjo bukë do të jetojë në amshim. Buka që do të jap unë është mishi im, që e jap për jetën e botës».</verse>
				<verse number="52">Atëherë judenjtë filluan të grinden me njëri-tjetrin e thoshin: «Si mundet ky të na japë mishin e vet për të ngrënë?».</verse>
				<verse number="53">Jezui u tha: «Me të vërtetë po ju them: nëse nuk hani mishin e Birit të njeriut dhe nuk pini gjakun e tij, ju nuk keni jetë.</verse>
				<verse number="54">Kush ha mishin tim dhe pi gjakun tim, ka jetë të amshuar dhe unë do ta ngjall në ditën e fundit,</verse>
				<verse number="55">sepse mishi im është ushqim i vërtetë dhe gjaku im pije e vërtetë.</verse>
				<verse number="56">Kush ha mishin tim dhe pi gjakun tim mbetet në mua dhe unë në të.</verse>
				<verse number="57">Ashtu si Ati i gjallë më dërgoi e unë jetoj nëpërmjet tij, kështu edhe kush më ha mua do të jetojë nëpërmjet meje.</verse>
				<verse number="58">Kjo është buka që zbriti prej qiellit, jo si mana që hëngrën etërit tuaj dhe vdiqën. Kush ha këtë bukë do të jetojë në amshim».</verse>
				<verse number="59">Jezui i tha këto në sinagogë kur mësonte njerëzit në Kafarnaum.</verse>
				<verse number="60">Shumë nga dishepujt e tij kur dëgjuan këto, thanë: «Fjala e tij është shumë e ashpër. Kush mund ta dëgjojë?».</verse>
				<verse number="61">Jezui, duke e ditur se dishepujt po murmurisnin për këto, u tha: «Kjo ju skandalizon?</verse>
				<verse number="62">Po kur ta shikoni Birin e njeriut të ngjitet atje ku ishte më parë?</verse>
				<verse number="63">Shpirti i Shenjtë jep jetë, ndërsa gjërat njerëzore nuk sjellin asnjë dobi. Fjalët që ju thashë janë shpirt dhe jetë».</verse>
				<verse number="64">Por ka disa nga ju që nuk besojnë. Në të vërtetë Jezui e dinte që në fillim cilët ishin ata që nuk besonin dhe kush ishte ai që do ta tradhtonte.</verse>
				<verse number="65">Dhe u tha: «Prandaj ju thashë se askush nuk mund të vijë tek unë, nëse nuk i është dhënë prej Atit».</verse>
				<verse number="66">Që atëherë shumë nga dishepujt e tij u tërhoqën dhe nuk u shoqëruan më me të.</verse>
				<verse number="67">Atëherë Jezui u tha të dymbëdhjetëve: «Mos doni të ikni edhe ju?».</verse>
				<verse number="68">Simon Pjetri iu përgjigj: «Zot, te kush të shkojmë? Ti i ke fjalët e jetës së amshuar.</verse>
				<verse number="69">Ne kemi besuar dhe e dimë se ti je i Shenjti i Perëndisë ».</verse>
				<verse number="70">Jezui u tha: «A nuk ju zgjodha unë ju, të dymbëdhjetët? Dhe megjithatë njëri prej jush është djall».</verse>
				<verse number="71">Këtë e tha për Judën e Simon Iskariotit, sepse ky do ta tradhtonte ndonëse ishte një nga të dymbëdhjetët.</verse>
			</chapter>
			<chapter number="7">
				<verse number="1">Pastaj Jezui vazhdoi të përshkonte Galilenë. Ai nuk donte të kalonte nëpër Jude, pasi judenjtë kërkonin ta vrisnin.</verse>
				<verse number="2">Po afronte festa e Kasolleve, një nga festat e judenjve,</verse>
				<verse number="3">dhe vëllezërit e vet i thanë: «Largohu prej këtej dhe shko në Jude, që edhe dishepujt e tu të shohin veprat që bën!</verse>
				<verse number="4">Kush kërkon të jetë i njohur, nuk i fsheh ato që bën. Nëse ti bën vepra të tilla, shfaqja veten botës!».</verse>
				<verse number="5">Në të vërtetë as vëllezërit e tij nuk besonin në të.</verse>
				<verse number="6">Atëherë Jezui u tha: «Koha ime nuk ka ardhur ende, ndërsa për ju çdo kohë është e përshtatshme.</verse>
				<verse number="7">Bota nuk mund tʼju urrejë ju, ndërsa mua më urren, sepse unë dëshmoj se veprat e saj janë të liga.</verse>
				<verse number="8">Ju, shkoni në festë! Unë nuk do të vij në këtë festë, sepse koha ime nuk ka ardhur ende».</verse>
				<verse number="9">U tha këto dhe qëndroi në Galile.</verse>
				<verse number="10">Pasi vëllezërit e tij shkuan në festë, shkoi edhe Jezui, jo haptas por fshehurazi.</verse>
				<verse number="11">Judenjtë e kërkonin në festë dhe pyesnin: «Ku është ai?».</verse>
				<verse number="12">Nëpër turmë pëshpëritej shumë për të. Disa thoshin: «Është i mirë». Të tjerë thoshin: «Jo. Ai po mashtron turmën!»,</verse>
				<verse number="13">por asnjë nuk fliste hapur për të, sepse kishin frikë nga judenjtë.</verse>
				<verse number="14">Nga mesi i festës Jezui shkoi në tempull dhe filloi të mësonte njerëzit.</verse>
				<verse number="15">Judenjtë habiteshin dhe thoshin: «Nga i njeh ky Shkrimet e shenjta pa ia mësuar njeri?».</verse>
				<verse number="16">Jezui u përgjigj: «Mësimi im nuk është i imi, por i atij që më dërgoi.</verse>
				<verse number="17">Kush dëshiron të bëjë vullnetin e tij do ta kuptojë nëse mësimi im është prej Perëndisë apo nëse unë flas nga vetja ime.</verse>
				<verse number="18">Kush flet nga vetja kërkon lavdi për vete, ndërsa kush kërkon lavdinë e atij që e dërgoi, thotë të vërtetën dhe në të nuk ka gënjeshtër.</verse>
				<verse number="19">A nuk jua dha Moisiu ligjin? Megjithatë asnjë prej jush nuk e zbaton. Përse kërkoni të më vrisni?».</verse>
				<verse number="20">Turma iu përgjigj: «Ty të ka pushtuar djalli. Kush kërkon të të vrasë?».</verse>
				<verse number="21">Jezui u tha: «Një mrekulli bëra dhe u habitët të gjithë.</verse>
				<verse number="22">Moisiu ju dha rrethprerjen, e cila në fakt nuk është dhënë nga Moisiu, por nga etërit, e, megjithatë, ju e rrethpritni njeriun të shtunën.</verse>
				<verse number="23">Nëse një njeri rrethpritet të shtunën, që të mos shkelet ligji i Moisiut, përse zemëroheni me mua, sepse shërova tërësisht një njeri të shtunën?</verse>
				<verse number="24">Mos gjykoni nga pamja e jashtme, por gjykoni me drejtësi».</verse>
				<verse number="25">Disa nga Jerusalemi thoshin: «A nuk është ky ai që e kërkojnë për ta vrarë?</verse>
				<verse number="26">Ja, ai po flet lirisht dhe nuk i thonë gjë! A mos kanë pranuar me të vërtetë krerët se ky është Krishti?</verse>
				<verse number="27">Por ne e dimë nga është ky, ndërsa kur të vijë Krishti, askush nuk do ta dijë nga është».</verse>
				<verse number="28">Atëherë Jezui, ndërsa mësonte njerëzit në tempull, thirri: «Po, mua më njihni dhe e dini nga jam. Megjithatë unë nuk kam ardhur nga vetja ime, por ai që më dërgoi është i vërtetë dhe atë ju nuk e njihni.</verse>
				<verse number="29">Por unë e njoh atë, sepse vij prej tij dhe ai më dërgoi».</verse>
				<verse number="30">Atëherë kërkonin ta kapnin, por askush nuk vuri dorë mbi të, pasi nuk i kishte ardhur ende koha.</verse>
				<verse number="31">Shumë nga turma besuan në Jezuin dhe thoshin: «A thua kur të vijë Krishti do të bëjë më shumë mrekulli se ky?».</verse>
				<verse number="32">Farisenjtë dëgjuan se turma pëshpëriste këto gjëra për Jezuin, prandaj, së bashku me kryepriftërinjtë, dërguan roja për ta kapur.</verse>
				<verse number="33">Atëherë Jezui u tha atyre: «Edhe për pak kohë jam me ju e pastaj do të shkoj tek ai që më dërgoi.</verse>
				<verse number="34">Do të më kërkoni dhe nuk do të më gjeni, sepse ju nuk mund të vini atje ku jam unë».</verse>
				<verse number="35">Judenjtë pyesnin njëri-tjetrin: «Ku ka ndër mend të shkojë ky, që ne nuk mund ta gjejmë? Mos ka ndër mend të shkojë te judenjtë e shpërndarë mes grekëve dhe të mësojë grekët?</verse>
				<verse number="36">Çʼdo të thonë fjalët: “do të më kërkoni dhe nuk do të më gjeni, sepse ju nuk mund të vini atje ku jam unë”».</verse>
				<verse number="37">Ditën e fundit dhe më të madhen e festës Jezui u ngrit në këmbë dhe thirri: «Nëse dikush ka etje, le të vijë tek unë dhe të pijë!</verse>
				<verse number="38">Kush beson në mua, lumenj uji të gjallë do të rrjedhin nga brenda tij. Kështu thotë Shkrimi i shenjtë».</verse>
				<verse number="39">Këtë e tha për Shpirtin e Shenjtë që do të merrnin ata që do të besonin në të. Shpirti i Shenjtë nuk ishte dhënë ende, sepse Jezui ende nuk ishte ngritur në lavdi.</verse>
				<verse number="40">Kur dëgjuan këto fjalë, disa njerëz nga turma thanë: «Ky është me të vërtetë profeti»,</verse>
				<verse number="41">të tjerë thoshin: «Ky është Krishti», ndërsa të tjerë: «Vallë nga Galileja vjen Krishti?</verse>
				<verse number="42">A nuk thotë Shkrimi i shenjtë: “Krishti vjen nga fara e Davidit dhe nga Betlehemi, fshati nga ishte Davidi”?»</verse>
				<verse number="43">Kështu pati përçarje në turmë për shkak të Jezuit.</verse>
				<verse number="44">Disa prej tyre donin ta kapnin, por askush nuk vuri dorë mbi të.</verse>
				<verse number="45">Rojat u kthyen te kryepriftërinjtë e farisenjtë, që i pyetën: «Përse nuk e sollët?».</verse>
				<verse number="46">Ata iu përgjigjën farisenjve: «Kështu si ai nuk ka folur asnjëherë ndonjë njeri».</verse>
				<verse number="47">Farisenjtë u thanë: «Mos u mashtruat edhe ju?</verse>
				<verse number="48">A ka besuar në të ndonjë prej krerëve apo prej farisenjve?</verse>
				<verse number="49">Por kjo turmë që nuk e njeh ligjin e Moisiut është e mallkuar».</verse>
				<verse number="50">Nikodemi, njëri prej farisenjve që kishte shkuar më parë te Jezui, tha:</verse>
				<verse number="51">«A e gjykon ligji ynë ndonjë njeri pa e dëgjuar më parë dhe pa marrë vesh se çfarë ka bërë?».</verse>
				<verse number="52">Ata iu përgjigjën: «Mos je edhe ti nga Galileja? Kërko dhe shiko se asnjë profet nuk vjen nga Galileja ».</verse>
				<verse number="53">Dhe secili shkoi në shtëpinë e vet.</verse>
			</chapter>
			<chapter number="8">
				<verse number="1">Ndërsa Jezui shkoi në Malin e Ullinjve.</verse>
				<verse number="2">Në të gdhirë, ai u kthye përsëri në tempull dhe gjithë populli shkonte pranë tij. Ai u ul dhe mësonte njerëzit.</verse>
				<verse number="3">Atëherë skribët dhe farisenjtë i çuan një grua që e kishin kapur duke bërë tradhti bashkëshortore dhe pasi e vunë në mes,</verse>
				<verse number="4">i thanë: «Mësues, kjo grua u kap duke bërë tradhti bashkëshortore.</verse>
				<verse number="5">Në ligj Moisiu na ka urdhëruar që tʼi vrasim me gurë gra të tilla. Po ti, çʼthua?».</verse>
				<verse number="6">Këtë e thanë për ta zënë në kurth, që të kishin për çfarë ta padisnin, por Jezui u ul dhe filloi të shkruante me gisht në tokë.</verse>
				<verse number="7">Meqenëse ata po vazhdonin ta pyesnin, ai u ngrit e tha: «Kush është pa mëkat ndër ju le të hedhë i pari gurin mbi të!».</verse>
				<verse number="8">Pastaj u ul përsëri dhe shkruante në tokë.</verse>
				<verse number="9">Kur e dëgjuan këtë, ata u larguan njëri pas tjetrit duke filluar nga më të moshuarit. Mbeti vetëm Jezui me gruan që qëndronte në mes.</verse>
				<verse number="10">Jezui u ngrit dhe i tha: «Grua, ku janë paditësit e tu? Askush nuk të dënoi?».</verse>
				<verse number="11">Ajo u përgjigj: «Askush, zotëri». Jezui i tha: «Atëherë as unë nuk po të dënoj. Shko dhe mos mëkato më që tani e tutje!».</verse>
				<verse number="12">Atëherë Jezui foli përsëri me ta dhe u tha: «Unë jam drita e botës. Kush vjen pas meje nuk do të ecë kurrë në errësirë, por do të ketë dritën e jetës».</verse>
				<verse number="13">Farisenjtë i thanë: «Ti po dëshmon për veten. Dëshmia jote nuk është e vërtetë».</verse>
				<verse number="14">Jezui u përgjigj: «Edhe nëse unë dëshmoj për veten time, dëshmia ime është e vërtetë, sepse unë e di nga kam ardhur dhe ku po shkoj, ndërsa ju nuk e dini as nga vij dhe as ku po shkoj.</verse>
				<verse number="15">Ju gjykoni si njerëz, ndërsa unë nuk gjykoj askënd.</verse>
				<verse number="16">Po edhe kur unë gjykoj, gjykimi im është i drejtë, sepse nuk jam vetëm, por jemi unë dhe Ati që më dërgoi.</verse>
				<verse number="17">Në ligjin e Moisiut shkruhet se dëshmia e dy njerëzve është e vërtetë.</verse>
				<verse number="18">Unë dëshmoj për veten time dhe Ati që më dërgoi dëshmon për mua».</verse>
				<verse number="19">Ata i thanë: «Ku është Ati yt?». Jezui u përgjigj: «Ju nuk më njihni as mua, as Atin tim. Po të më njihnit mua, do të njihnit edhe Atin tim».</verse>
				<verse number="20">Ai i tha këto fjalë te vendi i thesarit, teksa mësonte njerëzit në tempull dhe askush nuk e kapi, sepse nuk i kishte ardhur ende koha.</verse>
				<verse number="21">Jezui u tha përsëri farisenjve: «Unë po shkoj dhe ju do të më kërkoni, por do të vdisni në mëkatin tuaj. Ju nuk mund të vini atje ku po shkoj unë».</verse>
				<verse number="22">Judenjtë thoshin: «Mos do të vrasë veten kur thotë “ju nuk mund të vini atje ku po shkoj unë”?».</verse>
				<verse number="23">Ai u tha: «Ju jeni prej këtu poshtë, unë jam prej së larti. Ju jeni nga kjo botë, unë nuk jam nga kjo botë.</verse>
				<verse number="24">Prandaj ju thashë se do të vdisni në mëkatet tuaja. Nëse nuk besoni se unë jam, do të vdisni në mëkatet tuaja».</verse>
				<verse number="25">Ata i thanë: «Kush je ti?». Jezui u përgjigj: «Që në fillim jua kam thënë se kush jam.</verse>
				<verse number="26">Kam shumë për të thënë dhe për të gjykuar lidhur me ju, por ai që më dërgoi është i vërtetë dhe unë i them botës ato që dëgjova prej tij».</verse>
				<verse number="27">Ata nuk e kuptuan se po u fliste për Atin.</verse>
				<verse number="28">Atëherë Jezui u tha: «Kur ta keni lartësuar Birin e njeriut, atëherë do ta kuptoni se unë jam dhe se nuk bëj asgjë nga vetja, por flas si më mësoi Ati.</verse>
				<verse number="29">Ai që më dërgoi është me mua dhe nuk më ka lënë vetëm, sepse unë bëj gjithnjë çfarë i pëlqen atij».</verse>
				<verse number="30">Shumë njerëz besuan në Jezuin kur e dëgjuan të fliste kështu.</verse>
				<verse number="31">Jezui u tha judenjve që besuan në të: «Nëse qëndroni në fjalën time, do të jeni me të vërtetë dishepujt e mi,</verse>
				<verse number="32">do të njihni të vërtetën dhe e vërteta do tʼju bëjë të lirë».</verse>
				<verse number="33">Ata iu përgjigjën: «Ne jemi pasardhës të Abrahamit dhe nuk kemi qenë kurrë skllevër të askujt. Si mund të thuash: “Do të bëheni të lirë”?».</verse>
				<verse number="34">Jezui u përgjigj: «Me të vërtetë po ju them se kushdo që mëkaton është skllav i mëkatit.</verse>
				<verse number="35">Skllavi nuk rri përgjithmonë në shtëpi, ndërsa biri rri gjithmonë.</verse>
				<verse number="36">Nëse Biri do tʼju bëjë të lirë, do të jeni me të vërtetë të lirë.</verse>
				<verse number="37">E di se jeni pasardhës të Abrahamit, por kërkoni të më vrisni, sepse fjala ime nuk gjen vend në ju.</verse>
				<verse number="38">Unë them ato që kam parë pranë Atit tim, ndërsa ju bëni ato që keni dëgjuar nga ati juaj».</verse>
				<verse number="39">Ata i thanë: «Ati ynë është Abrahami». Jezui u tha: «Po të ishit bij të Abrahamit, do të bënit veprat e tij.</verse>
				<verse number="40">Tani kërkoni të më vrisni mua, njeriun që ju kam thënë të vërtetën që dëgjova nga Perëndia. Abrahami nuk e bëri këtë.</verse>
				<verse number="41">Ju bëni veprat e atit tuaj». Atëherë judenjtë i thanë: «Ne nuk kemi lindur nga kurvëria. Ne kemi një Atë të vetëm, Perëndinë».</verse>
				<verse number="42">Jezui u tha: «Po të ishte Perëndia Ati juaj, do të më donit edhe mua, sepse unë dola nga Perëndia dhe kam ardhur prej tij. Nuk kam ardhur nga vetja ime, por ai më dërgoi.</verse>
				<verse number="43">Përse nuk i kuptoni këto që ju them? Sepse nuk mund të dëgjoni fjalën time.</verse>
				<verse number="44">Ati juaj është djalli dhe ju doni të bëni vullnetin e atit tuaj. Ai ishte njeri-vrasës që nga fillimi dhe nuk qëndroi tek e vërteta, sepse në të nuk ka të vërtetë. Kur thotë gënjeshtra, flet nga vetja e tij, sepse është gënjeshtar dhe ati i gënjeshtrës.</verse>
				<verse number="45">Ndërsa mua që them të vërtetën, nuk më besoni.</verse>
				<verse number="46">Kush nga ju mund ta vërtetojë se kam mëkatuar? Nëse them të vërtetën, përse nuk më besoni?</verse>
				<verse number="47">Ai që është prej Perëndisë, dëgjon fjalët e Perëndisë. Ju prandaj nuk dëgjoni, sepse nuk jeni prej Perëndisë».</verse>
				<verse number="48">Judenjtë i thanë Jezuit: «A nuk e kemi mirë kur themi se je samaritan dhe ke djallin?».</verse>
				<verse number="49">Jezui u përgjigj: «Unë nuk kam djallin, por nderoj Atin tim, ndërsa ju më poshtëroni.</verse>
				<verse number="50">Unë nuk kërkoj lavdinë time. Ka se kush e kërkon dhe se kush gjykon.</verse>
				<verse number="51">Me të vërtetë po ju them se kush do të zbatojë fjalët e mia, nuk do ta shohë vdekjen kurrë».</verse>
				<verse number="52">Atëherë judenjtë i thanë: «Tani e dimë se ke djallin. Abrahami vdiq. Po ashtu dhe profetët, ndërsa ti thua: “Kush do të zbatojë fjalët e mia, nuk do ta shijojë vdekjen kurrë”.</verse>
				<verse number="53">A mos je ti më i madh se ati ynë Abrahami që ka vdekur? Edhe profetët kanë vdekur. Për kë e mban veten?».</verse>
				<verse number="54">Jezui u përgjigj: «Nëse unë përlëvdoj veten time, lavdia ime nuk është asgjë. Ati im, për të cilin ju thoni se është Perëndia juaj, është ai që më përlëvdon.</verse>
				<verse number="55">Ju nuk e keni njohur, ndërsa unë e njoh. Po të them se nuk e njoh, do të jem gënjeshtar si ju. Por unë e njoh dhe e zbatoj fjalën e tij.</verse>
				<verse number="56">Ati juaj, Abrahami, u ngazëllua që do të shikonte ditën time. E pa dhe u gëzua».</verse>
				<verse number="57">Atëherë judenjtë i thanë: «Nuk je as pesëdhjetë vjeç dhe e paske parë Abrahamin?».</verse>
				<verse number="58">Jezui u tha: «Me të vërtetë po ju them se, para se të kishte lindur Abrahami, Unë Jam».</verse>
				<verse number="59">Ata morën gurë për tʼi gjuajtur, por Jezui u fsheh dhe doli nga tempulli.</verse>
			</chapter>
			<chapter number="9">
				<verse number="1">Ndërsa po ecte, Jezui pa një njeri që kishte lindur i verbër.</verse>
				<verse number="2">Dishepujt e pyetën: «Mësues, kush ka mëkatuar që ai ka lindur i verbër, ai vetë apo prindërit e tij?».</verse>
				<verse number="3">Jezui u përgjigj: «Nuk kanë mëkatuar as ai e as prindërit e tij, por ka lindur i verbër që në të të shfaqen veprat e Perëndisë.</verse>
				<verse number="4">Sa është ditë, duhet të bëjmë veprat e atij që më dërgoi. Po vjen nata kur askush nuk mund të veprojë.</verse>
				<verse number="5">Për sa kohë të jem në botë, jam drita e botës».</verse>
				<verse number="6">Si tha këto, Jezui pështyu në tokë, bëri baltë me pështymë dhe ia leu sytë me baltë të verbërit.</verse>
				<verse number="7">Pastaj i tha: «Shko dhe lahu te pishina e Siloamit!», që do të thotë i Dërguari. Ai shkoi, u la dhe kur u kthye, shikonte.</verse>
				<verse number="8">Atëherë fqinjët dhe ata që më përpara e kishin parë duke lypur, thoshin: «A nuk është ky ai që rrinte ulur dhe lypte?».</verse>
				<verse number="9">Disa thoshin: «Ai është», ndërsa të tjerë: «Jo, nuk është ai, por i ngjan». Ndërsa ai vetë thoshte: «Unë jam».</verse>
				<verse number="10">Atëherë ata e pyetën: «Si tʼu hapën sytë?».</verse>
				<verse number="11">Ai u përgjigj: «Njeriu që quhet Jezu bëri baltë, mʼi leu sytë dhe më tha: “Shko te pishina e Siloamit dhe lahu!”. Unë shkova, u lava dhe pashë».</verse>
				<verse number="12">Ata e pyetën: «Ku është ai njeri?». Ai u përgjigj: «Nuk e di».</verse>
				<verse number="13">Atëherë atë që kishte qenë dikur i verbër e çuan te farisenjtë.</verse>
				<verse number="14">Atë ditë që Jezui bëri baltën dhe hapi sytë e të verbërit, ishte e shtunë.</verse>
				<verse number="15">Farisenjtë e pyetën përsëri sesi e fitoi dritën e syve. Ai u tha: «Më vuri baltë mbi sy, u lava dhe tani shoh».</verse>
				<verse number="16">Disa nga farisenjtë thoshin: «Ky njeri nuk është nga Perëndia, sepse nuk e respekton të shtunën». Disa të tjerë thoshin: «Si mund të bëjë mrekulli të tilla një njeri mëkatar?». Dhe u përçanë mes tyre.</verse>
				<verse number="17">Ata e pyetën përsëri të verbërin: «Ti çfarë thua për atë që tʼi hapi sytë?». Ai u tha: «Është profet».</verse>
				<verse number="18">Por derisa thirrën prindërit e tij, judenjtë nuk donin të besonin se ai kishte qenë i verbër dhe tani shihte.</verse>
				<verse number="19">Pastaj i pyetën prindërit e tij: «A është ky biri juaj, për të cilin ju thoni se ka lindur i verbër? E si shihka tani?».</verse>
				<verse number="20">Prindërit e tij u përgjigjën: «E dimë se ky është biri ynë dhe se ka lindur i verbër,</verse>
				<verse number="21">por nuk e dimë sesi sheh tani, as se kush ia hapi sytë. Pyeteni vetë, ai e ka moshën për të folur për veten e tij».</verse>
				<verse number="22">Prindërit e tij i thanë këto sepse kishin frikë nga judenjtë, të cilët kishin vendosur të përjashtonin nga sinagoga këdo që do të rrëfente se Jezui është Krishti.</verse>
				<verse number="23">Prandaj edhe prindërit e tij thanë: «Ai e ka moshën, pyeteni vetë!».</verse>
				<verse number="24">Atëherë thirrën përsëri njeriun që kishte qenë i verbër dhe i thanë: «Jepi lavdi Perëndisë! Ne e dimë se ai njeri është mëkatar».</verse>
				<verse number="25">Ai u përgjigj: «Në është mëkatar apo jo nuk e di. Një gjë di, që isha i verbër dhe tani shoh».</verse>
				<verse number="26">Ata e pyetën: «Çfarë të bëri? Si tʼi hapi sytë?».</verse>
				<verse number="27">Ai u përgjigj: «Jua thashë një herë dhe nuk më dëgjuat. Përse doni ta dëgjoni përsëri? Mos doni të bëheni edhe ju dishepuj të tij?».</verse>
				<verse number="28">Ata e fyen dhe i thanë: «Ti je dishepull i tij, ndërsa ne jemi dishepuj të Moisiut.</verse>
				<verse number="29">Ne e dimë se Perëndia i ka folur Moisiut, ndërsa për atë nuk e dimë as nga është».</verse>
				<verse number="30">Ai u përgjigj: «Është për tʼu habitur! Ju nuk e dini nga është e megjithatë ai më hapi sytë.</verse>
				<verse number="31">E dimë se Perëndia nuk i dëgjon mëkatarët, por dëgjon atë që e respekton dhe që bën vullnetin e tij.</verse>
				<verse number="32">Nuk është dëgjuar kurrë që dikush të ketë hapur sytë e dikujt që ka lindur i verbër.</verse>
				<verse number="33">Nëse ai nuk do të ishte nga Perëndia, nuk do të mund të bënte asgjë».</verse>
				<verse number="34">Ata i thanë: «Ti ke lindur i tëri në mëkate dhe do që të na mësosh ne?». Dhe e nxorën jashtë.</verse>
				<verse number="35">Kur Jezui mori vesh se e kishin nxjerrë jashtë, e gjeti dhe i tha: «A beson ti në Birin e njeriut?».</verse>
				<verse number="36">Ai u përgjigj: «Kush është, zotëri, që të besoj në të?».</verse>
				<verse number="37">Jezui i tha: «Ti e ke parë. Është ai që po flet me ty».</verse>
				<verse number="38">«Besoj, o Zot!», i tha ai dhe ra në gjunjë para tij.</verse>
				<verse number="39">Pastaj Jezui tha: «Unë kam ardhur për të bërë gjyq në këtë botë, që të shohin ata që nuk shohin dhe të verbohen ata që shohin».</verse>
				<verse number="40">Disa nga farisenjtë që ishin me të, kur dëgjuan këto fjalë, i thanë: «A mos jemi dhe ne të verbër?».</verse>
				<verse number="41">Jezui u tha: «Po të ishit të verbër, nuk do të kishit mëkat, por tani thoni se shihni prandaj mëkati juaj mbetet.»</verse>
			</chapter>
			<chapter number="10">
				<verse number="1">«Me të vërtetë po ju them: kush nuk hyn nga dera në vathën e deleve, por hyn nga një anë tjetër duke u kacavjerrë, është vjedhës dhe kusar.</verse>
				<verse number="2">Kush hyn nga dera, ai është bariu i deleve.</verse>
				<verse number="3">Rojtari i hap atij derën dhe delet ia dëgjojnë zërin. Ai i thërret delet e tij me emër dhe u prin përjashta.</verse>
				<verse number="4">Pasi i ka nxjerrë delet e veta, ecën para tyre dhe ato i shkojnë pas, sepse ia njohin zërin.</verse>
				<verse number="5">Një të huaji nuk i shkojnë pas, por largohen prej tij, sepse të huajve nuk ia njohin zërin».</verse>
				<verse number="6">Jezui u tregoi këtë shëmbëlltyrë, por ata nuk e kuptuan për çfarë u foli.</verse>
				<verse number="7">Jezui u tha përsëri: «Me të vërtetë po ju them: Unë jam dera e deleve.</verse>
				<verse number="8">Të gjithë sa erdhën para meje janë vjedhës dhe kusarë, por delet nuk i dëgjuan.</verse>
				<verse number="9">Unë jam dera. Kush hyn nëpërmjet meje do të shpëtojë. Do të hyjë e do të dalë dhe do të gjejë kullotë.</verse>
				<verse number="10">Vjedhësi vjen vetëm për të vjedhur, për të vrarë e për të shkatërruar. Unë erdha që të kenë jetë dhe ta kenë të plotë.</verse>
				<verse number="11">Unë jam bariu i mirë. Bariu i mirë jep jetën për delet.</verse>
				<verse number="12">Ndërsa rrogëtari, që nuk është bari dhe nuk i ka delet të tijat, kur shikon ujkun duke ardhur, i lë delet dhe ikën. Ujku i rrëmben ato dhe i shpërndan,</verse>
				<verse number="13">sepse rrogëtari është rrogëtar dhe nuk shqetësohet për delet.</verse>
				<verse number="14">Unë jam bariu i mirë. Unë i njoh delet e mia dhe ato më njohin mua,</verse>
				<verse number="15">ashtu si Ati më njeh mua edhe unë e njoh Atin dhe jap jetën për delet.</verse>
				<verse number="16">Kam edhe dele të tjera që nuk janë prej kësaj vathe. Duhet tʼi mbledh edhe ato. Do ta dëgjojnë zërin tim e do të bëhen një tufë dhe një bari.</verse>
				<verse number="17">Prandaj më do Ati, sepse unë e jap jetën time që ta marr përsëri.</verse>
				<verse number="18">Askush nuk mund të ma marrë, por unë e jap vetë. Kam pushtet ta jap dhe kam pushtet ta marr përsëri. Këtë urdhërim mora nga Ati im».</verse>
				<verse number="19">Këto fjalë shkaktuan përsëri përçarje mes judenjve.</verse>
				<verse number="20">Shumë prej tyre thoshin: «Ka djallin dhe është i marrë. Përse e dëgjoni?».</verse>
				<verse number="21">Ndërsa të tjerë thoshin: «Këto fjalë nuk dalin nga një që ka djallin. A mundet djalli të hapë sytë e të verbërve?».</verse>
				<verse number="22">Në Jerusalem po kremtohej festa e Kushtimit. Ishte dimër.</verse>
				<verse number="23">Jezui po ecte në tempull në portikun e Solomonit.</verse>
				<verse number="24">Atëherë judenjtë e rrethuan dhe i thanë: «Deri kur do të na e mbash mendjen pezull? Nëse je ti Krishti, na e thuaj hapur».</verse>
				<verse number="25">Jezui u përgjigj: «Unë jua thashë, por ju nuk besoni. Veprat që unë bëj në emër të Atit tim dëshmojnë për mua,</verse>
				<verse number="26">por ju nuk besoni, sepse nuk jeni nga delet e mia.</verse>
				<verse number="27">Delet e mia e dëgjojnë zërin tim, unë i njoh dhe ato më ndjekin pas.</verse>
				<verse number="28">Unë u jap atyre jetën e amshuar. Ato nuk do të humbasin kurrë dhe askush nuk do tʼi rrëmbejë nga dora ime.</verse>
				<verse number="29">Ati im, që mʼi ka dhënë, është më i madh se të gjithë dhe askush nuk mund të rrëmbejë gjë nga dora e tij.</verse>
				<verse number="30">Unë dhe Ati jemi një».</verse>
				<verse number="31">Judenjtë morën përsëri gurë për ta vrarë.</verse>
				<verse number="32">Jezui iu përgjigj: «Shumë vepra të mira nga Ati kam bërë para jush. Për cilën nga ato doni të më vrisni me gurë?».</verse>
				<verse number="33">Judenjtë iu përgjigjën: «Nuk duam të të vrasim me gurë për ndonjë vepër të mirë, po për fyerje ndaj Perëndisë, sepse ti, duke qenë njeri, e bën veten Perëndi».</verse>
				<verse number="34">Jezui u përgjigj: «A nuk është shkruar në ligjin tuaj: Unë thashë: Jeni perëndi.</verse>
				<verse number="35">Perëndia i quajti perëndi ata të cilëve iu drejtua fjala e tij dhe Shkrimi i shenjtë nuk mund të hidhet poshtë.</verse>
				<verse number="36">Atëherë, si mund tʼi thoni ju atij që Ati e shenjtëroi dhe e dërgoi në botë: “Fyen Perëndinë”, vetëm sepse kam thënë: “Jam Biri i Perëndisë”?</verse>
				<verse number="37">Nëse nuk bëj veprat e Atit tim, mos më besoni,</verse>
				<verse number="38">por nëse i bëj, edhe nëse nuk më besoni mua, besojuni veprave të mia, që të shihni dhe të kuptoni se Ati është në mua dhe unë në Atin».</verse>
				<verse number="39">Përsëri donin ta kapnin, por ai u iku nga duart.</verse>
				<verse number="40">Jezui shkoi sërish në bregun tjetër të Jordanit, në vendin ku më parë pagëzonte Gjoni dhe qëndroi atje.</verse>
				<verse number="41">Shumë njerëz shkuan tek ai dhe thoshin: «Gjoni nuk bëri asnjë mrekulli, por gjithçka që tha për të është e vërtetë».</verse>
				<verse number="42">Dhe atje shumë njerëz besuan në të.</verse>
			</chapter>
			<chapter number="11">
				<verse number="1">Në atë kohë dergjej i sëmurë Lazari nga Betania, fshati i Marisë dhe i motrës së saj, Martës.</verse>
				<verse number="2">Maria, motra e Lazarit të sëmurë, ishte ajo që leu Zotin me mirrë dhe ia fshiu këmbët me flokët e saj.</verse>
				<verse number="3">Atëherë motrat i çuan fjalë Jezuit: «Zot, miku yt i dashur është sëmurë».</verse>
				<verse number="4">Kur e dëgjoi këtë, Jezui tha: «Kjo sëmundje nuk është për vdekje, po për lavdinë e Perëndisë dhe që të përlëvdohet nëpërmjet saj Biri i Perëndisë».</verse>
				<verse number="5">Jezui i donte shumë Martën, motrën e saj Marinë dhe Lazarin.</verse>
				<verse number="6">Kur dëgjoi se Lazari ishte sëmurë, qëndroi edhe dy ditë atje ku ishte</verse>
				<verse number="7">dhe pastaj u tha dishepujve: «Le të kthehemi përsëri në Jude!».</verse>
				<verse number="8">Dishepujt i thanë: «Mësues, pak më parë judenjtë kërkonin të të vrisnin me gurë dhe ti do që të shkosh përsëri atje?».</verse>
				<verse number="9">Jezui u përgjigj: «A nuk ka dita dymbëdhjetë orë? Nëse dikush ecën ditën, nuk pengohet, sepse sheh dritën e kësaj bote.</verse>
				<verse number="10">Por nëse dikush ecën natën, pengohet, sepse në të nuk ka dritë».</verse>
				<verse number="11">Pasi u tha këto, shtoi: «Lazari, miku ynë, ka fjetur, por po shkoj ta zgjoj».</verse>
				<verse number="12">Dishepujt i thanë: «Zot, nëse ka fjetur do të shpëtojë».</verse>
				<verse number="13">Por Jezui u kishte folur për vdekjen e Lazarit, ndërsa ata pandehën se ai u kishte folur për gjumin e zakonshëm.</verse>
				<verse number="14">Atëherë Jezui u tha hapur: «Lazari ka vdekur.</verse>
				<verse number="15">Gëzohem që nuk ndodhesha atje, në mënyrë që ju të besoni. Le të shkojmë tek ai!».</verse>
				<verse number="16">Atëherë Thomai, i quajtur Binjak, u tha dishepujve të tjerë: «Të shkojmë edhe ne të vdesim me të!».</verse>
				<verse number="17">Kur erdhi Jezui, Lazari kishte katër ditë që ishte në varr.</verse>
				<verse number="18">Betania ndodhej rreth tri kilometra larg Jerusalemit</verse>
				<verse number="19">dhe shumë judenj kishin shkuar te Marta dhe Maria, që tʼi ngushëllonin për vdekjen e vëllait.</verse>
				<verse number="20">Kur dëgjoi se po vinte Jezui, Marta shkoi për ta takuar, ndërsa Maria qëndroi në shtëpi.</verse>
				<verse number="21">Atëherë Marta i tha Jezuit: «Zot, po të kishe qenë këtu, im vëlla nuk do të kishte vdekur.</verse>
				<verse number="22">Por e di se, edhe tani, Perëndia do të të japë gjithçka që do tʼi kërkosh».</verse>
				<verse number="23">Jezui i tha: «Yt vëlla do të ngjallet».</verse>
				<verse number="24">Marta i tha: «E di se do të ngjallet në ngjallje në ditën e fundit».</verse>
				<verse number="25">Jezui i tha: «Unë jam ngjallja dhe jeta. Kush beson në mua do të jetojë, edhe nëse vdes.</verse>
				<verse number="26">Kushdo që jeton dhe beson në mua, nuk do të vdesë kurrë. A e beson këtë?».</verse>
				<verse number="27">Ajo i tha: «Po, Zot. Unë besoj se ti je Krishti, Biri i Perëndisë, që vjen në botë».</verse>
				<verse number="28">Pasi tha këto, ajo shkoi, thirri mënjanë Marinë, motrën e saj, dhe i tha: «Mësuesi është këtu dhe të kërkon».</verse>
				<verse number="29">Maria, sapo e dëgjoi, u ngrit me nxitim dhe shkoi tek ai,</verse>
				<verse number="30">sepse Jezui nuk kishte arritur ende në fshat, por po rrinte atje ku e kishte takuar Marta.</verse>
				<verse number="31">Judenjtë që ishin me Marinë në shtëpi për ta ngushëlluar, kur panë se ajo u ngrit me nxitim dhe doli, i shkuan pas duke menduar se po shkonte te varri për të qarë atje.</verse>
				<verse number="32">Maria shkoi atje ku ishte Jezui dhe kur e pa, i ra ndër këmbë e i tha: «Zot, po të kishe qenë këtu, im vëlla nuk do të kishte vdekur».</verse>
				<verse number="33">Jezui, kur e pa se ajo dhe judenjtë që kishin ardhur me të po qanin, u prek në shpirt, u turbullua</verse>
				<verse number="34">dhe tha: «Ku e keni vënë?». Ata i thanë: «Zot, eja dhe shih!».</verse>
				<verse number="35">Jezui u përlot.</verse>
				<verse number="36">Atëherë judenjtë thanë: «Shih sa e donte!».</verse>
				<verse number="37">Por disa nga ata thoshin: «Ky që hapi sytë e të verbërit, a nuk mund të bënte që edhe Lazari të mos vdiste?».</verse>
				<verse number="38">Jezui u prek përsëri në shpirt dhe shkoi te varri, që ishte një shpellë me një gur në hyrje.</verse>
				<verse number="39">Jezui tha: «Hiqeni gurin!». Marta, motra e të vdekurit, i tha: «Zot, ai qelbet tashmë, se ka katër ditë në varr».</verse>
				<verse number="40">Jezui i tha: «A nuk të thashë se po të besosh do të shohësh lavdinë e Perëndisë?».</verse>
				<verse number="41">Atëherë ata ngritën gurin, ndërsa Jezui ngriti sytë lart dhe tha: «Të falënderoj, o Atë, që më dëgjove.</verse>
				<verse number="42">Unë e dija se ti gjithmonë më dëgjon, por e thashë për turmën përreth, që të besojnë se ti më dërgove».</verse>
				<verse number="43">Pasi tha këto, thirri me zë të lartë: «Lazar, dil jashtë!».</verse>
				<verse number="44">I vdekuri doli me këmbë e duar të lidhura me rripa pëlhure, ndërsa fytyrën e kishte të mbështjellë me rizë. Jezui u tha: «Zgjidheni e lëreni të shkojë!».</verse>
				<verse number="45">Shumë nga judenjtë që kishin ardhur te Maria, kur panë ato që bëri Jezui, besuan në të,</verse>
				<verse number="46">por disa prej tyre shkuan te farisenjtë dhe u treguan çfarë kishte bërë Jezui.</verse>
				<verse number="47">Atëherë kryepriftërinjtë dhe farisenjtë mblodhën këshillin dhe thanë: «Çfarë të bëjmë? Ky njeri po bën kaq shumë mrekulli!</verse>
				<verse number="48">Po ta lëmë të vazhdojë kështu, të gjithë do të besojnë në të e atëherë do të vijnë romakët dhe do të rrënojnë tempullin dhe kombin tonë».</verse>
				<verse number="49">Njëri prej tyre, Kajafa, që ishte kryeprifti atë vit, u tha: «Ju nuk kuptoni asgjë.</verse>
				<verse number="50">A nuk e kuptoni se për ju është më mirë të vdesë një njeri për popullin sesa të shkatërrohet gjithë kombi?».</verse>
				<verse number="51">Këtë nuk e tha nga vetja, por, meqenëse ishte kryeprift i atij viti, profetizoi se Jezui do të vdiste për kombin.</verse>
				<verse number="52">Dhe jo vetëm për kombin, por edhe për të mbledhur e për të bërë një bijtë e shpërndarë të Perëndisë.</verse>
				<verse number="53">Që nga ajo ditë ata vendosën ta vrasin.</verse>
				<verse number="54">Prandaj Jezui nuk ecte më haptas mes judenjve, por shkoi në një vend pranë shkretëtirës, në një qytet të quajtur Efraim dhe ndenji atje me dishepujt.</verse>
				<verse number="55">Po afrohej Pashka e judenjve dhe shumë njerëz nga i gjithë vendi shkuan në Jerusalem, përpara Pashkës, për ritin e pastrimit.</verse>
				<verse number="56">Ata e kërkonin Jezuin dhe kur ishin në tempull, pyesnin njëri-tjetrin: «Si mendoni? A do të vijë në festë?».</verse>
				<verse number="57">Kryepriftërinjtë dhe farisenjtë kishin dhënë urdhër që, po ta dinte ndokush se ku ndodhej Jezui, të lajmëronte, që ta kapnin.</verse>
			</chapter>
			<chapter number="12">
				<verse number="1">Gjashtë ditë përpara Pashkës, Jezui shkoi në Betani, ku jetonte Lazari, të cilin e kishte ngjallur prej të vdekurve.</verse>
				<verse number="2">Atje i shtruan darkën. Marta u shërbente, ndërsa Lazari ishte një nga ata që rrinin në tryezë me Jezuin.</verse>
				<verse number="3">Atëherë Maria mori rreth gjysmë litri mirrë prej nardi të kulluar, shumë të shtrenjtë dhe ia leu me të këmbët Jezuit. Pastaj ia fshiu ato me flokët e saj. Shtëpia u mbush me aromën e mirrës.</verse>
				<verse number="4">Atëherë, Judë Iskarioti, njëri prej dishepujve, ai që do ta tradhtonte, tha:</verse>
				<verse number="5">«Përse të mos shitej kjo mirrë për treqind denarë dhe tʼu jepeshin të varfërve?».</verse>
				<verse number="6">Këtë e tha, jo se shqetësohej për të varfrit, por sepse ishte vjedhës. Ai mbante qesen e parave dhe merrte prej saj çfarë hidhej në të.</verse>
				<verse number="7">Por Jezui tha: «Lëre të qetë! Ajo e bëri këtë për ditën e varrimit tim!</verse>
				<verse number="8">Të varfrit i keni gjithmonë me ju, ndërsa mua nuk më keni gjithmonë».</verse>
				<verse number="9">Një turmë e madhe judenjsh morën vesh se Jezui ndodhej atje dhe shkuan jo vetëm për të, por edhe që të shikonin Lazarin, që Jezui e kishte ngjallur prej të vdekurve.</verse>
				<verse number="10">Kryepriftërinjtë vendosën të vrasin edhe Lazarin,</verse>
				<verse number="11">sepse shumë nga judenjtë largoheshin prej tyre për shkakun e tij dhe besonin në Jezuin.</verse>
				<verse number="12">Të nesërmen, turma e madhe që kishte ardhur në festë, kur dëgjoi se Jezui po vinte në Jerusalem,</verse>
				<verse number="13">mori degë palmash dhe i doli para duke thirrur: « Hosana! Bekuar qoftë ai që vjen në emër të Zotit, mbreti i Izraelit!».</verse>
				<verse number="14">Jezui gjeti një kërriç dhe hipi në të, siç është shkruar në Shkrimin e shenjtë:</verse>
				<verse number="15">Mos ki frikë, o bijë e Sionit! Ja, mbreti yt po vjen hipur mbi një kërriç!</verse>
				<verse number="16">Në fillim dishepujt nuk i kuptonin këto, po kur Jezui u ngrit në lavdi, u kujtuan se këto gjëra i kishin bërë për të, ashtu siç thoshte Shkrimi i shenjtë.</verse>
				<verse number="17">Turma që kishte qenë me Jezuin, kur ai kishte thirrur Lazarin të dilte nga varri dhe e kishte ngjallur prej të vdekurve, dëshmonte për të.</verse>
				<verse number="18">Prandaj turma i kishte dalë para, sepse kishin dëgjuar se kishte bërë këtë mrekulli.</verse>
				<verse number="19">Atëherë farisenjtë i thanë njëri-tjetrit: «A e shihni se nuk keni çʼbëni? Ja, gjithë bota po shkon pas tij!».</verse>
				<verse number="20">Midis atyre që kishin shkuar në Jerusalem për të adhuruar gjatë festës ishin edhe disa grekë.</verse>
				<verse number="21">Ata shkuan te Filipi që ishte nga Betsaida e Galilesë dhe iu lutën: «Zotëri, duam të takojmë Jezuin».</verse>
				<verse number="22">Filipi shkoi dhe i tha Andreas. Pastaj Andrea dhe Filipi shkuan dhe i thanë Jezuit.</verse>
				<verse number="23">Jezui u përgjigj: «Erdhi ora që të përlëvdohet Biri i njeriut!</verse>
				<verse number="24">Me të vërtetë po ju them se nëse kokrra e grurit, që ka rënë në tokë, nuk vdes, mbetet e vetme, por nëse vdes, jep shumë fryt.</verse>
				<verse number="25">Kush e do jetën e vet, do ta humbasë atë dhe kush e urren jetën e vet në këtë botë, do ta ruajë për jetën e amshuar.</verse>
				<verse number="26">Nëse dikush më shërben mua, le të vijë pas meje dhe ku jam unë, atje do të jetë edhe shërbëtori im. Nëse dikush më shërben mua, Ati do ta nderojë.»</verse>
				<verse number="27">«Tani shpirti im është i tronditur, por çfarë të them? Të them: “Atë, shpëtomë nga kjo orë”? Por unë erdha pikërisht për këtë orë.</verse>
				<verse number="28">O Atë, përlëvdoje emrin tënd!». Atëherë erdhi një zë nga qielli: «E kam përlëvduar dhe përsëri do ta përlëvdoj».</verse>
				<verse number="29">Turma që rrinte dhe dëgjonte, tha: «Ishte një bubullimë». Të tjerë thanë: «I foli një engjëll».</verse>
				<verse number="30">Jezui u përgjigj: «Ky zë nuk erdhi për mua, po për ju.</verse>
				<verse number="31">Tani bëhet gjykimi i kësaj bote! Tani do të hidhet jashtë sundimtari i kësaj bote!</verse>
				<verse number="32">Kur unë të lartësohem nga toka, do tʼi tërheq të gjithë pranë vetes».</verse>
				<verse number="33">Këtë e tha për të treguar me çʼvdekje do të vdiste.</verse>
				<verse number="34">Turma iu përgjigj: «Ne kemi dëgjuar nga ligji i Moisiut se Krishti mbetet përjetë. Si mund të thuash ti se Biri i njeriut duhet të lartësohet? Kush është ky Biri i njeriut?».</verse>
				<verse number="35">Jezui u tha: «Edhe për pak kohë drita është me ju. Ecni sa keni dritë, që të mos ju zërë errësira. Kush ecën në errësirë nuk e di ku shkon.</verse>
				<verse number="36">Për sa kohë keni dritën, besoni në dritën, që të bëheni bij të dritës». Pasi tha këto, Jezui iku dhe u fsheh prej tyre.</verse>
				<verse number="37">Megjithëse kishte bërë kaq mrekulli para syve të tyre, ata nuk besonin në të,</verse>
				<verse number="38">që të përmbushej fjala e profetit Isaia që ka thënë: Zot, kush i besoi lajmit tonë? Kujt iu zbulua fuqia e Zotit?</verse>
				<verse number="39">Prandaj nuk mund të besonin, sepse Isaia ka thënë edhe:</verse>
				<verse number="40">I verboi sytë e tyre dhe i ngurtësoi zemrat e tyre, që të mos shohin me sy, apo të kuptojnë me zemër që të mos kthehen tek unë për tʼi shëruar.</verse>
				<verse number="41">Këto tha Isaia sepse e pa lavdinë e Jezuit dhe foli për të.</verse>
				<verse number="42">Megjithatë shumë nga krerët e judenjve besuan në Jezuin, por nuk e rrëfenin haptas, nga frika e farisenjve, që të mos përjashtoheshin nga sinagogat.</verse>
				<verse number="43">Ata donin më shumë lavdinë e njerëzve se lavdinë e Perëndisë.</verse>
				<verse number="44">Jezui tha me zë të lartë: «Kush beson në mua, nuk beson në mua, por në atë që më dërgoi.</verse>
				<verse number="45">Kush më sheh mua, sheh atë që më dërgoi.</verse>
				<verse number="46">Unë, drita, erdha në botë, që kushdo që beson në mua, të mos mbetet në errësirë.</verse>
				<verse number="47">Nëse dikush dëgjon fjalët e mia, por nuk i zbaton, unë nuk e gjykoj sepse nuk kam ardhur për ta gjykuar botën, po për ta shpëtuar atë.</verse>
				<verse number="48">Atë që më hedh poshtë mua dhe nuk pranon fjalët e mia, ka kush e gjykon. Fjala që fola, ajo do ta gjykojë në ditën e fundit.</verse>
				<verse number="49">Sepse unë nuk fola nga vetja ime, por Ati që më dërgoi, ai më urdhëroi çʼtë them e çʼtë flas.</verse>
				<verse number="50">Unë e di se urdhërimi i tij është jetë e amshuar. Ato që them, unë i them siç mʼi tha Ati».</verse>
			</chapter>
			<chapter number="13">
				<verse number="1">Ishte para festës së Pashkës. Jezui e dinte se kishte ardhur ora të shkonte nga kjo botë tek Ati. Ai i kishte dashur të vetët që ishin në botë dhe i kishte dashur deri në fund.</verse>
				<verse number="2">Gjatë darkës djalli kishte futur tashmë tradhtinë në zemrën e Judës së Simon Iskariotit.</verse>
				<verse number="3">Jezui e dinte se Ati i kishte dhënë gjithçka në dorë dhe se nga Perëndia kishte dalë e te Perëndia po kthehej.</verse>
				<verse number="4">Atëherë u ngrit nga darka, hoqi mantelin, mori një peshqir dhe e lidhi në brez.</verse>
				<verse number="5">Pastaj hodhi ujë në një enë dhe filloi tʼua lante këmbët dishepujve e tʼua fshinte me peshqirin që kishte lidhur në brez.</verse>
				<verse number="6">Kur mbërriti te Simon Pjetri, ky i tha: «Zot, ti të më lash këmbët?».</verse>
				<verse number="7">Jezui iu përgjigj: «Tani ti nuk e kupton këtë që po bëj, por do ta kuptosh më vonë».</verse>
				<verse number="8">Pjetri i tha: «Nuk do të mʼi lash kurrë këmbët!». Jezui u përgjigj: «Po nuk tʼi lava, nuk ke pjesë me mua».</verse>
				<verse number="9">Simon Pjetri i tha: «Zot, jo vetëm këmbët, por edhe duart, edhe kokën».</verse>
				<verse number="10">Jezui i tha: «Kush është i larë, është krejt i pastër dhe nuk ka nevojë të lajë veçse këmbët. Ju jeni të pastër, por jo të gjithë».</verse>
				<verse number="11">Jezui e dinte kush do ta tradhtonte prandaj tha: «Ju nuk jeni të gjithë të pastër».</verse>
				<verse number="12">Pasi u lau këmbët, Jezui veshi rrobat, u ul përsëri e u tha: «E kuptoni këtë që ju bëra?</verse>
				<verse number="13">Ju më quani Mësues dhe Zot dhe mirë thoni, sepse jam.</verse>
				<verse number="14">Nëse unë pra, Zoti dhe Mësuesi, ju lava këmbët, edhe ju duhet tʼia lani këmbët njëri-tjetrit.</verse>
				<verse number="15">Ju dhashë shembullin që të bëni siç bëra unë.</verse>
				<verse number="16">Me të vërtetë po ju them se asnjë shërbëtor nuk është më i madh se i zoti dhe asnjë i dërguar nuk është më i madh se ai që e ka dërguar.</verse>
				<verse number="17">Nëse i keni kuptuar këto gjëra dhe nëse i zbatoni, do të jeni të lum.</verse>
				<verse number="18">Nuk po flas për të gjithë ju. Unë i njoh ata që kam zgjedhur, por duhet të përmbushet kjo pjesë e Shkrimit të shenjtë: Ai që ha bukë me mua ka ngritur thembrën kundër meje.</verse>
				<verse number="19">Po ju them që tani, përpara se të ndodhë, që kur të ketë ndodhur të besoni se unë jam.</verse>
				<verse number="20">Me të vërtetë po ju them se kush pranon atë që do të dërgoj unë, më pranon mua dhe kush më pranon mua, pranon atë që më dërgoi».</verse>
				<verse number="21">Si tha këto, Jezui u trondit në shpirt dhe tha: «Me të vërtetë po ju them se njëri prej jush do të më tradhtojë».</verse>
				<verse number="22">Dishepujt filluan të shikonin njëri-tjetrin, sepse nuk e dinin për kë e kishte fjalën.</verse>
				<verse number="23">Njëri prej dishepujve të tij, ai që Jezui e donte, ishte mbështetur te kraharori i Jezuit.</verse>
				<verse number="24">Atëherë Simon Pjetri i bëri shenjë ta pyeste Jezuin për kë e kishte fjalën.</verse>
				<verse number="25">Ai u përkul mbi kraharorin e Jezuit dhe i tha: «Zot, kush është?».</verse>
				<verse number="26">Jezui u përgjigj: «Është ai të cilit do tʼi jap kafshatën që do të ngjyej». Pasi e ngjeu kafshatën, ia dha Judës së Simon Iskariotit.</verse>
				<verse number="27">Si mori kafshatën, tek ai hyri Satani. Atëherë Jezui i tha: «Çʼke për të bërë, bëje shpejt!».</verse>
				<verse number="28">Asnjë nga ata që ishin ulur nuk e kuptoi përse i tha ashtu.</verse>
				<verse number="29">Disa nga ata, meqenëse Juda mbante qesen e parave, kujtuan se Jezui i kishte thënë të shkonte e të blinte çʼnevojitej për festën apo ndonjë gjë për tʼu dhënë të varfërve.</verse>
				<verse number="30">Juda mori kafshatën dhe doli menjëherë jashtë. Ishte natë.</verse>
				<verse number="31">Kur doli Juda, Jezui tha: «Tani u përlëvdua Biri i njeriut dhe Perëndia u përlëvdua në të.</verse>
				<verse number="32">Nëse Perëndia u përlëvdua në të, Perëndia do ta përlëvdojë në veten e tij dhe do ta përlëvdojë menjëherë.</verse>
				<verse number="33">Bijtë e mi, edhe pak kohë jam me ju. Do të më kërkoni, por tani po ju them atë që u thashë judenjve: “Atje ku po shkoj unë, ju nuk mund të vini”.</verse>
				<verse number="34">Po ju jap një urdhërim të ri: duajeni njëri-tjetrin sikurse ju kam dashur unë.</verse>
				<verse number="35">Të gjithë do tʼju njohin që jeni dishepujt e mi nëse keni dashuri për njëri-tjetrin».</verse>
				<verse number="36">Simon Pjetri i tha: «Zot, ku po shkon?». Jezui u përgjigj: «Atje ku po shkoj unë tani ti nuk mund të më ndjekësh, por do të më ndjekësh më vonë».</verse>
				<verse number="37">Pjetri i tha: «Zot, përse nuk mund të të ndjek tani? Unë do të jepja edhe jetën për ty».</verse>
				<verse number="38">Jezui u përgjigj: «Ti do të japësh jetën për mua? Me të vërtetë po të them se gjeli nuk do të këndojë, para se të më mohosh tri herë.»</verse>
			</chapter>
			<chapter number="14">
				<verse number="1">«Le të mos ju tronditet zemra! Besoni në Perëndinë, besoni edhe në mua!</verse>
				<verse number="2">Në shtëpinë e Atit tim ka shumë banesa, përndryshe nuk do tʼju thosha se po shkoj tʼju bëj gati vendin.</verse>
				<verse number="3">Kur të shkoj dhe tʼju bëj gati vendin do të kthehem përsëri dhe do tʼju marr pranë vetes, që edhe ju të jeni atje ku jam unë.</verse>
				<verse number="4">Ju e dini udhën për atje ku po shkoj unë».</verse>
				<verse number="5">Thomai i tha: «Zot, ne nuk e dimë ku po shkon, si mund ta dimë udhën?».</verse>
				<verse number="6">Jezui i tha: «Unë jam udha, e vërteta dhe jeta. Askush nuk shkon tek Ati veçse nëpërmjet meje.</verse>
				<verse number="7">Nëse më keni njohur mua do të njihni edhe Atin tim. Madje, që tani e njihni dhe e keni parë».</verse>
				<verse number="8">Filipi i tha: «Zot, na trego Atin dhe kjo na mjafton».</verse>
				<verse number="9">Jezui i tha: «Ka kaq kohë që jam me ju dhe nuk më ke njohur, Filip? Kush më ka parë mua, ka parë Atin. Si mund të thuash: “Na trego Atin”?</verse>
				<verse number="10">Nuk beson ti se unë jam në Atin dhe Ati është në mua? Fjalët që ju them nuk i them nga vetja, por Ati që banon në mua i bën këto vepra.</verse>
				<verse number="11">Më besoni, unë jam në Atin dhe Ati është në mua. Në mos, besoni për shkak të vetë veprave.</verse>
				<verse number="12">Me të vërtetë po ju them se kush beson në mua do të bëjë edhe ai veprat që bëj unë, madje do të bëjë vepra edhe më të mëdha, sepse unë po shkoj tek Ati.</verse>
				<verse number="13">Unë do të bëj çdo gjë që do të kërkoni në emrin tim, që Ati të përlëvdohet në Birin.</verse>
				<verse number="14">Çfarëdo që të më kërkoni në emrin tim, unë do ta bëj.»</verse>
				<verse number="15">«Nëse më doni, do të zbatoni urdhërimet e mia.</verse>
				<verse number="16">Unë do tʼi kërkoj Atit tʼju japë një Ngushëllues tjetër, që të jetë përherë me ju,</verse>
				<verse number="17">Shpirtin e së vërtetës, të cilin bota nuk mund ta marrë, sepse nuk e shikon dhe nuk e njeh. Ju e njihni, sepse qëndron pranë jush dhe do të jetë në ju.</verse>
				<verse number="18">Nuk do tʼju lë jetimë. Do të vij te ju.</verse>
				<verse number="19">Edhe pak e bota nuk do të më shohë më, ndërsa ju do të më shihni. Ju do të jetoni sepse jetoj unë.</verse>
				<verse number="20">Atë ditë ju do të kuptoni se unë jam në Atin tim, ju në mua dhe unë në ju.</verse>
				<verse number="21">Kush i ka urdhërimet e mia dhe i zbaton ato, ai më do. Atë që më do mua, do ta dojë Ati im. Edhe unë do ta dua dhe do tʼi shfaqem».</verse>
				<verse number="22">Juda, jo Iskarioti, i tha: «Zot, përse do të na shfaqesh neve e jo botës?»</verse>
				<verse number="23">Jezui i tha: «Kush më do mua do të zbatojë fjalën time. Ati im do ta dojë dhe unë e Ati do të vijmë dhe do të banojmë tek ai.</verse>
				<verse number="24">Kush nuk më do, nuk i zbaton fjalët e mia. Fjala që dëgjoni nuk është e imja, por e Atit që më dërgoi.</verse>
				<verse number="25">Këto gjëra jua thashë sa jam ende me ju.</verse>
				<verse number="26">Ngushëlluesi, Shpirti i Shenjtë, që Ati do ta dërgojë në emrin tim, ai do tʼju mësojë gjithçka dhe do tʼju kujtojë gjithçka që ju thashë.</verse>
				<verse number="27">Po ju lë paqen, po ju jap paqen time. Unë nuk jua jap paqen siç jua jep bota. Le të mos ju tronditet zemra, as të mos ju frikësohet!</verse>
				<verse number="28">Më dëgjuat kur ju thashë: “Po shkoj dhe do të vij përsëri te ju.” Po të më donit do të gëzoheshit që po shkoj tek Ati, sepse Ati është më i madh se unë.</verse>
				<verse number="29">Jua thashë që tani përpara se të ndodhë, që të besoni kur të ndodhë.</verse>
				<verse number="30">Nuk do të flas më gjatë me ju, sepse po vjen sundimtari i kësaj bote. Ai nuk ka asnjë pushtet mbi mua.</verse>
				<verse number="31">Por bota duhet ta dijë se unë e dua Atin dhe bëj atë që më urdhëroi Ati të bëj. Ngrihuni të ikim prej këtej!»</verse>
			</chapter>
			<chapter number="15">
				<verse number="1">«Unë jam hardhia e vërtetë dhe Ati im është vreshtari.</verse>
				<verse number="2">Çdo shermend që është në mua dhe që nuk jep fryt, ai e këput, ndërsa çdo shermend që jep fryt ai e krasit dhe e pastron, që të japë më shumë fryt.</verse>
				<verse number="3">Fjala që unë ju kam folur ju ka pastruar tashmë.</verse>
				<verse number="4">Qëndroni në mua dhe unë do të qëndroj në ju. Sikurse shermendi nuk mund të japë fryt vetvetiu, pa qëndruar në hardhinë, kështu as ju nuk do të mund të jepni fryt nëse nuk qëndroni në mua.</verse>
				<verse number="5">Unë jam hardhia, ju jeni shermendet. Kush qëndron në mua dhe unë në të, jep shumë fryt, sepse pa mua nuk mund të bëni asgjë.</verse>
				<verse number="6">Nëse dikush nuk qëndron në mua do të hidhet jashtë si shermendi dhe do të thahet. Këta shermende do tʼi mbledhin, do tʼi hedhin në zjarr e do të digjen.</verse>
				<verse number="7">Po të qëndroni në mua dhe fjalët e mia të qëndrojnë në ju, kërkoni çfarë të doni dhe do tʼju jepet.</verse>
				<verse number="8">Në këtë përlëvdohet Ati im: që të jepni shumë fryt e të bëheni dishepujt e mi.</verse>
				<verse number="9">Unë ju kam dashur, ashtu siç më ka dashur Ati mua. Qëndroni në dashurinë time!</verse>
				<verse number="10">Po të zbatoni urdhërimet e mia do të qëndroni në dashurinë time, sikurse unë kam zbatuar urdhërimet e Atit tim dhe qëndroj në dashurinë e tij.</verse>
				<verse number="11">Këto jua thashë që gëzimi im të jetë në ju dhe gëzimi juaj të jetë i plotë.</verse>
				<verse number="12">Ky është urdhërimi im: duajeni njëri-tjetrin ashtu siç ju desha unë juve.</verse>
				<verse number="13">Nuk ka dashuri më të madhe se të japësh jetën për miqtë.</verse>
				<verse number="14">Ju jeni miqtë e mi nëse bëni ato që ju urdhëroj.</verse>
				<verse number="15">Nuk ju quaj më shërbëtorë, sepse shërbëtori nuk e di çʼbën i zoti. Por unë ju kam quajtur miq, sepse ju bëra të njohur gjithçka që dëgjova prej Atit tim.</verse>
				<verse number="16">Nuk më zgjodhët ju mua, por unë ju zgjodha juve. Ju caktova të shkoni dhe të jepni fryt, që fryti juaj të mbetet dhe që Ati tʼju japë çfarëdo që tʼi kërkoni në emrin tim.</verse>
				<verse number="17">Këtë po ju urdhëroj: duajeni njëri-tjetrin.»</verse>
				<verse number="18">«Nëse bota ju urren, dijeni se më ka urryer mua para jush.</verse>
				<verse number="19">Po të ishit prej kësaj bote, atëherë bota do tʼju donte si të vetët. Por, ngaqë ju kam zgjedhur nga bota dhe nuk jeni prej kësaj bote, prandaj dhe ju urren.</verse>
				<verse number="20">Kujtoni fjalët që ju thashë: shërbëtori nuk është më i madh se i zoti. Nëse më përndoqën mua do tʼju përndjekin edhe ju. Nëse kanë zbatuar fjalën time do të zbatojnë edhe tuajën.</verse>
				<verse number="21">Por të gjitha këto do tʼjua bëjnë për shkak të emrit tim, sepse nuk e njohin atë që më dërgoi.</verse>
				<verse number="22">Po të mos kisha ardhur e të mos u kisha folur, nuk do të kishin mëkat, por tani nuk kanë shfajësim për mëkatin e tyre.</verse>
				<verse number="23">Kush më urren mua, urren edhe Atin tim.</verse>
				<verse number="24">Po të mos kisha bërë mes tyre veprat që askush tjetër nuk i ka bërë, nuk do të kishin mëkat, por tani kanë parë dhe më kanë urryer edhe mua, edhe Atin tim.</verse>
				<verse number="25">Por kjo ndodhi që të përmbushet fjala e shkruar në ligjin e tyre: Më urryen pa asnjë shkak.</verse>
				<verse number="26">Kur të vijë Ngushëlluesi që unë do tʼju dërgoj prej Atit, Shpirti i së vërtetës, i cili del nga Ati, ai do të dëshmojë për mua.</verse>
				<verse number="27">Edhe ju do të dëshmoni, sepse keni qenë me mua që nga fillimi.»</verse>
			</chapter>
			<chapter number="16">
				<verse number="1">«Jua thashë këto që të mos ju tronditet besimi.</verse>
				<verse number="2">Do tʼju përjashtojnë nga sinagogat. Madje, po vjen ora kur kushdo që do tʼju vrasë do të mendojë se i shërben Perëndisë.</verse>
				<verse number="3">Dhe do tʼi bëjnë këto, sepse nuk kanë njohur as Atin, as mua.</verse>
				<verse number="4">Por këto gjëra jua thashë që, kur të vijë koha, tʼju kujtohet që unë jua kam thënë.» «Nuk jua thashë këto që në fillim, meqenëse isha me ju.</verse>
				<verse number="5">Por tani po shkoj tek ai që më dërgoi dhe asnjeri nga ju nuk po më pyet: “Ku po shkon?”</verse>
				<verse number="6">Madje, zemra juaj është mbushur me trishtim ngaqë ju thashë këto gjëra.</verse>
				<verse number="7">Por unë po ju them të vërtetën: Është më mirë për ju që unë të shkoj, sepse po nuk shkova unë, Ngushëlluesi nuk do të vijë te ju, ndërsa po të shkoj, atëherë do tʼjua dërgoj.</verse>
				<verse number="8">Kur të vijë, ai do ta bindë botën se është fajtore në lidhje me mëkatin, drejtësinë dhe gjykimin.</verse>
				<verse number="9">Në lidhje me mëkatin, sepse nuk beson në mua.</verse>
				<verse number="10">Në lidhje me drejtësinë, sepse unë po shkoj tek Ati dhe nuk do të më shihni më.</verse>
				<verse number="11">Në lidhje me gjykimin, sepse princi i kësaj bote është gjykuar.</verse>
				<verse number="12">Kam edhe shumë gjëra të tjera për tʼju thënë, por tani nuk mund tʼi mbani.</verse>
				<verse number="13">Po kur të vijë Shpirti i së vërtetës, ai do tʼju drejtojë tek e gjithë e vërteta. Ai nuk do të flasë nga vetja, por do të flasë ato që do të dëgjojë dhe do tʼju njoftojë gjërat që do të ndodhin.</verse>
				<verse number="14">Ai do të më përlëvdojë, sepse do të marrë nga gjërat e mia dhe do tʼjua lajmërojë.</verse>
				<verse number="15">Gjithçka që ka Ati është imja, prandaj ju thashë se do të marrë nga gjërat e mia dhe do tʼjua lajmërojë.»</verse>
				<verse number="16">«Edhe pak e nuk do të më shihni më. Edhe pak pastaj e do të më shihni sërish ».</verse>
				<verse number="17">Disa nga dishepujt i thanë njëri-tjetrit: «Çʼështë kjo që na thotë: “Edhe pak e nuk do të më shihni më. Edhe pak pastaj e do të më shihni sërish” apo “Unë po shkoj tek Ati”?».</verse>
				<verse number="18">Ata thoshin: «Çʼështë kjo “edhe pak” që thotë? Nuk po kuptojmë çfarë thotë!».</verse>
				<verse number="19">Jezui e kuptoi se donin ta pyesnin, ndaj u tha: «Po diskutoni me njëri-tjetrin sepse thashë: “Edhe pak e nuk do të më shihni më. Edhe pak pastaj e do të më shihni sërish”?</verse>
				<verse number="20">Me të vërtetë po ju them se do të qani dhe do të vajtoni, ndërsa bota do të gëzohet. Ju do të hidhëroheni, por hidhërimi juaj do të kthehet në gëzim.</verse>
				<verse number="21">Kur gruaja është duke lindur, hidhërohet, se i erdhi ora e dhimbjeve, po kur lind foshnja, ajo e harron vuajtjen nga gëzimi se ka lindur një njeri në botë.</verse>
				<verse number="22">Kështu dhe ju tani jeni të hidhëruar, po kur tʼju shoh përsëri, do tʼju gëzohet zemra dhe askush nuk do tʼjua marrë gëzimin.</verse>
				<verse number="23">Atë ditë nuk do të më pyesni për asgjë. Me të vërtetë po ju them se çdo gjë që tʼi kërkoni Atit në emrin tim, do tʼjua japë.</verse>
				<verse number="24">Deri tani nuk keni kërkuar asgjë në emrin tim. Kërkoni dhe do të merrni, që gëzimi juaj të jetë i plotë.»</verse>
				<verse number="25">«Këto gjëra jua thashë me përngjasime, por po vjen koha kur nuk do tʼju flas më me përngjasime, por do tʼju flas hapur për Atin.</verse>
				<verse number="26">Atë ditë do të kërkoni në emrin tim dhe nuk ju them se do tʼi lutem Atit për ju.</verse>
				<verse number="27">Vetë Ati ju do, sepse më keni dashur mua dhe keni besuar se unë kam dalë prej Perëndisë.</verse>
				<verse number="28">Unë kam dalë prej Atit dhe kam ardhur në botë. Po e lë përsëri botën dhe po kthehem tek Ati».</verse>
				<verse number="29">Dishepujt i thanë: «Ja, tani ti po flet hapur dhe nuk po thua asgjë me përngjasime.</verse>
				<verse number="30">Tani e dimë se ti di gjithçka dhe nuk ke nevojë që ndokush të të pyesë. Prandaj besojmë se ke dalë prej Perëndisë».</verse>
				<verse number="31">Jezui u përgjigj: «Tani besoni?</verse>
				<verse number="32">Ja ku po vjen ora dhe madje ka ardhur kur ju do të shpërndaheni secili në shtëpi të vet dhe do të më lini vetëm. Por unë nuk jam vetëm, sepse Ati është me mua.</verse>
				<verse number="33">Jua thashë këto që të keni paqe në mua. Në botë do të keni shtrëngime, por kini guxim! Unë e kam mundur botën!».</verse>
			</chapter>
			<chapter number="17">
				<verse number="1">Si tha këto, Jezui ngriti sytë drejt qiellit e tha: «O Atë, erdhi ora. Përlëvdoje Birin tënd që edhe Biri të të përlëvdojë ty.</verse>
				<verse number="2">Ti i ke dhënë pushtet mbi çdo njeri, në mënyrë që edhe ai tʼu japë jetën e amshuar të gjithë atyre që ti ua ke dhënë.</verse>
				<verse number="3">Kjo është jeta e amshuar: të të njohin ty, të vetmin Perëndi të vërtetë dhe Jezu Krishtin që dërgove.</verse>
				<verse number="4">Unë të kam përlëvduar mbi tokë duke kryer veprën që më dhe për të bërë.</verse>
				<verse number="5">E tani, më përlëvdo ti, o Atë, në praninë tënde, me lavdinë që kisha pranë teje, përpara se të bëhej bota.</verse>
				<verse number="6">Emrin tënd ua shfaqa njerëzve që ti më dhe nga kjo botë. Ishin të tutë, ti mʼi ke dhënë dhe e kanë mbajtur fjalën tënde.</verse>
				<verse number="7">Tani ata e dinë se gjithçka që më ke dhënë është prej teje,</verse>
				<verse number="8">sepse fjalët që më dhe mua ua dhashë atyre. Ata i pranuan, kuptuan se unë kam dalë me të vërtetë prej teje dhe besuan se ti më dërgove.</verse>
				<verse number="9">Unë po lutem për ata. Nuk po lutem për botën, po për ata që më ke dhënë, sepse janë të tutë.</verse>
				<verse number="10">Gjithçka e imja është e jotja dhe gjithçka e jotja është e imja dhe në ta jam përlëvduar.</verse>
				<verse number="11">Unë nuk jam më në botë. Ata janë në botë, ndërsa unë po vij te ti. O Atë i shenjtë, ruaji në emrin tënd, në emrin që më dhe mua, që të jenë një, sikurse ne.</verse>
				<verse number="12">Kur isha me ta, i ruaja në emrin tënd, në emrin që ti më dhe. I mbrojta dhe asnjë prej tyre nuk humbi, përveç birit të humbjes që të përmbushet Shkrimi i shenjtë.</verse>
				<verse number="13">Tani po vij te ti dhe këto gjëra i them në botë, që ta kenë të plotë gëzimin tim në veten e tyre.</verse>
				<verse number="14">Unë u dhashë atyre fjalën tënde dhe bota i urreu, sepse ata nuk janë nga bota sikurse dhe unë nuk jam nga bota.</verse>
				<verse number="15">Nuk të kërkoj tʼi heqësh nga bota, por tʼi ruash nga i ligu.</verse>
				<verse number="16">Ata nuk janë nga bota, sikurse dhe unë nuk jam nga bota.</verse>
				<verse number="17">Shenjtëroji me të vërtetën; fjala jote është e vërteta.</verse>
				<verse number="18">Sikurse ti më dërgove mua në botë, ashtu edhe unë i dërgova ata në botë.</verse>
				<verse number="19">Unë e shenjtëroj veten time për ta, që edhe ata të jenë të shenjtëruar me të vërtetën.</verse>
				<verse number="20">Nuk të lutem vetëm për ta, por edhe për ata që do të besojnë në mua nëpërmjet fjalës së tyre,</verse>
				<verse number="21">kështu që të gjithë të jenë një. Sikurse ti, o Atë, je në mua dhe unë në ty, edhe ata të jenë në ne, që të besojë bota se ti më ke dërguar.</verse>
				<verse number="22">Unë u dhashë atyre lavdinë që ti më dhe, që të jenë një sikurse edhe ne jemi një.</verse>
				<verse number="23">Unë jam në ta dhe ti në mua, që të jenë plotësisht një, që bota të kuptojë se ti më dërgove dhe se i ke dashur ata ashtu siç më ke dashur edhe mua.</verse>
				<verse number="24">O Atë, dua që atje ku jam unë, të jenë me mua edhe ata që më ke dhënë, që të shohin lavdinë time, që ti ma ke dhënë, sepse më ke dashur përpara se të krijohej bota.</verse>
				<verse number="25">O Atë i drejtë, bota nuk të njohu, por unë të kam njohur dhe këta e dinë se ti më dërgove.</verse>
				<verse number="26">Ua kam bërë të njohur emrin tënd dhe do ta bëj të njohur, që dashuria me të cilën më ke dashur mua të jetë në ta, sikurse dhe unë jam në ta».</verse>
			</chapter>
			<chapter number="18">
				<verse number="1">Si tha këto, Jezui doli bashkë me dishepujt e shkoi përtej përroit të Kedronit. Atje ishte një kopsht ku ai hyri me dishepujt.</verse>
				<verse number="2">Atë vend e njihte edhe Juda, ai që e tradhtoi, sepse Jezui mblidhej shpesh atje me dishepujt.</verse>
				<verse number="3">Kështu, Juda shkoi te kopshti pasi kishte marrë me vete kohortën dhe disa roja nga kryepriftërinjtë e farisenjtë me fenerë, pishtarë dhe armë në duar.</verse>
				<verse number="4">Jezui, duke ditur gjithçka që do tʼi ndodhte, u doli para dhe u tha: «Kë kërkoni?».</verse>
				<verse number="5">Ata iu përgjigjën: «Jezuin e Nazaretit». Ai u tha: «Unë jam». Me ta ishte edhe Juda, ai që e tradhtoi.</verse>
				<verse number="6">Kur Jezui u tha: «Unë jam», ata u zmbrapsën dhe ranë përdhe.</verse>
				<verse number="7">Atëherë Jezui i pyeti përsëri: «Kë kërkoni?». Ata i thanë: «Jezuin e Nazaretit».</verse>
				<verse number="8">Jezui u përgjigj: «Ju thashë se unë jam. Nëse më kërkoni mua, lërini këta të shkojnë».</verse>
				<verse number="9">Kështu u vërtetua fjala që kishte thënë: «Nuk humba asnjë nga ata që më ke dhënë».</verse>
				<verse number="10">Simon Pjetri kishte një shpatë. E nxori, i ra shërbëtorit të kryepriftit dhe i preu veshin e djathtë. Shërbëtori quhej Malk.</verse>
				<verse number="11">Atëherë Jezui i tha Pjetrit: «Fute shpatën në mill! Të mos e pi kupën e vuajtjeve që më dha Ati?».</verse>
				<verse number="12">Atëherë kohorta, komandanti i saj dhe rojat e judenjve e kapën Jezuin, e lidhën</verse>
				<verse number="13">dhe e çuan së pari te Hanai, vjehrri i Kajafës. Kajafa ishte kryeprifti i atij viti.</verse>
				<verse number="14">Kishte qenë ky që i kishte këshilluar judenjtë se ishte më mirë që një njeri të vdiste për popullin.</verse>
				<verse number="15">Jezuin e ndoqën Simon Pjetri dhe një dishepull tjetër. Dishepulli tjetër ishte një i njohur i kryepriftit, prandaj hyri bashkë me Jezuin në oborrin e pallatit të kryepriftit.</verse>
				<verse number="16">Por Pjetri mbeti jashtë te porta. Atëherë dishepulli tjetër, i njohuri i kryepriftit, doli jashtë tʼi fliste shërbëtores që ruante derën dhe e futi Pjetrin brenda.</verse>
				<verse number="17">Shërbëtorja që ruante derën i tha Pjetrit: «Mos je dhe ti një nga dishepujt e atij njeriu?». Ai tha: «Nuk jam».</verse>
				<verse number="18">Shërbëtorët dhe rojat bënë një zjarr me qymyr dhe qëndronin rreth tij e ngroheshin, sepse bënte ftohtë. Edhe Pjetri rrinte me ta e ngrohej.</verse>
				<verse number="19">Atëherë kryeprifti e pyeti Jezuin për dishepujt dhe për mësimin e tij.</verse>
				<verse number="20">Jezui u përgjigj: «Unë i kam folur hapur botës. Gjithmonë kam mësuar njerëzit nëpër sinagoga dhe në tempull ku mblidhen gjithë judenjtë dhe nuk kam folur kurrë fshehtas.</verse>
				<verse number="21">Përse më pyet mua? Pyet ata që kanë dëgjuar fjalët që kam folur. Ata e dinë çfarë kam thënë».</verse>
				<verse number="22">Kur Jezui tha këto fjalë, një nga rojat që ndodhej atje, i ra me shuplakë dhe i tha: «Kështu i përgjigjesh kryepriftit?».</verse>
				<verse number="23">Jezui u përgjigj: «Nëse fola keq, më thuaj ku qëndron e keqja; por nëse fola mirë, përse më godet?».</verse>
				<verse number="24">Atëherë Hanai e dërgoi të lidhur te kryeprifti Kajafa.</verse>
				<verse number="25">Ndërsa Simon Pjetri rrinte e ngrohej, ata i thanë: «Mos je edhe ti një nga dishepujt e tij?». Ai e mohoi dhe tha: «Nuk jam».</verse>
				<verse number="26">Një nga shërbëtorët e kryepriftit, që ishte farefis i atij të cilit Pjetri i kishte prerë veshin, i tha: «A nuk të pashë në kopsht me të?».</verse>
				<verse number="27">Pjetri e mohoi përsëri dhe atë çast këndoi gjeli.</verse>
				<verse number="28">Pastaj Jezuin e çuan nga Kajafa në pretorium. Ishte mëngjes herët dhe judenjtë nuk hynë në pretorium që të mos ndyheshin e që të mund të hanin Pashkën.</verse>
				<verse number="29">Atëherë Pilati doli përjashta dhe u tha: «Çfarë padie ngrini kundër këtij njeriu?».</verse>
				<verse number="30">Ata iu përgjigjën: «Po të mos ishte keqbërës ky njeri, nuk do të ta dorëzonim ty».</verse>
				<verse number="31">Pilati u tha: «Atëherë merreni ju dhe gjykojeni sipas ligjit tuaj». Judenjtë i thanë: «Neve nuk na lejohet të vrasim njeri».</verse>
				<verse number="32">Kjo, që të vërtetohej fjala që kishte thënë Jezui kur kishte treguar se me çʼvdekje do të vdiste.</verse>
				<verse number="33">Pilati hyri përsëri në pretorium, e thirri Jezuin dhe i tha: «A je ti mbreti i judenjve?».</verse>
				<verse number="34">Jezui u përgjigj: «Këtë e thua nga vetja apo ta kanë thënë të tjerë?».</verse>
				<verse number="35">Pilati i tha: «Mos jam jude unë? Kombi yt dhe kryepriftërinjtë të dorëzuan tek unë. Çfarë ke bërë?».</verse>
				<verse number="36">Jezui u përgjigj: «Mbretëria ime nuk është prej kësaj bote. Po të ishte mbretëria ime prej kësaj bote, shërbëtorët e mi do të luftonin që të mos bija në dorë të judenjve. Por mbretëria ime nuk është prej këtej».</verse>
				<verse number="37">Atëherë Pilati i tha: «Pra, ti qenke mbret?». Jezui u përgjigj: «Ti vetë po e thua se unë jam mbret. Unë prandaj kam lindur dhe kam ardhur në botë, që të dëshmoj të vërtetën. Kushdo që është prej së vërtetës e dëgjon zërin tim».</verse>
				<verse number="38">Pilati i tha: «Çfarë është e vërteta?». Pasi tha këto fjalë, Pilati doli përsëri dhe u tha judenjve: «Unë nuk gjej asnjë shkak për ta dënuar.</verse>
				<verse number="39">Ju keni zakonin tʼju liroj për Pashkë një të dënuar. A doni, pra, tʼju liroj mbretin e judenjve?».</verse>
				<verse number="40">Ata thirrën përsëri: «Jo këtë, por Barabën». Baraba ishte kusar.</verse>
			</chapter>
			<chapter number="19">
				<verse number="1">Atëherë Pilati urdhëroi të merrej Jezui e të rrihej me fshikull.</verse>
				<verse number="2">Ushtarët thurën një kurorë me gjemba dhe ia vunë në kokë. Pastaj e veshën me një mantel të purpurt,</verse>
				<verse number="3">i afroheshin, e godisnin me shuplaka dhe i thoshin: «Të përshëndesim, o mbreti i judenjve!».</verse>
				<verse number="4">Pilati doli përsëri jashtë dhe u tha judenjve: «Ja, po jua sjell jashtë, që të shihni se nuk gjej tek ai asnjë arsye për ta dënuar».</verse>
				<verse number="5">Jezui doli jashtë me kurorën e gjembave në kokë dhe i veshur me mantelin e purpurt. Pilati u tha: «Ja njeriu!».</verse>
				<verse number="6">Kur e panë, kryepriftërinjtë dhe rojat thirrën: «Kryqëzoje! Kryqëzoje!». Pilati u tha: «Merreni ju dhe kryqëzojeni, sepse unë nuk gjej tek ai asnjë arsye për ta dënuar».</verse>
				<verse number="7">Judenjtë u përgjigjën: «Ne kemi një ligj dhe sipas tij ai duhet të vdesë, sepse e bëri veten Bir të Perëndisë».</verse>
				<verse number="8">Kur dëgjoi këto fjalë, Pilati u frikësua më shumë,</verse>
				<verse number="9">hyri përsëri në pretorium dhe e pyeti Jezuin: «Nga je ti?». Jezui nuk i dha asnjë përgjigje.</verse>
				<verse number="10">Atëherë Pilati i tha: «Mua nuk më flet? A nuk e di ti se unë kam pushtet të të liroj dhe kam pushtet të të kryqëzoj?».</verse>
				<verse number="11">Jezui u përgjigj: «Ti nuk do të kishe asnjë pushtet mbi mua, po të mos të të ishte dhënë nga lart. Prandaj ai që më dorëzoi te ti, ka mëkat edhe më të madh.»</verse>
				<verse number="12">Që nga ai çast Pilati kërkonte ta lironte Jezuin, por judenjtë thërrisnin: «Po e lirove këtë, nuk je më mik i Cezarit. Kushdo që e bën veten mbret, i kundërvihet Cezarit!».</verse>
				<verse number="13">Pilati, kur dëgjoi këto fjalë, e solli Jezuin jashtë dhe u ul në fronin e gjykatësit, në vendin që quhej ‘Rruga e Gurtë’, në hebraisht ‘Gabbatha’.</verse>
				<verse number="14">Ishte e premte, dita e përgatitjes së Pashkës, rreth orës dymbëdhjetë të drekës. Pilati u tha judenjve: «Ja mbreti juaj!».</verse>
				<verse number="15">Por ata thirrën: «Hiqe! Hiqe! Kryqëzoje!». Pilati u tha: «Mbretin tuaj të kryqëzoj?». Kryepriftërinjtë iu përgjigjën: «Ne nuk kemi mbret tjetër, përveç Cezarit».</verse>
				<verse number="16">Pastaj Pilati ua dorëzoi që të kryqëzohej. Kështu, ata e morën Jezuin.</verse>
				<verse number="17">Duke mbajtur kryqin e vet, Jezui shkoi në vendin e quajtur ‘Kafka’, që në hebraisht quhet ‘Golgota ’.</verse>
				<verse number="18">Atje e kryqëzuan bashkë me dy të tjerë, njërin nga njëra anë dhe tjetrin nga ana tjetër, ndërsa Jezuin në mes të tyre.</verse>
				<verse number="19">Pilati shkroi edhe një mbishkrim dhe e vuri mbi kryq. Në të shkruhej: «Jezui i Nazaretit, mbreti i judenjve».</verse>
				<verse number="20">Shumë judenj e lexuan atë mbishkrim, sepse vendi ku ishte kryqëzuar Jezui ndodhej afër qytetit dhe mbishkrimi ishte shkruar në hebraisht, latinisht dhe greqisht.</verse>
				<verse number="21">Atëherë kryepriftërinjtë e judenjve i thanë Pilatit: «Mos shkruaj “Mbreti i judenjve”, por shkruaj “Ky ka thënë: Jam mbreti i judenjve”».</verse>
				<verse number="22">Pilati u përgjigj: «Çfarë shkrova, shkrova».</verse>
				<verse number="23">Pasi e kryqëzuan Jezuin, ushtarët morën rrobat e tij dhe i ndanë në katër pjesë, nga një pjesë për secilin. Morën edhe tunikën, por ajo ishte i paqepur, një copë e gjitha e endur nga lart deri poshtë.</verse>
				<verse number="24">Atëherë ushtarët i thanë njëri-tjetrit: «Mos ta grisim, por të hedhim short për të parë kujt do tʼi takojë». Kjo, që të përmbushej pjesa e Shkrimit të shenjtë që thotë: I ndanë rrobat e mia mes tyre dhe hodhën short për mantelin tim. Dhe ushtarët kështu bënë.</verse>
				<verse number="25">Pranë kryqit të Jezuit qëndronin nëna e tij, motra e nënës së tij, Maria e Klopës dhe Maria Magdalena.</verse>
				<verse number="26">Jezui, kur pa të ëmën dhe pranë saj dishepullin që donte, i tha asaj: «Grua, ja biri yt!».</verse>
				<verse number="27">Pastaj i tha dishepullit: «Ja nëna jote!». Që atëherë dishepulli e mori atë në shtëpinë e tij.</verse>
				<verse number="28">Pas këtyre gjërave, Jezui e dinte se tashmë gjithçka ishte kryer dhe, që të përmbushej Shkrimi i shenjtë, tha: «Kam etje!».</verse>
				<verse number="29">Atje ndodhej një enë e mbushur me uthull. Atëherë ushtarët ngjyen një sfungjer në uthull, e vunë në një degë hisopi dhe ia afruan Jezuit te goja.</verse>
				<verse number="30">Pasi e provoi uthullën, Jezui tha: «U krye!». Pastaj vari kokën e dha shpirt.</verse>
				<verse number="31">Ishte e premte dhe e shtuna e nesërme ishte ditë e veçantë. Judenjtë i kërkuan Pilatit tʼu thyenin kërcinjtë të kryqëzuarve dhe tʼi zbrisnin nga kryqi, që trupat të mos mbeteshin mbi kryq atë të shtunë.</verse>
				<verse number="32">Atëherë erdhën ushtarët dhe i thyen kërcinjtë të parit, pastaj edhe të dytit që ishte kryqëzuar me Jezuin.</verse>
				<verse number="33">Kur erdhën te Jezui dhe panë se tashmë kishte vdekur, nuk ia thyen kërcinjtë,</verse>
				<verse number="34">por njëri nga ushtarët i shpoi brinjën me heshtë dhe menjëherë doli gjak dhe ujë.</verse>
				<verse number="35">Këto gjëra i ka dëshmuar ai që i pa dhe dëshmia e tij është e vërtetë. Ai e di se thotë të vërtetën që edhe ju të besoni.</verse>
				<verse number="36">Këto gjëra ndodhën që të përmbushet ajo pjesë e Shkrimit të shenjtë që thotë: Nuk do tʼi thyhet asnjë eshtër</verse>
				<verse number="37">si dhe pjesa tjetër që thotë: Do të shikojnë atë që shpuan me heshtë.</verse>
				<verse number="38">Pas këtyre, Jozefi nga Arimateja, që ishte fshehtas dishepull i Jezuit nga frika e judenjve, i kërkoi Pilatit të merrte trupin e Jezuit dhe Pilati e lejoi. Atëherë ai erdhi dhe e mori trupin.</verse>
				<verse number="39">Erdhi edhe Nikodemi, ai që dikur kishte shkuar natën te Jezui, dhe solli rreth tridhjetë litra përzierje mirre dhe aloeje.</verse>
				<verse number="40">Ata e morën trupin e Jezuit, e mbështollën me pëlhura dhe e lyen me vajra erëmirë, siç e kanë zakon judenjtë kur varrosin dikë.</verse>
				<verse number="41">Në vendin ku u kryqëzua Jezui ndodhej një kopsht dhe brenda në kopsht ishte një varr i ri në të cilin ende nuk kishin varrosur njeri.</verse>
				<verse number="42">Aty e varrosën Jezuin, meqenëse ishte e premtja para festës së judenjve dhe varri ishte afër.</verse>
			</chapter>
			<chapter number="20">
				<verse number="1">Të dielën, herët në mëngjes, ndërsa ishte ende errësirë, Maria Magdalena shkoi te varri dhe pa gurin të larguar nga hyrja.</verse>
				<verse number="2">Atëherë ajo shkoi me vrap te Simon Pjetri dhe te dishepulli tjetër, ai të cilin Jezui e donte dhe u tha: «E kanë marrë Zotin nga varri dhe nuk e dimë ku e kanë vënë».</verse>
				<verse number="3">Pjetri dhe dishepulli tjetër dolën jashtë dhe shkuan te varri.</verse>
				<verse number="4">Vraponin që të dy, por dishepulli tjetër vrapoi më shpejt se Pjetri dhe mbërriti i pari te varri.</verse>
				<verse number="5">U përkul dhe pa pëlhurat e lëna atje, por nuk hyri brenda.</verse>
				<verse number="6">Ndërkohë mbërriti edhe Simon Pjetri që po vinte pas tij dhe hyri në varr. Aty pa të lëna pëlhurat</verse>
				<verse number="7">si dhe rizën që kishte qenë mbi kokën e Jezuit. Kjo nuk ishte me pëlhurat, por ishte e mbështjellë veç në një vend tjetër.</verse>
				<verse number="8">Atëherë hyri edhe dishepulli tjetër që kishte mbërritur i pari te varri. Ai pa dhe besoi.</verse>
				<verse number="9">Ata nuk e kishin kuptuar ende Shkrimin e shenjtë që thoshte se Jezui duhej të ngjallej prej të vdekurve.</verse>
				<verse number="10">Pastaj dishepujt u kthyen përsëri në shtëpi.</verse>
				<verse number="11">Maria qëndronte përjashta pranë varrit duke qarë. Ndërsa qante, u përkul drejt varrit</verse>
				<verse number="12">dhe pa dy engjëj të veshur me të bardha që qëndronin atje ku kishte qenë shtrirë trupi i Jezuit, njëri te koka dhe tjetri te këmbët.</verse>
				<verse number="13">Ata i thanë: «Grua, përse po qan?». Ajo u tha: «E kanë marrë Zotin tim dhe nuk e di ku e kanë vënë».</verse>
				<verse number="14">Si tha këto, ajo u kthye prapa dhe pa Jezuin që qëndronte në këmbë, por nuk e dinte se ishte ai.</verse>
				<verse number="15">Jezui i tha: «Grua, përse po qan? Kë po kërkon?». Ajo, duke kujtuar se ishte kopshtari, i tha: «Zotëri, nëse e ke marrë ti, më thuaj ku e vure dhe unë do ta marr».</verse>
				<verse number="16">Jezui i tha: «Mari!». Ajo u kthye dhe i tha në hebraisht: «Rabbuni!», që do të thotë mësues.</verse>
				<verse number="17">Jezui i tha: «Mos më prek, se nuk jam ngjitur ende tek Ati. Por, shko te vëllezërit e mi dhe thuaju se unë po ngjitem tek Ati im dhe Ati juaj, Perëndia im dhe Perëndia juaj».</verse>
				<verse number="18">Maria Magdalena shkoi dhe i lajmëroi dishepujt se kishte parë Zotin dhe se ai i kishte thënë asaj këto fjalë.</verse>
				<verse number="19">Në mbrëmjen e po asaj dite, të dielën, ndërsa dyert e vendit ku rrinin dishepujt ishin të mbyllura nga frika e judenjve, erdhi Jezui, qëndroi në mes dhe u tha: «Paqja me ju!».</verse>
				<verse number="20">Si tha këto fjalë, u tregoi duart dhe brinjën. Dishepujt u gëzuan kur panë Zotin.</verse>
				<verse number="21">Pastaj Jezui u tha përsëri: «Paqja me ju! Sikurse Ati më dërgoi mua, ashtu edhe unë ju dërgoj ju».</verse>
				<verse number="22">Pasi tha këto, hukati mbi ta dhe u tha: «Merrni Shpirtin e Shenjtë!</verse>
				<verse number="23">Atyre që ua falni mëkatet, do tʼu falen, atyre që nuk ua falni, nuk do tʼu falen».</verse>
				<verse number="24">Por një nga të dymbëdhjetët, Thomai, që e quanin Binjak, nuk kishte qenë me ta kur erdhi Jezui.</verse>
				<verse number="25">Dishepujt e tjerë i thanë: «Kemi parë Zotin». Ndërsa ai u tha: «Po të mos shoh shenjat e gozhdëve në duart e tij, po të mos vë gishtin te shenjat e gozhdëve dhe po të mos vë dorën te brinja e tij, unë nuk do të besoj».</verse>
				<verse number="26">Pas tetë ditësh, dishepujt ishin përsëri brenda në dhomë dhe me ta ndodhej edhe Thomai. Atëherë erdhi Jezui, megjithëse dyert ishin mbyllur, qëndroi në mes dhe u tha: «Paqja me ju!».</verse>
				<verse number="27">Pastaj i tha Thomait: «Vëre gishtin tënd këtu dhe shiko duart e mia, shtrije dorën dhe vëre te brinja ime. Dhe mos dysho, por beso!».</verse>
				<verse number="28">Thomai u përgjigj: «Zoti im dhe Perëndia im!».</verse>
				<verse number="29">Jezui i tha: «Besove sepse më pe. Lum ata që besojnë pa parë!».</verse>
				<verse number="30">Jezui bëri para dishepujve të tij edhe shumë mrekulli të tjera, që nuk janë shkruar në këtë libër.</verse>
				<verse number="31">Këto u shkruan që ju të besoni se Jezui është Krishti, Biri i Perëndisë dhe që duke besuar të keni jetën në emrin e tij.</verse>
			</chapter>
			<chapter number="21">
				<verse number="1">Më pas Jezui iu shfaq përsëri dishepujve pranë Liqenit të Tiberiadës, dhe iu shfaq kështu:</verse>
				<verse number="2">Simon Pjetri, Thomai, që e quanin Binjak, Natanaeli nga Kana e Galilesë, bijtë e Zebedeut dhe dy dishepuj të tjerë ishin bashkë.</verse>
				<verse number="3">Simon Pjetri u tha: «Po shkoj të peshkoj». Ata i thanë: «Po vijmë edhe ne me ty». Shkuan dhe hipën në varkë, por atë natë nuk zunë asgjë.</verse>
				<verse number="4">Kur kishte zbardhur tashmë, Jezui po qëndronte në breg, por dishepujt nuk e njohën që ishte ai.</verse>
				<verse number="5">Atëherë Jezui u tha: «Djem, mos keni ndonjë gjë për të ngrënë?». Ata iu përgjigjën: «Jo».</verse>
				<verse number="6">Ai u tha: «Hidhni rrjetën në të djathtë të varkës dhe do të kapni peshq». E hodhën rrjetën dhe nuk mund ta tërhiqnin nga numri i madh i peshqve.</verse>
				<verse number="7">Dishepulli që Jezui e donte i tha Pjetrit: «Është Zoti». Kur dëgjoi se ishte Zoti, Simon Pjetri veshi rrobat, sepse ishte i zhveshur, dhe u hodh në liqen.</verse>
				<verse number="8">Erdhën edhe dishepujt e tjerë me varkë duke tërhequr rrjetën e peshqve. Ata ishin rreth njëqind metra larg nga bregu.</verse>
				<verse number="9">Kur dolën në tokë, panë një zjarr me prush mbi të cilin ishte vënë peshk dhe bukë.</verse>
				<verse number="10">Jezui u tha: «Sillni nga peshqit që sapo zutë!».</verse>
				<verse number="11">Simon Pjetri hipi në varkë dhe nxori në tokë rrjetën të mbushur plot me njëqind e pesëdhjetë e tre peshq të mëdhenj. Megjithëse ishin aq shumë, rrjeta nuk u shqye.</verse>
				<verse number="12">Jezui u tha: «Ejani të hani!». Asnjë nga dishepujt nuk guxonte ta pyeste: «Kush je ti?», sepse e dinin që ishte Zoti.</verse>
				<verse number="13">Atëherë Jezui u afrua, mori bukën dhe ua dha. Po kështu bëri edhe me peshkun.</verse>
				<verse number="14">Kjo ishte tashmë hera e tretë që Jezui u ishte shfaqur dishepujve pasi ishte ngjallur prej të vdekurve.</verse>
				<verse number="15">Kur mbaruan së ngrëni, Jezui i tha Simon Pjetrit: «Simon i Gjonit, a më do më shumë se këta të tjerët?». Pjetri i tha: «Po, Zot, ti e di se të dua». Jezui i tha: «Kulloti qengjat e mi!».</verse>
				<verse number="16">Jezui i tha përsëri për herë të dytë: «Simon i Gjonit, a më do?». Pjetri iu përgjigj: «Po, Zot, ti e di se të dua». Jezui i tha: «Ruaji delet e mia!».</verse>
				<verse number="17">Jezui e pyeti për herë të tretë: «Simon i Gjonit, a më do?». Pjetri u trishtua që e pyeti për herë të tretë «A më do?», prandaj i tha: «Zot, ti i di të gjitha. Ti e di se të dua». Jezui i tha: «Kulloti delet e mia!</verse>
				<verse number="18">Me të vërtetë po të them se kur ishe i ri, ngjeshje rripin në brez dhe shkoje ku të doje, po kur të plakesh do të shtrish duart dhe dikush tjetër do të ta ngjeshë rripin dhe do të të çojë atje ku ti nuk do të doje».</verse>
				<verse number="19">Këtë e tha për të treguar se me çʼvdekje do të përlëvdonte Pjetri Perëndinë. Pastaj i tha: «Më ndiq!».</verse>
				<verse number="20">Pjetri u kthye dhe pa se po i ndiqte edhe dishepulli që Jezui e donte, ai që ishte mbështetur mbi kraharorin e Jezuit gjatë darkës dhe i kishte thënë: «Zot, kush është ai që po të tradhton?».</verse>
				<verse number="21">Pjetri kur e pa, i tha Jezuit: «Zot, po me të çʼdo të bëhet?».</verse>
				<verse number="22">Jezui i tha: «Nëse dua që ai të mbetet derisa të vij unë, ty çʼtë duhet? Ti më ndiq!».</verse>
				<verse number="23">Atëherë midis vëllezërve u përhap fjala se ai dishepull nuk do të vdiste, por Jezui nuk kishte thënë se ai nuk do të vdiste, por «Nëse dua që ai të mbetet derisa të vij unë, ty çʼtë duhet?».</verse>
				<verse number="24">Ky është dishepulli që dëshmon për këto gjëra dhe që i shkroi ato. Ne e dimë se dëshmia e tij është e vërtetë.</verse>
				<verse number="25">Ka edhe shumë gjëra të tjera që bëri Jezui, që po të shkruheshin një nga një, them se do të bëheshin aq libra sa as bota e tërë nuk do tʼi nxinte.</verse>
			</chapter>
		</book>
		<book number="44">
			<chapter number="1">
				<verse number="1">Në librin e parë, o Teofil, shkrova për gjithçka që Jezui bëri e u mësoi të tjerëve që nga fillimi</verse>
				<verse number="2">e deri ditën kur u ngrit në qiell, pasi u kishte dhënë udhëzime nëpërmjet Shpirtit të Shenjtë apostujve që kishte zgjedhur.</verse>
				<verse number="3">Jezui, pas vuajtjeve dhe vdekjes, iu paraqit atyre i gjallë për dyzet ditë me shumë prova bindëse dhe u foli për mbretërinë e Perëndisë.</verse>
				<verse number="4">Kur po hante me ta, i urdhëroi: «Mos u largoni nga Jerusalemi, por prisni aty premtimin e Atit, që keni dëgjuar nga unë.</verse>
				<verse number="5">Gjoni pagëzoi me ujë, ndërsa ju, pas pak ditësh, do të pagëzoheni me Shpirtin e Shenjtë».</verse>
				<verse number="6">Ata që ishin mbledhur rreth Jezuit e pyetën: «Zot, a është kjo koha kur ti do të rivendosësh mbretërinë e Izraelit?».</verse>
				<verse number="7">Ai iu përgjigj: «Nuk ju takon juve të dini as kohën, as orën që ka caktuar Ati me autoritetin e vet,</verse>
				<verse number="8">por kur të zbresë mbi ju Shpirti i Shenjtë do të merrni fuqi e do të jeni dëshmitarët e mi në Jerusalem, në mbarë Judenë, në Samari e deri në skajet e dheut».</verse>
				<verse number="9">Pasi tha këto gjëra, Jezui u ngrit lart në qiell, ndërsa ata po e shihnin dhe një re e mori lart e ata nuk e panë më.</verse>
				<verse number="10">Ndërsa vazhdonin të shikonin drejt qiellit, andej nga ishte larguar Jezui, dy burra të veshur me të bardha qëndruan pranë tyre</verse>
				<verse number="11">e u thanë: «Burra galileas, pse rrini e shikoni drejt qiellit? Ky Jezu, që u largua prej jush e u ngrit në qiell, do të kthehet ashtu si e keni parë të shkojë në qiell».</verse>
				<verse number="12">Pastaj apostujt u kthyen në Jerusalem nga mali që quhet i Ullinjve, që është afër Jerusalemit rreth një kilometër.</verse>
				<verse number="13">Kur hynë në qytet, shkuan te dhoma e sipërme e shtëpisë ku rrinin. Ata ishin Pjetri e Gjoni, Jakobi e Andrea, Filipi e Thomai, Bartolomeu e Mateu, Jakobi i Alfeut, Simon zelltari e Juda i Jakobit.</verse>
				<verse number="14">Këta të gjithë i ishin përkushtuar me një mendje të vetme lutjes, së bashku me disa gra, me Marinë, nënën e Jezuit e me vëllezërit e tij.</verse>
				<verse number="15">Në ato ditë, në të njëjtin vend ku ishin mbledhur rreth njëqind e njëzet veta, u ngrit Pjetri mes vëllezërve e tha:</verse>
				<verse number="16">«Vëllezër, duhej të përmbushej ajo pjesë e Shkrimit të shenjtë që Shpirti i Shenjtë e ka parathënë nëpërmjet Davidit për Judën, i cili u bë udhëheqësi i atyre që kapën Jezuin.</verse>
				<verse number="17">Juda ishte njëri prej nesh dhe kishte marrë pjesë në shërbesën tonë.</verse>
				<verse number="18">Ai bleu një arë me shpërblimin e mbrapshtisë së vet. Aty u përplas me kokë poshtë, iu ça barku e iu derdhën të gjitha zorrët.</verse>
				<verse number="19">Të gjithë banorët e Jerusalemit e morën vesh këtë gjë, prandaj ara u quajt në gjuhën e tyre ‘Hakeldama’, që do të thotë Ara e Gjakut.</verse>
				<verse number="20">Dhe ja se çfarë shkruhet në librin e Psalmeve: u shkretoftë shtëpia e tij e mos banoftë askush në të! dhe tjetërkush ia zëntë vendin!</verse>
				<verse number="21">Prandaj, njëri nga burrat që ka qenë me ne gjatë gjithë kohës kur Zoti Jezu shkonte bashkë me ne nga një vend në tjetrin,</verse>
				<verse number="22">duke filluar që nga pagëzimi i Gjonit, deri ditën kur Jezui u largua prej nesh e u ngrit në qiell, duhet të bëhet dëshmitar i ngjalljes së tij bashkë me ne».</verse>
				<verse number="23">Atëherë paraqitën dy veta: Jozefin, që quhej Barsaba e që thirrej Just, dhe Matian.</verse>
				<verse number="24">Pastaj u lutën kështu: «Zot, ti i njeh zemrat e të gjithëve. Na trego cilin prej këtyre të dyve ke zgjedhur</verse>
				<verse number="25">për të zënë vendin e Judës në këtë shërbesë e për tʼu bërë apostull, sepse Juda e la këtë shërbesë e shkoi udhës së vet».</verse>
				<verse number="26">Pastaj hodhën short e shorti i ra Matias, i cili u bashkua me të njëmbëdhjetë apostujt e tjerë.</verse>
			</chapter>
			<chapter number="2">
				<verse number="1">Kur erdhi dita e Rrëshajëve, ata ishin mbledhur të gjithë në të njëjtin vend.</verse>
				<verse number="2">Papritur u dëgjua një ushtimë nga qielli, si të frynte erë e fortë dhe mbushi tërë shtëpinë ku po rrinin.</verse>
				<verse number="3">Atëherë ata panë disa gjuhë si prej zjarri, të ndara nga njëra-tjetra, e mbi secilin prej tyre zbriste nga një gjuhë zjarri.</verse>
				<verse number="4">Atëherë të gjithë u mbushën me Shpirtin e Shenjtë e filluan të flisnin gjuhë të tjera, sipas dhuntisë që u jepte Shpirti i Shenjtë për të folur.</verse>
				<verse number="5">Në Jerusalem banonin disa judenj, njerëz të përkushtuar ndaj Perëndisë, që vinin nga të gjitha kombet e botës.</verse>
				<verse number="6">Kur dëgjuan ushtimën u mblodhën turmë e mbetën të habitur, sepse i dëgjonin apostujt duke folur në gjuhën e gjithsecilit.</verse>
				<verse number="7">Të mahnitur e të habitur thoshin: «A nuk janë galileas të gjithë këta që po flasin?</verse>
				<verse number="8">Si, pra, po i dëgjojmë të flasin në gjuhën amtare të secilit prej nesh?</verse>
				<verse number="9">Ne të gjithë, partë, medë, elamitë, banorë të Mesopotamisë, të Judesë, të Kapadokisë, të Pontit, të Azisë,</verse>
				<verse number="10">të Frigjisë, të Pamfilisë, të Egjiptit, të krahinave të Libisë që i përkasin Kirenës, të ardhurit nga Roma,</verse>
				<verse number="11">judenj e të kthyer në besimin e judenjve, kretas e arabë, po i dëgjojmë tek flasin në gjuhët tona amtare për veprat e mëdha të Perëndisë».</verse>
				<verse number="12">Të gjithë ishin të mahnitur e të çuditur e i thoshin njëri-tjetrit: «Çʼdo të thotë kjo gjë?».</verse>
				<verse number="13">Por të tjerë talleshin e thoshin: «Këta janë të dehur me musht».</verse>
				<verse number="14">Por Pjetri u ngrit bashkë me të njëmbëdhjetët dhe me zë të lartë u tha: «Burra judenj e të gjithë ju banorët e Jerusalemit, merreni vesh këtë gjë e dëgjojini me kujdes fjalët e mia.</verse>
				<verse number="15">Këta nuk janë të dehur, siç pandehni ju, se është vetëm ora nëntë e mëngjesit,</verse>
				<verse number="16">por kjo është ajo gjë për të cilën ka folur profeti Joel:</verse>
				<verse number="17">Në ditët e fundit, thotë Perëndia, do të ndodhë kështu: unë do të derdh Shpirtin tim te të gjithë njerëzit. Bijtë tuaj e bijat tuaja do të profetizojnë, të rinjtë tuaj do të shohin vegime e pleqve tuaj do tʼu flas përmes ëndrrave.</verse>
				<verse number="18">Edhe mbi shërbëtorët e shërbëtoret e mia do të derdh Shpirtin tim, në ato ditë, e ata do të profetizojnë.</verse>
				<verse number="19">Do të shfaq gjëra të jashtëzakonshme lart në qiell e mrekulli poshtë në tokë, gjak, zjarr e shtëllunga tymi.</verse>
				<verse number="20">Dielli do të kthehet në errësirë e hëna në gjak para se të vijë dita madhështore dhe e lavdishme e Zotit.</verse>
				<verse number="21">Atëherë kushdo që të thërrasë emrin e Zotit do të shpëtohet.</verse>
				<verse number="22">Burra izraelitë, dëgjojini këto fjalë: Jezui i Nazaretit ishte njeriu për të cilin Perëndia dha dëshmi para jush me anë veprash të fuqishme, shenjash të mëdha dhe mrekullish që bëri mes jush nëpërmjet tij, siç e keni parë edhe vetë.</verse>
				<verse number="23">Këtë njeri, që ju është dorëzuar juve, sipas vullnetit të Perëndisë dhe planit që ai kishte vendosur më parë, ju vetë e vratë duke e kryqëzuar me duart e të mbrapshtëve.</verse>
				<verse number="24">Por Perëndia e ngjalli atë, duke e çliruar nga dhimbjet e vdekjes, se nuk ishte e mundur që vdekja ta mbante nën pushtetin e saj.</verse>
				<verse number="25">Davidi thotë për të: Zotin e kisha gjithmonë para syve. Ai është në të djathtën time, që të mos lëkundem.</verse>
				<verse number="26">Prandaj u gëzua zemra ime, gjuha ime u ngazëllye e trupi im do të prehet në shpresë,</verse>
				<verse number="27">se ti nuk do ta braktisësh në ferr shpirtin tim as nuk do të lejosh të Shenjtin tënd të shohë kalbjen.</verse>
				<verse number="28">Ti më ke treguar udhët e jetës e do të më mbushësh me gëzim në praninë tënde.</verse>
				<verse number="29">Vëllezër, më duhet tʼju flas haptas për patriarkun David, i cili vdiq, u varros dhe varri i tij gjendet këtu deri më sot.</verse>
				<verse number="30">Meqë ai ishte profet, e dinte se Perëndia i ishte betuar se do të vendoste mbi fronin e tij një pasardhës të vetin.</verse>
				<verse number="31">Duke e parashikuar këtë gjë, ai tha për ngjalljen e Krishtit: ai nuk u braktis në ferr, dhe trupi i tij nuk e pa kalbjen.</verse>
				<verse number="32">Këtë Jezu, Perëndia e ngjalli dhe për këtë gjë ne të gjithë jemi dëshmitarë.</verse>
				<verse number="33">Ai është lartësuar në të djathtën e Perëndisë, ka marrë nga Ati Shpirtin e Shenjtë, që Perëndia na kishte premtuar dhe na e ka dhuruar ne, siç po e shihni dhe po e dëgjoni.</verse>
				<verse number="34">Megjithëse Davidi nuk është ngjitur në qiell, ai thotë: I tha Zoti Zotit tim: ulu në të djathtën time</verse>
				<verse number="35">derisa të tʼi vë armiqtë e tu si shtrojë të këmbëve të tua.</verse>
				<verse number="36">Le ta dijë, pra, me siguri e tërë shtëpia e Izraelit, se atë Jezu që ju e kryqëzuat, Perëndia e bëri Zot e Krisht».</verse>
				<verse number="37">Atyre që i dëgjuan këto, iu trondit zemra dhe i thanë Pjetrit e apostujve të tjerë: «Çʼduhet të bëjmë, o vëllezër?».</verse>
				<verse number="38">Pjetri u tha: «Pendohuni e pagëzohuni secili në emrin e Jezu Krishtit, që tʼju falen mëkatet. Kështu do të merrni dhuratën e Shpirtit të Shenjtë.</verse>
				<verse number="39">Se premtimi është për ju, për bijtë tuaj e për të gjithë ata që janë larg, për këdo që Zoti Perëndia ynë, e thërret te vetja».</verse>
				<verse number="40">Pjetri dëshmoi edhe me shumë fjalë të tjera dhe i porositi: «Shpëtoni veten nga kjo brezni e mbrapshtë».</verse>
				<verse number="41">Ata që e pranuan fjalën e tij, u pagëzuan dhe atë ditë u shtuan rreth tre mijë veta.</verse>
				<verse number="42">Ata i ishin përkushtuar mësimit të apostujve, bashkësisë me njëri-tjetrin, thyerjes së bukës dhe lutjeve.</verse>
				<verse number="43">Të gjithë i zuri frika, sepse apostujt bënin shumë mrekulli e shenja.</verse>
				<verse number="44">Të gjithë besimtarët ishin të bashkuar dhe kishin gjithçka të përbashkët.</verse>
				<verse number="45">Ata shisnin pasuritë dhe pronat e ua ndanin të gjithëve, sipas nevojës që kishte secili.</verse>
				<verse number="46">Çdo ditë, pasi rrinin bashkë në tempull, thyenin bukën në shtëpi dhe hanin ushqim me zemër të gëzuar e të çiltër.</verse>
				<verse number="47">Ata lavdëronin Perëndinë dhe populli i kishte për zemër. Zoti u shtonte atyre çdo ditë ata që shpëtoheshin.</verse>
			</chapter>
			<chapter number="3">
				<verse number="1">Pjetri e Gjoni po shkonin në tempull në kohën e lutjes, në orën tre pasdite.</verse>
				<verse number="2">Çdo ditë njerëzit sillnin aty një burrë që ishte i çalë që nga lindja dhe e vendosnin te dera e tempullit, që quhet ‘e Bukura’, për të lypur lëmoshë nga njerëzit që hynin në tempull.</verse>
				<verse number="3">Kur pa Pjetrin e Gjonin tek po hynin në tempull, ai u lypi lëmoshë.</verse>
				<verse number="4">Pjetri, së bashku me Gjonin, ia ngulën sytë dhe i thanë: «Na shiko!».</verse>
				<verse number="5">Ai i pa me vëmendje duke pritur të merrte ndonjë gjë prej tyre,</verse>
				<verse number="6">por Pjetri i tha: «Unë nuk kam as argjend e as ar, por atë që kam po ta jap: në emër të Jezu Krishtit të Nazaretit, ngrihu dhe ec!».</verse>
				<verse number="7">Pastaj i kapi dorën e djathtë, e ngriti dhe menjëherë të çalit iu forcuan këmbët e kyçet.</verse>
				<verse number="8">Ai brofi në këmbë dhe shkoi e hyri në tempull së bashku me ta, duke ecur, duke kërcyer e duke lavdëruar Perëndinë.</verse>
				<verse number="9">I gjithë populli e pa duke ecur e duke lavdëruar Perëndinë.</verse>
				<verse number="10">Ata e njohën se ishte ai që rrinte ulur te ‘Dera e Bukur’ e tempullit për të lypur lëmoshë dhe mbetën të habitur e të mahnitur nga ajo që i kishte ndodhur të çalit.</verse>
				<verse number="11">Meqë ai ishte kapur pas Pjetrit e Gjonit, i gjithë populli, i mrekulluar, u mblodh pranë tyre nën atë që quhet «Portiku i Solomonit».</verse>
				<verse number="12">Kur i pa, Pjetri iu drejtua popullit kështu: «Burra izraelitë, pse çuditeni për këtë gjë? Pse na shihni sikur ta kishim bërë të ecte me fuqinë a me përkushtimin tonë ndaj Zotit?</verse>
				<verse number="13">Perëndia i Abrahamit, Perëndia i Isakut e Perëndia i Jakobit, Perëndia i etërve tanë, e përlëvdoi Jezuin, Birin e vet, të cilin ju e dorëzuat dhe e mohuat para Pilatit, megjithëse ai kishte vendosur ta lironte.</verse>
				<verse number="14">Ju mohuat të Shenjtin e të Drejtin dhe kërkuat të falej vrasësi.</verse>
				<verse number="15">Ju vratë Jetëdhënësin, të cilin Perëndia e ngjalli prej të vdekurve e për këtë ne jemi dëshmitarë.</verse>
				<verse number="16">Ju e njihni këtë të çalë që shihni. Ai besoi në emër të Jezuit dhe kjo e forcoi. Besimi që vjen prej Jezuit i dha atij këtë shërim të plotë para jush të gjithëve.</verse>
				<verse number="17">E tani, vëllezër, e di se keni vepruar nga padija, sikurse bënë edhe krerët tuaj.</verse>
				<verse number="18">Perëndia përmbushi kështu atë që kishte paralajmëruar ai vetë përmes gjithë profetëve, se Krishti do të vuante.</verse>
				<verse number="19">Prandaj pendohuni e kthehuni që tʼju shlyhen mëkatet,</verse>
				<verse number="20">që të vijë koha kur Zoti do tʼju përtërijë me praninë e tij, duke ju dërguar Krishtin Jezu që e kishte caktuar për ju që më parë.</verse>
				<verse number="21">Ai duhet të rrijë në qiell deri në kohën e ripërtëritjes së të gjitha gjërave, siç e ka lajmëruar Perëndia përmes profetëve të tij të shenjtë, që prej shumë kohësh.</verse>
				<verse number="22">Moisiu ka thënë: Zoti, Perëndia juaj, do të nxjerrë prej jush, mes vëllezërve tuaj, një profet si unë. Dëgjojeni për gjithçka që do tʼju thotë!</verse>
				<verse number="23">Kushdo që nuk do ta dëgjojë atë profet, do të shfaroset nga populli.</verse>
				<verse number="24">Dhe të gjithë profetët, të gjithë ata që kanë folur, që nga Samueli e deri te të tjerët pas tij, i kanë paralajmëruar këto ditë.</verse>
				<verse number="25">Ju jeni bijtë e profetëve dhe të besëlidhjes që Perëndia u ka dhënë etërve tuaj kur i tha Abrahamit: Nëpërmjet pasardhësit tënd do të bekohen të gjithë popujt e tokës.</verse>
				<verse number="26">Kur Perëndia e ngjalli Birin e vet, e dërgoi së pari te ju, që tʼju bekonte, duke larguar secilin prej jush nga ligësitë e veta».</verse>
			</chapter>
			<chapter number="4">
				<verse number="1">Kur Pjetri e Gjoni po i flisnin popullit, priftërinjtë, kryeroja i tempullit e saducenjtë iu afruan atyre</verse>
				<verse number="2">të zemëruar që këta po mësonin popullin e po shpallnin se të vdekurit do të ngjallen përmes Jezuit.</verse>
				<verse number="3">Atëherë i kapën e i mbajtën në burg deri të nesërmen, meqë tashmë ishte mbrëmje.</verse>
				<verse number="4">Shumë prej atyre që e kishin dëgjuar fjalën e Pjetrit, besuan dhe numri i burrave që besuan arriti në rreth pesë mijë.</verse>
				<verse number="5">Të nesërmen krerët e judenjve, pleqtë dhe skribët, u mblodhën në Jerusalem</verse>
				<verse number="6">me kryepriftin Hana, me Kajafën, Gjonin, Aleksandrin e të gjithë ata të familjes kryepriftërore.</verse>
				<verse number="7">Ndërsa Pjetri e Gjoni qëndronin në këmbë në mes tyre, ata i pyetën: «Me çʼfuqi apo në emër të kujt e bëtë këtë gjë?».</verse>
				<verse number="8">Atëherë Pjetri, i mbushur me Shpirtin e Shenjtë, u tha: «Krerë të popullit e pleq të Izraelit,</verse>
				<verse number="9">ju po na merrni në pyetje sot për një vepër të mirë që i kemi bërë një të sëmuri dhe doni të dini sesi u shërua ky njeri.</verse>
				<verse number="10">Dijeni, pra, të gjithë ju e mbarë populli i Izraelit se ky njeri që po qëndron para jush, është shëruar në emrin e Jezu Krishtit të Nazaretit, të cilin ju e kryqëzuat e Perëndia e ngjalli prej të vdekurve.</verse>
				<verse number="11">Jezui është guri që ju ndërtuesit e hodhët tej e që u bë guri i qoshes.</verse>
				<verse number="12">Shpëtimi nuk vjen nga askush tjetër dhe njerëzve nuk u është dhënë asnjë emër tjetër nën qiell, përmes të cilit do të mund të shpëtoheshim».</verse>
				<verse number="13">Kur panë guximin e Pjetrit e të Gjonit, e kur u kujtuan se këta ishin njerëz pa shkollë e të thjeshtë, ata u habitën, sepse i njihnin dhe e dinin se kishin qenë me Jezuin.</verse>
				<verse number="14">Pastaj panë se njeriu që ishte shëruar po rrinte me ta, por nuk kishin çfarë të thoshin.</verse>
				<verse number="15">Megjithatë, i urdhëruan të dilnin nga sinedri e filluan të këshilloheshin me njëri-tjetrin</verse>
				<verse number="16">e të thoshin: «Çʼtë bëjmë me këta njerëz? Të gjithë banorët e Jerusalemit e dinë mirë se përmes tyre është bërë një mrekulli që duket qartë dhe ne nuk mund ta mohojmë.</verse>
				<verse number="17">Por, që kjo gjë të mos përhapet më shumë në popull, tʼi kërcënojmë që të mos i flasin më njerëzve në emër të Jezuit».</verse>
				<verse number="18">Atëherë i thirrën dhe i urdhëruan që të mos flisnin e të mos mësonin kurrsesi njerëzit në emër të Jezuit.</verse>
				<verse number="19">Por Pjetri e Gjoni u përgjigjën: «Gjykojeni vetë nëse është e drejtë para Perëndisë tʼju dëgjojmë ju apo Perëndinë?</verse>
				<verse number="20">Ne nuk mund të rrimë pa folur për ato që kemi parë e dëgjuar».</verse>
				<verse number="21">Ata, pasi nuk gjetën arsye për tʼi dënuar, i kërcënuan dhe i lanë të lirë për shkak të popullit, sepse të gjithë e përlëvdonin Perëndinë për atë që kishte ndodhur.</verse>
				<verse number="22">Njeriu që ishte shëruar përmes kësaj mrekullie ishte mbi dyzet vjeç.</verse>
				<verse number="23">Pasi u lanë të lirë, Pjetri e Gjoni shkuan te të tjerët e u treguan gjithçka që u kishin thënë kryepriftërinjtë e pleqtë.</verse>
				<verse number="24">Kur dëgjuan këtë gjë, ata iu lutën Perëndisë të gjithë bashkë dhe thanë: «O Zot, ti që ke bërë qiellin, tokën, detin e të gjitha gjërat që janë në to,</verse>
				<verse number="25">ti i ke thënë paraardhësit tonë Davidit, shërbëtorit tënd, përmes Shpirtit të Shenjtë: Përse u zemëruan kombet pagane e popujt thurin plane të kota?</verse>
				<verse number="26">Mbretërit e tokës janë përgatitur e princat janë mbledhur së bashku kundër Zotit e kundër Krishtit të tij.</verse>
				<verse number="27">Në këtë qytet, në të vërtetë, janë mbledhur së bashku Herodi e Ponc Pilati bashkë me kombet pagane dhe popullin e Izraelit kundër Jezuit, shërbëtorit tënd të shenjtë, të cilin ti e vajose si Krisht,</verse>
				<verse number="28">që të bënte ato që dora jote e vullneti yt kishte paracaktuar të ndodhnin.</verse>
				<verse number="29">E tani, o Zot, shikoji kërcënimet e tyre dhe bëj që shërbëtorët e tu ta flasin fjalën tënde me plot guxim.</verse>
				<verse number="30">Shtrije dorën tënde për të shëruar e bëj që të ndodhin mrekulli e shenja përmes emrit të Jezuit, shërbëtorit tënd të shenjtë».</verse>
				<verse number="31">Kur u lutën ata, vendi ku ishin mbledhur së bashku u trondit. Atëherë u mbushën me Shpirtin e Shenjtë dhe shpallën me guxim fjalën e Perëndisë.</verse>
				<verse number="32">Të gjithë ata që kishin besuar, ishin në një zemër e në një shpirt dhe askush nuk i quante të vetat gjërat që kishte, por gjithçka e kishin të përbashkët.</verse>
				<verse number="33">Apostujt dëshmonin me shumë fuqi për ngjalljen e Zotit Jezu dhe Perëndia u jepte shumë hir të gjithëve.</verse>
				<verse number="34">Mes tyre nuk kishte asnjë nevojtar, sepse ata që kishin toka apo shtëpi, i shisnin dhe fitimin e sillnin</verse>
				<verse number="35">dhe ua dorëzonin apostujve. Pastaj apostujt i jepnin secilit sipas nevojës.</verse>
				<verse number="36">Edhe Jozefi, një levit i lindur në Qipro, të cilit apostujt i kishin vënë emrin Barnabë, që do të thotë «bir i ngushëllimit»,</verse>
				<verse number="37">shiti një arë të vetën dhe paratë i solli e ua dorëzoi apostujve.</verse>
			</chapter>
			<chapter number="5">
				<verse number="1">Një burrë që quhej Hanani, bashkë me gruan e tij Sapfirën, shiti një pronë.</verse>
				<verse number="2">Një pjesë të fitimit e fshehu, me dijeninë e gruas, ndërsa pjesën tjetër ua dorëzoi apostujve.</verse>
				<verse number="3">Atëherë Pjetri i tha: «Hanani, pse ta pushtoi zemrën Satani, që të gënjesh Shpirtin e Shenjtë e të fshehësh një pjesë të fitimit të tokës?</verse>
				<verse number="4">Sa ishte e pashitur, a nuk ishte e jotja? Dhe kur e shite, a nuk e kishe ti në dorë të bëje çʼtë doje me fitimin? Si vallë zuri vend në zemrën tënde ky veprim? Ti nuk ke gënjyer njerëzit, por ke gënjyer Perëndinë».</verse>
				<verse number="5">Kur dëgjoi këto fjalë, Hanania u rrëzua e dha shpirt. Të gjithë ata që i dëgjuan këto, i zuri një frikë e madhe.</verse>
				<verse number="6">Atëherë disa të rinj u ngritën, e mbështollën, e morën dhe e varrosën.</verse>
				<verse number="7">Rreth tri orë më vonë hyri gruaja e Hananisë, e cila nuk dinte çfarë kishte ndodhur.</verse>
				<verse number="8">Pjetri e pyeti: «Më thuaj, për kaq e shitët tokën?». Ajo i tha: «Po, për kaq».</verse>
				<verse number="9">Atëherë Pjetri i tha: «Pse u bëtë në një mendje për të vënë në provë Shpirtin e Zotit? Ja, janë te dera ata që varrosën burrin tënd dhe që do të të mbartin edhe ty që këtej».</verse>
				<verse number="10">Dhe menjëherë ajo u rrëzua te këmbët e tij e dha shpirt. Kur të rinjtë hynë brenda, e gjetën të vdekur. Atëherë e morën edhe atë që andej dhe e varrosën pranë burrit të vet.</verse>
				<verse number="11">Të gjithë kishën e të gjithë ata që dëgjuan këto i zuri një frikë e madhe.</verse>
				<verse number="12">Në popull bëheshin shumë mrekulli e shenja përmes duarve të apostujve. Të gjithë mblidheshin bashkë te Portiku i Solomonit.</verse>
				<verse number="13">Askush prej të tjerëve nuk guxonte të bashkohej me ta, ndërsa populli i nderonte.</verse>
				<verse number="14">Kështu numri i burrave dhe i grave që besonin në Zotin rritej gjithnjë e më shumë.</verse>
				<verse number="15">Të sëmurët i nxirrnin nëpër sheshe e i vendosnin nëpër shtroja e vigje, që kur të kalonte Pjetri, të paktën hija e tij të binte mbi ndonjë prej tyre.</verse>
				<verse number="16">Në Jerusalem u mblodh një numër i madh njerëzish nga qytetet përreth. Ata sollën të sëmurët e ata që mundoheshin nga shpirtrat e ndyrë dhe të gjithë u shëruan.</verse>
				<verse number="17">Atëherë kryeprifti e të gjithë ata që ishin me të, domethënë sekti i saducenjve, u mbushën me smirë</verse>
				<verse number="18">dhe i kapën apostujt e i futën në burg.</verse>
				<verse number="19">Por gjatë natës një engjëll i Zotit hapi dyert e burgut, i nxori prej andej e u tha:</verse>
				<verse number="20">«Shkoni, hyni në tempull e ia shpallni popullit të gjitha fjalët e kësaj jete të re ».</verse>
				<verse number="21">Kur dëgjuan këtë gjë, ata hynë në tempull në agim e filluan të mësonin njerëzit. Kur arriti kryeprifti dhe ata që ishin me të, mblodhi sinedrin e tërë pleqësinë e bijve të Izraelit dhe dërguan disa roja që të sillnin apostujt nga burgu.</verse>
				<verse number="22">Po kur rojat arritën në burg, nuk i gjetën apostujt atje. Atëherë u kthyen dhe njoftuan:</verse>
				<verse number="23">«Ne e gjetëm burgun të mbyllur e të siguruar mirë dhe rojat e tij duke qëndruar në këmbë te dyert. Po kur i hapëm dyert nuk gjetëm askënd brenda».</verse>
				<verse number="24">Kur kryeroja i tempullit dhe kryeprifti i dëgjuan këto fjalë, u hutuan prej tyre dhe vrisnin mendjen se çfarë po ndodhte.</verse>
				<verse number="25">Pastaj erdhi dikush e u tha: «Shikoni, njerëzit që kishit burgosur janë në tempull e po mësojnë popullin».</verse>
				<verse number="26">Atëherë kryeroja bashkë me rojat shkuan dhe i morën pa dhunë, nga frika se mos populli i vriste me gurë.</verse>
				<verse number="27">Ata i sollën apostujt para sinedrit dhe kryeprifti i pyeti:</verse>
				<verse number="28">«A nuk ju kemi urdhëruar që të mos u mësoni njerëzve për Jezuin? Ja, pra, ju e keni mbushur Jerusalemin me mësimin tuaj e doni të rëndojë mbi ne gjaku i këtij njeriu».</verse>
				<verse number="29">Pjetri e apostujt u përgjigjën: «Duhet tʼi bindemi Perëndisë më shumë sesa njerëzve.</verse>
				<verse number="30">Perëndia i etërve tanë e ngjalli Jezuin, të cilin ju e vratë duke e varur në drurin e kryqit.</verse>
				<verse number="31">Perëndia e lartësoi Jezuin në të djathtën e vet, si Prijës e Shpëtimtar, për tʼi dhënë Izraelit pendimin dhe faljen e mëkateve.</verse>
				<verse number="32">Dhe ne jemi dëshmitarët e këtyre gjërave, bashkë me Shpirtin e Shenjtë, që Perëndia ua ka dhuruar atyre që i binden atij».</verse>
				<verse number="33">Kur dëgjuan këto fjalë, ata u zemëruan e donin tʼi vrisnin.</verse>
				<verse number="34">Por një farise i sinedrit me emrin Gamaliel, një mësues i ligjit të Moisiut, që gëzonte respektin e të gjithë popullit, u ngrit dhe urdhëroi që tʼi nxirrnin apostujt jashtë për pak kohë.</verse>
				<verse number="35">Pastaj u tha atyre: «Burra izraelitë, kini kujdes se çfarë keni ndër mend të bëni me këta njerëz.</verse>
				<verse number="36">Para pak kohësh na doli Teuda e na thoshte se ishte dikushi dhe rreth tij u mblodhën gati katërqind burra. Por ai u vra e të gjithë ata që i shkuan pas u shpërndanë e u zhdukën.</verse>
				<verse number="37">Pas tij, në kohën e regjistrimit të popullsisë, na doli Judë galileasi e njerëzit i shkuan pas. Edhe ai vdiq e të gjithë ata që i shkuan pas u shpërndanë.</verse>
				<verse number="38">Prandaj tani po ju them tʼu rrini larg këtyre njerëzve dhe tʼi lini të shkojnë, se nëse plani apo vepra e tyre është prej njerëzve, do të dështojë.</verse>
				<verse number="39">Por nëse është prej Perëndisë, nuk do të mund tʼi shkatërroni ata. Për të mos thënë që do të bëheni edhe armiq të Perëndisë». Ata e dëgjuan Gamalielin</verse>
				<verse number="40">dhe si i thirrën apostujt, i rrahën, i urdhëruan të mos flisnin për Jezuin dhe pastaj i lanë të lirë.</verse>
				<verse number="41">Atëherë apostujt dolën nga sinedri tërë gëzim, sepse Perëndia i kishte çmuar të denjë të poshtëroheshin për emrin e Jezuit.</verse>
				<verse number="42">Çdo ditë, edhe në tempull, edhe nëpër shtëpitë e njerëzve, u mësonin e u shpallnin pareshtur ungjillin e Krishtit Jezu.</verse>
			</chapter>
			<chapter number="6">
				<verse number="1">Ato ditë, ndërsa po rritej numri i dishepujve, besimtarët greqishtfolës u ankuan ndaj besimtarëve hebraishtfolës, se vejushat e tyre po liheshin pas dore gjatë shpërndarjes së përditshme të ushqimit.</verse>
				<verse number="2">Atëherë të dymbëdhjetët thirrën të gjithë bashkësinë e dishepujve dhe thanë: «Nuk është e drejtë të lëmë mënjanë fjalën e Perëndisë e të shërbejmë në tryezë.</verse>
				<verse number="3">Prandaj, vëllezër, zgjidhni ndërmjet jush shtatë veta me emër të mirë, të mbushur me Shpirtin e Shenjtë e me urti, që tʼi ngarkojmë me këtë detyrë.</verse>
				<verse number="4">Ne, nga ana jonë, do tʼi kushtohemi lutjes dhe predikimit të fjalës».</verse>
				<verse number="5">Këto fjalë i pëlqyen tërë bashkësisë dhe zgjodhën Stefanin, njeri plot besim e i mbushur me Shpirtin e Shenjtë, Filipin, Prokorin, Nikanorin, Timonin, Parmenin dhe Nikollën nga Antiokia, që ishte kthyer në besimin e judenjve.</verse>
				<verse number="6">Këta i sollën para apostujve, të cilët u lutën e vunë duart mbi ta.</verse>
				<verse number="7">Kështu fjala e Perëndisë përhapej e numri i dishepujve në Jerusalem rritej shumë. Po ashtu edhe shumë priftërinj pranonin besimin.</verse>
				<verse number="8">Stefani, njeri plot hir e fuqi, bënte mrekulli e shenja të mëdha në popull.</verse>
				<verse number="9">Atëherë, disa nga sinagoga e të ashtuquajturve libertinë, bashkë me disa kireneas, me disa aleksandrinë dhe me disa judenj nga Kilikia e Azia, filluan të debatonin me Stefanin.</verse>
				<verse number="10">Por ata nuk mundën tʼi bënin ballë urtisë dhe Shpirtit të Shenjtë që i ndriçonte mendjen kur fliste.</verse>
				<verse number="11">Atëherë ata vunë disa njerëz të thoshin se e kishin dëgjuar duke thënë fjalë fyese kundër Moisiut e Perëndisë.</verse>
				<verse number="12">Kështu, ata ngritën në këmbë popullin, pleqtë e skribët dhe iu afruan Stefanit, e kapën dhe e çuan para sinedrit.</verse>
				<verse number="13">Aty sollën disa dëshmitarë të rremë, që thanë: «Ky njeri nuk ka reshtur së foluri kundër këtij vendi të shenjtë e kundër ligjit të Moisiut.</verse>
				<verse number="14">Ne e kemi dëgjuar të thotë se ky Jezui i Nazaretit do ta shkatërrojë këtë vend e do tʼi ndryshojë zakonet që na ka lënë Moisiu».</verse>
				<verse number="15">Të gjithë ata që ishin ulur në sinedër e panë me vëmendje dhe panë se fytyra e tij ishte si fytyra e një engjëlli.</verse>
			</chapter>
			<chapter number="7">
				<verse number="1">Atëherë kryeprifti e pyeti Stefanin: «A janë të vërteta këto gjëra?».</verse>
				<verse number="2">Stefani tha: «Vëllezër dhe etër, më dëgjoni. Perëndia i lavdisë iu shfaq atit tonë Abrahamit kur ky ishte në Mesopotami, para se të banonte në Haran,</verse>
				<verse number="3">e i tha: Dil nga toka jote e nga fisi yt dhe shko në tokën që unë do të të tregoj.</verse>
				<verse number="4">Atëherë ai doli nga toka e kaldenjve dhe banoi në Haran. Pasi i vdiq i ati, Perëndia e shpërnguli që andej dhe e solli në këtë tokë, ku tani banoni ju.</verse>
				<verse number="5">Atje nuk i dha në trashëgimi asnjë këmbë tokë, por i premtoi se do tʼia jepte në pronë atij e pasardhësve të tij, edhe pse Abrahami nuk kishte ende fëmijë.</verse>
				<verse number="6">Perëndia i tha se pasardhësit e tij do të jetonin si të huaj në dhè të huaj, e atje do tʼi skllavëronin e do tʼi keqtrajtonin për katërqind vjet.</verse>
				<verse number="7">Por unë do ta gjykoj kombin të cilit ata do tʼi shërbejnë, tha Perëndia, e pastaj ata do të dalin prej andej e do të më adhurojnë në këtë vend.</verse>
				<verse number="8">Pastaj bëri me Abrahamin besëlidhjen e rrethprerjes. Kështu Abrahamit i lindi Isaku dhe e rrethpreu ditën e tetë. Isakut i lindi Jakobi e Jakobit dymbëdhjetë patriarkët.</verse>
				<verse number="9">Patriarkët e kishin smirë Jozefin dhe e shitën në Egjipt, por Perëndia ishte me të.</verse>
				<verse number="10">Ai e çliroi nga të gjitha vuajtjet dhe i dha hir e urti përballë faraonit, mbretit të Egjiptit, që e caktoi Jozefin epror të Egjiptit e të gjithë shtëpisë së vet.</verse>
				<verse number="11">Pastaj, në të gjithë Egjiptin e Kanaanin ra një zi buke. Mjerimi ishte aq i madh saqë etërit tanë nuk gjenin asgjë për të ngrënë.</verse>
				<verse number="12">Po kur Jakobi dëgjoi se në Egjipt kishte grurë, dërgoi në fillim atje etërit tanë.</verse>
				<verse number="13">Herën e dytë, Jozefi u dha të njohur vëllezërve të vet dhe kështu faraoni u njoh me familjen e Jozefit.</verse>
				<verse number="14">Atëherë Jozefi dërgoi dikë që të thërriste atin e tij Jakobin e të gjithë farefisin, që ishin shtatëdhjetë e pesë veta.</verse>
				<verse number="15">Kështu Jakobi shkoi në Egjipt. Ai dhe etërit tanë vdiqën,</verse>
				<verse number="16">dhe trupat e tyre i sollën në Sikem, ku u varrosën në varrin që Abrahami ua kishte blerë me një shumë argjendi bijve të Hemorit në Sikem.</verse>
				<verse number="17">Ndërsa po afrohej koha e përmbushjes së premtimit që Perëndia i kishte dhënë Abrahamit, populli ynë u rrit e u shumua në Egjipt,</verse>
				<verse number="18">derisa në Egjipt u bë mbret dikush tjetër, që nuk e njihte Jozefin.</verse>
				<verse number="19">Ai u soll dinakërisht me kombin tonë e i detyroi etërit tanë tʼi braktisnin fëmijët në mëshirë të fatit, që të mos mbeteshin gjallë.</verse>
				<verse number="20">Në këtë kohë u lind Moisiu, që ishte i bukur në sytë e Perëndisë. Ai u rrit në shtëpinë e të atit për tre muaj</verse>
				<verse number="21">dhe kur e braktisën, e mori e bija e faraonit dhe e rriti si të ishte biri i saj.</verse>
				<verse number="22">Kështu Moisiu u edukua me tërë dijen e egjiptianëve dhe ishte i fuqishëm në fjalë e në vepra.</verse>
				<verse number="23">Kur mbushi dyzet vjeç, i lindi në zemër dëshira të shkonte të shihte vëllezërit e vet, bijtë e Izraelit.</verse>
				<verse number="24">Aty pa dikë të cilit po i bënin padrejtësi. Ai e mbrojti të shtypurin dhe mori shpagim duke vrarë egjiptianin.</verse>
				<verse number="25">Moisiu mendonte se vëllezërit e vet do ta kuptonin se Perëndia po i shpëtonte me anë të tij, por ata nuk e kuptuan.</verse>
				<verse number="26">Të nesërmen shkoi te disa izraelitë që po grindeshin e u përpoq tʼi pajtonte duke u thënë: “Burra, ju jeni vëllezër. Pse i bëni padrejtësi njëri-tjetrit?”.</verse>
				<verse number="27">Por ai që po i bënte padrejtësi tjetrit, e shtyu Moisiun e i tha: Kush të caktoi ty prijës e gjykatës mbi ne?</verse>
				<verse number="28">A do të më vrasësh edhe mua, sikurse vrave dje egjiptianin?</verse>
				<verse number="29">Kur dëgjoi këtë, Moisiu u largua e jetoi si i huaj në dheun e Madianit, ku i lindën dy bij.</verse>
				<verse number="30">Pasi kaluan dyzet vjet, Moisiut iu shfaq një engjëll në shkretëtirën e Malit të Sinait, në flakën e një shkurreje që po digjej.</verse>
				<verse number="31">Kur e pa, Moisiu u çudit me këtë pamje. Ndërsa po afrohej për të parë më mirë, zëri i Zotit tha:</verse>
				<verse number="32">Unë jam Perëndia i etërve të tu, Perëndia i Abrahamit, Isakut e Jakobit. Moisiu filloi të dridhej e nuk guxonte të shikonte.</verse>
				<verse number="33">Atëherë Zoti i tha: Hiqi sandalet nga këmbët, sepse vendi ku po shkel, është tokë e shenjtë.</verse>
				<verse number="34">E kam parë mirë dhunën që i bëhet popullit tim në Egjipt, e kam dëgjuar rënkimin e tyre dhe kam zbritur për tʼi çliruar. Tani eja të të dërgoj në Egjipt.</verse>
				<verse number="35">Ky ishte i njëjti Moisi që ata nuk e kishin pranuar kur i thanë: Kush të caktoi ty prijës e gjykatës? Tani Perëndia e dërgoi atë si prijës dhe si shpengues përmes engjëllit që iu shfaq në shkurre.</verse>
				<verse number="36">Ky i nxori nga Egjipti dhe bëri mrekulli e shenja në tokën e Egjiptit, në Detin e Kuq e në shkretëtirë për dyzet vjet.</verse>
				<verse number="37">Moisiu është ai që u tha izraelitëve: Perëndia do të nxjerrë nga vëllezërit tuaj një profet si unë.</verse>
				<verse number="38">Kur populli ishte mbledhur në shkretëtirë, i njëjti Moisi u bë ndërmjetësi mes engjëllit që i fliste në Malin e Sinait dhe etërve tanë. Ai i mori fjalët e jetës për të na i dhënë neve.</verse>
				<verse number="39">Etërit tanë nuk deshën tʼi bindeshin atij, madje iu shmangën e me zemrat e tyre u kthyen në Egjipt.</verse>
				<verse number="40">Ata i thanë Aaronit: Na bëj ca perëndi, që të na prijnë. Sa për këtë Moisiun që na nxori nga dheu i Egjiptit nuk dimë gjë se çʼu bë me të.</verse>
				<verse number="41">Po ato ditë ata bënë një viç si idhull, i kushtuan një fli e u kënaqën me veprat e duarve të tyre.</verse>
				<verse number="42">Por Perëndia u largua prej tyre e i la të adhurojnë yjet e qiellit, siç është shkruar në librin e profetëve: A më kushtove kafshë të therura e flijime dyzet vjet në shkretëtirë, o shtëpia e Izraelit?</verse>
				<verse number="43">	Ju morët me vete tendën e Molokut dhe yllin e perëndisë suaj Refan, shëmbëllimet që i bëtë vetë për tʼi adhuruar, prandaj do tʼju shpërngul përtej Babilonisë.</verse>
				<verse number="44">Në shkretëtirë etërit tanë kishin tendën e dëshmisë, sikurse Perëndia e kishte udhëzuar Moisiun kur i foli dhe e urdhëroi ta bënte sipas modelit që kishte parë.</verse>
				<verse number="45">Etërit tanë e morën në dorëzim tendën dhe bashkë me Jozueun e mbartën me vete kur pushtuan tokën e paganëve, të cilët Perëndia i dëboi para syve të etërve tanë. Tenda mbeti aty deri në kohën e Davidit,</verse>
				<verse number="46">i cili gjeti hir para Perëndisë dhe kërkoi që të gjente një vendbanim për Perëndinë e Jakobit.</verse>
				<verse number="47">Por ishte Solomoni ai që ia ndërtoi shtëpinë Perëndisë.</verse>
				<verse number="48">Megjithatë, më i larti Perëndi nuk banon në shtëpi të bëra nga duart e njerëzve, sikurse thotë profeti:</verse>
				<verse number="49">Qielli është froni im, e toka është shtroja e këmbëve të mia. Çfarë shtëpie do të më ndërtoni, thotë Zoti, ose cili është vendi ku do të gjej pushim?</verse>
				<verse number="50">A nuk i ka bërë dora ime të gjitha këto gjëra?</verse>
				<verse number="51">Popull kryeneç, me zemër e veshë që nuk e dëgjojnë Perëndinë, edhe ju, sikurse etërit tuaj, vazhdoni tʼi kundërviheni Shpirtit të Shenjtë.</verse>
				<verse number="52">Cilin prej profetëve nuk përndoqën etërit tuaj? Ata vranë paralajmëruesit e ardhjes së të Drejtit, ndërsa tani ju jeni bërë tradhtarët dhe vrasësit e tij.</verse>
				<verse number="53">Ju jeni ata që morën ligjin e Moisiut, sikurse urdhëruan engjëjt, por nuk e zbatuat».</verse>
				<verse number="54">Kur dëgjuan këto gjëra, ata u zemëruan e kërcëlluan dhëmbët kundër Stefanit.</verse>
				<verse number="55">Por Stefani, i mbushur me Shpirtin e Shenjtë, ngriti sytë drejt qiellit e pa lavdinë e Perëndisë dhe Jezuin që qëndronte në të djathtën e Perëndisë.</verse>
				<verse number="56">Atëherë tha: «Ja, po shoh qiejt e hapur dhe Birin e njeriut duke qëndruar në të djathtën e Perëndisë!».</verse>
				<verse number="57">Por ata mbyllën veshët dhe me një britmë të madhe u lëshuan kundër tij.</verse>
				<verse number="58">Pastaj e zvarritën jashtë qytetit dhe e goditën me gurë. Dëshmitarët i vendosën rrobat te këmbët e një të riu që quhej Saul.</verse>
				<verse number="59">Ndërsa këta e godisnin me gurë, Stefani lutej: «O Zot Jezu, pranoje shpirtin tim!».</verse>
				<verse number="60">Pastaj ra në gjunjë dhe thirri me zë të lartë: «O Zot, mos ua ngarko atyre këtë mëkat». Pasi tha këto, vdiq.</verse>
			</chapter>
			<chapter number="8">
				<verse number="1">Sauli e miratoi vrasjen e Stefanit. Atë ditë filloi një përndjekje e madhe ndaj kishës në Jerusalem. Përveç apostujve, të gjithë u shpërndanë nëpër fshatrat e Judesë e të Samarisë.</verse>
				<verse number="2">Disa njerëz të përkushtuar ndaj Perëndisë e varrosën Stefanin dhe e vajtuan shumë.</verse>
				<verse number="3">Ndërsa Sauli po e shkatërronte kishën duke hyrë shtëpi më shtëpi. Ai merrte zvarrë burra e gra dhe i fuste në burg.</verse>
				<verse number="4">Mirëpo ata që ishin shpërndarë shkonin nga një vend në tjetrin, duke shpallur ungjillin.</verse>
				<verse number="5">Filipi zbriti në qytetin e Samarisë e u predikoi atyre Krishtin.</verse>
				<verse number="6">Turmat i dëgjonin me vëmendje fjalët e Filipit, sepse i dëgjonin dhe i shikonin mrekullitë që bënte.</verse>
				<verse number="7">Shpirtrat e ndyrë dilnin me britma të mëdha prej shumë njerëzve që ishin të pushtuar prej tyre dhe shumë të paralizuar e të çalë u shëruan.</verse>
				<verse number="8">Kështu, në atë qytet u gëzuan shumë.</verse>
				<verse number="9">Në atë qytet jetonte prej kohësh një njeri me emrin Simon, i cili bënte magji e i mahniste njerëzit e Samarisë, e thoshte se ishte njeri i madh.</verse>
				<verse number="10">Të gjithë e dëgjonin me vëmendje, që nga më të vegjlit deri te më të mëdhenjtë, e thoshin: «Ky njeri është fuqia e madhe e Perëndisë».</verse>
				<verse number="11">Dhe e dëgjonin me vëmendje, sepse i kishte mahnitur për një kohë të gjatë me magjitë e tij.</verse>
				<verse number="12">Po kur i besuan Filipit, që po shpallte ungjillin e mbretërisë së Perëndisë dhe emrin e Jezu Krishtit, atëherë u pagëzuan burra e gra.</verse>
				<verse number="13">Edhe vetë Simoni besoi. Pasi u pagëzua, qëndroi me Filipin e mahnitej kur shikonte mrekullitë e mëdha dhe veprat e fuqishme që ndodhnin.</verse>
				<verse number="14">Kur apostujt në Jerusalem dëgjuan se Samaria e kishte pranuar fjalën e Perëndisë, dërguan atje Pjetrin e Gjonin.</verse>
				<verse number="15">Këta shkuan dhe u lutën që ata të merrnin Shpirtin e Shenjtë,</verse>
				<verse number="16">sepse asnjëri prej tyre nuk e kishte marrë ende Shpirtin e Shenjtë, por vetëm ishin pagëzuar në emrin e Zotit Jezu.</verse>
				<verse number="17">Atëherë Pjetri e Gjoni vunë duart mbi ta dhe ata morën Shpirtin e Shenjtë.</verse>
				<verse number="18">Kur pa Simoni se Shpirti i Shenjtë u dhurua përmes vënies së duarve të apostujve, u ofroi atyre para</verse>
				<verse number="19">e u tha: «Ma jepni edhe mua këtë pushtet, që kur të vë duart mbi dikë, të marrë Shpirtin e Shenjtë».</verse>
				<verse number="20">Por Pjetri i tha: «U shkatërrofshin paratë e tua e ti bashkë me to, sepse mendove se mund të blesh me para dhuratën e Perëndisë!</verse>
				<verse number="21">Ti nuk ke as pjesë e as short në këtë gjë, se nuk e ke zemrën të drejtë para Perëndisë.</verse>
				<verse number="22">Pendohu për këtë mbrapshti tënden e lutju Zotit, se ndoshta ta fal atë që kishe në zemër.</verse>
				<verse number="23">Në të vërtetë po shoh se je i mbushur me vrer dhe je peng i mëkatit».</verse>
				<verse number="24">Atëherë Simoni u përgjigj: «Lutjuni ju Zotit për mua, që të mos më ndodhë asgjë nga këto që thatë».</verse>
				<verse number="25">Pasi dëshmuan dhe predikuan fjalën e Zotit, Pjetri e Gjoni u kthyen në Jerusalem, duke u predikuar ungjillin shumë vendeve të Samarisë.</verse>
				<verse number="26">Një engjëll i Zotit i foli Filipit e i tha: «Ngrihu e shko drejt jugut, në rrugën që zbret nga Jerusalemi në Gazë». Ajo është një rrugë e shkretë.</verse>
				<verse number="27">Filipi u ngrit e shkoi. Ai pa një eunuk etiopas, zyrtar i lartë i Kandakës, mbretëreshës së etiopasve, kujdestar i tërë thesarit të saj. Ky kishte qenë në Jerusalem për të adhuruar</verse>
				<verse number="28">e tani po kthehej, i ulur në karrocën e vet, duke lexuar profetin Isaia.</verse>
				<verse number="29">Atëherë Shpirti i Shenjtë i tha Filipit: «Shko e hip në atë karrocë!».</verse>
				<verse number="30">Filipi shkoi me vrap, e dëgjoi eunukun duke lexuar profetin Isaia e i tha: «A e kupton atë që po lexon?».</verse>
				<verse number="31">Ai i tha: «E si mund ta kuptoj po nuk më udhëzoi dikush?». Pastaj e ftoi Filipin të hipte në karrocë e të ulej pranë tij.</verse>
				<verse number="32">Pjesa e Shkrimit të shenjtë që ai po lexonte ishte kjo: E çuan si dele për tʼu therur, si qengjin që shkon për tʼu qethur pa bërë zë e ai nuk e hapi gojën.</verse>
				<verse number="33">E poshtëruan dhe ia mohuan drejtësinë. E kush mund të flasë për pasardhësit e tij? Sepse jetës së tij i dhanë fund mbi tokë.</verse>
				<verse number="34">Eunuku e pyeti Filipin: «Të lutem, për kë e thotë këtë gjë profeti? Për veten e tij apo për ndonjë tjetër?».</verse>
				<verse number="35">Atëherë Filipi filloi të fliste e duke u nisur nga kjo pjesë e Shkrimit të shenjtë, i shpalli ungjillin, Jezuin.</verse>
				<verse number="36">[36‏-37] Ndërsa po ecnin udhës, arritën në një vend ku kishte ujë dhe eunuku tha: «Ja, këtu ka ujë. Çfarë më pengon të pagëzohem?».</verse>
				<verse number="37"></verse>
				<verse number="38">Ai urdhëroi të ndalej karroca. Filipi dhe eunuku shkuan tek uji dhe Filipi e pagëzoi.</verse>
				<verse number="39">Kur dolën nga uji, Shpirti i Zotit e rrëmbeu Filipin dhe eunuku nuk e pa më. Pastaj shkoi plot gëzim udhës së vet.</verse>
				<verse number="40">Filipi u gjend në Azot dhe, gjatë udhës, u predikonte ungjillin të gjitha qyteteve, derisa arriti në Cezare.</verse>
			</chapter>
			<chapter number="9">
				<verse number="1">Sauli, që vazhdonte të kërcënonte deri edhe me vdekje dishepujt e Zotit, shkoi te kryeprifti</verse>
				<verse number="2">dhe i kërkoi që ky tʼi shkruante letra për sinagogat e Damaskut, me qëllim që po të gjente ndokënd që i përkiste Udhës së Zotit Jezu, burra a gra, tʼi sillte të lidhur në Jerusalem.</verse>
				<verse number="3">Ndërsa po udhëtonte e po i afrohej Damaskut, befas shndriti përreth tij një dritë prej qiellit.</verse>
				<verse number="4">Ai u rrëzua dhe dëgjoi një zë që i tha: «Saul, Saul, përse më përndjek?».</verse>
				<verse number="5">Sauli pyeti: «Kush je ti, o Zot?». Ai u përgjigj: «Unë jam Jezui, që ti po përndjek.</verse>
				<verse number="6">Ngrihu e hyr në qytet dhe atje do të të thuhet çfarë duhet të bësh».</verse>
				<verse number="7">Burrat që po udhëtonin me të, mbetën pa fjalë, sepse e dëgjuan zërin, por nuk panë askënd.</verse>
				<verse number="8">Sauli u ngrit nga toka, por edhe pse i kishte sytë të hapur, nuk shihte. Atëherë e morën për dore dhe e çuan në Damask.</verse>
				<verse number="9">Ai nuk shihte dhe as nuk hëngri e as nuk piu për tri ditë.</verse>
				<verse number="10">Në Damask gjendej një dishepull me emrin Hanani. Zoti i tha atij në një vegim: «Hanani!». Ai u përgjigj: «Ja ku jam, o Zot».</verse>
				<verse number="11">Zoti i tha: «Ngrihu e shko te rruga që quhet ‘e Drejtë’ dhe kërko te shtëpia e Judës një njeri me emrin Saul, nga Tarsi. Ja, ai po lutet</verse>
				<verse number="12">dhe ka parë në vegim një njeri me emrin Hanani duke hyrë në shtëpi e duke i vënë duart mbi të, që tʼi kthehet shikimi».</verse>
				<verse number="13">Por Hanania u përgjigj: «Zot, kam dëgjuar prej shumë vetave sesa të këqija u ka bërë besimtarëve të tu në Jerusalem ky njeri.</verse>
				<verse number="14">Ndërsa këtu ka ardhur i autorizuar nga kryepriftërinjtë për tʼu vënë prangat të gjithëve atyre që besojnë në ty».</verse>
				<verse number="15">Por Zoti i tha: «Shko, se ai është mjeti që unë e kam zgjedhur për ta bërë të njohur emrin tim para kombeve pagane, para mbretërve dhe para bijve të Izraelit.</verse>
				<verse number="16">Unë do tʼi tregoj atij sesa shumë i duhet të vuajë për shkak të emrit tim».</verse>
				<verse number="17">Atëherë Hanania shkoi në atë shtëpi, vuri duart mbi Saulin dhe i tha: «Vëlla Saul, Zoti Jezu që tʼu shfaq rrugës duke ardhur këtu më ka dërguar që të shohësh përsëri e të mbushesh me Shpirtin e Shenjtë».</verse>
				<verse number="18">Menjëherë diçka si luspa i ranë nga sytë dhe iu kthye shikimi. Pastaj u ngrit, u pagëzua</verse>
				<verse number="19">dhe, pasi hëngri, iu kthye fuqia. Sauli ndenji disa ditë me dishepujt në Damask</verse>
				<verse number="20">e menjëherë filloi të predikonte Jezuin nëpër sinagoga e të thoshte se Jezui është Biri i Perëndisë.</verse>
				<verse number="21">Të gjithë ata që e dëgjonin, çuditeshin e thoshin: «Po a nuk është ky ai që në Jerusalem përndoqi me dhunë ata që besonin në Jezuin? A nuk erdhi këtu për tʼu vënë prangat e për tʼi çuar te kryepriftërinjtë?».</verse>
				<verse number="22">Sauli forcohej gjithnjë e më shumë e i habiste judenjtë që jetonin në Damask, duke ua vërtetuar se Jezui është Krishti.</verse>
				<verse number="23">Pasi kaluan disa ditë, judenjtë i ngritën kurth për ta vrarë,</verse>
				<verse number="24">por Sauli e mori vesh kurthin e tyre. Natë e ditë ata i ruanin portat e qytetit që ta vrisnin Saulin.</verse>
				<verse number="25">Atëherë dishepujt e tij e morën natën, e nxorën nga e çara e një muri dhe e zbritën me një kosh.</verse>
				<verse number="26">Kur arriti në Jerusalem, ai u përpoq të bashkohej me dishepujt, por të gjithë kishin frikë prej tij, sepse nuk besonin që ai ishte dishepull.</verse>
				<verse number="27">Megjithatë, Barnaba e mori, e solli te apostujt dhe u tregoi sesi Sauli gjatë udhëtimit kishte parë Zotin, i cili i kishte folur, e sesi Sauli kishte predikuar me guxim në Damask në emrin e Jezuit.</verse>
				<verse number="28">Atëherë Sauli ndenji me apostujt dhe hynte e dilte nga Jerusalemi, duke predikuar me guxim në emër të Zotit.</verse>
				<verse number="29">Ai fliste e diskutonte me judenjtë greqishtfolës, por ata përpiqeshin ta vrisnin.</verse>
				<verse number="30">Kur vëllezërit e morën vesh këtë gjë, e çuan Saulin në Cezare dhe që andej e dërguan në Tars.</verse>
				<verse number="31">Ndërkohë, në të gjithë Judenë, Galilenë e Samarinë, kisha kishte paqe dhe përparonte duke jetuar me druajtjen e Zotit e rritej me ngushëllimin e Shpirtit të Shenjtë.</verse>
				<verse number="32">Ndërsa Pjetri po përshkonte gjithë krahinat përreth, shkoi edhe te besimtarët e krishterë që jetonin në Lidë.</verse>
				<verse number="33">Atje gjeti një njeri me emrin Enea, i cili kishte tetë vjet që dergjej në shtrat, i paralizuar.</verse>
				<verse number="34">Atëherë Pjetri i tha: «Enea, Jezu Krishti po të shëron. Ngrihu e rregulloje shtratin!». Ai u ngrit menjëherë.</verse>
				<verse number="35">Të gjithë banorët e Lidës e të Sharonit e panë këtë e u kthyen te Zoti.</verse>
				<verse number="36">Në Jopë jetonte një grua besimtare me emrin Tabita, që e përkthyer do të thotë Gazelë Ajo bënte shumë vepra të mira e jepte shumë lëmoshë.</verse>
				<verse number="37">Ato ditë ajo u sëmur e vdiq. Pasi e lanë me ujë, e vendosën në dhomën e sipërme.</verse>
				<verse number="38">Lida ishte afër Jopës dhe dishepujt, kur dëgjuan se Pjetri ishte aty, dërguan tek ai dy burra me këtë lutje: «Eja te ne pa vonesë».</verse>
				<verse number="39">Atëherë Pjetri u ngrit e shkoi me ta. Kur arriti, e çuan te dhoma e sipërme. Të gjitha vejushat iu afruan duke qarë e duke i treguar tunikat e rrobat e tjera që kishte bërë Gazela kur kishte qenë gjallë.</verse>
				<verse number="40">Pjetri i nxori të gjithë përjashta dhe ra në gjunjë e u lut. Pastaj iu drejtua së vdekurës e tha: «Tabita, ngrihu!». Atëherë ajo hapi sytë, pa Pjetrin dhe u ngrit ndenjur.</verse>
				<verse number="41">Pjetri i dha dorën dhe e ngriti në këmbë. Pastaj thirri vëllezërit e krishterë dhe vejushat dhe ua tregoi Tabitën gjallë.</verse>
				<verse number="42">E gjithë Jopa e mori vesh këtë gjë e shumë veta besuan në Zotin.</verse>
				<verse number="43">Ndërkohë Pjetri qëndroi në Jopë për pak kohë me një farë Simoni, që ishte lëkurëpunues.</verse>
			</chapter>
			<chapter number="10">
				<verse number="1">Në Cezare jetonte një njeri me emrin Kornel. Ai ishte centurion i asaj që quhej kohorta italike.</verse>
				<verse number="2">Korneli ishte i përkushtuar ndaj Perëndisë dhe e druante atë bashkë me të gjithë ata të shtëpisë së vet. Ai i jepte shumë lëmoshë popullit dhe i lutej Perëndisë.</verse>
				<verse number="3">Një pasdite, rreth orës tre, ai pa qartë në një vegim një engjëll të Perëndisë që shkoi tek ai e i tha: «Kornel!».</verse>
				<verse number="4">Ai ia nguli sytë e i frikësuar i tha: «Çfarë ka o Zot?». Engjëlli i tha: «Lutjet dhe lëmoshët e tua kanë arritur para Zotit dhe ai të ka kujtuar.</verse>
				<verse number="5">Dërgo tani në Jopë ndonjë njeri te Simoni që quhet Pjetër.</verse>
				<verse number="6">Ai po rri te Simon lëkurëpunuesi, që e ka shtëpinë afër detit ».</verse>
				<verse number="7">Kur u largua engjëlli që foli me të, Korneli thirri dy nga shërbëtorët e vet ndërsa nga radhët e atyre që i shërbenin thirri një ushtar që ishte i përkushtuar ndaj Perëndisë.</verse>
				<verse number="8">Pasi u tregoi gjithçka, i dërgoi në Jopë.</verse>
				<verse number="9">Të nesërmen, rreth mesditës, ndërsa ata po ecnin e po i afroheshin qytetit, Pjetri hipi në tarracë për tʼu lutur.</verse>
				<verse number="10">Atë e mori uria e donte të hante. Ndërsa po i përgatisnin ushqimin, pati një vegim.</verse>
				<verse number="11">Ai pa qiellin të hapur e diçka si një pëlhurë të madhe që zbriste e ulej në tokë e mbajtur në të katër cepat.</verse>
				<verse number="12">Në pëlhurë gjendeshin të gjitha llojet e katërkëmbëshve, të zvarranikëve të tokës e të shpendëve të qiellit.</verse>
				<verse number="13">Atëherë dëgjoi një zë që i tha: «Ngrihu, Pjetër. Ther e ha».</verse>
				<verse number="14">Por Pjetri tha: «Kurrsesi, o Zot. Unë nuk kam ngrënë kurrë asgjë të papastër e të ndyrë».</verse>
				<verse number="15">Zëri i tha përsëri për të dytën herë: «Mos e quaj të papastër atë që ka pastruar Perëndia!».</verse>
				<verse number="16">Kjo gjë u përsërit tri herë e ajo që kishte parë Pjetri u ngrit në qiell.</verse>
				<verse number="17">Pjetri po përpiqej të kuptonte domethënien e vegimit që kishte parë teksa vinin njerëzit e Kornelit. Ata ishin te porta e po pyesnin për shtëpinë e Simonit.</verse>
				<verse number="18">Pastaj thirrën e pyetën nëse rrinte aty Simoni që quhej Pjetër.</verse>
				<verse number="19">Ndërkohë që Pjetri ende kishte në mendje vegimin, Shpirti i Shenjtë i tha: «Po të kërkojnë tre burra.</verse>
				<verse number="20">Tani ngrihu, zbrit poshtë e shko me ta pa ngurruar, se i kam dërguar unë».</verse>
				<verse number="21">Pjetri zbriti te këta njerëz e tha: «Unë jam ai që po kërkoni. Pse keni ardhur?».</verse>
				<verse number="22">Ata i thanë: «Korneli, centurioni, është njeri i drejtë dhe e druan Perëndinë. Për të flet mirë tërë kombi i judenjve. Atë e udhëzoi një engjëll i shenjtë të të thërrasë në shtëpinë e tij dhe të dëgjojë çfarë ke për tʼi thënë».</verse>
				<verse number="23">Atëherë Pjetri i ftoi të hyjnë e të rrinin në atë shtëpi. Të nesërmen ai u ngrit e shkoi me ta. Disa prej vëllezërve besimtarë nga Jopa shkuan me të.</verse>
				<verse number="24">Një ditë më pas arritën në Cezare. Korneli po i priste dhe kishte thirrur të afërmit e miqtë e ngushtë.</verse>
				<verse number="25">Kur hyri Pjetri, Korneli i doli para dhe i ra ndër këmbë për ta adhuruar.</verse>
				<verse number="26">Por Pjetri e ngriti e i tha: «Ngrihu! Edhe unë njeri jam».</verse>
				<verse number="27">Ndërsa po fliste me Kornelin, hyri brenda dhe gjeti shumë njerëz që ishin mbledhur atje.</verse>
				<verse number="28">Atëherë u tha: «Ju e dini se për një jude është e palejueshme të shoqërohet me një të huaj apo të hyjë në shtëpinë e tij, por Perëndia më ka treguar se nuk duhet të quaj më askënd të papastër apo të ndyrë.</verse>
				<verse number="29">Prandaj erdha pa kundërshtuar kur dërguat njerëz për të më thirrur. Tani, po ju pyes, pse më thirrët?».</verse>
				<verse number="30">Korneli u përgjigj: «Para katër ditësh, pikërisht në këtë kohë, në orën tre, kur po lutesha në shtëpinë time, papritur qëndroi para meje një njeri i veshur me rroba të shndritshme.</verse>
				<verse number="31">Ai më tha: “Kornel, Perëndia e ka dëgjuar lutjen tënde dhe i ka kujtuar lëmoshat e tua.</verse>
				<verse number="32">Prandaj, dërgo njerëz në Jopë e kërko Simonin, që quhet Pjetër. Ai po rri në shtëpinë e Simon lëkurëpunuesit, afër detit.”</verse>
				<verse number="33">Atëherë unë menjëherë dërgova njerëz te ti, e ti bëre mirë që erdhe. Tani ne jemi të gjithë këtu para Perëndisë për të dëgjuar gjithçka që të ka urdhëruar Zoti të thuash».</verse>
				<verse number="34">Atëherë Pjetri filloi tʼu fliste: «Me të vërtetë po e kuptoj se Perëndia nuk mban anën e askujt.</verse>
				<verse number="35">Kushdo që e druan Perëndinë dhe bën atë që është e drejtë, nga çdo komb qoftë, gjen pëlqim te Perëndia.</verse>
				<verse number="36">Ju e njihni fjalën që i ka dërguar ai popullit të Izraelit, duke predikuar ungjillin e paqes përmes Jezu Krishtit. Ai është Zoti i të gjitha gjërave.</verse>
				<verse number="37">Ajo fjalë është përhapur nëpër Jude, duke filluar që nga Galileja, pas pagëzimit që predikoi Gjoni</verse>
				<verse number="38">dhe tregon se si Perëndia e vajosi Jezuin nga Nazareti me Shpirtin e Shenjtë e me fuqi, se si ai shkoi nga një vend në tjetrin duke bërë mirë e duke shëruar të gjithë ata që ishin nën pushtetin e djallit, sepse Perëndia ishte me të.</verse>
				<verse number="39">Ne jemi dëshmitarë të të gjitha gjërave që bëri ai në Jude e në Jerusalem. Ata e vranë, duke e varur në drurin e kryqit,</verse>
				<verse number="40">por ditën e tretë Perëndia e ngjalli dhe bëri që tʼi shfaqej</verse>
				<verse number="41">jo të gjithë popullit, por neve, që ishim të zgjedhur nga Perëndia si dëshmitarë dhe që hëngrëm e pimë me të pasi u ngjall prej të vdekurve.</verse>
				<verse number="42">Jezui na urdhëroi tʼi predikojmë popullit e të dëshmojmë se Perëndia ka caktuar pikërisht atë si gjykatës të të gjallëve e të të vdekurve.</verse>
				<verse number="43">Të gjithë profetët dëshmojnë për të e thonë se kushdo që beson në të, merr faljen e mëkateve përmes emrit të tij».</verse>
				<verse number="44">Ndërsa Pjetri po fliste ende, Shpirti i Shenjtë zbriti mbi të gjithë ata që e dëgjonin.</verse>
				<verse number="45">Të krishterët e rrethprerë që kishin ardhur me Pjetrin u çuditën sesi dhurata e Shpirtit të Shenjtë iu dha edhe paganëve,</verse>
				<verse number="46">dhe i dëgjuan duke folur në gjuhë e duke madhëruar Perëndinë. Atëherë Pjetri tha:</verse>
				<verse number="47">«A mund tʼua ndalojë njeri ujin e pagëzimit këtyre njerëzve që morën Shpirtin e Shenjtë sikurse edhe ne?».</verse>
				<verse number="48">Pastaj i urdhëroi të pagëzoheshin në emrin e Jezu Krishtit. Atëherë ata i kërkuan të rrinte për disa ditë.</verse>
			</chapter>
			<chapter number="11">
				<verse number="1">Apostujt dhe vëllezërit që ishin në Jude dëgjuan se edhe paganët e kishin pranuar fjalën e Perëndisë.</verse>
				<verse number="2">Kur Pjetri shkoi në Jerusalem, të krishterët e rrethprerë e sulmuan me fjalë</verse>
				<verse number="3">dhe i thanë: «Ti hyre në shtëpinë e njerëzve të parrethprerë e hëngre me ta».</verse>
				<verse number="4">Atëherë Pjetri u tregoi hollësisht çfarë i kishte ndodhur:</verse>
				<verse number="5">«Isha në qytetin e Jopës dhe po lutesha kur, i rrëmbyer nga Shpirti i Shenjtë, pashë një vegim. Diçka si një pëlhurë e madhe po zbriste dhe, e mbajtur në të katër cepat, ulej nga qielli deri tek unë.</verse>
				<verse number="6">Kur e vështrova nga afër, vura re e pashë katërkëmbësh të tokës, egërsira, rrëshqanorë dhe shpendë të qiellit.</verse>
				<verse number="7">Atëherë dëgjova një zë që më tha: “Ngrihu, Pjetër. Ther e ha.”</verse>
				<verse number="8">Por unë thashë: “Kurrsesi, o Zot, sepse nuk kanë hyrë asnjëherë në gojën time gjëra të papastra e të ndyra.”</verse>
				<verse number="9">Pastaj zëri nga qielli më tha për të dytën herë: “Mos e quaj të papastër atë që ka pastruar Perëndia!”</verse>
				<verse number="10">Kjo gjë u përsërit tri herë, pastaj të gjitha u ngritën përsëri në qiell.</verse>
				<verse number="11">Pastaj menjëherë tre burra, që i kishin dërguar tek unë nga Cezarea, erdhën te shtëpia ku po rrinim ne.</verse>
				<verse number="12">Shpirti i Shenjtë më tha të shkoja me ta pa ngurruar. Me mua erdhën edhe këta gjashtë vëllezër besimtarë dhe hymë në shtëpinë e atij njeriu.</verse>
				<verse number="13">Ai na tha se kishte parë një engjëll që i ishte shfaqur në shtëpinë e tij dhe i kishte thënë: “Dërgo njerëz në Jopë të marrin Simonin që e thërrasin Pjetër.</verse>
				<verse number="14">Ai do të të thotë fjalët me të cilat ti e shtëpia jote do të shpëtohen.”</verse>
				<verse number="15">Kur fillova të flisja, Shpirti i Shenjtë zbriti mbi ta sikurse kishte zbritur mbi ne në fillim.</verse>
				<verse number="16">Atëherë mʼu kujtua fjala e Zotit, që tha: “Gjoni pagëzon me ujë, ndërsa ju do të pagëzoheni me Shpirtin e Shenjtë.”</verse>
				<verse number="17">Nëse Perëndia u dha paganëve të njëjtën dhuratë që na ka dhënë neve kur besuam në Zotin Jezu Krisht, kush isha unë që të pengoja Perëndinë?».</verse>
				<verse number="18">Kur dëgjuan këto gjëra, ata u qetësuan dhe e përlëvduan Perëndisë duke thënë: «Atëherë Perëndia ua ka dhënë edhe paganëve pendimin që udhëheq drejt jetës».</verse>
				<verse number="19">Ata që ishin shpërndarë për shkak të përndjekjes që nisi pas vdekjes së Stefanit, shkuan deri në Fenikë, në Qipro e Antioki, por ua shpallnin fjalën e Zotit vetëm judenjve dhe askujt tjetër.</verse>
				<verse number="20">Mes tyre ishin edhe disa burra nga Qipro dhe Kirena, të cilët, rrugës për në Antioki, ua shpallën ungjillin, Zotin Jezu, edhe judenjve greqishtfolës.</verse>
				<verse number="21">Dora e Zotit ishte me ta dhe një numër i madh besuan e u kthyen te Zoti.</verse>
				<verse number="22">Lajmi për këtë gjë arriti në vesh të kishës në Jerusalem dhe ata dërguan Barnabën të shkonte deri në Antioki.</verse>
				<verse number="23">Kur ai arriti atje dhe pa hirin që Perëndia u kishte dhënë besimtarëve, u gëzua dhe i porositi të gjithë që tʼi qëndronin besnikë Zotit, me gjithë zemër.</verse>
				<verse number="24">Barnaba ishte njeri i mirë, i mbushur me Shpirtin e Shenjtë e me besim. Kështu, një numër i madh njerëzish besoi në Zotin.</verse>
				<verse number="25">Pastaj Barnaba shkoi në Tars për të kërkuar Saulin.</verse>
				<verse number="26">Kur e gjeti, e solli në Antioki. Ata qëndruan aty një vit të tërë me kishën dhe mësuan shumë njerëz. Në Antioki dishepujt u quajtën të krishterë për herë të parë.</verse>
				<verse number="27">Në ato ditë, në Antioki erdhën disa profetë nga Jerusalemi.</verse>
				<verse number="28">Njëri prej tyre që quhej Hagab tregoi me anë të Shpirtit të Shenjtë se do të binte një zi e madhe buke në tërë botën, gjë që ndodhi në kohën kur perandor ishte Klaudi.</verse>
				<verse number="29">Atëherë dishepujt vendosën që secili prej tyre, sipas mundësive që kishte, të jepte diçka për të ndihmuar vëllezërit besimtarë që ishin në Jude.</verse>
				<verse number="30">Dhe ashtu bënë. Ndihmën ua dërguan pleqve të kishës me Barnabën dhe Saulin.</verse>
			</chapter>
			<chapter number="12">
				<verse number="1">Në atë kohë, mbreti Herod filloi të përndjekë disa nga besimtarët e kishave.</verse>
				<verse number="2">Jakobin, vëllanë e Gjonit, ai e vrau me shpatë.</verse>
				<verse number="3">Kur pa se kjo gjë u pëlqeu judenjve, urdhëroi të kapnin edhe Pjetrin. Ishin ditët e festës së Bukëve të Pambrujtura.</verse>
				<verse number="4">Pasi e kapi, Herodi e futi në burg dhe ua dorëzoi katër grupeve me nga katër ushtarë që ta ruanin, me qëllim që pas Pashkës ta nxirrte para popullit.</verse>
				<verse number="5">Kur Pjetri ishte në burg, kisha i lutej Perëndisë me gjithë zemër për të.</verse>
				<verse number="6">Natën, përpara se Herodi ta nxirrte Pjetrin para popullit, Pjetri, i lidhur me dy zinxhirë, po flinte mes dy ushtarëve, ndërsa rojat para derës ruanin burgun.</verse>
				<verse number="7">Papritur u shfaq një engjëll i Zotit dhe qelinë e ndriçoi një dritë. Ai e preku Pjetrin në brinjë dhe i tha: «Ngrihu shpejt!». Dhe menjëherë zinxhirët i ranë nga duart.</verse>
				<verse number="8">Pastaj engjëlli i tha: «Vëre brezin e mbathi sandalet». Pjetri u bind. Pastaj i tha: «Mbështillu me mantel dhe më ndiq».</verse>
				<verse number="9">Pjetri doli e shkoi pas tij pa e ditur nëse ajo që po i ndodhte me engjëllin ishte e vërtetë apo jo. Ai mendonte se po shihte një vegim.</verse>
				<verse number="10">Kur kaluan rojën e parë e të dytë, arritën te dera e hekurt, që të çonte në qytet. Ajo u hap vetë. Ata dolën dhe ecën në një rrugë dhe engjëlli u largua nga ai menjëherë.</verse>
				<verse number="11">Atëherë Pjetri erdhi në vete e tha: «Tani e di me të vërtetë se Zoti dërgoi engjëllin e tij e më çliroi nga duart e Herodit e nga gjithçka që judenjtë kishin ndërmend të bënin me mua».</verse>
				<verse number="12">Kur e kuptoi këtë gjë, shkoi në shtëpinë e Marisë, nënës së Gjonit, që e quanin edhe Mark. Aty ishin mbledhur shumë veta e po luteshin.</verse>
				<verse number="13">Ai trokiti në derën e jashtme. Një shërbëtore me emrin Rodë erdhi të hapte derën.</verse>
				<verse number="14">Kur dëgjoi zërin e Pjetrit, ajo u gëzua aq shumë, saqë në vend që të hapte derën, shkoi me vrap brenda dhe lajmëroi se Pjetri ishte te dera.</verse>
				<verse number="15">Ata i thanë: «Ti nuk je në vete». Por ajo nguli këmbë se ishte e vërtetë. Ata i thanë: «Është engjëlli i tij».</verse>
				<verse number="16">Ndërsa Pjetri vazhdonte të trokiste. Kur e hapën derën, ata e panë dhe mbetën të mahnitur.</verse>
				<verse number="17">Ai ua bëri me dorë që të mos flisnin dhe u tregoi se si Zoti e kishte nxjerrë nga burgu. Atëherë u tha: «Tregojani këtë Jakobit dhe vëllezërve». Pastaj doli dhe shkoi në një vend tjetër.</verse>
				<verse number="18">Kur zbardhi dita, rojat i zuri paniku kur panë se Pjetri nuk ishte aty.</verse>
				<verse number="19">Herodi e kërkoi, por nuk e gjeti. Atëherë i mori në pyetje rojat dhe urdhëroi që tʼi vrisnin. Pastaj Herodi shkoi nga Judeja në Cezare dhe qëndroi aty.</verse>
				<verse number="20">Herodi ishte shumë i zemëruar me banorët e Tirit e të Sidonit. Atëherë ata ranë në një mendje, shkuan tek ai dhe, pasi ia mbushën mendjen Blastit, nëpunësit të dhomës së mbretit, kërkuan paqe, sepse vendi i tyre i merrte ushqimet nga mbretëria e tij.</verse>
				<verse number="21">Në ditën e caktuar Herodi u vesh me rrobat mbretërore, u ul në fron dhe mbajti një fjalim.</verse>
				<verse number="22">Populli brohoriste: «Ky është zë perëndie e jo njeriu».</verse>
				<verse number="23">E menjëherë një engjëll i Zotit e goditi Herodin, meqë ai nuk i dha lavdi Perëndisë. Ai dha shpirt i brejtur nga krimbat.</verse>
				<verse number="24">Dhe fjala e Perëndisë përhapej gjithnjë e më shumë.</verse>
				<verse number="25">Barnaba e Sauli, pasi e përfunduan detyrën për tʼu çuar ndihmën besimtarëve të Jerusalemit, u kthyen në Antioki dhe morën me vete Gjonin që quhej edhe Mark.</verse>
			</chapter>
			<chapter number="13">
				<verse number="1">Në kishën e Antiokisë kishte profetë e mësues: Barnaba, Simeoni, që quhej Niger, Luci nga Kirena, Manaeni, shok fëmijërie i Herod tetrarkut dhe Sauli.</verse>
				<verse number="2">Ndërsa po adhuronin Zotin e po agjëronin, Shpirti i Shenjtë tha: «Mʼi ndani mënjanë Barnabën e Saulin për veprën për të cilën i kam thirrur».</verse>
				<verse number="3">Pastaj, pasi agjëruan dhe u lutën, vunë duart mbi ta dhe i nisën.</verse>
				<verse number="4">Barnaba e Sauli, të dërguar nga Shpirti i Shenjtë, shkuan në Seleuki dhe prej aty lundruan për në Qipro.</verse>
				<verse number="5">Kur arritën në Salaminë, e shpallën fjalën e Perëndisë nëpër sinagogat e judenjve. Kishin edhe Gjonin që i ndihmonte.</verse>
				<verse number="6">Pasi përshkuan tërë ishullin deri në Pafo, takuan një farë magjistari, një profet të rremë jude me emrin Barjezu.</verse>
				<verse number="7">Ai ishte mik i prokonsull Sergj Palit, një njeri i mençur, që i thirri Barnabën e Saulin dhe kërkoi të dëgjonte fjalën e Perëndisë.</verse>
				<verse number="8">Por magjistari Elima, se kështu përkthehet emri i tij, iu kundërvu atyre dhe u mundua ta largonte prokonsullin nga besimi.</verse>
				<verse number="9">Por Sauli, që quhej edhe Pal, i mbushur me Shpirtin e Shenjtë, ia nguli sytë</verse>
				<verse number="10">dhe i tha: «Ti bir i djallit, armik i çdo drejtësie, plot me mashtrim e dinakëri, a nuk do të heqësh dorë nga shtrembërimi i udhëve të drejta të Zotit?</verse>
				<verse number="11">Por ja, dora e Zotit është kundër teje. Do të verbohesh e nuk do ta shohësh diellin për një farë kohe». Atë e rrethuan menjëherë mjegulla e errësira dhe filloi të sillej rreth e përqark duke kërkuar dikë që ta mbante për dore.</verse>
				<verse number="12">Kur prokonsulli pa se çfarë kishte ndodhur, besoi dhe mbeti i habitur me mësimin e Zotit.</verse>
				<verse number="13">Ata që ishin me Palin lundruan nga Pafosi dhe arritën në Pergë të Pamfilisë, ndërsa Gjoni u nda prej tyre dhe u kthye në Jerusalem.</verse>
				<verse number="14">Ata nga Perga vazhduan rrugën e shkuan në Antioki të Pisidisë. Një të shtunë hynë në sinagogë e u ulën.</verse>
				<verse number="15">Pas leximit të ligjit të Moisiut e të profetëve, krerët e sinagogës dërguan dikë që tʼu thoshte: «Vëllezër, nëse keni ndonjë fjalë për të këshilluar popullin, thojeni».</verse>
				<verse number="16">Atëherë Pali u ngrit, bëri shenjë me dorë e tha: «Burra izraelitë e ju që druani Perëndinë, dëgjoni:</verse>
				<verse number="17">Perëndia i popullit të Izraelit zgjodhi etërit tanë dhe e bëri të madh popullin tonë kur ishte në Egjipt. Ai i nxori që andej me krahun e tij të fuqishëm</verse>
				<verse number="18">dhe i duroi për rreth dyzet vjet në shkretëtirë.</verse>
				<verse number="19">Pasi shkatërroi shtatë popuj në tokën e Kanaanit, ua dha atyre tokën si trashëgimi</verse>
				<verse number="20">për rreth katërqind e pesëdhjetë vjet. Pastaj u dha gjykatës deri në kohën e profetit Samuel.</verse>
				<verse number="21">Pastaj ata kërkuan të kishin një mbret dhe Perëndia u dha Saulin, birin e Kishit, burrë nga fisi i Beniaminit, që mbretëroi për dyzet vjet.</verse>
				<verse number="22">Pasi e hoqi atë, u dha për mbret Davidin për të cilin dëshmoi: “ Gjeta Davidin, birin e Jeseut, njeri sipas zemrës sime. Ai do tʼi plotësojë tërë dëshirat e mia.”</verse>
				<verse number="23">Perëndia, sikurse kishte premtuar, i solli Izraelit nga pasardhësit e këtij njeriu një shpëtimtar, Jezuin.</verse>
				<verse number="24">Përpara se të vinte Jezui, Gjoni i kishte predikuar gjithë popullit të Izraelit të pendohej e të pagëzohej.</verse>
				<verse number="25">Kur ishte në fund të shtegtimit të tij, Gjoni tha: “Kush mendoni se jam unë? Unë nuk jam ai që prisni, por ai po vjen pas meje dhe unë nuk jam i denjë as tʼia zgjidh sandalet.”</verse>
				<verse number="26">Vëllezër, pasardhës të Abrahamit e ju të tjerë që druani Perëndinë, lajmi i këtij shpëtimi na është dërguar neve.</verse>
				<verse number="27">Banorët e Jerusalemit e krerët e tyre nuk e njohën Jezuin dhe as nuk i kuptuan fjalët e profetëve që lexohen çdo të shtunë. Ata i përmbushën fjalët e kësaj profecie duke e dënuar atë.</verse>
				<verse number="28">Edhe pse nuk gjetën shkak për ta dënuar me vdekje, i kërkuan Pilatit ta vriste.</verse>
				<verse number="29">Pasi përmbushën gjithçka që ishte shkruar për të, e zbritën nga druri i kryqit dhe e vunë në varr.</verse>
				<verse number="30">Por Perëndia e ngjalli prej të vdekurve</verse>
				<verse number="31">e për shumë ditë Jezui iu shfaq atyre që shkuan me të nga Galileja në Jerusalem. Tani ata janë dëshmitarët e tij para popullit.</verse>
				<verse number="32">Ne po ju shpallim ungjillin, lajmin e mirë, se atë që u kishte premtuar etërve tanë,</verse>
				<verse number="33">Perëndia e përmbushi për ne që jemi bijtë e tyre me ngjalljen e Jezuit. Edhe në psalmin e dytë shkruhet: Ti je Biri im, të kam lindur sot.</verse>
				<verse number="34">Perëndia e ngjalli prej të vdekurve, që ai të mos kthehej më në kalbje dhe për këtë ka thënë: Unë do tʼju jap juve premtimet e shenjta që i dhashë Davidit.</verse>
				<verse number="35">Prandaj në një psalm tjetër ka thënë: Nuk do të lejosh që i shenjti yt të shohë kalbjen.</verse>
				<verse number="36">Davidi, në kohën e tij, i shërbeu planit të Perëndisë dhe vdiq e u varros pranë etërve të vet dhe u kalb.</verse>
				<verse number="37">Por ai të cilin Perëndia e ngjalli, nuk u kalb.</verse>
				<verse number="38">Prandaj, dijeni mirë, o vëllezër, se përmes këtij njeriu juve ju shpallet falja e të gjitha mëkateve, prej të cilave nuk mund të bëheshit të drejtë sipas ligjit të Moisiut.</verse>
				<verse number="39">Përmes Jezuit bëhen të drejtë të gjithë ata që besojnë.</verse>
				<verse number="40">Ruhuni, pra, që të mos ju ndodhë juve ajo që thanë profetët:</verse>
				<verse number="41">Shikoni o përbuzës, mrekullohuni e zhdukuni sepse unë do të bëj një vepër të tillë në ditët tuaja, vepër që nuk do ta besonit kurrë, edhe po tʼua thoshte dikush ».</verse>
				<verse number="42">Kur Pali e Barnaba po dilnin, populli iu lut që tʼu flisnin përsëri për këto gjëra të shtunën tjetër.</verse>
				<verse number="43">Kur u shpërndanë prej sinagogës, shumë nga judenjtë dhe nga ata që ishin kthyer në besimin e judenjve shkuan pas Palit e Barnabës, të cilët u folën e i porositën që të vazhdonin të qëndronin të fortë në hirin e Perëndisë.</verse>
				<verse number="44">Të shtunën tjetër u mblodh gati tërë qyteti për të dëgjuar fjalën e Zotit.</verse>
				<verse number="45">Po kur judenjtë i panë turmat, u mbushën me smirë dhe duke thënë fjalë fyese, kundërshtonin ato që thoshte Pali.</verse>
				<verse number="46">Atëherë Pali e Barnaba folën me guxim: «Ishte e nevojshme që fjala e Perëndisë tʼju shpallej juve më parë. Meqë ju po e hidhni poshtë atë dhe nuk e çmoni veten të denjë për jetën e amshuar, tani ne do tʼu drejtohemi kombeve pagane.</verse>
				<verse number="47">Në të vërtetë Zoti na ka urdhëruar kështu: Të kam caktuar të jesh dritë për kombet që të çosh shpëtimin deri në skajet e dheut ».</verse>
				<verse number="48">Kur e dëgjuan këtë, paganët u gëzuan dhe përlëvduan fjalën e Zotit. Ata që ishin caktuar për jetën e amshuar, besuan në Jezuin.</verse>
				<verse number="49">Kështu fjala e Zotit përhapej në mbarë atë krahinë.</verse>
				<verse number="50">Por judenjtë nxitën gratë e shoqërisë së lartë, që ishin të përkushtuara ndaj Perëndisë, si dhe parinë e qytetit, dhe kurdisën një përndjekje kundër Palit e Barnabës e i dëbuan nga krahina e tyre.</verse>
				<verse number="51">Atëherë ata shkundën pluhurin nga këmbët si shenjë kundër tyre dhe shkuan në Ikon.</verse>
				<verse number="52">Dishepujt ishin të mbushur plot me gëzim e me Shpirtin e Shenjtë.</verse>
			</chapter>
			<chapter number="14">
				<verse number="1">Në Ikon, Pali e Barnaba hynë në sinagogën e judenjve dhe folën në një mënyrë të tillë saqë një numër i madh judenjsh dhe paganësh besuan në Jezuin.</verse>
				<verse number="2">Por judenjtë që nuk besuan, i mbushën me ligësi shpirtrat e johebrenjve dhe i ngritën kundër vëllezërve besimtarë.</verse>
				<verse number="3">Megjithatë Pali e Barnaba ndenjën aty për shumë kohë, duke folur me guxim për Zotin. Zoti u jepte atyre fuqinë që të bënin mrekulli e shenja, duke dëshmuar kështu se predikimi i tyre për hirin e tij ishte i vërtetë.</verse>
				<verse number="4">Banorët e qytetit u përçanë. Disa ishin me judenjtë e disa me apostujt.</verse>
				<verse number="5">Kur paganët dhe judenjtë, bashkë me krerët e tyre, bënë plan që tʼi keqtrajtonin e tʼi vrisnin me gurë,</verse>
				<verse number="6">apostujt e morën vesh dhe shkuan në Listër e Derbë, qytete të Likaonisë, si edhe në fshatrat përreth.</verse>
				<verse number="7">Aty vazhduan të shpallnin ungjillin.</verse>
				<verse number="8">Në Listër gjetën një njeri me këmbë të paralizuara që në bark të nënës. Ai rrinte ulur dhe nuk kishte ecur kurrë.</verse>
				<verse number="9">Pali e pa atë me vëmendje dhe, kur vuri re se ai besonte se do të shërohej,</verse>
				<verse number="10">i tha me zë të lartë: «Ngrihu në këmbë!». Atëherë ai u ngrit në këmbë e filloi të ecte.</verse>
				<verse number="11">Kur panë se çʼbëri Pali, turmat bërtitën në likaonisht e thanë: «Perënditë kanë zbritur te ne në formë njeriu!».</verse>
				<verse number="12">Ata e quajtën Barnabën Zeus, ndërsa Palin Hermes, sepse ishte ai që fliste më shumë.</verse>
				<verse number="13">Prifti i Zeusit, tempulli i të cilit ishte jashtë qytetit, solli dema e kurora te dyert dhe së bashku me turmat donin tʼu kushtonin flijime.</verse>
				<verse number="14">Kur e dëgjuan këtë gjë dy apostujt, Barnaba e Pali, grisën rrobat dhe dolën me vrap te turmat duke bërtitur:</verse>
				<verse number="15">«O burra, çfarë po bëni kështu? Ne jemi njerëz si ju. Ne ju sjellim ungjillin, që të ktheheni nga këto gjëra të kota te Perëndia i gjallë, që krijoi qiellin, tokën, detin e gjithçka gjendet në to.</verse>
				<verse number="16">Në kohën e breznive të kaluara i ka lejuar të gjitha kombet të ndiqnin udhët e tyre.</verse>
				<verse number="17">Megjithatë ai ka dhënë dëshmi për veten e tij, duke bërë vepra të mira. Ju ka dhënë shi nga qielli e stinë të begata, duke ju dhënë ushqim e duke i gëzuar zemrat tuaja».</verse>
				<verse number="18">Edhe pas këtyre fjalëve i mbajtën me vështirësi turmat që të mos u kushtonin flijime.</verse>
				<verse number="19">Por aty erdhën disa judenj nga Antiokia e Ikoni dhe i bënë turmat për vete. Atëherë e goditën Palin me gurë dhe e tërhoqën zvarrë jashtë qytetit, duke menduar se kishte vdekur.</verse>
				<verse number="20">Kur dishepujt u mblodhën përreth tij, ai u ngrit dhe hyri në qytet. Të nesërmen shkoi me Barnabën në Derbë.</verse>
				<verse number="21">Pasi e shpallën ungjillin në atë qytet dhe bënë shumë dishepuj, u kthyen në Listër, në Ikon e në Antioki.</verse>
				<verse number="22">Aty ua forcuan shpirtrat dishepujve dhe u dhanë zemër që të vazhdonin në besim, duke u thënë: «Duhet të kalojmë shumë mundime për të hyrë në mbretërinë e Perëndisë».</verse>
				<verse number="23">Në çdo kishë ata zgjodhën pleqtë drejtues dhe me agjërim e lutje ia paraqitën Zotit, në të cilin kishin besuar.</verse>
				<verse number="24">Pastaj kaluan nëpër Pisidi dhe arritën në Pamfili.</verse>
				<verse number="25">Atëherë e predikuan fjalën e Zotit në Pergë dhe shkuan në Atali.</verse>
				<verse number="26">Që aty lundruan për në Antioki, në qytetin ku Perëndia u kishte besuar hirin për veprën që kishin përfunduar.</verse>
				<verse number="27">Kur arritën, e mblodhën kishën, i treguan gjithçka që kishte bërë me ta Perëndia dhe sesi ai u kishte hapur derën e besimit kombeve pagane.</verse>
				<verse number="28">Pali dhe Barnaba ndenjën atje me dishepujt për shumë kohë.</verse>
			</chapter>
			<chapter number="15">
				<verse number="1">Disa veta erdhën nga Judeja dhe i mësonin vëllezërit besimtarë kështu: «Nëse nuk rrethpriteni sipas zakoneve të Moisiut, nuk mund të shpëtoheni».</verse>
				<verse number="2">Atëherë pati një zënkë të fortë mes tyre dhe Palit e Barnabës, sepse nuk ishin në një mendje. Kështu u caktua që Pali, Barnaba dhe disa prej atyre që kishin ardhur nga Judeja, të shkonin në Jerusalem e të flisnin për këtë çështje me apostujt e me pleqtë e kishës.</verse>
				<verse number="3">Kisha i përcolli dhe u dha çfarë u nevojitej për udhëtim. Kur kaluan nëpër Fenikë e Samari, kudo ku shkonin, tregonin për kthimin në besim të kombeve pagane. Të gjithë vëllezërit besimtarë u gëzuan shumë.</verse>
				<verse number="4">Kur arritën në Jerusalem, kisha, apostujt dhe pleqtë i mirëpritën. Ata u treguan gjithçka që kishte bërë Perëndia përmes tyre.</verse>
				<verse number="5">Atëherë disa nga ata që i përkisnin sektit të farisenjve e që kishin besuar në Jezuin, u ngritën e thanë: «Paganët e kthyer në besim duhet të rrethpriten dhe të urdhërohen të zbatojnë ligjin e Moisiut».</verse>
				<verse number="6">Apostujt e pleqtë u mblodhën për ta shqyrtuar këtë çështje.</verse>
				<verse number="7">Pas një diskutimi të gjatë, Pjetri u ngrit e u tha: «Vëllezër, ju e dini se para disa kohësh, mes nesh, Perëndia më zgjodhi mua që nëpërmjet meje kombet pagane të dëgjojnë fjalën e ungjillit e të besojnë.</verse>
				<verse number="8">Perëndia që i njeh zemrat e njerëzve dëshmoi se i pranon ata duke u dhënë Shpirtin e Shenjtë, ashtu siç na e dha edhe neve.</verse>
				<verse number="9">Ai i pastroi zemrat e paganëve me anë të besimit dhe kështu nuk bëri asnjë dallim ndërmjet nesh dhe atyre.</verse>
				<verse number="10">Tani, pra, pse po e vini në provë Perëndinë duke u vënë dishepujve në qafë një zgjedhë që nuk e kanë mbartur dot as etërit tanë e as ne?</verse>
				<verse number="11">Përkundrazi, ne besojmë se do të shpëtohemi përmes hirit të Zotit Jezu, sikurse do të shpëtohen edhe ata».</verse>
				<verse number="12">Ata heshtën të gjithë dhe dëgjonin Barnabën e Palin, që tregonin për të gjitha mrekullitë e shenjat që Perëndia kishte bërë përmes tyre mes kombeve pagane.</verse>
				<verse number="13">Pasi mbaruan së foluri këta, Jakobi tha: «Vëllezër, më dëgjoni.</verse>
				<verse number="14">Simon Pjetri na tregoi sesi për herë të parë Perëndia u përkujdes për të bërë nga paganët një popull që tʼi përkasë atij.</verse>
				<verse number="15">Kjo përkon me fjalët e profetëve, sikurse thotë Shkrimi i shenjtë:</verse>
				<verse number="16">Pas këtyre gjërave, unë do të kthehem e do ta ringre tendën e Davidit, që është rrëzuar. Do ta ringre nga rrënojat e saj e do ta lartësoj sërish,</verse>
				<verse number="17">kështu që të gjithë njerëzit e tjerë të mund ta kërkojnë Zotin e po ashtu edhe të gjithë paganët që janë bërë populli im. Kështu thotë Zoti që i bën këto gjëra</verse>
				<verse number="18">të njohura që nga amshimi.</verse>
				<verse number="19">Prandaj mendoj se nuk duhet tʼu vëmë barrë paganëve që kthehen te Perëndia,</verse>
				<verse number="20">por duhet tʼu shkruajmë që të heqin dorë nga mishi i ndotur që i është flijuar idhujve, nga kurvëria, nga ngrënia e kafshëve të mbytura e nga pirja e gjakut.</verse>
				<verse number="21">Urdhërimet e Moisiut njihen mirë, sepse që nga kohët e shkuara, janë lexuar çdo të shtunë nga ata që i kanë predikuar në sinagogat e çdo qyteti».</verse>
				<verse number="22">Atëherë apostujt dhe pleqtë, me pëlqimin e të gjithë kishës, menduan të zgjidhnin disa prej tyre për tʼi dërguar në Antioki me Palin e Barnabën. Këta ishin Juda, që e quanin Barsabë, dhe Sila, njerëz me rëndësi ndër vëllezërit besimtarë.</verse>
				<verse number="23">Ata shkruan me dorën e tyre: «Vëllezërit apostuj dhe pleqtë e kishës, u shkruajnë vëllezërve besimtarë që vijnë nga kombet pagane e që janë në Antioki, në Siri e në Kiliki: përshëndetje!</verse>
				<verse number="24">Meqë kemi dëgjuar se disa që kanë dalë prej nesh, por që nuk janë dërguar nga ne, ju kanë trazuar me fjalë që pështjellojnë shpirtin,</verse>
				<verse number="25">kemi vendosur me një mendje që të zgjedhim disa njerëz e tʼi dërgojmë te ju së bashku me fort të dashurit tanë Barnabën e Palin,</verse>
				<verse number="26">që kanë vënë jetën e tyre në rrezik për emrin e Zotit tonë Jezu Krisht.</verse>
				<verse number="27">Kemi dërguar Judën e Silën, që do tʼjua tregojnë vetë me gojën e tyre këto gjëra.</verse>
				<verse number="28">Shpirti i Shenjtë dhe ne kemi menduar se nuk duhet tʼju ngarkojmë barrë të tjera përveç atyre që janë të nevojshme:</verse>
				<verse number="29">hiqni dorë nga flijimet që u kushtohen idhujve, nga pirja e gjakut, nga ngrënia e kafshëve të mbytura e nga kurvëria. Do të bëni mirë të ruheni nga këto gjëra. Ju priftë e mbara!».</verse>
				<verse number="30">Atëherë ata u nisën e shkuan në Antioki, mblodhën popullin e u dorëzuan letrën.</verse>
				<verse number="31">Kur e lexuan letrën, u gëzuan me këtë porosi që i ngushëlloi.</verse>
				<verse number="32">Juda e Sila, që ishin vetë profetë, folën shumë për tʼu dhënë zemër vëllezërve e për tʼi forcuar.</verse>
				<verse number="33">[33‏-34] Pasi kaluan disa kohë aty, vëllezërit i nisën në paqe tek ata që i kishin dërguar.</verse>
				<verse number="34"></verse>
				<verse number="35">Por Pali e Barnaba qëndruan në Antioki dhe me shumë të tjerë mësonin njerëzit dhe shpallnin ungjillin e fjalën e Zotit.</verse>
				<verse number="36">Pas disa ditësh Pali i tha Barnabës: «Të kthehemi e të takojmë vëllezërit besimtarë në të gjitha qytetet ku kemi predikuar fjalën e Zotit e të shohim si i kanë punët».</verse>
				<verse number="37">Barnaba donte që të merrnin edhe Gjonin që quhej Mark,</verse>
				<verse number="38">por Pali nguli këmbë që të mos e merrnin me vete atë që ishte ndarë prej tyre në Pamfili e nuk i kishte shoqëruar në veprën e tyre.</verse>
				<verse number="39">Ata u grindën kaq shumë, saqë u ndanë nga njëri-tjetri dhe Barnaba mori Markun e lundroi për në Qipro.</verse>
				<verse number="40">Pali zgjodhi Silën dhe u nis pasi vëllezërit ia besuan Palin hirit të Zotit.</verse>
				<verse number="41">Ai shkoi nëpër Siri e Kiliki dhe i forconte kishat.</verse>
			</chapter>
			<chapter number="16">
				<verse number="1">Pali arriti në Derbë e pastaj edhe në Listër. Atje jetonte një dishepull me emrin Timote. Nëna e tij ishte judease që kishte besuar në Jezuin, ndërsa i ati ishte grek.</verse>
				<verse number="2">Për të flisnin mirë vëllezërit besimtarë në Listër e në Ikon.</verse>
				<verse number="3">Pali deshi që Timoteu ta shoqëronte, prandaj e mori me vete dhe e rrethpreu për shkak të judenjve që jetonin në ato vende, sepse të gjithë e dinin se i ati ishte grek.</verse>
				<verse number="4">Ndërsa shkonin nga qyteti në qytet, i njoftonin njerëzit për vendimet që ishin marrë nga apostujt e pleqtë e kishës në Jerusalem dhe i porosisnin që tʼi zbatonin.</verse>
				<verse number="5">Kështu kishat forcoheshin në besim dhe rriteshin në numër çdo ditë.</verse>
				<verse number="6">Ata kaluan nëpër krahinën e Frigjisë e të Galatisë, sepse Shpirti i Shenjtë ua kishte ndaluar ta predikonin fjalën e Perëndisë në Azi.</verse>
				<verse number="7">Kur arritën afër Misisë, u munduan të shkonin në Bitini, por Shpirti i Jezuit nuk i lejoi,</verse>
				<verse number="8">prandaj kaluan nëpër Misi e shkuan në Troadë.</verse>
				<verse number="9">Gjatë natës Pali pa një vegim. Përpara i qëndronte një maqedonas, që i lutej e i thoshte: «Eja në Maqedoni e na ndihmo!».</verse>
				<verse number="10">Kur pa këtë vegim, menjëherë u përpoqëm të shkonim në Maqedoni, të bindur se Perëndia na kishte thirrur tʼua shpallnim ungjillin atyre.</verse>
				<verse number="11">Pastaj lundruam nga Troada drejt Samotrakës dhe të nesërmen për në Neapojë</verse>
				<verse number="12">e që aty në Filipi, që është qyteti kryesor i asaj krahine të Maqedonisë dhe koloni romake. Ne u ndalëm në këtë qytet për disa ditë.</verse>
				<verse number="13">Ditën e shtunë dolëm jashtë portës së qytetit përgjatë lumit, ku mendonim se ishte vendi i zakonshëm për lutje. Atëherë u ulëm dhe u folëm grave që ishin mbledhur aty.</verse>
				<verse number="14">Një grua me emrin Lidia, që ishte kthyer në besimin e judenjve, po na dëgjonte. Ajo ishte nga qyteti i Tiatirës dhe tregtonte rroba të purpurta. Zoti ia hapi zemrën që të dëgjonte me vëmendje çfarë thoshte Pali.</verse>
				<verse number="15">Kur u pagëzua bashkë me ata të shtëpisë së saj, ajo na u lut: «Nëse mendoni se jam besimtare në Zotin, ejani e rrini në shtëpinë time». Dhe na detyroi të pranojmë.</verse>
				<verse number="16">Një herë, kur po shkonim te vendi i lutjes, takuam një skllave që me anë të një shpirti të lig, parashikonte të ardhmen. Ajo u sillte shumë fitime zotërinjve të saj duke u treguar fatin njerëzve.</verse>
				<verse number="17">Kur po na ndiqte ne dhe Palin, bërtiste: «Këta njerëz janë shërbëtorë të Perëndisë më të lartë dhe ju shpallin udhën e shpëtimit».</verse>
				<verse number="18">Ajo e bëri këtë gjë për shumë ditë, por Pali, i mërzitur nga kjo, iu kthye shpirtit të lig e i tha: «Në emër të Jezu Krishtit po të urdhëroj të dalësh prej saj». E shpirti i lig doli menjëherë.</verse>
				<verse number="19">Kur zotërinjtë e saj e panë se humbën shpresën për të fituar, i kapën Palin e Silën dhe i tërhoqën zvarrë në shesh përpara parisë së qytetit.</verse>
				<verse number="20">Kur i sollën para gjykatësve, thanë: «Këta njerëz po na bëjnë rrëmujë në qytet. Janë judenj</verse>
				<verse number="21">dhe po predikojnë zakone që ne romakëve nuk na lejohet tʼi mbajmë e tʼi zbatojmë».</verse>
				<verse number="22">Atëherë turma u ngrit kundër tyre dhe gjykatësit urdhëruan që tʼu shqyenin rrobat e tʼi rrihnin me shkopinj.</verse>
				<verse number="23">Si i rrahën mirë e mirë, i futën në burg dhe e urdhëruan rojën e burgut tʼi ruante me kujdes.</verse>
				<verse number="24">Ai i futi në qelinë më të thellë, sikurse e kishin urdhëruar, dhe ua lidhi këmbët në një zgjedhë druri.</verse>
				<verse number="25">Rreth mesnatës Pali e Sila po luteshin e po i këndonin himne Perëndisë, ndërsa të burgosurit i dëgjonin.</verse>
				<verse number="26">Papritur ra një tërmet aq i fuqishëm, saqë u drodhën themelet e burgut. Të gjitha dyert u hapën menjëherë dhe të gjithëve iu zgjidhën prangat.</verse>
				<verse number="27">Kur roja i burgut u zgjua dhe pa dyert e burgut të hapura, nxori shpatën e deshi të vriste veten, sepse mendoi se të burgosurit kishin ikur.</verse>
				<verse number="28">Por Pali thirri me zë të lartë: «Mos i bëj keq vetes, se jemi të gjithë këtu».</verse>
				<verse number="29">Roja i burgut kërkoi dritë, hyri brenda me vrap duke u dridhur dhe ra përmbys para Palit e Silës.</verse>
				<verse number="30">Pastaj i nxori jashtë e tha: «Zotërinj, çʼduhet të bëj që të shpëtohem?».</verse>
				<verse number="31">Ata iu thanë: «Beso në Zotin Jezu e do të shpëtohesh ti dhe ata të shtëpisë sate».</verse>
				<verse number="32">Ata i predikuan fjalën e Zotit atij e të gjithëve atyre që ishin në shtëpinë e tij.</verse>
				<verse number="33">Po në atë orë të natës roja i mori dhe u lau plagët. Pastaj, pa u vonuar, u pagëzuan ai dhe tërë ata të shtëpisë së tij.</verse>
				<verse number="34">Ai i mori Palin e Silën në shtëpinë e tij, u shtroi për të ngrënë dhe u gëzua shumë, bashkë me ata të shtëpisë së vet që kishin besuar në Perëndinë.</verse>
				<verse number="35">Kur erdhi mëngjesi, gjykatësit dërguan rojat për tʼi thënë: «Liroji ata njerëz».</verse>
				<verse number="36">Roja i burgut e lajmëroi Palin e i tha: «Gjykatësit kanë çuar fjalë tʼju lirojmë, prandaj dilni e shkoni në paqe».</verse>
				<verse number="37">Por Pali u përgjigj: «Ata na kanë rrahur para të gjithëve pa na dënuar me gjyq ne që jemi qytetarë romakë, e na kanë futur në burg. Tani dashkan të na nxjerrin nga burgu fshehurazi? Jo! Le të vijnë e të na nxjerrin ata vetë».</verse>
				<verse number="38">Rojat ua çuan këto fjalë gjykatësve, të cilët i zuri frika kur dëgjuan se ishin qytetarë romakë.</verse>
				<verse number="39">Atëherë erdhën e u kërkuan falje. Pastaj i nxorën nga burgu dhe u kërkuan që të largoheshin nga qyteti.</verse>
				<verse number="40">Pasi dolën nga burgu, Pali dhe Sila shkuan në shtëpinë e Lidias. Aty u dhanë zemër vëllezërve dhe u nisën.</verse>
			</chapter>
			<chapter number="17">
				<verse number="1">Sila e Pali, pasi kaluan nëpër Amfipojë e Apoloni, arritën në Selanik, ku gjendej një sinagogë e judenjve.</verse>
				<verse number="2">Pali hyri brenda, sikurse e kishte zakon, dhe për tri të shtuna duke u bazuar në Shkrimet e shenjta,</verse>
				<verse number="3">u shpjegonte e u provonte se Krishti duhej të vuante e të ngjallej prej të vdekurve. Ai u tha: «Ky Krisht të cilin po jua shpall juve, është Jezui».</verse>
				<verse number="4">Disa prej tyre u bindën dhe shkuan pas Palit e Silës, sikurse edhe shumë grekë që ishin kthyer në besimin e judenjve dhe disa gra nga shtresat e larta.</verse>
				<verse number="5">Por judenjtë të nxitur nga smira, mblodhën disa njerëz të mbrapshtë nga ata që endeshin nëpër treg dhe pasi u bënë turmë, shkaktuan trazira në qytet. Ata sulmuan shtëpinë e Jasonit dhe po kërkonin të gjenin Palin e Silën për tʼi nxjerrë para popullit.</verse>
				<verse number="6">Pasi nuk i gjetën, e tërhoqën zvarrë Jasonin bashkë me disa vëllezër besimtarë dhe i nxorën para krerëve të qytetit duke bërtitur: «Ata që kanë bërë rrëmujë gjithë botën kanë ardhur edhe këtu</verse>
				<verse number="7">e Jasoni i ka strehuar. Të gjithë këta veprojnë në kundërshtim me urdhrat e Cezarit e thonë se mbret na qenka tjetërkush, Jezui».</verse>
				<verse number="8">Kështu, me këto fjalë, i acaruan turmën dhe krerët e qytetit që po dëgjonin.</verse>
				<verse number="9">Krerët, pasi morën prej Jasonit e të tjerëve para si dorëzani, i lanë të shkonin.</verse>
				<verse number="10">Atë natë vëllezërit besimtarë i nisën Palin e Silën në Berea. Kur arritën atje, shkuan në sinagogën e judenjve.</verse>
				<verse number="11">Këta judenj ishin më fisnikë se ata të Selanikut dhe e pranuan fjalën me gatishmëri të madhe. Çdo ditë shqyrtonin Shkrimin e Shenjtë për të parë nëse këto gjëra ishin kështu.</verse>
				<verse number="12">Prandaj shumë prej tyre besuan bashkë me disa gra greke fisnike si dhe shumë burra.</verse>
				<verse number="13">Po kur judenjtë e Selanikut morën vesh se Pali e kishte predikuar fjalën e Perëndisë edhe në Berea, erdhën deri aty që të nxisnin turmat e të bënin rrëmujë.</verse>
				<verse number="14">Atëherë vëllezërit besimtarë e nisën Palin në drejtim të detit, ndërsa Sila e Timoteu mbetën aty.</verse>
				<verse number="15">Ata që e shoqëruan Palin, e çuan deri në Athinë e pastaj u kthyen të porositur prej tij që Sila e Timoteu të shkonin tek ai sa më parë.</verse>
				<verse number="16">Ndërsa po i priste në Athinë, Pali u mërzit shumë kur pa se qyteti ishte plot me idhuj.</verse>
				<verse number="17">Ai diskutonte në sinagogë me judenjtë dhe me paganët e kthyer në besimin e judenjve, dhe çdo ditë fliste në sheshin e tregut me ata që ndodheshin aty.</verse>
				<verse number="18">Disa filozofë epikurianë e stoikë po diskutonin me të. Disa thanë: «Çfarë po përpiqet të na thotë ky fjalaman?». Disa të tjerë thanë: «Duket se është lajmëtar hyjnish të huaja». Këtë e thanë sepse ai po predikonte ungjillin e Jezuit dhe ngjalljen.</verse>
				<verse number="19">Atëherë e morën, e çuan në Areopag dhe e pyetën: «A mund ta dimë çfarë është ky mësim i ri për të cilin po flet?</verse>
				<verse number="20">Na tingëllojnë si gjëra të çuditshme, prandaj dëshirojmë të dimë çʼkuptim kanë ato».</verse>
				<verse number="21">Në të vërtetë, të gjithë athinasit e të huajtë që jetonin aty, nuk e kalonin kohën ndryshe veçse duke treguar apo duke dëgjuar ndonjë të re.</verse>
				<verse number="22">Atëherë Pali u ngrit në mes të Areopagut e tha: «Athinas, unë po shoh se ju jeni njerëz shumë fetarë në gjithçka.</verse>
				<verse number="23">Duke ecur nëpër qytet e duke parë me vëmendje vendet e shenjta ku ju adhuroni, gjeta edhe një altar me mbishkrimin: “Perëndisë së panjohur.” Atë që ju e adhuroni si të panjohur, unë po jua shpall.</verse>
				<verse number="24">Perëndia që bëri botën dhe gjithçka që gjendet në të, ai që është Zoti i qiellit e i tokës, nuk banon në tempuj të ndërtuar me duart e njerëzve.</verse>
				<verse number="25">Meqenëse ai vetë u jep njerëzve jetë, frymë dhe gjithçka, nuk pret që tʼi shërbejnë njerëzit, a thua se ka nevojë për ndonjë gjë.</verse>
				<verse number="26">Prej një njeriu të vetëm Perëndia i bëri të gjitha kombet, që e mbushin tokën dhe u ka caktuar kohët dhe kufijtë e vendit ku duhet të banojnë.</verse>
				<verse number="27">Ai deshi që njerëzit ta kërkojnë dhe të përpiqen ta gjejnë duke kërkuar si në terr, ndonëse ai nuk është larg secilit prej nesh.</verse>
				<verse number="28">	“Në të jetojmë, lëvizim e jemi, sikurse kanë thënë edhe disa nga poetët tuaj, se edhe ne jemi bijtë e tij.”</verse>
				<verse number="29">E meqë jemi bijtë e Perëndisë, nuk duhet të mendojmë se hyjnia është e ngjashme me arin, argjendin apo gurin, të punuar nga mjeshtëria dhe aftësia e njerëzve.</verse>
				<verse number="30">Por Perëndia nuk i mori parasysh kohët e padijes njerëzore, veçse tani i urdhëron të gjithë njerëzit, kudo që janë, të pendohen,</verse>
				<verse number="31">sepse e ka caktuar ditën kur do të gjykojë me drejtësi botën përmes njeriut që po ai e ka caktuar. Dhe këtë e ka provuar duke e ngjallur atë prej të vdekurve».</verse>
				<verse number="32">Kur dëgjuan për ngjalljen e të vdekurve, disa filluan të talleshin, ndërsa të tjerët thanë: «Për këtë do të të dëgjojmë një herë tjetër».</verse>
				<verse number="33">Atëherë Pali u largua prej tyre.</verse>
				<verse number="34">Por disa nga ata shkuan pas tij dhe besuan në Perëndinë. Ndër këta ishin Dionis Areopagiti, një grua me emrin Damara si edhe disa të tjerë.</verse>
			</chapter>
			<chapter number="18">
				<verse number="1">Pas këtyre gjërave, Pali u nis nga Athina e shkoi në Korint.</verse>
				<verse number="2">Atje gjeti një jude me emrin Akuil, i lindur në Pont, që kishte ardhur kohët e fundit nga Italia me gruan e vet Priskilën, sepse perandori Klaud u kishte dhënë urdhër të gjithë judenjve të largoheshin nga Roma. Pali shkoi për tʼi takuar</verse>
				<verse number="3">dhe, meqë kishin të njëjtën mjeshtëri, ai ndenji dhe punoi bashkë me ta. Mjeshtëria e tyre ishte bërja e tendave.</verse>
				<verse number="4">Çdo të shtunë Pali fliste në sinagogë dhe përpiqej të bindte judenjtë dhe grekët.</verse>
				<verse number="5">Kur erdhën Sila e Timoteu nga Maqedonia, Pali po predikonte fjalën e Perëndisë, duke u dëshmuar judenjve se Jezui është Krishti.</verse>
				<verse number="6">Por ata e kundërshtuan dhe e fyen. Atëherë Pali shkundi pluhurin e rrobave si shenjë kundër tyre dhe u tha: «Për humbjen tuaj jeni vetë fajtorë. Unë nuk kam faj dhe që tani e tutje do të shkoj tʼu predikoj kombeve pagane».</verse>
				<verse number="7">Pali doli nga sinagoga dhe shkoi në shtëpinë e një njeriu me emrin Tit Justi, një i kthyer në besimin jude, që e kishte shtëpinë afër sinagogës.</verse>
				<verse number="8">Krispi, kreu i sinagogës, besoi në Zotin bashkë me të gjithë ata të shtëpisë së vet. Edhe shumë korintas që e dëgjuan Palin, besuan dhe u pagëzuan.</verse>
				<verse number="9">Një natë Zoti i tha Palit në vegim: «Mos ki frikë, por fol e mos hesht,</verse>
				<verse number="10">se unë jam me ty dhe askush nuk do të ngrejë dorë kundër teje për të të bërë keq. Shumë nga ata që jetojnë në këtë qytet më përkasin mua».</verse>
				<verse number="11">Pali ndenji aty një vit e gjashtë muaj dhe u mësonte atyre fjalën e Perëndisë.</verse>
				<verse number="12">Në kohën kur Galioni ishte prokonsull i Akaisë, judenjtë u bashkuan kundër Palit, e çuan para gjykatësit</verse>
				<verse number="13">dhe thanë: «Ky njeri po kërkon tʼi bindë njerëzit ta adhurojnë Perëndinë në kundërshim me ligjin e Moisiut».</verse>
				<verse number="14">Sapo Pali deshi të fliste, Galioni u tha judenjve: «Po të bëhej fjalë për ndonjë krim apo faj të rëndë, o judenj, do të kisha arsye për ta pranuar ankesën tuaj.</verse>
				<verse number="15">Por, meqë bëhet fjalë për diskutime lidhur me emra dhe me ligjin tuaj, shikojeni vetë këtë punë. Unë nuk dua të bëhem gjykatës për këto gjëra».</verse>
				<verse number="16">Pastaj i largoi nga gjykata.</verse>
				<verse number="17">Atëherë të gjithë kapën Sostenin, kreun e sinagogës, dhe e rrahën para gjykatës, ndërsa Galioni nuk donte tʼia dinte fare për këto gjëra.</verse>
				<verse number="18">Pali, pasi ndenji për një farë kohe në atë vend, u përshëndet me vëllezërit besimtarë dhe lundroi për në Siri, bashkë me Priskilën e Akuilin. Në Kenkrea ai preu flokët, sepse kishte bërë një betim.</verse>
				<verse number="19">Kur arritën në Efes, i la ata aty, ndërsa vetë hyri në sinagogë dhe diskutoi me judenjtë.</verse>
				<verse number="20">Ata i kërkuan që të rrinte më gjatë, por Pali nuk pranoi.</verse>
				<verse number="21">Megjithatë, kur po ndahej prej tyre, u tha: « Në dashtë Perëndia, do të kthehem përsëri te ju». Pastaj u largua nga Efesi me anije.</verse>
				<verse number="22">Kur arriti në Cezare, shkoi në Jerusalem, përshëndeti kishën dhe pastaj shkoi në Antioki.</verse>
				<verse number="23">Ndenji aty për një farë kohe dhe u nis e shkoi nga një vend në tjetrin nëpër krahinën e Galatisë e të Frigjisë, duke u dhënë zemër të gjithë dishepujve.</verse>
				<verse number="24">Në Efes kishte ardhur një jude me emrin Apol, i lindur në Aleksandri. Ai ishte gojëtar i mirë dhe i njihte mirë Shkrimet e shenjta.</verse>
				<verse number="25">Kishte mësuar për udhën e Zotit dhe me zell në shpirt, predikonte dhe i mësonte njerëzit me përpikëri për Jezuin, por njihte vetëm pagëzimin e Gjonit.</verse>
				<verse number="26">Ai filloi të fliste hapur në sinagogë, po kur Priskila dhe Akuili e dëgjuan, e morën mënjanë dhe ia shtjelluan më saktë udhën e Perëndisë.</verse>
				<verse number="27">Meqë dëshironte të shkonte në Akai, besimtarët i dhanë zemër dhe u shkruan dishepujve që ta pranonin. Kur arriti atje, ai i ndihmoi me anë të hirit që i kishte dhënë Perëndia të gjithë ata që kishin besuar,</verse>
				<verse number="28">sepse i kundërshtonte me forcë judenjtë dhe u provonte hapur, përmes Shkrimeve të shenjta, se Jezui është Krishti.</verse>
			</chapter>
			<chapter number="19">
				<verse number="1">Ndërsa Apoli ishte në Korint, Pali kaloi nëpër krahinat malore dhe arriti në Efes. Atje gjeti disa dishepuj</verse>
				<verse number="2">dhe u tha: «Kur besuat, a e morët Shpirtin e Shenjtë?». Ata iu përgjigjën: «As që kemi dëgjuar se ka Shpirt të Shenjtë».</verse>
				<verse number="3">Dhe Pali u tha: «Me çfarë jeni pagëzuar, atëherë?». Ata i thanë: «Me pagëzimin e Gjonit».</verse>
				<verse number="4">Pali u tha: «Gjoni pagëzoi ata që pendoheshin dhe u bëri thirrje njerëzve të besonin në atë që do të vinte pas tij, domethënë në Jezuin».</verse>
				<verse number="5">Kur dëgjuan këtë gjë, ata u pagëzuan në emrin e Zotit Jezu.</verse>
				<verse number="6">Atëherë Pali vendosi duart mbi ta dhe Shpirti i Shenjtë zbriti mbi ta e ata filluan të flasin në gjuhë të tjera e të profetizonin.</verse>
				<verse number="7">Ata ishin gjithsej rreth dymbëdhjetë burra.</verse>
				<verse number="8">Pali shkonte në sinagogë dhe për tre muaj foli hapur e përpiqej tʼi bindte për mbretërinë e Perëndisë.</verse>
				<verse number="9">Disa njerëz kokëfortë nuk u bindën dhe filluan të flasin keq e ta shajnë Udhën e Zotit para popullit. Atëherë Pali u largua prej aty, mori me vete dishepujt dhe foli çdo ditë në shkollën e dikujt që quhej Tiran.</verse>
				<verse number="10">Këtë gjë e bëri për dy vjet me radhë e kështu të gjithë banorët e Azisë, judenj e paganë, dëgjuan fjalën e Zotit.</verse>
				<verse number="11">Perëndia bënte mrekulli të jashtëzakonshme me anë të duarve të Palit.</verse>
				<verse number="12">Kur u çonin të sëmurëve shamitë apo rrobat që kishin prekur trupin e tij, ata shëroheshin nga sëmundjet dhe shpirtrat e këqij dilnin prej tyre.</verse>
				<verse number="13">Atëherë disa judenj endacakë që dëbonin shpirtrat e këqij, u munduan të thërrisnin emrin e Jezuit mbi ata që kishin shpirtra të këqij, duke thënë: «Ju urdhëroj të dilni në emër të Jezuit që predikon Pali!».</verse>
				<verse number="14">Këtë gjë e bënin shtatë bijtë e një kryeprifti jude me emrin Skev,</verse>
				<verse number="15">por shpirti i keq u përgjigj: «Unë e njoh Jezuin dhe Palin, po ju kush jeni?».</verse>
				<verse number="16">Atëherë njeriu me shpirtin e keq u sul mbi ta, i vuri poshtë e i rrahu aq keq, saqë ata ikën nga ajo shtëpi lakuriq e të plagosur.</verse>
				<verse number="17">Kur të gjithë banorët e Efesit, judenjtë dhe paganët, e morën vesh këtë gjë, i zuri frika të gjithë dhe lavdëronin emrin e Zotit Jezu.</verse>
				<verse number="18">Edhe shumë prej atyre që besuan, rrëfyen e treguan të këqijat që kishin bërë.</verse>
				<verse number="19">Disa prej atyre që ishin marrë me magji, i sollën librat e tyre të magjisë dhe i dogjën para të gjithëve. Kur u llogarit vlera e atyre librave, doli se arrinte në pesëdhjetë mijë monedha argjendi.</verse>
				<verse number="20">Kështu fjala e Zotit përhapej dhe forcohej gjithnjë e më shumë me fuqinë e tij.</verse>
				<verse number="21">Si ndodhën këto gjëra, Pali vendosi që të shkonte në Jerusalem duke kaluar nëpër Maqedoni dhe nëpër Akai. Ai tha: «Pasi të kem shkuar atje, duhet të shoh edhe Romën».</verse>
				<verse number="22">Kështu dërgoi në Maqedoni dy ndihmësit e vet, Timoteun dhe Erastin, ndërsa vetë ndenji pak më gjatë në Azi.</verse>
				<verse number="23">Në atë kohë ndodhi një rrëmujë e madhe për shkak të Udhës së Zotit Jezu.</verse>
				<verse number="24">Në Efes, jetonte edhe një burrë me emrin Dhimitër. Ai ishte argjendar dhe punonte tempuj të vegjël argjendi të Artemisës, gjë që u sillte shumë punë zejtarëve.</verse>
				<verse number="25">Ai i mblodhi zejtarët bashkë me punëtorët që kishin të njëjtën mjeshtëri e u tha: «Burra, ju e dini mirë se mirëqenia jonë varet nga kjo mjeshtëri.</verse>
				<verse number="26">Tani, ju e shihni dhe e dëgjoni se ky Pali i ka bindur dhe ka bërë për vete një numër të madh njerëzish jo vetëm në Efes, por pothuaj në të gjithë Azinë, duke u thënë se perënditë e bëra me duart e njerëzve nuk janë perëndi.</verse>
				<verse number="27">Prandaj ka rrezik jo vetëm tʼi bjerë vlera punës sonë, por që edhe të mos çmohet më tempulli i perëndeshës së madhe Artemisë dhe asaj tʼi humbë madhështia që e ka shtyrë tërë Azinë e botën ta adhurojnë.»</verse>
				<verse number="28">Kur e dëgjuan këtë gjë, zejtarët u zemëruan e bërtitën: «E madhe është Artemisa e efesianëve!».</verse>
				<verse number="29">Rrëmuja u përhap në gjithë qytetin. Turma u bashkua e shkoi me vrap te teatri, duke tërhequr zvarrë Gajin dhe Aristarkun që ishin maqedonas e që udhëtonin me Palin.</verse>
				<verse number="30">Pali donte të dilte para turmës, por dishepujt nuk e lanë.</verse>
				<verse number="31">Edhe disa krerë të krahinës së Azisë, që ishin miq të tij, dërguan njerëz tek ai për tʼi thënë që të mos shkonte te teatri për të dalë para turmës.</verse>
				<verse number="32">Atëherë u bë rrëmujë e madhe ndër të mbledhurit. Disa bërtisnin e thoshin një gjë e të tjerë një gjë tjetër, ndërsa shumica nuk e dinte pse ishin mbledhur.</verse>
				<verse number="33">Disa nga turma shtynë përpara njëfarë Aleksandri dhe judenjtë e nxitën të fliste. Aleksandri bëri shenjë me dorë për qetësi dhe u mundua të fliste para popullit në mbrojtje të judenjve,</verse>
				<verse number="34">po kur e kuptuan se ishte jude, të gjithë së bashku bërtitën njëzëri për rreth dy orë: «E madhe është Artemisa e efesianëve!».</verse>
				<verse number="35">Sekretari i qytetit, pasi e qetësoi turmën, tha: «Burra të Efesit, a ka njeri këtu që nuk e di se qyteti i efesianëve është mbrojtësi i tempullit të Artemisës së madhe dhe i shtatores së rënë nga lart?</verse>
				<verse number="36">Kjo gjë nuk mund të mohohet, prandaj qetësohuni dhe mos bëni gjëra të nxituara.</verse>
				<verse number="37">Keni sjellë këtu këta njerëz, që as kanë vjedhur tempullin e as kanë fyer perëndeshën tuaj.</verse>
				<verse number="38">Nëse Dhimitri dhe zejtarët e tjerë, që janë me të, kanë ndonjë gjë kundër ndokujt, gjykatat janë të hapura dhe kanë prokonsuj. Atje le tʼi ngrenë paditë kundër njëri-tjetrit.</verse>
				<verse number="39">Nëse keni ndonjë çështje tjetër, ajo do të shqyrtohet sipas ligjit në mbledhjen e radhës.</verse>
				<verse number="40">[40-41] Ndërsa sot rrezikojmë të paditemi për kryengritje, meqë nuk kemi asnjë arsye që na jep të drejtë për këtë grumbullim». Pasi tha këto, e shpërndau turmën.</verse>
			</chapter>
			<chapter number="20">
				<verse number="1">Kur mbaroi rrëmuja, Pali mblodhi dishepujt, u dha zemër, u përshëndet me ta dhe u nis për në Maqedoni.</verse>
				<verse number="2">Ai kaloi nëpër ato krahina, u dha zemër besimtarëve me shumë fjalë e pastaj shkoi në Greqi.</verse>
				<verse number="3">Atje qëndroi tre muaj. Kur po bëhej gati për të shkuar në Siri, judenjtë i ngritën një kurth, prandaj vendosi të kthehej duke kaluar nga Maqedonia.</verse>
				<verse number="4">Me të ishin Sopatri, biri i Pirros nga Berea, Aristarku e Sekundi nga Selaniku, Gaji nga Derba, Timoteu si edhe Tikiku e Trofimi nga Azia.</verse>
				<verse number="5">Ata shkuan përpara dhe na pritën në Troadë,</verse>
				<verse number="6">ndërsa ne, pas ditëve të festës të Bukëve të Pambrujtura, lundruam nga Filipia e për pesë ditë i arritëm në Troadë, ku ndenjëm shtatë ditë.</verse>
				<verse number="7">Të dielën ndërsa ishim mbledhur për thyerjen e bukës, Pali po u fliste atyre dhe, meqë do të nisej të nesërmen, e zgjati fjalimin deri në mesnatë.</verse>
				<verse number="8">Dhoma e sipërme ku ishim mbledhur, ishte shumë e ndriçuar.</verse>
				<verse number="9">Ndërsa Pali vazhdonte të fliste, një djalosh me emrin Eutik, ishte ulur në dritare, ku e zuri një gjumë i thellë. Ai ra nga kati i tretë dhe e gjetën të vdekur.</verse>
				<verse number="10">Atëherë Pali zbriti poshtë, u përkul mbi djaloshin, e mori në krahë dhe tha: «Mos u shqetësoni, se nuk ka vdekur».</verse>
				<verse number="11">Pastaj u ngjit lart, theu bukën dhe hëngri prej saj. Dhe, pasi u foli deri në agim, u nis.</verse>
				<verse number="12">Ata e çuan djaloshin shëndoshë e mirë në shtëpi dhe kjo i ngushëlloi shumë.</verse>
				<verse number="13">Ne u nisëm më përpara për të hipur në anije dhe lundruam për në Asos, ku duhej të merrnim Palin, sepse ai vetë kishte vendosur që të shkonte atje më këmbë.</verse>
				<verse number="14">Kur u takuam në Asos, e morëm Palin me vete dhe shkuam në Mitilenë.</verse>
				<verse number="15">Të nesërmen, lundruam prej aty dhe arritëm përballë Kiosit. Ditën tjetër arritëm në Samos dhe të nesërmen mbërritëm në Milet.</verse>
				<verse number="16">Pali kishte vendosur ta shmangnim Efesin gjatë lundrimit, që të mos humbiste kohë në Azi. Kishte shumë dëshirë që, po të ishte e mundur, të ishte në Jerusalem ditën e Rrëshajëve.</verse>
				<verse number="17">Nga Mileti Pali u çoi fjalë pleqve të kishës në Efes që ta takonin.</verse>
				<verse number="18">Kur erdhën ata, Pali u tha: «Ju e dini sesi kam jetuar me ju gjatë gjithë kohës që nga dita e parë që shkela në Azi,</verse>
				<verse number="19">duke i shërbyer Zotit me shumë përulësi e lot, nëpër sprovat që hoqa për shkak të sulmeve të judenjve.</verse>
				<verse number="20">Ju e dini që nuk ju kam fshehur asgjë, por ju kam predikuar dhe ju kam mësuar hapur e nëpër shtëpitë tuaja gjithçka që ishte e dobishme për ju.</verse>
				<verse number="21">Unë u kam predikuar si judenjve, edhe paganëve që të pendohen para Perëndisë e të besojnë në Zotin tonë Jezu.</verse>
				<verse number="22">Dhe tani, i shtyrë nga Shpirti i Shenjtë, po shkoj në Jerusalem, pa e ditur se çfarë do të më ndodhë atje.</verse>
				<verse number="23">Shpirti i Shenjtë më ka dëshmuar në çdo qytet se më presin prangat dhe vuajtjet.</verse>
				<verse number="24">Megjithatë, për mua nuk ka rëndësi jeta ime, por rëndësi ka të përfundoj vrapimin që kam nisur dhe shërbesën që kam marrë nga Zoti Jezu për të dëshmuar ungjillin e hirit të Perëndisë.</verse>
				<verse number="25">Unë kam ardhur te ju dhe ju predikova për mbretërinë e Perëndisë, por tani unë e di se asnjëri prej jush nuk do të më shohë më.</verse>
				<verse number="26">Prandaj sot po ju them se unë nuk kam faj nëse ndonjëri nga ju humbet,</verse>
				<verse number="27">sepse unë nuk ju kam fshehur asgjë, por ju kam predikuar gjithçka në lidhje me vullnetin e Perëndisë për ju.</verse>
				<verse number="28">Ruajeni veten tuaj dhe tërë grigjën, mbi të cilën Shpirti i Shenjtë ju ka vënë mbikqyrës, që të kujdeseni për kishën e Perëndisë, të cilën ai e bleu me gjakun e vet.</verse>
				<verse number="29">E di se, pasi të jem larguar, do të hyjnë mes jush ujq grabitqarë, që nuk do ta kursejnë grigjën.</verse>
				<verse number="30">Madje edhe prej jush do të dalin njerëz që do tʼju mësojnë gjëra të gënjeshtërta për tʼi tërhequr dishepujt pas vetes.</verse>
				<verse number="31">Prandaj, rrini zgjuar e kujtohuni se secilin e kam mësuar pa reshtur, me lot, ditë e natë, për tre vjet.</verse>
				<verse number="32">E tani po ju lë në dorë të Perëndisë dhe në fjalën e hirit të tij. Perëndia e ka fuqinë tʼju rrisë në besim dhe tʼju japë trashëgiminë bashkë me të gjithë të shenjtëruarit.</verse>
				<verse number="33">Unë nuk i kam kërkuar ndokujt as argjend, as ar e as rroba.</verse>
				<verse number="34">Ju e dini vetë se kam punuar me duart e mia për të mbajtur veten dhe ata që ishin me mua.</verse>
				<verse number="35">Me të gjitha këto që kam bërë, ju kam dhënë shembullin se edhe ju duhet të punoni kaq shumë për të ndihmuar ata që janë në nevojë, e të kujtoni fjalët e Zotit Jezu, i cili ka thënë: “Më i lum është ai që jep se ai që merr”».</verse>
				<verse number="36">Pasi tha këto fjalë, ai ra në gjunjë bashkë me të gjithë ata dhe u lut.</verse>
				<verse number="37">Të gjithë shpërthyen në lot. Ata e përqafuan Palin dhe e puthën,</verse>
				<verse number="38">duke ndier dhimbje, sidomos për atë që kishte thënë se nuk do ta shihnin më. Pastaj e përcollën deri tek anija.</verse>
			</chapter>
			<chapter number="21">
				<verse number="1">Pasi u ndamë prej tyre, shkuam drejt e në Ko. Ditën tjetër në Rod e që aty në Patarë.</verse>
				<verse number="2">Kur gjetëm një anije që shkonte në Fenikë, hipëm në të dhe u nisëm.</verse>
				<verse number="3">Kaluam pranë Qipros, e lamë në të majtë, lundruam drejt Sirisë dhe u ndalëm në Tir, sepse anija duhej të shkarkonte mallin aty.</verse>
				<verse number="4">Kërkuam dishepujt dhe ndenjëm aty shtatë ditë. Të frymëzuar nga Shpirti i Shenjtë, ata i thanë Palit të mos shkonte në Jerusalem.</verse>
				<verse number="5">Si kaluan shtatë ditët, u nisëm dhe vazhduam udhëtimin. Dishepujt na shoqëruan deri jashtë qytetit të gjithë, bashkë me gratë e me fëmijët e tyre. Aty, në breg të detit, ramë në gjunjë, u lutëm</verse>
				<verse number="6">dhe u përshëndetëm me njëri-tjetrin. Atëherë ne hipëm në anije, ndërsa ata u kthyen në shtëpi.</verse>
				<verse number="7">Kur mbaruam lundrimin, u nisëm nga Tiri për në Ptolemaidë. Aty përshëndetëm vëllezërit besimtarë dhe ndenjëm një ditë me ta.</verse>
				<verse number="8">Të nesërmen u nisëm e shkuam në Cezare. Hymë në shtëpinë e Filip ungjilltarit, që ishte njëri prej shtatë dhjakëve, dhe ndenjëm tek ai.</verse>
				<verse number="9">Ai kishte katër vajza virgjëresha që profetizonin.</verse>
				<verse number="10">Ne kishim disa ditë që rrinim aty, kur erdhi nga Judeja një profet me emrin Hagab.</verse>
				<verse number="11">Ai erdhi te ne, mori brezin e Palit, lidhi me të këmbët e duart dhe tha: «Ja seç thotë Shpirti i Shenjtë: Kështu do ta lidhin në Jerusalem judenjtë njeriun që mban këtë brez dhe do tʼua dorëzojnë paganëve».</verse>
				<verse number="12">Kur dëgjuam këto fjalë, ne dhe vendasit iu lutëm Palit të mos shkonte në Jerusalem.</verse>
				<verse number="13">Atëherë Pali tha: «Përse qani e ma copëtoni zemrën kështu? Unë jam gati jo vetëm të më lidhin, por edhe të vdes në Jerusalem për emrin e Zotit Jezu».</verse>
				<verse number="14">Kur pamë se atij nuk i mbushej mendja, ne heshtëm e thamë: «U bëftë vullneti i Zotit!».</verse>
				<verse number="15">Pas atyre ditëve u bëmë gati për udhëtim dhe u nisëm për në Jerusalem.</verse>
				<verse number="16">Me ne erdhën edhe disa prej dishepujve nga Cezareja dhe na çuan në shtëpinë e Mnason qipriotit, një dishepull i hershëm, dhe qëndruam tek ai.</verse>
				<verse number="17">Kur arritëm në Jerusalem, vëllezërit besimtarë na pritën me gëzim.</verse>
				<verse number="18">Të nesërmen Pali erdhi me ne te Jakobi. Aty kishin ardhur edhe të gjithë pleqtë e kishës.</verse>
				<verse number="19">Si u përshëndet me ta, Pali u tregoi me hollësi gjithçka që kishte bërë Perëndia mes paganëve, me anë të shërbesës së tij.</verse>
				<verse number="20">Kur e dëgjuan, ata përlëvduan Perëndinë dhe i thanë Palit: «Vëlla, ti po e sheh se mijëra judenj kanë besuar në Krishtin dhe vazhdojnë ta zbatojnë me zell ligjin e Moisiut.</verse>
				<verse number="21">Ata kanë marrë vesh se ti i mëson judenjtë që jetojnë mes paganëve që të largohen nga ligji i Moisiut dhe se u thua të mos i rrethpresin fëmijët e të mos i ndjekin traditat.</verse>
				<verse number="22">Si tʼia bëjmë? Të gjithë do të dëgjojnë se ke ardhur.</verse>
				<verse number="23">Bëj, pra, këtë që të themi: Këtu kemi katër burra që kanë bërë një betim.</verse>
				<verse number="24">Merri, kryej bashkë me ta ritin e pastrimit dhe paguaj për flijimet e tyre, që ata të mund të rruajnë kokën. Kështu të gjithë do ta marrin vesh se asgjë nga ato që kanë thënë për ty nuk është e vërtetë, por që edhe ti vetë e respekton ligjin e Moisiut.</verse>
				<verse number="25">Ndërsa për paganët që kanë besuar kemi dërguar një letër në të cilën kemi gjykuar se duhet të ruhen nga flijimet që u kushtohen idhujve, të mos pinë gjak, të mos hanë kafshë të mbytura e të ruhen nga kurvëria».</verse>
				<verse number="26">Atëherë Pali i mori këta burra dhe të nesërmen, pasi kreu ritin e pastrimit bashkë me ta, hyri në tempull për të bërë të ditur se ishin përmbushur ditët e pastrimit dhe kishte ardhur koha kur secili të kushtonte flijimin.</verse>
				<verse number="27">Kur po mbusheshin të shtatë ditët, judenjtë e Azisë, që e kishin parë Palin në tempull, ngritën në këmbë tërë turmën dhe e kapën.</verse>
				<verse number="28">Ata bërtisnin: «O burra izraelitë, na ndihmoni! Ky është ai që i mëson të gjithë kudo kundër popullit tonë, kundër ligjit të Moisiut dhe kundër këtij vendi. Përveç kësaj, ka sjellë paganë në tempull dhe kështu e ka përdhosur këtë vend të shenjtë».</verse>
				<verse number="29">Ata e kishin parë Palin më parë në qytet bashkë me Trofim efesianin dhe mendonin se Pali e kishte futur Trofimin në tempull.</verse>
				<verse number="30">Atëherë tërë qyteti u vu në lëvizje dhe njerëzit u mblodhën në rrugë. E kapën Palin, e zvarritën jashtë tempullit dhe menjëherë mbyllën dyert.</verse>
				<verse number="31">Ndërsa po kërkonin ta vrisnin, komandantit të kohortës i shkoi lajmi se ishte bërë rrëmujë në tërë Jerusalemin.</verse>
				<verse number="32">Ai mori menjëherë disa ushtarë e centurionë dhe shkoi me nxitim drejt turmës. Kur pa turma komandantin e kohortës dhe ushtarët, pushuan së rrahuri Palin.</verse>
				<verse number="33">Atëherë u afrua komandanti, e kapi Palin dhe urdhëroi që ta lidhnin me dy vargonj hekuri. Pastaj filloi të hetonte se kush ishte Pali dhe çfarë kishte bërë.</verse>
				<verse number="34">Disa njerëz nga turma bërtisnin e thoshin një gjë, ndërsa të tjerë një gjë tjetër. Meqë nuk mundi të merrte vesh gjë me saktësi për shkak të rrëmujës, urdhëroi ta sillnin Palin në fortesë.</verse>
				<verse number="35">Kur arriti Pali te shkallët, turma ishte bërë aq e dhunshme, sa ushtarëve iu desh ta mbartnin.</verse>
				<verse number="36">Turma që po e ndiqte, bërtiste: «Me vdekje!».</verse>
				<verse number="37">Kur po e çonin në fortesë Palin, ai i tha komandantit të kohortës: «A më lejohet të të them diçka?». Komandanti i tha: «Di greqisht?</verse>
				<verse number="38">Atëherë nuk qenke ti ai egjiptiani që nxiti një kryengritje para disa ditësh dhe u priu në shkretëtirë katërmijë vrasësve?».</verse>
				<verse number="39">Pali iu përgjigj: «Unë jam jude nga Tarsi i Kilikisë, qytetar i një qyteti të rëndësishëm. Të lutem, më lejo tʼi flas popullit».</verse>
				<verse number="40">Pasi i dha leje komandanti, Pali qëndroi te shkallët dhe i bëri shenjë me dorë popullit për qetësi. Si u bë qetësi e madhe, foli në hebraisht e u tha:</verse>
			</chapter>
			<chapter number="22">
				<verse number="1">«Vëllezër dhe etër, dëgjoni mbrojtjen time».</verse>
				<verse number="2">Kur dëgjuan se po u fliste hebraisht, u bë qetësi edhe më e madhe. Atëherë ai tha:</verse>
				<verse number="3">«Unë jam jude. Kam lindur në Tars të Kilikisë dhe jam rritur këtu në Jerusalem. Kam pasur si mësues Gamalielin dhe jam edukuar pikë për pikë sipas ligjit të etërve tanë, me zell për Perëndinë, sikurse jeni të gjithë ju sot.</verse>
				<verse number="4">Unë i kam përndjekur deri për vdekje ata që i përkasin Udhës së Zotit Jezu. Kam lidhur burra e gra dhe i kam futur në burg.</verse>
				<verse number="5">Për mua mund të dëshmojnë kryeprifti dhe tërë pleqësia. Ata më dhanë edhe letra për vëllezërit judenj në Damask, që më ngarkonin për tʼi lidhur ata që ishin atje e për tʼi sjellë në Jerusalem që të ndëshkoheshin.»</verse>
				<verse number="6">«Kur isha rrugës për në Damask, teksa po i afrohesha qytetit, rreth mesditës, shndriti nga qielli një dritë e fortë rreth meje.</verse>
				<verse number="7">Unë rashë përtokë dhe dëgjova një zë që më tha: “Saul, Saul, përse më përndjek?”.</verse>
				<verse number="8">Unë u përgjigja: “Kush je ti, o Zot?”. Ai më tha: “Unë jam Jezui i Nazaretit, që ti po e përndjek.”</verse>
				<verse number="9">Ata që ishin me mua e panë dritën, por nuk e dëgjuan zërin e atij që po më fliste.</verse>
				<verse number="10">Unë pyeta: “Zot, çfarë duhet të bëj?”. Zoti më tha: “Ngrihu e shko në Damask. Atje do të të thonë gjithçka që të është caktuar të bësh.”</verse>
				<verse number="11">Meqë nuk mund të shihja për shkak të shkëlqimit të asaj drite, ata që ishin me mua më morën për dore e më çuan në Damask.</verse>
				<verse number="12">Një burrë me emrin Hanani, njeri i përkushtuar ndaj ligjit të Moisiut e për të cilin judenjtë që jetonin aty flisnin mirë,</verse>
				<verse number="13">erdhi tek unë, qëndroi përbri meje e tha: “Vëlla Saul, shih përsëri.” Në atë çast mʼu hapën sytë dhe e pashë.</verse>
				<verse number="14">Atëherë ai tha: “Perëndia i etërve tanë të ka zgjedhur që të njohësh vullnetin e tij, që të shohësh të Drejtin e të dëgjosh zërin e tij.</verse>
				<verse number="15">Ti do të jesh dëshmitar i tij para të gjithë njerëzve, dëshmitar i asaj që ke parë e ke dëgjuar.</verse>
				<verse number="16">Dhe tani çʼpret? Ngrihu, pagëzohu e pastrohu nga mëkatet duke thirrur emrin e Zotit”».</verse>
				<verse number="17">«Pasi u ktheva në Jerusalem, ndërsa po lutesha në tempull, pata një vegim</verse>
				<verse number="18">dhe pashë Jezuin që më tha: “Nxito e largohu shpejt nga Jerusalemi, se ata nuk do ta pranojnë dëshminë tënde për mua.”</verse>
				<verse number="19">Dhe unë thashë: “Zot, ata e dinë se në çdo sinagogë unë kam futur në burg dhe kam rrahur ata që besuan në ty.</verse>
				<verse number="20">Edhe kur u derdh gjaku i dëshmorit tënd Stefanit, unë isha aty, e miratova vrasjen e tij dhe ruaja rrobat e atyre që po e vrisnin.”</verse>
				<verse number="21">Atëherë Zoti më tha: “Shko, se do të të dërgoj larg, te kombet pagane”».</verse>
				<verse number="22">Deri këtu turma e dëgjoi, por pastaj bërtitën me zë të lartë: «Zhdukeni nga dheu këtë njeri. Ai nuk e meriton të jetojë».</verse>
				<verse number="23">Turma bërtiste, hidhte rrobat lart e ngrinte pluhur në ajër.</verse>
				<verse number="24">Atëherë komandanti i kohortës urdhëroi ta çonin Palin në fortesë dhe u tha ta marrin në pyetje duke e fshikulluar, që të gjenin arsyen pse judenjtë bërtisnin kështu kundër tij.</verse>
				<verse number="25">Por, pasi e lidhën me rrobat e tij, Pali i tha centurionit që rrinte pranë: «A ju lejohet të fshikulloni një qytetar romak pa i bërë gjyqin?».</verse>
				<verse number="26">Kur e dëgjoi këtë, centurioni shkoi te komandanti i kohortës dhe i tha: «Kujdes se çfarë po bën! Ky njeri është qytetar romak».</verse>
				<verse number="27">Komandanti erdhi dhe e pyeti Palin: «Më thuaj, a je romak?». Pali i tha: «Po».</verse>
				<verse number="28">Komandanti u përgjigj: «Mua më ka kushtuar shumë para që ta merrja qytetarinë romake». Pali i tha: «Ndërsa unë kam lindur i tillë».</verse>
				<verse number="29">Ata që do ta merrnin në pyetje u larguan menjëherë prej tij. Edhe komandantit të kohortës i hyri frika kur mori vesh se Pali ishte qytetar romak, sepse e kishte lidhur.</verse>
				<verse number="30">Ai donte të dinte me saktësi arsyen se përse po e padisnin judenjtë Palin, prandaj të nesërmen e liroi dhe urdhëroi kryepriftërinjtë e mbarë sinedrin që të mblidheshin. Pastaj solli edhe Palin dhe e nxori para tyre.</verse>
			</chapter>
			<chapter number="23">
				<verse number="1">Pali vështroi nga sinedri dhe tha: «Vëllezër, deri më sot kam jetuar me ndërgjegje të pastër para Perëndisë».</verse>
				<verse number="2">Atëherë kryeprifti Hanani i urdhëroi ata që ishin pranë Palit që ta godisnin Palin në gojë.</verse>
				<verse number="3">Por Pali i tha: «Ty do të godasë Perëndia, o mur i zbardhur! Je ulur për të më gjykuar sipas ligjit të Moisiut dhe, duke shkelur këtë ligj, urdhëron që të më godasin».</verse>
				<verse number="4">Ata që ishin aty thanë: «Ti po shan kryepriftin e Perëndisë?».</verse>
				<verse number="5">Por Pali u përgjigj: «Vëllezër, nuk e dija se ishte kryeprift, sepse Shkrimi i shenjtë thotë: Mos fol keq për krerët e popullit tënd! ».</verse>
				<verse number="6">Meqenëse Pali e dinte se disa ishin saducenj e të tjerët farisenj, tha me zë të lartë në sinedër: «Vëllezër, unë jam farise, bir farisenjsh. Unë po gjykohem, sepse shpresoj në ngjalljen e të vdekurve».</verse>
				<verse number="7">Sapo e tha këtë, farisenjtë dhe saducenjtë filluan të grinden mes tyre dhe sinedri u përça.</verse>
				<verse number="8">Në të vërtetë saducenjtë thonë se nuk ka as ngjallje, as engjëj e as shpirtra të tjerë, ndërsa farisenjtë i pranojnë të gjitha këto.</verse>
				<verse number="9">Atëherë u bë një zhurmë e madhe dhe disa skribë nga ana e farisenjve u ngritën e kundërshtuan me forcë: «Nuk gjejmë asgjë të keqe te ky njeri. Po sikur tʼi ketë folur një shpirt apo një engjëll?».</verse>
				<verse number="10">Meqenëse ata po grindeshin gjithnjë e më shumë, komandanti i kohortës pati frikë se mos e copëtonin Palin. Prandaj i urdhëroi ushtarët që të shkonin e tʼua rrëmbenin Palin nga duart dhe ta sillnin në fortesë.</verse>
				<verse number="11">Një natë më pas Zoti iu shfaq Palit dhe i tha: «Ki guxim! Sikurse ke dëshmuar për mua në Jerusalem, kështu duhet të dëshmosh edhe në Romë».</verse>
				<verse number="12">Në mëngjes judenjtë përgatitën një kurth dhe u betuan se nuk do të hanin e nuk do të pinin derisa ta vrisnin Palin.</verse>
				<verse number="13">Ata që u bashkuan me këtë kurth ishin më shumë se dyzet veta.</verse>
				<verse number="14">Shkuan te kryepriftërinjtë e pleqtë dhe u thanë: «Ne jemi betuar me vendosmëri që të mos vëmë gjë në gojë derisa ta vrasim Palin.</verse>
				<verse number="15">Prandaj tani ju dhe sinedri duhet të njoftoni komandantin e kohortës që ta sjellë te ju, duke u hequr sikur doni ta hetoni më me imtësi. Ndërsa ne jemi të gatshëm ta vrasim para se të arrijë këtu».</verse>
				<verse number="16">Djali i motrës së Palit dëgjoi për këtë pritë. Ai shkoi te fortesa dhe e lajmëroi Palin.</verse>
				<verse number="17">Pali thirri njërin nga centurionët dhe i tha: «Dërgoje këtë djalosh te komandanti i kohortës, sepse ka diçka për tʼi thënë».</verse>
				<verse number="18">Ai e mori, e çoi te komandanti dhe i tha: «Pali, i burgosuri, më thirri dhe më kërkoi që ta sjell te ti këtë djalosh, se ka diçka për të të thënë».</verse>
				<verse number="19">Komandanti e mori për dore, shkoi mënjanë dhe e pyeti: «Çfarë ke për të më thënë?».</verse>
				<verse number="20">Ai iu përgjigj: «Judenjtë janë bërë në një mendje që të të kërkojnë ta çosh Palin nesër në sinedër, gjoja për ta hetuar më imtësisht.</verse>
				<verse number="21">Ti mos i dëgjo, sepse më shumë se dyzet burra prej tyre i kanë zënë pritë. Ata janë betuar se nuk do të hanë e as nuk do të pinë pa e vrarë atë. Tani ata janë gati dhe po presin vendimin tënd».</verse>
				<verse number="22">Atëherë komandanti i kohortës e nisi djaloshin dhe i tha: «Mos i trego askujt se më ke njoftuar!».</verse>
				<verse number="23">Atëherë ai thirri dy nga centurionët dhe u tha: «Përgatituni për tʼu nisur rreth orës nëntë për në Cezare me dyqind ushtarë, shtatëdhjetë kalorës dhe dyqind shigjetarë.</verse>
				<verse number="24">Bëni gati një kalë edhe për Palin, që të shkojë shëndoshë e mirë te qeveritari Feliks!».</verse>
				<verse number="25">Pastaj shkroi këtë letër:</verse>
				<verse number="26">«Klaud Lisia për madhërinë e tij qeveritarin Feliks, përshëndetje!</verse>
				<verse number="27">Ky njeri është kapur nga judenjtë që donin ta vrisnin, por pasi mësova se është qytetar romak, e shpëtova nga duart e tyre me anë të ushtarëve.</verse>
				<verse number="28">Unë doja të dija shkakun për të cilin e kishin paditur dhe prandaj e çova para sinedrit të tyre.</verse>
				<verse number="29">Aty mora vesh se e kishin paditur për disa çështje lidhur me ligjin e tyre, por nuk kishte bërë asgjë që të meritonte vdekjen ose prangat.</verse>
				<verse number="30">Kur më njoftuan se judenjtë i kishin ngritur një kurth, e dërgova menjëherë te ti dhe i urdhërova paditësit e tij që të flasin me ty për të ».</verse>
				<verse number="31">Atëherë ushtarët e morën Palin dhe, sipas urdhrit, e çuan gjatë natës në Antipatridë.</verse>
				<verse number="32">Të nesërmen i lanë kalorësit që të shkonin me të, ndërsa ata vetë u kthyen në fortesë.</verse>
				<verse number="33">Kalorësit arritën në Cezare, i dhanë letrën qeveritarit dhe i dorëzuan Palin.</verse>
				<verse number="34">Qeveritari e lexoi letrën, e pyeti Palin se cilës provincë i përkiste dhe, kur mori vesh se ishte nga Kilikia,</verse>
				<verse number="35">i tha: «Do të të dëgjoj kur të vijnë ata që të kanë paditur». Pastaj urdhëroi ta mbanin në mbikqyrje në pretoriumin e Herodit.</verse>
			</chapter>
			<chapter number="24">
				<verse number="1">Pas pesë ditësh erdhi kryeprifti Hanani bashkë me disa pleq dhe me një gojëtar që quhej Tertul. Ata i shpjeguan qeveritarit çfarë kishin kundër Palit.</verse>
				<verse number="2">Kur thirrën Palin, Tertuli filloi të parashtronte padinë kundër tij dhe tha: «I nderuar shkëlqesi Feliks, falë teje kemi gëzuar paqe për shumë kohë e falë përkujdesjes sate janë bërë ndryshime të mëdha për këtë popull.</verse>
				<verse number="3">Ne ndiejmë mirënjohje të thellë për këtë gjë, gjithmonë e kudo.</verse>
				<verse number="4">Por, pa dashur të të mërzis më shumë, të lutem që të kesh mirësinë të na dëgjosh shkurtimisht.</verse>
				<verse number="5">Ne kemi parë se ky njeri nxit trazira dhe i shtyn të gjithë judenjtë nëpër botë për kryengritje. Ai është kryetari i sektit të nazaretasve.</verse>
				<verse number="6">Madje, ai u mundua të përdhoste edhe tempullin, por ne e kapëm.</verse>
				<verse number="7">[7‏-8] Ti do ta gjykosh vetë dhe do të mund të mësosh prej tij gjithçka për të cilën po e padisim».</verse>
				<verse number="8"></verse>
				<verse number="9">Me këtë padi u bashkuan edhe judenjtë e tjerë dhe thanë se gjërat qëndronin ashtu.</verse>
				<verse number="10">Kur qeveritari i bëri me shenjë të fliste, Pali u përgjigj: «Meqenëse e di se ke vite që je gjykatës i këtij populli, kam besim te ti për të bërë mbrojtjen time.</verse>
				<verse number="11">Ti mund ta vërtetosh se nuk ka më shumë se dymbëdhjetë ditë që kam shkuar në Jerusalem për të adhuruar në tempull.</verse>
				<verse number="12">Këta nuk më kanë gjetur duke biseduar me ndokënd në tempull apo duke nxitur ndonjë turmë as nëpër sinagoga, as në qytet.</verse>
				<verse number="13">Ata nuk mund ta vërtetojnë padinë ndaj meje.</verse>
				<verse number="14">Por po të dëshmoj se sipas Udhës së Zotit Jezu, të cilën ata e quajnë sekt, unë adhuroj Perëndinë e etërve tanë, duke besuar gjithçka që është shkruar në ligjin e Moisiut dhe në librat e profetëve.</verse>
				<verse number="15">Unë kam shpresë në Perëndinë, atë shpresë që edhe ata vetë e pranojnë, se të drejtët dhe të padrejtët do të ngjallen.</verse>
				<verse number="16">Prandaj përpiqem ta kem ndërgjegjen të panjollosur para Perëndisë e para të gjithë njerëzve.</verse>
				<verse number="17">Tani, pas shumë vitesh, u ktheva në Jerusalem për tʼi sjellë ndihma popullit tim e për tʼi kushtuar flijime Perëndisë.</verse>
				<verse number="18">Kur po kryeja ritin e pastrimit, judenjtë më gjetën në tempull dhe aty nuk kishte as turma e as trazirë.</verse>
				<verse number="19">Aty gjendeshin disa judenj nga Azia dhe duhej të vinin ata te ti për të ngritur padi po të kishin ndonjë gjë kundër meje.</verse>
				<verse number="20">Megjithatë, le ta thonë këta vetë çfarë faji kanë gjetur tek unë kur dola për tʼu gjykuar para sinedrit,</verse>
				<verse number="21">me përjashtim ndoshta të atyre fjalëve që thashë me zë të lartë para tyre: “Unë po gjykohem sot nga ju, sepse shpresoj në ngjalljen e të vdekurve”».</verse>
				<verse number="22">Por Feliksi, që e njihte mirë Udhën e Zotit Jezu, u tha: «Do të vendos për çështjen tuaj kur të vijë Lisia, komandanti i kohortës», dhe kështu e shtyu gjyqin.</verse>
				<verse number="23">Pastaj e urdhëroi centurionin që ta ruante Palin, por tʼi lejonte edhe një farë lirie e të mos pengonte asnjë nga miqtë e tij që të kujdesej për nevojat që kishte.</verse>
				<verse number="24">Pas disa ditësh, kur erdhi Feliksi me gruan e vet Drusilën, që ishte judease, thirri Palin dhe dëgjoi prej tij për besimin në Krishtin Jezu.</verse>
				<verse number="25">Kur Pali foli për drejtësinë, vetëpërmbajtjen dhe gjykimin e ardhshëm, Feliksi u tremb e i tha: «Tani për tani mund të shkosh. Do të të thërras kur të kem kohë».</verse>
				<verse number="26">Ndërkohë shpresonte se Pali do tʼi jepte para, prandaj e thërriste shpesh e fliste me të.</verse>
				<verse number="27">Si kaluan dy vjet, pas Feliksit erdhi Porc Festi dhe Feliksi, meqë donte tʼu bënte një nder judenjve, e la Palin në burg.</verse>
			</chapter>
			<chapter number="25">
				<verse number="1">Tri ditë pasi kishte arritur në provincë, Festi shkoi nga Cezarea në Jerusalem.</verse>
				<verse number="2">Aty kryepriftërinjtë dhe krerët e judenjve i paraqitën padinë kundër Palit. Ata iu lutën</verse>
				<verse number="3">dhe i kërkuan si nder që ta dërgonte Palin në Jerusalem. Ndërkohë kishin përgatitur një pritë për ta vrarë rrugës.</verse>
				<verse number="4">Festi u përgjigj se Pali ruhej në Cezare dhe se ai vetë do të shkonte së shpejti atje.</verse>
				<verse number="5">Ai u tha: «Atëherë, krerët tuaj le të vijnë me mua dhe, nëse ai njeri ka bërë ndonjë faj, le të ngrenë padi kundër tij».</verse>
				<verse number="6">Pasi ndenji mes tyre jo më shumë se tetë apo dhjetë ditë, Festi shkoi në Cezare. Të nesërmen u ul në fronin e gjykatësit dhe urdhëroi të sillnin Palin.</verse>
				<verse number="7">Kur arriti Pali, atë e rrethuan judenjtë që kishin ardhur nga Jerusalemi dhe bënë shumë padi të rënda kundër tij, por që nuk mund tʼi vërtetonin.</verse>
				<verse number="8">Pali u mbrojt kështu: «Unë nuk kam bërë mëkat as kundër ligjit të judenjve, as kundër tempullit, as kundër Cezarit».</verse>
				<verse number="9">Por Festi, meqë donte tʼu bënte nder judenjve, e pyeti Palin: «A dëshiron të shkosh në Jerusalem dhe të gjykohesh atje para meje për këto padi?».</verse>
				<verse number="10">Pali i tha: «Unë jam para gjykatës së Cezarit dhe këtu duhet të gjykohem. Judenjve nuk u kam bërë asnjë padrejtësi dhe ti e di shumë mirë këtë.</verse>
				<verse number="11">Nëse jam në faj dhe nëse kam bërë diçka që meriton vdekjen, jam gati të vdes. Por, nëse nuk qëndron asnjë nga gjërat për të cilat më kanë paditur, askush nuk mund të më dorëzojë tek ata. Unë kërkoj që të gjykohem prej Cezarit».</verse>
				<verse number="12">Atëherë Festi, pasi foli me këshillin e vet, iu përgjigj: «Kërkove të gjykohesh prej Cezarit, te Cezari do të shkosh».</verse>
				<verse number="13">Pasi kaluan disa ditë, mbreti Agripa e Bernika arritën në Cezare për të përshëndetur Festin.</verse>
				<verse number="14">Meqë ata po rrinin aty disa ditë, Festi i paraqiti mbretit rastin e Palit dhe i tha: «Këtu është një njeri që e ka lënë Feliksi në burg.</verse>
				<verse number="15">Kur isha në Jerusalem, kryepriftërinjtë dhe pleqtë e judenjve më paraqitën paditë kundër tij dhe më kërkuan ta dënoj.</verse>
				<verse number="16">Unë u thashë se nuk është zakon i romakëve që ta dënojnë dikë, nëse i padituri nuk takohet me paditësit ballë për ballë dhe nëse nuk i jepet mundësia të mbrohet kundër padisë.</verse>
				<verse number="17">Ata që kishin ngritur padinë erdhën këtu bashkë me mua dhe unë, pa humbur kohë, u ula të nesërmen në fronin e gjykatësit dhe urdhërova që të ma sillnin atë njeri.</verse>
				<verse number="18">Paditësit dolën para meje, por nuk ngritën kundër tij asnjë padi nga ato që prisja unë.</verse>
				<verse number="19">Të dyja palët kundërshtonin njëra-tjetrën në lidhje me disa çështje të fesë së tyre dhe me një farë Jezui që ka vdekur, por që Pali thotë se është gjallë.</verse>
				<verse number="20">Meqë nuk dija si ta hetoja këtë çështje, e pyeta nëse dëshironte të shkonte në Jerusalem e të gjykohej atje për këto gjëra,</verse>
				<verse number="21">por Pali kërkoi që të mbahej i burgosur, derisa çështja tʼi kalonte për gjykim Lartmadhërisë së tij. Prandaj urdhërova që ta ruanin derisa të mund ta dërgoj te Cezari».</verse>
				<verse number="22">Agripa i tha Festit: «Dëshiroj ta dëgjoj edhe unë vetë këtë njeri». Festi i tha: «Nesër do ta dëgjosh».</verse>
				<verse number="23">Të nesërmen Agripa dhe Bernika erdhën me shumë madhështi. Ata hynë në sallë me komandantët e kohortave dhe me burrat e rëndësishëm të qytetit. Atëherë Festi dha urdhër që të sillnin Palin.</verse>
				<verse number="24">Festi tha: «O mbret Agripë dhe të gjithë ju që jeni këtu me ne, ky është njeriu për të cilin mbarë populli i Judesë më është drejtuar mua, edhe në Jerusalem, edhe këtu, me kërkesën që ky të mos jetojë më.</verse>
				<verse number="25">Por unë nuk gjeta tek ai asnjë faj që të meritojë vdekjen dhe meqenëse ai kërkoi të gjykohej para Lartmadhërisë së tij, vendosa që ta dërgoj atje.</verse>
				<verse number="26">Nuk kam asgjë të saktë që tʼi shkruaj tim zoti për të. Për këtë arsye e solla para të gjithëve ju, veçanërisht para teje, o mbret Agripë, që, pasi ta kemi marrë në pyetje, të kem çʼti shkruaj.</verse>
				<verse number="27">Sepse më duket e paarsyeshme të dërgoj një të burgosur pa shënuar edhe paditë që ngrihen kundër tij».</verse>
			</chapter>
			<chapter number="26">
				<verse number="1">Agripa i tha Palit: «Ke leje të flasësh për veten». Atëherë Pali ngriti dorën dhe u mbrojt kështu:</verse>
				<verse number="2">«E quaj veten të lumtur që po mbrohem sot para teje, o mbret Agripë, për të gjitha paditë që judenjtë kanë ngritur kundër meje,</verse>
				<verse number="3">sepse ti i njeh mirë të gjitha zakonet dhe mosmarrëveshjet e judenjve. Prandaj, të lutem, më dëgjo me durim.</verse>
				<verse number="4">Të gjithë judenjtë e dinë sesi kam jetuar që kur kam qenë i ri. Kam jetuar që nga fillimi mes popullit tim, në Jerusalem.</verse>
				<verse number="5">Ata më njohin që prej shumë kohësh dhe mund të dëshmojnë se unë i përkisja sektit më të rreptë të fesë sonë dhe se kam jetuar si farise.</verse>
				<verse number="6">Ndërsa tani qëndroj këtu për tʼu gjykuar për shkak se shpresoj në premtimin që Perëndia u ka dhënë etërve tanë,</verse>
				<verse number="7">të cilin dymbëdhjetë fiset tona shpresojnë ta arrijnë, duke adhuruar Perëndinë ditë e natë me përkushtim. Për këtë shpresë, o mbret, më kanë paditur judenjtë.</verse>
				<verse number="8">Përse ju duket e pabesueshme që Perëndia të ngjallë të vdekurit?</verse>
				<verse number="9">Edhe unë vetë kam menduar se duhej të bëja gjithçka që mundesha kundër emrit të Jezuit të Nazaretit</verse>
				<verse number="10">dhe këtë gjë bëra në Jerusalem. Me autoritetin që mora nga kryepriftërinjtë kam çuar në burg shumë nga besimtarët e krishterë dhe kam dhënë miratimin tim kur i dënonin me vdekje.</verse>
				<verse number="11">Shpeshherë, në të gjitha sinagogat, jam munduar që me anë të dhunës tʼi detyroj të mohojnë besimin e tyre dhe zemërimi im kundër tyre ishte aq i madh, saqë i kam përndjekur edhe në qytetet e huaja.»</verse>
				<verse number="12">«Kështu, u nisa për në Damask me autoritetin dhe lejen e kryepriftërinjve.</verse>
				<verse number="13">Gjatë rrugës, aty nga mesdita, o mbret, pashë një dritë nga qielli që ishte më e shndritshme se dielli, që shndriti rreth meje dhe atyre që udhëtonin me mua.</verse>
				<verse number="14">Ramë të gjithë përdhe dhe unë dëgjova një zë që më tha në hebraisht: “Saul, Saul, përse më përndjek? Do të lëndohesh duke hedhur shkelma kundër hostenit.”</verse>
				<verse number="15">Unë e pyeta: “Kush je ti, o Zot?”. Zoti mʼu përgjigj: “Unë jam Jezui që ti po përndjek,</verse>
				<verse number="16">por ngrihu e qëndro në këmbë. Tʼu shfaqa që të të bëj shërbëtorin tim e që të dëshmosh ato që pe dhe ato që do të të tregoj.</verse>
				<verse number="17">Unë do të të mbroj edhe nga populli yt, edhe nga kombet pagane, te të cilat po të dërgoj</verse>
				<verse number="18">që tʼu hapësh sytë, që të kthehen nga errësira në dritë dhe nga pushteti i Satanit te Perëndia. Kështu me anë të besimit në mua, do të marrin faljen e mëkateve dhe do të jenë mes atyre që i përkasin Perëndisë.”»</verse>
				<verse number="19">«Pas kësaj, o mbret Agripë, unë nuk mund të tregohesha i pabindur ndaj vegimit qiellor,</verse>
				<verse number="20">por fillova të predikoj së pari në Damask e në Jerusalem, dhe pastaj në mbarë krahinën e Judesë, si edhe te kombet pagane, se ata duhet të pendohen e të kthehen te Perëndia dhe se duhet të bëjnë vepra që tregojnë se janë penduar.</verse>
				<verse number="21">Për këtë arsye judenjtë më kapën në tempull dhe u orvatën të më vrisnin.</verse>
				<verse number="22">Deri më sot më ka ndihmuar Perëndia dhe unë jam këtu për tʼi dhënë dëshmi të madhit e të voglit. Unë nuk them asgjë tjetër, përveç atyre që thanë profetët dhe Moisiu se do të ndodhnin:</verse>
				<verse number="23">se Krishti do të vuante, do të ngjallej i pari prej të vdekurve e do tʼu bënte të njohur dritën edhe popullit tonë, edhe kombeve pagane».</verse>
				<verse number="24">Ndërsa Pali po thoshte këto fjalë në mbrojtje të vetes, Festi tha me zë të lartë: «Ke lajthitur, Pal! Po çmendesh nga të mësuarit e tepërt».</verse>
				<verse number="25">Por Pali tha: «Nuk kam lajthitur, o i madhërishmi Fest, por po them fjalë të vërteta dhe të arsyeshme.</verse>
				<verse number="26">Mbreti i njeh mirë këto gjëra, prandaj unë flas hapur me të. Jam i sigurt se asnjë nga këto gjëra nuk është e panjohur për të, sepse këto nuk kanë ndodhur në fshehtësi.</verse>
				<verse number="27">O mbret Agripë, a u beson profetëve? Unë e di se ti u beson».</verse>
				<verse number="28">Agripa i tha Palit: «Për pak edhe po ma mbush mendjen të bëhem i krishterë».</verse>
				<verse number="29">Pali u përgjigj: «Unë i lutem Perëndisë që herët a vonë jo vetëm ti, por edhe që të gjithë ata që po më dëgjojnë sot të bëhen si unë, përveç këtyre prangave!».</verse>
				<verse number="30">Atëherë mbreti, qeveritari, Bernika dhe të gjithë ata që ishin ulur me ta u ngritën</verse>
				<verse number="31">dhe kur po dilnin, i thoshin njëri-tjetrit: «Ky njeri nuk ka bërë asgjë, që të meritojë vdekjen apo burgimin».</verse>
				<verse number="32">Agripa i tha Festit: «Po të mos kishte kërkuar të gjykohej prej Cezarit, ky njeri mund të ishte lënë i lirë».</verse>
			</chapter>
			<chapter number="27">
				<verse number="1">Kur u vendos të lundronim për në Itali, Palin dhe disa të burgosur të tjerë i çuan te një njeri me emrin Jul, centurion i kohortës perandorake.</verse>
				<verse number="2">Ne hipëm në një anije nga Adramiti, që do të kalonte nga portet përgjatë brigjeve të Azisë dhe u nisëm. Me ne ishte edhe Aristarku, një maqedonas nga Selaniku.</verse>
				<verse number="3">Të nesërmen mbërritëm në Sidon. Juli u soll me dashamirësi me Palin dhe e lejoi të shkonte te miqtë e vet, që ata të kujdeseshin për të.</verse>
				<verse number="4">Prej aty u nisëm e lundruam përgjatë Qipros, se e kishim erën kundër.</verse>
				<verse number="5">Pasi kaluam detin gjatë brigjeve të Kilikisë dhe të Pamfilisë, arritëm në Mirë të Likisë.</verse>
				<verse number="6">Aty centurioni gjeti një anije nga Aleksandria, që shkonte për në Itali dhe na hipi në atë anije.</verse>
				<verse number="7">Për disa ditë lundruam ngadalë dhe me vështirësi arritëm përballë Knidit. Meqë kishim erën kundër, lundruam poshtë Kretës, përbri Salmonit.</verse>
				<verse number="8">Lundruam me shumë vështirësi përgjatë bregut dhe arritëm në një vend që quhej ‘Portet e Mira’, pranë qytetit të Laseas.</verse>
				<verse number="9">Kishte kaluar shumë kohë dhe lundrimi ishte bërë i rrezikshëm, sepse kishte kaluar edhe koha e agjërimit të vjeshtës. Atëherë Pali i këshilloi</verse>
				<verse number="10">e u tha: «Burra, unë mendoj se lundrimi do të jetë i rrezikshëm e do të humbasim jo vetëm ngarkesën dhe anijen, por edhe jetët tona».</verse>
				<verse number="11">Por centurioni dëgjoi timonierin dhe të zotin e anijes dhe nuk ua vuri veshin fjalëve të Palit.</verse>
				<verse number="12">Meqë ai port nuk ishte i përshtatshëm për të dimëruar, shumica ishte e mendimit të largoheshin prej aty dhe mundësisht të arrinin në Fenikë, ku do të kalonin dimrin. Ky ishte një port i Kretës që shihte nga jugperëndimi dhe veriperëndimi.</verse>
				<verse number="13">Kur filloi të frynte një erë e lehtë, ata menduan se do tʼia arrinin qëllimit. Kështu ngritën spirancat dhe lundruan afër brigjeve të Kretës.</verse>
				<verse number="14">Por nuk kaloi shumë kohë dhe mbi ishull filloi një erë e vrullshme verilindore që quhet Eurakilon.</verse>
				<verse number="15">Ajo e rrëmbeu anijen dhe ishte e pamundur të lundronim kundër erës. Nuk kishim çʼtë bënim dhe e lamë erën të na hidhte sa andej-këtej.</verse>
				<verse number="16">Kur po kalonim poshtë një ishulli të vogël që quhet Kauda, me shumë vështirësi arritëm të kapnim varkën e shpëtimit.</verse>
				<verse number="17">Pasi e ngritën lart varkën e shpëtimit, përdorën litarë për ta lidhur anijen e për ta bërë më të fortë. Nga frika se mos ngecnin në rërë pranë Sirtit, hodhën spirancën pluskuese dhe e lanë anijen ta merrte era.</verse>
				<verse number="18">Meqenëse stuhia po na përplaste furishëm sa andej-këtej, të nesërmen hodhën në det ngarkesën,</verse>
				<verse number="19">ndërsa ditën e tretë hodhën në det me duart e tyre gjithë pajisjet e anijes.</verse>
				<verse number="20">Për shumë ditë nuk pamë as diell, e as yje. Stuhia sa vinte e bëhej më e fortë dhe kështu na humbi çdo shpresë shpëtimi.</verse>
				<verse number="21">Pasi nuk kishin ngrënë për shumë kohë, Pali u ngrit e tha: «Burra, duhej të më kishit dëgjuar dhe të mos ishim nisur nga Kreta. Kështu do ta kishim shmangur këtë rrezik e këtë dëm.</verse>
				<verse number="22">Tani ju këshilloj që të mos ju lëshojë zemra, sepse asnjëri prej jush nuk do ta humbë jetën, por anija do të shkatërrohet.</verse>
				<verse number="23">Mbrëmë mʼu shfaq një engjëll i Perëndisë, të cilit i përkas dhe të cilin adhuroj</verse>
				<verse number="24">e më tha: “Mos ki frikë, o Pal! Ti duhet do të dalësh para Cezarit dhe prandaj Perëndia ua ka falur jetën të gjithëve atyre që po lundrojnë me ty.”</verse>
				<verse number="25">Kështu, merrni zemër, se unë kam besim në Perëndinë se do të bëhet ashtu siç më tha engjëlli.</verse>
				<verse number="26">Ne do të përfundojmë në një ishull».</verse>
				<verse number="27">Ishte nata e katërmbëdhjetë dhe, ndërsa po lundronim në Detin Mesdhe, rreth mesnatës detarët menduan se po i afroheshin tokës.</verse>
				<verse number="28">Atëherë lëshuan matësin e thellësisë dhe panë se thellësia ishte rreth tridhjetë e shtatë metra. Pak më vonë e matën përsëri thellësinë dhe ajo ishte njëzet e tetë metra.</verse>
				<verse number="29">Nga frika se mos përplaseshim me ndonjë shkëmb, hodhën katër spiranca nga kiçi dhe uronin që të zbardhte sa më shpejt.</verse>
				<verse number="30">Detarët donin ta braktisnin anijen dhe kishin ulur varkën e shpëtimit në det, gjoja për të vënë spirancat në bash.</verse>
				<verse number="31">Pali i tha centurionit dhe ushtarëve: «Nëse këta njerëz nuk qëndrojnë në anije, ju nuk do të mund të shpëtoni».</verse>
				<verse number="32">Atëherë ushtarët i prenë litarët e varkës së shpëtimit dhe e lanë të binte në det.</verse>
				<verse number="33">Ndërsa prisnin që të zbardhte, Pali i nxiti të gjithë të hanin diçka dhe u tha: «Sot është dita e katërmbëdhjetë që prisni të uritur e pa ngrënë asgjë.</verse>
				<verse number="34">Prandaj po ju këshilloj të hani diçka nëse doni të jetoni. Askush nga ju nuk do të humbë as edhe një fije floku».</verse>
				<verse number="35">Pasi tha këto, mori bukën, falënderoi Perëndinë para të gjithëve, e theu dhe filloi të hante.</verse>
				<verse number="36">Atëherë të gjithë morën zemër dhe hëngrën.</verse>
				<verse number="37">Të gjithë bashkë bëheshim dyqind e shtatëdhjetë e gjashtë veta.</verse>
				<verse number="38">Pasi u ngopën, e hodhën drithin në det dhe e lehtësuan anijen.</verse>
				<verse number="39">Kur zbardhi, panë tokë, por nuk e dinin ku ishin. Atëherë vunë re një gji me një breg ranor dhe aty donin ta nxirrnin anijen, po të mundnin.</verse>
				<verse number="40">Kështu shkëputën spirancat nga anija dhe i lanë të binin në det. Në të njëjtën kohë liruan litarët e timonëve. Pastaj ngritën velin ballor që ta kapte era dhe u drejtuan drejt bregut.</verse>
				<verse number="41">Por hasën në një cekëtinë dhe anija ngeci në rërë. Bashi u ngul në rërë, ndërsa kiçi po copëtohej nga forca e dallgëve.</verse>
				<verse number="42">Ushtarët menduan tʼi vrisnin të burgosurit, që asnjeri nga ata të mos ikte me not,</verse>
				<verse number="43">por centurioni, që donte të shpëtonte Palin, i ndaloi ta bënin këtë. Ata që mund të notonin, i urdhëroi të hidheshin nga anija e të shkonin drejt tokës,</verse>
				<verse number="44">ndërsa të tjerët të kapeshin pas ndonjë dërrase apo ndonjë cope të mbetur nga anija. Kështu të gjithë arritën shëndoshë e mirë në breg.</verse>
			</chapter>
			<chapter number="28">
				<verse number="1">Pasi shpëtuam, morëm vesh se ishulli quhej Maltë.</verse>
				<verse number="2">Vendasit treguan një dashamirësi të pazakontë ndaj nesh. Ata ndezën një zjarr e na mblodhën të gjithëve rreth tij, sepse kishte filluar të binte shi e bënte ftohtë.</verse>
				<verse number="3">Pali kishte mbledhur një krah dru dhe po i vinte në zjarr kur iu lidh rreth dorës një nepërkë, që doli për shkak të të nxehtit.</verse>
				<verse number="4">Kur e panë vendasit gjarprin që varej në dorën e tij, i thanë njëri-tjetrit: «Ky njeri duhet të jetë vrasës. Edhe pse i shpëtoi detit, drejtësia hyjnore nuk e lejoi të jetojë».</verse>
				<verse number="5">Pali e shkundi gjarprin në zjarr e nuk pësoi asgjë të keqe.</verse>
				<verse number="6">Ata po prisnin që të ënjtej, apo të binte i vdekur menjëherë, por, pasi pritën shumë dhe panë se nuk po i ndodhte asgjë e pazakontë, ndërruan mendje e filluan të thoshin se ai ishte perëndi.</verse>
				<verse number="7">Afër atij vendi gjendeshin tokat e të parit të ishullit me emrin Publi. Ai na priti e na strehoi miqësisht për tri ditë.</verse>
				<verse number="8">I ati i Publit ishte i sëmurë në shtrat me ethe e dizenteri. Pali iu afrua atij, u lut, shtriu duart mbi të dhe e shëroi.</verse>
				<verse number="9">Pasi ndodhi kjo gjë, edhe të sëmurët e tjerë të ishullit erdhën te Pali dhe u shëruan.</verse>
				<verse number="10">Ata na nderuan shumë dhe, kur po niseshim, na dhanë me vete gjithçka që na nevojitej.</verse>
				<verse number="11">Pas tre muajsh u nisëm me një anije të Aleksandrisë, që e kishte kaluar dimrin në ishull dhe që mbante emblemën e Dioskurëve.</verse>
				<verse number="12">U ndalëm në Sirakuzë e ndenjëm aty tri ditë.</verse>
				<verse number="13">Pastaj lundruam përgjatë bregut dhe mbërritëm në Regjio. Pas një dite filloi të frynte juga dhe për dy ditë arritëm në Pocuol.</verse>
				<verse number="14">Aty gjetëm disa vëllezër besimtarë vendas, të cilët na u lutën të rrinim me ta shtatë ditë. Pastaj shkuam në Romë.</verse>
				<verse number="15">Vëllezërit besimtarë që ishin atje, kur dëgjuan për ne, erdhën që nga Forumi i Apit e nga Tri Tavernat për të na takuar. Kur i pa, Pali falënderoi Perëndinë e mori zemër.</verse>
				<verse number="16">Pasi mbërritën në Romë, Palin e lejuan të jetonte vetëm dhe i vunë një ushtar për ta ruajtur.</verse>
				<verse number="17">Pas tri ditësh, Pali thirri krerët e judenjve dhe kur u mblodhën, u tha: «Vëllezër, edhe pse nuk kam bërë asgjë kundër popullit tonë apo traditave të etërve tanë, më kapën në Jerusalem dhe më dorëzuan në duart e romakëve.</verse>
				<verse number="18">Pasi më morën në pyetje, romakët deshën të më lironin, sepse nuk gjetën asnjë faj që të më dënonin me vdekje.</verse>
				<verse number="19">Por judenjtë kundërshtuan dhe unë u detyrova të kërkoj që të gjykohem prej Cezarit. Këtë nuk e bëra për të ngritur ndonjë padi kundër popullit tim.</verse>
				<verse number="20">Prandaj edhe kam kërkuar tʼju takoj e të flas me ju, sepse unë jam nën këto pranga për shkak të atij tek i cili shpreson edhe Izraeli».</verse>
				<verse number="21">Ata i thanë: «Nuk kemi marrë asnjë letër nga Judeja për ty dhe asnjë nga vëllezërit judenj që kanë ardhur këtu, nuk na ka treguar gjë e as ka folur keq për ty.</verse>
				<verse number="22">Megjithatë, ne duam të dëgjojmë nga ti çfarë mendon, sepse e dimë se kudo flitet kundër këtij sekti».</verse>
				<verse number="23">Ata caktuan një ditë për ta takuar dhe shumë veta shkuan atje ku banonte ai. Që nga mëngjesi deri në mbrëmje ai u shtjellonte dhe u predikonte për mbretërinë e Perëndisë dhe përpiqej tʼi bindte për Jezuin, duke filluar që nga ligji i Moisiut e deri te librat e profetëve.</verse>
				<verse number="24">Disa u bindën prej gjërave që tha, ndërsa të tjerët nuk besuan.</verse>
				<verse number="25">Kështu ata nuk ranë në një mendje me njëri-tjetrin dhe kur po largoheshin, Pali u tha: «Mirë u foli Shpirti i Shenjtë, etërve tuaj me anë të profetit Isaia</verse>
				<verse number="26">kur tha: Shko te ky popull e thuaji: kanë veshë për të dëgjuar, por nuk kuptojnë, kanë sy për të parë, por nuk shikojnë.</verse>
				<verse number="27">Zemra e këtij populli është bërë e pandjeshme dhe u janë rënduar veshët. I kanë mbyllur sytë që të mos shohin me sy, të mos dëgjojnë me veshë, të mos kuptojnë me zemër, që të mos kthehen tek unë për tʼi shëruar.</verse>
				<verse number="28">[28‏-29] Dijeni, pra, se Perëndia ua dërgoi këtë shpëtim kombeve pagane. Ato do të dëgjojnë ».</verse>
				<verse number="29"></verse>
				<verse number="30">Pali qëndroi plot dy vjet në shtëpinë që kishte marrë me qira, ku edhe priste të gjithë ata që shkonin tek ai.</verse>
				<verse number="31">Ai u predikonte mbretërinë e Perëndisë dhe i mësonte të vërtetën e Zotit Jezu Krisht gjithë guxim e pa ngurruar.</verse>
			</chapter>
		</book>
		<book number="45">
			<chapter number="1">
				<verse number="1">Unë, Pali, jam shërbëtor i Krishtit Jezu dhe Perëndia më ka thirrur për të qenë apostull e më ka ndarë veç për të predikuar ungjillin e Perëndisë.</verse>
				<verse number="2">Ky ungjill, që Perëndia e premtoi që më parë përmes profetëve të tij në Shkrimet e shenjta,</verse>
				<verse number="3">flet për Birin e tij, Zotin tonë Jezu Krisht. Për sa i takon natyrës njerëzore, ai është pasardhës i Davidit,</verse>
				<verse number="4">ndërsa me fuqinë e Shpirtit që shenjtëron, ai u dëftua Bir i Perëndisë kur u ngjall prej të vdekurve.</verse>
				<verse number="5">Përmes tij Perëndia na ka dhënë hirin për të qenë apostuj, që të çojmë gjithë kombet drejt bindjes ndaj ungjillit dhe besimit në Krishtin, për lavdi të emrit të tij.</verse>
				<verse number="6">Ndër këto kombe bëni pjesë edhe ju, sepse u thirrët nga Jezu Krishti.</verse>
				<verse number="7">Po ju shkruaj të gjithëve ju në Romë, që Perëndia ju do e ju ka thirrur për të qenë të shenjtë: Paçi hir dhe paqe nga Perëndia, Ati ynë dhe nga Zoti Jezu Krisht!</verse>
				<verse number="8">Së pari, e falënderoj Perëndinë tim përmes Jezu Krishtit për ju të gjithë, sepse besimi juaj po bëhet i njohur në tërë botën.</verse>
				<verse number="9">Perëndia, të cilit i shërbej me gjithë shpirt në predikimin e ungjillit të Birit të tij, është dëshmitari im se ju kujtoj pa pushim</verse>
				<verse number="10">në lutjet e mia, gjithmonë. I kërkoj Perëndisë, që, nëse është vullneti i tij, të mund të vij te ju më në fund.</verse>
				<verse number="11">Kam shumë dëshirë tʼju shoh për tʼju dhënë ndonjë dhunti shpirtërore që të forcoheni</verse>
				<verse number="12">dhe kështu të ngushëllohemi së bashku përmes besimit të njëri-tjetrit, besimit tuaj dhe besimit tim.</verse>
				<verse number="13">Dua ta dini, o vëllezër, se shumë herë kam pasur ndërmend të vij te ju, që vepra ime të kishte fryt edhe te ju si te kombet e tjera, por kam qenë i penguar deri tani.</verse>
				<verse number="14">Unë e kam për detyrë tʼu predikoj ungjillin si grekëve të qytetëruar, ashtu edhe barbarëve të paqytetëruar, si të diturve, ashtu edhe të paditurve.</verse>
				<verse number="15">Prandaj, për sa më takon mua, jam i gatshëm tʼjua shpall ungjillin edhe juve që jeni në Romë.</verse>
				<verse number="16">Unë nuk kam turp për ungjillin, sepse ai është fuqia e Perëndisë për shpëtimin e të gjithëve atyre që besojnë, për judeun së pari, si dhe për paganin.</verse>
				<verse number="17">Në ungjill zbulohet se Perëndia i bën njerëzit të drejtë përmes besimit të plotë, sikurse thotë Shkrimi i shenjtë: I drejti do të jetojë prej besimit.</verse>
				<verse number="18">Zemërimi i Perëndisë zbulohet nga qielli kundër çdo mosbesimi e padrejtësie të njerëzve, që me padrejtësi i zënë frymën së vërtetës.</verse>
				<verse number="19">Perëndia është i zemëruar me ta për shkak se gjithçka që mund të njihet për të është e dukshme, sepse vetë Perëndia ua ka bërë të dukshme atyre.</verse>
				<verse number="20">Që nga krijimi i botës cilësitë e padukshme të Perëndisë, fuqia e tij e përjetshme dhe natyra e tij hyjnore kuptohen dhe duken qartë prej gjërave që ka bërë. Prandaj ata nuk mund të kenë asnjë shfajësim.</verse>
				<verse number="21">Sepse, ndonëse e njohën Perëndinë, nuk e përlëvduan dhe nuk e falënderuan si Perëndi, por u marrosën në arsyetimet e tyre dhe zemra e tyre e pandjeshme u errësua.</verse>
				<verse number="22">Duke e mbajtur veten për të ditur, u bënë të marrë</verse>
				<verse number="23">dhe e shndërruan lavdinë e Perëndisë së pavdekshëm në një shëmbëllim të ngjashëm me njeriun e vdekshëm, me shpendët, me katërkëmbëshat dhe me rrëshqanorët.</verse>
				<verse number="24">Prandaj Perëndia i dorëzoi ata në epshet e ndyra të zemrave të tyre, që të çnderojnë trupat e njëri-tjetrit.</verse>
				<verse number="25">Ata e shndërruan të vërtetën e Perëndisë në gënjeshtër, adhuruan dhe i shërbyen krijesës në vend të Krijuesit, që është i bekuar përjetë. Amen!</verse>
				<verse number="26">Prandaj Perëndia i dorëzoi ata në epshe të turpshme. Gratë e tyre i shndërruan marrëdhëniet e natyrshme në marrëdhënie kundër natyrës.</verse>
				<verse number="27">Po ashtu edhe burrat, duke lënë marrëdhëniet e natyrshme me gratë, u ndezën në epshin e tyre për njëri-tjetrin. Burra kryen vepra të pahijshme me burra, duke marrë mbi vete shpagimin e duhur për fajin e tyre.</verse>
				<verse number="28">Meqenëse ata nuk pranuan ta njihnin Perëndinë, ai i dorëzoi në një mendje të çoroditur për të bërë gjëra që nuk duhen bërë.</verse>
				<verse number="29">Ata janë plot me padrejtësi, keqdashje, lakmi, ligësi, plot smirë, vrasje, grindje, dredhi dhe poshtërsi. Ata janë përgojues,</verse>
				<verse number="30">shpifës, armiq të Perëndisë, të pacipë, fodullë, mburravecë, trillues ligësish, të pabindur ndaj prindërve,</verse>
				<verse number="31">të pamend, të pabesë, pa dashuri dhe të pamëshirshëm.</verse>
				<verse number="32">Ata e njohin urdhërimin e Perëndisë, që thotë se kush bën gjëra të tilla, meriton të vdesë. Megjithatë, ata jo vetëm i bëjnë këto, por edhe miratojnë të tjerët që i bëjnë.</verse>
			</chapter>
			<chapter number="2">
				<verse number="1">Ti, o njeri, që gjykon të tjerët, kushdo qofsh, nuk ke asnjë shfajësim. Duke gjykuar tjetrin, dënon vetveten, sepse ti që gjykon, bën të njëjtat gjëra.</verse>
				<verse number="2">Ne e dimë se gjykimi i Perëndisë për ata që bëjnë këto gjëra është sipas së vërtetës.</verse>
				<verse number="3">A mendon se do tʼi shpëtosh gjykimit të Perëndisë, o njeri, që gjykon ata që bëjnë të njëjtat gjëra që i bën edhe ti?</verse>
				<verse number="4">Apo i përçmon pasuritë e mirësisë, të durimit dhe zemërgjerësisë së Perëndisë pa e ditur se mirësia e tij të çon në pendim?</verse>
				<verse number="5">Por me ashpërsinë tënde dhe me zemrën e papenduar po i përgatit vetes një zemërim të madh për ditën kur Perëndia do të zbulojë zemërimin dhe gjykimin e tij të drejtë.</verse>
				<verse number="6">Perëndia do ta shpërblejë çdonjërin sipas veprave të veta.</verse>
				<verse number="7">Atyre që me durim kërkojnë lavdi, nder e pavdekësi në vepra të mira, do tʼu japë jetën e amshuar,</verse>
				<verse number="8">ndërsa ata që janë kryeneçë e nuk i binden së vërtetës, por i binden padrejtësisë, i pret zemërimi dhe tërbimi i Perëndisë.</verse>
				<verse number="9">Për çdo qenie njerëzore që bën ligësi do të ketë mundim e ankth, së pari për judeun, por edhe për paganin.</verse>
				<verse number="10">Po për këdo që bën të mirën, do të ketë lavdi, nder e paqe, së pari për judeun, por edhe për paganin.</verse>
				<verse number="11">Sepse Perëndia nuk është i njëanshëm.</verse>
				<verse number="12">Të gjithë ata që kanë mëkatuar pa e njohur ligjin e Moisiut, nuk do të ndëshkohen sipas këtij ligji, ndërsa të gjithë ata që kanë mëkatuar duke e njohur ligjin e Moisiut, do të gjykohen sipas tij.</verse>
				<verse number="13">Të drejtë para Perëndisë nuk janë ata që e dëgjojnë ligjin e Moisiut, por ata që e zbatojnë atë.</verse>
				<verse number="14">Kur kombet pagane që nuk e kanë ligjin e Moisiut, zbatojnë vetvetiu çfarë thotë ky ligj, megjithëse nuk e kanë ligjin e Moisiut, ato veprojnë si ta kishin atë brenda vetes së tyre.</verse>
				<verse number="15">Me këtë ata tregojnë se urdhërimet e ligjit të Moisiut janë të shkruara në zemrat e tyre, gjë për të cilën dëshmon edhe ndërgjegjja e tyre, edhe mendimet e tyre të brendshme, që herë i akuzojnë për faj e herë i shfajsojnë.</verse>
				<verse number="16">Kjo do të dalë në dritë ditën kur Perëndia do të gjykojë të fshehtat e njerëzve përmes Krishtit Jezu, siç e pohon ungjilli që predikoj unë.</verse>
				<verse number="17">Çfarë të themi për ty që e quan veten jude? Ti mbështetesh në ligjin e Moisiut dhe mburresh me Perëndinë,</verse>
				<verse number="18">e njeh vullnetin e tij dhe ligji i Moisiut të ka mësuar të dallosh të mirën.</verse>
				<verse number="19">Ti je i bindur se je udhëheqës i të verbërve dhe dritë për ata që janë në errësirë,</verse>
				<verse number="20">edukator i të panxënëve dhe mësues i të miturve në besim, sepse në ligjin e Moisiut ke dijen e plotë dhe gjithë të vërtetën.</verse>
				<verse number="21">Ti, pra, që mëson të tjerët, nuk mëson dot veten? Ti që predikon se nuk duhet vjedhur, vjedh?</verse>
				<verse number="22">Ti që thua se nuk duhet bërë tradhti bashkëshortore, bën tradhti bashkëshortore? Ti që ke neveri idhujt, plaçkit tempuj?</verse>
				<verse number="23">Ti që mburresh me ligjin e Moisiut, çnderon Perëndinë duke e shkelur këtë ligj?</verse>
				<verse number="24">Sepse, siç thotë Shkrimi i shenjtë: për shkakun tuaj emri i Perëndisë shahet ndër kombet pagane.</verse>
				<verse number="25">Rrethprerja është e dobishme nëse ti zbaton ligjin e Moisiut; por nëse je shkelës i tij, rrethprerja jote nuk vlen.</verse>
				<verse number="26">Prandaj, nëse i parrethpreri respekton urdhërimet e ligjit të Moisiut, a nuk do tʼia njohë atij Perëndia parrethprerjen si rrethprerje?</verse>
				<verse number="27">Ai që është i parrethprerë, por e zbaton ligjin e Moisiut, do të të gjykoj ty, që, megjithëse je i rrethprerë dhe e ke të shkruar ligjin e Moisiut, je shkelës i këtij ligji.</verse>
				<verse number="28">Sepse jude i vërtetë nuk është ai që duket i tillë së jashtmi dhe rrethprerja nuk është diçka e jashtme apo trupore;</verse>
				<verse number="29">por jude i vërtetë është ai që është i tillë së brendshmi. Rrethprerja e vërtetë është ajo e zemrës, që bëhet me Shpirtin e Shenjtë e jo me shkronjën e ligjit të Moisiut. Lavdia e judeut të vërtetë nuk vjen nga njerëzit, por nga Perëndia.</verse>
			</chapter>
			<chapter number="3">
				<verse number="1">Pra, cila është epërsia e judeut? Apo çfarë dobie ka rrethprerja?</verse>
				<verse number="2">Ajo ka shumë dobi nga çdo pikëpamje. Së pari, sepse judenjve iu besuan fjalët e Perëndisë.</verse>
				<verse number="3">E çfarë pra? Nëse disa prej tyre nuk i qëndruan besnik Perëndisë, mos vallë mosbesimi i tyre do të shfuqizonte besnikërinë e tij?</verse>
				<verse number="4">Larg qoftë! Perëndia është i vërtetë në çdo gjë, megjithëse të gjithë njerëzit janë gënjeshtarë! Sikurse thotë Shkrimi i shenjtë: Që ti të dalësh i drejtë në fjalët e tua dhe të triumfosh kur të gjykohesh.</verse>
				<verse number="5">Por, nëse padrejtësia jonë nxjerr në pah drejtësinë e Perëndisë, çfarë të themi atëherë? Po të arsyetoja si njeri, do të shtroja pyetjen: Mos vallë është i padrejtë Perëndia kur na ndëshkon?</verse>
				<verse number="6">Larg qoftë! Përndryshe, si do ta gjykojë Perëndia botën?</verse>
				<verse number="7">Nëse gënjeshtra ime nxjerr më në pah të vërtetën e Perëndisë dhe i jep më shumë lavdi atij, përse u dashka të gjykohem ende si mëkatar?</verse>
				<verse number="8">Atëherë, përse të mos themi: «Le të bëjmë të keqen, që të vijë e mira!», siç na përflasin disa dhe na akuzojnë se paskemi thënë? Këta e meritojnë ndëshkimin.</verse>
				<verse number="9">Çfarë pra? A kemi epërsi ne judenjtë? Aspak! Sepse sapo e treguam se të gjithë, si judenjtë edhe paganët janë nën mëkat,</verse>
				<verse number="10">sikurse thotë edhe Shkrimi i shenjtë: Asnjeri nuk është i drejtë, as edhe një.</verse>
				<verse number="11">Nuk gjendet asnjë që kupton. Nuk gjendet asnjë që kërkon Perëndinë.</verse>
				<verse number="12">Të gjithë kanë dalë nga udha dhe janë rrënuar. Asnjeri nuk bën të mirën, as edhe një i vetëm.</verse>
				<verse number="13">Gryka e tyre është varr i hapur. Me gjuhë kanë mashtruar. Nën buzë kanë helm nepërkash.</verse>
				<verse number="14">Gojën e kanë plot me mallkime e hidhësi.</verse>
				<verse number="15">Këmbët e tyre vrapojnë për të derdhur gjak.</verse>
				<verse number="16">Në udhët e tyre ka rrënim e mjerim.</verse>
				<verse number="17">Ata nuk e kanë njohur udhën e paqes</verse>
				<verse number="18">dhe nuk e kanë parasysh frikën e Perëndisë.</verse>
				<verse number="19">Ne e dimë se çfarëdo që thotë ligji i Moisiut, e thotë për ata që janë nën këtë ligj, kështu që çdo gojë të heshtë dhe gjithë bota të gjykohet prej Perëndisë.</verse>
				<verse number="20">Asnjeri nuk do të bëhet i drejtë para Perëndisë nga veprat që urdhëron ligji i Moisiut, sepse nëpërmjet këtij ligji vjen vetëm njohja e mëkatit.</verse>
				<verse number="21">Por tani na është shfaqur se Perëndia na bën të drejtë pa ndërmjetësinë e ligjit të Moisiut, gjë që e kanë dëshmuar ligji i Moisiut e profetët.</verse>
				<verse number="22">Perëndia i bën të drejtë, përmes besimit në Jezu Krishtin, të gjithë ata që besojnë në të. Perëndia nuk bën dallim mes judenjve dhe paganëve,</verse>
				<verse number="23">sepse të gjithë kanë mëkatuar dhe nuk e kanë lavdinë e Perëndisë.</verse>
				<verse number="24">Ata u bënë të drejtë falas, me hirin e tij, përmes Krishtit Jezu, që i shpengoi nga mëkati.</verse>
				<verse number="25">Perëndia e kushtoi Jezuin si fli pajtimi, që përmes besimit në gjakun e tij të tregojë drejtësinë e tij për faljen e mëkateve të kryera më parë.</verse>
				<verse number="26">Në atë kohë Perëndia ishte i duruar me mëkatin, ndërsa në kohën e tanishme ai dëfton sesi i bën të drejtë njerëzit, duke dashur të tregojë se është vetë i drejtë dhe se bën të drejtë ata që besojnë në Jezuin.</verse>
				<verse number="27">Ku shkoi mburrja? Ajo mori fund. Prej cilit ligj? Atij të veprave? Jo prej tij, por nëpërmjet ligjit të besimit.</verse>
				<verse number="28">Ne, pra, mendojmë se njeriu bëhet i drejtë prej besimit, pa veprat që urdhëron ligji i Moisiut.</verse>
				<verse number="29">A është vallë Perëndia, Perëndi i judenjve? A nuk është ai edhe Perëndia i kombeve të tjera? Po, ai është edhe Perëndi i kombeve të tjera,</verse>
				<verse number="30">sepse ka vetëm një Perëndi. Ai do të bëjë të drejtë të rrethprerët prej besimit dhe të parrethprerët nëpërmjet besimit.</verse>
				<verse number="31">Mos vallë nëpërmjet besimit shfuqizojmë ligjin e Moisiut? Larg qoftë! Përkundrazi, e vëmë në vendin e vet.</verse>
			</chapter>
			<chapter number="4">
				<verse number="1">Çʼtë themi, pra, për Abrahamin, stërgjyshin tonë? Çfarë fitoi ai si njeri?</verse>
				<verse number="2">Nëse Abrahami do të ishte bërë i drejtë falë veprave, atëherë ai do të kishte pse të mburrej, por jo para Perëndisë.</verse>
				<verse number="3">Çfarë thotë Shkrimi i shenjtë? Abrahami i besoi Perëndisë dhe për shkak të besimit Perëndia e bëri atë të drejtë.</verse>
				<verse number="4">Shpërblimi që i jepet punëtorit nuk është dhuratë, por është një detyrim ndaj tij.</verse>
				<verse number="5">Ndërsa ai që nuk ka vepra, por i beson Perëndisë që bën të drejtë mëkatarin, për shkak të besimit, bëhet i drejtë.</verse>
				<verse number="6">Po ashtu edhe Davidi e quan të lum njeriun që Perëndia e bën të drejtë pa vepra:</verse>
				<verse number="7">Lum ata të cilëve u janë falur paudhësitë dhe u janë fshirë mëkatet!</verse>
				<verse number="8">Lum njeriu të cilit Zoti nuk do tʼia llogarisë mëkatin!</verse>
				<verse number="9">A vlen kjo lumni vetëm për të rrethprerët apo edhe për të parrethprerët? Ne sapo thamë: Për shkak të besimit Perëndia e bëri të drejtë Abrahamin.</verse>
				<verse number="10">Po kur e bëri të drejtë? Kur ishte i rrethprerë apo kur ishte i parrethprerë? Jo kur ishte i rrethprerë, po kur ishte i parrethprerë.</verse>
				<verse number="11">Abrahami e mori shenjën e rrethprerjes si vulë që tregonte se ishte bërë i drejtë përmes besimit kur ishte ende i parrethprerë. Kështu, ai u bë ati i të gjithë atyre që besojnë në Perëndinë pa u rrethprerë, në mënyrë që Perëndia tʼi bëjë të drejtë për shkak të besimit.</verse>
				<verse number="12">Ai u bë edhe ati i atyre të rrethprerëve që nuk janë vetëm të rrethprerë, por që edhe ecin në gjurmët e besimit që kishte ati ynë, Abrahami, para se të rrethpritej.</verse>
				<verse number="13">Perëndia i premtoi Abrahamit dhe pasardhësve të tij se Abrahami do të trashëgonte botën jo përmes bindjes ndaj ligjit të Moisiut, por përmes besimit që e bëri atë të drejtë.</verse>
				<verse number="14">Nëse ata që i binden ligjit të Moisiut do të bëheshin trashëgimtarë të premtimit, atëherë besimi do të ishte i kotë dhe premtimi nuk do të kishte më vlerë.</verse>
				<verse number="15">Sepse ligji i Moisiut sjell zemërimin e Perëndisë, por ku nuk ka ligj, nuk ka as shkelje të ligjit.</verse>
				<verse number="16">Prandaj, premtimi përmbushet prej besimit, që të jetë nga hiri i Perëndisë dhe të jetë i sigurt për të gjithë pasardhësit e Abrahamit, jo vetëm për ata që e zbatojnë ligjin e Moisiut, por edhe për ata që besojnë si Abrahami. Ai është ati i ne të gjithëve,</verse>
				<verse number="17">sikurse thotë Shkrimi i shenjtë: Të kam bërë atë të shumë kombeve. Ai është ati ynë para Perëndisë të cilit i besoi, Perëndisë që u jep jetë të vdekurve dhe që me anë të fjalës së tij krijoi gjithçka që nuk ekzistonte më parë.</verse>
				<verse number="18">Kundër çdo shprese, Abrahami besoi me shpresë se do të bëhej atë i shumë kombeve, sipas asaj që ishte thënë: Kështu do të jenë pasardhësit e tu.</verse>
				<verse number="19">Abrahamit nuk iu dobësua besimi edhe kur ishte rreth njëqind vjeç dhe kuptoi se trupi i tij dhe i Sarës ishin pothuaj të vdekur e kështu nuk mund të lindnin fëmijë.</verse>
				<verse number="20">Ai nuk e humbi besimin dhe nuk dyshoi në premtimin e Perëndisë, por u forcua prej besimit dhe i dha lavdi Perëndisë.</verse>
				<verse number="21">Ai ishte plotësisht i bindur se Perëndia ishte në gjendje të bënte gjithçka kishte premtuar.</verse>
				<verse number="22">Prandaj, për shkak të besimit, Perëndia e bëri të drejtë.</verse>
				<verse number="23">Fjalët ‘u bë i drejtë’ nuk u shkruan vetëm për të,</verse>
				<verse number="24">por edhe për ne. Të drejtë do të na bëjë edhe ne që i besojmë atij që e ngjalli Zotin tonë Jezu prej të vdekurve.</verse>
				<verse number="25">Ai iu dorëzua vdekjes për shkak të paudhësive tona dhe u ngjall që ne të bëhemi të drejtë.</verse>
			</chapter>
			<chapter number="5">
				<verse number="1">Përderisa jemi bërë të drejtë prej besimit, kemi paqe me Perëndinë përmes Zotit tonë Jezu Krisht.</verse>
				<verse number="2">Përmes tij kemi hyrë me besim në hirin e Perëndisë, hir në të cilin qëndrojmë dhe krenohemi me shpresën se do të marrim pjesë në lavdinë e Perëndisë.</verse>
				<verse number="3">Dhe jo vetëm kaq, por ne krenohemi edhe kur kalojmë vuajtje, sepse e dimë se vuajtja sjell durimin,</verse>
				<verse number="4">durimi sjell qëndresën në sprova dhe sprovat sjellin shpresën.</verse>
				<verse number="5">Shpresa nuk na turpëron, sepse dashuria e Perëndisë është derdhur në zemrat tona përmes Shpirtit të Shenjtë që na u dha.</verse>
				<verse number="6">Kur ne ishim ende të dobët në besim, Krishti vdiq në kohën e caktuar për ata që jetonin pa besim në Perëndinë.</verse>
				<verse number="7">Në të vërtetë, vështirë se dikush do të jepte jetën për një njeri të drejtë. Ndoshta për një njeri të mirë dikush edhe do të guxonte të vdiste.</verse>
				<verse number="8">Kur ishim ende mëkatarë, Krishti vdiq për ne. Me këtë Perëndia e tregoi dashurinë e tij për ne.</verse>
				<verse number="9">Për më tepër, ne që tashmë jemi bërë të drejtë prej gjakut të Krishtit, do të shpëtojmë përmes tij edhe nga zemërimi i Perëndisë.</verse>
				<verse number="10">Nëse u pajtuam me Perëndinë përmes vdekjes së Birit të tij kur ende ishim armiq me të, aq më tepër do të shpëtohemi prej jetës së Birit të tij tani që jemi pajtuar me të.</verse>
				<verse number="11">Dhe jo vetëm kaq, por ne edhe krenohemi me Perëndinë përmes Zotit tonë Jezu Krisht, nëpërmjet të cilit tashmë jemi pajtuar me të.</verse>
				<verse number="12">Mëkati hyri në botë nëpërmjet një njeriu e nëpërmjet mëkatit hyri vdekja. Kështu vdekja depërtoi te të gjithë njerëzit, sepse të gjithë mëkatuan.</verse>
				<verse number="13">Në të vërtetë, mëkati ishte në botë edhe përpara se të jepej ligji i Moisiut, mirëpo mëkati nuk njihej si i tillë përderisa nuk kishte ligj.</verse>
				<verse number="14">Megjithatë, që nga koha e Adamit e deri te Moisiu vdekja mbretëroi edhe mbi ata që nuk bënë të njëjtin mëkat si të Adamit, i cili shkeli urdhërimin e Perëndisë. Adami është shembulli i atij që do të vinte.</verse>
				<verse number="15">Por dhurata e hirit të Perëndisë nuk mund të krahasohet me shkeljen e Adamit. Nëse prej shkeljes së një njeriu të vetëm vdiqën të gjithë, aq më shumë do të teprojnë për të gjithë hiri i Perëndisë dhe dhurata me anë të hirit e bërë nga një njeri i vetëm, Jezu Krishti.</verse>
				<verse number="16">Dhurata e Perëndisë nuk është si e keqja që solli mëkati i një njeriu; sepse gjykimi që erdhi nga mëkati i një njeriu solli ndëshkim; ndërsa dhurata e hirit që na u dha pas shumë shkeljesh, na bëri të drejtë.</verse>
				<verse number="17">Nëse vdekja mbretëroi përmes një njeriu të vetëm për shkak të shkeljes së tij, aq më tepër do të mbretërojnë në jetë ata që përmes një njeriu, Jezu Krishtit, marrin hirin e begatë dhe dhuratën e Perëndisë, që na bën të drejtë.</verse>
				<verse number="18">Prandaj, sikurse përmes shkeljes së një njeriu të vetëm erdhi ndëshkimi për të gjithë njerëzit, ashtu edhe përmes veprës së drejtë të një njeriu Perëndia i bën të drejtë dhe u jep jetë të gjithë njerëzve.</verse>
				<verse number="19">Sikurse përmes mosbindjes së një njeriu të vetëm të gjithë u bënë mëkatarë, ashtu edhe përmes bindjes së një njeriu të vetëm të gjithë do të bëhen të drejtë.</verse>
				<verse number="20">Po kur erdhi ligji i Moisiut, u pa sesa të shumta ishin shkeljet. Mirëpo, aty ku mëkati ishte i shumtë, edhe më i shumtë ishte hiri i Perëndisë.</verse>
				<verse number="21">Kështu, sikurse mëkati mbretëroi me anë të vdekjes, ashtu do të mbretërojë edhe hiri, duke na bërë të drejtë për të na çuar në jetën e amshuar përmes Jezu Krishtit, Zotit tonë.</verse>
			</chapter>
			<chapter number="6">
				<verse number="1">Çfarë të themi, pra? A do të vazhdojmë të jetojmë në mëkat, që Perëndia të na japë më shumë hir?</verse>
				<verse number="2">Larg qoftë! Ne kemi vdekur për sa i përket mëkatit. E si mund të jetojmë ende në të?</verse>
				<verse number="3">Apo nuk e dini se të gjithë ne që u pagëzuam për tʼu bashkuar me Krishtin Jezu, u pagëzuam duke u bashkuar me vdekjen e tij?</verse>
				<verse number="4">Prandaj ne jemi varrosur me të përmes pagëzimit për tʼu bashkuar me të në vdekjen e tij, në mënyrë që sikurse Krishti u ngjall prej të vdekurve përmes lavdisë së Atit, ashtu edhe ne të mund të jetojmë një jetë të re.</verse>
				<verse number="5">Pra, nëse jemi bashkuar me të në vdekjen e tij, do të bashkohemi me të edhe në ngjalljen e tij.</verse>
				<verse number="6">Ne e dimë se njeriu i vjetër që ishte në ne u kryqëzua me Krishtin që të shkatërrohet natyra jonë mëkatare e të mos jemi më skllevër të mëkatit.</verse>
				<verse number="7">Kush ka vdekur, është çliruar nga mëkati.</verse>
				<verse number="8">Nëse kemi vdekur me Krishtin, besojmë se do të jetojmë bashkë me të.</verse>
				<verse number="9">Ne e dimë se Krishti u ngjall prej të vdekurve dhe nuk mund të vdesë më, sepse vdekja nuk ka më pushtet mbi të.</verse>
				<verse number="10">Kur vdiq, Krishti vdiq një herë e përgjithmonë për sa i përket mëkatit, por tani që jeton, jeton për Perëndinë.</verse>
				<verse number="11">Kështu edhe ju duhet ta quani veten të vdekur për sa i përket mëkatit, por të gjallë për Perëndinë, me Krishtin Jezu.</verse>
				<verse number="12">Prandaj mos lejoni të mbretërojë mëkati në trupin tuaj të vdekshëm që tʼju bëjë tʼi bindeni dëshirave të tij.</verse>
				<verse number="13">Mos i vini gjymtyrët tuaja në shërbim të mëkatit si mjete padrejtësie, por kushtojani veten Perëndisë, si njerëz që kanë kaluar nga vdekja në jetë. Përkundrazi, gjymtyrët tuaja i vini në shërbim të Perëndisë, si mjete drejtësie.</verse>
				<verse number="14">Sepse mëkati nuk do të ketë më pushtet mbi ju, përderisa ju nuk jeni nën ligjin e Moisiut, por nën hirin e Perëndisë.</verse>
				<verse number="15">Çfarë pra? A të mëkatojmë se nuk jemi nën ligjin e Moisiut, por nën hirin e Perëndisë? Larg qoftë!</verse>
				<verse number="16">A nuk e dini se, duke u bërë skllevër të dikujt dhe duke iu bindur atij, ju bëheni skllevër të atij që i bindeni, qoftë të mëkatit që të çon në vdekje, qoftë të bindjes ndaj Perëndisë që të çon në një jetë të drejtë?</verse>
				<verse number="17">Por i qofshim falë Perëndisë, sepse ju dikur ishit skllevër të mëkatit, ndërsa tani i jeni bindur me gjithë zemër mësimit që keni marrë.</verse>
				<verse number="18">Ju u çliruat nga mëkati dhe u bëtë shërbëtorë të drejtësisë së Perëndisë.</verse>
				<verse number="19">Po flas me shembuj njerëzorë, për shkak të natyrës suaj të dobët që nuk kupton. Sikurse dikur i vinit gjymtyrët tuaja në shërbim të ndyrësisë dhe të paudhësisë që të çojnë në një jetë pa ligjin e Perëndisë, kështu tani tʼi vini gjymtyrët tuaja në shërbim të drejtësisë së Perëndisë, që të çon në një jetë të shenjtë.</verse>
				<verse number="20">Kur ishit skllevër të mëkatit, ju ishit të lirë për sa i përket drejtësisë së Perëndisë.</verse>
				<verse number="21">Çfarë fituat, pra, nga gjërat që bënit në atë kohë e për të cilat tani keni turp? Fundi i këtyre gjërave është vdekja.</verse>
				<verse number="22">Por tani që jeni çliruar nga mëkati dhe jeni vënë në shërbim të Perëndisë, ju keni fituar udhëtimin drejt një jete të shenjtë, fundi i të cilit është jeta e amshuar.</verse>
				<verse number="23">Sepse paga e mëkatit është vdekja, por dhurata e hirit të Perëndisë është jeta e amshuar që kemi me Krishtin Jezu, Zotin tonë.</verse>
			</chapter>
			<chapter number="7">
				<verse number="1">O vëllezër, si njerëz që e njihni mirë ligjin e Moisiut, a nuk e dini se ky ligj sundon mbi njeriun për sa kohë ai jeton?</verse>
				<verse number="2">Kështu, me këtë ligj gruaja e martuar është e lidhur me burrin për sa kohë që ky jeton; por nëse burri vdes, ligji i jep asaj lirinë nga burri.</verse>
				<verse number="3">Por, nëse ajo bëhet gruaja e një burri tjetër kur e ka burrin ende gjallë, ajo do të quhet grua që ka bërë tradhti bashkëshortore. Nëse burri i saj vdes, ajo është e lirë nga ligji i Moisiut dhe po të martohet me një burrë tjetër, ajo nuk bën tradhti bashkëshortore.</verse>
				<verse number="4">Në të njëjtën mënyrë, o vëllezërit e mi, edhe ju keni vdekur për sa i përket ligjit të Moisiut, meqenëse jeni bashkuar me trupin e Krishtit. Kështu, ju i përkisni një tjetri, atij që është ngjallur prej të vdekurve, me qëllim që të japim fryte për Perëndinë.</verse>
				<verse number="5">Kur ne jetonim sipas natyrës sonë, dëshirat mëkatare, të nxitura përmes ligjit të Moisiut, vepronin në gjymtyrët tona dhe ne jepnim fryte që të çojnë në vdekje.</verse>
				<verse number="6">Por tani jemi të lirë për sa i përket ligjit të Moisiut, sepse kemi vdekur ndaj atij që na mbante lidhur. Kështu, i shërbejmë Perëndisë jo sipas mënyrës së vjetër nën germën e ligjit të Moisiut, por sipas një jete të re në Shpirtin e Shenjtë.</verse>
				<verse number="7">Çʼtë themi, pra? A është ligji i Moisiut mëkat? Larg qoftë! Mirëpo nëse nuk do të ishte ky ligj, unë nuk do ta kisha njohur mëkatin. Unë nuk do ta kisha njohur lakminë nëse ligji i Moisiut nuk do të thoshte: Mos lakmo!</verse>
				<verse number="8">Por duke marrë shkas prej urdhërimit, mëkati bëri që të lindin brenda meje gjithfarë lakmish. Pa ligj, mëkati është i vdekur.</verse>
				<verse number="9">Dikur unë jetoja pa ligjin e Moisiut, po kur u dha urdhërimi i këtij ligji, mëkati mori jetë</verse>
				<verse number="10">dhe unë vdiqa. Kështu urdhërimi që duhej të më çonte në jetë më çoi drejt vdekjes.</verse>
				<verse number="11">Sepse mëkati, duke marrë shkas prej urdhërimit, më mashtroi dhe përmes tij më vrau.</verse>
				<verse number="12">Mirëpo ligji i Moisiut është i shenjtë dhe urdhërimi është i shenjtë, i drejtë dhe i mirë.</verse>
				<verse number="13">Mos vallë e mira u bë shkak për vdekjen time? Larg qoftë! Vdekjen ma solli mëkati duke përdorur të mirën. Kështu, mëkati e tregoi qartë natyrën e tij të vërtetë dhe përmes urdhërimit u bë mëkat edhe më i rëndë.</verse>
				<verse number="14">Ne e dimë se ligji i Moisiut është shpirtëror. Ndërsa unë kam natyrë njerëzore dhe jam i shitur si skllav te mëkati.</verse>
				<verse number="15">Nuk di çfarë bëj, sepse nuk bëj atë që dua, por bëj atë që urrej.</verse>
				<verse number="16">Nëse bëj atë që nuk dua, atëherë pranoj se ligji është i mirë.</verse>
				<verse number="17">Tani nuk jam më unë që veproj kështu, por mëkati që banon brenda meje.</verse>
				<verse number="18">Unë e di se e mira nuk banon brenda meje, domethënë në natyrën time. Unë dua të bëj të mirën, por nuk mundem.</verse>
				<verse number="19">Sepse nuk bëj të mirën që dua, por bëj të keqen që nuk dua.</verse>
				<verse number="20">Por nëse bëj atë që nuk dua, nuk veproj më unë, por mëkati që banon në mua.</verse>
				<verse number="21">Kështu kam zbuluar parimin sipas të cilit sa herë që dua të bëj të mirën, brenda meje gjej vetëm aftësinë për të bërë të keqen.</verse>
				<verse number="22">Në të vërtetë, thellë brenda meje unë gjej kënaqësi në ligjin e Perëndisë,</verse>
				<verse number="23">por shoh në gjymtyrët e mia një ligj tjetër, që lufton kundër ligjit të mendjes sime dhe më bën rob të ligjit të mëkatit, që gjendet në gjymtyrët e mia.</verse>
				<verse number="24">Sa njeri i mjerë që jam! Kush do të më çlirojë nga ky trup që po më tërheq drejt vdekjes?</verse>
				<verse number="25">I qofshim falë Perëndisë përmes Jezu Krishtit, Zotit tonë. Kështu pra, me mendje i shërbej ligjit të Perëndisë, por me trup i shërbej ligjit të mëkatit.</verse>
			</chapter>
			<chapter number="8">
				<verse number="1">Prandaj, tanimë nuk ka asnjë dënim për ata që i përkasin Krishtit Jezu,</verse>
				<verse number="2">sepse ligji i Shpirtit të Shenjtë, që jep jetë përmes Krishtit Jezu, ju çliroi nga ligji i mëkatit dhe i vdekjes.</verse>
				<verse number="3">Atë që nuk mund ta bënte ligji i Moisiut për shkak të dobësisë së natyrës njerëzore, e bëri Perëndia duke dërguar Birin e vet në përngjasim me natyrën njerëzore mëkatare. Për sa i takon mëkatit, ai e ndëshkoi mëkatin në natyrën njerëzore</verse>
				<verse number="4">në mënyrë që kërkesat e drejta të ligjit të Moisiut të përmbushen në ne që nuk jetojmë sipas natyrës njerëzore, por sipas Shpirtit të Shenjtë.</verse>
				<verse number="5">Ata që jetojnë sipas natyrës njerëzore, e kanë mendjen te gjërat e natyrës njerëzore, por ata që jetojnë sipas Shpirtit të Shenjtë, e kanë mendjen te gjërat e Shpirtit të Shenjtë.</verse>
				<verse number="6">Mendja te gjërat e natyrës njerëzore të çon në vdekje, ndërsa mendja te gjërat e Shpirtit të Shenjtë të çon në jetë dhe paqe.</verse>
				<verse number="7">Prandaj mendja te gjërat e natyrës njerëzore është në armiqësi me Perëndinë, pasi nuk i nënshtrohet ligjit të Perëndisë dhe as nuk mundet.</verse>
				<verse number="8">Ata që jetojnë sipas natyrës njerëzore, nuk mund tʼi pëlqejnë Perëndisë.</verse>
				<verse number="9">Ju nuk jetoni sipas natyrës njerëzore, por jetoni në Shpirtin e Shenjtë, përderisa Shpirti i Perëndisë banon në ju. Nëse ndonjë nuk e ka Shpirtin e Krishtit, ai nuk i përket Krishtit.</verse>
				<verse number="10">Nëse Krishti është në ju, trupi juaj do të vdesë për shkak të mëkatit, por Shpirti i Shenjtë ju jep jetë, për shkak se Perëndia ju ka bërë të drejtë.</verse>
				<verse number="11">Nëse Shpirti i atij që e ngjalli Jezuin prej të vdekurve banon në ju, atëherë Perëndia që e ngjalli Krishtin prej të vdekurve, do tʼu japë jetë edhe trupave tuaj vdekatarë përmes Shpirtit të tij që banon në ju.</verse>
				<verse number="12">Prandaj, o vëllezër, detyrimi që kemi nuk është kundrejt natyrës njerëzore për të jetuar sipas saj.</verse>
				<verse number="13">Nëse jetoni sipas natyrës njerëzore, ju do të vdisni; por nëse me anë të Shpirtit të Shenjtë do tʼi shkatërroni për vdekje veprat e natyrës njerëzore, ju do të jetoni.</verse>
				<verse number="14">Ata që udhëhiqen prej Shpirtit të Perëndisë janë bij të Perëndisë.</verse>
				<verse number="15">Sepse Shpirti që keni marrë, nuk është një shpirt që ju bën skllevër për të pasur sërish frikë, por keni marrë Shpirtin e Shenjtë, që ju bën bij të Perëndisë, nëpërmjet të cilit thërrasim: Abba, o Atë!</verse>
				<verse number="16">Ky Shpirt i Shenjtë dëshmon me shpirtin tonë se jemi bij të Perëndisë.</verse>
				<verse number="17">Nëse jemi bij, jemi edhe trashëgimtarë; trashëgimtarë të Perëndisë si dhe bashkëtrashëgimtarë të Krishtit, sepse, nëse vuajmë bashkë me të, edhe do të përlëvdohemi bashkë me të.</verse>
				<verse number="18">Unë mendoj se vuajtjet e kohës së tanishme as nuk ia vlen të krahasohen me lavdinë që do të na zbulohet në të ardhmen.</verse>
				<verse number="19">Gjithçka e krijuar nga Perëndia pret me padurim që ai të shfaqë bijtë e tij.</verse>
				<verse number="20">Në të vërtetë, gjithçka e krijuar iu nënshtrua prishjes jo me vullnetin e vet, po për shkak të atij që e nënshtroi. Megjithatë ka shpresë</verse>
				<verse number="21">se gjithçka e krijuar do të çlirohet nga robëria e kalbjes për të hyrë në lirinë e lavdisë së bijve të Perëndisë.</verse>
				<verse number="22">Ne e dimë se deri tani gjithçka e krijuar rënkon dhe vuan bashkë me ne si një grua në dhimbjet e lindjes;</verse>
				<verse number="23">dhe jo vetëm gjithçka e krijuar, por edhe vetë ne që i kemi marrë frytet e para të Shpirtit të Shenjtë rënkojmë përbrenda vetes, duke pritur me padurim birësimin dhe shpengimin e trupave tanë.</verse>
				<verse number="24">Sepse u shpëtuam me anë të shpresës, por shpresa që shihet nuk është shpresë. Përse duhet ta shpresojë njeriu atë që sheh?</verse>
				<verse number="25">Por nëse shpresojmë atë që nuk e shohim, atëherë e presim me durim.</verse>
				<verse number="26">Po ashtu edhe Shpirti i Shenjtë na ndihmon, sepse jemi të dobët. Ne nuk dimë as për çfarë e as si duhet të lutemi, por vetë Shpirti i Shenjtë ndërmjetëson për ne me psherëtima të pashqiptueshme.</verse>
				<verse number="27">Perëndia që shqyrton zemrat e di se cili është vullneti i Shpirtit të Shenjtë, sepse ai ndërmjetëson për besimtarët e krishterë siç i pëlqen Perëndisë.</verse>
				<verse number="28">Ne e dimë se Perëndia bën që të gjitha gjërat të bashkëveprojnë për mirë për ata që e duan atë dhe që janë thirrur sipas qëllimit të tij.</verse>
				<verse number="29">Sepse Perëndia i njihte ata që më përpara dhe i paracaktoi për tʼu bërë të ngjashëm me shëmbëllimin e Birit të tij, në mënyrë që Biri të jetë i parëlinduri mes shumë vëllezërve.</verse>
				<verse number="30">Ata që i paracaktoi, edhe i thirri; ata që i thirri, edhe i bëri të drejtë; ata që i bëri të drejtë, edhe i përlëvdoi.</verse>
				<verse number="31">Çʼtë themi, pra, për këto gjëra? Nëse Perëndia është me ne, kush mund të jetë kundër nesh? Ai që vërtetë nuk e kurseu Birin e vet,</verse>
				<verse number="32">por e dha për ne të gjithë, a nuk do të na dhurojë bashkë me të edhe çdo gjë tjetër?</verse>
				<verse number="33">Kush do tʼi padisë të zgjedhurit e Perëndisë? Askush, sepse Perëndia është ai që i bën të drejtë.</verse>
				<verse number="34">Kush është ai që do tʼi dënojë? Askush, sepse Krishti Jezu është ai që vdiq, e për më tepër është ai që u ngjall. Është ai që rri në të djathtë të Perëndisë dhe ndërmjetëson për ne.</verse>
				<verse number="35">Kush do të na ndajë nga dashuria e Krishtit? Mos vallë pikëllimi a hidhërimi, përndjekja a uria, të zhveshurit a rreziku apo shpata?</verse>
				<verse number="36">Sikurse thotë Shkrimi i shenjtë: Për ty po vritemi gjithë ditën; po na trajtojnë si delet që i çojnë për tʼu therur.</verse>
				<verse number="37">Por në të gjitha këto gjëra ne dalim më shumë se fitimtarë me anë të atij që na deshi.</verse>
				<verse number="38">Unë jam i bindur se as vdekja, as jeta, as engjëjt, as sundimtarët, as gjërat e tashme, as ato që po vijnë, as pushtetet,</verse>
				<verse number="39">as forcat qiellore, as forcat e botës së nëndheshme, as ndonjë krijesë tjetër nuk do të mund të na ndajnë nga dashuria e Perëndisë, që u tregua përmes Krishtit Jezu, Zotit tonë.</verse>
			</chapter>
			<chapter number="9">
				<verse number="1">Po ju them të vërtetën dhe kam Krishtin si dëshmitar se nuk gënjej. Për këtë dëshmon edhe ndërgjegjja ime e udhëhequr nga Shpirti i Shenjtë,</verse>
				<verse number="2">se kam një pikëllim të madh dhe një dhimbje të pareshtur në zemër.</verse>
				<verse number="3">Do të doja më mirë të isha unë i mallkuar nga Perëndia dhe i ndarë nga Krishti për hir të vëllezërve të mi bashkëkombës.</verse>
				<verse number="4">Ata janë izraelitë dhe të birësuar nga Perëndia. Atyre u janë dhënë lavdia e Perëndisë, besëlidhjet, ligji i Moisiut, shërbesa e adhurimit të Perëndisë dhe premtimet e tij.</verse>
				<verse number="5">Ata janë pasardhësit e patriarkëve dhe prej tyre, për sa i përket natyrës së tij njerëzore, rrjedh edhe Krishti, që është mbi të gjithë, Perëndi i bekuar në amshim. Amen!</verse>
				<verse number="6">Fjala e Perëndisë nuk ka dështuar, sepse jo të gjithë ata që rrjedhin nga Izraeli janë izraelitë.</verse>
				<verse number="7">As ata që rrjedhin nga fara e Abrahamit nuk janë të gjithë bijtë e tij, por pasardhësit e tu do të rrjedhin nga fara e Isakut.</verse>
				<verse number="8">Kjo do të thotë se nuk janë bijtë nga gjaku ata që janë bij të Perëndisë, por janë bijtë e premtimit ata që njihen si pasardhës.</verse>
				<verse number="9">Sepse kjo është fjala e premtimit: Në kohën e duhur do të vij te ti dhe Sara do të bëhet me djalë.</verse>
				<verse number="10">Jo vetëm kaq, por edhe Rebeka mbeti shtatzënë nga po ky burrë, nga Isaku ati ynë.</verse>
				<verse number="11">Binjakët nuk kishin lindur ende dhe nuk kishin bërë ndonjë të mirë a të keqe kur Perëndia, për të treguar se qëllimi i tij mbështetet vetëm në zgjedhjen e tij,</verse>
				<verse number="12">jo te veprat e njeriut, por tek ai që e thërret, i tha Rebekës: Më i madhi do tʼi shërbejë më të voglit.</verse>
				<verse number="13">Sikurse thotë Shkrimi i shenjtë: Jakobin e desha, por Esaun e urreva.</verse>
				<verse number="14">Çʼtë themi pra? A është Perëndia i padrejtë? Larg qoftë!</verse>
				<verse number="15">Sepse ai i thotë Moisiut: Do të kem mëshirë për atë që dua të mëshiroj dhe do të kem dhembshuri për atë që dua të kem dhembshuri.</verse>
				<verse number="16">Pra, nuk varet as nga vullneti e as nga përpjekjet e njeriut, por nga Perëndia që ka mëshirë.</verse>
				<verse number="17">Sepse në Shkrimin e shenjtë Perëndia i thotë faraonit: Pikërisht për këtë gjë të kam lartësuar, që të shfaq fuqinë time në ty dhe që të shpallet emri im në të gjithë tokën.</verse>
				<verse number="18">Kështu pra, Perëndia ka mëshirë për atë që do dhe bën kokëfortë atë që do.</verse>
				<verse number="19">Por ti do të më thuash: «Pse atëherë Perëndia ende na fajëson? Kush mund tʼi bëjë ballë vullnetit të tij?».</verse>
				<verse number="20">Po kush je ti o njeri që tʼi kundërpërgjigjesh Perëndisë? A mund tʼi thotë krijesa Krijuesit: «Përse më ke bërë kështu?».</verse>
				<verse number="21">A nuk ka të drejtë poçari që të bëjë nga e njëjta masë argjile një enë të kushtueshme dhe një tjetër të zakonshme?</verse>
				<verse number="22">Megjithëse Perëndia donte të shfaqte zemërimin e tij dhe të bënte të njohur pushtetin e tij, ai u tregua shumë i duruar me enët që e meritonin zemërimin e tij dhe që ishin bërë për tʼu shkatërruar.</verse>
				<verse number="23">Ai donte edhe tʼu bënte të njohur pasuritë e lavdisë së tij atyre të cilëve u tregoi mëshirën e tij dhe që i parapërgatiti për lavdi.</verse>
				<verse number="24">Këta jemi ne që na thirri Perëndia, jo vetëm nga judenjtë, por edhe nga kombet.</verse>
				<verse number="25">Sikurse thotë te Hosea: Atë që nuk ishte populli im, do ta quaj populli im; atë që nuk ishte e dashur, do ta quaj të dashur.</verse>
				<verse number="26">Dhe në vendin ku u qe thënë: «Ju nuk jeni populli im», atje ata do të quhen bij të Perëndisë së gjallë.</verse>
				<verse number="27">Edhe Isaia thërret për Izraelin: Sikur numri i bijve të Izraelit të jetë si rëra e detit, vetëm një pjesë e mbetur prej tyre do të shpëtohet.</verse>
				<verse number="28">Sepse Zoti do ta përmbushë fjalën e tij me shpejtësi mbi tokë.</verse>
				<verse number="29">Dhe sikurse kishte parathënë Isaia: Nëse Zoti i ushtrive nuk do të na linte pasardhës, do të ishim bërë si Sodoma dhe do të ngjanim si Gomorra.</verse>
				<verse number="30">Çʼtë themi pra? Kombet pagane që nuk kërkonin të bëheshin të drejtë nga Perëndia, u bënë të drejtë përmes besimit;</verse>
				<verse number="31">ndërsa Izraeli që kërkonte një ligj për tʼu bërë i drejtë, nuk e përmbushi ligjin e Moisiut.</verse>
				<verse number="32">Përse? Sepse donte të bëhej i drejtë jo përmes besimit, por përmes veprave të ligjit të Moisiut. Kështu u penguan te guri i pengesës.</verse>
				<verse number="33">Sikurse thotë Shkrimi i shenjtë: Ja, po vë në Sion një gur pengese, një shkëmb që i rrëzon. Kushdo që beson në të, nuk do të turpërohet.</verse>
			</chapter>
			<chapter number="10">
				<verse number="1">O vëllezër, e dëshiroj me gjithë zemër shpëtimin e Izraelit dhe për këtë i lutem Perëndisë.</verse>
				<verse number="2">Unë dëshmoj se ata kanë zell për Perëndinë, por zelli i tyre nuk mbështetet në njohurinë e vërtetë.</verse>
				<verse number="3">Ata nuk donin të kuptonin se është vetëm Perëndia ai që i bën të drejtë njerëzit, por kërkuan të bëhen të drejtë me veprat e tyre. Kështu ata nuk iu nënshtruan Perëndisë që mund tʼi bënte të drejtë.</verse>
				<verse number="4">Krishti i jep fund ligjit të Moisiut me qëllim që të bëhet i drejtë kushdo që beson në të.</verse>
				<verse number="5">Moisiu shkruan sesi njeriu mund të bëhet i drejtë përmes ligjit dhe thotë: Njeriu që i zbaton urdhërimet e ligjit do të jetojë prej tyre.</verse>
				<verse number="6">Ndërsa për atë që bëhet i drejtë përmes besimit, Moisiu thotë kështu: Mos thuaj në zemrën tënde: «Kush do të ngjitet në qiell?». Me këtë donte të thoshte se Krishti do të zbriste poshtë.</verse>
				<verse number="7">As mos thuaj: «Kush do të zbresë në ferr?» Me këtë donte të thoshte se Krishti do të ngjallej prej të vdekurve.</verse>
				<verse number="8">Por çfarë thotë, pra? Fjala është pranë teje, në gojën dhe në zemrën tënde. Kjo është fjala e besimit që ne predikojmë.</verse>
				<verse number="9">Nëse rrëfen me gojë se Jezui është Zot dhe nëse beson me zemër se Perëndia e ngjalli atë prej të vdekurve, ti do të shpëtohesh.</verse>
				<verse number="10">Sepse njeriu beson me zemër dhe Perëndia e bën të drejtë, rrëfen me gojë dhe Perëndia e shpëton.</verse>
				<verse number="11">Shkrimi i shenjtë thotë: Kush beson në të, nuk do të turpërohet.</verse>
				<verse number="12">Sepse nuk ka dallim ndërmjet judeut e paganit: Zoti është i njëjtë për të gjithë dhe është zemërgjerë me të gjithë ata që e thërrasin emrin e tij.</verse>
				<verse number="13">Sepse Shkrimi i shenjtë thotë: Kush thërret emrin e Zotit, do të shpëtohet.</verse>
				<verse number="14">Por si do ta thërrasin atë të cilit nuk i besuan? Dhe si mund tʼi besojnë atij për të cilin nuk kanë dëgjuar? Dhe si do të dëgjojnë nëse nuk ka njeri që tʼu predikojë?</verse>
				<verse number="15">Dhe si mund të predikojnë nëse nuk i ka dërguar Zoti? Shkrimi i shenjtë thotë: Sa të bukura janë këmbët e atyre që shpallin lajme të mira!</verse>
				<verse number="16">Por jo të gjithë iu bindën ungjillit. Isaia thotë: O Zot, kush i besoi lajmit tonë?</verse>
				<verse number="17">Pra, besimi vjen nga dëgjimi dhe dëgjimi vjen përmes fjalës së Krishtit.</verse>
				<verse number="18">Por unë pyes: Mos vallë nuk kanë dëgjuar ata? Patjetër që kanë dëgjuar: Zëri i tyre u përhap në të gjithë tokën dhe fjalët e tyre deri në skajet e botës.</verse>
				<verse number="19">Përsëri pyes: Mos vallë nuk kuptoi Izraeli? Moisiu tha i pari: Unë do tʼ ju bëj të keni zili një komb që nuk është fare komb; do tʼ ju bëj të zemëroheni me një komb të pamend.</verse>
				<verse number="20">Isaia pati guximin të thotë: Ata që nuk më kërkonin, më gjetën; iu shfaqa atyre që nuk më kërkonin.</verse>
				<verse number="21">Po për Izraelin ai thotë: Gjithë ditën i shtriva dorën një populli të pabindur e kundërshtues.</verse>
			</chapter>
			<chapter number="11">
				<verse number="1">Prandaj pyes: Mos vallë Perëndia e ka hedhur poshtë popullin e vet? Larg qoftë! Unë vetë jam izraelit, nga pasardhësit e Abrahamit, prej fisit të Beniaminit.</verse>
				<verse number="2">Perëndia nuk e ka hedhur poshtë popullin e vet, të cilin e zgjodhi që më parë. Apo nuk e dini çfarë thotë Shkrimi i shenjtë për Elian? Ai iu drejtua Perëndisë kundër Izraelit dhe i tha:</verse>
				<verse number="3">«O Zot, ata vranë profetët e tu dhe rrënuan altarët e tu. Vetëm unë kam mbetur, ata kërkojnë jetën time ».</verse>
				<verse number="4">Por si u përgjigj Perëndia? « Kam ruajtur për vete shtatë mijë burra që nuk i kanë rënë në gjunjë Baalit ».</verse>
				<verse number="5">Kështu, edhe në kohën e tanishme ka mbetur një numër izraelitësh që Perëndia i ka zgjedhur me hirin e tij.</verse>
				<verse number="6">Perëndia i zgjodhi ata me anë të hirit të tij dhe jo me anë të veprave të tyre, përndryshe hiri nuk do të ishte më hir.</verse>
				<verse number="7">E çfarë ndodhi? Izraeli nuk e mori atë që kërkoi, por e morën vetëm ata që zgjodhi Perëndia, ndërsa pjesa tjetër u bë e paaftë për të kuptuar,</verse>
				<verse number="8">sikurse thotë Shkrimi i shenjtë: Perëndia u dha atyre një shpirt plogështie, sy për të mos parë dhe veshë për të mos dëgjuar deri në ditët e sotme.</verse>
				<verse number="9">Dhe Davidi thotë: Tryeza e tyre u bëftë kurth e lak, pengesë për rrëzimin dhe ndëshkimin e tyre!</verse>
				<verse number="10">Sytë e tyre u errësofshin për të mos parë dhe kurrizi i tyre u kërrustë gjithmonë!</verse>
				<verse number="11">Prandaj pyes: Mos vallë izraelitët u penguan që të shkatërroheshin përfundimisht? Larg qoftë! Por përmes rënies së tyre u erdhi shpëtimi kombeve pagane për të nxitur zilinë e izraelitëve.</verse>
				<verse number="12">Nëse rënia e tyre u bë pasuri për botën dhe humbja e tyre u bë pasuri për kombet pagane, sa më e madhe do të jetë ajo kur gjithë Izraeli të kthehet te Perëndia!</verse>
				<verse number="13">Tani po ju flas juve, kombeve pagane, sepse unë jam me të vërtetë apostull i kombeve pagane. Unë po e lavdëroj shërbesën time</verse>
				<verse number="14">për të nxitur disi zilinë e popullit tim dhe për të shpëtuar disa prej tyre.</verse>
				<verse number="15">Nëse hedhja e tyre poshtë solli pajtimin e botës me Perëndinë, a nuk do të jetë pranimi i tyre nga Perëndia si kthim nga vdekja në jetë?</verse>
				<verse number="16">Nëse mielli është i shenjtë, edhe brumi është i shenjtë, nëse rrënjët janë të shenjta, edhe degët janë të shenjta.</verse>
				<verse number="17">Disa nga degët u prenë dhe në vend të tyre u shartove ti që je filiz ulliri të egër dhe kështu ushqehesh nga të mirat e rrënjës së ullirit.</verse>
				<verse number="18">Prandaj mos u mburr kundër degëve. Nëse mburresh, mos harro se nuk je ti që mban rrënjën, por është rrënja që të mban ty.</verse>
				<verse number="19">Por ti do të thuash: «Degët u prenë që të shartohesha unë».</verse>
				<verse number="20">Mirë e the. Degët u prenë për shkak se nuk besuan, ndërsa ti qëndron sepse ke besuar. Mos u mburr, por druaju.</verse>
				<verse number="21">Në qoftë se Perëndia nuk kurseu degët natyrore, ai nuk do të të kursejë as ty që u shartove.</verse>
				<verse number="22">Shih sesi e tregon Perëndia mirësinë dhe ashpërsinë e tij: ai është i ashpër me ata që ranë, por është i mirë me ty, nëse do të qëndrosh në mirësinë e tij. Përndryshe do të pritesh edhe ti.</verse>
				<verse number="23">Ndërsa ata, nëse nuk vazhdojnë të mos i besojnë Perëndisë, do të shartohen, sepse Perëndia ka fuqinë për tʼi shartuar përsëri.</verse>
				<verse number="24">Në qoftë se ti je prerë prej një ulliri të egër nga natyra dhe përkundër natyrës u shartove në një ulli të butë, aq më tepër degët e ullirit të butë do të shartohen në trungun e vet!</verse>
				<verse number="25">O vëllezër, që të mos mbaheni për të mençur, dua që tʼju bëj të njohur këtë plan të fshehtë të Perëndisë: një pjesë e Izraelit do të vazhdojë në kokëfortësinë e tij, derisa të gjitha kombet e tjera të hyjnë në shpëtimin e Perëndisë.</verse>
				<verse number="26">Dhe kështu i gjithë Izraeli do të shpëtohet, sikurse thotë Shkrimi i shenjtë: Çlirimtari do të vijë nga Sioni; dhe do ta zhdukë mosbesimin nga Jakobi.</verse>
				<verse number="27">Kjo është besëlidhja ime me ta, kur tʼi fshij mëkatet e tyre.</verse>
				<verse number="28">Meqenëse ata e kundërshtuan ungjillin, u bënë armiq të Perëndisë dhe kjo për të mirën tuaj, ndërsa, duke u zgjedhur nga Perëndia, janë të dashur për shkak të etërve.</verse>
				<verse number="29">Thirrja dhe dhuratat e Perëndisë janë të pakthyeshme.</verse>
				<verse number="30">Ju dikur nuk i bindeshit Perëndisë, por tani keni marrë mëshirë për shkak të mosbindjes së tyre.</verse>
				<verse number="31">Po ashtu edhe këta tani nuk i binden Perëndisë, që për shkak të mëshirës që u tregua për ju, të gjejnë edhe ata mëshirë.</verse>
				<verse number="32">Perëndia i kyçi të gjithë në mosbindje, që të tregonte mëshirë për të gjithë.</verse>
				<verse number="33">O thellësi e pasurive, e urtisë dhe e njohjes së Perëndisë! Sa të padepërtueshme janë gjykimet e tij dhe sa të pagjurmueshme janë udhët e tij!</verse>
				<verse number="34">Po kush e njohu mendjen e Zotit? Apo kush u bë këshilltar i tij?</verse>
				<verse number="35">Kush i ka dhënë ndonjëherë ndonjë gjë Perëndisë, që të kërkojë shpërblim prej tij?</verse>
				<verse number="36">Sepse prej tij, përmes tij dhe për të janë të gjitha gjërat. Atij i qoftë lavdia në amshim! Amen!</verse>
			</chapter>
			<chapter number="12">
				<verse number="1">Prandaj, o vëllezër, po ju bëj thirrje që për hir të dhembshurisë së Perëndisë ta paraqitni veten si fli të gjallë, të shenjtë e të pëlqyeshme për Perëndinë. Ky është adhurimi i duhur.</verse>
				<verse number="2">Mos u pajtoni me frymën e kësaj bote, por ndryshohuni duke përtërirë mendjen, që të dalloni se cili është vullneti i mirë, i pëlqyeshëm dhe i përsosur i Perëndisë.</verse>
				<verse number="3">Përmes hirit që më është dhënë, po i them çdonjërit prej jush, të mos e mbajë veten më të madh sesa duhet, por të mendojë ashtu siç duhet, secili sipas masës së besimit që i ka dhënë Perëndia.</verse>
				<verse number="4">Sikurse një trup ka shumë gjymtyrë por jo të gjitha gjymtyrët kanë të njëjtën detyrë,</verse>
				<verse number="5">ashtu edhe ne, që jemi shumë, jemi një trup i vetëm të bashkuar me Krishtin, secili gjymtyrë e tjetrit.</verse>
				<verse number="6">Ne kemi dhunti të ndryshme sipas hirit që na është dhënë. Kush ka dhuratën e profecisë, le të profetizojë sipas masës së besimit;</verse>
				<verse number="7">kush ka dhuntinë e shërbimit, le të shërbejë; kush ka dhuntinë për të mësuar të tjerët, le tʼi mësojë ata;</verse>
				<verse number="8">kush ka dhuntinë për të këshilluar të tjerët, le tʼi këshillojë ata; kush ndan të mirat e tij me të tjerët, le ta bëjë me thjeshtësi; kush drejton, le ta bëjë këtë me zell; kush bën vepra bamirësie, le tʼi bëjë me gëzim.</verse>
				<verse number="9">Dashuria duhet të jetë e sinqertë. Urreni të keqen, kapuni fort tek e mira.</verse>
				<verse number="10">Duajeni njëri-tjetrin si vëllezër. Nderojeni tjetrin më shumë se veten.</verse>
				<verse number="11">Mos tʼju mungojë zelli, por me zjarr në shpirt tʼi shërbeni Zotit.</verse>
				<verse number="12">Ngazëlloni në shpresë, duroni në vuajtje, këmbëngulni në lutje.</verse>
				<verse number="13">Jepni për nevojat e besimtarëve të krishterë, jini mikpritës.</verse>
				<verse number="14">Bekoni ata që ju përndjekin, bekoni dhe mos mallkoni.</verse>
				<verse number="15">Gëzoni me ata që gëzojnë, vajtoni me ata që vajtojnë.</verse>
				<verse number="16">Jini në një mendje me njëri-tjetrin; mos jini mendjemëdhenj, por përfillni të përulurit. Mos e mbani veten për të mençur.</verse>
				<verse number="17">Mos ia ktheni askujt të keqen me të keqe. Kujdesuni që të bëni të mirën në sytë e të gjithë njerëzve.</verse>
				<verse number="18">Nëse është e mundur, për aq sa varet prej jush, jetoni në paqe me të gjithë njerëzit.</verse>
				<verse number="19">Fort të dashur! Mos kërkoni shpagim, por bëni vend për zemërimin e Perëndisë. Sepse Shkrimi i shenjtë thotë: Shpagimi më përket mua dhe unë jam ai që do të marrë shpagim, thotë Zoti.</verse>
				<verse number="20">	Por, nëse armiku yt ka uri, jepi të hajë; nëse ka etje, jepi të pijë. Duke bërë kështu do të grumbullosh thëngjij të ndezur mbi kokën e tij.</verse>
				<verse number="21">Mos u mposhtni nga e keqja, por mposhteni të keqen me të mirën.</verse>
			</chapter>
			<chapter number="13">
				<verse number="1">Çdo njeri tʼu nënshtrohet autoriteteve që ka mbi vete. Sepse nuk ka autoritet që nuk është nga Perëndia. Të gjitha autoritetet janë caktuar nga Perëndia.</verse>
				<verse number="2">Pra, kush kundërshton autoritetin, i kundërvihet Perëndisë që e ka caktuar atë. Ata që e kundërshtojnë, i pret gjykimi i Perëndisë.</verse>
				<verse number="3">Nuk ka pse ta ketë frikë eprorin ai që bën të mirën, por ai që bën të keqen. A dëshiron të mos kesh frikë nga autoriteti? Bëj të mirën dhe do të marrësh lavdërime prej tij.</verse>
				<verse number="4">Sepse ai është shërbëtor i Perëndisë për të mirën. Por nëse ti bën të keqen, duhet të kesh frikë sepse ai nuk e mban më kot shpatën. Ai është shërbëtor i Perëndisë dhe hakmerret e ndëshkon keqbërësit.</verse>
				<verse number="5">Kështu duhet të nënshtroheni jo vetëm për shkak të ndëshkimit, por edhe për shkak të ndërgjegjes.</verse>
				<verse number="6">Prandaj i paguani edhe taksat, sepse autoritetet që merren me këtë punë janë shërbëtorë të Perëndisë.</verse>
				<verse number="7">Jepuni të gjithëve çfarë u takon: taksën atij që i takon taksa, taksën e doganës atij që i takon taksa e doganës, frikën atij që i takon tʼi frikësoheni, nderimin atij që i takon nderimi.</verse>
				<verse number="8">Mos i kini asnjë detyrim askujt, përveç detyrimit për të dashur njëri-tjetrin. Kush e do tjetrin, e ka përmbushur ligjin e Moisiut.</verse>
				<verse number="9">Urdhërimet: Mos bëj tradhti bashkëshortore, mos vrit, mos vidh, mos lakmo dhe urdhërimet e tjera përmblidhen në këtë fjalë: Duaje tjetrin si veten.</verse>
				<verse number="10">Kush e do tjetrin, nuk i bën keq atij. Prandaj dashuria është përmbushja e ligjit të Moisiut.</verse>
				<verse number="11">Bëjeni këtë, sepse ju e dini se në çʼkohëra jetojmë. Tashmë ka ardhur ora për tʼu zgjuar nga gjumi. Shpëtimi ynë është më afër tani sesa kur besuam.</verse>
				<verse number="12">Nata kaloi, ndërsa dita po afron. Prandaj të hedhim tej veprat e errësirës dhe të ngjeshim armët e dritës.</verse>
				<verse number="13">Të jetojmë me ndershmëri si ditën, jo në shthurje e dehje, jo në kurvëri e fëlligështi, jo në grindje e smirë.</verse>
				<verse number="14">Por vishuni me Zotin Jezu Krisht dhe mos u përpiqni të plotësoni epshet e natyrës njerëzore.</verse>
			</chapter>
			<chapter number="14">
				<verse number="1">Pranojeni atë që është i dobët në besim dhe mos e gjykoni për mendimet e tij.</verse>
				<verse number="2">Dikush beson se mund të hajë çdo gjë, ndërsa dikush tjetër, që është i dobët në besim, ha vetëm perime.</verse>
				<verse number="3">Ai që ha çdo gjë, të mos e përbuzë atë që nuk ha, dhe ai që nuk ha çdo gjë, të mos e gjykojë atë që ha, sepse Perëndia e ka pranuar edhe atë.</verse>
				<verse number="4">Kush je ti që të gjykosh shërbëtorin e tjetrit? Vetëm i zoti mund të gjykojë nëse shërbëtori i tij qëndron i fortë në detyrë ose jo. Por ai do të qëndrojë i fortë, sepse Zoti ka pushtetin ta bëjë këtë.</verse>
				<verse number="5">Dikush e vlerëson një ditë më shumë se një ditë tjetër, ndërsa dikush tjetër i vlerëson të gjitha ditët njëlloj. Secili të jetë plotësisht i bindur për atë që bën.</verse>
				<verse number="6">Ai që e vlerëson një ditë si të veçantë, e vlerëson për Zotin. Ai që ha nga çdo gjë, ha për Zotin, sepse falënderon Perëndinë. Po ashtu edhe ai që nuk ha çdo gjë, nuk ha për Zotin dhe falënderon Perëndinë.</verse>
				<verse number="7">Asnjëri nga ne nuk jeton për vete dhe nuk vdes për vete.</verse>
				<verse number="8">Nëse jetojmë, jetojmë për Zotin dhe nëse vdesim, vdesim për Zotin. Prandaj, edhe nëse jetojmë, edhe nëse vdesim, ne i përkasim Zotit.</verse>
				<verse number="9">Për këtë arsye Krishti vdiq dhe u ngjall, për të qenë Zot i të gjallëve dhe i të vdekurve.</verse>
				<verse number="10">Pse e gjykon vëllanë tënd? Pse e përbuz vëllanë tënd? Ne të gjithë do të qëndrojmë para gjyqit të Perëndisë.</verse>
				<verse number="11">Shkrimi i shenjtë thotë: Unë jetoj, thotë Zoti, çdo gju do të përkulet para meje dhe çdo gjuhë do të përlëvdojë Perëndinë.</verse>
				<verse number="12">Kështu pra, çdonjëri prej nesh do të përgjigjet para Perëndisë për veten e vet.</verse>
				<verse number="13">Prandaj të mos gjykojmë më njëri-tjetrin, por më mirë të kemi kujdes për të mos i vënë vëllait gur pengese e as lak.</verse>
				<verse number="14">Unë e di dhe jam i bindur prej Zotit Jezu se asgjë nuk është e papastër vetvetiu. Por nëse dikush e vlerëson diçka si të papastër, atëherë ajo është e papastër për të.</verse>
				<verse number="15">Nëse vëllai yt lëndohet për shkak të ushqimit tënd, atëherë ti nuk po sillesh më me dashuri ndaj tij. Për shkak të ushqimit mos e ço drejt humbjes vëllanë tënd, për të cilin vdiq Krishti.</verse>
				<verse number="16">Mos bëni që të shahet ajo që është e mirë për ju.</verse>
				<verse number="17">Sepse mbretëria e Perëndisë nuk është të ngrënët e të pirët, por drejtësi, paqe dhe gëzim në Shpirtin e Shenjtë.</verse>
				<verse number="18">Kush i shërben kështu Krishtit, i pëlqen Perëndisë dhe miratohet prej njerëzve.</verse>
				<verse number="19">Prandaj, të kërkojmë gjërat që sjellin paqen dhe rritjen shpirtërore të të gjithëve.</verse>
				<verse number="20">Mos e shkatërro veprën e Perëndisë për shkak të ushqimit. Të gjitha ushqimet janë të pastra, por bën keq ai që me ushqimin e tij bëhet gur pengese për tjetrin.</verse>
				<verse number="21">Është mirë të mos hash mish, të mos pish verë e as të mos bësh ndonjë gjë tjetër që do të bëhej gur pengese për vëllanë tënd.</verse>
				<verse number="22">Besimin që ke, mbaje për vete para Perëndisë. Lum ai që nuk e dënon ndërgjegjja për ushqimet që zgjedh të hajë.</verse>
				<verse number="23">Por kush është me dy mendje për sa i përket ushqimit, e megjithatë ha, ai është i dënuar, sepse nuk vepron sipas asaj që beson. Gjithçka që nuk vjen prej besimit, është mëkat.</verse>
			</chapter>
			<chapter number="15">
				<verse number="1">Ne që jemi të fortë në besim, duhet të mbajmë dobësitë e atyre që janë të dobët në besim dhe të mos bëjmë atë që na pëlqen neve.</verse>
				<verse number="2">Secili prej nesh të bëjë çfarë i pëlqen tjetrit, për të mirën e tij, që ai të rritet në besim.</verse>
				<verse number="3">Sepse edhe Krishti nuk bëri çfarë i pëlqente atij, por sikurse thotë Shkrimi i shenjtë: Sharjet e atyre që të shanin ty, ranë mbi mua.</verse>
				<verse number="4">Gjithçka që u shkrua më parë në Shkrimin e shenjtë, u shkrua për mësimin tonë, që nëpërmjet durimit e ngushëllimit që na jep Shkrimi i shenjtë të kemi shpresë.</verse>
				<verse number="5">Perëndia i durimit e i ngushëllimit dhëntë që ju të jeni në një mendje me njëri-tjetrin sipas Krishtit Jezu,</verse>
				<verse number="6">në mënyrë që, së bashku me një zë, të përlëvdoni Perëndinë dhe Atin e Zotit tonë Jezu Krisht.</verse>
				<verse number="7">Prandaj pranojeni njëri-tjetrin sikurse Krishti ju pranoi, që të përlëvdohet Perëndia.</verse>
				<verse number="8">Po ju them se Krishti u bë shërbëtor i të rrethprerëve për të përmbushur premtimet e dhëna etërve dhe për të treguar se Perëndia është i vërtetë.</verse>
				<verse number="9">Ai erdhi edhe që kombet pagane të përlëvdojnë Perëndinë për mëshirën e tij, sikurse thotë Shkrimi i shenjtë: Prandaj do të të përlëvdoj ndër kombe dhe do të lavdëroj emrin tënd.</verse>
				<verse number="10">Përsëri thotë: Ngazëlloni, o kombe, me popullin e Perëndisë.</verse>
				<verse number="11">Dhe sërish: Lavdëroni Zotin të gjitha ju kombe dhe të gjithë popujt e lavdërofshin atë!</verse>
				<verse number="12">Isaia thotë edhe: Do të vijë rrënja e Jeseut, ai që do të ngrihet për të sunduar kombet. Në të do të shpresojnë kombet.</verse>
				<verse number="13">Perëndia i shpresës ju mbushtë plot me gëzim e paqe në besimin tuaj, në mënyrë që me fuqinë e Shpirtit të Shenjtë të jeni plot me shpresë.</verse>
				<verse number="14">Sa për ju, vëllezërit e mi, jam i bindur se jeni plot me mirësi, plot me dije dhe të aftë për të këshilluar njëri-tjetrin.</verse>
				<verse number="15">Në disa pjesë të letrës ju shkrova më me ashpërsi për tʼju kujtuar ato që tashmë ju i njihni. E bëra këtë me hirin që më ka dhënë Perëndia</verse>
				<verse number="16">për të qenë shërbëtor i Krishtit Jezu për kombet pagane, për të shërbyer si prift për ungjillin e Perëndisë, në mënyrë që kombet të bëhen fli kushtimi që i pëlqen Perëndisë dhe që është e shenjtëruar prej Shpirtit të Shenjtë.</verse>
				<verse number="17">Prandaj, falë Krishtit Jezu, unë krenohem me gjithçka që bëj për Perëndinë.</verse>
				<verse number="18">Nuk do të guxoja të flisja për asgjë tjetër përveçse për ato që bëri Krishti përmes meje, që tʼi sillte në bindje ndaj Perëndisë kombet pagane. Këtë e bëra me fjalë e me vepra,</verse>
				<verse number="19">me fuqinë e mrekullive e të shenjave dhe me fuqinë e Shpirtit të Perëndisë. Kështu, e kam shpallur plotësisht ungjillin e Krishtit, nga Jerusalemi e përqark deri në Iliri.</verse>
				<verse number="20">Jam përpjekur të shpall ungjillin atje ku emri i Krishtit nuk njihej, në mënyrë që të mos ndërtoja mbi themelin e tjetërkujt,</verse>
				<verse number="21">sikurse thotë Shkrimi i shenjtë: Do ta shohin ata të cilëve ai nuk u ishte shpallur dhe ata që nuk kishin dëgjuar, do të kuptojnë.</verse>
				<verse number="22">Kjo më ka penguar shumë që të vij te ju.</verse>
				<verse number="23">Tani e kam mbaruar punën time në këto krahina. Ka shumë vite që dua të vij te ju</verse>
				<verse number="24">dhe shpresoj ta bëj këtë kur të udhëtoj për në Spanjë. Gjatë udhëtimit shpresoj tʼju shoh dhe shpresoj të më ndihmoni për të vazhduar udhëtimin pasi të jem kënaqur sadopak me ju.</verse>
				<verse number="25">Tani po shkoj në Jerusalem për tʼu shërbyer besimtarëve të krishterë.</verse>
				<verse number="26">Besimtarët e Maqedonisë dhe të Akaisë dhanë me kënaqësi një dhuratë ndihme për të varfrit e besimtarëve të krishterë në Jerusalem.</verse>
				<verse number="27">Këtë e bënë me kënaqësi, sepse u detyrohen atyre. Nëse kombet pagane morën prej tyre bekime shpirtërore, atëherë duhet tʼu shërbejnë atyre me të mirat tokësore.</verse>
				<verse number="28">Kur ta kem mbaruar këtë punë dhe tʼua kem dorëzuar zyrtarisht këtë ndihmë do të vij te ju rrugës për në Spanjë.</verse>
				<verse number="29">E di se kur të vij te ju do të vij plot me bekimin e Krishtit.</verse>
				<verse number="30">Ju lutem, o vëllezër, për hir të Zotit tonë Jezu Krisht dhe për hir të dashurisë së Shpirtit të Shenjtë, që bashkë me mua të këmbëngulni në lutje për mua te Perëndia.</verse>
				<verse number="31">Lutuni që të shpëtoj nga të pafetë në Jude dhe që shërbesa ime në Jerusalem të jetë e pranueshme për besimtarët e krishterë</verse>
				<verse number="32">që, në dashtë Perëndia, të vij te ju me gëzim dhe të çlodhem bashkë me ju.</verse>
				<verse number="33">Perëndia i paqes qoftë me ju të gjithë! Amen!</verse>
			</chapter>
			<chapter number="16">
				<verse number="1">Po ju lë në kujdesin tuaj motrën tonë Febën, që shërben në kishën e Kenkreas.</verse>
				<verse number="2">Pranojeni në emër të Zotit, siç u ka hije besimtarëve të krishterë dhe qëndrojini përkrah në çdo gjë që të ketë nevojë për ju, sepse ajo ka ndihmuar shumë veta dhe më ka ndihmuar edhe mua.</verse>
				<verse number="3">Përshëndetni bashkëpunëtorët e mi në veprën e Krishtit Jezu, Priskën dhe Akuilin,</verse>
				<verse number="4">që vunë kokën e tyre në rrezik për jetën time. Ata i falënderoj jo vetëm unë, por edhe të gjitha kishat e kombeve pagane.</verse>
				<verse number="5">Përshëndetni edhe kishën që mblidhet në shtëpinë e tyre. Përshëndetni mikun tim të dashur Epenetin, që është fryti i parë për Krishtin në Azi.</verse>
				<verse number="6">Përshëndetni Marinë që u mundua shumë për ju.</verse>
				<verse number="7">Përshëndetni kushërinjtë e mi Andronikun dhe Junën, që kanë qenë në burg me mua dhe janë të shquar ndër apostujt. Në të vërtetë, ata kanë besuar në Krishtin përpara meje.</verse>
				<verse number="8">Përshëndetni Ampliatin, mikun tim të dashur në Zotin.</verse>
				<verse number="9">Përshëndetni bashkëpunëtorin tonë në veprën e Krishtit, Urbanin dhe mikun tim të dashur Stakun.</verse>
				<verse number="10">Përshëndetni Apelin, që është i sprovuar për Krishtin. Përshëndetni ata të shtëpisë së Aristobulit.</verse>
				<verse number="11">Përshëndetni kushëririn tim Herodionin. Përshëndetni ata të shtëpisë së Narcisit, që besojnë në Zotin.</verse>
				<verse number="12">Përshëndetni Trifenën dhe Trifozën, që mundohen për Zotin. Përshëndetni Persidën e dashur, që është munduar shumë për Zotin.</verse>
				<verse number="13">Përshëndetni Rufin, të zgjedhurin nga Zoti dhe nënën e tij, që e kam si nënë edhe unë.</verse>
				<verse number="14">Përshëndetni Asinkritin, Flegontin, Hermesin, Patrobin, Hermasin dhe vëllezërit që janë me ta.</verse>
				<verse number="15">Përshëndetni Filologun dhe Julian, Nereun dhe motrën e tij, Olimpin dhe të gjithë besimtarët e krishterë që janë me ta.</verse>
				<verse number="16">Përshëndetni njëri-tjetrin me puthjen e dashurisë vëllazërore. Të gjitha kishat e Krishtit ju përshëndesin.</verse>
				<verse number="17">Po ju bëj thirrje, o vëllezër, të ruheni nga ata që shkaktojnë përçarje dhe bëhen pengesë, në kundërshtim me mësimin që keni marrë. Largohuni prej tyre.</verse>
				<verse number="18">Njerëz të tillë nuk i shërbejnë Zotit tonë Krisht, por barkut të tyre. Përmes fjalëve të bukura dhe lajkave ata mashtrojnë zemrat e të paditurve.</verse>
				<verse number="19">Ngazëlloj me ju pasi të gjithë kanë dëgjuar për bindjen tuaj ndaj Zotit. Dua që të jeni të urtë për të bërë të mirën, por të pastër përballë së keqes.</verse>
				<verse number="20">Perëndia i paqes do ta shtypë së shpejti Satanin nën këmbët tuaja. Hiri i Zotit tonë Jezu Krisht qoftë me ju!</verse>
				<verse number="21">Ju përshëndesin bashkëpunëtori im Timoteu dhe kushërinjtë e mi Luci, Jasoni dhe Sosipatri.</verse>
				<verse number="22">Ju përshëndes në emër të Zotit unë Terti që po shkruaj këtë letër.</verse>
				<verse number="23">[23-24] Ju përshëndet Gaji, mikpritësi im dhe i gjithë kishës. Ju përshëndet Erasti, thesarmbajtësi i qytetit dhe vëlla Kuarti.</verse>
				<verse number="24"></verse>
				<verse number="25">Qoftë i lavdëruar Perëndia që ka pushtetin tʼju forcojë në besim me ungjillin që predikoj unë për Jezu Krishtin, sipas zbulesës së planit të fshehtë të Perëndisë. Ky plan ka qenë ruajtur në heshtje që prej shumë shekujsh,</verse>
				<verse number="26">ndërsa tani u shfaq dhe iu bë i njohur të gjitha kombeve përmes Shkrimeve profetike, sipas urdhërit të Perëndisë së amshuar për tʼi bërë ato ti binden dhe tʼi besojnë Perëndisë.</verse>
				<verse number="27">Të vetmit Perëndi të urtë i qoftë lavdia në amshim, përmes Jezu Krishtit! Amen!</verse>
			</chapter>
		</book>
		<book number="46">
			<chapter number="1">
				<verse number="1">Unë, Pali, i thirrur për të qenë apostull i Jezu Krishtit nëpërmjet vullnetit të Perëndisë dhe vëlla Sosteni,</verse>
				<verse number="2">po i shkruajmë kishës së Perëndisë, që është në Korint, të shenjtëruarve përmes Jezu Krishtit, të thirrurve për të qenë të shenjtë, bashkë me të gjithë ata që në çdo vend thërrasin emrin e Zotit tonë Jezu Krisht, Zotit të tyre dhe Zotit tonë:</verse>
				<verse number="3">Paçi hir dhe paqe nga Perëndia, Ati ynë, dhe nga Zoti Jezu Krisht!</verse>
				<verse number="4">E falënderoj Perëndinë tim gjithnjë për ju, që ju dha hirin e tij me anë të Jezu Krishtit.</verse>
				<verse number="5">Jezu Krishti ju pasuroi në gjithçka, në çdo fjalë dhe në çdo dije.</verse>
				<verse number="6">Kështu, dëshmia për Krishtin u përforcua aq shumë ndër ju,</verse>
				<verse number="7">saqë nuk ju mungon asnjë dhunti, ndërkohë që prisni ardhjen e Zotit tonë Jezu Krisht.</verse>
				<verse number="8">Ai do tʼju mbajë të fortë deri në fund, që të jeni të paqortueshëm në Ditën e Zotit tonë Jezu Krisht.</verse>
				<verse number="9">Perëndia, që ju thirri në bashkësi me Birin e tij Jezu Krishtin, Zotin tonë, është besnik.</verse>
				<verse number="10">Vëllezër, ju lutem në emër të Zotit tonë Jezu Krisht, të jeni të gjithë në një mendje për atë që thoni dhe të mos keni përçarje mes jush, por të jeni të bashkuar në mendime dhe arsyetime.</verse>
				<verse number="11">Sepse, vëllezërit e mi, disa nga njerëzit e Kloesë më njoftuan se mes jush ka grindje.</verse>
				<verse number="12">Këtë e them sepse një prej jush thotë: «Unë jam i Palit», ndërsa tjetri thotë: «Unë jam i Apolit», ose «Unë jam i Kefës», ose «Unë jam i Krishtit».</verse>
				<verse number="13">Pse, i ndarë qenka Krishti? A mos u kryqëzua Pali për ju, apo mos u pagëzuat në emër të Palit?</verse>
				<verse number="14">Falënderoj Perëndinë, që, përveç Krispit dhe Gajit, nuk kam pagëzuar asnjë prej jush,</verse>
				<verse number="15">që të mos thotë askush se u pagëzua në emrin tim.</verse>
				<verse number="16">Po, kam pagëzuar edhe ata të shtëpisë së Stefanait, por nuk di të kem pagëzuar edhe ndonjë tjetër.</verse>
				<verse number="17">Krishti nuk më ka dërguar të pagëzoj, por të shpall ungjillin, dhe jo me dituri fjalësh, që të mos humbasë fuqia e kryqit të tij.</verse>
				<verse number="18">Predikimi i kryqit është marrëzi për ata që shkojnë në humbje, po për ne të shpëtuarit është fuqia e Perëndisë.</verse>
				<verse number="19">Sepse Shkrimi i shenjtë thotë: Urtinë e të urtëve do ta shkatërroj, ndërsa mençurinë e të mençurve do ta hedh tej.</verse>
				<verse number="20">Ku është, pra, i urti? Ku është skribi? Ku është hulumtuesi i kësaj epoke? A nuk e bëri Perëndia marrëzi urtinë e kësaj bote?</verse>
				<verse number="21">Meqenëse njerëzit nuk e njohën Perëndinë nëpërmjet urtisë, atëherë Perëndia, me urtinë e tij, parapëlqeu tʼi shpëtojë ata që besojnë nëpërmjet marrëzisë së predikimit.</verse>
				<verse number="22">Judenjtë kërkojnë një mrekulli dhe grekët kërkojnë urti,</verse>
				<verse number="23">ndërsa ne predikojmë Krishtin të kryqëzuar, gjë që është fyese për judenjtë dhe marrëzi për grekët.</verse>
				<verse number="24">Po për ata që janë thirrur nga Perëndia, judenj apo paganë, Krishti është fuqia e Perëndisë dhe urtia e tij.</verse>
				<verse number="25">Marrëzia e Perëndisë është më e urtë se njerëzit dhe dobësia e tij është më e fortë se ata.</verse>
				<verse number="26">Vëllezër, shikoni kush jeni ju që u thirrët nga Perëndia! Ndër ju, nga ana njerëzore, nuk ka shumë të urtë, as shumë të fortë e as shumë fisnikë.</verse>
				<verse number="27">Por Perëndia zgjodhi të marrët sipas botës për të turpëruar të urtët, zgjodhi të dobëtit sipas botës për të turpëruar të fortët.</verse>
				<verse number="28">Ai zgjodhi gjërat jo të fisme dhe të përbuzura të botës, ato që nuk janë asgjë në sytë e saj, për të shkatërruar ato që sipas botës janë të rëndësishme.</verse>
				<verse number="29">Kështu, askush nuk mund të mburret para Perëndisë.</verse>
				<verse number="30">Por, ai bëri që ju të jeni të bashkuar me Jezu Krishtin, që u bë për ne urtia e Perëndisë. Krishti na bëri të drejtë, na shenjtëroi dhe na shpengoi,</verse>
				<verse number="31">ashtu siç thotë Shkrimi i shenjtë: Kush krenohet, le të krenohet për ato që ka bërë Zoti.</verse>
			</chapter>
			<chapter number="2">
				<verse number="1">Edhe unë, o vëllezër, kur erdha te ju për tʼju shpallur planin e fshehtë të Perëndisë, nuk erdha me fjalë të mëdha apo me urti të madhe.</verse>
				<verse number="2">Sepse e gjykova të drejtë që të mos ju mësoja asgjë tjetër, përveç Jezu Krishtit dhe madje, Jezu Krishtit të kryqëzuar.</verse>
				<verse number="3">Prandaj erdha te ju me dobësi, me frikë dhe me tmerr.</verse>
				<verse number="4">Fjalët e mia dhe predikimi im nuk u mbështetën në fjalë bindëse plot urti, por në dëftimin e Shpirtit të Shenjtë dhe të fuqisë së Perëndisë,</verse>
				<verse number="5">që besimi juaj të mos mbështetet në urtinë njerëzore, por në fuqinë e Perëndisë.</verse>
				<verse number="6">Megjithatë ne u flasim për urti besimtarëve që janë të pjekur shpirtërisht, por jo për urtinë e kësaj epoke e as për urtinë e prijësve të kësaj bote, që shkojnë drejt shkatërrimit.</verse>
				<verse number="7">Ne flasim për urtinë e planit të Perëndisë, të fshehur për njerëzit, por që ai e kishte paracaktuar përpara kësaj jete, që ne të marrim pjesë në lavdinë e tij.</verse>
				<verse number="8">Asnjë nga prijësit e kësaj bote nuk e ka njohur këtë urti, sepse po ta njihnin, nuk do ta kishin kryqëzuar Zotin e lavdisë.</verse>
				<verse number="9">Por, siç thotë Shkrimi i shenjtë: Ato gjëra që syri nuk i pa e veshi nuk i dëgjoi dhe që nuk hynë në zemrën e njeriut, Perëndia i ka përgatitur për ata që e duan.</verse>
				<verse number="10">Ndërsa neve Perëndia na i zbuloi nëpërmjet Shpirtit të Shenjtë, sepse Shpirti i Shenjtë shqyrton gjithçka, madje dhe vetë thellësitë e Perëndisë.</verse>
				<verse number="11">Kush i njeh të fshehtat e njeriut, përveç shpirtit të tij? Po kështu edhe të fshehtat e Perëndisë nuk i njeh askush, përveç Shpirtit të tij të Shenjtë.</verse>
				<verse number="12">Ne nuk kemi marrë shpirtin e kësaj bote, por Shpirtin e Shenjtë që vjen nga Perëndia, që të njohim ato që na janë dhuruar prej tij.</verse>
				<verse number="13">Këto që themi, nuk i kemi nga fjalë të mësuara me urti njerëzore, por nga fjalë të mësuara prej Shpirtit të Shenjtë, duke ua shtjelluar gjërat shpirtërore atyre që kanë marrë Shpirtin e Shenjtë.</verse>
				<verse number="14">Njeriu që nuk e ka marrë Shpirtin e Shenjtë, nuk i pranon të vërtetat e Shpirtit të Perëndisë. I duken marrëzi dhe nuk mund tʼi kuptojë, sepse ato duhet të gjykohen në mënyrë shpirtërore.</verse>
				<verse number="15">Ndërsa njeriu që e ka marrë Shpirtin e Shenjtë, kupton gjithçka dhe askush nuk mund ta kuptojë gjykimin e tij,</verse>
				<verse number="16">	sepse, kush i njohu mendimet e Zotit, që tʼi japë mend atij? Por ne kemi mendjen e Krishtit.</verse>
			</chapter>
			<chapter number="3">
				<verse number="1">Unë, o vëllezër, nuk munda të flas me ju si me njerëz që kanë Shpirtin e Perëndisë, por si me njerëz të kësaj bote, si me foshnja në besimin e Krishtit.</verse>
				<verse number="2">Ju ushqeva me qumësht dhe jo me ushqim të fortë, sepse nuk mund ta përtypnit. Por edhe tani nuk mundni,</verse>
				<verse number="3">sepse jeni ende njerëz të kësaj bote. Nëse keni smirë dhe grindje mes jush, a nuk tregoni se jeni të kësaj bote dhe jetoni si të gjithë njerëzit?</verse>
				<verse number="4">Kur njëri thotë: «Unë jam i Palit» dhe tjetri: «Unë jam i Apolit», a nuk jeni si të gjithë njerëzit e tjerë?</verse>
				<verse number="5">Kush është Apoli dhe kush është Pali? Janë vetëm shërbëtorë, nëpërmjet të cilëve besuat dhe që veprojnë, secili sipas fuqisë që i dha Zoti.</verse>
				<verse number="6">Unë mbolla farën, Apoli e ujiti, por Perëndia e rriti.</verse>
				<verse number="7">Kështu, nuk kanë rëndësi as ai që mbjell e as ai që ujit, por Perëndia që rrit.</verse>
				<verse number="8">Ai që mbjell dhe ai që ujit, janë një, dhe secili do të marrë shpërblimin sipas mundit.</verse>
				<verse number="9">Sepse ne jemi bashkëpunëtorë të Perëndisë, ndërsa ju jeni ara dhe ndërtesa e tij.</verse>
				<verse number="10">Unë, sipas hirit që më dha Perëndia si arkitekt i ditur, vura themelin, por tjetërkush po ndërton mbi të. Secili të ketë kujdes sesi ndërton.</verse>
				<verse number="11">Askush nuk mund të vendosë një themel tjetër përveç këtij që kemi dhe që është Jezu Krishti.</verse>
				<verse number="12">Disa ndërtojnë mbi këtë themel me ar, argjend apo gurë të çmuar dhe disa të tjerë ndërtojnë me dru, sanë apo kashtë,</verse>
				<verse number="13">por vepra e secilit prej tyre do të dalë në dritë dhe vlerën e saj do ta tregojë dita e gjykimit. Ajo ditë do të vijë me zjarr dhe me këtë zjarr do të provohet vepra e kujtdo.</verse>
				<verse number="14">Nëse vepra që ndërtoi dikush i qëndron zjarrit, ai do të marrë shpërblimin.</verse>
				<verse number="15">Nëse vepra e dikujt digjet, ai do ta humbasë shpërblimin, por vetë do të shpëtojë si një njeri që kalon përmes zjarrit.</verse>
				<verse number="16">A nuk e dini se jeni tempull i Perëndisë dhe se Shpirti i Perëndisë banon në ju?</verse>
				<verse number="17">Nëse dikush rrënon tempullin e Perëndisë, Perëndia do ta rrënojë atë, sepse tempulli i Perëndisë është i shenjtë dhe ky tempull jeni ju.</verse>
				<verse number="18">Mos mashtroni veten! Nëse ndonjë nga ju pandeh se është i urtë në këtë jetë, le të bëhet i marrë, që të mund të bëhet i urtë.</verse>
				<verse number="19">Sepse urtia e kësaj bote është marrëzi para Perëndisë, siç thotë Shkrimi i shenjtë: Ai i zë të urtët në dinakërinë e tyre.</verse>
				<verse number="20">Dhe Zoti i njeh mendimet e të urtëve dhe e di se janë të kota.</verse>
				<verse number="21">Prandaj, asnjë të mos mburret me njerëzit, sepse gjithçka është juaja:</verse>
				<verse number="22">Pali, Apoli, Kefa, bota, jeta, vdekja, e tashmja dhe e ardhmja. Gjithçka është juaja,</verse>
				<verse number="23">ndërsa ju jeni të Krishtit dhe Krishti është i Perëndisë.</verse>
			</chapter>
			<chapter number="4">
				<verse number="1">Kështu, gjithkush të na shohë si shërbëtorë të Krishtit dhe si kujdestarë të të fshehtave të Perëndisë.</verse>
				<verse number="2">Ajo që kërkohet nga kujdestarët është të jenë besnikë.</verse>
				<verse number="3">Sa për mua, nuk ka shumë rëndësi nëse gjykohem nga ju apo nga ndonjë gjyq njerëzor dhe, madje, as vetë unë nuk e gjykoj veten.</verse>
				<verse number="4">Ndërgjegjja nuk më qorton për asgjë, por nuk është kjo që më bën të drejtë, sepse gjykatësi im është Zoti.</verse>
				<verse number="5">Prandaj mos gjykoni para kohe, derisa të vijë Zoti që do të nxjerrë në dritë të fshehtat e errësirës dhe do të zbulojë dëshirat e zemrës. Atëherë gjithsecili do të marrë lëvdimin e vet nga Perëndia.</verse>
				<verse number="6">O vëllezër, këto gjëra që ju thashë për veten dhe për Apolin jua dhashë si shembull, që të mësoni kuptimin e thënies «Sa është shkruar dhe jo më shumë» dhe që të mos krenoheni me njërin e të hidhni poshtë tjetrin.</verse>
				<verse number="7">Çfarë të dallon nga të tjerët? A nuk tʼi ka dhënë tjetërkush të gjitha ato që ke? Nëse i ke marrë nga Perëndia, përse mburresh si të mos i kishe marrë prej tij?</verse>
				<verse number="8">Tani qenkeni ngopur! Tani qenkeni të pasur! Tani qenkeni bërë mbretër pa ne! Ah sikur të ishit bërë mbretër, që të mbretëronim edhe ne me ju.</verse>
				<verse number="9">Unë mendoj se Perëndia na ka vënë ne apostujt në vendin e fundit, na ka bërë si të dënuar me vdekje, sepse jemi bërë gazi i botës, i engjëjve dhe i njerëzve.</verse>
				<verse number="10">Kështu, për shkak të Krishtit ne jemi të marrë, ndërsa ju të mençur; ne jemi të dobët, ndërsa ju të fortë; ne jemi të poshtëruar, ndërsa ju të nderuar.</verse>
				<verse number="11">Sot e kësaj dite ne kemi uri, kemi etje, jemi të zhveshur, na rrahin me shuplaka, endemi pa shtëpi</verse>
				<verse number="12">dhe lodhemi duke punuar me duart tona. Kur na fyejnë, bekojmë; kur na përndjekin, durojmë;</verse>
				<verse number="13">kur na shajnë, përgjigjemi me mirësi. Jemi bërë si plehrat e botës dhe ende jemi si fundërrinat e njerëzve.</verse>
				<verse number="14">Këto nuk jua shkruaj për tʼju turpëruar, po për tʼju këshilluar si bijtë e mi të dashur.</verse>
				<verse number="15">Edhe sikur të kishit me mijëra mësues për besimin në Krishtin, nuk keni shumë etër, sepse jam unë ai që ju ktheva në besimin e Krishtit Jezu me anë të ungjillit.</verse>
				<verse number="16">Prandaj ju kërkoj të ndiqni shembullin tim.</verse>
				<verse number="17">Për këtë arsye ju dërgova Timoteun, që është biri im i dashur dhe besnik në veprën e Zotit. Ai do tʼju kujtojë parimet e mia për jetën me Krishtin Jezu, ashtu siç ua mësoj unë njerëzve në çdo kishë.</verse>
				<verse number="18">Disa nga ju filluan të krekosen duke menduar se nuk do të vij tek ju,</verse>
				<verse number="19">por do të vij së shpejti, në dashtë Zoti, dhe ata që krekosen do tʼi njoh nga çfarë janë të zotë të bëjnë e jo nga fjalët.</verse>
				<verse number="20">Mbretëria e Perëndisë nuk duket nga fjalët, por nga fuqia.</verse>
				<verse number="21">Çfarë doni? Të vij te ju me thupër apo me dashuri dhe me shpirtbutësi?</verse>
			</chapter>
			<chapter number="5">
				<verse number="1">Kudo dëgjohet se ndër ju ka kurvëri, madje një kurvëri të tillë që nuk e gjen as ndër paganë. Njëri nga ju ka marrë gruan e të atit</verse>
				<verse number="2">e ju më krekoseni. A nuk do të ishte më mirë të vajtonit, që të shporret nga ju ai që ka bërë një vepër të tillë?</verse>
				<verse number="3">Megjithëse unë nuk jam aty me trup, jam aty me shpirt dhe tashmë e kam gjykuar atë që e ka bërë këtë gjë, si të isha aty.</verse>
				<verse number="4">Kur të mblidheni në emër të Zotit tonë Jezu do të jem edhe unë shpirtërisht me ju dhe atëherë me fuqinë e Zotit tonë Jezu</verse>
				<verse number="5">dorëzojani atë njeri Satanit për tʼi shkatërruar trupin, që tʼi shpëtojë shpirti Ditën e Zotit.</verse>
				<verse number="6">Nuk është mirë të mburreni! A nuk e dini se pak tharm mbrun gjithë brumin?</verse>
				<verse number="7">Pastrohuni nga tharmi i vjetër, që të bëheni brumë i ri, ashtu siç jeni pa tharm, sepse Krishti, Pashka jonë, është flijuar.</verse>
				<verse number="8">Të mos kremtojmë me tharmin e vjetër, me tharmin e së keqes dhe të ligësisë, por me bukët e pambrujtura të pastërtisë dhe të së vërtetës.</verse>
				<verse number="9">Në letër ju shkrova që të mos përziheni me kurvarë.</verse>
				<verse number="10">Nuk bëhet fjalë për të gjithë kurvarët e kësaj bote, as për lakmitarët, zhvatësit apo idhujtarët, sepse do të duhej të iknit nga bota,</verse>
				<verse number="11">por tani po ju shkruaj që të mos përziheni me ndonjë që e quan veten besimtar, por është kurvar, lakmitar, idhujtar, shpifës, pijanec, apo zhvatës. Mos hani me të!</verse>
				<verse number="12">Çʼpunë kam unë të gjykoj ata që janë jashtë kishës? A nuk i gjykoni ju ata që janë brenda saj?</verse>
				<verse number="13">Ata që janë jashtë kishës i gjykon Perëndia. Zhdukeni ligësinë nga mesi juaj!</verse>
			</chapter>
			<chapter number="6">
				<verse number="1">Kush nga ju, kur ka ndonjë mosmarrëveshje me një vëlla tjetër besimtar, guxon të kërkojë të gjykohet para të padrejtëve dhe jo para besimtarëve të krishterë?</verse>
				<verse number="2">Apo nuk e dini se këta do të gjykojnë botën? Nëse ju do të gjykoni botën, a nuk mund të gjykoni gjëra më të vogla?</verse>
				<verse number="3">A nuk e dini se ne do të gjykojmë engjëjt? Atëherë, si nuk mundemi të gjykojmë çështjet e jetës së përditshme?</verse>
				<verse number="4">Nëse keni për të gjykuar çështje të tilla, ju shkoni e caktoni si gjykatës më të papërfillshmit e kishës?</verse>
				<verse number="5">Le tʼju vijë turp për këtë që po them! Nuk paska asnjë të urtë ndër ju, që të mund të gjykojë një çështje mes vëllezërve besimtarë?</verse>
				<verse number="6">Besimtari çon në gjyq besimtarin dhe madje para jobesimtarëve?</verse>
				<verse number="7">Gjyqet që keni me njëri-tjetrin, dëshmojnë se keni dështuar. Përse nuk pranoni që më mirë tʼju bëjnë padrejtësi? Përse nuk pranoni që më mirë tʼju bëjnë dëm?</verse>
				<verse number="8">Përkundrazi, ju vetë u bëni padrejtësi dhe u shkaktoni dëm të tjerëve, madje edhe vetë vëllezërve besimtarë.</verse>
				<verse number="9">Apo nuk e dini se të padrejtët nuk do ta trashëgojnë mbretërinë e Perëndisë? Mos u mashtroni! As kurvarët, as idhujtarët, as ata që bëjnë tradhti bashkëshortore, as të zhburrëruarit, as meshkujt që shkojnë me meshkuj,</verse>
				<verse number="10">as vjedhësit, as lakmitarët, as pijanecët, as shpifësit, as zhvatësit nuk do ta trashëgojnë mbretërinë e Perëndisë.</verse>
				<verse number="11">Dhe të tillë ishit disa prej jush, por u latë, u shenjtëruat dhe u bëtë të drejtë në emër të Zotit Jezu Krisht dhe nëpërmjet Shpirtit të Perëndisë tonë.</verse>
				<verse number="12">Disa thonë: «Gjithçka më lejohet». Po, por jo gjithçka është e dobishme. Gjithçka më lejohet, por unë nuk do të sundohem nga asgjë.</verse>
				<verse number="13">Thonë edhe: «Ushqimi është për barkun dhe barku për ushqimin». Por Perëndia do ta shkatërrojë edhe barkun, edhe ushqimin. Trupi nuk është për kurvëri, po për Zotin dhe Zoti për trupin.</verse>
				<verse number="14">Perëndia do të na ngjallë edhe ne me fuqinë e tij, ashtu siç ngjalli Zotin.</verse>
				<verse number="15">A nuk e dini se trupat tuaj janë gjymtyrë të Krishtit? Tʼi marr, pra, gjymtyrët e Krishtit e tʼi bëj gjymtyrë të lavires? Larg qoftë!</verse>
				<verse number="16">Apo nuk e dini se ai që bashkohet me një lavire bëhet një trup me të? Sepse Shkrimi i shenjtë thotë: Që të dy do të jenë një trup i vetëm.</verse>
				<verse number="17">Ai që bashkohet me Zotin, bëhet një shpirt me të.</verse>
				<verse number="18">Largohuni nga kurvëria! Çdo mëkat tjetër që bën njeriu është jashtë trupit, ndërsa ai që kurvëron, mëkaton kundër vetë trupit të tij.</verse>
				<verse number="19">Apo nuk e dini se trupi juaj është tempulli i Shpirtit të Shenjtë që është në ju dhe që jua dha Perëndia dhe se ju nuk i përkisni vetes tuaj?</verse>
				<verse number="20">Perëndia ju bleu me një çmim. Përlëvdojeni, pra, Perëndinë me trupin tuaj!</verse>
			</chapter>
			<chapter number="7">
				<verse number="1">Sa për ato që më shkruat, mirë është që njeriu të mos prekë grua.</verse>
				<verse number="2">Po për të mos rënë në kurvëri, çdo burrë le të ketë gruan e vet dhe çdo grua të ketë burrin e vet.</verse>
				<verse number="3">Burri le të përmbushë detyrimin e tij martesor ndaj gruas dhe po ashtu edhe gruaja ndaj burrit.</verse>
				<verse number="4">Gruaja nuk e zotëron trupin e vet, por e zotëron burri i saj. Po ashtu edhe burri nuk e zotëron trupin e vet, por e zotëron gruaja e tij.</verse>
				<verse number="5">Mos iu privoni njëri-tjetrit, përveçse kur keni vendosur që për pak kohë tʼi përkushtoheni lutjes. Pastaj bashkohuni përsëri, që për shkak të mospërmbajtjes suaj të mos ju tundojë Satani.</verse>
				<verse number="6">Këtë nuk ua them si urdhër, por si diçka që është e lejueshme.</verse>
				<verse number="7">Unë do të doja që të gjithë njerëzit të ishin si unë, por secili ka dhuntinë e vet nga Perëndia, njëri kështu e tjetri ashtu.</verse>
				<verse number="8">Të pamartuarve dhe vejushave u them se është mirë të qëndrojnë si unë.</verse>
				<verse number="9">Por, nëse nuk përmbahen dot, le të martohen, sepse është më mirë të martohen se të digjen nga dëshirat.</verse>
				<verse number="10">Të martuarve u urdhëroj, jo unë, por Zoti, që gruaja të mos ndahet nga burri.</verse>
				<verse number="11">Nëse ndahet, le të qëndrojë e pamartuar ose të pajtohet me burrin. Dhe burri të mos e lërë gruan.</verse>
				<verse number="12">Ndërsa të tjerëve u them unë, jo Zoti, se nëse një vëlla besimtar ka për grua një jobesimtare dhe ajo pranon të jetojë me të, të mos e lërë.</verse>
				<verse number="13">Dhe nëse një grua ka për burrë një jobesimtar dhe ai pranon të jetojë me të, të mos e lërë burrin.</verse>
				<verse number="14">Sepse burri jobesimtar do të shenjtërohet nga gruaja dhe gruaja jobesimtare do të shenjtërohet nga burri besimtar. Përndryshe fëmijët tuaj do të ishin të papastër, por tani janë të shenjtë.</verse>
				<verse number="15">Nëse jobesimtari dëshiron të ndahet, le të ndahet. Besimtari ose besimtarja nuk janë më të lidhur nga këto gjëra, sepse Perëndia ju ka thirrur në paqe.</verse>
				<verse number="16">Nga e di ti, o grua? Ndoshta do ta shpëtosh burrin. Nga e di ti, o burrë? Ndoshta do ta shpëtosh gruan.</verse>
				<verse number="17">Sa për të tjerat, secili të jetojë ashtu siç i ka dhënë Zoti dhe ashtu siç ka qenë kur e thirri Perëndia. Kështu urdhëroj për të gjitha kishat.</verse>
				<verse number="18">Nëse dikush u thirr kur ishte i rrethprerë, të mos mundohet ta ndreqë rrethprerjen. Nëse dikush u thirr kur ishte i parrethprerë, të mos rrethpritet.</verse>
				<verse number="19">Rrethprerja dhe parrethprerja nuk janë asgjë, por ajo që ka rëndësi është zbatimi i urdhërimit të Perëndisë.</verse>
				<verse number="20">Secili të mbetet siç ishte kur e thirri Perëndia.</verse>
				<verse number="21">Ishe skllav kur u thirre nga Perëndia? Mos u shqetëso për këtë, por nëse të jepet mundësia të fitosh lirinë, atëherë më mirë shfrytëzoje.</verse>
				<verse number="22">Ai që u thirr nga Zoti kur ishte skllav, mori lirinë prej tij. Po ashtu edhe ai që u thirr kur ishte i lirë, është skllav i Krishtit.</verse>
				<verse number="23">Perëndia ju bleu me një çmim. Mos u bëni skllevër të njerëzve!</verse>
				<verse number="24">Vëllezër, secili le të mbetet para Perëndisë ashtu siç ishte kur u thirr prej tij.</verse>
				<verse number="25">Për virgjëreshat nuk kam ndonjë urdhër nga Zoti, por po shpreh mendimin tim si njeri që, nga mëshira e Zotit, jam i besueshëm.</verse>
				<verse number="26">Mendoj se për shkak të vështirësive të tanishme mirë është që njeriu të qëndrojë ashtu siç është.</verse>
				<verse number="27">Je i martuar? Mos kërko të ndahesh! Je i pamartuar? Mos kërko grua!</verse>
				<verse number="28">Nëse martohesh, nuk mëkaton. Edhe një virgjëreshë nëse martohet, nuk mëkaton. Por ata që martohen hyjnë në mundime dhe unë dua tʼju kursej nga mundimet.</verse>
				<verse number="29">Këtë e them, o vëllezër, sepse koha që mbetet është aq e shkurtër, saqë edhe ata që kanë gra, duhet të jetojnë si të mos kishin;</verse>
				<verse number="30">ata që qajnë, si të mos qanin; ata që gëzohen, si të mos gëzoheshin; ata që blejnë, si të mos kishin asgjë;</verse>
				<verse number="31">dhe ata që i gëzojnë të mirat e kësaj bote, si të mos i gëzonin, sepse trajta e kësaj bote po kalon.</verse>
				<verse number="32">Dua që të mos keni kokëçarje. I pamartuari shqetësohet për gjërat e Zotit dhe kërkon si tʼi pëlqejë Zotit,</verse>
				<verse number="33">ndërsa i martuari shqetësohet për gjërat e botës dhe kërkon si tʼi pëlqejë gruas</verse>
				<verse number="34">dhe është i ndarë më dysh. Po ashtu, si gruaja e pamartuar, edhe virgjëresha shqetësohen për gjërat e Zotit, që të jenë të shenjta në trup e në shpirt, ndërsa e martuara shqetësohet për gjërat e botës dhe kërkon si tʼi pëlqejë burrit.</verse>
				<verse number="35">Edhe këto gjëra po jua them për të mirën tuaj dhe jo për tʼju vënë lakun në fyt, por që të jetoni sa më hijshëm dhe sa më të përkushtuar ndaj Zotit pa shqetësime.</verse>
				<verse number="36">Por, nëse dikush shikon se do të sillej në mënyrë të pahijshme ndaj të fejuarës së tij, sepse digjet nga dëshira dhe mendon se duhet të martohet, le të bëjë si të dojë, le të martohet, nuk mëkaton.</verse>
				<verse number="37">Ndërsa ai që është i palëkundur në zemër dhe ndjen se nuk ka nevojë, por i zotëron dëshirat dhe e ka vendosur me gjithë zemër që ta ruajë të fejuarën e vet, bën mirë.</verse>
				<verse number="38">Kështu, ai që martohet me të fejuarën e vet bën mirë; ai që nuk martohet bën edhe më mirë.</verse>
				<verse number="39">Gruaja është e lidhur me burrin e saj për sa kohë ai jeton. Nëse vdes burri, ajo është e lirë të martohet me kë të dojë, veçse martesa të bëhet në Zotin.</verse>
				<verse number="40">Ajo do të jetë më e lume nëse qëndron ashtu siç është. Ky është mendimi im dhe unë mendoj se e kam Shpirtin e Perëndisë.</verse>
			</chapter>
			<chapter number="8">
				<verse number="1">Lidhur me mishin që u flijohet idhujve, e dimë se të gjithë i kemi njohuritë e duhura. Por dija të rrit mendjen, ndërsa dashuria të rrit në besim.</verse>
				<verse number="2">Ai që mendon se di diçka, ende nuk di ashtu siç duhet të dijë.</verse>
				<verse number="3">Por ai që e do Perëndinë, njihet prej Perëndisë.</verse>
				<verse number="4">Lidhur me ngrënien e mishit që u flijohet idhujve, e dimë se idhulli nuk është asgjë në botë dhe se ka vetëm një Perëndi.</verse>
				<verse number="5">Edhe pse ka të ashtuquajtura perëndi në qiell apo në tokë, sikurse thuhet se ka shumë perëndi dhe shumë zota,</verse>
				<verse number="6">për ne ka vetëm një Perëndi, Ati, nga i cili është krijuar gjithçka dhe të cilit i përkasim, dhe një Zot, Jezu Krishti, përmes të cilit u krijua gjithçka dhe përmes të cilit jetojmë edhe ne.</verse>
				<verse number="7">Por jo të gjithë i kanë njohuritë e duhura. Disa që nuk i kanë hequr ende zakonet e idhujtarisë e hanë mishin që u flijohet idhujve si tʼu përkiste idhujve. Kështu, ndërgjegjja e tyre e dobët përlyhet.</verse>
				<verse number="8">Ushqimi nuk do të na çojë më pranë Perëndisë. Nuk humbasim asgjë nëse nuk hamë; dhe nuk fitojmë asgjë, nëse hamë.</verse>
				<verse number="9">Por kini kujdes që liria juaj të mos bëhet pengesë për më të dobëtit në besim.</verse>
				<verse number="10">Nëse ndonjë prej tyre të shikon ty që ke njohuri në një tryezë ku hahet mish që u është flijuar idhujve, a nuk do ta shtyjë atë ndërgjegjja e dobët që të shkojë e të hajë mishin që u flijohet idhujve?</verse>
				<verse number="11">Kështu, për shkak të dijes sate do të humbasë besimtari i dobët, vëllai, për të cilin vdiq Krishti.</verse>
				<verse number="12">Pra, duke mëkatuar ndaj vëllezërve besimtarë dhe duke lënduar ndërgjegjen e tyre të dobët, mëkatoni ndaj Krishtit.</verse>
				<verse number="13">Prandaj, nëse ushqimi im bëhet shkak që vëllai im besimtar të mëkatojë, unë nuk do të ha kurrë mish, që të mos e shtyj atë në mëkat.</verse>
			</chapter>
			<chapter number="9">
				<verse number="1">A nuk jam i lirë unë? A nuk jam apostull? A nuk e kam parë unë Jezuin, Zotin tonë? A nuk jeni ju vepra ime në shërbim të Zotit?</verse>
				<verse number="2">Nëse për të tjerë nuk jam apostull, për ju patjetër që jam, sepse vetë ju që besoni në Zotin jeni prova që vërteton se unë jam apostull.</verse>
				<verse number="3">Mbrojtja ime përballë atyre që më gjykojnë, është kjo:</verse>
				<verse number="4">A nuk kemi edhe ne të drejtë të hamë e të pimë?</verse>
				<verse number="5">A nuk kemi edhe ne të drejtë të kemi një grua besimtare, siç kanë apostujt e tjerë, vëllezërit e Zotit dhe Kefa?</verse>
				<verse number="6">Pse vetëm unë dhe Barnaba duhet të punojmë për të mbajtur veten?</verse>
				<verse number="7">Kush shkon në luftë me shpenzimet e veta? Kush është ai që mbjell vreshtin dhe nuk shijon frytet e tij? Apo kush është ai bari që nuk shijon nga qumështi i tufës së tij?</verse>
				<verse number="8">Mos po i them këto si njeri? A nuk thotë kështu edhe ligji i Moisiut?</verse>
				<verse number="9">Në të shkruhet: Mos ia lidh gojën kaut që shin. Mos shqetësohet për qetë këtu Perëndia,</verse>
				<verse number="10">apo flet për ne? Sigurisht që për ne është shkruar, sepse ai që lëron dhe ai që shin duhet ta bëjnë punën me shpresën se do të marrin pjesën e tyre.</verse>
				<verse number="11">Nëse ne mbollëm të mirat shpirtërore te ju, kaq gjë e madhe na qenka nëse korrim të mirat materiale nga ju?</verse>
				<verse number="12">Nëse të tjerë e paskan këtë të drejtë, a nuk duhet ta kishim ne shumë më tepër? Por ne nuk e kemi përdorur këtë të drejtë. Përkundrazi, durojmë gjithçka që të mos bëhemi pengesë për ungjillin e Krishtit.</verse>
				<verse number="13">A nuk e dini se ata që punojnë në tempull ushqehen nga të ardhurat e tempullit dhe se ata që shërbejnë në altar marrin pjesën e tyre nga ato që flijohen atje?</verse>
				<verse number="14">Kështu edhe Zoti ka urdhëruar që ata që predikojnë ungjillin, të jetojnë nga predikimi i ungjillit.</verse>
				<verse number="15">Por unë nuk kam përdorur asnjë nga këto të drejta. Këto nuk po jua shkruaj që të veproni kështu edhe me mua. Më mirë të vdes sesa të ma heqë ndokush këtë gjë për të cilën mburrem.</verse>
				<verse number="16">Nuk mburrem që predikoj ungjillin, sepse këtë e kam për detyrë. Mjerë unë po nuk e predikova!</verse>
				<verse number="17">Po ta kisha bërë me dëshirën time, do të merrja shpërblim, por përderisa e bëj pa dëshirën time, atëherë vetëm bëj detyrën që më ka ngarkuar Perëndia.</verse>
				<verse number="18">Cili është shpërblimi im atëherë? Të predikoj ungjillin falas, pa i shpërdoruar të drejtat që më jep predikimi i tij.</verse>
				<verse number="19">Megjithëse jam i lirë nga të gjithë, u bëra shërbëtor i të gjithëve, që të fitoj sa më shumë njerëz në besim.</verse>
				<verse number="20">Mes judenjve u bëra jude, që tʼi fitoja judenjtë. Mes atyre që ishin nën ligjin e Moisiut u bëra si njeri nën ligjin e Moisiut, pavarësisht se nuk jam, që të fitoja ata që ishin nën këtë ligj.</verse>
				<verse number="21">Mes atyre që nuk e njihnin ligjin e Moisiut u bëra si njeri pa ligjin e Moisiut, edhe pse nuk jam pa ligjin e Perëndisë, por jam me ligjin e Krishtit, që të fitoja ata që ishin pa ligjin e Moisiut.</verse>
				<verse number="22">Mes të dobtëve në besim u bëra i dobët, që të fitoja të dobëtit. U bëra gjithçka për të gjithë, që të shpëtoja disa prej tyre.</verse>
				<verse number="23">Të gjitha këto i bëj për ungjillin, që të kem pjesë në të.</verse>
				<verse number="24">A nuk e dini se nga të gjithë ata që vrapojnë në arenë, vetëm njëri e fiton çmimin? Vraponi, pra, dhe ju që të fitoni çmimin.</verse>
				<verse number="25">Të gjithë ata që marrin pjesë në vrapim i nënshtrohen një disipline të rreptë, ata për të fituar një kurorë që prishet, ndërsa ne atë që nuk prishet.</verse>
				<verse number="26">Kështu vrapoj dhe unë tani, por jo pa synim të qartë, kështu luftoj me grushta, por jo sikur rrah erën.</verse>
				<verse number="27">E mundoj trupin dhe e nënshtroj, që të mos përjashtohem vetë, pasi tʼu kem predikuar të tjerëve.</verse>
			</chapter>
			<chapter number="10">
				<verse number="1">Vëllezër, nuk dua të mos e dini se etërit tanë ishin nën mbrojtjen e resë dhe që të gjithë kaluan mes për mes detit.</verse>
				<verse number="2">Të gjithë ata u bashkuan me Moisiun duke u pagëzuar në re dhe në det.</verse>
				<verse number="3">Të gjithë hëngrën të njëjtin ushqim shpirtëror</verse>
				<verse number="4">dhe pinë të njëjtën pije shpirtërore, sepse pinin nga shkëmbi shpirtëror që i shoqëronte. Ky shkëmb ishte Krishti.</verse>
				<verse number="5">Por shumica e tyre nuk gjetën pëlqimin e Perëndisë dhe ranë të vdekur në shkretëtirë.</verse>
				<verse number="6">Këto ngjarje u bënë shembull për ne, që të mos dëshirojmë edhe ne gjëra të këqija, siç dëshiruan ata.</verse>
				<verse number="7">Mos u bëni idhujtarë si disa prej tyre, sikurse thotë Shkrimi i shenjtë: Populli u ul për të ngrënë e për të pirë dhe pastaj u ngrit për të luajtur.</verse>
				<verse number="8">As të mos kurvërojmë si disa prej tyre, që ranë të vdekur njëzet e tre mijë veta në një ditë.</verse>
				<verse number="9">As Krishtin të mos e vëmë në provë, siç bënë disa prej tyre, që vdiqën nga gjarpërinjtë.</verse>
				<verse number="10">As mos murmurisni, siç bënë disa prej tyre, që u vranë nga engjëlli shkatërrues.</verse>
				<verse number="11">Këto gjëra u ndodhën atyre si shembull dhe janë shkruar që të bëhen mësim për ne që jetojmë në fund të kohëve.</verse>
				<verse number="12">Kush mendon se qëndron i sigurt, kujdes se mos rrëzohet!</verse>
				<verse number="13">Sprovat që kishit deri tani kanë qenë brenda mundësive njerëzore. Perëndia është besnik dhe nuk do të lejojë të viheni në provë përtej mundësive tuaja, por bashkë me sprovat do tʼju japë edhe rrugëdaljen, që të mund tʼi përballoni.</verse>
				<verse number="14">Prandaj, fort të dashurit e mi, largohuni nga idhujtaria!</verse>
				<verse number="15">Po flas me ju si me njerëz të arsyeshëm: gjykojini vetë këto që po them.</verse>
				<verse number="16">Kur pijmë nga kupa për të cilën bekojmë Perëndinë, a nuk marrim pjesë në gjakun e Krishtit? Kur hamë nga buka që thyejmë, a nuk marrim pjesë në trupin e Krishtit?</verse>
				<verse number="17">Ashtu si buka është një e vetme, ashtu edhe ne, edhe pse jemi shumë, bëhemi një trup i vetëm, sepse marrim pjesë në të vetmen bukë.</verse>
				<verse number="18">Shikoni popullin e Izraelit! A nuk marrin pjesë në altar ata që hanë flijimet që kushtohen mbi të?</verse>
				<verse number="19">A dua të them me këtë se mishi që u flijohet idhujve ka ndonjë vlerë, apo që idhujt janë ndonjë gjë?</verse>
				<verse number="20">Jo, por dua të them se ato ua flijojnë djajve e jo Perëndisë dhe unë nuk dua që të keni pjesë me djajtë.</verse>
				<verse number="21">Nuk mund të pini edhe nga kupa e Zotit edhe nga kupa e djajve; nuk mund të hani edhe nga tryeza e Zotit edhe nga tryeza e djajve.</verse>
				<verse number="22">Mos duam të nxisim xhelozinë e Zotit? Vallë, mos jemi më të fortë se ai?</verse>
				<verse number="23">Disa thonë: «Gjithçka më lejohet». Po, por jo gjithçka është e dobishme. Gjithçka më lejohet, por jo gjithçka ndihmon për tʼu rritur në besim.</verse>
				<verse number="24">Askush të mos kërkojë të mirën e vet, por të mirën e tjetrit.</verse>
				<verse number="25">Hani çdo gjë që shitet në thertore, pa e shqyrtuar atë dhe pa e rënduar ndërgjegjen tuaj,</verse>
				<verse number="26">sepse toka dhe gjithçka që ndodhet në të janë të Zotit.</verse>
				<verse number="27">Nëse ndonjë jobesimtar ju fton në shtëpi dhe pranoni të shkoni, hani gjithçka që ju vënë përpara, pa e shqyrtuar atë dhe pa e rënduar ndërgjegjen tuaj.</verse>
				<verse number="28">Por nëse dikush ju thotë: «Ky është mish që u është flijuar idhujve», mos hani për shkak të atij që jua tha këtë dhe për shkak të ndërgjegjes,</verse>
				<verse number="29">jo për ndërgjegjen tuaj, po për ndërgjegjen e tjetrit. Por, pse të kufizohet liria ime nga ndërgjegjja e tjetrit?</verse>
				<verse number="30">Nëse unë falënderoj Perëndinë për atë që ha, përse të shahem për shkak të ushqimit për të cilin kam falënderuar Perëndinë?</verse>
				<verse number="31">Edhe kur hani, edhe kur pini, edhe kur bëni ndonjë gjë tjetër, bëjeni për lavdi të Perëndisë.</verse>
				<verse number="32">Por mos u bëni pengesë as për judenjtë, as për paganët e as për kishën e Perëndisë.</verse>
				<verse number="33">Bëni si unë që mundohem tʼu pëlqej të gjithëve, pa kërkuar përfitimin tim, por dobinë e të gjithëve, që të shpëtohen.</verse>
			</chapter>
			<chapter number="11">
				<verse number="1">Ndiqni shembullin tim, sikurse edhe unë ndjek shembullin e Krishtit.</verse>
				<verse number="2">Ju përgëzoj, se më kujtoni në çdo rast dhe i ruani traditat ashtu siç jua kam dhënë.</verse>
				<verse number="3">Por dua ta dini se kreu i çdo burri është Krishti, kreu i gruas është burri dhe kreu i Krishtit është Perëndia.</verse>
				<verse number="4">Çdo burrë që lutet apo profetizon me kokë mbuluar, turpëron kreun e tij, Krishtin.</verse>
				<verse number="5">Çdo grua që lutet apo profetizon me kokë zbuluar, turpëron kreun e saj, burrin, sepse është njëlloj si të kishte rruar kokën.</verse>
				<verse number="6">Nëse gruaja nuk mbulon kokën, atëherë le të qethet. Por, nëse për të është turp të qethet a të rruajë kokën, atëherë le ta mbulojë kokën.</verse>
				<verse number="7">Burri nuk duhet ta mbulojë kokën, sepse është shëmbëllimi dhe lavdia e Perëndisë, ndërsa gruaja është lavdia e burrit.</verse>
				<verse number="8">Nuk u krijua burri nga gruaja, por gruaja nga burri.</verse>
				<verse number="9">Burri nuk u krijua për gruan, por gruaja për burrin.</verse>
				<verse number="10">Prandaj, për shkak të engjëjve, gruaja duhet të mbajë mbi kokë një shenjë varësie.</verse>
				<verse number="11">Megjithatë në jetën tonë me Zotin as burri nuk është i pavarur nga gruaja dhe as gruaja nga burri.</verse>
				<verse number="12">Sikurse gruaja u krijua nga burri, ashtu edhe burri lindet nëpërmjet gruas dhe gjithçka vjen nga Perëndia.</verse>
				<verse number="13">Gjykoni vetë: A i ka hije gruas tʼi lutet Perëndisë pa mbuluar kokën?</verse>
				<verse number="14">A nuk na mëson vetë natyra se për burrin është çnderim nëse i mban flokët të gjatë,</verse>
				<verse number="15">ndërsa për gruan është nder? Flokët i janë dhënë asaj si mbulesë.</verse>
				<verse number="16">Por, nëse ndokush mendon ndryshe për këtë çështje, duhet ta dijë se një zakon të tillë nuk e kemi as ne, e as kishat e Perëndisë.</verse>
				<verse number="17">Megjithatë, për këto që do tʼju them tani, nuk mund tʼju përgëzoj. Kur ju mblidheni bashkë, kjo ju bën më shumë keq sesa mirë.</verse>
				<verse number="18">Së pari, dëgjova se kur mblidheni së bashku në kishë, mes jush ka përçarje dhe pjesërisht e besoj.</verse>
				<verse number="19">Njëmend që duhet të ketë edhe ndasi ndër ju, që të duken ata që janë besimtarë të sprovuar.</verse>
				<verse number="20">Dëgjoj se kur mblidheni në një vend, nuk mblidheni për të ngrënë darkën e Zotit.</verse>
				<verse number="21">Secili nga ju ha më përpara darkën që ka sjellë me vete dhe, kështu, dikush mbetet i uritur, ndërsa tjetri dehet.</verse>
				<verse number="22">A nuk keni shtëpi për të ngrënë e për të pirë? Apo doni të përbuzni kishën e Perëndisë dhe të turpëroni ata që nuk kanë? Çfarë tʼju them? Tʼju përgëzoj? Për këtë nuk ju përgëzoj.</verse>
				<verse number="23">Ajo që mora prej Zotit dhe jua dhashë edhe juve është kjo: Zoti Jezu atë natë që po tradhtohej mori bukën,</verse>
				<verse number="24">tha lutjen e falënderimit, e theu dhe tha: «Ky është trupi im për ju. Bëjeni këtë në përkujtimin tim».</verse>
				<verse number="25">Po ashtu, pas darkës, mori edhe kupën dhe tha: «Kjo kupë është besëlidhja e re në gjakun tim. Sa herë që të pini prej saj, bëjeni këtë në përkujtimin tim».</verse>
				<verse number="26">Sa herë që hani nga kjo bukë dhe pini nga kjo kupë, ju lajmëroni vdekjen e Zotit derisa të vijë ai.</verse>
				<verse number="27">Prandaj ai që ha bukën e Zotit, apo pi kupën e tij padenjësisht, është fajtor për trupin dhe për gjakun e Zotit.</verse>
				<verse number="28">Kështu, secili të shqyrtojë më parë veten dhe pastaj të hajë nga buka dhe të pijë nga kupa.</verse>
				<verse number="29">Kush ha dhe kush pi pa e dalluar trupin e Zotit, ha e pi dënimin e vet.</verse>
				<verse number="30">Për këtë arsye ka mes jush shumë të dobët, të sëmurë dhe mjaft kanë vdekur.</verse>
				<verse number="31">Sepse po të shqyrtojmë veten, nuk do të dënohemi.</verse>
				<verse number="32">Kur na gjykon Zoti, na gjykon për të na ndrequr e jo për të na dënuar bashkë me botën.</verse>
				<verse number="33">Kështu, o vëllezër, kur të mblidheni për të ngrënë darkën e Zotit, prisni njëri-tjetrin.</verse>
				<verse number="34">Kush ka uri, le të hajë në shtëpi, që të mos mblidheni për të marrë gjykimin e Zotit. Të tjerat do tʼi rregulloj kur të vij vetë.</verse>
			</chapter>
			<chapter number="12">
				<verse number="1">Vëllezër, lidhur me dhuntitë e Shpirtit të Shenjtë, nuk dua të jeni të paditur.</verse>
				<verse number="2">Ju e dini se, kur ishit paganë, të mashtruar, tërhiqeshit prej idhujve të pagojë.</verse>
				<verse number="3">Prandaj dua ta dini se asnjë nuk mund të flasë i udhëhequr nga Shpirti i Perëndisë e të thotë: «Mallkuar qoftë Jezui!» dhe asnjë nuk mund të thotë: «Zoti Jezu» nëse nuk është i udhëhequr nga Shpirti i Shenjtë.</verse>
				<verse number="4">Ka dhunti të ndryshme, por është i njëjti Shpirt i Shenjtë.</verse>
				<verse number="5">Ka edhe shërbesa të ndryshme, por është i njëjti Zot.</verse>
				<verse number="6">Ka edhe larmi veprash, por është i njëjti Perëndi që bën gjithçka në të gjithë.</verse>
				<verse number="7">Secilit i shfaqet Shpirti i Shenjtë për të mirën e të gjithëve.</verse>
				<verse number="8">Dikujt Shpirti i Shenjtë i jep dhuntinë për të folur me urti, një tjetri i njëjti Shpirt i Shenjtë i jep dhuntinë për të folur me dituri.</verse>
				<verse number="9">Dikujt i njëjti Shpirt i jep besim, ndërsa një tjetri dhuntinë për të shëruar të tjerët,</verse>
				<verse number="10">dikujt fuqinë për të bërë mrekulli, një tjetri për të profetizuar, një tjetri për të dalluar shpirtrat, një tjetri i jep larmi gjuhësh, ndërsa një tjetri shpjegimin e gjuhëve.</verse>
				<verse number="11">Të gjitha këto i bën i njëjti dhe i vetmi Shpirt i Shenjtë, duke i dhënë secilit dhunti të veçantë, sipas vullnetit të tij.</verse>
				<verse number="12">Ashtu si trupi është një, por ka shumë gjymtyrë dhe të gjitha gjymtyrët e trupit, megjithëse janë shumë, përbëjnë një trup të vetëm, ashtu është edhe Krishti.</verse>
				<verse number="13">Edhe ne, qofshim judenj apo paganë, skllevër apo të lirë, u pagëzuam me të njëjtin Shpirt të Shenjtë për tʼu bërë një trup i vetëm dhe kemi pirë të gjithë nga i njëjti Shpirt i Shenjtë.</verse>
				<verse number="14">Trupi nuk ka një gjymtyrë, por shumë.</verse>
				<verse number="15">Nëse këmba do të thoshte: «Ngaqë nuk jam dorë, nuk i përkas trupit», mos për këtë nuk i përket trupit?</verse>
				<verse number="16">E nëse veshi do të thoshte: «Ngaqë nuk jam sy, nuk i përkas trupit», mos për këtë nuk i përket trupit?</verse>
				<verse number="17">Nëse i gjithë trupi do të ishte sy, ku do të ishte dëgjimi? Po të ishte i gjithi dëgjim, ku do të ishte nuhatja?</verse>
				<verse number="18">Por Perëndia i vuri gjymtyrët në trup një nga një, ashtu siç deshi.</verse>
				<verse number="19">Nëse të gjitha do të ishin një gjymtyrë e vetme, ku do të ishte trupi?</verse>
				<verse number="20">Por tani ka shumë gjymtyrë dhe një trup.</verse>
				<verse number="21">Syri nuk mund tʼi thotë dorës: «Nuk ta kam nevojën», e as koka nuk mund tʼu thotë këmbëve: «Nuk jua kam nevojën».</verse>
				<verse number="22">Përkundrazi, ato gjymtyrë të trupit që duken më të papërfillshmet, janë më të nevojshmet.</verse>
				<verse number="23">Ne kujdesemi më shumë për gjymtyrët që i vlerësojmë më pak dhe përpiqemi tʼi zbukurojmë sa më shumë gjymtyrët më të pahijshme,</verse>
				<verse number="24">gjë që nuk e kanë të nevojshme gjymtyrët e hijshme. Por Perëndia e ndërtoi trupin duke u dhënë më shumë nderim gjymtyrëve më të papërfillshme,</verse>
				<verse number="25">që të mos ketë përçarje në trup, por që gjymtyrët të kujdesen për njëra-tjetrën.</verse>
				<verse number="26">Nëse njëra gjymtyrë vuan, atëherë vuajnë të gjitha me të. Nëse njëra gjymtyrë nderohet, të gjitha gëzohen me të.</verse>
				<verse number="27">Ju jeni trupi i Krishtit dhe secili prej jush është gjymtyrë e tij.</verse>
				<verse number="28">Prandaj Perëndia i caktoi disa në kishë, së pari apostuj, së dyti profetë, së treti mësues, pastaj ata me dhuntitë për të bërë mrekulli, të shërimeve, të përkujdesjes, të drejtimit e të larmive të gjuhëve.</verse>
				<verse number="29">A mos janë të gjithë apostuj, apo mos janë të gjithë profetë? A mos janë të gjithë mësues, apo mos kanë të gjithë dhuntinë për të bërë mrekulli?</verse>
				<verse number="30">A mos kanë të gjithë dhuntinë e shërimeve, apo mos flasin të gjithë shumë gjuhë? A mos janë të gjithë shpjegues gjuhësh?</verse>
				<verse number="31">Por kërkoni me zell dhuntitë më të larta. Unë po ju tregoj udhën më të lartë.</verse>
			</chapter>
			<chapter number="13">
				<verse number="1">Sikur të flisja gjuhët e njerëzve dhe të engjëjve, por të mos kisha dashuri do të isha si bronzi që kumbon, ose si cimbali që tingëllon.</verse>
				<verse number="2">Edhe sikur të kisha dhuntinë e profecisë, të njihja të gjitha të fshehtat, të zotëroja të gjitha dijet, dhe të kisha gjithë besimin për të lëvizur malet prej vendit, por të mos kisha dashuri, nuk do të isha asgjë.</verse>
				<verse number="3">Edhe sikur tʼua ndaja të varfërve gjithë pasurinë dhe ta jepja trupin të digjej, por të mos kisha dashuri, nuk do të më vlente asgjë.</verse>
				<verse number="4">Dashuria është zemërgjerë, dashuria është e mirë, nuk ka smirë, nuk krekoset, nuk mburret,</verse>
				<verse number="5">nuk sillet në mënyrë të pahijshme, nuk kërkon përfitim, nuk pezmatohet, nuk mendon të ligën,</verse>
				<verse number="6">nuk gëzohet për padrejtësinë, por gëzohet me të vërtetën.</verse>
				<verse number="7">Dashuria përballon gjithçka, beson gjithçka, shpreson gjithçka dhe duron gjithçka.</verse>
				<verse number="8">Dashuria nuk shteron kurrë, ndërsa profecitë do të reshtin, gjuhët do të pushojnë dhe dijet do të marrin fund.</verse>
				<verse number="9">Në të vërtetë, ne kemi dije deri diku dhe profetizojmë deri diku.</verse>
				<verse number="10">Po kur të vijë përsosmëria, ajo që është e paplotë do të marrë fund.</verse>
				<verse number="11">Kur isha fëmijë, flisja si fëmijë, mendoja si fëmijë dhe arsyetoja si fëmijë; po kur u bëra burrë, i hodha tej gjërat fëminore.</verse>
				<verse number="12">Tani shohim në mënyrë të errët si në pasqyrë, por një ditë do të shohim ballë për ballë. Tani njoh deri diku, por një ditë do të njoh plotësisht, ashtu siç më njeh Perëndia.</verse>
				<verse number="13">Tani mbeten këto të tria: besimi, shpresa dhe dashuria, por më e madhja ndër to është dashuria.</verse>
			</chapter>
			<chapter number="14">
				<verse number="1">Kërkoni që të fitoni dashurinë dhe dëshironi me zell dhuntitë shpirtërore, sidomos atë të profecisë.</verse>
				<verse number="2">Ai që flet gjuhë të panjohur, nuk flet me njerëzit, por me Perëndinë, sepse askush nuk e kupton. Me fuqinë e Shpirtit të Shenjtë ai thotë gjëra të fshehta,</verse>
				<verse number="3">ndërsa ai që profetizon, u flet njerëzve me fjalë që rrisin shpirtërisht, nxisin dhe ngushëllojnë.</verse>
				<verse number="4">Ai që flet gjuhë të panjohur, ndihmon veten për tʼu rritur në besim; ndërsa ai që profetizon, ndihmon kishën për tʼu rritur në besim.</verse>
				<verse number="5">Do të doja që të gjithë ju të flisnit gjuhë të panjohura, por më shumë do të doja të profetizonit. Ai që profetizon është më i madh se ai që flet gjuhë të panjohura, vetëm nëse ky e shpjegon gjuhën që flet, që kjo të shërbejë për rritjen shpirtërore të kishës.</verse>
				<verse number="6">Nëse vij te ju, o vëllezër, duke folur në gjuhë të panjohura, çfarë dobie do të keni nëse nuk ju flas për ndonjë zbulesë, njohuri, profeci apo mësim?</verse>
				<verse number="7">Nëse veglat muzikore që nuk kanë shpirt, qoftë fyelli, qoftë qestja, nuk japin tinguj të qartë, si do të dallohet melodia e fyellit nga e qestes?</verse>
				<verse number="8">Nëse trumbeta nuk lëshon tingull të qartë, kush do të bëhej gati për betejë?</verse>
				<verse number="9">Po ashtu edhe ju, nëse flisni fjalë të pakuptueshme, kush do tʼi kuptonte fjalët tuaja? Ato do të ishin fjalë në erë!</verse>
				<verse number="10">Në botë ka larmi gjuhësh, por asnjëra nuk është pa kuptim.</verse>
				<verse number="11">Nëse nuk e kuptoj gjuhën që më flasin, do të jem i huaj për atë që më flet, dhe ai do të jetë i huaj për mua.</verse>
				<verse number="12">Kështu edhe ju, meqë dëshironi shumë të keni dhunti shpirtërore, kërkoni që tʼi keni me tepri për rritjen shpirtërore të kishës.</verse>
				<verse number="13">Prandaj, ai që flet gjuhë të panjohur, të lutet që të marrë edhe dhuntinë për ta shpjeguar.</verse>
				<verse number="14">Nëse lutem në gjuhë të panjohur, shpirti im lutet, por mendja ime nuk bashkëvepron.</verse>
				<verse number="15">Çfarë të bëj, atëherë? Do të lutem me shpirt, por do të lutem edhe me mendje. Do të këndoj himne me shpirt, por do të këndoj edhe me mendje.</verse>
				<verse number="16">Sepse, nëse ti e bekon Perëndinë me shpirt, si do tʼi përgjigjet ‘Amen’ falënderimit tënd dëgjuesi i thjeshtë i bashkësisë, përderisa nuk i kupton ato që thua?</verse>
				<verse number="17">Ti mund të bësh një lutje të bukur falënderimi, por tjetri nuk rritet në besim.</verse>
				<verse number="18">E falënderoj Perëndinë, sepse flas më shumë gjuhë të panjohura se të gjithë ju,</verse>
				<verse number="19">por në kishë dua të them pesë fjalë që kuptohen, që të tjerët të mësojnë më mirë sesa dhjetë mijë fjalë në një gjuhë të panjohur.</verse>
				<verse number="20">Vëllezër, mos u bëni si fëmijë nga mendja. Jini si foshnja para së keqes, por të pjekur nga mendja.</verse>
				<verse number="21">Në ligjin e Moisiut është shkruar: «Këtij populli do tʼi flas me njerëz që flasin gjuhë të tjera dhe me gojën e të huajve, por as kështu nuk do të më dëgjojnë.», thotë Zoti.</verse>
				<verse number="22">Prandaj gjuhët nuk janë shenjë për ata që besojnë, po për ata që nuk besojnë, ndërsa profecia nuk është për ata që nuk besojnë, po për ata që besojnë.</verse>
				<verse number="23">Nëse mblidhet kisha në një vend dhe të gjithë flasin gjuhë të panjohura dhe po të hyjnë njerëz që nuk dinë ose që nuk besojnë, a nuk do të thonë se jeni marrosur?</verse>
				<verse number="24">Por nëse të gjithë do të profetizojnë dhe aty hyn ndonjë që nuk beson apo nuk di, atëherë ai do të ndihet i qortuar dhe i dënuar nga ato që dëgjon.</verse>
				<verse number="25">Të fshehtat e zemrës së tij do të shfaqen dhe duke rënë me fytyrë përdhe do të adhurojë Perëndinë dhe do të thotë: «Perëndia është me të vërtetë mes jush».</verse>
				<verse number="26">Çfarë duhet bërë atëherë, o vëllezër? Kur të mblidheni së bashku, dikush mund të këndojë një himn, dikush mund të japë një mësim, dikush mund të ketë një zbulesë, dikush një gjuhë të panjohur dhe dikush një shpjegim të gjuhës. Të gjitha le të bëhen për rritjen shpirtërore të kishës.</verse>
				<verse number="27">Nëse dikush dëshiron të flasë në gjuhë të panjohur, le të flasin dy ose e shumta tre veta, njëri pas tjetrit dhe njëri të shpjegojë.</verse>
				<verse number="28">Po të mos ketë ndonjë që mund të shpjegojë, atëherë ai që flet në gjuhë të panjohur të heshtë në kishë dhe të flasë me veten dhe me Perëndinë.</verse>
				<verse number="29">Nga profetët të flasin dy ose tre, ndërsa të tjerët të gjykojnë ato që thuhen.</verse>
				<verse number="30">Por nëse ndonjëri nga ata që rrinë ulur ka ndonjë zbulesë, atëherë ai që është duke folur, le të heshtë.</verse>
				<verse number="31">Një nga një të gjithë mund të profetizoni, që të mësojnë dhe të marrin zemër të gjithë.</verse>
				<verse number="32">Profetët duhet ta zotërojnë mirë dhuntinë që u është dhënë,</verse>
				<verse number="33">sepse Perëndia nuk është Perëndi trazirash, por paqeje. Ashtu siç ndodh në të gjitha kishat e besimtarëve të krishterë,</verse>
				<verse number="34">gratë le të heshtin në kishë. Atyre nuk u lejohet të flasin, por duhet të nënshtrohen, siç thotë ligji i Moisiut.</verse>
				<verse number="35">Nëse duan të mësojnë ndonjë gjë, le të pyesin burrat e tyre në shtëpi, sepse është turp për gruan të flasë në kishë.</verse>
				<verse number="36">A thua doli nga ju fjala e Perëndisë, apo mbërriti vetëm te ju?</verse>
				<verse number="37">Nëse ndokush mendon se është profet apo njeri shpirtëror, ai duhet ta kuptojë se këto që ju shkruaj janë urdhërime të Zotit.</verse>
				<verse number="38">Kush nuk i pranon, të mos pranohet.</verse>
				<verse number="39">Kështu, vëllezërit e mi, kërkoni më shumë të profetizoni, por mos ndaloni të flitet në gjuhë të panjohura.</verse>
				<verse number="40">Gjithçka të bëhet siç ka hije dhe me rregull.</verse>
			</chapter>
			<chapter number="15">
				<verse number="1">Vëllezër, dua tʼju kujtoj ungjillin që ju kam predikuar, të cilin e keni pranuar dhe në të cilin qëndroni.</verse>
				<verse number="2">Nëpërmjet tij shpëtoheni, nëse e ruani siç jua kam predikuar, përndryshe keni besuar kot.</verse>
				<verse number="3">Para së gjithash ju kam shpallur të vërtetën që mʼu dha edhe mua, se Krishti, sipas Shkrimeve të shenjta, vdiq për mëkatet tona,</verse>
				<verse number="4">u varros dhe u ngjall ditën e tretë, po sipas Shkrimeve të shenjta.</verse>
				<verse number="5">Ai iu shfaq Kefës dhe pastaj të dymbëdhjetë apostujve.</verse>
				<verse number="6">Pastaj iu shfaq njëherësh mbi pesëqind vëllezërve besimtarë, nga të cilët disa kanë vdekur, por shumica jeton ende.</verse>
				<verse number="7">Më pas iu shfaq Jakobit, e pastaj të gjithë apostujve.</verse>
				<verse number="8">Në fund, mʼu shfaq edhe mua, dështakut.</verse>
				<verse number="9">Unë jam më i vogli i apostujve dhe nuk jam i denjë as të quhem apostull, sepse e kam pëndjekur kishën e Perëndisë,</verse>
				<verse number="10">por me hirin e Perëndisë jam ai që jam, dhe hiri i tij për mua nuk ka shkuar kot. Unë jam munduar më shumë se të gjithë ata, jo unë vetë, por hiri i Perëndisë bashkë me mua.</verse>
				<verse number="11">Edhe unë, edhe ata, këtë kemi predikuar dhe këtë keni besuar edhe ju.</verse>
				<verse number="12">Nëse predikojmë se Krishti u ngjall prej të vdekurve, si mund të thonë disa prej jush se të vdekurit nuk do të ngjallen?</verse>
				<verse number="13">Nëse të vdekurit nuk do të ngjallen, atëherë nuk është ngjallur as Krishti.</verse>
				<verse number="14">Nëse Krishti nuk është ngjallur, atëherë edhe predikimi ynë është i kotë, edhe besimi juaj është i kotë.</verse>
				<verse number="15">Kështu, qenkemi dëshmitarë të rremë të Perëndisë, sepse dëshmojmë kundër tij dhe themi se ka ngjallur Krishtin, të cilin nuk e paska ngjallur, po të jetë se të vdekurit nuk u ngjallkan.</verse>
				<verse number="16">Nëse nuk ngjallen të vdekurit, atëherë nuk është ngjallur as Krishti.</verse>
				<verse number="17">Nëse Krishti nuk është ngjallur, atëherë besimi juaj është i kotë dhe ju jeni ende në mëkatet tuaja.</verse>
				<verse number="18">Atëherë kanë humbur edhe ata që kanë vdekur e kanë besuar në Krishtin.</verse>
				<verse number="19">Nëse shpresojmë në Krishtin vetëm për këtë jetë, atëherë jemi njerëzit më të mjerë.</verse>
				<verse number="20">Por tani Krishti është ngjallur prej të vdekurve dhe u bë risia e ngjalljes së të vdekurve.</verse>
				<verse number="21">Ashtu siç erdhi vdekja nëpërmjet një njeriu, ashtu erdhi edhe ngjallja e të vdekurve nëpërmjet një njeriu.</verse>
				<verse number="22">Ashtu siç vdesin të gjithë njerëzit për shkak të lidhjes me Adamin, ashtu do të marrin jetë të gjithë për shkak të lidhjes me Krishtin.</verse>
				<verse number="23">Secili sipas radhës: në fillim Krishti dhe pastaj, kur ai të kthehet, të gjithë ata që janë të tijët.</verse>
				<verse number="24">Pastaj do të vijë fundi, kur Krishti tʼia dorëzojë mbretërinë Perëndisë dhe Atit, pasi të ketë shkatërruar çdo sundim, pushtet dhe fuqi shpirtërore.</verse>
				<verse number="25">Ai duhet të mbretërojë derisa tʼi nënshtrojë nën këmbë të gjithë armiqtë.</verse>
				<verse number="26">Armiku i fundit që do të shkatërrohet do të jetë vdekja.</verse>
				<verse number="27">Shkrimi i shenjtë thotë: Gjithçka e nënshtroi nën këmbët e tij. Kur Shkrimi i shenjtë thotë: «iu nënshtrua gjithçka», do të thotë gjithçka, përveç Perëndisë që bëri që Krishtit tʼi nënshtrohet gjithçka.</verse>
				<verse number="28">Kur gjithçka tʼi jetë nënshtruar Krishtit, atëherë edhe vetë Biri do tʼi nënshtrohet Perëndisë që bëri tʼi nënshtrohet atij gjithçka, që Perëndia të jetë gjithçka në të gjithë.</verse>
				<verse number="29">Nëse nuk është kështu, përse disa pagëzohen për të vdekurit? Nëse qenka e vërtetë se të vdekurit nuk do të ngjallen, atëherë përse pagëzohen disa për ta?</verse>
				<verse number="30">Përse e vëmë edhe ne veten në rrezik në çdo çast?</verse>
				<verse number="31">Unë ndeshem me vdekjen çdo ditë, o vëllezër, dhe këtë e them nga krenaria që kam për ju, falë Krishtit Jezu, Zotit tonë.</verse>
				<verse number="32">Nëse në Efes qenkam ndeshur me bishat për arsye njerëzore, çʼdobi më solli kjo? Nëse të vdekurit nuk ngjallen, atëherë: Le të hamë e le të pimë, sepse nesër do të vdesim.</verse>
				<verse number="33">Mos u mashtroni: shoqëritë e këqija prishin zakonet e mira.</verse>
				<verse number="34">Ejani në vete dhe mos mëkatoni, sepse disa prej jush nuk e njohin Perëndinë dhe këtë e them për turpin tuaj.</verse>
				<verse number="35">Dikush do të thotë: «Si do të ngjallen të vdekurit? Çfarë trupi do të kenë?».</verse>
				<verse number="36">O i marrë! Fara që mbjell në arë, nuk merr jetë po nuk vdiq më parë.</verse>
				<verse number="37">Ti nuk mbjell trupin që do të ketë bima në të ardhmen, por një kokërr të zhveshur gruri ose të ndonjë fare tjetër.</verse>
				<verse number="38">Pastaj trupin ia jep Perëndia, ashtu siç dëshiron, dhe çdo farë ka trupin e vet.</verse>
				<verse number="39">Jo çdo trup është i njëjtë me një trup tjetër. Tjetër është trupi i njeriut, tjetër trupi i kafshëve, tjetër trupi i shpendëve dhe tjetër ai i peshqve.</verse>
				<verse number="40">Ka trupa qiellorë, ashtu siç ka edhe trupa tokësorë. Tjetër është shkëlqimi i trupave qiellorë dhe tjetër shkëlqimi i trupave tokësorë.</verse>
				<verse number="41">Tjetër është shkëlqimi i diellit, tjetër shkëlqimi i hënës dhe tjetër shkëlqimi i yjeve, sepse ylli nga ylli ndryshon në shkëlqim.</verse>
				<verse number="42">Kështu ndodh edhe me ngjalljen e të vdekurve: trupi mbillet në kalbje dhe ngjallet në moskalbje,</verse>
				<verse number="43">mbillet në çnderim dhe ngjallet në lavdi, mbillet në dobësi dhe ngjallet në fuqi,</verse>
				<verse number="44">mbillet trup tokësor dhe ngjallet trup shpirtëror. Ashtu siç ka trup tokësor, ka edhe trup shpirtëror.</verse>
				<verse number="45">Prandaj Shkrimi i shenjtë thotë: Njeriu i parë, Adami, u bë qenie tokësore, ndërsa Adami i fundit, Krishti, u bë Shpirti që jep jetë.</verse>
				<verse number="46">Nuk ishte njeriu shpirtëror i pari, por ai tokësor. Njeriu shpirtëror erdhi më pas.</verse>
				<verse number="47">Njeriu i parë u bë nga dheu dhe është lëndor, ndërsa njeriu i dytë erdhi nga qielli.</verse>
				<verse number="48">Ashtu siç është njeriu i bërë nga dheu, ashtu janë edhe lëndorët, dhe, ashtu siç është njeriu që erdhi nga qielli, ashtu janë edhe qiellorët.</verse>
				<verse number="49">Ashtu siç jemi në përngjasim me njeriun lëndor, do të jemi edhe në përngjasim me njeriun qiellor.</verse>
				<verse number="50">Ja se çʼdua të them, o vëllezër: njerëzit prej mishi dhe prej gjaku nuk mund ta trashëgojnë mbretërinë e Perëndisë e as kalbja nuk mund të trashëgojë moskalbjen.</verse>
				<verse number="51">Po ju them një të fshehtë: nuk do të vdesim të gjithë, por të gjithë do të shndërrohemi.</verse>
				<verse number="52">Në çast, sa hap e mbyll sytë, kur të bjerë trumbeta e fundit, të vdekurit do të ngjallen në moskalbje, ndërsa ne do të shndërrohemi.</verse>
				<verse number="53">Sepse ky trup i kalbshëm duhet të veshë moskalbjen dhe ky trup i vdekshëm duhet të veshë pavdekësinë.</verse>
				<verse number="54">Kur ky trup i kalbshëm të ketë veshur moskalbjen dhe ky trup i vdekshëm të ketë veshur pavdekësinë, atëherë do të shkojë në vend fjala e Shkrimit të shenjtë: Vdekja u përpi nga fitorja.</verse>
				<verse number="55">O vdekje, ku është fitorja jote? O vdekje, ku është thumbi yt?</verse>
				<verse number="56">Thumbi i vdekjes është mëkati, ndërsa fuqia e mëkatit është ligji i Moisiut.</verse>
				<verse number="57">Por le të falënderojmë Perëndinë që na dha fitoren nëpërmjet Zotit tonë, Jezu Krishtit.</verse>
				<verse number="58">Kështu, o vëllezër të dashur, qëndroni të fortë e të palëkundur dhe përparoni vazhdimisht në veprën e Zotit, duke e ditur se mundi juaj për Zotin nuk do të shkojë dëm.</verse>
			</chapter>
			<chapter number="16">
				<verse number="1">Lidhur me mbledhjen e ndihmave për besimtarët e krishterë, veproni edhe ju ashtu siç i urdhërova kishat e Galatisë.</verse>
				<verse number="2">Çdo të dielë secili të vërë mënjanë aq sa ka mundur të kursejë, që të mos bëhet mbledhja e ndihmave kur të vij unë.</verse>
				<verse number="3">Kur të vij do të dërgoj me letër shoqëruese ata që keni miratuar për të çuar dhuratën tuaj në Jerusalem.</verse>
				<verse number="4">Po të jetë e udhës që të shkoj edhe unë, atëherë le të vijnë me mua.</verse>
				<verse number="5">Te ju do të vij pasi të kem kaluar nga Maqedonia, sepse dua të kaloj nga Maqedonia.</verse>
				<verse number="6">Ka mundësi të qëndroj te ju, ose edhe të kaloj dimrin, që të më ndihmoni për të shkuar atje ku duhet të shkoj.</verse>
				<verse number="7">Nuk dua tʼju shoh kalimthi, por shpresoj të rri ca kohë me ju, në e lejoftë Zoti.</verse>
				<verse number="8">Në Efes do të qëndroj deri për Rrëshajët,</verse>
				<verse number="9">sepse mʼu dha një mundësi e madhe për të vepruar, megjithëse kundështarët janë të shumtë.</verse>
				<verse number="10">Po të vijë Timoteu, kujdesuni që të rrijë te ju pa frikë, sepse edhe ai bën veprën e Zotit sikurse dhe unë.</verse>
				<verse number="11">Mos ta përçmojë askush, por ndihmojeni të niset prej jush në paqe, që të vijë tek unë, sepse bashkë me vëllezërit besimtarë e presim të vijë.</verse>
				<verse number="12">Lidhur me vëlla Apolin, iu luta shumë që të vijë te ju bashkë me vëllezërit besimtarë, por nuk donte kurrsesi të vinte tani, kështu që do të vijë kur të mundet.</verse>
				<verse number="13">Rrini zgjuar, qëndroni të fortë në besim, bëhuni burra, jini të fortë!</verse>
				<verse number="14">Bëni gjithçka me dashuri!</verse>
				<verse number="15">Ju e njihni shtëpinë e Stefanait dhe e dini se është i pari që besoi në Akai dhe se iu kushtua shërbesës për besimtarët e krishterë. Ju lutem, o vëllezër,</verse>
				<verse number="16">tʼu bindeni njerëzve të tillë dhe të gjithë atyre që bashkëpunojnë dhe që mundohen.</verse>
				<verse number="17">Jam gëzuar shumë për ardhjen e Stefanait, Fortunatit dhe Akaikut, sepse ata plotësuan mungesën tuaj.</verse>
				<verse number="18">Ata qetësuan shpirtin tim dhe tuajin, prandaj nderojini të tillë njerëz!</verse>
				<verse number="19">Ju përshëndesin kishat e Azisë. Ju përshëndesin shumë, në emër të Zotit, Akuili dhe Priska, bashkë me kishën që mblidhet në shtëpinë e tyre.</verse>
				<verse number="20">Ju përshëndesin të gjithë vëllezërit besimtarë. Përshëndetni njëri-tjetrin me puthjen e dashurisë vëllazërore.</verse>
				<verse number="21">Përshëndetjen e kam shkruar vetë unë, Pali, me dorën time.</verse>
				<verse number="22">Kush nuk do Zotin, mallkuar qoftë. Marana-tha!</verse>
				<verse number="23">Hiri i Zotit Jezu qoftë me ju!</verse>
				<verse number="24">Dashuria ime qoftë me ju të gjithë në emër të Krishtit Jezu që na bashkon!</verse>
			</chapter>
		</book>
		<book number="47">
			<chapter number="1">
				<verse number="1">Unë, Pali, apostull i Krishtit Jezu përmes vullnetit të Perëndisë, dhe vëllai ynë Timoteu, po i shkruajmë kishës së Perëndisë që është në Korint dhe gjithë besimtarëve të krishterë që janë në mbarë Akainë:</verse>
				<verse number="2">Hiri dhe paqja e Perëndisë, Atit tonë, dhe e Zotit Jezu Krisht qofshin me ju!</verse>
				<verse number="3">Bekuar qoftë Perëndia dhe Ati i Zotit tonë, Jezu Krishtit, Ati i mëshirës dhe Perëndia i çdo ngushëllimi!</verse>
				<verse number="4">Ai na ngushëllon në të gjitha vuajtjet tona, që edhe ne të mund të ngushëllojmë ata që vuajnë, me ngushëllimin me të cilin na ngushëlloi Perëndia.</verse>
				<verse number="5">Sikurse janë të shumta vuajtjet e Krishtit për ne, edhe ngushëllimi ynë është i plotë përmes Jezu Krishtit.</verse>
				<verse number="6">Kur vuajmë, kjo ndodh për ngushëllimin dhe shpëtimin tuaj. Kur Perëndia na ngushëllon, kjo ndodh për ngushëllimin tuaj që ju forcon për të mbartur me durim të njëjtat vuajtje që po kalojmë edhe ne.</verse>
				<verse number="7">Shpresa jonë për ju është e palëkundshme, sepse e dimë se, sikurse merrni pjesë në vuajtjet tona, merrni pjesë edhe në ngushëllimin tonë.</verse>
				<verse number="8">Vëllezër, nuk duam që të mos jeni në dijeni për vuajtjet që kaluam në Azi, se aty gjendja jonë u rëndua përtej fuqive tona dhe aq shumë, saqë e kishim humbur edhe shpresën për të jetuar.</verse>
				<verse number="9">Menduam se ishim dënuar me vdekje dhe kjo që të mos shpresonim te vetja, por te Perëndia, që ngjall të vdekurit.</verse>
				<verse number="10">Ai që na shpëtoi nga rreziku i vdekjes, do të vazhdojë të na shpëtojë. Tek ai shpresojmë se do të na shpëtojë,</verse>
				<verse number="11">por edhe ju do të na ndihmoni me anë të lutjeve tuaja e kështu shumë vetë do të falënderojnë Perëndinë për ne.</verse>
				<verse number="12">Ne krenohemi e për këtë dëshmon edhe ndërgjegjja jonë, se kemi jetuar në botë, e veçanërisht mes jush, me thjeshtësi dhe me sinqeritetin që vjen nga Perëndia, të udhëhequr nga hiri i tij e jo nga urtia njerëzore.</verse>
				<verse number="13">Nuk po ju shkruajmë gjë tjetër, përveç asaj që lexoni e kuptoni. Unë shpresoj se deri në fund do ta kuptoni plotësisht,</verse>
				<verse number="14">sikurse deri diku na keni kuptuar edhe ne, se në Ditën e Zotit Jezu ne do të krenohemi me ju dhe ju do të krenoheni me ne.</verse>
				<verse number="15">Me këtë bindje desha të vija së pari te ju, që të gëzoheshit dyfish.</verse>
				<verse number="16">Doja të kaloja nga ju për të shkuar në Maqedoni dhe nga Maqedonia të kthehesha përsëri te ju, që të më përcillnit për në Jude.</verse>
				<verse number="17">Kur vendosa të bëja kështu, mos vallë po veproja me mendjelehtësi? Mos vallë i marr vendimet sipas gjykimeve njerëzore, që të them ‘po’ dhe ‘jo’ njëherësh?</verse>
				<verse number="18">Perëndia dëshmon se fjala jonë për ju nuk ka qenë ‘po’ dhe ‘jo’ njëherësh,</verse>
				<verse number="19">se Biri i Perëndisë, Jezu Krishti, që e shpallëm mes jush unë, Silvani dhe Timoteu, nuk ishte ‘po’ edhe ‘jo’ njëherësh. Përkundrazi ai u bë ‘po’-ja e Perëndisë.</verse>
				<verse number="20">Përmes Jezuit merr ‘po’ çdo premtim i Perëndisë, prandaj përmes tij ne lavdërojmë Perëndinë duke i thënë ‘amen’.</verse>
				<verse number="21">Është vetë Perëndia ai që na forcon bashkë me ju në jetën me Krishtin, ai që na vajos,</verse>
				<verse number="22">dhe ai që na ka vulosur duke vënë Shpirtin e tij në zemrat tona si kapar.</verse>
				<verse number="23">Po për këtë thërras Perëndinë si dëshmitar për shpirtin tim: unë nuk u ktheva në Korint, sepse nuk doja tʼju bëhesha barrë.</verse>
				<verse number="24">Nuk duam të sillemi si zota të besimit tuaj, por si bashkëpunëtorë të gëzimit tuaj, meqenëse qëndroni të fortë në besim.</verse>
			</chapter>
			<chapter number="2">
				<verse number="1">Kështu vendosa të mos kthehem te ju, që të mos trishtoheni përsëri.</verse>
				<verse number="2">Nëse unë ju trishtoj, nga kush pres të marr gëzim, nga ata që kam trishtuar?</verse>
				<verse number="3">Ju shkrova kështu me qëllim që, kur të vija, të mos trishtohesha nga ata që duhej të më gëzonin. Unë jam i bindur se, kur gëzohem unë, gëzoheni edhe ju të gjithë.</verse>
				<verse number="4">Ju shkrova me pikëllim të madh, me ankth në zemër e me lotë jo për tʼju trishtuar, por që të njihni dashurinë e madhe që kam për ju.</verse>
				<verse number="5">Nëse dikush ka trishtuar dikë, nuk më ka trishtuar mua, por deri diku, pa e tepruar, të gjithë ju.</verse>
				<verse number="6">Këtij njeriu i mjafton dënimi që mori nga shumica,</verse>
				<verse number="7">prandaj ju, përkundrazi, duhet ta falni e ta ngushëlloni, që të mos e pushtojë një trishtim më i madh.</verse>
				<verse number="8">Kështu, ju porosis që të tregoni dashuri ndaj tij.</verse>
				<verse number="9">Prandaj ju shkrova, që tʼju vija në provë dhe të shihja a bindeni në gjithçka.</verse>
				<verse number="10">Atij që do tʼi falni ndonjë faj, ia fal edhe unë. Prandaj edhe unë, kur kam falur ndonjë faj, nëse më është dashur të fal, këtë e kam bërë për ju para Krishtit,</verse>
				<verse number="11">që të mos dalë i fituar Satani. Ne i njohim mirë synimet e tij.</verse>
				<verse number="12">Kur arrita në Troadë për të shpallur ungjillin e Krishtit, megjithëse Zoti më hapi një derë për të predikuar,</verse>
				<verse number="13">nuk kisha prehje në shpirt, se nuk gjeta aty Titin, vëllanë tim. Atëherë u ndava prej tyre dhe shkova në Maqedoni.</verse>
				<verse number="14">Por i qofsha falë Perëndisë që na bën gjithmonë ngadhënjimtarë përmes Krishtit dhe që, përmes nesh, përhap njohjen e Krishtit si aromë të këndshme në çdo vend.</verse>
				<verse number="15">Ne jemi aroma e këndshme e Krishtit, që i kushtohet Perëndisë dhe përhapet ndër ata që shpëtohen dhe ndër ata që shkojnë në humbje.</verse>
				<verse number="16">Për këta të fundit është aromë vdekjeje dhe çon në vdekje, ndërsa për të tjerët është aromë jete dhe çon në jetë. Kush është i aftë ta përmbushë këtë detyrë?</verse>
				<verse number="17">Ne nuk jemi si shumë të tjerë që bëjnë tregti me fjalën e Perëndisë, por flasim me sinqeritet para Perëndisë, si të dërguar prej tij përmes Krishtit.</verse>
			</chapter>
			<chapter number="3">
				<verse number="1">A mos po fillojmë përsëri tʼi rrisim vlerën vetes? Apo mos kemi nevojë edhe ne si disa për letra porosie për ju a prej jush?</verse>
				<verse number="2">Letra jonë jeni ju, e shkruar në zemrat tona, që të gjithë njerëzit ta njohin e ta lexojnë.</verse>
				<verse number="3">Ju e tregoni se jeni letër e Krishtit, e hartuar prej nesh, jo e shkruar me bojë, por me shpirtin e Perëndisë së gjallë, jo në rrasa guri, por në rrasat e zemrave njerëzore.</verse>
				<verse number="4">Ky është besimi që ne kemi në Perëndinë, përmes Krishtit.</verse>
				<verse number="5">Ne nuk e mbajmë veten të aftë që të mendojmë se vjen ndonjë gjë prej nesh. Aftësia jonë vjen prej Perëndisë,</verse>
				<verse number="6">që na bëri të aftë të jemi shërbëtorë të besëlidhjes së re, jo të germës, por të Shpirtit. Sepse germa vret, por Shpirti jep jetë.</verse>
				<verse number="7">Nëse besëlidhja e Moisiut, që ishte e gdhendur me germa në gur dhe çonte në vdekje, ishte aq e lavdishme saqë bijtë e Izraelit nuk mund ta shikonin dot Moisiun, për shkak të lavdisë së përkohshme të fytyrës së tij,</verse>
				<verse number="8">sa më e lavdishme do të jetë besëlidhja e Shpirtit të Shenjtë?</verse>
				<verse number="9">Nëse vepra e besëlidhjes që sjell dënimin ishte e rrethuar me lavdi, aq më shumë do të jetë e lavdishme vepra e besëlidhjes që na bën të drejtë.</verse>
				<verse number="10">Në të vërtetë ajo që ishte e lavdishme dikur, e humbi lavdinë për shkak të lavdisë së tanishme që është më e madhe.</verse>
				<verse number="11">Nëse ajo që ishte e përkohshme ishte e lavdishme, atëherë ajo që mbetet përgjithmonë do të jetë shumë më e lavdishme.</verse>
				<verse number="12">Meqenëse kemi një shpresë të tillë, mund të flasim hapur,</verse>
				<verse number="13">jo si Moisiu që vuri një vel në fytyrë, me qëllim që bijtë e Izraelit të mos e shihnin fundin e lavdisë që po perëndonte.</verse>
				<verse number="14">Por mendjet e tyre u errësuan. Edhe sot e kësaj dite ata e kanë atë vel kur lexojnë besëlidhjen e vjetër dhe nuk e heqin, sepse ai hiqet vetëm nëpërmjet Krishtit.</verse>
				<verse number="15">Madje, dhe deri më sot, kur lexohet Moisiu, një vel ndehet në zemrat e tyre.</verse>
				<verse number="16">Megjithatë, kur dikush kthehet drejt Zotit, bie veli.</verse>
				<verse number="17">Mirëpo Zoti është Shpirti dhe ku është Shpirti i Zotit, atje është liria.</verse>
				<verse number="18">Prandaj të gjithë ne që e shohim lavdinë e Zotit si në pasqyrë, pa pasur vel në fytyrë, shndërrohemi në shëmbëllimin e tij nga lavdia në lavdi. Dhe kjo vjen nga Zoti, që është Shpirti.</verse>
			</chapter>
			<chapter number="4">
				<verse number="1">Prandaj nuk ligështohemi, sepse Perëndia na e dha këtë shërbesë prej mëshirës së tij.</verse>
				<verse number="2">Ne i kemi mohuar gjërat e fshehta dhe të turpshme. Nuk jetojmë me dinakëri dhe nuk e shtrembërojmë fjalën e Perëndisë. Përkundrazi, ne e shfaqim të vërtetën dhe kështu e dorëzojmë veten para gjykimit të njerëzve dhe para Perëndisë.</verse>
				<verse number="3">Edhe po të jetë i mbuluar ungjilli ynë, është i mbuluar për ata që shkojnë në humbje.</verse>
				<verse number="4">Atyre që nuk besojnë, ua ka verbuar mendjen perëndia i kësaj bote, i cili nuk i lejon të shohin dritën e ungjillit të lavdisë së Krishtit që është shëmbëllim i Perëndisë.</verse>
				<verse number="5">Në të vërtetë, ne nuk predikojmë veten tonë, por Jezu Krishtin Zot, dhe e quajmë veten shërbëtorët tuaj për hir të Jezuit.</verse>
				<verse number="6">Sepse Perëndia ka thënë: «Le të ndriçojë drita në errësirë!». Ai i ka ndriçuar zemrat tona për të na dhënë dritë, që të njohim lavdinë e Perëndisë në fytyrën e Jezu Krishtit.</verse>
				<verse number="7">Por ne i mbajmë këto thesare brenda vetes si në enë balte, që të duket qartë se kjo fuqi madhështore vjen prej Perëndisë e jo prej nesh.</verse>
				<verse number="8">Megjithëse na mundojnë nga çdo anë, nuk ligështohemi. Jemi të pështjelluar, por nuk dëshpërohemi.</verse>
				<verse number="9">Na përndjekin, por Perëndia nuk na braktis. Na kanë hedhur tej, por nuk kemi marrë fund.</verse>
				<verse number="10">Ne mbartim gjithmonë në trupin tonë vdekjen e Jezuit, që edhe jeta e tij të bëhet e dukshme në trupin tonë.</verse>
				<verse number="11">Ne vërtetë jemi gjallë, por në çdo çast i dorëzohemi vdekjes për hir të Jezuit, që edhe jeta e tij të bëhet e dukshme në trupin tonë të vdekshëm.</verse>
				<verse number="12">Kështu, ne na kërcënon vdekja, ndërsa ju fitoni jetën.</verse>
				<verse number="13">Por ne kemi të njëjtin shpirt të besimit, sikurse thotë Shkrimi i shenjtë: Besova, prandaj fola. Edhe ne besojmë, prandaj flasim,</verse>
				<verse number="14">sepse e dimë se ai që e ngjalli Zotin Jezu, do të na ngjallë edhe ne me Jezuin e bashkë me ju do të na paraqesë para vetes.</verse>
				<verse number="15">Gjithçka bëhet për ju, në mënyrë që sa më shumë njerëz të pranojnë hirin e Perëndisë dhe ta falënderojnë gjithnjë e më shumë atë e tʼi japin lavdi.</verse>
				<verse number="16">Prandaj nuk ligështohemi. Megjithëse së jashtmi shkojmë drejt kalbjes, nga brenda ripërtërihemi dita-ditës.</verse>
				<verse number="17">Ky pikëllim i lehtë që po kalojmë tani po na përgatit për një lavdi të pashoqe, të begatë e të amshuar.</verse>
				<verse number="18">Ne nuk jemi përqendruar tek gjërat që duken, por tek ato që nuk duken, sepse gjërat e dukshme janë të përkohshme, ndërsa të padukshmet janë të amshuara.</verse>
			</chapter>
			<chapter number="5">
				<verse number="1">Ne e dimë se tenda në të cilën banojmë, domethënë trupi ynë tokësor, do të shkatërrohet, por ne kemi në qiej një tjetër banesë të amshuar, të ndërtuar nga Perëndia e jo nga duar njerëzore.</verse>
				<verse number="2">Në këtë banesë njerëzore ne rënkojmë ndërsa presim me padurim të veshim banesën tonë qiellore.</verse>
				<verse number="3">Kur të kemi zhveshur banesën tokësore, nuk do të jemi lakuriq.</verse>
				<verse number="4">Ndërsa jemi ende në këtë tendë, rënkojmë nën peshën e saj, jo se duam të zhvishemi prej saj, por se duam të veshim banesën e re, në mënyrë që ajo që është e vdekshme, të përpihet nga jeta.</verse>
				<verse number="5">Ai që na ka përgatitur për këtë gjë, është Perëndia. Ai na ka dhënë Shpirtin e Shenjtë si kapar.</verse>
				<verse number="6">Ne kemi marrë zemër dhe e dimë se, për sa kohë banojmë në këtë trup, banojmë larg nga Zoti,</verse>
				<verse number="7">sepse jetojmë përmes besimit dhe jo përmes asaj që shohim.</verse>
				<verse number="8">Ne kemi shpresë dhe dëshirojmë më shumë të largohemi nga ky trup për të banuar pranë Zotit.</verse>
				<verse number="9">Por, mbi të gjitha ne duam tʼi pëlqejmë Perëndisë, qoftë duke qëndruar në këtë banesë, qoftë duke e lënë atë.</verse>
				<verse number="10">Të gjithë ne duhet të dalim para Krishtit për tʼu gjykuar prej tij, në mënyrë që secili të marrë shpërblimin sipas veprave që ka bërë gjatë jetës së vet, qofshin këto të mira apo të këqija.</verse>
				<verse number="11">Prandaj ne që e njohim frikën ndaj Zotit, përpiqemi të bindim të tjerët. Perëndia na njeh mirë, por shpresoj që thellë në ndërgjegjet tuaja edhe ju të na njihni mirë.</verse>
				<verse number="12">Nuk duam të lavdërohemi edhe një herë para jush, por po ju japim rastin të krenoheni me ne, që të mund tʼu përgjigjeni atyre që mburren me pamjen e jashtme e jo me çfarë kanë në zemër.</verse>
				<verse number="13">Nëse sillemi si të marrë, këtë e bëjmë për Perëndinë dhe nëse sillemi me urti, këtë e bëjmë për ju.</verse>
				<verse number="14">Dashuria e Krishtit na jep zemër, sepse jemi të bindur se njëri ka vdekur për të gjithë dhe si pasojë të gjithë kanë vdekur.</verse>
				<verse number="15">Krishti vdiq për të gjithë, në mënyrë që ata që jetojnë, të mos jetojnë më për veten e tyre, por të jetojnë për atë që vdiq e u ngjall për ta.</verse>
				<verse number="16">Prandaj ne nuk shohim më askënd vetëm në mënyrë njerëzore. Edhe pse dikur e njihnim Krishtin në këtë mënyrë, tani nuk e njohim më ashtu.</verse>
				<verse number="17">Kështu, kush bashkohet me Krishtin, bëhet një krijesë e re. Gjërat e vjetra shkuan dhe, ja, u bënë të reja.</verse>
				<verse number="18">E gjithë kjo vjen prej Perëndisë, i cili na pajtoi me veten e tij përmes Krishtit dhe na ngarkoi me shërbesën për të pajtuar njerëzit me të.</verse>
				<verse number="19">Perëndia e pajtoi botën me veten e tij përmes Krishtit duke mos ua marrë parasysh njerëzve paudhësitë dhe duke na besuar predikimin e pajtimit.</verse>
				<verse number="20">Kështu ne jemi përfaqësues të Krishtit, dhe, kur ju flasim ne, është si tʼju fliste Perëndia. Ju përgjërohemi që për hir të Krishtit të pajtoheni me Perëndinë.</verse>
				<verse number="21">Atë që nuk njihte mëkat, Perëndia e ngarkoi me mëkatet tona, në mënyrë që përmes tij Perëndia të na bëjë të drejtë.</verse>
			</chapter>
			<chapter number="6">
				<verse number="1">Ne jemi bashkëpunëtorë të tij, prandaj ju porosisim që të mos shkojë kot hiri i Perëndisë që keni marrë.</verse>
				<verse number="2">Ai thotë: Të dëgjova në kohën e volitshme dhe të ndihmova në ditën e shpëtimit. Ja, tani është koha e volitshme; ja, tani është dita e shpëtimit!</verse>
				<verse number="3">Ne nuk vëmë pengesa në udhën e askujt, që të mos e njollosim shërbesën tonë;</verse>
				<verse number="4">përkundrazi, ne tregojmë se në çdo rrethanë jemi shërbëtorë të Perëndisë kur durojmë shumë mundime, kur jemi të pikëlluar, në nevojë, në vështirësi,</verse>
				<verse number="5">kur na rrahin, kur na burgosin, kur ngrihen kundër nesh, kur na mundojnë, kur jemi pa gjumë, kur agjërojmë,</verse>
				<verse number="6">me pastërtinë tonë shpirtërore, me dijen tonë, me zemërgjerësinë, me mirësinë, me Shpirtin e Shenjtë, me dashurinë e sinqertë,</verse>
				<verse number="7">me predikimin e së vërtetës dhe me fuqinë e Perëndisë. Në të djathtë e në të majtë mbajmë armët e drejtësisë</verse>
				<verse number="8">edhe kur na nderojnë, edhe kur na përçmojnë; edhe kur na shajnë, edhe kur na lavdërojnë. Na mbajnë për gënjeshtarë, por ne themi të vërtetën;</verse>
				<verse number="9">na trajtojnë si të panjohur, por në të vërtetë të gjithë na njohin mirë; na shohin si të ishim duke vdekur, por ja ku jemi gjallë; na ndëshkojnë, por nuk na vrasin dot;</verse>
				<verse number="10">na brengosin, por ne kemi gjithmonë gëzim; jemi të varfër, por bëjmë të pasur shumë veta; nuk kemi asgjë, por në të vërtetë kemi gjithçka.</verse>
				<verse number="11">Ne kemi folur hapur me ju, o korintas, dhe zemra jonë është e hapur për ju.</verse>
				<verse number="12">Ne nuk e mbyllëm zemrën tonë për ju, por ju e mbyllët zemrën tuaj ndaj nesh.</verse>
				<verse number="13">Po ju drejtohem si bijve të mi: Veproni edhe ju si ne dhe hapini zemrat tuaja për ne!</verse>
				<verse number="14">Mos u vini nën të njëjtën zgjedhë me jobesimtarët. Çfarë kanë të përbashkët të drejtët me të paudhët? Çfarë ka të përbashkët drita me errësirën?</verse>
				<verse number="15">Ku takohen Krishti dhe Beliari? Ose, çfarë mund të ndajnë me njëri-tjetrin një besimtar dhe një jobesimtar?</verse>
				<verse number="16">Çʼka të përbashkët tempulli i Perëndisë me idhujt? Ne jemi tempull i Perëndisë së gjallë, sikurse tha Perëndia: Do të banoj mes tyre e do të jetoj me ta. Unë do të jem Perëndia i tyre e ata do të jenë populli im.</verse>
				<verse number="17">	Prandaj dilni prej tyre e ndahuni, thotë Zoti. Mos prekni asgjë të ndyrë, e atëherë do tʼju pranoj.</verse>
				<verse number="18">Unë do të jem Ati juaj e ju do të jeni bijtë e mi e bijat e mia, thotë Zoti i gjithëpushtetshëm.</verse>
			</chapter>
			<chapter number="7">
				<verse number="1">Fort të dashur, meqë kemi marrë këto premtime, le të pastrohemi nga çdo ndyrësi e trupit dhe e shpirtit dhe ta përfundojmë shenjtërimin tonë duke iu druajtur Perëndisë.</verse>
				<verse number="2">Bëni vend për ne në zemrat tuaja. Ne nuk i kemi bërë padrejtësi askujt, nuk kemi dëmtuar askënd dhe nuk kemi shfrytëzuar askënd.</verse>
				<verse number="3">Këtë gjë nuk e them për tʼju dënuar, sepse, siç ju kam thënë edhe më parë, ju jeni në zemrat tona dhe ne jemi të bashkuar me ju si në vdekje, ashtu edhe në jetë.</verse>
				<verse number="4">Unë flas hapur me ju dhe krenohem shumë me ju. Megjithëse kam shumë mundime, gjej shumë ngushëllim dhe mbushem plot me gëzim.</verse>
				<verse number="5">Edhe kur shkuam në Maqedoni, nuk gjetëm prehje, hasëm vështirësi nga të gjitha anët, luftë jashtë e frikë përbrenda.</verse>
				<verse number="6">Por Perëndia që i ngushëllon të përulurit, na ngushëlloi me ardhjen e Titit,</verse>
				<verse number="7">dhe jo vetëm me ardhjen e tij, por edhe me ngushëllimin që kishte marrë prej jush. Ai na tregoi për mallin, për lotët dhe për dashurinë tuaj të zjarrtë për mua, prandaj u gëzova edhe më shumë.</verse>
				<verse number="8">Edhe nëse ju kam trishtuar me këtë letër, tani nuk më vjen keq. Megjithëse në fillim më erdhi keq, sepse ajo letër ju trishtoi për ca kohë,</verse>
				<verse number="9">tani gëzohem jo se u trishtuat, por sepse ky trishtim, që e kaluat sipas vullnetit të Perëndisë, ju çoi në pendim. Kështu, ne nuk ju bëmë asnjë dëm.</verse>
				<verse number="10">Trishtimi që kalojmë sipas vullnetit të Perëndisë të çon në pendimin që sjell shpëtim, për të cilin njeriu nuk ndërron mendje. Përkundrazi, trishtimi që vjen nga shqetësimet e kësaj bote, të çon në vdekje.</verse>
				<verse number="11">Shikoni çfarë përkushtimi solli te ju, trishtimi sipas vullnetit të Perëndisë! Ju solli dëshirën për të mbrojtur besimin tuaj, zemërimin ndaj së keqes, druajtjen, mallin për mua, zellin dhe gatishmërinë për të ndëshkuar të keqen! E keni dëshmuar në të gjitha mënyrat se jeni të pastër në këto gjëra.</verse>
				<verse number="12">Edhe pse ju shkrova, nuk ju shkrova që të ndëshkoj atë që bëri padrejtësi e as për tʼi dalë në mbrojtje atij që iu bë padrejtësi, por që të duket qartë mes jush përkushtimi që keni ndaj nesh, para Perëndisë.</verse>
				<verse number="13">Kjo gjë na ngushëllon. Përveç ngushëllimit që na dhatë, u gëzuam edhe më shumë me gëzimin e Titit, sepse të gjithë ju ia qetësuat shpirtin.</verse>
				<verse number="14">Unë u krenova me ju para Titit dhe nuk kam mbetur i zhgënjyer për këtë, por, ashtu siç është e vërtetë gjithçka që ju kemi thënë, ashtu doli e vërtetë para Titit edhe krenaria që kemi për ju.</verse>
				<verse number="15">Atij i bëhet zemra mal kur i kujtohet bindja e të gjithëve ju dhe kur i kujtohet sesi e pritët me druajtje e drithërim.</verse>
				<verse number="16">Jam i gëzuar, sepse mund të mbështetem te ju për gjithçka.</verse>
			</chapter>
			<chapter number="8">
				<verse number="1">Vëllezër, dëshirojmë tʼju tregojmë për hirin e Perëndisë, që u është dhuruar kishave të Maqedonisë.</verse>
				<verse number="2">Në provën e vështirë të vuajtjeve, gëzimi i tyre qe kaq i madh, saqë u bënë shumë zemërgjerë, edhe pse ishin të varfër.</verse>
				<verse number="3">Unë dëshmoj se ata dhanë me dëshirë, sipas mundësive, madje përtej mundësive të tyre.</verse>
				<verse number="4">Ata na u lutën me këmbëngulje tʼu jepnim nderin për të marrë pjesë në dërgimin e ndihmave në dobi të besimtarëve të krishterë.</verse>
				<verse number="5">Ata jo vetëm dhuruan më shumë sesa shpresonim, por ia kushtuan veten së pari Zotit dhe pastaj neve, sipas vullnetit të Perëndisë.</verse>
				<verse number="6">Kështu, ne i kërkuam Titit që, ashtu siç e kishte filluar tashmë, tʼju ndihmonte të çonit deri në fund veprën e ndihmës për besimtarët e krishterë.</verse>
				<verse number="7">Tani që jeni të begatë në gjithçka: në besim, në fjalë, në dije e në përkushtim të plotë, dhe tani që gëzoni dashurinë tonë, dëshirojmë të jeni të begatë edhe në këtë vepër ndihme për besimtarët e krishterë.</verse>
				<verse number="8">Këtë nuk po e them si urdhër, por, duke ju treguar përkushtimin e të tjerëve, po vë në provë sinqeritetin e dashurisë suaj.</verse>
				<verse number="9">Ju e njihni hirin e Zotit tonë Jezu Krisht, i cili edhe pse ishte i pasur, u bë i varfër për ju, që të bëheshit të pasur me varfërinë e tij.</verse>
				<verse number="10">Për këtë gjë po ju jap një mendim: është në dobinë tuaj që atë që fillluat të bëni vitin e shkuar, jo vetëm ta bëni, por edhe të dëshironi ta bëni.</verse>
				<verse number="11">Tani çojeni deri në fund atë që keni filluar të bëni. Ashtu siç patët dëshirën për ta filluar, ashtu edhe përfundojeni, sipas mundësive që keni.</verse>
				<verse number="12">Sepse, aty ku ka vullnet të mirë, Perëndia pranon sipas asaj që njeriu ka dhe jo sipas asaj që njeriu nuk ka.</verse>
				<verse number="13">Këtë nuk e them që të tjerët të lehtësohen e ju të futeni në vështirësi, por e them për hir të barazisë.</verse>
				<verse number="14">Tani ju keni mjaftueshëm dhe mund të ndihmoni ata që janë në nevojë, kështu që edhe ata tʼju ndihmojnë kur të kenë mjaftueshëm e kur ju të jeni në nevojë, që të ketë barazi,</verse>
				<verse number="15">siç thotë Shkrimi i shenjtë: Asgjë nuk i teproi atij që kishte shumë dhe asgjë nuk i mungoi atij që kishte pak.</verse>
				<verse number="16">Lavdi i qoftë Perëndisë që të njëjtin përkushtim që kam unë për ju, e vuri edhe në zemrën e Titit.</verse>
				<verse number="17">Ai jo vetëm që e pranoi kërkesën tonë, por, duke qenë edhe më i përkushtuar, vendosi vetë të vijë te ju.</verse>
				<verse number="18">Bashkë me të po dërgojmë edhe vëllanë që e lavdërojnë të gjitha kishat për shërbimin që i ka bërë ungjillit.</verse>
				<verse number="19">Përveç kësaj, ai është caktuar nga kishat që të na shoqërojë për ta çuar deri në fund veprën e ndihmës suaj për lavdinë e Zotit dhe për të treguar vullnetin tonë të mirë,</verse>
				<verse number="20">duke shmangur kështu çdo fajësim që mund të na bëhej në lidhje me administrimin e kësaj dhurate të madhe,</verse>
				<verse number="21">sepse dëshirojmë të bëjmë çfarë është e drejtë jo vetëm në sytë e Zotit, por edhe në sytë e njerëzve.</verse>
				<verse number="22">Bashkë me ta po ju dërgojmë edhe vëllanë tonë, të cilin e kemi vënë në provë shpesh dhe e kemi parë se është i përkushtuar në shumë gjëra, por që tani është më i përkushtuar se kurrë për shkak të besimit të madh që ka te ju.</verse>
				<verse number="23">Për sa i përket Titit, ai është shoku dhe bashkëpunëtori im për ju. Për sa u përket vëllezërve tanë, ata janë apostujt e kishave dhe lavdia e Krishtit.</verse>
				<verse number="24">Për këtë arsye tregojuni atyre hapur para kishave provën e dashurisë suaj dhe të arsyes që kemi për tʼu krenuar me ju.</verse>
			</chapter>
			<chapter number="9">
				<verse number="1">Është e tepërt tʼju shkruaj për shërbesën e ndihmës për besimtarët e krishterë,</verse>
				<verse number="2">sepse e njoh vullnetin tuaj të mirë, për të cilin krenohem para maqedonasve duke thënë: «Akaia u bë gati që vitin e shkuar». Zelli juaj ka vënë në lëvizje shumicën e tyre.</verse>
				<verse number="3">Megjithatë po ju dërgoj vëllezërit që të vërtetohet se në këtë rast mburrja jonë me ju nuk ka qenë e kotë dhe që ju të jeni gati, sikurse kam thënë se jeni.</verse>
				<verse number="4">Përndryshe, nëse vijnë me mua disa maqedonas dhe shohin se nuk jeni gati, ne do të dilnim të turpëruar që u krenuam me ju, për të mos thënë pastaj sesa të turpëruar do të dilnit ju.</verse>
				<verse number="5">Prandaj mʼu duk e nevojshme tʼu kërkoja vëllezërve që të vinin më parë te ju për të bërë gati dhuratën që keni premtuar, në mënyrë që ajo të jetë gati si dhuratë zemërgjerësie e jo kopracie.</verse>
				<verse number="6">Sepse, kush mbjell me kursim, do të korrë pak dhe kush mbjell me zemërgjerësi, do të korrë me begati.</verse>
				<verse number="7">Secili nga ju le të japë sa tʼi dojë zemra, jo me keqardhje e as me detyrim, sepse Perëndia e do atë që jep me gëzim.</verse>
				<verse number="8">Perëndia mund tʼju japë me begati çdo të mirë, në mënyrë që gjithmonë të keni mjaftueshëm prej çdo gjëje dhe kështu të mund të jepni për çdo vepër të mirë.</verse>
				<verse number="9">Sikurse thotë Shkrimi i shenjtë: Ai shpërndan me zemërgjerësi, u jep të varfërve dhe drejtësia e tij qëndron në amshim.</verse>
				<verse number="10">Ai që i jep farën mbjellësit dhe bukën për të ngrënë, do tʼjua japë edhe juve farën për ta mbjellë dhe do ta shumojë. Ai do tʼi shumojë frytet e drejtësisë suaj.</verse>
				<verse number="11">Ju do të pasuroheni në gjithçka, që të mund të jeni zemërgjerë, dhe shumë veta do të falënderojnë Perëndinë përmes nesh.</verse>
				<verse number="12">Kjo shërbesë ndihme jo vetëm që plotëson nevojat e besimtarëve të krishterë, por bën edhe që të burojnë shumë falënderime për Perëndinë.</verse>
				<verse number="13">Kur të shohin shërbesën tuaj të ndihmës, ata do të përlëvdojnë Perëndinë për bindjen tuaj ndaj ungjillit të Krishtit dhe për zemërgjerësinë që tregoni ndaj tyre dhe ndaj gjithë të tjerëve.</verse>
				<verse number="14">Dhe ata do të luten për ju e do të tregojnë shumë dashuri ndaj jush për shkak të hirit të pashoq që ju dha Perëndia.</verse>
				<verse number="15">Lavdi i qoftë Perëndisë për dhuratën e tij të patregueshme!</verse>
			</chapter>
			<chapter number="10">
				<verse number="1">Vetë unë, Pali, që qenkam i përulur kur gjendem përballë jush, por i guximshëm kur jam larg jush, ju bëj thirrje me butësinë dhe mirësinë e Krishtit</verse>
				<verse number="2">dhe ju kërkoj që kur të vij te ju, të mos më duhet të tregohem i guximshëm, kur të kundërshtoj me vendosmëri ata që mendojnë se ne veprojmë sipas natyrës njerëzore.</verse>
				<verse number="3">Megjithëse jemi njerëz, ne nuk luftojmë për gjërat njerëzore,</verse>
				<verse number="4">sepse armët e luftës sonë nuk janë njerëzore, por kanë fuqinë e Perëndisë, me të cilën mund të shkatërrojmë fortesat. Ne shembim çdo arsyetim</verse>
				<verse number="5">dhe çdo pengesë që ngrihet kundër njohjes së Perëndisë, dhe çdo mendim e nënshtrojmë për tʼiu bindur Krishtit.</verse>
				<verse number="6">Kur të jetë përsosur bindja juaj, ne do të jemi gati të ndëshkojmë çdo mosbindje.</verse>
				<verse number="7">Shikojini gjërat siç janë. Nëse dikush është i bindur se është i Krishtit, le ta mendojë edhe një herë këtë gjë, sepse sikurse ai është i Krishtit, ashtu jemi edhe ne.</verse>
				<verse number="8">Edhe pse krenohem shumë me autoritetin që Zoti na e dha për tʼju ndihmuar të rriteni në besim e jo për tʼju shkatërruar, nuk ka pse të më vijë turp.</verse>
				<verse number="9">Nuk dua të jap përshtypjen se kërkoj tʼju tremb me letrat e mia.</verse>
				<verse number="10">Disa thonë: «Letrat e tij janë të ashpra e të forta, ndërsa kur është i pranishëm vetë, është i dobët dhe fjalët e tij lënë për të dëshiruar».</verse>
				<verse number="11">Ai që mendon kështu, ta dijë mirë se, edhe kur të vijmë atje, do të jemi po ata që kemi shkruar këtë letër kur ishim larg jush.</verse>
				<verse number="12">Ne nuk guxojmë të renditemi apo të krahasohemi me ata që lavdërojnë veten. Por ata janë të marrë kur marrin veten e tyre si masë për tʼu krahasuar me njëri-tjetrin.</verse>
				<verse number="13">Ndërsa ne nuk do të krenohemi tej mase, por do të krenohemi brenda fushës së veprimit që na ka caktuar Perëndia e që na ka sjellë deri te ju.</verse>
				<verse number="14">Nuk do të krenoheshim kaq shumë, po të mos kishim ardhur te ju. Por ne kemi ardhur të parët për tʼju predikuar ungjillin e Krishtit.</verse>
				<verse number="15">Ne nuk krenohemi tej mase me mundin e të tjerëve, por shpresojmë se, duke u rritur besimi juaj, do të zgjerohet shumë edhe fusha jonë e veprimit,</verse>
				<verse number="16">që të mund ta shpallim ungjillin edhe më tej, pa u krenuar me punën e bërë në fushën e veprimit të dikujt tjetër.</verse>
				<verse number="17">Kush krenohet, le të krenohet me ato që ka bërë Zoti.</verse>
				<verse number="18">Në të vërtetë, i sprovuar është ai që e lavdëron Zoti dhe jo ai që lavdëron veten.</verse>
			</chapter>
			<chapter number="11">
				<verse number="1">Ah sikur ta duronit pak marrëzi nga ana ime. Më duroni, pra!</verse>
				<verse number="2">Ndiej për ju një lakmi që vjen prej Perëndisë. Ju fejova me një burrë të vetëm dhe ju paraqita te Krishti si një virgjëreshë të pastër.</verse>
				<verse number="3">Por kam frikë se, sikurse e mashtroi gjarpri Evën me dinakërinë e tij, edhe mendimet tuaja do të shmangen nga përkushtimi i çiltër dhe i pastër ndaj Krishtit.</verse>
				<verse number="4">Në të vërtetë, nëse vjen dikush dhe ju predikon një tjetër Jezu nga ai që ju predikuam ne, nëse merrni një tjetër shpirt nga ai që morët apo një ungjill të ndryshëm nga ai që pranuat, ju e duroni me dëshirë.</verse>
				<verse number="5">Unë mendoj se nuk jam aspak më i vogël se këta kryeapostuj.</verse>
				<verse number="6">Edhe po të isha më i dobët në gojëtari, nuk jam në dije dhe këtë gjë jua kemi bërë të ditur në çdo mënyrë e në gjithçka.</verse>
				<verse number="7">A mos bëra mëkat se përula veten që të lartësoheshit ju duke ju predikuar falas ungjillin e Perëndisë?</verse>
				<verse number="8">Kam marrë nga kishat e tjera çfarë më duhej për të jetuar dhe u kam hyrë në pjesë për tʼju shërbyer juve.</verse>
				<verse number="9">Kur isha te ju e kur isha në nevojë, nuk iu bëra barrë askujt, sepse mʼi plotësuan nevojat vëllezërit nga Maqedonia. Kështu jam ruajtur e do të ruhem që të mos ju bëhem barrë.</verse>
				<verse number="10">Për të vërtetën e Krishtit që është në mua, mburrja ime nuk do të heshtë në krahinën e Akaisë.</verse>
				<verse number="11">E pse? Se nuk ju dua? Perëndia e di se ju dua.</verse>
				<verse number="12">Atë që po bëj do të vazhdoj ta bëj, që tʼua heq mundësinë atyre që e dëshirojnë një mundësi për tʼu njohur si të barabartë me ne në gjërat për të cilat mburren.</verse>
				<verse number="13">Këta janë apostuj të rremë, punëtorë mashtrues, që hiqen si apostuj të Krishtit.</verse>
				<verse number="14">E mos u çuditni! Edhe Satani hiqet si engjëll drite.</verse>
				<verse number="15">Prandaj nuk është gjë e madhe nëse edhe shërbëtorët e tij hiqen si shërbëtorë të drejtësisë. Siç kanë veprat, ashtu edhe do të përfundojnë.</verse>
				<verse number="16">Po e përsëris: të mos mendojë askush se jam i marrë! Por, nëse mendoni kështu, atëherë më pranoni si të marrë, që të krenohem pak edhe unë.</verse>
				<verse number="17">Atë që po them tani nuk po e them sipas Zotit, por si të isha një i marrë që mendon se mund të krenohet.</verse>
				<verse number="18">Meqenëse shumë veta krenohen me gjëra njerëzore, atëherë do të krenohem edhe unë,</verse>
				<verse number="19">sepse ju që jeni të ditur, i duroni lehtësisht të marrët.</verse>
				<verse number="20">Nëse dikush ju trajton si skllevër, ju shfrytëzon, ju plaçkit, ju përçmon, ju qëllon në fytyrë, ju e duroni.</verse>
				<verse number="21">Më vjen turp të them se kemi qenë tepër të dobët, por, nëse dikush merr guximin të krenohet me ndonjë gjë - po flas si të isha i marrë - atëherë do të guxoja edhe unë.</verse>
				<verse number="22">A janë ata hebrenj? Edhe unë jam. Janë izraelitë? Edhe unë jam. Janë pasardhës të Abrahamit? Edhe unë jam.</verse>
				<verse number="23">Janë shërbëtorë të Krishtit? Po flas si të isha i çmendur: unë jam edhe më shumë. Kam kaluar më shumë mundime se ata, më kanë burgosur më shumë se ata, kam vuajtur fshikullima të panumërta e shpesh kam qenë në rrezik për vdekje.</verse>
				<verse number="24">Judenjtë më rrahën pesë herë me nga tridhjetë e nëntë fshikuj.</verse>
				<verse number="25">Tri herë më kanë rrahur me shkop. Një herë më kanë goditur me gurë, tri herë më është mbytur anija e për një natë e një ditë jam endur nëpër det.</verse>
				<verse number="26">Kam udhëtuar shumë në këmbë, kam përjetuar rreziqe nga lumenjtë, rreziqe nga kusarët, rreziqe nga bashkëkombësit, rreziqe nga paganët, rreziqe në qytet, rreziqe në shkretëtirë, rreziqe në det dhe rreziqe nga vëllezërit e rremë.</verse>
				<verse number="27">Kam kaluar mundime e vështirësi, shumë netë pa gjumë, i uritur e i etur, shpesh pa ushqim, në të ftohtë e i zhveshur.</verse>
				<verse number="28">Përveç këtyre më mundonte çdo ditë përkujdesja për të gjitha kishat.</verse>
				<verse number="29">Nëse dikush është i dobët, atëherë edhe unë bëhem i dobët. Nëse dikush bie në mëkat, atëherë vuaj edhe unë me të.</verse>
				<verse number="30">Nëse duhet të krenohem, krenohem me dobësitë e mia.</verse>
				<verse number="31">Perëndia dhe Ati i Zotit Jezu, që është i bekuar në amshim, e di se nuk gënjej.</verse>
				<verse number="32">Kur isha në Damask, qeveritari i mbretit Aret, vuri roja në gjithë qytetin e Damaskut për të më kapur,</verse>
				<verse number="33">por më zbritën me një kosh nga një dritare në mur dhe u ika nga duart.</verse>
			</chapter>
			<chapter number="12">
				<verse number="1">Megjithëse nuk është mirë të krenohem, duhet ta bëj dhe prandaj do tʼju flas për vegimet dhe zbulesat që më ka dhënë Zoti.</verse>
				<verse number="2">Njoh një njeri, që beson në Krishtin, i cili para katërmbëdhjetë vjetësh u mor në qiellin e tretë, nuk e di nëse me trup apo pa trup, Perëndia e di.</verse>
				<verse number="3">Di edhe se ky njeri, nuk e di nëse me trup apo pa trup, Perëndia e di,</verse>
				<verse number="4">u mor në parajsë dhe dëgjoi fjalë të patregueshme dhe që nuk mund tʼi thotë asnjeri.</verse>
				<verse number="5">Me këtë njeri do të krenohem e jo me veten time. Unë do të krenohem vetëm me dobësitë e mia.</verse>
				<verse number="6">Edhe po të dëshiroja të krenohesha, nuk do të isha i marrë, sepse do të thosha të vërtetën. Por nuk po e bëj këtë, që askush të mos më vlerësojë më tepër nga çʼdukem e nga çʼthem,</verse>
				<verse number="7">edhe pse zbulesat janë të jashtëzakonshme. Prandaj, që të mos mbahem me të madh, mʼu dha një gjemb në trup, një engjëll i Satanit, që të më torturonte për të mos mʼu rritur mendja.</verse>
				<verse number="8">Tri herë iu luta Zotit që të më çlironte nga kjo torturë,</verse>
				<verse number="9">por ai mʼu përgjigj: «Hiri im të mjafton, sepse fuqia ime tregohet e plotë në dobësinë tënde». Prandaj do të krenohem edhe më shumë me dobësitë e mia, që të banojë tek unë fuqia e Krishtit.</verse>
				<verse number="10">Prandaj gëzohem edhe kur jam i dobët, edhe kur më shajnë, edhe kur jam në nevojë, edhe kur më përndjekin, edhe kur jam në vështirësi për shkak të Krishtit. Në të vërtetë, kur jam i dobët, atëherë jam i fortë.</verse>
				<verse number="11">U bëra i marrë, por më detyruat ju. Ju duhej të më kishit lavdëruar, se, edhe pse nuk jam asgjë, nuk jam aspak më i vogël se ata që e mbajnë veten mbi apostujt.</verse>
				<verse number="12">Unë jam apostull i vërtetë dhe këtë e tregojnë mrekullitë, shenjat dhe veprat e fuqishme që kam kryer para jush me shumë durim.</verse>
				<verse number="13">Në çfarë gjëje paskeni mbetur prapa kishave të tjera? Mos ndoshta ngaqë unë nuk u bëra barrë për ju? Falmani këtë padrejtësi.</verse>
				<verse number="14">Ja, jam gati të vij te ju për të tretën herë e nuk do tʼju bëhem barrë, sepse nuk kërkoj gjërat tuaja, por ju kërkoj ju. Nuk janë fëmijët ata që duhet të mbledhin thesar për prindërit, por prindërit për fëmijët.</verse>
				<verse number="15">Me gëzim të madh do të shpenzoj e do të shpenzohem krejtësisht për ju. Megjithëse unë ju dua më shumë, ju më doni më pak.</verse>
				<verse number="16">Unë nuk ju jam bërë barrë, por e zëmë se unë paskam qenë dinak e ju paskam mashtruar me dredhi.</verse>
				<verse number="17">A mos ju kam shfrytëzuar me anë të atyre që kam dërguar te ju?</verse>
				<verse number="18">Iu luta Titit që të vinte dhe dërgova me të edhe vëllanë që ju e njihni. Titi nuk ju ka shfrytëzuar, apo jo? A nuk jemi sjellë edhe ne në të njëjtën frymë? A nuk kemi ecur në të njëjtat gjurmë?</verse>
				<verse number="19">A mos keni menduar deri tani se po përpiqemi të mbrojmë veten para jush? Ne flasim para Perëndisë, të mbështetur në Krishtin dhe gjithçka që bëjmë, fort të dashur, është për rritjen tuaj shpirtërore.</verse>
				<verse number="20">Kam frikë se, kur të vij, nuk do tʼju gjej siç dëshiroj dhe nuk do të më gjeni siç dëshironi. Kam frikë se mes jush do të gjej grindje, smirë, zemërime, rivalitete, thashetheme, murmuritje, mendjemadhësi dhe rrëmujë.</verse>
				<verse number="21">Kam frikë se kur të vij përsëri, Perëndia im do të më përulë para jush e se do të mbaj zi për shumë veta që kanë mëkatuar dikur e nuk janë penduar për ndyrësinë, kurvërinë dhe fëlligështinë e tyre.</verse>
			</chapter>
			<chapter number="13">
				<verse number="1">Është hera e tretë që do të vij te ju dhe sikurse thotë Shkrimi i shenjtë: Çdo padi duhet të jetë e mbështetur në fjalën e dy apo tre dëshmitarëve.</verse>
				<verse number="2">Ata që kanë mëkatuar dikur dhe të gjithë të tjerët i kisha paralajmëruar kur isha me ju për herë të dytë dhe po i paralajmëroj edhe tani që nuk jam aty, se nëse vij përsëri nuk do të tregohem i butë me askënd.</verse>
				<verse number="3">Me sa duket ju kërkoni një provë që Krishti flet përmes meje. Dijeni, pra, se Krishti nuk u tregua i dobët mes jush, por i fuqishëm.</verse>
				<verse number="4">Vërtet ai u kryqëzua për shkak të dobësisë, por jeton prej fuqisë së Perëndisë. Ne jemi të dobët bashkë me të, por prej fuqisë së Perëndisë do të jetojmë bashkë me të, mes jush.</verse>
				<verse number="5">Shqyrtojeni veten për të parë nëse po jetoni me besim. Vëreni veten në provë. A nuk e kuptoni se në ju jeton Jezu Krishti? Nëse nuk e kuptoni këtë, atëherë nuk e keni kaluar provën.</verse>
				<verse number="6">Shpresoj se do ta merrni vesh se ne e kemi kaluar provën.</verse>
				<verse number="7">Megjithatë ne i lutemi Perëndisë që të mos bëni asnjë të keqe, jo që të duket se ne e kaluam provën, por që ju të bëni çfarë është e drejtë, edhe pse mund të duket se ne dështuam.</verse>
				<verse number="8">Ne nuk mund të bëjmë asgjë kundër së vërtetës, por vetëm për të vërtetën.</verse>
				<verse number="9">Ne gëzohemi kur ne jemi të dobët e ju jeni të fortë dhe lutemi që ju të përsoseni.</verse>
				<verse number="10">Këto gjëra po i shkruaj ndërsa jam larg, që, kur të vij, të mos më duhet të jem i rreptë dhe pushtetin që më ka dhënë Zoti ta përdor për të ndërtuar e jo për të shkatërruar.</verse>
				<verse number="11">Së fundi, vëllezër, gëzohuni, ndrequni, ngushëlloni njëri-tjetrin, jini të një mendjeje, jetoni në paqe dhe Perëndia i dashurisë e i paqes qoftë me ju.</verse>
				<verse number="12">Përshëndetni njëri-tjetrin me puthjen e dashurisë vëllazërore. Ju përshëndesin të gjithë besimtarët e krishterë.</verse>
				<verse number="13">Hiri i Zotit tonë Jezu Krishtit, dashuria e Perëndisë dhe bashkësia me Shpirtin e Shenjtë qofshin me ju të gjithë!</verse>
			</chapter>
		</book>
		<book number="48">
			<chapter number="1">
				<verse number="1">Unë, Pali, që nuk u bëra apostull prej njerëzve e as me anë të ndonjë njeriu, por nëpërmjet Jezu Krishtit dhe Perëndisë Atë, që e ngjalli atë prej të vdekurve,</verse>
				<verse number="2">së bashku me të gjithë vëllezërit që janë me mua, po u shkruaj kishave të Galatisë:</verse>
				<verse number="3">Paçi hir dhe paqe nga Perëndia, Ati ynë dhe nga Zoti Jezu Krisht!</verse>
				<verse number="4">Ai e flijoi veten e tij për mëkatet tona, që të na çlironte nga kjo botë e ligë, sipas vullnetit të Perëndisë dhe Atit tonë.</verse>
				<verse number="5">Atij i qoftë lavdia në shekuj të shekujve! Amen!</verse>
				<verse number="6">Habitem sa shpejt po largoheni nga Perëndia që ju thirri në hirin e Krishtit e po shkoni drejt një ungjilli tjetër.</verse>
				<verse number="7">Ungjill tjetër nuk ka, por janë vetëm disa njerëz që po ju turbullojnë dhe që duan të shtrembërojnë ungjillin e Krishtit.</verse>
				<verse number="8">Por edhe sikur dikush nga ne ose një engjëll nga qielli do tʼju predikonte një ungjill të ndryshëm nga ai që ju kemi predikuar, qoftë mallkuar.</verse>
				<verse number="9">Atë që ju kemi thënë më parë, tani po jua them sërish: Nëse dikush ju predikon një ungjill të ndryshëm nga ai që keni pranuar, qoftë mallkuar.</verse>
				<verse number="10">A mos po kërkoj të marr pëlqimin e njerëzve a të Perëndisë? Apo po kërkoj tʼu pëlqej njerëzve? Po të kërkoja tʼu pëlqeja njerëzve, nuk do të isha shërbëtor i Krishtit.</verse>
				<verse number="11">Po ju vë në dijeni, o vëllezër, se ungjilli që ju predikova nuk vjen nga njerëzit.</verse>
				<verse number="12">Unë as nuk e mora, as nuk e mësova nga ndonjë njeri, por nëpërmjet zbulesës së Jezu Krishtit.</verse>
				<verse number="13">Ju keni dëgjuar për sjelljen time të dikurshme kur ndiqja fenë judaike; se me sa zell e përndiqja kishën e Perëndisë dhe përpiqesha ta shkatërroja.</verse>
				<verse number="14">Në fenë judaike unë ua kalova shumë bashkëmoshatarëve të kombit tim dhe isha jashtëzakonisht i zellshëm ndaj traditave të etërve të mi.</verse>
				<verse number="15">Po kur Perëndisë, që më ndau veç që në barkun e nënës dhe më thirri nëpërmjet hirit të tij, i pëlqeu</verse>
				<verse number="16">të më zbulojë Birin e vet për ta predikuar ndër kombet pagane, unë menjëherë, pa u këshilluar me asnjeri</verse>
				<verse number="17">dhe pa shkuar në Jerusalem tek ata që ishin apostuj para meje, shkova në Arabi dhe u ktheva përsëri në Damask.</verse>
				<verse number="18">Vetëm tre vjet më vonë shkova në Jerusalem për të takuar Pjetrin dhe qëndrova me të pesëmbëdhjetë ditë.</verse>
				<verse number="19">Por nuk pashë asnjë nga apostujt e tjerë përveç Jakobit, vëllait të Zotit.</verse>
				<verse number="20">Ja, këto gjëra i shkruaj para Perëndisë e nuk gënjej.</verse>
				<verse number="21">Pastaj shkova në krahinat e Sirisë dhe Kilikisë.</verse>
				<verse number="22">Ndërkohë kishat e Judesë që besojnë në Krishtin, nuk më njihnin personalisht.</verse>
				<verse number="23">Ata vetëm kishin dëgjuar: «Ai që më parë na përndiqte, tani predikon besimin që përpiqej ta shkatërronte dikur».</verse>
				<verse number="24">Dhe përlëvdonin Perëndinë për mua.</verse>
			</chapter>
			<chapter number="2">
				<verse number="1">Pas katërmbëdhjetë vjetësh shkova sërish në Jerusalem me Barnabën dhe mora me vete edhe Titin.</verse>
				<verse number="2">Shkova se kështu më tregoi Perëndia në një zbulesë. Atje u shtjellova atyre ungjillin që predikoj ndër kombet pagane, veçanërisht atyre që ishin më të rëndësishëm, që të mos shkojë kot mundi që kam bërë e po bëj për ju.</verse>
				<verse number="3">Edhe Titi që ishte me mua, megjithëse është grek, nuk u detyrua që të rrethpritet,</verse>
				<verse number="4">pavarësisht vëllezërve të rremë e tinëzarë, të cilët kishin hyrë vjedhurazi për të përgjuar lirinë tonë që kemi përmes Krishtit Jezu dhe për të na robëruar.</verse>
				<verse number="5">Ne nuk iu nënshtruam këtyre as edhe për një çast, me qëllim që e vërteta e ungjillit të mbetej me ju.</verse>
				<verse number="6">Dhe ata që e mbanin veten si më të rëndësishëm - për mua nuk ka rëndësi çfarë ishin ata, se Perëndia nuk gjykon sipas pamjes së jashtme - këta pra, nuk i shtuan asgjë ungjillit tim.</verse>
				<verse number="7">Përkundrazi, ata e kishin parë se ungjilli për të parrethprerët më është besuar mua, sikurse Pjetrit i është besuar ungjilli për të rrethprerët.</verse>
				<verse number="8">Ai që e bëri Pjetrin apostull për të rrethprerët, më bëri edhe mua apostull për kombet pagane.</verse>
				<verse number="9">Ata e njihnin edhe hirin që më ishte dhënë. Jakobi, Pjetri dhe Gjoni, që njiheshin si shtylla të besimit, na shtrinë dorën e djathtë si shenjë vëllazërie mua dhe Barnabës, që ne të shkonim ndër kombet pagane, ndërsa ata ndër të rrethprerët.</verse>
				<verse number="10">Veçse na kërkuan të kujtoheshim për të varfrit e tyre, gjë që e kam bërë me këmbëngulje.</verse>
				<verse number="11">Po kur erdhi Pjetri në Antioki, unë e kundërshtova haptas, sepse ishte për tʼu qortuar.</verse>
				<verse number="12">Përpara se të vinin disa njerëz nga ana e Jakobit, Pjetri hante bashkë me besimtarë me prejardhje pagane. Po kur erdhën ata, ai u tërhoq dhe u nda veçmas prej frikës nga të krishterët e rrethprerë.</verse>
				<verse number="13">Edhe judenjtë e tjerë shtireshin bashkë me të, aq sa dhe Barnaba u gënjye nga hipokrizia e tyre.</verse>
				<verse number="14">Po kur pashë se ata nuk jetonin drejt sipas së vërtetës së ungjillit, i thashë Pjetrit para të gjithëve: «Në qoftë se ti, që je jude, sillesh si pagan dhe jo si jude, si mund tʼi detyrosh besimtarët me prejardhje pagane të sillen si judenj?».</verse>
				<verse number="15">Ne vetë, që jemi lindur judenj dhe nuk jemi nga kombet mëkatare,</verse>
				<verse number="16">e dimë se njeriu nuk bëhet i drejtë nga veprat që kërkon ligji i Moisiut, por vetëm përmes besimit në Jezu Krishtin. Prandaj edhe besuam në Krishtin Jezu, në mënyrë që të bëhemi të drejtë nga besimi në Krishtin dhe jo nga veprat që kërkon ligji i Moisiut, sepse askush nuk do të bëhet i drejtë nga veprat që kërkon ky ligj.</verse>
				<verse number="17">Por nëse ne që kërkojmë të bëhemi të drejtë përmes Krishtit, del se jemi mëkatarë si të tjerët, mos vallë Krishti i shërbyeka mëkatit? Larg qoftë!</verse>
				<verse number="18">Sepse po të ndërtoja sërish këto gjëra që i rrëzova, unë do të isha bërë vetë shkelës i ligjit të Moisiut.</verse>
				<verse number="19">Prandaj, përmes ligjit të Moisiut jam i vdekur para këtij ligji, që të jetoj për Perëndinë. Unë jam kryqëzuar me Krishtin;</verse>
				<verse number="20">nuk jetoj më unë, por Krishti jeton në mua. Këtë jetë që tani jetoj në trup njerëzor, e jetoj me besim në Birin e Perëndisë, i cili më deshi dhe dha veten për mua.</verse>
				<verse number="21">Unë nuk e mohoj hirin e Perëndisë, pasi, nëse njeriu u bëka i drejtë përmes ligjit të Moisiut, atëherë Krishti paska vdekur më kot.</verse>
			</chapter>
			<chapter number="3">
				<verse number="1">O galatas të marrë! Kush jua mori mendtë, si me magji, juve para syve të të cilëve Jezu Krishti u përshkrua i kryqëzuar?</verse>
				<verse number="2">Vetëm këtë dua të marr vesh prej jush: Shpirtin e Shenjtë e morët falë veprave që kërkon ligji i Moisiut, apo falë dëgjesës së besimit?</verse>
				<verse number="3">Kaq të marrë qenkeni? Pasi filluat të jetoni në Shpirtin e Shenjtë, tani doni të përfundoni në një jetë sipas njerëzve?</verse>
				<verse number="4">Më kot i përjetuat gjithë këto gjëra? A thua vërtet më kot?</verse>
				<verse number="5">Ai, pra, që ju jep Shpirtin e Shenjtë dhe vepron me fuqi ndër ju, falë veprave që kërkon ligji i Moisiut i bën këto, apo falë dëgjesës së besimit?</verse>
				<verse number="6">Kështu Abrahami i besoi Perëndisë dhe kjo iu numërua për drejtësi.</verse>
				<verse number="7">Dijeni, pra, se ata që besojnë janë bijtë e Abrahamit.</verse>
				<verse number="8">Prandaj Shkrimi i shenjtë, duke paraparë se Perëndia do tʼi bënte të drejtë kombet pagane përmes besimit, i dha Abrahamit që përpara lajmin e mirë: Gjithë kombet do të bekohen në ty.</verse>
				<verse number="9">Kështu, ata që besojnë janë të bekuar bashkë me besimtarin Abraham.</verse>
				<verse number="10">Ata që mbështeten në veprat që kërkon ligji i Moisiut janë nën mallkim, sepse Shkrimi i shenjtë thotë: Qoftë mallkuar kushdo që nuk vazhdon të bëjë gjithçka që është shkruar në librin e Ligjit.</verse>
				<verse number="11">Është e qartë që askush nuk bëhet i drejtë para Perëndisë me anë të ligjit të Moisiut, sepse i drejti do të jetojë prej besimit.</verse>
				<verse number="12">Ligji i Moisiut nuk lidhet me besimin, por kush i zbaton urdhërimet e tij do të jetojë prej tyre.</verse>
				<verse number="13">Krishti na shpengoi nga mallkimi i ligjit të Moisiut duke u bërë vetë mallkim për ne, sepse Shkrimi i shenjtë thotë: I mallkuar është cilido që varet në dru.</verse>
				<verse number="14">Kështu që bekimi i Abrahamit tʼu vijë kombeve pagane me anë të Krishtit Jezu dhe premtimin e Shpirtit të Shenjtë ta marrim përmes besimit.</verse>
				<verse number="15">O vëllezër, po ju flas si njeri. Asnjeri nuk e hedh poshtë e as nuk i shton gjë një testamenti njerëzor pasi ky të jetë vulosur.</verse>
				<verse number="16">Tani, premtimet iu bënë Abrahamit dhe pasardhësit të tij. Shkrimi i shenjtë nuk thotë: « Edhe pasardhësve » si për shumë të tillë, po për një të vetëm: « Dhe pasardhësit tënd », që është Krishti.</verse>
				<verse number="17">Ja çfarë po them: ligji i Moisiut, që erdhi katërqind e tridhjetë vjet më vonë, nuk e zhvleftëson besëlidhjen e bërë më parë nga Perëndia e as premtimin.</verse>
				<verse number="18">Pra, në qoftë se trashëgimia do të ishte prej ligjit të Moisiut, atëherë nuk do të ishte më nga premtimi. Por Perëndia ia dhuroi atë Abrahamit me anë të premtimit.</verse>
				<verse number="19">Atëherë, pse u dha ligji i Moisiut? Ai u shtua për shkak të paudhësive, derisa të vinte pasardhësi të cilit iu bë premtimi. Ligji i Moisiut u shpall prej engjëjve nëpërmjet një ndërmjetësi.</verse>
				<verse number="20">Por nuk mund të ketë ndërmjetës për një palë të vetme dhe Perëndia është një i vetëm.</verse>
				<verse number="21">A është, pra, ligji i Moisiut kundër premtimeve të Perëndisë? Larg qoftë! Se, po të ishte dhënë një ligj që do të mund të jepte jetë, atëherë njeriu do të bëhej me të vërtet i drejtë nga ligji i Moisiut.</verse>
				<verse number="22">Por Shkrimi i shenjtë thotë që gjithçka është nën fuqinë e mëkatit, në mënyrë që premtimi i Perëndisë me anë të besimit në Jezu Krishtin tʼu jepet atyre që besojnë.</verse>
				<verse number="23">Para se të vinte besimi, ne mbaheshim të burgosur nën fuqinë e ligjit të Moisiut, në pritje të besimit që Perëndia do të zbulonte.</verse>
				<verse number="24">Kështu ligji i Moisiut u bë kujdestari ynë deri në ardhjen e Krishtit, që të bëhemi të drejtë nga besimi.</verse>
				<verse number="25">Por, pasi erdhi besimi, ne nuk jemi më nën kujdestari.</verse>
				<verse number="26">Ju të gjithë jeni bij të Perëndisë përmes besimit në Krishtin Jezu.</verse>
				<verse number="27">Të gjithë ju që u pagëzuat për tʼu bashkuar me Krishtin, u veshët me Krishtin.</verse>
				<verse number="28">Nuk ka më jude a grek, nuk ka më skllav a të lirë, nuk ka më mashkull a femër, sepse ju të gjithë jeni një të bashkuar me Krishtin Jezu.</verse>
				<verse number="29">Në qoftë se jeni të Krishtit, atëherë jeni pasardhës të Abrahamit, trashëgimtarë sipas premtimit të Perëndisë.</verse>
			</chapter>
			<chapter number="4">
				<verse number="1">Po ju them se, për aq kohë sa trashëgimtari është i mitur, nuk dallohet fare nga skllavi, ndonëse është pronari i gjithçkaje.</verse>
				<verse number="2">Ai është nën kujdestarë e administratorë deri në kohën e caktuar nga i ati.</verse>
				<verse number="3">Po ashtu edhe ne, kur ishim të mitur, kemi qenë skllevër të fuqive shpirtërore të botës.</verse>
				<verse number="4">Po kur erdhi koha e caktuar, Perëndia dërgoi Birin e tij. Ai u lind nga një grua dhe iu nënshtrua ligjit të Moisiut</verse>
				<verse number="5">për të shpenguar ata që ishin nën atë ligj dhe që ne të birësohemi nga Perëndia.</verse>
				<verse number="6">Duke qenë se jeni bij të tij, Perëndia dërgoi në zemrat tona Shpirtin e Birit të tij që thërret: «Abba, o Atë!».</verse>
				<verse number="7">Prandaj ti nuk je më skllav, por bir; e nëse je bir, je edhe trashëgimtar përmes Perëndisë.</verse>
				<verse number="8">Por dikur, kur nuk e njihnit Perëndinë, ishit skllevër të idhujve, që prej natyre nuk janë perëndi.</verse>
				<verse number="9">Ndërsa tani që e keni njohur Perëndinë, ose më mirë të them u njohët prej Perëndisë, si ktheheni përsëri te këto fuqi shpirtërore të dobëta e mjerane për tʼu bërë sërish skllevër të tyre?</verse>
				<verse number="10">Ju i kremtoni me kujdes disa ditë të veçanta, muaj, stinë dhe vite.</verse>
				<verse number="11">Kam frikë se u mundova më kot për ju.</verse>
				<verse number="12">Po ju lutem, o vëllezër, bëhuni si unë, sepse edhe unë jam si ju. Ju nuk më bëtë asgjë të keqe.</verse>
				<verse number="13">Ju e dini se herën e parë që ju predikova ungjillin isha sëmurë.</verse>
				<verse number="14">Megjithëse sëmundja ime ishte një sprovë për ju, ju nuk më përbuzët, as nuk më patët neveri, por më pranuat si engjëllin e Perëndisë, si Krishtin Jezu.</verse>
				<verse number="15">Ku shkoi gëzimi juaj? Unë dëshmoj se po të kishte qenë e mundshme, ju do tʼi kishit nxjerrë edhe sytë tuaj për të mʼi dhënë mua.</verse>
				<verse number="16">A thua u bëra armiku juaj pse po ju them të vërtetën?</verse>
				<verse number="17">Ata tregohen të zellshëm me ju, por jo për mirë. Përkundrazi, dëshirojnë tʼju shkëpusin, që pastaj tʼu shërbeni me zell atyre.</verse>
				<verse number="18">Mirë është që të jeni gjithmonë të zellshëm për të mirën, e jo vetëm kur unë jam me ju.</verse>
				<verse number="19">Bijtë e mi, unë po kaloj për ju të njëjtat dhimbje si të një gruaje gjatë lindjes, derisa Krishti të formohet në ju.</verse>
				<verse number="20">Do të doja të isha pranë jush tani dhe të ndryshoja tonin e zërit, sepse nuk di çʼtë bëj më me ju.</verse>
				<verse number="21">Më thoni ju që dëshironi të jeni nën ligjin e Moisiut, a nuk e dëgjoni çʼthotë ky ligj?</verse>
				<verse number="22">Shkrimi i shenjtë thotë se Abrahami pati dy bij: një prej skllaves e një prej së lirës.</verse>
				<verse number="23">Biri i skllaves u lind përmes vullnetit njerëzor, ndërsa biri i së lirës përmes premtimit të Perëndisë.</verse>
				<verse number="24">Këto gjëra kanë kuptim alegorik. Dy gratë janë dy besëlidhje. Njëra është Hagara që përfaqëson besëlidhjen e Malit të Sinait dhe lind fëmijë për skllavëri.</verse>
				<verse number="25">Mali i Sinait, që përfaqëson Hagara, është në Arabi dhe përkon me Jerusalemin e sotëm, që është në skllavëri bashkë me bijtë e vet.</verse>
				<verse number="26">Ndërsa gruaja e lirë përfaqëson Jerusalemin qiellor, që është nëna jonë.</verse>
				<verse number="27">Shkrimi i shenjtë thotë: Ngazëllohu ti shterpë, ti që nuk lind, kërce dhe bërtit nga gëzimi ti që nuk i ndjen dhimbjet e lindjes, sepse bijtë e së braktisurës do të jenë më të shumtë se të asaj që ka burrë.</verse>
				<verse number="28">Ju vëllezër jeni bij të premtimit të Perëndisë, sikurse Isaku.</verse>
				<verse number="29">Edhe tani ndodh ashtu si atëherë kur ai që u lind përmes vullnetit njerëzor, përndoqi atë që kishte lindur përmes Shpirtit të Shenjtë.</verse>
				<verse number="30">Por çfarë thotë Shkrimi i shenjtë? Dëboje skllaven me birin e saj, pasi biri i skllaves nuk mund të jetë trashëgimtar bashkë me të birin e së lirës.</verse>
				<verse number="31">Kështu pra, vëllezër, ne nuk jemi bijtë e skllaves, por bijtë e së lirës.</verse>
			</chapter>
			<chapter number="5">
				<verse number="1">Krishti na çliroi që të jemi të lirë. Prandaj qëndroni fort dhe mos iu nënshtroni përsëri zgjedhës së skllavërisë.</verse>
				<verse number="2">Ja, unë Pali po ju them: në qoftë se rrethpriteni, Krishti nuk do tʼju vlejë aspak.</verse>
				<verse number="3">Përsëri dëshmoj se çdo njeri që rrethpritet është i detyruar të zbatojë tërë ligjin e Moisiut.</verse>
				<verse number="4">Ju që doni të bëheni të drejtë me anë të ligjit të Moisiut jeni ndarë nga Krishti dhe jeni larguar nga hiri i Perëndisë.</verse>
				<verse number="5">Sepse në Shpirtin e Shenjtë, me anë të besimit, ne presim me shpresë që Perëndia të na bëjë të drejtë.</verse>
				<verse number="6">Për atë që është i bashkuar me Krishtin Jezu nuk ka vlerë as rrethprerja, as parrethprerja, por besimi që vepron përmes dashurisë.</verse>
				<verse number="7">Ju po vraponit mirë. Kush ju pengoi të mos i bindeni të vërtetës?</verse>
				<verse number="8">Ato që ju kanë thënë për tʼju mbushur mendjen, nuk vijnë prej Perëndisë që ju thirri.</verse>
				<verse number="9">Pak tharm duhet që të vijë tërë brumi.</verse>
				<verse number="10">Zoti më jep bindjen se ju nuk do të mendoni ndryshe. Por ai që ju turbullon, kushdo qoftë, do të marrë ndëshkimin.</verse>
				<verse number="11">Nëse unë, vëllezër, predikoj ende rrethprerjen, përse jam ende i përndjekur? Atëherë kryqi i Krishtit nuk do të ishte më shkak për skandal.</verse>
				<verse number="12">U tredhshin e u gjymtofshin ata që po ju trazojnë.</verse>
				<verse number="13">Vëllezër, ju jeni thirrur për të jetuar të lirë. Veçse kjo liri të mos bëhet shkak që të jetoni sipas dëshirave të trupit, por tʼi shërbeni njëri-tjetrit me dashuri.</verse>
				<verse number="14">Sepse i gjithë ligji i Moisiut është përmbledhur në këtë urdhër të vetëm: Duaje tjetrin si veten.</verse>
				<verse number="15">Por në qoftë se kafshoni dhe përpini njëri-tjetrin, ruajuni se mos shfarosni njëri-tjetrin.</verse>
				<verse number="16">Prandaj ju them: jetoni në Shpirtin e Shenjtë dhe kështu nuk do të ndiqni dëshirat tuaja mëkatare.</verse>
				<verse number="17">Sepse dëshirat mëkatare janë kundër Shpirtit të Shenjtë dhe Shpirti i Shenjtë është kundër dëshirave mëkatare. Këta janë në kundërshtim njëri me tjetrin dhe kështu ju nuk bëni atë që dëshironi.</verse>
				<verse number="18">Në qoftë se udhëhiqeni prej Shpirtit të Shenjtë, nuk jeni nën ligjin e Moisiut.</verse>
				<verse number="19">Veprat e dëshirave mëkatare janë të njohura: kurvëria, ndyrësia, fëlligështia,</verse>
				<verse number="20">idhujtaria, magjia, armiqësitë, grindja, xhelozia, mëritë, ambiciet, ndasitë, përçarjet,</verse>
				<verse number="21">zilitë, dehjet, darkat e shfrenuara dhe të tjera si këto. Po ju paralajmëroj, ashtu siç ju kam thënë edhe më parë, se ata që i bëjnë këto nuk do ta trashëgojnë mbretërinë e Perëndisë.</verse>
				<verse number="22">Por fryti i Shpirtit të Shenjtë është dashuria, gëzimi, paqja, durimi, dashamirësia, mirësia, besimi,</verse>
				<verse number="23">zemërbutësia dhe vetëpërmbajtja. Kundër këtyre nuk ka ligj.</verse>
				<verse number="24">Ata që janë të Krishtit Jezu e kanë kryqëzuar natyrën e tyre mëkatare bashkë me pasionet e dëshirat e veta.</verse>
				<verse number="25">Në qoftë se jetojmë në Shpirtin e Shenjtë atëherë edhe le të udhëhiqemi prej tij.</verse>
				<verse number="26">Të mos krekosemi duke provokuar dhe duke pasur zili njëri-tjetrin.</verse>
			</chapter>
			<chapter number="6">
				<verse number="1">Vëllezër në qoftë se ndokush kapet në faj, ju që keni Shpirtin e Shenjtë ndreqeni atë me shpirtbutësi, por ruhuni se mos tundoheni edhe ju vetë.</verse>
				<verse number="2">Mbani barrët e njëri-tjetrit dhe kështu do të përmbushni ligjin e Krishtit.</verse>
				<verse number="3">Sepse, në qoftë se ndonjëri mendon se është dikush, duke mos qenë askush, ai mashtron veten.</verse>
				<verse number="4">Secili të shqyrtojë veprat e veta dhe pastaj të krenohet vetëm me veten e jo me dikë tjetër.</verse>
				<verse number="5">Sepse çdonjëri do të mbajë barrën e vet.</verse>
				<verse number="6">Kush mëson fjalën e Perëndisë, le të ndajë me mësuesin e vet të gjitha të mirat e tij.</verse>
				<verse number="7">Mos tʼju gënjejë mendja: Perëndia nuk vihet në lojë. Çʼtë mbjellë njeriu, atë edhe do të korrë.</verse>
				<verse number="8">Kush mbjell sipas dëshirave të tij mëkatare, prej tyre do të korrë shkatërrimin, ndërsa kush mbjell sipas Shpirtit të Shenjtë, do të korrë prej tij jetën e amshuar.</verse>
				<verse number="9">Le të mos lodhemi duke bërë të mirën, sepse, po të mos dorëzohemi, do të kemi edhe të korra në kohën e duhur.</verse>
				<verse number="10">Prandaj, sa të kemi kohë, të punojmë për të mirën e të gjithë njerëzve, sidomos të vëllezërve në besim.</verse>
				<verse number="11">Shikoni me çʼgerma të mëdha ju shkrova me dorën time.</verse>
				<verse number="12">Ata që ju detyrojnë të rrethpriteni vetëm që të mos përndiqen për kryqin e Krishtit, duan të bëjnë figurë të mirë para njerëzve.</verse>
				<verse number="13">Madje as vetë ata që rrethpriten nuk e zbatojnë ligjin e Moisiut, por ata duan që ju të rrethpriteni që të mburren me këtë gjë.</verse>
				<verse number="14">Sa për mua, unë nuk dua të krenohem me asgjë tjetër, përveçse me kryqin e Zotit tonë Jezu Krisht, përmes të cilit jam i vdekur në kryq për sa i përket botës dhe bota për sa më përket mua.</verse>
				<verse number="15">Sepse nuk vlejnë gjë as rrethprerja, as parrethprerja, por vlen vetëm krijesa e re.</verse>
				<verse number="16">Të gjithë ata që do të ndjekin këtë rregull, paçin paqe e mëshirë, ata dhe Izraeli i Perëndisë.</verse>
				<verse number="17">Që tani e tutje asnjeri të mos mʼi shtojë mundimet, sepse unë mbart shenjat e plagëve të Jezuit në trupin tim.</verse>
				<verse number="18">Hiri i Zotit tonë Jezu Krisht qoftë me shpirtin tuaj, o vëllezër! Amen!</verse>
			</chapter>
		</book>
		<book number="49">
			<chapter number="1">
				<verse number="1">Unë Pali, apostull i Krishtit Jezu, përmes vullnetit të Perëndisë po ju shkruaj vëllezërve të krishterë që janë në Efes dhe që besojnë në Krishtin Jezu:</verse>
				<verse number="2">Paçi hir dhe paqe nga Perëndia, Ati ynë dhe nga Zoti Jezu Krisht!</verse>
				<verse number="3">Bekuar qoftë Perëndia dhe Ati i Zotit tonë Jezu Krisht! Ai na ka bekuar përmes Krishtit duke na dhënë çdo bekim shpirtëror dhe qiellor.</verse>
				<verse number="4">Perëndia na zgjodhi përpara themelimit të botës, përmes Krishtit, që të jemi të shenjtë dhe të patëmetë para tij. Në dashurinë e tij,</verse>
				<verse number="5">Perëndia na paracaktoi për të na birësuar përmes Jezu Krishtit, me pëlqimin e vullnetin e tij,</verse>
				<verse number="6">që ne ta përlëvdojmë për hirin e tij të lavdishëm, që na e dhuroi përmes Birit të tij të dashur.</verse>
				<verse number="7">Perëndia na shpengoi përmes gjakut të Birit të tij dhe na i fali paudhësitë përmes hirit të tij të begatë.</verse>
				<verse number="8">Këtë hir ai na e dha me tepri, bashkë me çdo urti e mençuri.</verse>
				<verse number="9">Ai na bëri të njohur planin e fshehtë të vullnetit të vet, që me pëlqimin e tij kishte vendosur që më parë ta kryente përmes Krishtit.</verse>
				<verse number="10">Këtë plan ai do ta përmbushte në kohën e caktuar, për tʼi vënë të gjitha gjërat nën autoritetin e Krishtit, si ato që janë në qiej, ashtu edhe ato që janë në tokë.</verse>
				<verse number="11">Të bashkuar me Krishtin, ne u zgjodhëm edhe për tʼu bërë trashëgimtarë të Perëndisë, sepse ishim paracaktuar sipas vendimit të tij. Ai të gjitha gjërat i bën sipas qëllimit të vullnetit të vet,</verse>
				<verse number="12">në mënyrë që ne që kemi shpresuar në Krishtin, të jemi ata që do të përlëvdojmë lavdinë e tij.</verse>
				<verse number="13">Kur u bashkuat me Krishtin, ju dëgjuat edhe fjalën e së vërtetës, ungjillin e shpëtimit tuaj. Ju besuat në të dhe Perëndia ju vulosi me Shpirtin e Shenjtë që kishte premtuar.</verse>
				<verse number="14">Ky Shpirt, është kapari i trashëgimisë sonë, për shpengimin e atyre që i përkasin Perëndisë, në mënyrë që të përlëvdojmë lavdinë e tij.</verse>
				<verse number="15">Prandaj edhe unë, që kur dëgjova për besimin tuaj në Zotin Jezu dhe për dashurinë që keni për të gjithë besimtarët e krishterë,</verse>
				<verse number="16">nuk pushoj së falënderuari Perëndinë për ju, duke ju përmendur në lutjet e mia.</verse>
				<verse number="17">Perëndia i Zotit tonë Jezu Krisht, Ati i lavdisë, ju dhëntë Shpirtin e urtisë, që do tʼju zbulojë si ta njihni plotësisht atë.</verse>
				<verse number="18">Ai ju ndriçoftë sytë e zemrave tuaja, që të njihni se cila është shpresa për të cilën ju thirri, sesa e pasur dhe e lavdishme është trashëgimia e tij për besimtarët e krishterë</verse>
				<verse number="19">dhe sesa madhështore dhe e pashoqe është fuqia e tij ndaj nesh që besojmë në të. Kjo fuqi është e njëjta forcë vepruese e pushtetit të Perëndisë,</verse>
				<verse number="20">me të cilën ai ngjalli Krishtin prej të vdekurve dhe e uli në të djathtë të fronit të tij në qiej,</verse>
				<verse number="21">duke e vënë përmbi çdo sundim e autoritet, përmbi çdo fuqi e zotërim dhe mbi çdo emër që përmendet jo vetëm në këtë epokë, por edhe në atë të ardhme.</verse>
				<verse number="22">Perëndia e nënshtroi gjithçka nën këmbët e Krishtit dhe e bëri atë kreun e kishës, përmbi çdo gjë.</verse>
				<verse number="23">Kisha është trupi i Krishtit, është plotësia e atij që me praninë e tij bën gjithçka të plotë.</verse>
			</chapter>
			<chapter number="2">
				<verse number="1">Edhe ju ishit të vdekur për shkak të paudhësive dhe mëkateve tuaja,</verse>
				<verse number="2">në të cilat jetonit dikur sipas mënyrës së kësaj bote, duke iu nënshtruar prijësit që sundon mes qiellit e tokës, shpirtit që tani vepron te bijtë e mosbindjes.</verse>
				<verse number="3">Edhe ne dikur jetonim si ata, jepeshim pas epsheve të trupit, bënim çfarë dëshironte trupi e mendja jonë dhe natyra jonë mëkatare na kishte bërë bij të zemërimit njëlloj si të tjerët.</verse>
				<verse number="4">Por Perëndia, që është i pasur në mëshirë, për shkak të dashurisë së tij të madhe me të cilën na deshi,</verse>
				<verse number="5">na dha jetë bashkë me Krishtin, ndonëse ishim të vdekur në paudhësitë tona. Ju jeni shpëtuar me anë të hirit.</verse>
				<verse number="6">Perëndia na ngjalli me Jezu Krishtin dhe na uli bashkë me të në vendet qiellore.</verse>
				<verse number="7">Kështu, nga mirësia që tregoi për ne përmes Krishtit Jezu, ai shpalosi për epokat e ardhshme pasurinë e pamasë të hirit të tij.</verse>
				<verse number="8">Në të vërtetë, ju jeni shpëtuar me anë të hirit, përmes besimit dhe kjo nuk vjen prej jush, por është dhuratë nga Perëndia.</verse>
				<verse number="9">Ju nuk u shpëtuat prej veprave tuaja, kështu që askush të mos mburret.</verse>
				<verse number="10">Ne jemi vepër e Perëndisë, të krijuar përmes Krishtit Jezu për të bërë vepra të mira, të cilat Perëndia i parapërgatiti që ne tʼi vëmë në jetë.</verse>
				<verse number="11">Prandaj kujtohuni se ju dikur keni qenë paganë që në lindje dhe jeni quajtur të parrethprerë nga judenjtë që quhen të rrethprerë. Ata janë rrethprerë nga dora e njeriut.</verse>
				<verse number="12">Në atë kohë, ju ishit pa Krishtin, nuk i përkisnit popullit të Izraelit, ishit të huaj për besëlidhjet e premtimit dhe nuk kishit shpresë e as Perëndi në këtë botë.</verse>
				<verse number="13">Por tani përmes Krishtit Jezu, ju që dikur ishit larg nga Perëndia, iu afruat atij me anë të gjakut të Krishtit.</verse>
				<verse number="14">Krishti është paqja jonë, është ai që nga paganët dhe nga hebrenjtë bëri një popull të vetëm dhe që me vdekjen e tij shembi murin që i ndante dhe që i bënte armiq.</verse>
				<verse number="15">Ai e shfuqizoi ligjin e urdhërimeve dhe të rregullave, që tʼi bashkonte me veten paganët dhe hebrenjtë e tʼi bënte një njeri të ri, duke sjellë kështu paqen mes tyre.</verse>
				<verse number="16">Pasi shkatërroi armiqësinë mes tyre me anë të kryqit të tij, Krishti i bashkoi ata në një trup të vetëm dhe i pajtoi me Perëndinë.</verse>
				<verse number="17">Ai erdhi dhe u predikoi ungjillin e paqes si juve që ishit larg nga Perëndia, ashtu edhe atyre që ishin afër tij.</verse>
				<verse number="18">Sepse, përmes Krishtit, si ju paganët, ashtu edhe ne hebrenjtë, mund të shkojmë tek Ati, me anë të të vetmit Shpirt të Shenjtë.</verse>
				<verse number="19">Prandaj ju nuk jeni më të huaj e bujtës, por jeni bashkëqytetarë me besimtarët e krishterë dhe pjesëtarë të familjes së Perëndisë.</verse>
				<verse number="20">Ju jeni pjesë e ndërtesës që ka si themel apostujt e profetët dhe si gur të qoshes vetë Krishtin Jezu.</verse>
				<verse number="21">Në të e gjithë ndërtesa lidhet mirë dhe rritet për tʼu bërë një tempull i shenjtë për Zotin.</verse>
				<verse number="22">Përmes tij edhe ju bashkë me të tjerët po ndërtoheni për tʼu bërë ndërtesa ku Perëndia banon përmes Shpirtit të Shenjtë.</verse>
			</chapter>
			<chapter number="3">
				<verse number="1">Për këtë arsye unë, Pali, i burgosuri i Krishtit Jezu për ju paganët, i lutem Perëndisë.</verse>
				<verse number="2">Me siguri ju keni dëgjuar për hirin që më ka dhënë Perëndia për tʼju shërbyer juve</verse>
				<verse number="3">dhe për planin e tij të fshehtë që ma ka bërë të njohur me anë të një zbulese. Për këtë ju kam shkruar shkurtimisht edhe më parë.</verse>
				<verse number="4">Kur tʼi lexoni ato që ju shkrova do të mund të kuptoni sesa thellë e njoh të fshehtën për Krishtin,</verse>
				<verse number="5">që nuk iu bë e njohur njerëzve të breznive të shkuara. Por tani Perëndia përmes Shpirtit të Shenjtë, ia zbuloi këtë mister apostujve dhe profetëve të tij të shenjtë.</verse>
				<verse number="6">Sipas këtij misteri, kombet pagane përmes ungjillit, do të bëhen bashkëtrashëgimtarë me hebrenjtë, gjymtyrë të një trupi dhe bashkëpjesëtarë të premtimit të Perëndisë përmes Krishtit Jezu.</verse>
				<verse number="7">Unë u bëra shërbëtor i këtij ungjilli falë hirit që mʼu dhurua nga Perëndia dhe që mʼu dha falë veprimit të fuqisë së tij.</verse>
				<verse number="8">Mua, më të voglit nga të gjithë besimtarët e krishterë, mʼu dha ky hir për tʼu predikuar kombeve pagane pasuritë e pahulumtueshme të Krishtit</verse>
				<verse number="9">dhe për të nxjerrë në dritë sesi Perëndia që krijoi gjithçka do të vinte në jetë planin e tij, që e kishte mbajtur të fshehur prej shekujsh.</verse>
				<verse number="10">Kështu tani, nëpërmjet kishës, sundimtarëve dhe autoriteteve në vendet qiellore u bëhet e njohur urtia e shumëfishtë e Perëndisë.</verse>
				<verse number="11">Këtë Perëndia e bëri sipas qëllimit të tij të amshuar, që ai e përmbushi përmes Krishtit Jezu, Zotit tonë.</verse>
				<verse number="12">Të bashkuar me Krishtin dhe përmes besimit në të, mund tʼi afrohemi Perëndisë me liri dhe siguri të plotë.</verse>
				<verse number="13">Prandaj ju lutem që të mos dëshpëroheni prej vuajtjeve që po kaloj për ju, përkundrazi ta keni për nder.</verse>
				<verse number="14">Prandaj unë bie në gjunjë para Atit,</verse>
				<verse number="15">prej të cilit merr jetë çdo krijesë në qiej e në tokë.</verse>
				<verse number="16">Perëndia ju dhëntë, sipas pasurive të lavdisë së tij dhe përmes Shpirtit të Shenjtë, ju bëftë më të fortë shpirtërisht.</verse>
				<verse number="17">Krishti banoftë në zemrat tuaja përmes besimit, në mënyrë që të rrënjosur dhe të themeluar në dashuri,</verse>
				<verse number="18">të mund të kuptoni bashkë me të gjithë besimtarët e krishterë se cila është gjerësia, gjatësia, lartësia dhe thellësia</verse>
				<verse number="19">e dashurisë së Krishtit. Lutem që të njihni dashurinë e Krishtit e cila tejkalon çdo dije, që të mbusheni me gjithë plotësinë e Perëndisë.</verse>
				<verse number="20">Perëndisë, që mund të bëjë shumë më tepër sesa gjithçka që i kërkojmë ose mendojmë, falë fuqisë që vepron në ne,</verse>
				<verse number="21">atij i qoftë lavdia përmes kishës dhe përmes Krishtit Jezu për të gjitha breznitë në shekuj të shekujve! Amen!</verse>
			</chapter>
			<chapter number="4">
				<verse number="1">Unë, pra, i burgosuri për Zotin, ju lutem të bëni një jetë të denjë për Perëndinë që ju thirri,</verse>
				<verse number="2">një jetë me shumë përulësi e zemërbutësi, me durim, duke e pranuar njëri-tjetrin me dashuri,</verse>
				<verse number="3">duke u përpjekur të ruani unitetin që vjen nga Shpirti i Shenjtë, përmes paqes që ju lidh me njëri-tjetrin.</verse>
				<verse number="4">Ka vetëm një trup dhe vetëm një Shpirt të Shenjtë, sikurse dhe ka vetëm një shpresë në të cilën ju thirri Perëndia.</verse>
				<verse number="5">Ka vetëm një Zot, një besim, një pagëzim,</verse>
				<verse number="6">një Perëndi dhe Atë i të gjithëve, që është mbi të gjithë, që vepron përmes të gjithëve dhe që banon në të gjithë.</verse>
				<verse number="7">Kështu, secilit nga ne iu dha hiri në atë masë që Krishti deshi të na dhurojë.</verse>
				<verse number="8">Prandaj Shkrimi i shenjtë thotë: Kur u ngrit në lartësi, të robëruarit i bëri robër të tij dhe njerëzve u dha dhunti.</verse>
				<verse number="9">Fjalët ‘u ngrit’, a nuk do të thonë se ai kishte zbritur më parë në pjesët më të ulëta të tokës?</verse>
				<verse number="10">Ai që zbriti është po ai që edhe u ngrit përmbi gjithë qiejt, që të përmbushë gjithçka.</verse>
				<verse number="11">Disa ai i bëri apostuj, disa i bëri profetë, disa i bëri ungjilltarë, disa i bëri barinj e mësues,</verse>
				<verse number="12">që të përgatisë besimtarët e krishterë për të kryer veprën e shërbimit ndaj të tjerëve, për rritjen në besim të trupit të Krishtit,</verse>
				<verse number="13">derisa të arrijmë të gjithë në unitetin e besimit dhe në njohjen e Birit të Perëndisë. Kështu do të bëhemi njerëz të përsosur, sipas masës së përsosmërisë së Krishtit,</verse>
				<verse number="14">që të mos jemi më foshnja, të hedhur andej-këtej dhe që i vërtit era e çdo mësimi njerëzor, e që e lënë veten të mashtrohen nga dinakëria e dredhia e njerëzve.</verse>
				<verse number="15">Por, duke dëshmuar të vërtetën me dashuri, le të rritemi plotësisht drejt atij që është kreu, Krishtit.</verse>
				<verse number="16">Ai bashkon e lidh gjithë trupin nëpërmjet nyjeve dhe çdo gjymtyrë, sipas funksionit, ndihmon në rritjen e trupit dhe në forcimin e tij në dashuri.</verse>
				<verse number="17">Prandaj, në emër të Zotit, po ju them e po ju përbetohem: mos jetoni më ashtu siç jetojnë kombet pagane, që mendojnë kotësira.</verse>
				<verse number="18">Ata e kanë mendjen të errësuar dhe janë larguar nga jeta e Perëndisë, për shkak të padijes që kanë dhe për shkak të ngurtësimit të zemrave të tyre.</verse>
				<verse number="19">Ata janë bërë të pandjeshëm, e kanë lëshuar veten në fëlligështi dhe me lakmi të pangopur kryejnë vepra të ndyra.</verse>
				<verse number="20">Por ju nuk e keni njohur kështu Krishtin.</verse>
				<verse number="21">Sigurisht ju e keni dëgjuar Jezuin dhe jeni mësuar prej tij, sipas së vërtetës që gjendet në të.</verse>
				<verse number="22">Hidhni tej mënyrën e mëparshme të të jetuarit dhe njeriun e vjetër që shkatërrohet nga epshet mashtruese.</verse>
				<verse number="23">Përtërihuni në shpirtin dhe në mendjen tuaj</verse>
				<verse number="24">dhe vishni njeriun e ri, që Perëndia e krijoi për të jetuar në drejtësinë dhe në shenjtërinë që vijnë nga e vërteta e tij.</verse>
				<verse number="25">Prandaj, hidhni tej gënjeshtrat dhe çdonjëri tʼi thotë të vërtetën tjetrit, sepse jemi gjymtyrë të njëri-tjetrit.</verse>
				<verse number="26">Zemërohuni por mos mëkatoni. Perëndimi i diellit të mos ju gjejë të zemëruar.</verse>
				<verse number="27">Mos i bëni vend djallit.</verse>
				<verse number="28">Kush vidhte, le të mos vjedhë më, por, përkundrazi, të punojë ndershmërisht me duart e veta, që të ketë për tʼi dhënë atij që ka nevojë.</verse>
				<verse number="29">Le të mos dalë asnjë fjalë e ndyrë nga goja juaj, por vetëm fjalë të dobishme, që ndihmojnë rritjen në besim, sipas nevojës, e që të jenë të dobishme për ata që i dëgjojnë.</verse>
				<verse number="30">Mos e brengosni Shpirtin e Shenjtë të Perëndisë, me të cilin ai ju vulosi për ditën e shpengimit.</verse>
				<verse number="31">Hiqni nga vetja çdo lloj hidhëtie, zemërimi, tërbimi, bërtitjeje e fyerjeje si dhe çdo ligësi.</verse>
				<verse number="32">Përkundrazi, jini të mirë dhe të dhembshur me njëri-tjetrin, duke e falur njëri-tjetrin, sikurse ju ka falur edhe Perëndia përmes Krishtit.</verse>
			</chapter>
			<chapter number="5">
				<verse number="1">Kështu pra, ndiqni shembullin e Perëndisë, sepse jeni bijtë e tij të dashur.</verse>
				<verse number="2">Jetoni me dashuri, sikurse edhe Krishti na deshi dhe e dha veten për ne, si kushtim e fli erëmirë për Perëndinë.</verse>
				<verse number="3">Por kurvëria e çdo ndyrësi ose lakmi as të mos përmenden ndër ju, sepse kështu u ka hije besimtarëve të krishterë.</verse>
				<verse number="4">As nuk duhet të thoni fjalë të ndyta, të marra e të pështira, që nuk ju kanë hije, por, përkundrazi, thoni fjalë që falënderojnë Perëndinë.</verse>
				<verse number="5">Ta dini mirë: asnjë kurvar, asnjë i fëlligësht e asnjë lakmitar, gjëra të cilat janë idhujtari, nuk do të ketë trashëgim në mbretërinë e Krishtit dhe të Perëndisë.</verse>
				<verse number="6">Askush të mos ju mashtrojë me fjalë të zbrazëta, sepse për shkak të këtyre gjërave vjen zemërimi i Perëndisë mbi bijtë e mosbindjes.</verse>
				<verse number="7">Prandaj mos kini asgjë të përbashkët me ta.</verse>
				<verse number="8">Dikur ishit në errësirë, ndërsa tani që besoni në Zotin jeni në dritë. Jetoni, pra, si bij të dritës,</verse>
				<verse number="9">sepse fryti i dritës është mirësia, drejtësia dhe e vërteta.</verse>
				<verse number="10">Përpiquni të kuptoni se çfarë është e pëlqyeshme për Zotin.</verse>
				<verse number="11">Mos merrni pjesë në veprat e pafrytshme të errësirës, por, përkundrazi, paditini.</verse>
				<verse number="12">Gjërat që ata bëjnë në fshehtësi është turp edhe të zihen në gojë,</verse>
				<verse number="13">po kur ato të dalin në dritë, bëhen të dukshme.</verse>
				<verse number="14">Çdo gjë që bëhet e dukshme, bëhet dritë. Prandaj thuhet: Zgjohu, o ti që fle! Ngrihu prej të vdekurve dhe Krishti do të shndritë mbi ty.</verse>
				<verse number="15">Prandaj kini kujdes si jetoni. Mos jetoni si të marrë, por jetoni si të mençur.</verse>
				<verse number="16">Përdoreni mirë kohën, sepse po jetojmë ditë të këqija.</verse>
				<verse number="17">Mos u bëni të marrë, por kuptoni se cili është vullneti i Zotit.</verse>
				<verse number="18">Mos u dehni me verë, në të cilën gjendet shthurja, por mbushuni me Shpirtin e Shenjtë,</verse>
				<verse number="19">duke kënduar mes jush psalme, himne dhe këngë shpirtërore, duke kënduar e duke lavdëruar Zotin me zemrën tuaj,</verse>
				<verse number="20">duke e falënderuar Perëndinë Atë gjithmonë e për gjithçka, në emër të Zotit tonë Jezu Krisht.</verse>
				<verse number="21">Nënshtrojuni njëri-tjetrit, për shkak të druajtjes që keni ndaj Krishtit.</verse>
				<verse number="22">Gratë tʼu nënshtrohen burrave të tyre sikurse Zotit,</verse>
				<verse number="23">sepse burri është kreu i gruas, sikurse edhe Krishti është kreu i kishës dhe është shpëtimtar i trupit, domethënë i kishës.</verse>
				<verse number="24">Por, sikurse kisha i nënshtrohet Krishtit, po ashtu edhe gratë tʼu nënshtrohen burrave të tyre në gjithçka.</verse>
				<verse number="25">Burrat tʼi duan gratë, sikurse edhe Krishti e deshi kishën dhe e dha veten për të,</verse>
				<verse number="26">me qëllim që ta shenjtërojë duke e pastruar me larjen e ujit dhe me anë të fjalës,</verse>
				<verse number="27">që ta paraqesë kishën të lavdishme para vetes, pa njolla a rrudha a ndonjë gjë të tillë, por të shenjtë dhe të patëmetë.</verse>
				<verse number="28">Kështu edhe burrat duhet tʼi duan gratë e veta, ashtu siç duan trupat e tyre. Kush e do gruan e vet, do veten.</verse>
				<verse number="29">Askush nuk e ka urryer ndonjëherë trupin e vet, por e ushqen dhe kujdeset për të, ashtu siç kujdeset edhe Krishti për kishën,</verse>
				<verse number="30">sepse ne jemi gjymtyrë të trupit të tij.</verse>
				<verse number="31">Shkrimi i shenjtë thotë: Për këtë arsye njeriu do të lërë babanë e nënën e tij dhe do të bashkohet me gruan e tij dhe të dy do të jenë një trup i vetëm.</verse>
				<verse number="32">Kjo e fshehtë është e madhe. Por këtë po e them në lidhje me Krishtin dhe kishën.</verse>
				<verse number="33">Megjithatë edhe secili prej jush le ta dojë gruan e vet siç do veten. Po ashtu edhe gruaja ta nderojë burrin e saj.</verse>
			</chapter>
			<chapter number="6">
				<verse number="1">Ju fëmijë, bindjuni prindërve tuaj për hir të Zotit, sepse kjo është e drejtë.</verse>
				<verse number="2">Ndero babanë tënd dhe nënën tënde, ky është urdhërimi i parë që shoqërohet me premtim:</verse>
				<verse number="3">që të jesh mirë dhe të jetosh gjatë mbi dhè.</verse>
				<verse number="4">Dhe ju, etër, mos i zemëroni fëmijët tuaj, por rritini me disiplinën dhe me këshillat që vijnë nga Zoti.</verse>
				<verse number="5">Ju shërbëtorë, bindjuni zotërinjve tuaj tokësorë me nderim e frikë dhe me zemër të sinqertë, sikurse Krishtit,</verse>
				<verse number="6">jo sa për sy e faqe, si ata që duan tʼu pëlqejnë njerëzve, por si shërbëtorë të Krishtit, që bëjnë vullnetin e Perëndisë me gjithë shpirt.</verse>
				<verse number="7">Shërbeni me dashamirësi si tʼi shërbenit Zotit dhe njerëzve,</verse>
				<verse number="8">duke e ditur se ai që bën mirë, qoftë skllav a i lirë, do të marrë shpërblimin prej Zotit.</verse>
				<verse number="9">Edhe ju, zotërinj, silluni po ashtu me ta dhe hiqni dorë nga kërcënimet, duke e ditur se edhe ju, edhe skllevërit tuaj, keni të njëjtin Zot i cili nuk mban anën e askujt.</verse>
				<verse number="10">Së fundi, forcohuni nga Zoti dhe nga fuqia e pushtetit të tij.</verse>
				<verse number="11">Ngjishni gjithë armët e Perëndisë, që të mund të qëndroni të fortë kundër dredhive të djallit.</verse>
				<verse number="12">Sepse ne nuk luftojmë kundër njerëzve prej mishi e gjaku, por kundër autoriteteve, kundër pushteteve, kundër sunduesve të kësaj bote të errët, kundër shpirtrave të këqij në vendet qiellore.</verse>
				<verse number="13">Prandaj merrni gjithë armët e Perëndisë, që të mund tʼi bëni ballë ditës së ligë dhe të qëndroni të fortë pasi të keni luftuar deri në fund.</verse>
				<verse number="14">Qëndroni, pra, të fortë, me ijët ngjeshur me të vërtetën dhe vishni drejtësinë si parzmore.</verse>
				<verse number="15">Mbathni këmbët me gatishmërinë për të predikuar ungjillin e paqes.</verse>
				<verse number="16">Mbani gjithmonë në dorë besimin si mburojë, me të cilin do të mund të shuani të gjitha shigjetat e zjarrta të të ligut.</verse>
				<verse number="17">Mbani shpëtimin si përkrenare dhe shpatën e Shpirtit të Shenjtë, që është fjala e Perëndisë.</verse>
				<verse number="18">Lutuni në çdo kohë dhe ia drejtoni kërkesat tuaja Perëndisë, të udhëhequr nga Shpirti i Shenjtë. Prandaj rrini zgjuar dhe këmbëngulni në lutjet tuaja për të gjithë besimtarët e krishterë.</verse>
				<verse number="19">Lutuni edhe për mua, që Perëndia të më japë fjalët e duhura kur të hap gojën për të predikuar me guxim të fshehtën e ungjillit.</verse>
				<verse number="20">Unë jam i dërguar për të predikuar këtë ungjill edhe tani që jam i lidhur në pranga. Lutuni që ta shpall atë me guximin e duhur.</verse>
				<verse number="21">Tikiku, vëllai ynë i dashur e shërbëtori besnik në veprën e Zotit, do tʼju tregojë gjithçka për mua, që ta merrni vesh se si jam dhe çfarë po bëj.</verse>
				<verse number="22">Po e dërgoj te ju, që të dini se si jemi dhe që tʼu japë ngushëllim zemrave tuaja.</verse>
				<verse number="23">Perëndia Atë dhe Zoti Jezu Krisht u dhënçin të gjithë vëllezërve paqe, dashuri dhe besim.</verse>
				<verse number="24">Hiri qoftë me të gjithë ata që e duan Zotin tonë Jezu Krisht me dashuri të pavdekshme.</verse>
			</chapter>
		</book>
		<book number="50">
			<chapter number="1">
				<verse number="1">Pali dhe Timoteu, shërbëtorë të Krishtit Jezu, po ju shkruajmë të gjithë besimtarëve në Krishtin Jezu, peshkopëve e dhjakëve që janë në Filipi:</verse>
				<verse number="2">Paçi hir e paqe nga Perëndia, Ati ynë dhe nga Zoti Jezu Krisht!</verse>
				<verse number="3">E falënderoj Perëndinë tim sa herë ju kujtoj.</verse>
				<verse number="4">Në çdo lutje që bëj gjithmonë lutem me gëzim për ju të gjithë,</verse>
				<verse number="5">për pjesëmarrjen tuaj në dobi të ungjillit nga dita e parë deri tani.</verse>
				<verse number="6">Jam i sigurt se ai që nisi një vepër të mirë mes jush, do ta përfundojë deri në ditën kur do të vijë Krishti Jezu.</verse>
				<verse number="7">Është e drejtë që unë të mendoj kështu për ju të gjithë, sepse ju kam në zemër. Ju të gjithë merrni pjesë në hirin që mʼu dha mua për të mbrojtur dhe për të dëshmuar ungjillin, si tani që jam në pranga ashtu edhe atëherë kur isha i lirë.</verse>
				<verse number="8">Kam Perëndinë për dëshmitar sesi digjem nga malli për ju të gjithë me dhembshurinë e Krishtit Jezu.</verse>
				<verse number="9">Unë lutem që dashuria juaj të rritet gjithnjë e më shumë e të pasurohet me dije dhe me aftësi për të kuptuar,</verse>
				<verse number="10">që të jeni në gjendje të dalloni më të mirën dhe të jeni të dëlirë e të pafajshëm ditën e ardhjes së Krishtit,</verse>
				<verse number="11">të mbushur plot me frytet e drejtësisë që vijnë prej Jezu Krishtit, për lavdinë dhe lavdërimin e Perëndisë.</verse>
				<verse number="12">Tani, o vëllezër, dëshiroj ta dini se ajo që më ka ndodhur mua, ka ndihmuar më shumë në përparimin e ungjillit.</verse>
				<verse number="13">Kështu, mbarë pretoriumi dhe gjithë të tjerët e kanë kuptuar qartë se unë jam në pranga për Krishtin.</verse>
				<verse number="14">Pjesa më e madhe e vëllezërve besimtarë morën zemër në Zotin nga prangat e mia dhe e shpallën fjalën e Perëndisë më me guxim e pa frikë.</verse>
				<verse number="15">Është e vërtetë që disa e predikojnë Krishtin edhe nga smira e rivaliteti ndaj meje, por disa të tjerë e predikojnë nga vullneti i mirë.</verse>
				<verse number="16">Këta e shpallin Krishtin nga dashuria, sepse e dinë se jam ngarkuar nga Perëndia për të mbrojtjur ungjillin,</verse>
				<verse number="17">ndërsa ata të tjerët e predikojnë Krishtin nga rivaliteti, pa sinqeritet, duke menduar se kështu i shtojnë më tepër vuajtje prangosjes sime.</verse>
				<verse number="18">Çʼrëndësi ka? Sido që të jetë, me hipokrizi a me sinqeritet, Krishti predikohet e për këtë gëzohem. Dhe përsëri do të gëzohem,</verse>
				<verse number="19">sepse e di se përmes lutjeve tuaja dhe me ndihmën e Shpirtit të Shenjtë të Jezu Krishtit kjo gjë do të sjellë shpëtimin tim.</verse>
				<verse number="20">Këtë pres me padurim dhe shpresoj që të mos turpërohem në asgjë, por me shumë guxim, si gjithmonë edhe tani, e madhëroj Krishtin në trupin tim, qoftë përmes jetës, qoftë përmes vdekjes.</verse>
				<verse number="21">Sa për mua jeta është Krishti dhe vdekja është fitim.</verse>
				<verse number="22">Por, nëse jeta ime në këtë botë jep fryte të dobishme, atëherë nuk di çʼtë zgjedh.</verse>
				<verse number="23">Jam ndërdyshas: nga njëra anë dua të largohem nga kjo botë e të jem me Krishtin, sepse kjo është gjëja më e mirë;</verse>
				<verse number="24">nga ana tjetër, nëse qëndroj në këtë botë, kjo është më e nevojshme për ju.</verse>
				<verse number="25">Për këtë jam i bindur dhe e di se do të qëndroj në këtë botë e do të vazhdoj të jem me ju të gjithë, që tʼju ndihmoj të përparoni dhe të gjeni gëzimin që sjell besimi.</verse>
				<verse number="26">Kështu prania ime mes jush do tʼju bëjë edhe më krenarë për besimin në Krishtin Jezu.</verse>
				<verse number="27">Por ju, jetoni në mënyrë të denjë për ungjillin e Krishtit, që edhe nëse vij e ju shoh, edhe nëse jam larg jush e dëgjoj për ju, të dëgjoj se qëndroni të fortë në një shpirt dhe se luftoni së bashku me një mendje, për besimin e ungjillit.</verse>
				<verse number="28">Mos u frikësoni aspak nga kundërshtarët. Kjo gjë tregon se ata po shkojnë drejt humbjes, ndërsa ju drejt shpëtimit që vjen prej Perëndisë.</verse>
				<verse number="29">Juve ju është dhënë hiri tʼi shërbeni Krishtit, jo vetëm që të besoni në të, por edhe që të vuani për të,</verse>
				<verse number="30">sepse ju po bëni të njëjtën betejë, që më keni parë edhe mua duke bërë e për të cilën po dëgjoni se e bëj edhe tani.</verse>
			</chapter>
			<chapter number="2">
				<verse number="1">Nëse Krishti është shtysa e jetës suaj, nëse dashuria ju ngushëllon, nëse keni bashkësi me Shpirtin e Shenjtë, nëse tregoni dashuri dhe mëshirë për njëri-tjetrin,</verse>
				<verse number="2">atëherë bëjeni të plotë gëzimin tim, duke qenë të një mendjeje, duke pasur të njëjtën dashuri dhe duke pasur një shpirt e një mendje.</verse>
				<verse number="3">Mos bëni asgjë për rivalitet a për lavdi të kotë, por me përulësi çmojeni tjetrin më shumë se veten.</verse>
				<verse number="4">Mos kërkoni vetëm të mirën tuaj, por edhe të mirën e të tjerëve.</verse>
				<verse number="5">Kini ndër ju po atë mendje që kishte edhe Krishti Jezu,</verse>
				<verse number="6">	i cili, megjithëse kishte natyrë hyjnore, të qènit i barabartë me Perëndinë nuk e pa si diçka pas së cilës të mbahej fort,</verse>
				<verse number="7">por e zbrazi veten duke marrë natyrë shërbëtori e u bë i ngjashëm me njerëzit. Kur u shfaq si njeri,</verse>
				<verse number="8">ai e përuli veten e u bë i bindur deri në vdekje, madje me vdekje në kryq.</verse>
				<verse number="9">Prandaj edhe Perëndia e lartësoi mbi gjithçka tjetër e i dha emrin që është mbi çdo emër,</verse>
				<verse number="10">që në emrin e Jezuit të bien në gjunjë të gjitha qeniet që janë në qiell, mbi tokë e nëntokë</verse>
				<verse number="11">dhe çdo gjuhë të dëshmojë se Jezu Krishti është Zot, që të përlëvdohet Perëndia Atë.</verse>
				<verse number="12">Prandaj, fort të dashur, ashtu siç jeni bindur gjithmonë, jo vetëm kur isha mes jush, por shumë më tepër tani që jam larg, punoni për shpëtimin tuaj me frikë e me dridhje,</verse>
				<verse number="13">sepse është vetë Perëndia ai që ju jep vullnetin dhe forcën për të vepruar, ashtu siç i pëlqen atij.</verse>
				<verse number="14">Bëni gjithçka pa murmuritur e pa u ankuar,</verse>
				<verse number="15">që të jeni të paqortueshëm e të panjollë, bij të Perëndisë, të patëmetë në mes të një breznie të shthurur e të çoroditur. Mes kësaj breznie ju ndriçoni si yjet në qiell,</verse>
				<verse number="16">duke e mbajtur lart fjalën e jetës, që unë të kem me se të krenohem ditën e ardhjes së Krishtit, se nuk vrapova e as nuk u mundova më kot.</verse>
				<verse number="17">Edhe nëse gjaku im do të derdhej si flijim mbi flinë kushtuese të besimit tuaj ndaj Perëndisë, do të gëzohem e do të ngazëllej bashkë me të gjithë ju.</verse>
				<verse number="18">Po ashtu edhe ju gëzohuni e ngazëllohuni bashkë me mua.</verse>
				<verse number="19">Shpresoj se me ndihmën e Zotit Jezu do tʼju dërgoj së shpejti Timoteun, që të marr edhe unë zemër kur të kem lajme prej jush.</verse>
				<verse number="20">Përveç tij, nuk kam asnjë tjetër që jetë në një mendje me mua dhe që të kujdeset sinqerisht për mirëqenien tuaj.</verse>
				<verse number="21">Sepse të gjithë shohin interesin e vet dhe jo atë të Jezu Krishtit.</verse>
				<verse number="22">Ju e dini sesa i sprovuar është treguar Timoteu. Ai ka shërbyer bashkë me mua për përhapjen e ungjillit dhe më ka ndihmuar si biri ndihmon të atin.</verse>
				<verse number="23">Kështu, shpresoj tʼjua dërgoj sapo të shoh si do të shkojnë punët me mua.</verse>
				<verse number="24">Por jam i bindur se Zoti do të më ndihmojë, që edhe unë vetë të vij së shpejti.</verse>
				<verse number="25">Mʼu duk e nevojshme tʼju dërgoj Epafroditin, vëllanë, bashkëpunëtorin e bashkëluftëtarin tim, që e kishit dërguar për të më shërbyer mua.</verse>
				<verse number="26">Ai kishte shumë mall për ju të gjithë dhe u shqetësua kur mori vesh se ju kishit dëgjuar për sëmundjen e tij.</verse>
				<verse number="27">Është e vërtetë që ai u sëmur për vdekje, por Perëndia pati mëshirë për të dhe jo vetëm për të, por edhe për mua, që të mos hidhërohesha edhe më shumë.</verse>
				<verse number="28">Prandaj e dërgova me ngut që ju të gëzoheni kur ta shihni përsëri dhe unë të jem më pak i brengosur.</verse>
				<verse number="29">Priteni me gëzim, si vëlla në Zotin dhe nderojini njerëzit që janë si ai,</verse>
				<verse number="30">sepse për veprën e Krishtit ai për pak sa sʼvdiq dhe vuri në rrezik jetën e vet për të plotësuar ndihmën që ju nuk mund të ma jepnit.</verse>
			</chapter>
			<chapter number="3">
				<verse number="1">Së fundi, vëllezërit e mi, gëzohuni në Zotin. Unë nuk lodhem duke ju shkruar të njëjtat gjëra, por këtë e bëj sepse është e dobishme për ju.</verse>
				<verse number="2">Ruhuni nga punëtorët e këqij të ungjillit, ruhuni nga ata qen! Ruhuni nga ata që ju shtyjnë të gjymtoheni me anë të rrethprerjes!</verse>
				<verse number="3">Sepse rrethprerja jemi ne, ne që i shërbejmë Perëndisë përmes Shpirtit të tij, që krenohemi falë Krishtit Jezu dhe që nuk i zëmë besë natyrës njerëzore,</verse>
				<verse number="4">megjithëse unë kam përse tʼi zë besë edhe natyrës njerëzore. Nëse ndonjëri mendon se ka arsye tʼi zërë besë natyrës njerëzore, unë kam edhe më shumë:</verse>
				<verse number="5">u rrethpreva të tetën ditë, jam nga populli i Izraelit, nga fisi i Beniaminit, hebre e bir hebreu dhe e zbatoja ligjin e Mosiut si farise.</verse>
				<verse number="6">Kam qenë aq i zellshëm saqë edhe e kam përndjekur kishën dhe kam qenë i paqortueshëm sepse bëja një jetë të drejtë sipas ligjit të Moisiut.</verse>
				<verse number="7">Por këto gjëra që dikur kishin vlerë për mua, tani i quaj humbje për shkak të Krishtit.</verse>
				<verse number="8">E me të vërtetë unë i shoh të gjitha si humbje, përballë epërsisë që vjen nga njohja e Krishtit Jezu, Zotit tim. Për shkak të tij unë i humba të gjitha këto dhe i shoh si plehra, në mënyrë që të fitoj Krishtin</verse>
				<verse number="9">dhe të jem me të, duke mos u bërë i drejtë përmes ligjit të Moisiut, por përmes besimit në Krishtin, domethënë të bëhem i drejtë nga Perëndia përmes besimit.</verse>
				<verse number="10">Unë dua të njoh Krishtin dhe fuqinë e ngjalljes së tij, të marr pjesë në vuajtjet e tij dhe të bashkohem me të në vdekjen e tij,</verse>
				<verse number="11">me shpresën që të arrij të ngjallem prej të vdekurve.</verse>
				<verse number="12">Nuk them se ia kam arritur fundit e as se jam bërë i përsosur, por ende vrapoj për të fituar çmimin, për të cilin edhe Krishti më fitoi mua.</verse>
				<verse number="13">Vëllezër, unë nuk mendoj për veten time se ia kam arritur, por di të them se i kam harruar ato që kam lënë pas dhe se po rend drejt atyre që kam përpara,</verse>
				<verse number="14">drejt synimit për të fituar çmimin e thirrjes qiellore të Perëndisë, përmes Krishtit Jezu.</verse>
				<verse number="15">Kështu le të mendojmë të gjithë ne që jemi të përsosur në besim. Nëse ju mendoni ndryshe për ndonjë gjë, Perëndia do tʼju ndriçojë mendjen edhe për këtë gjë.</verse>
				<verse number="16">Pavarësisht se ku kemi arritur, le të vazhdojmë të ndjekim të njëjtën udhë.</verse>
				<verse number="17">Vëllezër, ndiqni shembullin tim dhe shikoni ata që jetojnë sipas shembullit tonë.</verse>
				<verse number="18">Siç ju kam thënë shpesh e po jua them edhe tani me lot ndër sy, se ka shumë nga ata që jetojnë si armiq të kryqit të Krishtit.</verse>
				<verse number="19">Fundi i tyre është shkatërrimi, perëndia i tyre është barku, ata mburren me gjëra për të cilat duhet të turpëroheshin. Ata e kanë mendjen në gjërat e kësaj bote,</verse>
				<verse number="20">ndërsa ne e kemi qytetarinë në qiej, prej nga presim Shpëtimtarin, Zotin Jezu Krisht.</verse>
				<verse number="21">Ai do ta shndërrojë trupin tonë të mjerë duke e bërë të ngjashëm me trupin e tij të lavdishëm, me anë të fuqisë dhe pushtetit që ka për të nënshtruar gjithçka nën sundimin e vet.</verse>
			</chapter>
			<chapter number="4">
				<verse number="1">Prandaj, o vëllezërit e mi të dashur, që ju kujtoj me mall dhe që jeni gëzimi dhe kurora ime, qëndroni të fortë në Zotin, o fort të dashur.</verse>
				<verse number="2">I bëj thirrje Evodisë dhe Sintikës të jenë të një mendje me njëra-tjetrën sipas vullnetit të Zotit.</verse>
				<verse number="3">Të lutem edhe ty, o miku im i vërtetë, tʼi ndihmosh ato, se kanë luftuar krah meje për ungjillin së bashku me Klementin dhe bashkëpunëtorët e mi të tjerë, emrat e të cilëve janë në librin e jetës.</verse>
				<verse number="4">Gëzohuni gjithnjë në Zotin. Përsëri po ju them: gëzohuni!</verse>
				<verse number="5">Zemërbutësia juaj le tʼu bëhet e njohur të gjithë njerëzve. Zoti është afër.</verse>
				<verse number="6">Mos u shqetësoni për asgjë, po për çdo gjë drejtojani kërkesat tuaja Perëndisë me lutje, me përgjërime dhe me falënderime.</verse>
				<verse number="7">Paqja e Perëndisë, që shkon përtej zgjuarsisë së mendjes njerëzore, do të ruajë zemrat dhe mendimet tuaja, që të jenë pranë Krishtit Jezu.</verse>
				<verse number="8">Së fundi, vëllezër, kini në mendje të gjitha ato që janë të vërteta, të gjitha ato që janë të ndershme, të gjitha ato që janë të drejta, të gjitha ato që janë të dëlira, të gjitha ato që janë të dashura, të gjitha ato që kanë emër të mirë, të gjitha ato që janë të virtytshme dhe të gjitha ato që janë të denja për tʼu lavdëruar.</verse>
				<verse number="9">Bëni të gjitha ato që keni mësuar e keni marrë prej meje dhe që keni dëgjuar e keni parë në mua. Perëndia i paqes do të jetë me ju.</verse>
				<verse number="10">U gëzova shumë në Zotin që tani më në fund e rigjallëruat përkujdesjen tuaj për mua. Në të vërtetë ju e kishit në mendje, por nuk ju ishte dhënë rasti ta tregonit.</verse>
				<verse number="11">Nuk e them këtë se jam në nevojë, sepse unë kam mësuar të jem i kënaqur në çdo rrethanë.</verse>
				<verse number="12">Unë e di çfarë do të thotë të jesh në nevojë dhe e di çfarë do të thotë të kesh me tepri. Në çdo rrethanë e në çdo gjë jam mësuar edhe të jem i ngopur, edhe të kem uri; edhe të kem me tepri, edhe të jem në nevojë.</verse>
				<verse number="13">Unë mund të bëj gjithçka përmes Krishtit që më forcon.</verse>
				<verse number="14">Megjithatë, ju bëtë mirë që mʼu gjendët pranë në vështirësitë e mia.</verse>
				<verse number="15">Ju, o filipianë, e dini se kur fillova të predikoj ungjillin, pasi u largova nga Maqedonia, asnjë kishë, përveç jush, nuk më ndihmoi ekonomikisht.</verse>
				<verse number="16">Në të vërtetë edhe kur gjendesha në Selanik, jo një por dy herë, ju më dërguat ndihmë kur isha në nevojë.</verse>
				<verse number="17">Unë nuk po kërkoj dhuratë nga ju, por po kërkoj të shoh frytet e zemërgjerësisë suaj, që janë për dobinë tuaj.</verse>
				<verse number="18">Unë kam gjithçka dhe më tepron. Kam gjithë të mirat, pasi mora nga Epafroditi çfarë më kishit dërguar ju, një aromë erëmirë, një fli e pranueshme, e pëlqyeshme për Perëndinë.</verse>
				<verse number="19">Perëndia im do të plotësojë përmes Krishtit Jezu çdo nevojë tuajën, sipas pasurive të tij të lavdishme.</verse>
				<verse number="20">Perëndisë dhe Atit tonë i qoftë lavdia në shekuj të shekujve! Amen!</verse>
				<verse number="21">Përshëndetni të gjithë besimtarët në emër të Krishtit Jezu. Vëllezërit që janë me mua ju përshëndesin.</verse>
				<verse number="22">Ju përshëndesin të gjithë besimtarët e krishterë, sidomos ata të shtëpisë së Cezarit.</verse>
				<verse number="23">Hiri i Zotit Jezu Krisht qoftë me shpirtin tuaj.</verse>
			</chapter>
		</book>
		<book number="51">
			<chapter number="1">
				<verse number="1">Unë Pali, apostull i Krishtit Jezu nga vullneti i Perëndisë, dhe vëlla Timoteu,</verse>
				<verse number="2">po ju shkruajmë besimtarëve dhe vëllezërve që besojnë në Krishtin dhe që janë në Kolos: Paçi hir dhe paqe nga Perëndia, Ati ynë!</verse>
				<verse number="3">E falënderojmë Perëndinë, Atin e Zotit tonë Jezu Krisht, sa herë që lutemi për ju,</verse>
				<verse number="4">sepse kemi dëgjuar për besimin tuaj në Krishtin Jezu dhe për dashurinë që keni për të gjithë besimtarët e krishterë.</verse>
				<verse number="5">Këtë besim dhe këtë dashuri e keni për shkak të shpresës që ju pret në qiej, për të cilën keni dëgjuar gjatë predikimit për të vërtetën e ungjillit.</verse>
				<verse number="6">Ky ungjill arriti te ju dhe po jep fryt e po përparon në mbarë botën, sikurse ndër ju, që nga dita kur e dëgjuat dhe njohët me të vërtetë hirin e Perëndisë.</verse>
				<verse number="7">Këtë ungjill jua mësoi Epafrai, bashkëpunëtori ynë i dashur, që është shërbëtor besnik i Krishtit për ju.</verse>
				<verse number="8">Ai na foli për dashurinë që ju ka dhënë Shpirti i Shenjtë.</verse>
				<verse number="9">Prandaj edhe ne, që nga dita kur e morën vesh këtë gjë, nuk pushojmë së luturi për ju dhe i kërkojmë Perëndisë tʼju japë urtinë dhe mençurinë shpirtërore që ta njihni plotësisht vullnetin e tij.</verse>
				<verse number="10">Kështu do të mund të bëni një jetë të denjë për Zotin dhe ashtu si i pëlqen atij, duke dhënë fryt në çdo vepër të mirë dhe duke shtuar njohuritë për Perëndinë.</verse>
				<verse number="11">Ju do të forcoheni me fuqinë që vjen nga pushteti i lavdishëm i Perëndisë, që të përballoni gjithçka me durim dhe që me gëzim</verse>
				<verse number="12">të falënderoni Atin që ju bëri të denjë të keni pjesën tuaj në trashëgiminë e besimtarëve të krishterë, në mbretërinë e dritës.</verse>
				<verse number="13">Ai na nxori nga pushteti i errësirës dhe na futi në mbretërinë e Birit të tij të dashur,</verse>
				<verse number="14">në të cilin kemi shpengimin, faljen e mëkateve.</verse>
				<verse number="15">Biri është shëmbëllimi i Perëndisë së padukshëm, i lindur përpara çdo krijese.</verse>
				<verse number="16">Sepse nga ai u krijua gjithçka në qiej dhe në tokë, të dukshmet dhe të padukshmet, fronet, zotërimet, sunduesit dhe pushtetet. Gjithçka u krijua përmes tij dhe për të.</verse>
				<verse number="17">Ai është përpara çdo gjëje dhe gjithçka e krijuar qëndron në të.</verse>
				<verse number="18">Ai është kreu i trupit, domethënë i kishës, fillimi i jetës së re dhe i pari që u ngjall prej të vdekurve, në mënyrë që ai të jetë i pari në gjithçka.</verse>
				<verse number="19">Sepse Perëndisë i pëlqeu që në Birin të banojë e gjithë plotësia e vetë Perëndisë</verse>
				<verse number="20">dhe të pajtojë me veten e tij, nëpërmjet Birit, gjithçka mbi tokë a në qiej, duke vendosur paqen me anë të gjakut që Biri derdhi në kryq.</verse>
				<verse number="21">Edhe ju dikur ishit të huaj për Perëndinë dhe armiq të tij për shkak të mendimeve dhe veprave tuaja të liga.</verse>
				<verse number="22">Por tani Biri ju pajtoi me Perëndinë me anë të vdekjes në trupin e tij njerëzor, që tʼju paraqesë para tij të shenjtë, të patëmetë dhe të paqortueshëm.</verse>
				<verse number="23">Por duhet të qëndroni të fortë në besim, të qëndrueshëm dhe të palëkundur në shpresën që jep ungjilli që dëgjuat. Ky ungjill i është predikuar gjithë krijesës nën qiell dhe unë, Pali, jam bërë shërbëtor i tij.</verse>
				<verse number="24">Tani, gëzohem që vuaj për ju dhe që po plotësoj në trupin tim njerëzor atë që u mungon vuajtjeve të Krishtit për trupin e tij, domethënë për kishën.</verse>
				<verse number="25">Kësaj kishe i shërbej edhe unë sipas detyrës që më ngarkoi Perëndia për ju, që tʼju predikoj të plotë fjalën e tij.</verse>
				<verse number="26">Kjo fjalë është plani i Perëndisë, që ka qenë i fshehur gjatë shekujve për të gjitha breznitë, por që tani iu shfaq besimtarëve të krishterë.</verse>
				<verse number="27">Perëndia donte tʼu bënte të njohur atyre pasurinë e lavdisë së këtij plani të fshehtë për të gjitha kombet. Ky plan i fshehtë është Krishti në ju, i cili është shpresa juaj për lavdinë që do të vijë.</verse>
				<verse number="28">Këtë Krisht predikojmë edhe ne, duke e këshilluar dhe duke e mësuar çdo njeri me gjithë urtinë që kemi, me qëllim që të gjithë njerëzit tʼi paraqesim të përsosur përmes Krishtit para Perëndisë.</verse>
				<verse number="29">Prandaj unë mundohem dhe luftoj me ndihmën e fuqisë së Krishtit që vepron fuqishëm brenda meje.</verse>
			</chapter>
			<chapter number="2">
				<verse number="1">Dua tʼju bëj të njohur luftën e madhe që bëj për ju, për ata të Laodicesë dhe për të gjithë ata që nuk më kanë njohur personalisht.</verse>
				<verse number="2">Unë luftoj që zemrat e tyre të gjejnë ngushëllim, që ata të jetojnë të bashkuar me dashuri dhe të pasuruar me sigurinë që jep dija e plotë. Kështu ata mund të njohin të fshehtën e Perëndisë, Krishtin.</verse>
				<verse number="3">Në këtë mister gjenden të fshehura të gjitha thesaret e urtisë dhe të dijes.</verse>
				<verse number="4">Këtë jua them që të mos ju gënjejë askush me fjalë joshëse.</verse>
				<verse number="5">Edhe pse fizikisht nuk jam aty, shpirtërisht jam me ju dhe gëzohem kur shikoj rregullin dhe qëndrueshmërinë e besimit tuaj në Krishtin.</verse>
				<verse number="6">Kështu, përderisa e keni pranuar Jezu Krishtin si Zot, jetoni të bashkuar me të.</verse>
				<verse number="7">Tek ai tʼi keni rrënjët dhe mbi atë ta ndërtoni jetën tuaj. Bëhuni më të qëndrueshëm në besim, ashtu siç ju kanë mësuar, dhe jini plot mirënjohje.</verse>
				<verse number="8">Kujdes se mos ju gënjen ndokush me fjalë filozofike, mashtruese e të kota, fjalë që vijnë nga tradita njerëzore, nga fuqitë shpirtërore të kësaj bote dhe jo nga Krishti.</verse>
				<verse number="9">Në të vërtetë, gjithë plotësia e natyrës hyjnore banon trupërisht në Krishtin</verse>
				<verse number="10">dhe të bashkuar me Krishtin edhe ju e keni këtë plotësi. Ai është mbi çdo autoritet dhe pushtet.</verse>
				<verse number="11">Të bashkuar me Krishtin, ju keni rrethprerjen e vërtetë, jo rrethprerjen e bërë nga duar njerëzore, por rrethprerjen që vjen nga Krishti dhe që është zhveshja e trupit të mëkatit.</verse>
				<verse number="12">Ju u varrosët me Krishtin gjatë pagëzimit, por edhe u ngjallët bashkë me të nëpërmjet besimit te fuqia e Perëndisë që e ngjalli Krishtin prej të vdekurve.</verse>
				<verse number="13">Ju ishit të vdekur për shkak të paudhësive tuaja dhe të idhujtarisë suaj, por Perëndia ju dha jetë dhe jua fali paudhësitë.</verse>
				<verse number="14">Ai e fshiu dhe e zhduku dorëshkrimin që na padiste dhe që ishte kundër nesh për shkak të urdhërimeve të tij, duke e mbërthyer në kryq.</verse>
				<verse number="15">Kështu Perëndia i çarmatosi autoritetet dhe pushtetet djallëzore dhe i turpëroi botërisht kur ngadhënjeu kryqi.</verse>
				<verse number="16">Mos lejoni tʼju gjykojë askush për çështje ushqimesh a pijesh, për çështje festash, hënash të reja apo të shtunash.</verse>
				<verse number="17">Këto nuk janë veçse hije të gjërave që duhej të vinin, domethënë të pranisë së vërtetë të Krishtit.</verse>
				<verse number="18">Mos lejoni që tʼju gjykojë ndonjëri që hiqet si më i lartë për shkak të vegimeve që ka parë, apo që këmbëngul në përulësi të jashtme dhe në adhurime engjëjsh, sepse ky njeri krekoset më kot për shkak të mendjes së tij të dobët njerëzore.</verse>
				<verse number="19">Ai njeri nuk ka lidhje me kreun e trupit, Krishtin, nga i cili ushqehet i gjithë trupi dhe mbahet i lidhur me anë të nyjave dhe të kyçeve, duke u rritur sipas vullnetit të Perëndisë.</verse>
				<verse number="20">Përderisa vdiqët bashkë me Krishtin dhe u çliruat nga fuqitë shpirtërore që sundojnë këtë botë, përse jetoni si tʼi përkisnit botës? Përse u nënshtroheni rregullave, si:</verse>
				<verse number="21">«Mos e merr këtë!», «Mos e shijo atë!», apo «Mos e prek këtë!»?</verse>
				<verse number="22">Këto janë gjëra që janë caktuar për tʼu kalbur pasi të përdoren, janë rregulla dhe mësime njerëzish.</verse>
				<verse number="23">Sigurisht, ato duken sikur kanë urti, sepse vishen me fetari sipas dëshirës së njerëzve, me përulësi dhe me një trajtim të ashpër të trupit, por në të vërtetë nuk kanë asnjë vlerë, përveçse kënaqin dëshirat e natyrës sonë njerëzore.</verse>
			</chapter>
			<chapter number="3">
				<verse number="1">Përderisa u ngjallët bashkë me Krishtin, kërkoni gjërat që janë lart në qiej, atje ku ai rri ulur në të djathtën e Perëndisë.</verse>
				<verse number="2">Mendoni për gjërat që janë lart në qiej dhe jo për ato që janë këtu poshtë në tokë.</verse>
				<verse number="3">Sepse ju keni vdekur dhe jeta juaj qëndron e fshehur me Krishtin te Perëndia.</verse>
				<verse number="4">Kur të shfaqet Krishti, jeta juaj, atëherë do të shfaqeni edhe ju bashkë me të në lavdi.</verse>
				<verse number="5">Bëjini të vdesin gjërat tuaja tokësore: kurvërinë, ndyrësinë, epshet, dëshirat e këqija dhe lakminë, që është idhujtari.</verse>
				<verse number="6">Për shkak të këtyre gjërave do të vijë zemërimi i Perëndisë mbi bijtë e mosbindjes.</verse>
				<verse number="7">Dikur edhe ju ecnit kësaj udhe, kur jetonit me këto gjëra.</verse>
				<verse number="8">Por tani, hidhini tej të gjitha: zemërimin, mërinë, ligësinë, sharjet dhe fjalët e ndyra që nxirrni nga goja.</verse>
				<verse number="9">Mos gënjeni njëri-tjetrin, sepse e keni zhveshur njeriun e vjetër, bashkë me sjelljet e tij,</verse>
				<verse number="10">dhe keni veshur njeriun e ri, që përtërihet vazhdimisht, sipas shëmbëllimit të Perëndisë që e krijoi, që ta njihni plotësisht Perëndinë.</verse>
				<verse number="11">Prandaj, nuk ka më paganë dhe judenj, të rrethprerë dhe të parrethprerë, barbarë, skitas, shërbëtorë dhe të lirë, por Krishti është gjithçka dhe është në gjithçka.</verse>
				<verse number="12">Perëndia ju ka thirrur, ju ka bërë të shenjtë dhe ju ka dashur, prandaj, vishuni me dhembshuri, me mirësi, me përulësi, me zemërbutësi dhe me zemërgjerësi.</verse>
				<verse number="13">Durojeni dhe faleni njëri-tjetrin sa herë që dikush të ketë ankesë kundër ndonjë tjetri. Falni ashtu si edhe Zoti ju ka falur.</verse>
				<verse number="14">Mbi të gjitha, kini dashuri, sepse dashuria do tʼju bashkojë në mënyrë të përsosur.</verse>
				<verse number="15">Paqja e Krishtit, në të cilën Perëndia ju ka thirrur të jeni të bashkuar si një trup i vetëm, mbretëroftë në zemrat tuaja! Jini mirënjohës!</verse>
				<verse number="16">Fjala e Krishtit banoftë në ju me gjithë begatinë e saj! Mësoni dhe këshilloni njëri-tjetrin me urti! Këndojini me gjithë zemër Perëndisë psalme, himne dhe këngë shpirtërore!</verse>
				<verse number="17">Gjithçka që thoni dhe gjithçka që bëni, ta bëni në emër të Zotit Jezu, duke falënderuar nëpërmjet tij Perëndinë Atë.</verse>
				<verse number="18">Ju gra, nënshtrojuni burrave, siç ka hije në sytë e Zotit.</verse>
				<verse number="19">Ju burra, duajini gratë tuaja dhe mos jini të ashpër me to.</verse>
				<verse number="20">Ju bij, bindjuni prindërve në gjithçka, sepse kjo gjë i pëlqen Zotit.</verse>
				<verse number="21">Ju etër, mos i zemëroni bijtë tuaj, që të mos i lëshojë zemra.</verse>
				<verse number="22">Ju skllevër, bindjuni në gjithçka zotërinjve tuaj tokësorë, jo sa për sy e faqe për tʼu pëlqyer njerëzve, por me thjeshtësi zemre dhe duke iu druajtur Zotit.</verse>
				<verse number="23">Gjithçka që bëni, bëjeni me shpirt si ta bënit për Zotin e jo vetëm për njerëzit,</verse>
				<verse number="24">sepse ju e dini se prej tij do të merrni si shpërblim trashëgimin e mbretërisë së tij. Në të vërtetë ju i shërbeni Zotit Krisht.</verse>
				<verse number="25">Ai që bën padrejtësi do të shpaguhet për padrejtësinë që bëri. Perëndia nuk bën dallime mes njerëzve.</verse>
			</chapter>
			<chapter number="4">
				<verse number="1">Ju zotërinj, jepuni skllevërve atë që u takon me të drejtë, duke e ditur se edhe ju e keni një Zot në qiell.</verse>
				<verse number="2">Këmbëngulni dhe rrini zgjuar në lutje, duke falënderuar Perëndinë.</verse>
				<verse number="3">Lutuni edhe për ne, që Perëndia të na japë mundësi të tjera për të predikuar të fshehtën për Krishtin, për të cilin jam në burg.</verse>
				<verse number="4">Lutuni që predikimi im të jetë ashtu siç duhet.</verse>
				<verse number="5">Silluni me urti ndaj atyre që nuk besojnë në Krishtin, duke përdorur mirë çdo mundësi që ju jepet.</verse>
				<verse number="6">Fjalët tuaja të jenë gjithnjë të hijshme dhe të urta, që të dini si tʼi përgjigjeni gjithkujt.</verse>
				<verse number="7">Tikiku, vëllai ynë i dashur dhe ndihmësi besnik, që i shërben Zotit bashkë me mua, do tʼju tregojë gjithçka për mua.</verse>
				<verse number="8">Unë e dërgova te ju për të parë gjendjen tuaj dhe për tʼju ngushëlluar zemrat.</verse>
				<verse number="9">Po e dërgoj bashkë me Onesimin, vëllain tonë besnik dhe të dashur, që është një nga ju. Ata do tʼju tregojnë gjithçka që ndodh këtu.</verse>
				<verse number="10">Ju përshëndet Aristarku, që është i burgosur bashkë me mua dhe Marku, nipi i Barnabës, për të cilin ju kemi porositur që ta prisni mirë kur të vijë te ju.</verse>
				<verse number="11">Ju përshëndet edhe Jezui, që e thërrasin Just. Këta janë të vetmit nga të krishterët e rrethprerë që bashkëpunojnë me mua për përhapjen e mbretërisë së Perëndisë dhe që më janë bërë ngushëllim.</verse>
				<verse number="12">Ju përshëndet Epafrai, që është një nga ju dhe që është shërbëtor i Krishtit Jezu. Ai lutet gjithnjë për ju që të qëndroni të përsosur dhe të kryeni plotësisht vullnetin e Perëndisë.</verse>
				<verse number="13">Unë ju siguroj se ai mundohet shumë për ju dhe për ata në Laodice dhe në Hierapojë.</verse>
				<verse number="14">Ju përshëndesin Luka, mjeku i dashur, dhe Dema.</verse>
				<verse number="15">Përshëndetni vëllezërit besimtarë në Laodice, Nimfain dhe kishën që mblidhet në shtëpinë e tij.</verse>
				<verse number="16">Kur ta keni lexuar këtë letër, dërgojuani edhe atyre të kishës në Laodice që ta lexojnë. Po ashtu edhe ju merreni dhe lexoni letrën që kam dërguar në Laodice.</verse>
				<verse number="17">I thoni Arkipit: «Kujdes dhe kryeje mirë shërbesën që more nga Zoti».</verse>
				<verse number="18">Përshëndetjen e kam shkruar vetë unë, Pali, me dorën time. Kujtoni prangat e mia. Hiri qoftë me ju!</verse>
			</chapter>
		</book>
		<book number="52">
			<chapter number="1">
				<verse number="1">Pali, Silvani dhe Timoteu, i shkruajmë kishës së selanikasve, që i përket Perëndisë Atë dhe Zotit Jezu Krisht: Paçi hir dhe paqe!</verse>
				<verse number="2">E falënderojmë gjithmonë Perëndinë për ju të gjithë dhe ju përmendim pa pushim në lutjet tona.</verse>
				<verse number="3">Ne kujtojmë para Perëndisë dhe Atit tonë besimin tuaj të gjallë, dashurinë tuaj vepruese dhe shpresën tuaj të palëkundur, që e keni në Zotin tonë Jezu Krisht.</verse>
				<verse number="4">O vëllezër, ne e dimë se Perëndia ju do dhe se ju ka zgjedhur,</verse>
				<verse number="5">sepse ungjilli që ju predikuam nuk erdhi te ju vetëm me fjalë, por edhe me fuqi, edhe me anë të Shpirtit të Shenjtë, edhe me sigurinë e plotë se ai është i vërtetë. Ju e dini se kur ishim mes jush, çdo gjë që bëmë, e bëmë për të mirën tuaj.</verse>
				<verse number="6">Ju ndoqët shembullin tonë e të Zotit dhe megjithëse vuajtët shumë, i pranuat fjalët e ungjillit me gëzimin që vjen nga Shpirti i Shenjtë.</verse>
				<verse number="7">Kështu, ju u bëtë shembull për të gjithë besimtarët në Maqedoni dhe në Akai.</verse>
				<verse number="8">Fjala e Zotit jehoi prej jush jo vetëm në Maqedoni dhe në Akai, por edhe në çdo vend ku u përhap besimi juaj në Perëndinë. Kështu, ne nuk kemi nevojë të themi ndonjë gjë.</verse>
				<verse number="9">Të gjithë besimtarët e atyre vendeve tregojnë sesi na pritët kur erdhëm te ju dhe sesi ju hoqët dorë prej idhujve dhe u kthyet për të adhuruar Perëndinë e gjallë dhe të vërtetë.</verse>
				<verse number="10">Tani ju prisni Birin e tij, Jezuin, të vijë prej qiejve, të cilin ai e ngjalli prej të vdekurve dhe që na shpëton nga zemërimi që po vjen.</verse>
			</chapter>
			<chapter number="2">
				<verse number="1">Ju e dini, o vëllezër, se ne nuk erdhëm kot te ju.</verse>
				<verse number="2">Siç e dini, përpara se të vinim te ju, na keqtrajtuan dhe na poshtëruan në Filipi, por Perëndia na dha guximin për tʼju predikuar ungjillin e tij mes shumë përpjekjesh të mundimshme.</verse>
				<verse number="3">Sepse predikimi ynë nuk mbështetej në mashtrime, në ndyrësi dhe në dredhi,</verse>
				<verse number="4">por e predikojmë ungjillin ashtu siç na e besoi Perëndia, pasi dolëm të sprovuar prej tij. Ne nuk predikojmë që tʼu pëlqejmë njerëzve, por që tʼi pëlqejmë Perëndisë, i cili njeh zemrat tona.</verse>
				<verse number="5">Sikurse e dini, ne kurrë nuk kemi përdorur fjalë lajkatuese e as nuk kemi pasur qëllimin për të përfituar, dhe dëshmitar kemi Perëndinë.</verse>
				<verse number="6">Ne nuk kemi kërkuar lavdi prej njerëzve, as prej jush e as prej të tjerëve.</verse>
				<verse number="7">Si apostuj të Krishtit mund tʼju bëheshim barrë, por, përkundrazi, ne u treguam të dhembshur me ju si nëna që kujdeset me ngrohtësi për fëmijët e vet.</verse>
				<verse number="8">Ne kishim një dashuri kaq të madhe për ju, saqë ishim të gatshëm jo vetëm tʼju predikonim ungjillin e Perëndisë, por të jepnim edhe jetën tonë për ju. Kaq shumë ju kishim për zemër!</verse>
				<verse number="9">Ju e mbani mend, o vëllezër, sesa shumë u munduam dhe sa shumë u lodhëm duke punuar natë e ditë, që të mos i bëheshim barrë asnjërit prej jush ndërsa ju predikonim ungjillin e Perëndisë.</verse>
				<verse number="10">Ju edhe Perëndia jeni dëshmitarë se sjellja jonë kundrejt jush, besimtarëve, ishte e shenjtë, e drejtë dhe e paqortueshme.</verse>
				<verse number="11">Ju e dini se jemi sjellë me çdonjërin prej jush si një baba me bijtë e vet.</verse>
				<verse number="12">Ju kemi këshilluar, ju kemi dhënë zemër dhe ju jemi përgjëruar që të bëni një jetë të denjë për Perëndinë, i cili ju thirri në mbretërinë dhe lavdinë e vet.</verse>
				<verse number="13">Prandaj edhe ne e falënderojmë Perëndinë pa pushim se kur e dëgjuat prej nesh fjalën e Perëndisë, e pranuat jo si fjalë njerëzish, por ashtu siç është në të vërtetë, fjalë Perëndie, që vepron në ju që besoni.</verse>
				<verse number="14">Ju, vëllezër, ndoqët shembullin e kishave të Perëndisë që janë në Jude dhe që besojnë në Krishtin Jezu, sepse edhe ju keni vuajtur të njëjtat gjëra nga bashkëkombësit tuaj, sikurse vuajtën edhe ata nga judenjtë,</verse>
				<verse number="15">të cilët vranë Zotin Jezu e profetët dhe na përndoqën edhe ne. Ata nuk e kanë pëlqimin e Perëndisë dhe janë kundër të gjithë njerëzve,</verse>
				<verse number="16">duke na penguar tʼu predikojmë kombeve pagane, që këto të shpëtohen. Kështu ata e mbushin vazhdimisht kupën e mëkateve të tyre, por më në fund erdhi mbi ta zemërimi i Perëndisë.</verse>
				<verse number="17">Por ne, vëllezër, kemi qenë larg jush për një kohë të shkurtër, larg syve por jo larg zemrës dhe nga malli që kishim u përpoqëm edhe më shumë për tʼju parë përsëri.</verse>
				<verse number="18">Prandaj deshëm shumë të vinim te ju, madje unë Pali u përpoqa një ose dy herë, por na pengoi Satani.</verse>
				<verse number="19">Kush tjetër veç jush do të jetë shpresa jonë, gëzimi ynë, kurora apo krenaria jonë para Zotit Jezu Krisht kur ai të vijë?</verse>
				<verse number="20">Po, ju jeni lavdia jonë dhe gëzimi ynë.</verse>
			</chapter>
			<chapter number="3">
				<verse number="1">Ne nuk po duronim dot më, prandaj vendosëm të qëndronim vetë në Athinë</verse>
				<verse number="2">dhe te ju të dërgonim Timoteun, vëllanë tonë, që i shërben Perëndisë bashkë me ne për predikimin e ungjillit të Krishtit, që tʼju forcojë dhe tʼju këshillojë për besimin tuaj,</verse>
				<verse number="3">që asnjëri të mos lëkundet nga vuajtjet që po kaloni. Ju vetë e dini se këto gjëra na presin.</verse>
				<verse number="4">Kur ishim me ju, ne ju paralajmëruam se do të përndiqeshim, dhe siç e dini kjo ndodhi.</verse>
				<verse number="5">Prandaj edhe unë nuk durova dot më dhe e dërgova Timoteun, që të marr vesh për besimin tuaj, se mos tunduesi ju kishte tunduar dhe mundi ynë kishte shkuar dëm.</verse>
				<verse number="6">Por Timoteu është kthyer tashmë prej jush dhe ka sjellë lajme të mira për besimin dhe për dashurinë tuaj, dhe se ju ruani kujtime të mira për ne dhe keni mall të na shihni, sikurse kemi edhe ne mall tʼju shohim.</verse>
				<verse number="7">Prandaj, o vëllezër, mes gjithë mundimeve dhe vuajtjeve që po kalojmë, gjetëm ngushëllim falë besimit tuaj.</verse>
				<verse number="8">Sepse tani që morëm vesh se ju qëndroni të fortë në Zotin, ne jetojmë me të vërtetë.</verse>
				<verse number="9">Me çfarë fjalësh mund ta falënderojmë Perëndinë pas gjithë atij gëzimi që na dhatë para tij?</verse>
				<verse number="10">Ne i lutemi me gjithë zemër Perëndisë, natë e ditë, që tʼju shohim nga afër dhe të plotësojmë ato që ende i mungojnë besimit tuaj.</verse>
				<verse number="11">Vetë Perëndia, Ati ynë dhe Zoti ynë Jezu na drejtofshin udhën për te ju!</verse>
				<verse number="12">Zoti e shtoftë dhe bëftë që të teprojë dashuria juaj për njëri-tjetrin dhe për të gjithë, ashtu siç është edhe dashuria jonë për ju!</verse>
				<verse number="13">Ai i forcoftë zemrat tuaja, që ju të jeni të shenjtë dhe të paqortueshëm para Perëndisë dhe Atit tonë kur Zoti ynë Jezu të vijë bashkë me të gjithë besimtarët e tij! Amen!</verse>
			</chapter>
			<chapter number="4">
				<verse number="1">Së fundi, o vëllezër, ju mësuat prej nesh sesi duhet të jetoni ashtu siç i pëlqen Perëndisë. Ju lutemi dhe ju bëjmë thirrje në emër të Zotit Jezu, që të vazhdoni të jetoni kështu, madje të përparoni edhe më shumë.</verse>
				<verse number="2">Ju i dini udhëzimet që ju dhamë nga ana e Zotit Jezu.</verse>
				<verse number="3">Vullneti i Perëndisë është që ju të bëni një jetë të shenjtë, të hiqni dorë nga kurvëria,</verse>
				<verse number="4">që çdonjëri prej jush të dijë ta mbajë të shenjtë dhe me nder trupin e vet,</verse>
				<verse number="5">dhe të mos ia nënshtrojë atë pasioneve të epshit siç bëjnë kombet pagane që nuk e njohin Perëndinë.</verse>
				<verse number="6">Askush të mos e mashtrojë e as të mos i bëjë keq vëllait të vet në këto gjëra, sepse për të gjitha këto do të hakmerret Zoti, gjë që jua kemi thënë dhe jua kemi dëshmuar edhe më parë.</verse>
				<verse number="7">Sepse Perëndia nuk na thirri në ndyrësi, por në shenjtërim.</verse>
				<verse number="8">Prandaj kush hedh poshtë këto udhëzime, nuk hedh poshtë një njeri, por hedh poshtë Perëndinë që ju ka dhënë Shpirtin e tij të Shenjtë.</verse>
				<verse number="9">Sa për dashurinë vëllazërore, nuk keni nevojë që tʼju shkruaj, sepse vetë Perëndia ju ka mësuar ta doni njëri-tjetrin.</verse>
				<verse number="10">Është e vërtetë që ju e bëni këtë për të gjithë vëllezërit që janë në gjithë Maqedoninë, por ne ju bëjmë thirrje o vëllezër, të përparoni edhe më shumë në këtë gjë.</verse>
				<verse number="11">Përpiquni të jetoni në paqe, të shikoni punët tuaja dhe ta fitoni jetesën nga duart tuaja, siç ju kemi udhëzuar edhe më parë.</verse>
				<verse number="12">Kështu do të jetoni me nder në sy të atyre që janë jashtë kishës dhe nuk do tʼia keni nevojën askujt.</verse>
				<verse number="13">O vëllezër, ne nuk duam që të mos e dini se çfarë do të bëhet me ata që kanë vdekur, që të mos hidhëroheni edhe ju si ata që nuk kanë shpresë.</verse>
				<verse number="14">Nëse besojmë se Jezui vdiq dhe u ngjall, po kështu edhe Perëndia do tʼi ngjallë bashkë me të ata që vdiqën dhe që kishin besuar në të.</verse>
				<verse number="15">Këtë po jua themi me fjalët e Zotit: Ne të gjallët, që do të jemi ende gjallë kur të vijë Zoti, nuk do ta takojmë Zotin përpara atyre që kanë vdekur,</verse>
				<verse number="16">sepse vetë Zoti, me një kushtrim, me zë kryeengjëlli dhe me trumbetën e Perëndisë, do të zbresë nga qielli dhe të vdekurit që kishin besuar në Krishtin do të ngjallen të parët.</verse>
				<verse number="17">Pastaj, ne që do të kemi mbetur ende gjallë, do të rrëmbehemi bashkë me ata në re për ta takuar Zotin lart; dhe kështu do të jemi gjithmonë bashkë me Zotin.</verse>
				<verse number="18">Prandaj ngushëllojeni njëri-tjetrin me këto fjalë.</verse>
			</chapter>
			<chapter number="5">
				<verse number="1">O vëllezër, sa për kohën dhe për orën se kur do të ndodhin këto gjëra, nuk keni nevojë tʼju shkruaj,</verse>
				<verse number="2">pasi ju vetë e dini mirë se Dita e Zotit do të vijë siç vjen vjedhësi natën.</verse>
				<verse number="3">Kur tʼju thonë: «kemi paqe dhe siguri», atëherë mbi ta do të bjerë papritur shkatërrimi. Ata nuk do tʼi shpëtojnë dot dhe do të vuajnë si gruaja në dhimbjet e lindjes.</verse>
				<verse number="4">Por ju, o vëllezër, nuk jeni në errësirë që ajo ditë tʼju zërë në befasi si vjedhësi;</verse>
				<verse number="5">ju të gjithë jeni bij të dritës dhe bij të ditës. Ne nuk jemi as të natës, as të errësirës.</verse>
				<verse number="6">Prandaj të mos flemë si të tjerët, por të vigjilojmë dhe të jemi të kthjellët.</verse>
				<verse number="7">Sepse ata që flenë, flenë natën dhe ata që dehen, dehen natën.</verse>
				<verse number="8">Por ne, meqenëse jemi të ditës, le të jemi të kthjellët, duke veshur besimin dhe dashurinë si parzmore dhe shpresën e shpëtimit si përkrenare.</verse>
				<verse number="9">Perëndia nuk na caktoi që të vuajmë zemërimin e madh, por na caktoi që të marrim shpëtimin përmes Zotit tonë Jezu Krisht,</verse>
				<verse number="10">i cili vdiq për ne. Kështu, kur të vijë ai, edhe nëse vigjilojmë, edhe nëse jemi duke fjetur, do të jetojmë bashkë me të.</verse>
				<verse number="11">Prandaj ngushëlloni dhe ndihmoni njëri-tjetrin për tʼu rritur në besim, sikurse edhe po bëni.</verse>
				<verse number="12">Tani, o vëllezër, ju lutemi tʼi vlerësoni ata që Zoti i ka ngarkuar për të qenë drejtuesit tuaj, që ju shërbejnë me mund dhe që ju këshillojnë.</verse>
				<verse number="13">Çmojini dhe nderojini me dashuri për punën që bëjnë. Jetoni në paqe mes jush.</verse>
				<verse number="14">O vëllezër, ju bëjmë thirrje tʼi qortoni ata që nuk jetojnë siç duhet, tʼi ngushëlloni zemërlëshuarit, tʼi ndihmoni të dobëtit në besim dhe të jeni të duruar me të gjithë.</verse>
				<verse number="15">Kini mendjen se mos ndokush ia kthen dikujt të keqen me të keqe. Gjithmonë kërkoni të mirën për njëri-tjetrin dhe për të gjithë.</verse>
				<verse number="16">Gëzohuni gjithmonë.</verse>
				<verse number="17">Lutuni pa pushim.</verse>
				<verse number="18">Falënderoni për çdo gjë, sepse ky është vullneti i Perëndisë për ju përmes Krishtit Jezu.</verse>
				<verse number="19">Mos e shuani flakën e Shpirtit të Shenjtë.</verse>
				<verse number="20">Mos i përbuzni profecitë.</verse>
				<verse number="21">Shqyrtoni çdo gjë, mbani atë që është e mirë.</verse>
				<verse number="22">Hiqni dorë nga çdo lloj ligësie.</verse>
				<verse number="23">Vetë Perëndia i paqes ju shenjtëroftë plotësisht dhe gjithë qenià juaj, shpirt, mendje e trup qoftë e paqortueshme kur të vijë Zoti ynë Jezu Krisht.</verse>
				<verse number="24">Perëndia që ju thirri është besnik dhe do ta bëjë atë që ka thënë.</verse>
				<verse number="25">Vëllezër, lutuni edhe për ne.</verse>
				<verse number="26">Përshëndetni të gjithë vëllezërit me puthjen e dashurisë vëllazërore.</verse>
				<verse number="27">Ju përbetohem në emër të Zotit që kjo letër tʼu lexohet të gjithë vëllezërve.</verse>
				<verse number="28">Hiri i Zotit tonë Jezu Krisht qoftë me ju!</verse>
			</chapter>
		</book>
		<book number="53">
			<chapter number="1">
				<verse number="1">Pali, Silvani dhe Timoteu, po i shkruajmë kishës së selanikasve që i përket Perëndisë, Atit tonë dhe Zotit Jezu Krisht:</verse>
				<verse number="2">Paçi hir e paqe nga Perëndia, Ati ynë dhe nga Zoti Jezu Krisht!</verse>
				<verse number="3">Ne duhet ta falënderojmë gjithnjë Perëndinë për ju, o vëllezër, dhe kjo është e drejtë, sepse besimi juaj po rritet shumë dhe dashuria e secilit prej jush për njëri-tjetrin po shtohet.</verse>
				<verse number="4">Prandaj ne vetë krenohemi me ju para kishave të Perëndisë për durimin tuaj dhe për besimin që keni në tërë përndjekjet e vuajtjet që po kaloni.</verse>
				<verse number="5">Kjo tregon se Perëndia gjykon me drejtësi dhe do tʼju bëjë të denjë për mbretërinë e tij, për shkak të së cilës po vuani.</verse>
				<verse number="6">Perëndia do të bëjë atë që është e drejtë dhe do tʼu japë mundime atyre që po ju mundojnë,</verse>
				<verse number="7">ndërsa ju do tʼju çlirojë nga mundimet që po kaloni, ashtu si do të na çlirojë edhe ne kur të vijë Zoti Jezu nga qielli bashkë me engjëjt e tij të fuqishëm.</verse>
				<verse number="8">Ai do të vijë me zjarr flakërues për të marrë shpagim nga ata që nuk e njohin Perëndinë dhe që nuk i binden ungjillit të Zotit tonë Jezu.</verse>
				<verse number="9">Këta do të ndëshkohen me shkatërrimin e amshuar, të ndarë nga prania e Zotit dhe nga lavdia e fuqisë së tij.</verse>
				<verse number="10">Atë ditë ai do të vijë për tʼu përlëvduar bashkë me besimtarët e vet dhe për tʼu admiruar bashkë me të gjithë ata që i kanë besuar, sepse ju i besuat predikimit tonë.</verse>
				<verse number="11">Ne lutemi gjithnjë për ju, që Perëndia tʼju bëjë të denjë për të përmbushur thirrjen e tij dhe që me fuqinë e tij të arrini çdo qëllim të mirë e të përsosni çdo vepër të besimit tuaj.</verse>
				<verse number="12">Kështu, emri i Zotit tonë Jezu do të përlëvdohet prej jush dhe ju do të përlëvdoheni prej tij, sipas hirit të Perëndisë tonë dhe të Zotit Jezu Krisht.</verse>
			</chapter>
			<chapter number="2">
				<verse number="1">Vëllezër, në lidhje me ardhjen e Zotit tonë Jezu Krisht kur ne do të takohemi me të, ju lutemi</verse>
				<verse number="2">mos lejoni që tʼjua marrin lehtësisht mendjen e tʼju turbullojnë me ndonjë vegim gjoja prej Shpirtit të Shenjtë, me ndonjë fjalë apo me ndonjë letër të dërguar gjoja nga ne, e tʼju thonë se paska ardhur Dita e Zotit.</verse>
				<verse number="3">Askush të mos ju mashtrojë në asnjë mënyrë, sepse ajo ditë nuk do të vijë pa ardhur më parë koha e mohimit të besimit dhe pa u shfaqur njeriu i paudhë, biri i humbjes.</verse>
				<verse number="4">Ai do të kundërshtojë dhe do të ngrejë krye ndaj gjithçkaje që quhet Perëndi apo që ka lidhje me adhurimin e Perëndisë. Këtë do ta bëjë që të ulet vetë në tempullin e Perëndisë duke u vetëshpallur perëndi.</verse>
				<verse number="5">A nuk e mbani mend se këto gjëra jua kam thënë kur isha ende me ju?</verse>
				<verse number="6">Tashmë ju e dini se çfarë e pengon atë që të shfaqet kur të vijë koha.</verse>
				<verse number="7">Fuqia e fshehtë e paudhësisë është tashmë në veprim, por që ajo të shfaqet plotësisht, duhet të largohet ai që e ndalon.</verse>
				<verse number="8">Dhe atëherë do të shfaqet ky i paudhë, të cilin Zoti Jezu do ta shkatërrojë me hukatjen e tij dhe do ta zhbëjë me shkëlqimin e ardhjes së tij.</verse>
				<verse number="9">I paudhi do të vijë me fuqinë e Satanit dhe do të bëjë gjithfarë shenjash e mrekullish të fuqishme e të rreme.</verse>
				<verse number="10">Ai do të mashtrojë me padrejtësi të gjithë ata që shkojnë drejt humbjes, sepse ata nuk e deshën të vërtetën që do tʼi kishte shpëtuar.</verse>
				<verse number="11">Prandaj Perëndia do tʼu dërgojë atyre një forcë mashtruese, që ata tʼi besojnë gënjeshtrës</verse>
				<verse number="12">dhe që të gjykohen të gjithë ata që nuk i besuan së vërtetës, por pëlqyen padrejtësinë.</verse>
				<verse number="13">Ne duhet ta falënderojmë Perëndinë gjithmonë për ju, o vëllezër të dashur nga Zoti, sepse Perëndia ju zgjodhi për të qenë të parët që do të shpëtonit përmes Shpirtit të Shenjtë që ju shenjtëron dhe përmes besimit tek e vërteta.</verse>
				<verse number="14">Ai ju thirri përmes ungjillit tonë, që të merrni lavdinë e Zotit tonë Jezu Krisht.</verse>
				<verse number="15">Kështu pra, o vëllezër, qëndroni të fortë dhe ruani traditat që ju mësuam, qoftë përmes predikimit, qoftë përmes letrës sonë.</verse>
				<verse number="16">Vetë Zoti ynë Jezu Krisht dhe Perëndia Ati ynë, i cili na deshi dhe na dha ngushëllim të amshuar dhe shpresën e mirë me anë të hirit,</verse>
				<verse number="17">i ngushëlloftë zemrat tuaja dhe i forcoftë për çdo vepër e për çdo fjalë të mirë!</verse>
			</chapter>
			<chapter number="3">
				<verse number="1">Së fundi, o vëllezër, lutuni për ne, që fjala e Zotit të përhapet e të përlëvdohet ashtu siç ndodhi edhe mes jush.</verse>
				<verse number="2">Lutuni edhe që të shpëtojmë nga njerëzit e mbrapshtë e të ligj, sepse jo të gjithë besojnë në Perëndinë.</verse>
				<verse number="3">Por Zoti është besnik dhe do tʼju forcojë e do tʼju ruajë nga i ligu.</verse>
				<verse number="4">Zoti na bën të kemi besim se ju po i bëni dhe do të vazhdoni tʼi bëni gjërat për të cilat ju kemi porositur.</verse>
				<verse number="5">Zoti i drejtoftë zemrat tuaja në dashurinë e Perëndisë e në durimin e Krishtit.</verse>
				<verse number="6">Po ju porosisim, o vëllezër, në emrin e Zotit Jezu Krisht, të largoheni nga çdo vëlla që jeton në përtaci dhe jo sipas traditës që morët prej nesh.</verse>
				<verse number="7">Edhe ju e dini sesi duhet ta ndiqni shembullin tonë, sepse ne nuk jetuam në përtaci kur ishim mes jush</verse>
				<verse number="8">e as nuk kemi ngrënë falas nga ndonjëri prej jush, por jemi lodhur e munduar duke punuar ditë e natë për të mos iu bërë barrë ndokujt.</verse>
				<verse number="9">Ne e kemi autoritetin për ta bërë këtë, por vepruam kështu që të jemi shembull për ju.</verse>
				<verse number="10">Edhe kur ishim me ju, ju porositëm se ai që nuk dëshiron të punojë, as të mos hajë.</verse>
				<verse number="11">Po dëgjojmë se disa nga ju jetojnë në përtaci, nuk bëjnë asnjë punë dhe merren me gjëra të kota.</verse>
				<verse number="12">Këta i porosisim dhe i lusim në emër të Zotit Jezu Krisht që tʼi shtrohen punës për të nxjerrë bukën e gojës.</verse>
				<verse number="13">Ju, o vëllezër, mos u lodhni së bëri të mirën.</verse>
				<verse number="14">Në qoftë se ndokush nuk i bindet fjalëve që po ju shkruajmë në këtë letër, shënojeni këtë njeri e mos u shoqëroni me të në mënyrë që ai të turpërohet.</verse>
				<verse number="15">Megjithatë, mos e shihni si armik, por qortojeni si vëlla.</verse>
				<verse number="16">Vetë Zoti i paqes ju dhëntë paqen gjithnjë e në çdo mënyrë. Zoti qoftë me ju të gjithë!</verse>
				<verse number="17">Përshëndetjen e kam shkruar vetë unë, Pali. Kjo është shenja ime në çdo letër. Kështu shkruaj unë.</verse>
				<verse number="18">Hiri i Zotit tonë Jezu Krisht qoftë me ju të gjithë!</verse>
			</chapter>
		</book>
		<book number="54">
			<chapter number="1">
				<verse number="1">Unë Pali, apostull i Krishtit Jezu, sipas urdhërit të Perëndisë, Shpëtimtarit tonë, dhe Krishtit Jezu, shpresës sonë,</verse>
				<verse number="2">po të shkruaj ty Timote, birit të vërtetë në besim: Hiri, mëshira dhe paqja nga Perëndia Atë dhe nga Jezu Krishti, Zoti ynë, qofshin me ty!</verse>
				<verse number="3">Ashtu si të porosita kur u nisa për në Maqedoni, qëndro në Efes dhe urdhëroi disa të mos u mësojnë besimtarëve një mësim tjetër</verse>
				<verse number="4">dhe të mos merren me mite dhe gjenealogji pafund, të cilat shkaktojnë grindje dhe nuk i shërbejnë planit shpëtimtar të Perëndisë, që e njohim përmes besimit.</verse>
				<verse number="5">Synimi i këtij urdhri është dashuria që vjen nga një zemër e dëlirë, nga një ndërgjegje e pastër dhe nga një besim pa hipokrizi.</verse>
				<verse number="6">Disa, duke shmangur këto gjëra, janë kthyer te bisedat pa kuptim.</verse>
				<verse number="7">Ata duan të jenë mësues të ligjit të Moisiut, pa kuptuar as ato që thonë, as ato që pohojnë me kaq siguri.</verse>
				<verse number="8">Ne e dimë se ligji i Moisiut është i mirë, në qoftë se njeriu e përdor si duhet.</verse>
				<verse number="9">Po ashtu e dimë se ligji i Moisiut nuk u dha për të drejtin, po për shkelësit dhe të pabindurit, për të ligjtë dhe mëkatarët, për të pafetë dhe profanët, për ata që vrasin babë e nënë, për vrasësit,</verse>
				<verse number="10">për kurvarët, për meshkujt që shkojnë me meshkuj, për pengmarrësit, për gënjeshtarët, për ata që bëjnë be të rreme dhe çfarëdo gjëje tjetër që kundërshton mësimin e shëndoshë.</verse>
				<verse number="11">Ky mësim është sipas ungjillit të lavdisë së të lumit Perëndi, ungjill që mʼu besua mua.</verse>
				<verse number="12">I jam mirënjohës Krishtit Jezu, Zotit tonë, që më dha fuqi, sepse më çmoi besnik dhe më vuri në shërbim të tij,</verse>
				<verse number="13">ndonëse më përpara e kisha fyer, përndjekur dhe sharë. Por ai më mëshiroi sepse veprova nga padija, kur isha larg besimit të vërtetë.</verse>
				<verse number="14">Hiri i Zotit tonë mʼu dha me tepricë bashkë me besimin dhe dashurinë që vijnë përmes Krishtit Jezu.</verse>
				<verse number="15">Kjo fjalë është e besueshme dhe e denjë për tʼu pranuar plotësisht: Krishti Jezu erdhi në botë për të shpëtuar mëkatarët, ndër të cilët unë jam i pari.</verse>
				<verse number="16">Por prandaj u mëshirova, që Jezu Krishti të shfaqë në mua së pari tërë durimin, si shembull për ata që do të besojnë në të për jetën e amshuar.</verse>
				<verse number="17">Prandaj Mbretit të amshuar, të pavdekshmit, të padukshmit, të vetmit Perëndi, i qoftë nder dhe lavdi në shekuj të shekujve! Amen!</verse>
				<verse number="18">Këtë detyrë po ta besoj ty, o biri im Timote, sipas profecive që janë thënë për ty. Ti, i mbështetur në to, lufto luftën e mirë!</verse>
				<verse number="19">Ruaje besimin dhe ndërgjegjen e pastër, që disa e hodhën tej dhe e mbytën kështu anijen e besimit.</verse>
				<verse number="20">Ndër këta janë Himeneu dhe Aleksandri, të cilët ia dorëzova Satanit, me qëllim që të mësojnë të mos fyejnë Perëndinë.</verse>
			</chapter>
			<chapter number="2">
				<verse number="1">Para së gjithash, të bëj thirrje që të bëhen përgjërime, lutje, ndërmjetësime dhe falënderime për të gjithë njerëzit,</verse>
				<verse number="2">për mbretërit dhe për të gjithë ata që kanë pushtet, që të mund të bëjmë një jetë me paqe e qetësi, plot përkushtim ndaj Perëndisë dhe dinjitet.</verse>
				<verse number="3">Kjo gjë është e mirë dhe e pranueshme para Perëndisë, Shpëtimtarit tonë.</verse>
				<verse number="4">Ai dëshiron që të gjithë njerëzit të shpëtohen dhe të arrijnë ta njohin të vërtetën plotësisht,</verse>
				<verse number="5">sepse një është Perëndia dhe një është ndërmjetësi mes Perëndisë dhe njerëzve: njeriu Jezu Krisht.</verse>
				<verse number="6">Ai e dha veten si shpengim për të gjithë dhe këtë dëshmi e dha në kohën e duhur.</verse>
				<verse number="7">Për këtë unë u caktova predikues dhe apostull, për tʼu mësuar paganëve besimin dhe të vërtetën. Po them të vërtetën, nuk gënjej.</verse>
				<verse number="8">Prandaj dëshiroj që burrat në çdo vend të luten duke ngritur lart duar të shenjta, pa mëri e pa grindje.</verse>
				<verse number="9">Po ashtu gratë të vishen me rroba të hijshme, me thjeshtësi e dinjitet, jo me gërsheta e ar, as me margaritarë e rroba të kushtueshme,</verse>
				<verse number="10">por me vepra të mira, siç u ka hije grave që i druhen Perëndisë.</verse>
				<verse number="11">Gruaja le të mësojë në heshtje dhe me nënshtrim të plotë.</verse>
				<verse number="12">Nuk e lejoj gruan të mësojë të tjerët dhe as të ushtrojë autoritet mbi burrin, por të rrijë urtë.</verse>
				<verse number="13">Sepse Adami u krijua i pari, pastaj Eva.</verse>
				<verse number="14">Nuk ishte Adami ai që u mashtrua, por gruaja u mashtrua dhe shkeli urdhërin e Perëndisë.</verse>
				<verse number="15">Gruaja do të shpëtohet përmes lindjes së fëmijëve, nëse qëndron në besim, në dashuri dhe në shenjtëri me dinjitet.</verse>
			</chapter>
			<chapter number="3">
				<verse number="1">Kjo fjalë është e besueshme: nëse dikush kërkon të bëhet peshkop, dëshiron një punë të mirë.</verse>
				<verse number="2">Peshkopi duhet të jetë i patëmetë, burrë i një gruaje, i përmbajtur, i arsyeshëm, i sjellshëm, mikpritës, mësues i zoti,</verse>
				<verse number="3">jo pijanec, jo i dhunshëm, por i durueshëm, jo grindavec, jo lakmitar parash.</verse>
				<verse number="4">Ai duhet ta drejtojë mirë shtëpinë e vet dhe tʼi ketë fëmijët të bindur e shumë të sjellshëm.</verse>
				<verse number="5">Nëse dikush nuk di se si të drejtojë shtëpinë e vet, si do të kujdeset për kishën e Perëndisë?</verse>
				<verse number="6">Peshkopi të mos jetë i ri në besim, që të mos i rritet mendja dhe të bjerë në të njëjtin dënim me djallin.</verse>
				<verse number="7">Ai duhet të gëzojë edhe respektin e atyre që janë jashtë kishës, që të mos përgojohet e të bjerë në kurthin e djallit.</verse>
				<verse number="8">Po ashtu edhe dhjakët duhet të jenë të denjë, jo me dy fytyra, jo të dhënë pas verës së tepërt, as lakmitarë fitimesh të pandershme.</verse>
				<verse number="9">Ata duhet ta mbajnë me ndërgjegje të pastër të fshehtën e besimit.</verse>
				<verse number="10">Këta le të vihen më parë në provë, pastaj nëse janë të paqortueshëm, le të shërbejnë.</verse>
				<verse number="11">Po ashtu gratë e tyre të jenë me dinjitet, të mos shpifin, të jenë të përmbajtura dhe besnike në gjithçka.</verse>
				<verse number="12">Dhjakët të jenë bashkëshortë të një gruaje, tʼi drejtojnë mirë fëmijët dhe shtëpitë e tyre.</verse>
				<verse number="13">Sepse ata që e kryejnë mirë shërbesën fitojnë një emër të mirë për veten dhe shumë guxim në besimin që është në Krishtin Jezu.</verse>
				<verse number="14">Këto gjëra po tʼi shkruaj me shpresë se do të vij te ti së shpejti,</verse>
				<verse number="15">por në qoftë se vonohem, të dish se si duhet të sillet njeriu në shtëpinë e Perëndisë, që është kisha e Perëndisë së gjallë, kolona dhe themeli i së vërtetës.</verse>
				<verse number="16">Padyshim, e madhe është e fshehta e besimit: Perëndia u shfaq me trup njerëzor, u shpall i drejtë nga Shpirti i Shenjtë, u pa nga engjëjt, u predikua mes kombeve pagane, u besua në botë, u ngrit në lavdi.</verse>
			</chapter>
			<chapter number="4">
				<verse number="1">Shpirti i Shenjtë e thotë qartë se në kohët e fundit disa do të largohen nga besimi, duke dëgjuar shpirtrat e rreme dhe mësimet e djajve.</verse>
				<verse number="2">Ata do të mashtrohen nga njerëz hipokritë e gënjeshtarë, ndërgjegjja e të cilëve është damkosur.</verse>
				<verse number="3">Ata ndalojnë martesën dhe urdhërojnë të mos hani nga ushqimet që Perëndia i krijoi. Ai i krijoi këto ushqime që, ata që besojnë dhe e njohin të vërtetën, tʼi hanë duke e falënderuar.</verse>
				<verse number="4">Çdo gjë që Perëndia krijoi është e mirë dhe asgjë nuk është për tʼu hedhur nëse merret duke e falënderuar atë,</verse>
				<verse number="5">sepse është shenjtëruar nga fjala e Perëndisë dhe nga lutja.</verse>
				<verse number="6">Nëse ua mëson këto gjëra vëllezërve, do të jesh një shërbëtor i mirë i Krishtit Jezu, i ushqyer me fjalët e besimit dhe të mësimit të mirë që ke ndjekur.</verse>
				<verse number="7">Shmangu, pra, nga përrallat e marra dhe profane të plakave dhe ushtroje veten në përkushtimin ndaj Perëndisë,</verse>
				<verse number="8">sepse ushtrimi i trupit nuk është shumë i dobishëm, por përkushtimi ndaj Perëndisë është i dobishëm për gjithçka. Ky përkushtim mbart premtimin e kësaj jete dhe të jetës së ardhshme.</verse>
				<verse number="9">Kjo fjalë është e besueshme dhe e denjë të pranohet plotësisht.</verse>
				<verse number="10">Për këtë, pra, po mundohemi dhe po luftojmë, sepse kemi shpresë në Perëndinë e gjallë, që është Shpëtimtari i të gjithë njerëzve, sidomos i besimtarëve.</verse>
				<verse number="11">Këto gjëra tʼua urdhërosh dhe tʼua mësosh të tjerëve.</verse>
				<verse number="12">Askush të mos e përbuzë moshën tënde të re, por bëhu shembull për besimtarët me fjalë, në sjellje, në dashuri, në besim dhe në dëlirësi.</verse>
				<verse number="13">Kushtoju leximit të fjalës para bashkësisë, këshillimit dhe mësimdhënies derisa të vij unë.</verse>
				<verse number="14">Mos e lër pas dore dhuntinë që ke, e cila tʼu dha përmes profecisë dhe vënies së duarve nga pleqtë e kishës.</verse>
				<verse number="15">Mbaj mend këto gjëra dhe kushtoju atyre, që përparimi yt të jetë i dukshëm për të gjithë.</verse>
				<verse number="16">Kujdesu për veten dhe për mësimin, këmbëngul në këto gjëra, pasi duke vepruar kështu, do të shpëtosh veten dhe ata që të dëgjojnë.</verse>
			</chapter>
			<chapter number="5">
				<verse number="1">Të moshuarin mos e qorto ashpër, por këshilloje si atë, të rinjtë si vëllezër,</verse>
				<verse number="2">të moshuarat si nëna, të rejat si motra, me shumë dëlirësi.</verse>
				<verse number="3">Ndero vejushat që janë vërtet të veja.</verse>
				<verse number="4">Por nëse një vejushë ka fëmijë ose nipër, këta le të mësojnë, së pari, të tregojnë përkujdesje për njerëzit e shtëpisë së tyre dhe tʼua shpërblejnë prindërve të tyre, sepse këtë gjë pëlqen Perëndia.</verse>
				<verse number="5">Por ajo që është vërtet vejushë dhe ka mbetur e vetme, e ka shpresën në Perëndinë dhe vazhdon në përgjërime dhe lutje natë e ditë.</verse>
				<verse number="6">Ndërsa ajo që jeton në shthurje është e vdekur edhe pse rron.</verse>
				<verse number="7">Porositi kështu vejushat, që ato të jenë të paqortueshme.</verse>
				<verse number="8">Por kush nuk kujdeset për të afërmit e sidomos për ata të shtëpisë së vet, ky e ka mohuar besimin dhe është më i keq se një i pafe.</verse>
				<verse number="9">Vejusha të regjistrohet në listën e vejushave kur të jetë jo më pak se gjashtëdhjetë vjeçe dhe të ketë qenë gruaja e një burri të vetëm.</verse>
				<verse number="10">Ajo duhet të njihet për vepra të mira: që i ka edukuar mirë fëmijët, ka qenë mikpritëse, u ka larë këmbët besimtarëve të krishterë, i ka ndihmuar nevojtarët, i është kushtuar çdo vepre të mirë.</verse>
				<verse number="11">Por mos prano vejusha më të reja, sepse kur dëshirojnë të martohen përsëri, largohen nga Krishti,</verse>
				<verse number="12">duke marrë gjykimin për shkak se e lanë mënjanë besimin e parë.</verse>
				<verse number="13">Në të njëjtën kohë mësohen të jenë përtace duke shkuar shtëpi më shtëpi, dhe jo vetëm përtace, por flasin gjëra që nuk duhet, duke shpifur e duke u marrë me llafe.</verse>
				<verse number="14">Prandaj dua që vejushat e reja të martohen, të lindin fëmijë, të bëhen zonja shtëpie, të mos i japin kundërshtarit asnjë shkak për të na përfolur,</verse>
				<verse number="15">pasi disa tashmë e lanë udhën e drejtë dhe ndoqën Satanin.</verse>
				<verse number="16">Nëse ndonjë besimtare ka ndonjë vejushë në shtëpi, le tʼa ndihmojë atë dhe të mos i bëhet barrë kishës, kështu që kisha të ndihmojë ato që janë vërtet vejusha.</verse>
				<verse number="17">Pleqtë që drejtojnë mirë bashkësinë, le të shpërblehen dyfish, sidomos ata që mundohen në predikim e në mësimdhënie.</verse>
				<verse number="18">Sepse Shkrimi i shenjtë thotë: Kaut që shin, mos i vër kapistër, dhe: «Punëtori e meriton pagën e vet».</verse>
				<verse number="19">Kundër plakut të kishës mos prano padi, veçse kur vijnë dy ose tre dëshmitarë.</verse>
				<verse number="20">Ata që mëkatojnë, qortoji para të gjithëve, që të kenë frikë edhe të tjerët.</verse>
				<verse number="21">Të përbetohem para Perëndisë dhe Krishtit Jezu dhe engjëjve të zgjedhur, që tʼi zbatosh këto gjëra pa paragjykim dhe të mos bësh asgjë me anësi.</verse>
				<verse number="22">Mos u nxito që me anë të vënies së duarve tʼi japësh përgjegjësi dikujt, e as mos u bëj pjesëtar në mëkatet e të tjerëve. Ruaje veten të dëlirë!</verse>
				<verse number="23">Mos pi më vetëm ujë, por pi pak verë për shkak të stomakut dhe të sëmundjeve të tua të shpeshta.</verse>
				<verse number="24">Disa njerëzve u duken qartë mëkatet, edhe përpara se të gjykohen, ndërsa disa të tjerëve u dalin sheshit më pas.</verse>
				<verse number="25">Po ashtu edhe veprat e mira duken qartë, ndërsa ato që nuk duken qartë, nuk mund rrinë të fshehura përgjithnjë.</verse>
			</chapter>
			<chapter number="6">
				<verse number="1">Të gjithë ata që janë nën zgjedhën e skllavërisë le të tregojnë nderim për zotërinjtë e tyre, që të mos shahen emri i Perëndisë dhe mësimi ynë.</verse>
				<verse number="2">Ata që i kanë besimtarë zotërinjtë e tyre le të mos i shpërfillin, sepse janë vëllezër. Përkundrazi, tʼu shërbejnë edhe më mirë, sepse u shërbejnë vëllezërve besimtarë e të dashur. Këto gjëra mësoju dhe këshilloju të tjerëve.</verse>
				<verse number="3">Kush u mëson njerëzve një mësim tjetër dhe nuk ndjek fjalët e vërteta të Zotit tonë Jezu Krisht dhe mësimet e besimit tonë,</verse>
				<verse number="4">ai është mburravec dhe nuk di asgjë. Atij i janë bërë sëmundje debatet e kapja pas fjalëve. Nga këto vijnë smira, grindjet, fyerjet, dyshimet e liga,</verse>
				<verse number="5">zënkat pafund të njerëzve me mendje të shthurur, të privuar nga e vërteta dhe që e shohin besimin në Perëndinë si mjet përfitimi.</verse>
				<verse number="6">Besimi në Perëndinë është pasuri e madhe për atë që kënaqet me aq sa ka,</verse>
				<verse number="7">sepse asgjë nuk kemi sjellë në këtë botë dhe asgjë nuk mund të marrim prej saj.</verse>
				<verse number="8">Nëse kemi ushqim e veshmbathje, le të mjaftohemi me kaq.</verse>
				<verse number="9">Ata që dëshirojnë të pasurohen, bien në tundim, në kurthin e djallit dhe në shumë dëshira të marra e të dëmshme, që i fundosin njerëzit në rrënim e shkatërrim.</verse>
				<verse number="10">Lakmia për para është rrënja e gjithë të këqijave. Duke rendur pas parasë, disa u larguan nga besimi dhe i shkaktuan vetes shumë dhimbje.</verse>
				<verse number="11">Por ti, o njeri i Perëndisë, largohu nga këto gjëra. Përkundrazi kërko drejtësinë, jetën e përkushtuar ndaj Perëndisë, besimin, dashurinë, durimin dhe zemërbutësinë.</verse>
				<verse number="12">Lufto luftën e mirë të besimit dhe rrok jetën e amshuar, për të cilën të thirri Perëndia e për të cilën ke dhënë dëshminë e mirë të besimit para shumë dëshmitarëve.</verse>
				<verse number="13">Të bëj thirrje para Perëndisë, që i jep jetë gjithçkaje dhe para Krishtit Jezu, që dha dëshminë e mirë në kohën e Ponc Pilatit,</verse>
				<verse number="14">që ti ta zbatosh këtë urdhërim të panjollë dhe të paqortueshëm deri në ardhjen e Zotit tonë Jezu Krisht.</verse>
				<verse number="15">Kur të vijë koha, ardhjen e tij do ta tregojë Perëndia, i lumi, i vetmi sundues, mbreti i mbretërve dhe Zoti i zotërve.</verse>
				<verse number="16">Vetëm ai është i pavdekshëm dhe banon në dritën që asnjeri nuk i afrohet dot. Atë nuk e ka parë asnjë njeri dhe as nuk mund ta shohë. Atij i qoftë nderi dhe fuqia e amshuar! Amen!</verse>
				<verse number="17">Pasanikët e kohës së tanishme urdhëroji të mos u rritet mendja, as të mos e mbajnë shpresën në pasigurinë e pasurisë, por në Perëndinë që na jep gjithçka me zemërgjerësi për të mirën tonë.</verse>
				<verse number="18">Urdhëroji të bëjnë të mirën, të jenë të pasur në vepra të mira, të jenë zemërgjerë dhe të gatshëm për të dhënë.</verse>
				<verse number="19">Kështu ata do të grumbullojnë për vete një thesar e do të vënë themel të mirë për të ardhmen, që të marrin jetën e vërtetë.</verse>
				<verse number="20">O Timote, ruaje atë që të është besuar! Largohu nga fjalët e zbrazëta, që janë kundër besimit, si dhe nga kundërthëniet e së ashtuquajturës dituri,</verse>
				<verse number="21">të cilën disa e pranuan dhe humbën besimin. Hiri qoftë me ju!</verse>
			</chapter>
		</book>
		<book number="55">
			<chapter number="1">
				<verse number="1">Unë Pali, që përmes vullnetit të Perëndisë jam apostull i Krishtit Jezu për të predikuar jetën e premtuar, që është në Krishtin Jezu,</verse>
				<verse number="2">po i shkruaj Timoteut, birit tim të dashur: Hiri, mëshira dhe paqja nga Perëndia Atë dhe nga Krishti Jezu, Zoti ynë, qofshin me ty!</verse>
				<verse number="3">Falënderoj Perëndinë që e adhuroj me ndërgjegje të pastër si të parët e mi ndërsa të kujtoj ty pa pushim në lutjet e mia natë e ditë.</verse>
				<verse number="4">Kur kujtoj lotët e tu, kam shumë dëshirë të të shoh, që të mbushem me gëzim.</verse>
				<verse number="5">Më kujtohet besimi yt i sinqertë, që përpara teje e kishte Loida, gjyshja jote, dhe Eunika, nëna jote. Jam i bindur se këtë besim e ke edhe ti.</verse>
				<verse number="6">Për këtë arsye po të kujtoj ta mbash gjallë dhuntinë që Perëndia të dha përmes vënies së duarve të mia.</verse>
				<verse number="7">Perëndia nuk na dha shpirtin e frikës, por të fuqisë, të dashurisë dhe të maturisë.</verse>
				<verse number="8">Prandaj mos ki turp as nga dëshmia e Zotit tonë, as nga unë, i burgosuri i tij, por vuaj bashkë me mua për ungjillin, i mbështetur në fuqinë e Perëndisë.</verse>
				<verse number="9">Perëndia na shpëtoi dhe na thirri me një thirrje të shenjtë, jo sipas veprave tona, por sipas qëllimit të tij dhe hirit që na u dha përmes Krishtit Jezu përpara fillimit të kohëve.</verse>
				<verse number="10">Ky hir u bë i dukshëm tani përmes ardhjes së Shpëtimtarit tonë, Krishtit Jezu, i cili e shfuqizoi vdekjen dhe nxori në dritë jetën dhe pavdekësinë përmes ungjillit.</verse>
				<verse number="11">Për këtë ungjill unë u caktova predikues, apostull dhe mësues.</verse>
				<verse number="12">Për këtë arsye po vuaj gjithë këto gjëra. Por nuk kam turp, sepse e di kujt i kam besuar dhe jam i bindur se ai është i aftë ta ruajë thesarin që më ka besuar, deri në atë ditë.</verse>
				<verse number="13">Ndiqe shembullin e mësimit të drejtë, që dëgjove prej meje, me besimin dhe me dashurinë që vijnë përmes Krishtit Jezu.</verse>
				<verse number="14">Ruaje thesarin e mirë me ndihmën e Shpirtit të Shenjtë, që banon në ne.</verse>
				<verse number="15">Ti e di se të gjithë ata që janë në Azi më braktisën, ndër ta edhe Figeli dhe Hermogjeni.</verse>
				<verse number="16">Zoti tregoftë mëshirë për shtëpinë e Onesiforit, sepse shpesh më ngushëlloi dhe nuk pati turp nga prangat e mia.</verse>
				<verse number="17">Madje, kur erdhi në Romë, më kërkoi me ngulm dhe më gjeti.</verse>
				<verse number="18">Dhëntë Zoti që ai të gjejë mëshirë prej Zotit atë ditë. Ti e di shumë mirë sesa më shërbeu ai në Efes.</verse>
			</chapter>
			<chapter number="2">
				<verse number="1">Ti, biri im, forcohu nga hiri që vjen përmes Krishtit Jezu.</verse>
				<verse number="2">Ato që dëgjove prej meje para shumë dëshmitarëve besojua njerëzve besnikë, të cilët do të jenë të zotët të mësojnë edhe të tjerët.</verse>
				<verse number="3">Bashkohu në vuajtje si ushtar i mirë i Krishtit Jezu.</verse>
				<verse number="4">Asnjë ushtar që është nën armë, nuk ngatërrohet me punët e jetës së përditshme, sepse do që tʼi pëlqejë eprorit që e thirri ushtar.</verse>
				<verse number="5">Po ashtu, kush futet në garë, nuk kurorëzohet po të mos ketë luajtur sipas rregullave.</verse>
				<verse number="6">Bujku që mundohet duhet të marrë i pari pjesën e fryteve.</verse>
				<verse number="7">Mendo për këto që po të them, sepse Zoti do të të ndihmojë të kuptosh gjithçka.</verse>
				<verse number="8">Kujto Jezu Krishtin, të ngjallur prej të vdekurve, pasardhës i Davidit, sipas ungjillit tim,</verse>
				<verse number="9">për të cilin unë po vuaj deri në pranga si keqbërës. Por fjala e Perëndisë nuk lidhet me pranga.</verse>
				<verse number="10">Prandaj unë i duroj të gjitha për hir të të zgjedhurve, që edhe ata të marrin shpëtimin përmes Krishtit Jezu bashkë me lavdinë e amshuar.</verse>
				<verse number="11">Kjo fjalë është e besueshme: Nëse kemi vdekur me Krishtin, edhe do të jetojmë me të;</verse>
				<verse number="12">nëse durojmë, edhe do të mbretërojmë me të; nëse do ta mohojmë, edhe ai do të na mohojë.</verse>
				<verse number="13">Nëse jemi mosbesues, ai mbetet besnik, pasi ai nuk mund të mohojë veten.</verse>
				<verse number="14">Këto gjëra tʼua kujtosh të gjithëve, duke iu përbetuar para Perëndisë të mos grinden me fjalë që nuk sjellin asnjë dobi, por çojnë në shkatërrim ata që i dëgjojnë.</verse>
				<verse number="15">Mundohu të dalësh i sprovuar para Perëndisë, si punëtor që nuk ka pse të turpërohet, që e shpjegon drejt fjalën e së vërtetës.</verse>
				<verse number="16">Shmangu nga fjalët e zbrazëta që janë kundër besimit, sepse ato do të shtojnë mosbesimin e njerëzve</verse>
				<verse number="17">dhe fjalët e tyre do të përhapen si gangrenë. Ndër ta janë Himeneu e Fileti,</verse>
				<verse number="18">që dolën nga udha e së vërtetës, duke thënë se ngjallja tashmë ka ndodhur dhe kështu po përmbysin besimin e disave.</verse>
				<verse number="19">Megjithatë, themelet e forta që vuri Perëndia qëndrojnë të patundura dhe mbajnë këtë mbishkrim: Zoti i njeh të vetët dhe «Le të largohet nga paudhësia kushdo që thërret emrin e Zotit».</verse>
				<verse number="20">Në një shtëpi të madhe nuk ka vetëm enë prej ari e argjendi, por edhe prej druri e balte; disa për nderim dhe të tjerat për përçmim.</verse>
				<verse number="21">Prandaj, kush e pastron veten nga këto gjëra, do të jetë enë për nderim, e shenjtëruar, e dobishme për të zotin dhe e përgatitur për çdo vepër të mirë.</verse>
				<verse number="22">Braktisi epshet rinore dhe rend pas drejtësisë, besimit, dashurisë dhe paqes, bashkë me ata që i thërrasin Zotit me zemër të pastër.</verse>
				<verse number="23">Shmang edhe debatet e marra e pa kuptim, duke e ditur se sjellin grindje.</verse>
				<verse number="24">Shërbëtori i Zotit nuk duhet të grindet, por duhet të jetë i butë me të gjithë, mësues i zoti, që duron të keqen,</verse>
				<verse number="25">që i udhëzon me butësi kundërshtarët, me shpresën se Perëndia do tʼi bëjë të pendohen për të njohur të vërtetën.</verse>
				<verse number="26">Kështu ata mund të vijnë në vete e të dalin nga kurthi i djallit, i cili i mban robër të vullnetit të tij.</verse>
			</chapter>
			<chapter number="3">
				<verse number="1">Duhet ta dish se në ditët e fundit do të vijnë kohë të vështira.</verse>
				<verse number="2">Njerëzit do të jenë egoistë, lakmitarë parash, mburravecë dhe mendjemëdhenj. Ata do të fyejnë Perëndinë dhe nuk do tʼu binden prindërve. Do të jenë mosmirënjohës, të pafe,</verse>
				<verse number="3">pa dashuri njerëzore, zemërakë, shpifës, të papërmbajtur, shtazarakë, që nuk e duan mirësinë,</verse>
				<verse number="4">tradhtarë, kokëkrisur dhe fodullë. Ata do të jepen më shumë pas kënaqësive sesa do të duan Perëndinë;</verse>
				<verse number="5">do të jenë të përkushtuar ndaj tij në dukje, por në të vërtetë do ta kenë mohuar fuqinë e besimit. Largohu edhe nga këta.</verse>
				<verse number="6">Sepse disa prej këtyre përvidhen në shtëpitë e grave mendjelehta e mëkatare dhe i bëjnë për vete. Këto gra sundohen nga dëshira të ndryshme</verse>
				<verse number="7">dhe megjithëse përpiqen gjithnjë të mësojnë, nuk arrijnë asnjëherë të njohin plotësisht të vërtetën.</verse>
				<verse number="8">Ashtu si Janesi dhe Jambresi kundërshtuan Moisiun, po kështu edhe këta njerëz i kundërvihen së vërtetës, sepse janë mendjeprishur dhe mospërfillës ndaj besimit.</verse>
				<verse number="9">Këta nuk do të shkojnë shumë larg, sepse marrëzia e tyre do të duket sheshit para të gjithëve, ashtu sikurse ndodhi edhe me Janesin e Jambresin.</verse>
				<verse number="10">Përkundrazi, ti Timote, ke ndjekur nga afër mësimin tim, sjelljen, qëllimin, besimin, durimin, dashurinë, qëndresën,</verse>
				<verse number="11">përndjekjet dhe vuajtjet që pësova në Antioki, në Ikon dhe në Listra. Durova shumë përndjekje, por Zoti më shpëtoi nga të gjitha.</verse>
				<verse number="12">Në të vërtetë, të gjithë ata që duan të bëjnë një jetë të përkushtuar ndaj Krishtit Jezu, do të përndiqen.</verse>
				<verse number="13">Ndërsa njerëzit e ligj dhe mashtrues do të bëhen edhe më keq, duke mashtruar dhe duke u mashtruar.</verse>
				<verse number="14">Por ti vazhdo të qëndrosh në ato që mësove dhe për të cilat u binde plotësisht, sepse ti e di prej kujt i mësove.</verse>
				<verse number="15">Që nga fëmijëria ti i ke njohur Shkrimet e shenjta, të cilat mund të të japin urtinë që të çon drejt shpëtimit përmes besimit në Krishtin Jezu.</verse>
				<verse number="16">I gjithë Shkrimi i shenjtë është i frymëzuar nga Perëndia dhe i dobishëm për mësim, për qortim, për ndreqje dhe për edukim në drejtësi,</verse>
				<verse number="17">që njeriu i Perëndisë të jetë i përgatitur plotësisht dhe i aftë për çdo vepër të mirë.</verse>
			</chapter>
			<chapter number="4">
				<verse number="1">Po të përbetoj para Perëndisë dhe Krishtit Jezu, që do të gjykojë të gjallët e të vdekurit kur të vijë dhe të mbretërojë:</verse>
				<verse number="2">prediko fjalën e Perëndisë me këmbëngulje dhe në çdo kohë, korrigjo, qorto dhe këshillo duke i mësuar të tjerët me shumë durim.</verse>
				<verse number="3">Sepse do të vijë koha kur njerëzit nuk do ta durojnë mësimin e shëndoshë, por sipas dëshirave të tyre do të mbledhin rreth vetes mësues që iu gudulisin veshët.</verse>
				<verse number="4">Ata nuk do tʼia vënë veshin së vërtetës dhe do tʼu kthehen përrallave.</verse>
				<verse number="5">Por ti ji me mendje të kthjellët për çdo gjë, duro vuajtjen, kryeje punën e ungjilltarit dhe përmbushe shërbesën tënde.</verse>
				<verse number="6">Ndërsa unë tashmë po derdhem si pija që i kushtohet Perëndisë për flijim dhe koha e lamtumirës sime erdhi.</verse>
				<verse number="7">Luftën e mirë e luftova, garën e përfundova dhe besimin e ruajta.</verse>
				<verse number="8">Pas kësaj më pret kurora e drejtësisë, që Zoti, gjykatësi i drejtë, do të ma japë atë ditë dhe jo vetëm mua, por edhe të gjithëve atyre që kanë pritur me dashuri ardhjen e tij.</verse>
				<verse number="9">Nxito të vish sa më parë tek unë,</verse>
				<verse number="10">sepse Dema, duke dashur këtë botë, më braktisi dhe iku në Selanik. Kreski shkoi në Galati, ndërsa Titi në Dalmaci.</verse>
				<verse number="11">Vetëm Luka është me mua. Merre edhe Markun me vete, sepse ai është i dobishëm për shërbesën time.</verse>
				<verse number="12">Tikikun e dërgova në Efes.</verse>
				<verse number="13">Kur të vish, më sill mantelin që i lashë Karpit në Troadë dhe librat, sidomos pergamenat.</verse>
				<verse number="14">Aleksandri, bakërpunuesi, më bëri shumë të këqija; Zoti do tʼia shpërblejë sipas veprave të tij.</verse>
				<verse number="15">Ruaju edhe ti prej tij, sepse ai i kundërshtoi fort fjalët tona.</verse>
				<verse number="16">Në mbrojtjen time të parë asnjeri nuk më përkrahu, por të gjithë më braktisën. Kjo mos iu numëroftë për faj!</verse>
				<verse number="17">Por Zoti qëndroi me mua dhe më forcoi, që përmes meje predikimi të kryhej plotësisht dhe të dëgjonin të gjitha kombet pagane. Kështu u shpëtova nga goja e luanit.</verse>
				<verse number="18">Zoti do të më çlirojë nga çdo vepër e ligë dhe do të më shpëtojë për të më çuar në mbretërinë e tij qiellore. Lavdi atij në shekuj të shekujve! Amen!</verse>
				<verse number="19">Të fala Priskës e Akuilit dhe atyre të shtëpisë së Onesiforit.</verse>
				<verse number="20">Erasti mbeti në Korint, ndërsa Trofimin e lashë të sëmurë në Milet.</verse>
				<verse number="21">Nxito të vish përpara dimrit. Të bëjnë të fala Eubuli, Pudi, Lini, Klaudia dhe të gjithë vëllezërit.</verse>
				<verse number="22">Zoti qoftë me shpirtin tënd! Hiri qoftë me ju!</verse>
			</chapter>
		</book>
		<book number="56">
			<chapter number="1">
				<verse number="1">Unë, Pali, jam shërbëtor i Perëndisë dhe apostull i Jezu Krishtit, për tʼu predikuar besimin të zgjedhurve të Perëndisë dhe për tʼu bërë të njohur të vërtetën e besimit tonë,</verse>
				<verse number="2">që të kenë shpresën e jetës së amshuar. Perëndia që nuk gënjen, e premtoi këtë jetë që përpara fillimit të kohëve</verse>
				<verse number="3">dhe në kohën e duhur e bëri të njohur me fjalën e tij në predikimin që mʼu besua sipas urdhërit të Perëndisë, Shpëtimtarit tonë.</verse>
				<verse number="4">Po të shkruaj ty, o Tit, që je për mua bir i vërtetë në besimin tonë të përbashkët: Hiri dhe paqja nga Perëndia atë dhe nga Krishti Jezu, Shpëtimtari ynë, qofshin me ty!</verse>
				<verse number="5">Arsyeja pse të lashë në Kretë është që të rregullosh gjërat e papërfunduara dhe të caktosh pleq nëpër kisha në çdo qytet, ashtu siç të urdhërova.</verse>
				<verse number="6">Plaku i kishës duhet të jetë i paqortueshëm, bashkëshort i një gruaje, tʼi ketë fëmijët besimtarë, që nuk përfliten për shthurje a për mosbindje.</verse>
				<verse number="7">Peshkopi, si kujdestar i shtëpisë së Perëndisë, duhet të jetë i paqortueshëm, jo arrogant, as gjaknxehtë, as i dhënë pas verës, as i dhunshëm, as lakmitar përfitimesh të pandershme.</verse>
				<verse number="8">Por ai duhet të jetë mikpritës, dashamirës, i urtë, i drejtë, i shenjtë dhe i matur.</verse>
				<verse number="9">Ai duhet tʼi qëndrojë besnik fjalës së besueshme të mësimit që mori, që të jetë i aftë të këshillojë të tjerët me mësimin e shëndoshë dhe të bindë ata që e kundërshtojnë.</verse>
				<verse number="10">Në të vërtetë ka shumë të pabindur, dërdëllitës e mashtrues, veçanërisht mes të krishterëve të rrethprerë.</verse>
				<verse number="11">Atyre u duhet mbyllur goja, sepse për të përfituar në mënyrë të pandershme po shkatërrojnë familje të tëra, duke u mësuar njerëzve gjëra që nuk duhen.</verse>
				<verse number="12">Njëri nga ata, njëri nga profetët e tyre, ka thënë: «Kretasit janë gjithnjë gënjeshtarë, shtazarakë të ligj dhe grykës përtacë».</verse>
				<verse number="13">Kjo dëshmi është e vërtetë. Prandaj qortoji rreptë që të jenë të shëndetshëm në besim,</verse>
				<verse number="14">pa përfillur përrallat e judenjve dhe urdhërimet e njerëzve që shtrembërojnë të vërtetën.</verse>
				<verse number="15">Të gjitha gjërat janë të pastra për të pastrit, po për të ndoturit dhe të pafetë asgjë nuk është e pastër. Atyre u është ndotur edhe mendja, edhe ndërgjegjja.</verse>
				<verse number="16">Pohojnë se e njohin Perëndinë, por me veprat e tyre e mohojnë duke qenë të neveritshëm, të pabindur dhe të paaftë për ndonjë vepër të mirë.</verse>
			</chapter>
			<chapter number="2">
				<verse number="1">Por ti mësoju të tjerëve ato që përkojnë me mësimin e shëndoshë.</verse>
				<verse number="2">Të moshuarit të jenë me mendje të kthjellët, të respektueshëm, të urtë, të fortë në besim, dashuri dhe durim.</verse>
				<verse number="3">Po ashtu, edhe të moshuarat të kenë një sjellje prej besimtareje, të mos jenë shpifëse e të mos bëhen skllave të verës së tepërt. Ato tʼu mësojnë të rejave të mirën,</verse>
				<verse number="4">duke i këshilluar me urti që të duan burrat dhe fëmijët e tyre,</verse>
				<verse number="5">të jenë të urta, të dëlira, të zellshme në punët e shtëpisë, të mira, të nënshtruara ndaj burrave të tyre, që të mos shahet fjala e Perëndisë.</verse>
				<verse number="6">Po kështu këshillo të rinjtë të jenë të matur</verse>
				<verse number="7">për çdo gjë. Tregoje veten shembull të veprave të mira. Kur u mëson të tjerëve besimin, të jesh i sinqertë dhe me dinjitet.</verse>
				<verse number="8">Përdor fjalët e duhura e që nuk kanë të sharë, që kundërshtari të turpërohet e të mos ketë asgjë të keqe për të thënë kundër nesh.</verse>
				<verse number="9">Skllevërit tʼu nënshtrohen zotërinjve të tyre në gjithçka, të përpiqen tʼu pëlqejnë atyre, të mos ua kthejnë fjalën</verse>
				<verse number="10">dhe të mos i vjedhin, por të tregohen tërësisht të mirëbesueshëm, që mësimi i Perëndisë, Shpëtimtarit tonë të zbukurohet në çdo gjë.</verse>
				<verse number="11">Hiri shpëtues i Perëndisë iu shfaq të gjithë njerëzve.</verse>
				<verse number="12">Ky hir na mëson që të mohojmë jetën e mbrapshtë dhe dëshirat e liga të botës, të jetojmë me maturi, me drejtësi dhe të jemi të përkushtuar ndaj Perëndisë në këtë jetë,</verse>
				<verse number="13">duke pritur shpresën e lume dhe ardhjen e lavdisë së Perëndisë madhështor dhe Shpëtimtarit tonë Jezu Krisht.</verse>
				<verse number="14">Ai e dha veten për ne, që të na shpengojë nga çdo paudhësi dhe të na bëjë një popull të pastër për veten e tij dhe të zellshëm për vepra të mira.</verse>
				<verse number="15">Këto gjëra thuaju të tjerëve dhe këshillo e qorto me autoritet të plotë. Mos lejo njeri të të përçmojë.</verse>
			</chapter>
			<chapter number="3">
				<verse number="1">Kujtoju besimtarëve tʼu nënshtrohen pushtetarëve dhe autoriteteve, të jenë të bindur, të jenë të gatshëm për çdo vepër të mirë,</verse>
				<verse number="2">të mos fyejnë askënd, të jenë të paqtë, të durueshëm dhe të tregojnë butësi me të gjithë njerëzit.</verse>
				<verse number="3">Dikur edhe ne ishim të marrë, të pabindur, të mashtruar, skllevër të dëshirave dhe të epsheve të ndryshme. Ne jetonim në ligësi dhe në smirë, të urryer dhe duke urryer njëri-tjetrin.</verse>
				<verse number="4">Po kur u shfaq për njerëzit mirësia dhe dashuria e Perëndisë, Shpëtimtarit tonë,</verse>
				<verse number="5">ai na shpëtoi, jo për shkak të ndonjë vepre drejtësie që bëmë ne, po për shkak të mëshirës së tij, përmes larjes së rilindjes dhe ripërtëritjes që Shpirti i Shenjtë kryen në ne.</verse>
				<verse number="6">Këtë Shpirt të Shenjtë ai e derdhi mbi ne pa u kursyer, përmes Jezu Krishtit, Shpëtimtarit tonë,</verse>
				<verse number="7">që ne, duke u bërë të drejtë prej hirit të tij, të bëhemi trashëgimtarë të jetës së amshuar, që është shpresa jonë.</verse>
				<verse number="8">Kjo fjalë është e besueshme. Unë dua që këto gjëra tʼi pohosh me siguri, me qëllim që ata që i kanë besuar Perëndisë të përkushtohen për të kryer vepra të mira. Këto gjëra janë të mira dhe të dobishme për njerëzit.</verse>
				<verse number="9">Por ti shmangu nga debatet e marra, gjenealogjitë, grindjet e zënkat për ligjin e Moisiut, pasi ato janë të padobishme dhe të kota.</verse>
				<verse number="10">Shmangu edhe nga përçarësit, pasi tʼi kesh qortuar një ose dy herë.</verse>
				<verse number="11">Ti e di se njerëz të tillë janë çoroditur dhe mëkatojnë duke dënuar veten.</verse>
				<verse number="12">Kur të dërgoj te ti Artemain ose Tikikun, nxito të vish tek unë në Nikopojë, sepse kam vendosur ta kaloj dimrin aty.</verse>
				<verse number="13">Kujdesu për udhëtimin e Zenës, juristit, dhe Apolonit, që të mos u mungojë asgjë.</verse>
				<verse number="14">Edhe tanët le të mësojnë tʼu kushtohen veprave të mira, që të mund të përballojnë nevojat e ngutshme e që jeta e tyre të jetë e frytshme.</verse>
				<verse number="15">Të përshëndesin të gjithë ata që janë me mua. Përshëndeti vëllezërit besimtarë që na duan. Hiri qoftë me ju të gjithë!</verse>
			</chapter>
		</book>
		<book number="57">
			<chapter number="1">
				<verse number="1">Unë, Pali, i burgosur i Krishtit Jezu dhe vëlla Timoteu, po i shkruajmë Filemonit të dashur dhe bashkëpunëtorit tonë,</verse>
				<verse number="2">Apfisë, motrës sonë, Arkipit, bashkëluftëtarit tonë dhe kishës që mblidhet në shtëpinë tënde:</verse>
				<verse number="3">Hiri dhe paqja nga Perëndia, Ati ynë, dhe nga Zoti Jezu Krisht, qofshin me ju.</verse>
				<verse number="4">E falënderoj Perëndinë tim gjithmonë kur të kujtoj në lutjet e mia,</verse>
				<verse number="5">sepse po dëgjoj për dashurinë tënde për të gjithë besimtarët e krishterë dhe për besimin që ke në Zotin Jezu Krisht.</verse>
				<verse number="6">I lutem Perëndisë që besimi që na bashkon të jetë i gjallë në ty, për të njohur çdo gjë të mirë që kemi e që na çon drejt Krishtit.</verse>
				<verse number="7">Dashuria jote, o vëlla, më ka gëzuar shumë dhe më ka ngushëlluar, sepse zemrat e besimtarëve të krishterë janë përtërirë përmes teje.</verse>
				<verse number="8">Prandaj, edhe pse për shkak të Krishtit kam liri të plotë të të urdhëroj çʼduhet të bësh,</verse>
				<verse number="9">parapëlqej të të kërkoj diçka në emër të dashurisë. Unë Pali, i plakur, por tani edhe i burgosur për Krishtin Jezu,</verse>
				<verse number="10">të lutem për Onesimin, birin tim në Jezu Krishtin, që e ktheva në besimin tonë kur isha në pranga.</verse>
				<verse number="11">Onesimi, që dikur ishte i padobishëm për ty, tani është i dobishëm edhe për ty, edhe për mua.</verse>
				<verse number="12">Dhe ja ku po ta kthej atë që është vetë zemra ime.</verse>
				<verse number="13">Unë doja ta mbaja atë pranë vetes, që të më shërbente në vendin tënd ndërsa jam në pranga për shkak të ungjillit.</verse>
				<verse number="14">Por nuk desha të bëja asgjë pa dijeninë tënde, që vepra jote e mirë të mos bëhet si me detyrim, por të jetë e vullnetshme.</verse>
				<verse number="15">Ai ndoshta u nda nga ti për pak kohë, që ta kesh atë përjetësisht,</verse>
				<verse number="16">jo më si skllav, por më tepër se skllav: ta kesh si vëlla të dashur. Ai është shumë i dashur për mua, por aq më tepër duhet të jetë për ty, qoftë si njeri, qoftë si vëlla në Zotin.</verse>
				<verse number="17">Prandaj, nëse më ke mik, pranoje atë siç do të më prisje mua.</verse>
				<verse number="18">Nëse të ka bërë ndonjë dëm, apo nëse të detyrohet për ndonjë gjë, mʼi ngarko mua.</verse>
				<verse number="19">Unë, Pali, të shkrova me dorën time se do të ta shlyej unë vetë detyrimin; për të mos thënë se ti më detyrohesh vetë jetën tënde.</verse>
				<verse number="20">Po vëlla, për hir të Zotit, ma bëj këtë nder! Ma përtëri zemrën për hir të Krishtit!</verse>
				<verse number="21">Të shkrova se kam besim se do të më dëgjosh dhe e di se do të bësh edhe më shumë se këto që po të them.</verse>
				<verse number="22">Në të njëjtën kohë përgatit edhe një dhomë për mua, pasi shpresoj se përmes lutjeve tuaja do të kthehem te ju.</verse>
				<verse number="23">Të përshëndet Epafrai, i burgosur bashkë me mua për Krishtin Jezu.</verse>
				<verse number="24">Të përshëndesin edhe Marku, Aristarku, Dema dhe Luka, bashkëpunëtorët e mi.</verse>
				<verse number="25">Hiri i Zotit Jezu Krisht qoftë me shpirtin tuaj!</verse>
			</chapter>
		</book>
		<book number="58">
			<chapter number="1">
				<verse number="1">Në të shkuarën, Perëndia u ka folur etërve tanë shpeshherë dhe në mënyra të ndryshme nëpërmjet profetëve,</verse>
				<verse number="2">ndërsa këto kohët e fundit na foli nëpërmjet Birit. Nëpërmjet tij Perëndia ka krijuar gjithësinë dhe atë e ka caktuar trashëgimtar të gjithçkaje.</verse>
				<verse number="3">Biri është shkëlqimi i lavdisë së Perëndisë, shprehja e plotë e qenies së tij dhe ai që mban gjithçka me fuqinë e fjalës së tij. Pasi na pastroi nga mëkatet, ai u ul në qiell në të djathtë të Perëndisë së madhërishëm.</verse>
				<verse number="4">Ai u bë më i madh se engjëjt, aq sa çʼishte më madhështor emri që trashëgoi nga Perëndia.</verse>
				<verse number="5">Dhe vërtet, Perëndia nuk i ka thënë kurrë ndonjë engjëlli: Ti je Biri im, të kam lindur sot. As nuk ka thënë për ndonjërin: Unë do tʼi jem Atë dhe ai do të më jetë Bir.</verse>
				<verse number="6">Kur Perëndia do të dërgonte në botë Birin e tij të parëlindur, tha: Le ta adhurojnë të gjithë engjëjt e Perëndisë.</verse>
				<verse number="7">Ndërsa për engjëjt tha: Perëndia i bën engjëjt e tij si era dhe shërbyesit e tij si flaka e zjarrit.</verse>
				<verse number="8">Për Birin ka thënë: Froni yt, o Perëndi, mbetet në shekuj të shekujve dhe skeptri i drejtësisë është skeptri i mbretërisë sate.</verse>
				<verse number="9">E ke dashur drejtësinë dhe e ke urryer paudhësinë. Prandaj Perëndia yt, o Perëndi, të vajosi mes shokëve të tu, me anë të vajit të gëzimit.</verse>
				<verse number="10">Ka thënë edhe: Ti, o Zot, në fillim e themelove tokën dhe vepër e duarve të tua janë qiejt.</verse>
				<verse number="11">Ata do të zhduken, ndërsa ti do të mbetesh. Të gjithë do të vjetërohen si rrobë.</verse>
				<verse number="12">Do tʼi mbështjellësh si mantel dhe do tʼi ndërrosh si rrobë, ndërsa ti do të mbetesh po ai dhe vitet e tua nuk do të perëndojnë.</verse>
				<verse number="13">Perëndia nuk i tha kurrë ndonjë engjëlli: Ulu në të djathtën time, derisa tʼi vë armiqtë e tu si shtrojë të këmbëve të tua.</verse>
				<verse number="14">A nuk janë, pra, të gjithë engjëjt shpirtra shërbestarë, që Perëndia i ka dërguar për tʼu shërbyer atyre që do të trashëgojnë shpëtimin?</verse>
			</chapter>
			<chapter number="2">
				<verse number="1">Prandaj duhet të tregojmë më shumë kujdes për gjërat që kemi dëgjuar, që të mos dalim nga udha.</verse>
				<verse number="2">Nëse fjala që u tha nëpërmjet engjëjve, u vërtetua dhe çdo shkelje e mosbindje ndaj saj mori ndëshkimin e drejtë,</verse>
				<verse number="3">si do të shpëtojmë po të lëmë pas dore një shpëtim kaq të madh? Këtë shpëtim në fillim e shpalli Zoti dhe më pas na e vërtetuan ata që e dëgjuan.</verse>
				<verse number="4">Për të dëshmoi edhe vetë Perëndia me anë mrekullish e shenjash dhe me dhuratat e Shpirtit të Shenjtë, të ndara sipas vullnetit të tij.</verse>
				<verse number="5">Perëndia nuk e vuri nën pushtetin e engjëjve botën e ardhshme për të cilën po flasim.</verse>
				<verse number="6">Diku dëshmohet: Çʼështë njeriu që të kujtohesh për të? Çʼështë biri i njeriut që të kujdesesh për të?</verse>
				<verse number="7">Për pak kohë e bëre më të vogël se engjëjt dhe e kurorëzove me lavdi e me nder.</verse>
				<verse number="8">Gjithçka e nënshtrove nën këmbët e tij. Kur i nënshtroi gjithçka, nuk la asgjë pa i nënshtruar. Por tani ne ende nuk e shohim, që gjithçka i është nënshtruar atij.</verse>
				<verse number="9">Jezuin, që për pak kohë u bë më i vogël se engjëjt, tani e shohim të kurorëzuar me lavdi e me nder për shkak të vdekjes së tij. Kështu, me hirin e Perëndisë, ai provoi vdekjen për të gjithë njerëzit.</verse>
				<verse number="10">Perëndia, për të cilin dhe nëpërmjet të cilit u krijuan të gjitha gjërat, çoi shumë bij drejt lavdisë. Ai, pra, duhej ta bënte të përsosur kreun e shpëtimit të tyre nëpërmjet vuajtjeve.</verse>
				<verse number="11">Meqenëse ai që shenjtëron dhe ata që shenjtërohen janë nga i njëjti Atë, Jezuit nuk i vjen turp tʼi quajë vëllezër</verse>
				<verse number="12">kur thotë: Emrin tënd do tʼua tregoj vëllezërve të mi dhe do të thur himne për ty në mes të kishës.</verse>
				<verse number="13">Thotë edhe: Unë do të kem besim tek ai, si dhe: Ja unë dhe bijtë që më dha Perëndia.</verse>
				<verse number="14">Meqenëse bijtë janë njerëz prej gjaku dhe mishi, atëherë Jezui mori të njëjtën natyrë njerëzore si ata, që nëpërmjet vdekjes të shkatërronte atë që kishte pushtetin e vdekjes, domethënë djallin,</verse>
				<verse number="15">dhe të çlironte të gjithë ata që, nga frika e vdekjes, i ishin nënshtruar për gjithë jetën skllavërisë.</verse>
				<verse number="16">Duket qartë se ai nuk u vjen në ndihmë engjëjve, por pasardhësve të Abrahamit.</verse>
				<verse number="17">Prandaj, ai duhej tʼu ngjante në çdo gjë vëllezërve, që të bëhej i mëshirshëm dhe kryeprift besnik në shërbim të Perëndisë dhe kështu të shlyente mëkatet e popullit.</verse>
				<verse number="18">Meqenëse edhe ai vetë vuajti e u tundua, mund të ndihmojë edhe ata që tundohen.</verse>
			</chapter>
			<chapter number="3">
				<verse number="1">Prandaj, o vëllezër të shenjtë, pjesëtarë të thirrjes qiellore, vështroni me kujdes Jezuin, të dërguarin e Perëndisë dhe kryepriftin e besimit që shpallim.</verse>
				<verse number="2">Ai ishte besnik ndaj atij që e bëri kryeprift, ashtu siç ishte edhe Moisiu në tërë shtëpinë e Perëndisë.</verse>
				<verse number="3">Por Jezui u çmua i denjë për lavdi më të madhe se Moisiu, sepse ai që ndërton shtëpinë nderohet më shumë se shtëpia vetë.</verse>
				<verse number="4">Çdo shtëpi ndërtohet nga dikush, ndërsa ai që ka ndërtuar gjithçka është Perëndia.</verse>
				<verse number="5">Moisiu ishte besnik në tërë shtëpinë e Perëndisë, por si shërbëtor dhe për të dëshmuar gjithçka që do tʼi thoshte Perëndia.</verse>
				<verse number="6">Ndërsa Krishti ishte si biri në shtëpinë e vet, shtëpi e cila jemi ne, nëse ruajmë guximin dhe shpresën me të cilën mburremi.</verse>
				<verse number="7">Sikurse thotë Shpirti i Shenjtë: Sot, nëse e dëgjoni zërin e tij,</verse>
				<verse number="8">mos i ngurtësoni zemrat tuaja si në ditën e rebelimit gjatë tundimit në shkretëtirë,</verse>
				<verse number="9">ku etërit tuaj më tunduan dhe më vunë në provë, ndonëse i kishin parë veprat e mia</verse>
				<verse number="10">për dyzet vjet. Prandaj unë u zemërova me atë brezni dhe thashë: Gjithmonë mashtrohet zemra e tyre dhe ata nuk i njohën udhët e mia.</verse>
				<verse number="11">Dhe kështu në zemërimin tim u betova: Nuk do të hyjnë kurrë në prehjen time.</verse>
				<verse number="12">Kini kujdes, vëllezër, se mos ndonjëri prej jush ka zemër të ligë e mosbesuese dhe kështu largohet nga Perëndia i gjallë.</verse>
				<verse number="13">Por nxisni njëri-tjetrin çdo ditë për sa kohë të jetë ‘sot’, që të mos ngurtësohet ndonjë prej jush nga mashtrimi i mëkatit.</verse>
				<verse number="14">Ne bëhemi pjesëtarë të Krishtit vetëm nëse e ruajmë të sigurt deri në fund besimin dhe bindjen e fillimit.</verse>
				<verse number="15">Thuhet qartë: Sot, nëse e dëgjoni zërin e tij, mos i ngurtësoni zemrat tuaja si në ditën e rebelimit gjatë provës në shkretëtirë.</verse>
				<verse number="16">Kush ishin ata që dëgjuan dhe u rebeluan? A nuk ishin të gjithë ata që dolën nga Egjipti me Moisiun?</verse>
				<verse number="17">Kush ishin ata me të cilët u zemërua për dyzet vjet? A nuk ishin ata që mëkatuan dhe lanë kockat nëpër shkretëtirë?</verse>
				<verse number="18">Për cilët u betua se nuk do të hyjnë në prehjen e tij? A nuk u betua për ata që nuk u bindën?</verse>
				<verse number="19">Ne shohim se ata nuk mundën të hynin për shkak të mosbesimit.</verse>
			</chapter>
			<chapter number="4">
				<verse number="1">Përderisa premtimi për të hyrë në prehjen e Perëndisë vazhdon të jetë i vlefshëm, le të kemi frikë se mos ndonjëri nga ju mbetet jashtë.</verse>
				<verse number="2">Edhe ne e kemi dëgjuar ungjillin, sikurse edhe ata që ishin në shkretëtirë, por atyre nuk u vlejti fjala që dëgjuan, pasi nuk e dëgjuan me besim.</verse>
				<verse number="3">Ne që besuam do të hyjmë në prehjen e Perëndisë, për të cilën ai ka thënë: Dhe kështu në zemërimin tim u betova: nuk do të hyjnë kurrë në prehjen time. Ai e tha këtë, ndonëse veprat e tij kishin mbaruar që me krijimin e botës.</verse>
				<verse number="4">Ndërsa për ditën e shtatë ka thënë diku: Perëndia pushoi ditën e shtatë, pasi i mbaroi të gjitha veprat e tij.</verse>
				<verse number="5">Po për të njëjtën gjë shton: Nuk do të hyjnë kurrë në prehjen time.</verse>
				<verse number="6">Ata që e dëgjuan në fillim ungjillin nuk hynë në prehjen e Perëndisë për shkak të mosbindjes. Por, meqenëse mbeten edhe të tjerë për të hyrë në të,</verse>
				<verse number="7">Perëndia caktoi përsëri një ditë të quajtur ‘sot’, kur thotë pas kaq kohe nëpërmjet Davidit: Sot, nëse e dëgjoni zërin e tij, mos i ngurtësoni zemrat tuaja.</verse>
				<verse number="8">Pra, nëse Jozueu do ta kishte çuar popullin në prehje, atëherë Perëndia nuk do të fliste më për një ditë tjetër.</verse>
				<verse number="9">Kështu, për popullin e Perëndisë është ende e mundshme një ditë prehjeje si e shtuna e prehjes së Perëndisë.</verse>
				<verse number="10">Ai që hyn në prehjen e Perëndisë do të pushojë së bëri veprat e veta, ashtu siç bëri edhe Perëndia.</verse>
				<verse number="11">Le të përpiqemi, pra, të hyjmë në këtë prehje, që të mos bjerë ndokush në të njëjtin shembull të mosbindjes.</verse>
				<verse number="12">Fjala e Perëndisë është e gjallë dhe vepruese. Ajo është më e mprehtë se çdo shpatë me dy tehe dhe depërton deri në ndarjen e frymës së jetës nga shpirti, të kockës nga palca. Ajo shqyrton mendimet dhe qëllimet e zemrës.</verse>
				<verse number="13">Nuk ka asnjë krijesë që të jetë e fshehur para Perëndisë, por të gjitha janë të zhveshura dhe të zbuluara në sytë e atij të cilit do tʼi japim llogari.</verse>
				<verse number="14">Le ta mbajmë, pra, fort besimin që shpallim, sepse kemi një kryeprift të madh që shkoi deri në qiejt, Jezuin, Birin e Perëndisë.</verse>
				<verse number="15">Ne nuk kemi një kryeprift që nuk mund të vuajë me ne për dobësitë tona. Përkundrazi, ai u tundua në gjithçka ashtu si ne, por nuk mëkatoi.</verse>
				<verse number="16">Le tʼi afrohemi, pra, me guxim fronit të hirit, që të marrim mëshirë e të gjejmë hir për ndihmë në kohë nevoje.</verse>
			</chapter>
			<chapter number="5">
				<verse number="1">Çdo kryeprift merret nga njerëzit dhe caktohet tʼi shërbejë Perëndisë në dobi të njerëzve. Ai kushton dhurata dhe fli për mëkatet.</verse>
				<verse number="2">Ai është në gjendje të ndiejë dhembshuri për të paditurit dhe të mashtruarit, sepse edhe ai është njeri i dobët.</verse>
				<verse number="3">Prandaj, atij i duhet të kushtojë fli jo vetëm për mëkatet e popullit, por edhe për të vetat.</verse>
				<verse number="4">Askush nuk e merr vetë këtë nder, por e merr kur thirret nga Perëndia, sikurse Aaroni.</verse>
				<verse number="5">Kështu edhe Krishti nuk e mori vetë nderin për tʼu bërë kryeprift, por ia dha Perëndia kur i tha: Ti je Biri im, të kam lindur sot.</verse>
				<verse number="6">Po ashtu thotë: Ti do të jesh prift përjetë sipas urdhrit të Melkisedekut.</verse>
				<verse number="7">Gjatë jetës së tij njerëzore, Jezui iu lut dhe iu përgjërua me klithma të forta dhe me lot atij që mund ta shpëtonte nga vdekja. Dhe Perëndia e dëgjoi për shkak të nënshtrimit të tij.</verse>
				<verse number="8">Ndonëse ishte Biri i Perëndisë, ai mësoi bindjen nga gjithë ato që pësoi.</verse>
				<verse number="9">Pasi u bë i përsosur, ai u bë shkaktari i shpëtimit të amshuar për të gjithë ata që i binden.</verse>
				<verse number="10">Perëndia e shpalli atë kryeprift sipas urdhrit të Melkisedekut.</verse>
				<verse number="11">Lidhur me këtë, kemi shumë gjëra për tʼju thënë, por është vështirë tʼjua shpjegojmë, sepse keni filluar të kuptoni me vështirësi.</verse>
				<verse number="12">Për nga koha që ka kaluar, duhej të ishit tashmë mësues, ndërsa ju ende keni nevojë tʼju mësojnë njohuritë fillestare të fjalëve të Perëndisë. Keni arritur deri aty, sa keni nevojë për qumësht e jo për ushqim të fortë.</verse>
				<verse number="13">Kush ushqehet me qumësht, është ende foshnjë dhe nuk ka përvojë për të dalluar të drejtën.</verse>
				<verse number="14">Ndërsa ushqimi i fortë është për të rriturit, për ata që nëpërmjet përvojës i kanë stërvitur shqisat për të dalluar të mirën nga e keqja.</verse>
			</chapter>
			<chapter number="6">
				<verse number="1">Prandaj, duke lënë mënjanë njohuritë fillestare për Krishtin, le të shkojmë drejt përsosjes. Le të mos merremi më me gjërat fillestare: me pendimin për veprat e vdekura, me besimin në Perëndinë,</verse>
				<verse number="2">mësimin për pagëzimin, vënien e duarve, ngjalljen e të vdekurve dhe gjykimin e përjetshëm.</verse>
				<verse number="3">Edhe këtë do ta bëjmë, në e lejoftë Perëndia.</verse>
				<verse number="4">Është e pamundur për ata që u ndriçuan një herë, që shijuan dhuratën qiellore, që morën Shpirtin e Shenjtë,</verse>
				<verse number="5">që shijuan bukurinë e fjalës së Perëndisë dhe mrekullitë e jetës së ardhshme</verse>
				<verse number="6">dhe që pastaj ranë, të rilindin me anë të pendimit, kur ata vetë e kryqëzojnë përsëri Birin e Perëndisë dhe e poshtërojnë botërisht.</verse>
				<verse number="7">Kur toka pi shiun që bie shpesh mbi të dhe prodhon bimë të dobishme për ata që e punojnë, ajo merr bekim nga Perëndia.</verse>
				<verse number="8">Ndërsa, kur prodhon ferra e murriza, është e padobishme dhe po i afrohet mallkimi. Fundi i saj do të jetë djegia në zjarr.</verse>
				<verse number="9">Por, ndonëse flasim kështu, o fort të dashur, jemi të bindur se ju keni gjëra më të mira, që mbartin shpëtim.</verse>
				<verse number="10">Perëndia nuk është i padrejtë që të harrojë veprën tuaj dhe dashurinë që keni treguar në emër të tij me shërbimin që u keni bërë dhe vazhdoni tʼu bëni besimtarëve të krishterë.</verse>
				<verse number="11">Dëshirojmë që secili prej jush të tregojë po atë zell deri në fund, që të përmbushet shpresa juaj.</verse>
				<verse number="12">Mos u bëni përtacë, por ndiqni shembullin e atyre që, nëpërmjet besimit dhe durimit, trashëguan premtimin e Perëndisë.</verse>
				<verse number="13">Kur Perëndia i bëri premtimin Abrahamit, ngaqë nuk kishte ndonjë më të madh për tʼu betuar, u betua për veten e tij</verse>
				<verse number="14">dhe tha: Të premtoj se do të të bekoj dhe do të të jap shumë pasardhës.</verse>
				<verse number="15">Kështu, Abrahami priti me durim dhe fitoi premtimin.</verse>
				<verse number="16">Njerëzit betohen për dikë që është më i madh se ata dhe betimi është siguria që japin për të mbyllur çdo mosmarrëveshje.</verse>
				<verse number="17">Kështu edhe Perëndia përdori betimin, duke dashur tʼi sigurojë edhe më shumë trashëgimtarët e premtimit për palëkundshmërinë e vendimit të tij.</verse>
				<verse number="18">Pra, ka dy gjëra të pandryshueshme, për të cilat është e pamundur që Perëndia të gënjejë. Nëpërmjet tyre, ne që kemi kërkuar strehë tek ai, marrim guxim të madh për tʼu mbështetur në shpresën që kemi përpara.</verse>
				<verse number="19">Kjo shpresë është për ne spiranca e jetës. Ajo është e sigurt dhe e patundur dhe na çon deri në pjesën e brendshme të altarit, pas velit.</verse>
				<verse number="20">Atje ka hyrë përpara nesh dhe për ne Jezui, që u bë kryeprift në amshim sipas urdhrit të Melkisedekut.</verse>
			</chapter>
			<chapter number="7">
				<verse number="1">Ky Melkisedeku, ishte mbret i Salemit dhe prift i më të lartit Perëndi. Kur Abrahami po kthehej nga beteja, ku shfarosi mbretërit, Melkisedeku e takoi dhe e bekoi.</verse>
				<verse number="2">Abrahami i dha atij një të dhjetën e gjithçkaje. Emri Melkisedek do të thotë së pari ‘mbret i drejtësisë’. Ai ishte edhe mbret i Salemit, që do të thotë ‘mbret i paqes’.</verse>
				<verse number="3">Nuk ia njohim as të atin, as nënën dhe as paraardhësit. Nuk dimë gjë as për lindjen dhe as për vdekjen e tij. I ngjashëm me Birin e Perëndisë, ai mbetet prift në amshim.</verse>
				<verse number="4">Pa mendohuni sa i madh ishte ky njeri, të cilit patriarku Abraham i dha të dhjetën e gjithçkaje që kishte plaçkitur.</verse>
				<verse number="5">Ata që e kanë marrë priftërinë si pasardhës të Levit, kanë urdhër që, sipas ligjit të Moisiut, të marrin të dhjetën e gjithçkaje nga populli, domethënë nga vëllezërit e tyre, pavarësisht se edhe ata kanë dalë prej farës së Abrahamit.</verse>
				<verse number="6">Melkisedeku, ndonëse nuk rridhte nga fisi i Levit, mori të dhjetën nga Abrahami dhe bekoi atë që kishte marrë premtimin e Perëndisë.</verse>
				<verse number="7">Dhe pa dyshim, më i vogli bekohet nga më i madhi.</verse>
				<verse number="8">Levitët që marrin të dhjetën janë njerëz të vdekshëm, ndërsa për Melkisedekun dëshmohet se jeton.</verse>
				<verse number="9">Mund të thoshim se edhe Levi, i cili merr të dhjetën nga të tjerët, nëpërmjet Abrahamit i dha Melkisedekut të dhjetën,</verse>
				<verse number="10">sepse ai ishte ende në trupin e atit të tij Abrahamit kur ky u takua me Melkisedekun.</verse>
				<verse number="11">Nëse do të arrinim në përsosje nëpërmjet priftërisë levitike, të cilën populli e kishte marrë nga ligji i Moisiut, çʼnevojë kishte të dilte një priftëri tjetër sipas urdhërit të Melkisedekut dhe jo sipas urdhërit të Aaronit?</verse>
				<verse number="12">Kur ndryshohet priftëria, domosdo bëhet edhe ndryshimi i ligjit.</verse>
				<verse number="13">Zoti ynë, për të cilin bëhet fjalë, i përkiste një fisi tjetër, nga i cili askush nuk i kishte shërbyer ndonjëherë altarit.</verse>
				<verse number="14">Dihet se ai ishte nga fisi i Judës, fis për të cilin Moisiu nuk tha asgjë kur foli për priftërinë.</verse>
				<verse number="15">Kjo bëhet edhe më e qartë kur del një prift tjetër i ngjashëm me Melkisedekun,</verse>
				<verse number="16">i cili nuk u bë prift sipas rregullave njerëzore, por sipas fuqisë së jetës që sʼka fund.</verse>
				<verse number="17">Sepse Shkrimi i shenjtë dëshmon: Ti do të jesh prift përjetë sipas urdhrit të Melkisedekut.</verse>
				<verse number="18">Urdhërimi i mëparshëm bie poshtë, ngaqë ishte i dobët e i padobishëm.</verse>
				<verse number="19">Ligji i Moisiut nuk bëri të përsosur askënd, por na dha një shpresë më të madhe, me të cilën i afrohemi Perëndisë.</verse>
				<verse number="20">Jezui nuk u bë prift pa betim, ndërsa të tjerët u bënë pa betim.</verse>
				<verse number="21">Jezui u bë prift me betimin e Perëndisë që i tha: Zoti u betua dhe nuk do të pendohet. Ti je prift në amshim.</verse>
				<verse number="22">Prandaj Jezui u bë dorëzani i një besëlidhjeje më të mirë.</verse>
				<verse number="23">Priftërinjtë e tjerë ishin të shumtë, pasi nuk i lejonte vdekja të mbeteshin priftërinj përjetë,</verse>
				<verse number="24">ndërsa Jezui, ngaqë jeton në amshim, ka priftëri të patjetërsueshme.</verse>
				<verse number="25">Prandaj ai mund tʼi shpëtojë plotësisht ata që i afrohen Perëndisë nëpërmjet tij, sepse ai jeton përjetësisht për të ndërmjetësuar për ta.</verse>
				<verse number="26">I tillë kryeprift na duhej: i shenjtë, i pafajshëm, i panjollosur, i ndarë veç nga mëkatarët dhe i ngritur më lart se qiejt.</verse>
				<verse number="27">Ai nuk ka nevojë çdo ditë për flijime si kryepriftërinjtë e tjerë, të cilët ofrojnë në fillim flijim për mëkatet e veta dhe pastaj për ato të popullit. Këtë ai e bëri njëherë e përgjithmonë kur ofroi veten si flijim.</verse>
				<verse number="28">Ligji i Mosiut vendos si kryepriftërinj njerëz me dobësi, ndërsa fjala e betimit, që vjen pas këtij ligji, vendos Birin, i cili është i përsosur në amshim.</verse>
			</chapter>
			<chapter number="8">
				<verse number="1">Kryesorja e gjërave që po themi është kjo: Kemi një kryeprift të tillë, i cili u ul në të djathtë të fronit të Perëndisë së madhërishëm në qiej.</verse>
				<verse number="2">Ai shërben në shenjtërore dhe në tendën e vërtetë, të cilën e ngriti Zoti e jo njeriu.</verse>
				<verse number="3">Çdo kryeprift caktohet për të kushtuar dhurata e flijime. Kështu ishte e nevojshme që edhe kryeprifti ynë të kishte diçka për të kushtuar.</verse>
				<verse number="4">Po të ishte Krishti mbi tokë, nuk do të kishte qenë e nevojshme të ishte prift, sepse në tokë ka priftërinj që i kushtojnë dhurata Perëndisë sipas ligjit të Moisiut.</verse>
				<verse number="5">Këta priftërinj shërbejnë sipas shembullit dhe hijes së adhurimit qiellor, ashtu siç i tha Perëndia Moisiut kur mendonte të ngrinte tendën: Tani, bëj gjithçka sipas modelit që tʼu tregua në mal.</verse>
				<verse number="6">Ndërsa tani Krishtit iu dha një shërbesë më e shquar, sepse ai është ndërmjetësi i një besëlidhjeje më të mirë, themeluar në premtime më të mira.</verse>
				<verse number="7">Nëse besëlidhja e parë do të ishte pa të metë, atëherë nuk do të ishte nevoja të zëvendësohej me një të dytë.</verse>
				<verse number="8">Por Perëndia e qortoi popullin e vet e i tha: Ja ku po vijnë ditët, thotë Zoti, kur do të bëj një besëlidhje të re me shtëpinë e Izraelit dhe me shtëpinë e Judës.</verse>
				<verse number="9">Ajo nuk do të jetë si besëlidhja që bëra me etërit e tyre, ditën kur i mora për dore për tʼi nxjerrë nga Egjipti. Ata nuk i qëndruan besnikë besëlidhjes sime, prandaj unë i braktisa - thotë Zoti.</verse>
				<verse number="10">Besëlidhja që do të lidh me shtëpinë e Izraelit pas atyre ditëve - thotë Zoti - është kjo: Unë do tʼi shtie ligjet e mia në mendjen e tyre dhe do tʼi shkruaj në zemrat e tyre. Unë do të jem Perëndia i tyre dhe ata do të jenë populli im.</verse>
				<verse number="11">Askush nuk do të mësojë më tjetrin dhe askush nuk do tʼi thotë më vëllait të vet: «Njih Zotin!», sepse do të më njohin të gjithë, që nga i vogli e deri tek i madhi.</verse>
				<verse number="12">Unë do të jem i mëshirshëm për paudhësitë e tyre dhe mëkatet e tyre nuk do tʼi kujtoj më.</verse>
				<verse number="13">Kur Perëndia tha ‘besëlidhja e re’, e vjetëroi të parën. Ajo që vjetërohet dhe plaket është afër zhdukjes.</verse>
			</chapter>
			<chapter number="9">
				<verse number="1">Sigurisht që edhe besëlidhja e parë kishte rregulla adhurimi dhe një shenjtërore tokësore.</verse>
				<verse number="2">U ndërtua një tendë e parë, në të cilën ndodhej shandani, tryeza dhe bukët që i kushtoheshin Perëndisë. Kjo tendë quhej ‘Shenjtërorja’.</verse>
				<verse number="3">Pas velit të dytë ishte tenda që quhej ‘Shenjtërorja e Shenjtëroreve’.</verse>
				<verse number="4">Atje ndodhej altari i artë, ku digjej temjani dhe gjendej arka e besëlidhjes, mbuluar nga të gjitha anët me ar. Brenda arkës ndodhej qypi i artë, që mbante manën, shkopi i Aaronit që kishte lulëzuar dhe rrasat e besëlidhjes.</verse>
				<verse number="5">Sipër arkës ndodheshin kerubinët e lavdisë, që mbulonin pajtimoren, për të cilët nuk është nevoja të flasim me hollësi tani.</verse>
				<verse number="6">Këto ishin ndërtuar në mënyrë të tillë që në tendën e parë të hynin gjithnjë priftërinjtë për të bërë shërbesat e adhurimit.</verse>
				<verse number="7">Ndërsa në tendën e dytë hynte vetëm kryeprifti një herë në vit dhe jo pa gjak kafshësh, të cilin ia kushtonte Perëndisë për mëkatet e veta dhe për mëkatet e popullit, të bëra nga padija.</verse>
				<verse number="8">Me këtë gjë Shpirti i Shenjtë tregon se udha për te Shenjtërorja e Shenjtëroreve nuk do të zbulohej për sa kohë do të ishte tenda e parë.</verse>
				<verse number="9">Tenda e parë është një shëmbëlltyrë për kohën e tanishme dhe tregon se dhuratat dhe flijimet nuk mund ta bëjnë të përsosur ndërgjegjen e atij që i kushton,</verse>
				<verse number="10">pasi ka të bëjë vetëm me ushqime, me pije dhe me larje të ndryshme, me rregulla për trupin, të cilat vlejnë derisa tʼu vijë koha për tʼu ndrequr.</verse>
				<verse number="11">Krishti erdhi si kryeprift i të mirave, që tashmë kanë ardhur. Tenda ku shërben ai është më e madhe dhe më e përsosur. Ajo nuk është bërë nga duar njerëzore, domethënë nuk i përket këtij krijimi.</verse>
				<verse number="12">Kur Krishti hyri njëherë e përgjithmonë në Shenjtëroren e Shenjtëroreve, nuk kushtoi gjak cjepësh e viçash, por gjakun e vet, duke na sjellë shpengimin e amshuar.</verse>
				<verse number="13">Sepse, nëse gjaku i cjepve dhe i viçave, si dhe hiri i mëshqerrës që spërkatet mbi të papastrit, i pastron ata nga ndyrësia trupore,</verse>
				<verse number="14">aq më tepër do ta bëjë këtë gjë gjaku i Krishtit, i cili nëpërmjet Shpirtit të Amshuar e kushtoi veten para Perëndisë si flijim të pastër. Ai na pastron ndërgjegjen nga veprat e vdekura që tʼi shërbejmë Perëndisë së gjallë.</verse>
				<verse number="15">Kështu Krishti është ndërmjetësi i besëlidhjes së re, sipas së cilës të gjithë ata që janë thirrur për të marrë pjesë në trashëgimin e amshuar, do të marrin shpërblimin që u ishte premtuar, për shkak se Krishti vdiq për shkeljet që ishin bërë në besëlidhjen e parë.</verse>
				<verse number="16">Atje ku ka ndonjë testament, duhet medoemos të vërtetohet edhe vdekja e atij që e la testamentin.</verse>
				<verse number="17">Sepse testamenti është i vlefshëm vetëm pas vdekjes dhe nuk ka kurrfarë fuqie për sa kohë jeton ai që e lë.</verse>
				<verse number="18">Prandaj edhe besëlidhja e parë nuk ishte themeluar pa gjak.</verse>
				<verse number="19">Kur i shpalli gjithë popullit urdhërimet e Ligjit, Moisiu mori gjak viçash e cjepësh dhe e përzjeu me ujë. Pastaj mori lesh të kuq dhe hisop dhe me to spërkati librin dhe gjithë popullin</verse>
				<verse number="20">duke thënë: Ky është gjaku i besëlidhjes që Perëndia urdhëroi për ju.</verse>
				<verse number="21">Po ashtu ai spërkati me gjak tendën dhe të gjitha enët e shërbesës së adhurimit.</verse>
				<verse number="22">Sipas ligjit të Moisiut, pothuajse gjithçka pastrohet me gjak dhe pa u derdhur gjak, nuk ka ndjesë mëkatesh.</verse>
				<verse number="23">Ishte e nevojshme që edhe format e gjërave qiellore të pastroheshin në të njëjtën mënyrë. Por ato kanë nevojë për flijime më të mira se këto.</verse>
				<verse number="24">Krishti nuk hyri në një shenjtërore të bërë nga duar njerëzish, që është vetëm shëmbëllesë e shenjtërores së vërtetë, por drejt e në qiell, që të dalë para Perëndisë për ne.</verse>
				<verse number="25">Krishti nuk do ta flijojë shumë herë veten, siç bënte kryeprifti kur hynte në Shenjtëroren e Shenjtëroreve çdo vit me gjak kafshësh,</verse>
				<verse number="26">sepse do të duhej të vuante shumë herë që nga krijimi i botës. Përkundrazi, tani, ai u shfaq vetëm një herë në fund të kohëve për ta shkatërruar mëkatin nëpërmjet flijimit të vetes.</verse>
				<verse number="27">Sikurse njerëzit një herë vdesin dhe pastaj vjen gjykimi,</verse>
				<verse number="28">ashtu edhe Krishti, pasi u flijua një herë për të marrë mbi vete mëkatet e shumë njerëzve, do të shfaqet për herë të dytë, jo për të shlyer mëkate, po për të shpëtuar ata që e presin.</verse>
			</chapter>
			<chapter number="10">
				<verse number="1">Meqenëse ligji i Moisiut përmban vetëm hijen e të mirave të ardhshme dhe jo pamjen e tyre të vërtetë, ai nuk mund tʼi përsosë kurrë ata që vazhdimisht vijnë të kushtojnë të njëjtat flijime vit për vit.</verse>
				<verse number="2">Përndryshe do të kishin reshtur së kushtuari flijime, pasi ata që adhuronin Perëndinë, si të ishin pastruar një herë, nuk do të ishin më të vetëdijshëm për mëkatet e tyre.</verse>
				<verse number="3">Por ato flijime iu kujtonin mëkatet çdo vit,</verse>
				<verse number="4">sepse gjaku i viçave dhe i cjepve nuk mund tʼi shlyejë mëkatet.</verse>
				<verse number="5">Kur erdhi Krishti në botë, tha: Flijime dhe dhurata nuk deshe, por më bëre gati një trup.</verse>
				<verse number="6">Shkrumbimet e kafshëve dhe flijimet për mëkatet nuk të pëlqyen.</verse>
				<verse number="7">Atëherë thashë: Ja ku po vij, o Perëndi, për të bërë vullnetin tënd, sikurse është shkruar për mua në krye të librit.</verse>
				<verse number="8">Më lart ai tha se nuk i pëlqejnë flijimet dhe dhuratat, si dhe shkrumbimet e kafshëve dhe flijimet për mëkatin, megjithëse ato kushtoheshin sipas ligjit të Moisiut.</verse>
				<verse number="9">Pastaj shtoi: Ja ku po vij për të bërë vullnetin tënd! Kështu ai hedh poshtë flijimet e para për të caktuar flijimin e dytë.</verse>
				<verse number="10">Nga ky vullnet u shenjtëruam nëpërmjet flijimit që bëri Jezu Krishti një herë e përgjithmonë.</verse>
				<verse number="11">Të gjithë priftërinjtë rrinin çdo ditë në këmbë për të shërbyer dhe për të kushtuar shumë herë të njëjtat flijime, të cilat nuk mund tʼi shlyejnë kurrë mëkatet.</verse>
				<verse number="12">Ndërsa Krishti kushtoi vetëm një flijim për mëkatet një herë e përgjithmonë dhe pastaj u ul në të djathtë të Perëndisë.</verse>
				<verse number="13">Tani, atje ai pret që armiqtë e tij të bëhen shtrojë e këmbëve të tij.</verse>
				<verse number="14">Kështu, me një kushtim të vetëm, Krishti i bëri të përsosur përgjithmonë të shenjtëruarit.</verse>
				<verse number="15">Edhe Shpirti i Shenjtë na dëshmon kur thotë:</verse>
				<verse number="16">Besëlidhja që do të lidh me ta pas atyre ditëve - thotë Zoti - është kjo: Unë do tʼi shtie ligjet e mia në mendjen e tyre dhe do tʼi shkruaj në zemrat e tyre.</verse>
				<verse number="17">Mëkatet e tyre dhe paudhësitë e tyre nuk do tʼi kujtoj më.</verse>
				<verse number="18">Ku ka ndjesë të mëkateve, nuk është nevoja më për flijime.</verse>
				<verse number="19">Vëllezër, gjaku i Jezuit na jep guxim për të hyrë në shenjtërore</verse>
				<verse number="20">me anë të udhës së re e të gjallë që na hapi Krishti me anë të velit, që është trupi i tij.</verse>
				<verse number="21">Ai është prift i madh në krye të shtëpisë së Perëndisë.</verse>
				<verse number="22">Le të hyjmë, pra, atje me zemër të çiltër dhe me besim të sigurt, me zemër të pastruar nga ndërgjegjja e keqe dhe me trup të larë me ujë të pastër.</verse>
				<verse number="23">Le ta mbajmë të patundur pohimin e shpresës, sepse ai që na premtoi është besnik.</verse>
				<verse number="24">Le të kujdesemi për njëri-tjetrin, duke e nxitur për dashuri dhe për vepra të mira,</verse>
				<verse number="25">pa hequr dorë nga të mbledhurit së bashku, siç e kanë bërë zakon disa. Përkundrazi, le të nxisim njëri-tjetrin më shumë tani që shihni se po afron Dita e Zotit.</verse>
				<verse number="26">Nëse vazhdojmë të mëkatojmë me dashje, pasi kemi marrë njohuritë e së vërtetës, atëherë nuk ka më asnjë flijim për mëkatet.</verse>
				<verse number="27">Përkundrazi, na pret gjykimi i tmerrshëm dhe zjarri i ndezur, që përpin kundërshtarët.</verse>
				<verse number="28">Nëse dikush shkel ligjin e Moisiut, vritet pa mëshirë me dëshminë e dy a tre dëshmitarëve.</verse>
				<verse number="29">A e merrni me mend se çʼdënim më të madh do të meritojë ai që ka shkelur me këmbë Birin e Perëndisë, që e ka parë si të pavlerë gjakun e besëlidhjes, me të cilin u shenjtërua dhe që ka sharë Shpirtin e hirit?</verse>
				<verse number="30">Sepse ne e njohim atë që ka thënë: «Shpagimi më përket mua dhe unë jam ai që do të marrë shpagim». Si dhe: «Zoti gjykon popullin e tij».</verse>
				<verse number="31">Është gjë e tmerrshme të biesh në duart e Perëndisë së gjallë.</verse>
				<verse number="32">Sillini ndër mend ditët e shkuara! Atëherë, pasi u ndriçuat, ju duruat me shumë mundime një luftë të madhe,</verse>
				<verse number="33">herë të përqeshur dhe të munduar botërisht, herë duke marrë pjesë në vuajtjet e atyre që trajtoheshin kështu.</verse>
				<verse number="34">Ju keni vuajtur bashkë me të burgosurit dhe kur ju kanë rrëmbyer pasuritë, keni duruar me gëzim, sepse e keni ditur se keni një pasuri më të madhe dhe të qëndrueshme.</verse>
				<verse number="35">Mos e humbisni, pra, guximin tuaj! Ai ka shpërblim të madh.</verse>
				<verse number="36">Keni nevojë për durim që të bëni vullnetin e Perëndisë dhe të fitoni premtimin.</verse>
				<verse number="37">	Sepse edhe pak kohë, vetëm pak, edhe do të vijë ai që duhet të vijë dhe nuk do të vonohet.</verse>
				<verse number="38">I drejti im do të jetojë prej besimit, por nëse zmbrapset, shpirti im nuk do të kënaqet me të.</verse>
				<verse number="39">Ne nuk jemi nga ata që zmbrapsen dhe humbasin, por nga ata që besojnë dhe shpëtojnë shpirtin.</verse>
			</chapter>
			<chapter number="11">
				<verse number="1">Besimi është siguria për gjërat që shpresohen dhe njohja e gjërave që nuk shihen.</verse>
				<verse number="2">Nëpërmjet tij të parët tanë morën dëshminë e mirë.</verse>
				<verse number="3">Me anë të besimit, kuptojmë se gjithësia u krijua me fjalën e Perëndisë, në mënyrë të tillë që gjërat që shohim u bënë nga ato që nuk i shohim.</verse>
				<verse number="4">Me anë të besimit, Abeli i kushtoi Perëndisë flijim më të mirë se Kaini. Falë besimit, ai mori dëshminë se ishte i drejtë kur Perëndia pranoi dhuratat dhe ndonëse ka vdekur, ai vazhdon të na flasë.</verse>
				<verse number="5">Me anë të besimit, Enoku u mor lart nga Perëndia pa parë vdekje me sy dhe nuk u gjet më mbi tokë, sepse e kishte marrë lart Perëndia. Dëshmohet se, para se të merrej lart, ai i kishte pëlqyer Perëndisë.</verse>
				<verse number="6">Pa besim është e pamundur tʼi pëlqejë njeri Perëndisë, sepse ai që i afrohet Perëndisë duhet të besojë se ka Perëndi dhe se Perëndia i shpërblen ata që e kërkojnë.</verse>
				<verse number="7">Me anë të besimit, Noeu, kur u njoftua nga Perëndia për ato gjëra që nuk shiheshin ende, u bind dhe ndërtoi arkën për të shpëtuar ata të shtëpisë së tij. Nëpërmjet besimit, Noeu gjykoi botën dhe për shkak të besimit Perëndia e bëri trashëgimtar të drejtësisë.</verse>
				<verse number="8">Me anë të besimit, Abrahami, kur e thirri Perëndia, u bind për të shkuar në vendin që do të merrte si trashëgim dhe u nis pa ditur ku po shkonte.</verse>
				<verse number="9">Me anë të besimit, ai banoi në tokën e premtuar si në dhè të huaj, duke jetuar në tenda bashkë me Isakun dhe Jakobin, bashkëtrashëgimtarë të të njëjtit premtim.</verse>
				<verse number="10">Sepse ai priste qytetin me themele të forta, arkitekt dhe ndërtues i të cilit do të ishte Perëndia.</verse>
				<verse number="11">Me anë të besimit të Abrahamit, edhe Sara shterpë arriti të mbesë shtatzënë, ndonëse i kishte kaluar mosha, sepse Abrahami e dinte se ai që i kishte premtuar ishte besnik.</verse>
				<verse number="12">Kështu, prej një njeriu të vetëm, edhe ky gati në të vdekur, lindën pasardhës të shumtë sa yjet e qiellit dhe sa rëra e panumërueshme e bregut të detit.</verse>
				<verse number="13">Këta të gjithë vdiqën me besim, por pa i marrë premtimet e bëra. Ata vetëm i panë nga larg dhe i përshëndetën, duke pranuar se janë të huaj dhe kalimtarë mbi tokë.</verse>
				<verse number="14">Ata që i thonë këto gjëra, tregojnë se kërkojnë atdhe.</verse>
				<verse number="15">Po ta kishin mendjen tek atdheu që kishin lënë do të kishin gjetur kohë për tʼu kthyer përsëri atje.</verse>
				<verse number="16">Por tani ata dëshirojnë një atdhe më të mirë, domethënë një atdhe qiellor. Prandaj Perëndisë nuk i vjen turp të quhet Perëndia i tyre, sepse u kishte bërë gati një qytet.</verse>
				<verse number="17">Me anë të besimit, Abrahami, kur u vu në provë, kushtoi si flijim Isakun. Ai që kishte marrë premtimet, kushtoi birin e tij të vetëm,</verse>
				<verse number="18">ndonëse Perëndia i kishte thënë: Nga Isaku do të rrjedhin pasardhësit e tu.</verse>
				<verse number="19">Abrahami mendonte se Perëndia mund ta ngjallte prej të vdekurve dhe e mori, në një farë mënyre, Isakun prej të vdekurve.</verse>
				<verse number="20">Me anë të besimit, Isaku bekoi Jakobin dhe Esaun për gjërat e ardhshme.</verse>
				<verse number="21">Me anë të besimit, Jakobi, kur po vdiste, bekoi secilin nga bijtë e Jozefit dhe adhuroi Perëndinë, duke u mbështetur te shkopi i tij.</verse>
				<verse number="22">Me anë të besimit, Jozefi, duke vdekur, përmendi daljen e bijve të Izraelit nga Egjipti dhe i porositi për eshtrat e tij.</verse>
				<verse number="23">Me anë të besimit, prindërit e Moisiut e fshehën atë për tre muaj pas lindjes, sepse e panë se fëmija ishte i bukur dhe nuk u frikësuan nga urdhri i mbretit.</verse>
				<verse number="24">Me anë të besimit, Moisiu, kur u rrit, nuk pranoi të quhet bir i së bijës së faraonit.</verse>
				<verse number="25">Ai zgjodhi që më mirë të vuante me popullin e Perëndisë, sesa të shijonte përkohësisht jetën në mëkat.</verse>
				<verse number="26">Ai e çmoi përçmimin e ngjashëm me përçmimin që do të pësonte Krishti, si pasuri më të madhe se thesaret e Egjiptit, sepse i kishte drejtuar sytë nga shpërblimi.</verse>
				<verse number="27">Me anë të besimit, Moisiu e la Egjiptin pa pasur frikë nga zemërimi i mbretit, sepse qëndroi i palëkundur duke parë të padukshmin.</verse>
				<verse number="28">Me anë të besimit, ai kremtoi Pashkën dhe bëri spërkatjen me gjak, me qëllim që engjëlli shfarosës të mos i vriste fëmijët e parëlindur të Izraelit.</verse>
				<verse number="29">Me anë të besimit, izraelitët kaluan Detin e Kuq si të ecnin në tokë të thatë, ndërsa kur e provuan egjiptianët, u mbytën.</verse>
				<verse number="30">Me anë të besimit, muret e Jerikosë ranë, pasi izraelitët u sollën rrotull tyre për shtatë ditë.</verse>
				<verse number="31">Me anë të besimit, lavirja Rahabë nuk vdiq bashkë me të pabindurit, pasi ajo i kishte pritur zbuluesit paqësisht.</verse>
				<verse number="32">Çʼtë them më? Nuk do të më mjaftonte koha tʼju tregoj për Gideonin, për Barakun, Samsonin, Jeftin, Davidin, Samuelin dhe profetët,</verse>
				<verse number="33">të cilët me anë të besimit mposhtën mbretër, vunë drejtësinë, fituan premtimet, ua zunë grykën luanëve,</verse>
				<verse number="34">shuan fuqinë e zjarrit, shpëtuan nga tehu i shpatës, nga të dobët u bënë të fortë, u bënë të fuqishëm në luftë, thyen ushtritë e huaja.</verse>
				<verse number="35">Me anë të besimit disa gra morën përsëri të vdekurit e tyre përmes ngjalljes, ndërsa të tjerë nuk e pranuan lirimin, por vuajtën tortura, që të fitonin një ngjallje më të mirë.</verse>
				<verse number="36">Të tjerë hoqën poshtërime e fshikullima, madje edhe pranga e burgime.</verse>
				<verse number="37">U vranë me gurë, u prenë me sharrë, u vranë nga tehu i shpatës dhe u endën veshur me lëkura delesh, me lëkura dhish, në skamje, në hidhërime dhe në keqtrajtime.</verse>
				<verse number="38">Bota nuk ishte e denjë për ta, prandaj ata endeshin nëpër shkretëtira, nëpër male, nëpër shpella dhe nëpër vrimat e dheut.</verse>
				<verse number="39">Të gjithë këta, megjithëse e morën dëshminë e mirë me anë të besimit nuk e fituan premtimin e Perëndisë.</verse>
				<verse number="40">Sepse Perëndia kishte parashikuar diçka më të mirë për ne, që ata të mos arrinin në përsosje pa ne.</verse>
			</chapter>
			<chapter number="12">
				<verse number="1">Prandaj edhe ne që jemi të rrethuar nga një re kaq e madhe dëshmitarësh, le të hedhim tej çdo barrë si dhe mëkatin që na josh lehtësisht dhe le të ecim përpara me durim në betejën që na pret.</verse>
				<verse number="2">Le tʼi mbajmë sytë te Jezui, që është kreu i besimit tonë dhe ai që e bën atë të përsosur. Ai, për gëzimin që e priste, duroi kryqin duke përçmuar turpin dhe u ul në të djathtë të fronit të Perëndisë.</verse>
				<verse number="3">Mendoni, pra, atë që duroi një armiqësi të tillë kundër vetes nga ana e mëkatarëve, që të mos ligështoheni dhe tʼju lëshojë zemra.</verse>
				<verse number="4">Sepse ju ende nuk keni arritur deri atje sa të derdhni gjakun në luftën kundër mëkatit.</verse>
				<verse number="5">Ju keni harruar këshillën që Perëndia jua tha si bijve të vet: Biri im, mos e përçmo qortimin e Zotit dhe mos të të lëshojë zemra kur ai të qorton,</verse>
				<verse number="6">sepse Zoti e qorton atë që e do dhe fshikullon atë që pranon si bir.</verse>
				<verse number="7">Durojeni qortimin, sepse Perëndia po sillet me ju si bij. A ka ndonjë bir që nuk qortohet nga i ati?</verse>
				<verse number="8">Nëse nuk do të qortoheni siç qortohen gjithë të tjerët, atëherë nuk jeni bij të vërtetë, por jeni fëmijë të paligjshëm.</verse>
				<verse number="9">Pastaj, nëse nderojmë etërit tanë tokësorë kur ata na qortojnë, a nuk duhet tʼi nënshtrohemi më tepër Atit të shpirtrave dhe të fitojmë jetën?</verse>
				<verse number="10">Etërit tokësorë na qortuan për pak kohë, ashtu siç e menduan, ndërsa Perëndia na qorton për të mirën tonë që ne të marrim pjesë në shenjtërinë e tij.</verse>
				<verse number="11">Qortimet aty për aty duket se sjellin trishtim dhe jo gëzim, por më vonë, ata që janë ushtruar me qortimin do të shijojnë fryte paqtimi dhe drejtësie.</verse>
				<verse number="12">Prandaj forconi duart e lodhura dhe gjunjët e këputur!</verse>
				<verse number="13">Rrafshoni shtigje të drejta për këmbët tuaja, që këmba e çalë të mos ndrydhet, por të shërohet.</verse>
				<verse number="14">Kërkoni paqen me të gjithë dhe shenjtërimin, pa të cilin askush nuk do ta shohë Zotin.</verse>
				<verse number="15">Kujdes se mos mbetet ndonjë pa hirin e Perëndisë, se mos mbin ndonjë rrënjë e hidhur, që turbullon e ndyn shumë njerëz.</verse>
				<verse number="16">Të mos bëhet askush kurvar a çnderues gjërash të shenjta si Esau, i cili për një të ngrënë shiti të drejtat që gëzonte si fëmijë i parë.</verse>
				<verse number="17">E dini se më pas, kur donte të trashëgonte bekimin, ai nuk u pranua, ndonëse e kërkoi me lot, pasi nuk kishte më vend për pendim.</verse>
				<verse number="18">Nuk i jeni afruar Malit të Sinait që mund të preket me dorë dhe që digjet me zjarr, as errësirës, as territ, as stuhisë,</verse>
				<verse number="19">as tingullit të trumbetës dhe as oshëtimës së fjalëve, të cilën ata që e dëgjuan, u lutën të mos u thuhej më asnjë fjalë tjetër.</verse>
				<verse number="20">Ata nuk mund ta duronin urdhërin: Edhe nëse një shtazë e prek malin, të vritet me gurë.</verse>
				<verse number="21">Aq e frikshme ishte pamja, sa Moisiu tha: Kam frikë dhe po dridhem.</verse>
				<verse number="22">Ju i jeni afruar Malit të Sionit dhe qytetit të Perëndisë së gjallë, Jerusalemit qiellor, mijëra engjëjve,</verse>
				<verse number="23">bashkësisë së fëmijëve të parëlindur të Perëndisë, emrat e të cilëve janë shkruar në qiell. Ju i jeni afruar Perëndisë, gjykatësit të të gjithëve dhe shpirtrave të të vdekurve, që kanë arritur përsosjen.</verse>
				<verse number="24">I jeni afruar Jezuit, ndërmjetësit të besëlidhjes së re dhe gjakut të tij të spërkatjes, që flet më mirë së gjaku i Abelit.</verse>
				<verse number="25">Kini kujdes se mos nuk ia vini veshin atij që ju flet! Sepse nëse nuk i shpëtuan ndëshkimit ata që nuk e dëgjuan atë që u fliste mbi tokë, shumë më tepër nuk do tʼi shpëtojmë ne, nëse mohojmë atë që na flet nga qielli.</verse>
				<verse number="26">Zëri i tij atëherë e tronditi tokën, ndërsa tani premton: Edhe një herë do ta trondit nga themelet, jo vetëm tokën, por edhe qiellin.</verse>
				<verse number="27">Fjala ‘edhe një herë’ tregon se gjërat e krijuara do të tronditen e do të zhvendosen, në mënyrë që të mbeten gjërat që nuk mund të tronditen.</verse>
				<verse number="28">Le të jemi mirënjohës, meqenëse kemi një mbretëri që nuk mund të tronditet. Le të jemi mirënjohës dhe le ta adhurojmë Perëndinë në mënyrë të pëlqyeshme me nderim e me druajtje,</verse>
				<verse number="29">se Perëndia ynë është zjarr që përpin.</verse>
			</chapter>
			<chapter number="13">
				<verse number="1">Dashuria vëllazërore le të mbetet!</verse>
				<verse number="2">Mikpritjen mos e harroni, sepse nëpërmjet saj, disa, pa e ditur, pritën engjëj në shtëpi.</verse>
				<verse number="3">Kujtoni të burgosurit, si të ishit edhe ju të burgosur me ta. Kujtoni edhe ata që keqtrajtohen, sepse edhe ju jeni njerëz me trup si ata.</verse>
				<verse number="4">Martesa le të jetë e ndershme për të gjithë dhe shtrati martesor i papërlyer, sepse kurvarët dhe ata që bëjnë tradhti bashkëshortore do tʼi gjykojë Perëndia.</verse>
				<verse number="5">Sjellja juaj të mos ndikohet nga lakmia për para. Le tʼju mjaftojnë ato që keni, se Perëndia ka thënë: Nuk do të të lë vetëm e as nuk do të të braktis.</verse>
				<verse number="6">Kështu mund të themi me guxim: Zoti është ndihma ime dhe nuk do të kem frikë. Çʼmund të më bëjë njeriu?</verse>
				<verse number="7">Kujtoni krerët tuaj, që ju shpallën fjalën e Perëndisë. Shikoni si e jetuan jetën dhe ndiqni shembullin e besimit të tyre.</verse>
				<verse number="8">Jezu Krishti është gjithnjë i njëjti, dje, sot dhe në amshim.</verse>
				<verse number="9">Mos rendni pas mësimeve të ndryshme dhe të huaja, sepse është mirë që zemra të forcohet me hir e jo me të ngrëna. Ata që vepruan kështu nuk patën asnjë dobi.</verse>
				<verse number="10">Ne kemi një altar, nga i cili nuk kanë të drejtë të hanë ata që e adhurojnë Perëndinë në tendë.</verse>
				<verse number="11">Kryeprifti çon në shenjtërore gjak kafshësh, të cilin e kushton për mëkatet, ndërsa vetë kafshët digjen jashtë vendbanimit.</verse>
				<verse number="12">Prandaj edhe Jezui vuajti jashtë portës së qytetit, që ta shenjtëronte popullin nëpërmjet gjakut të tij.</verse>
				<verse number="13">Kështu, le të dalim edhe ne jashtë vendbanimit dhe të shkojmë drej tij, duke duruar të njëjtin poshtërim.</verse>
				<verse number="14">Sepse nuk e kemi këtu qytetin e përhershëm, por kërkojmë atë që ka për të ardhur.</verse>
				<verse number="15">Nëpërmjet Jezuit, le tʼi kushtojmë gjithnjë Perëndisë flijim lavdërimi, domethënë frytin e buzëve që rrëfejnë emrin e tij.</verse>
				<verse number="16">Mos harroni të bëni bamirësi dhe të ndani me të tjerët ato që keni, sepse të tilla flijime i pëlqejnë Perëndisë.</verse>
				<verse number="17">Bindjuni krerëve tuaj edhe nënshtrojuni atyre, pasi ata rrinë zgjuar për shpirtrat tuaj, meqenëse do të japin llogari para Perëndisë. Kështu, ata do ta bëjnë këtë gjë me gëzim dhe jo duke u ankuar, sepse kjo nuk do tʼju sillte dobi.</verse>
				<verse number="18">Lutuni për ne! Ne jemi të bindur se e kemi ndërgjegjen e pastër, sepse në çdo gjë dëshirojmë të sillemi mirë.</verse>
				<verse number="19">Po ju kërkoj në veçanti të luteni që të kthehem sa më shpejt te ju.</verse>
				<verse number="20">Perëndia i paqes, ai që ngjalli prej të vdekurve bariun e madh të deleve, Zotin tonë Jezuin, me gjakun e të cilit siguroi besëlidhjen e amshuar,</verse>
				<verse number="21">ju bëftë të aftë për çdo vepër të mirë, që të kryeni vullnetin e tij! Ai bëftë ndër ne çdo gjë që i pëlqen të bëhet, nëpërmjet Jezu Krishtit, të cilit i përket lavdia në shekuj të shekujve! Amen!</verse>
				<verse number="22">Ju lutem vëllezër, dëgjojini me kujdes këto fjalë ngushëllimi, sepse ju shkrova shkurt.</verse>
				<verse number="23">E morët vesh që vëllai ynë Timoteu u lirua nga burgu. Nëse ai mbërrin së shpejti këtu, do të vij tʼju shoh bashkë me të.</verse>
				<verse number="24">Përshëndetni të gjithë krerët tuaj dhe të gjithë besimtarët e krishterë. Ju përshëndesin vëllezërit nga Italia.</verse>
				<verse number="25">Hiri i Perëndisë qoftë me të gjithë ju!</verse>
			</chapter>
		</book>
		<book number="59">
			<chapter number="1">
				<verse number="1">Unë Jakobi, shërbëtor i Perëndisë dhe i Zotit Jezu Krisht, përshëndes dymbëdhjetë fiset e shpërndara nëpër botë.</verse>
				<verse number="2">Vëllezërit e mi, gëzohuni kur ndeshni tundime të ndryshme,</verse>
				<verse number="3">sepse ju e dini se sprova e besimit tuaj sjell durimin.</verse>
				<verse number="4">Kini durim deri në fund, që të jeni të përsosur, të plotë dhe pa asnjë të metë.</verse>
				<verse number="5">Nëse dikujt nga ju i mungon urtia, le të kërkojë nga Perëndia dhe ai do tʼi japë, sepse Perëndia u jep të gjithëve me zemërgjerësi dhe pa përçmim,</verse>
				<verse number="6">por le të kërkojë me besim dhe pa dyshuar. Kush dyshon, i ngjan valës së detit, që e ngre era dhe pastaj e përplas.</verse>
				<verse number="7">Ky njeri të mos pandehë se do të marrë ndonjë gjë nga Zoti,</verse>
				<verse number="8">sepse është njeri me dy mendje dhe i paqëndrueshëm në gjithçka që bën.</verse>
				<verse number="9">Vëllai i varfër le të krenohet, se do ta lartësojë Perëndia,</verse>
				<verse number="10">ndërsa vëllai i pasur se do ta përulë. I pasuri do të shkojë si lulja e barit.</verse>
				<verse number="11">Dielli lind dhe nxehtësia e tij e than barin. Lulja e barit vyshket dhe bukuria i zhduket. Kështu do të vyshket edhe i pasuri në gjërat që bën.</verse>
				<verse number="12">Lum ai njeri që duron tundimet, sepse, pasi të ketë kaluar sprovën, do të marrë kurorën e jetës, të cilën Perëndia ua premtoi atyre që e duan.</verse>
				<verse number="13">Askush, kur tundohet, të mos thotë: «Jam tunduar nga Perëndia». Perëndia nuk tundohet nga e keqja dhe nuk tundon askënd.</verse>
				<verse number="14">Secili tundohet nga lakmia e vet, që e josh dhe e mashtron.</verse>
				<verse number="15">Kur lakmia mbarset, pjell mëkatin, ndërsa mëkati që kryhet sjell vdekjen.</verse>
				<verse number="16">Vëllezërit e mi të dashur, mos u mashtroni!</verse>
				<verse number="17">Çdo e mirë që na është dhënë dhe çdo dhuratë e përsosur vjen nga lart dhe zbret nga Ati i dritave qiellore. Perëndia nuk ndryshon dhe nuk lëshon hije.</verse>
				<verse number="18">Prej vullnetit të tij na dha jetë me anë të fjalës të së vërtetës, që ne të jemi fryti i parë i krijesave të tij.</verse>
				<verse number="19">Vëllezërit e mi të dashur, dijeni se çdo njeri duhet të jetë i gatshëm për të dëgjuar, i ngadaltë për të folur dhe i ngadaltë në zemërim.</verse>
				<verse number="20">Zemërimi i njeriut nuk kryen drejtësinë e Perëndisë.</verse>
				<verse number="21">Prandaj hidhni tej çdo ndyrësi dhe çdo ligësi tjetër dhe me përulësi pranoni fjalën që Perëndia ka mbjellë ndër ju, fjalë e cila mund tʼju shpëtojë shpirtrat.</verse>
				<verse number="22">Bëhuni zbatues të fjalës dhe jo vetëm dëgjues, që gënjejnë veten.</verse>
				<verse number="23">Sepse nëse dikush është vetëm dëgjues i fjalës dhe jo zbatues i saj, ai i ngjan një njeriu që e shikon fytyrën e tij të vërtetë në pasqyrë,</verse>
				<verse number="24">por pasi shihet, ikën e menjëherë harron se si ishte.</verse>
				<verse number="25">Ndërsa ai që e shikon me kujdes ligjin e përsosur të lirisë dhe ngulmon në të, ai që nuk mbetet vetëm një dëgjues që harron, por zbatues i tij, do të jetë i lum në gjithçka që bën.</verse>
				<verse number="26">Kush mendon se është fetar dhe nuk i vë fre gjuhës, mashtron veten dhe feja e tij është e kotë.</verse>
				<verse number="27">Feja e pastër dhe e panjollë para Perëndisë dhe Atit është kjo: përkujdesja për jetimët dhe vejushat që janë në vështirësi dhe ruajtja e vetes të pastër nga bota.</verse>
			</chapter>
			<chapter number="2">
				<verse number="1">Vëllezërit e mi, mos e përzieni besimin e Zotit tonë të lavdisë, Jezu Krishtit, me dallimet ndërmjet njerëzve.</verse>
				<verse number="2">E zëmë se kur mblidheni së bashku, vjen dikush që ka unazë ari dhe rroba të shtrenjta, si edhe një i varfër me rroba të vjetra.</verse>
				<verse number="3">Nëse tregoni kujdes të veçantë për atë që ka veshur rrobat e shtrenjta dhe i thoni: «Ti ulu këtu në vendin e mirë!», ndërsa të varfrit i thoni: «Ti rri në këmbë atje ose ulu këtu te këmbët e mia!»,</verse>
				<verse number="4">a nuk keni bërë kështu dallime ndërmjet jush, duke u bërë gjykatës me mendime të liga?</verse>
				<verse number="5">Dëgjoni, vëllezërit e mi të dashur! A nuk i zgjodhi Perëndia të varfrit e botës për tʼi bërë të pasur në besim dhe trashëgimtarë të mbretërisë që ua premtoi atyre që e duan?</verse>
				<verse number="6">Ndërsa ju nuk e nderuat të varfrin. A nuk janë të pasurit ata që ju sundojnë dhe ju heqin zvarrë nëpër gjyqe?</verse>
				<verse number="7">A nuk janë ata që përdhosin emrin e mirë me të cilin jeni quajtur?</verse>
				<verse number="8">Nëse zbatoni ligjin e mbretërisë së Perëndisë, siç thuhet në Shkrimin e shenjtë: Duaje tjetrin si veten!, atëherë veproni mirë.</verse>
				<verse number="9">Por nëse bëni dallime, bëni mëkat dhe ligji i Moisiut ju dënon si shkelës.</verse>
				<verse number="10">Kush e zbaton të gjithë ligjin e Moisiut, por e shkel në një pikë, bëhet fajtor ndaj të gjithë ligjit.</verse>
				<verse number="11">Sepse ai që tha: «Mos bëj tradhti bashkëshortore!», tha edhe: «Mos vrit!». Nëse nuk bën tradhti bashkëshortore por vret, atëherë ke shkelur ligjin e Moisiut.</verse>
				<verse number="12">Prandaj flisni dhe veproni si njerëz që do të gjykohen me ligjin e lirisë.</verse>
				<verse number="13">Gjykimi do të jetë i pamëshirshëm me atë që nuk ka treguar mëshirë, ndërsa mëshira ngadhënjen mbi gjykimin.</verse>
				<verse number="14">Çʼdobi ka, vëllezërit e mi, nëse dikush thotë se ka besim, por nuk ka vepra? A mund ta shpëtojë atë besimi?</verse>
				<verse number="15">Nëse ndonjë vëlla besimtar ose ndonjë motër besimtare nuk ka rroba për të veshur dhe u mungon ushqimi i përditshëm,</verse>
				<verse number="16">dhe ndonjë nga ju u thotë: «Shkoni në paqe, ngrohuni dhe ngopuni!», por nuk u jep atyre gjërat e nevojshme për trupin, çʼdobi ka kjo?</verse>
				<verse number="17">Kështu, pra, edhe besimi pa vepra është i vdekur në vetvete.</verse>
				<verse number="18">Por, dikush do të thotë: «Ti ke besimin, ndërsa unë kam veprat». Unë i them: «Më trego si mund ta kesh besimin pa vepra dhe unë do të të tregoj besimin nga veprat e mia».</verse>
				<verse number="19">Ti beson se ka vetëm një Perëndi? Mirë bën. Edhe djajtë e besojnë dhe dridhen.</verse>
				<verse number="20">A do ta kuptosh, o njeri i kotë, se besimi pa vepra është i padobishëm?</verse>
				<verse number="21">A nuk u bë i drejtë nga veprat ati ynë Abrahami kur kushtoi birin e tij, Isakun, mbi altar?</verse>
				<verse number="22">A e shikon se besimi bashkëveproi me veprat e tij dhe u përsos nëpërmjet tyre?</verse>
				<verse number="23">Kështu u përmbush Shkrimi i Shenjtë që thotë: Abrahami i besoi Perëndisë dhe kjo iu numërua për drejtësi. Ai u quajt mik i Perëndisë.</verse>
				<verse number="24">Pra, e shihni se njeriu bëhet i drejtë nga veprat e jo vetëm nga besimi.</verse>
				<verse number="25">Po ashtu edhe lavirja Rahabë. A nuk u bë e drejtë edhe ajo nga veprat kur priti të dërguarit dhe i përcolli nga një rrugë tjetër?</verse>
				<verse number="26">Sikurse trupi është i vdekur pa shpirtin, ashtu edhe besimi është i vdekur pa veprat.</verse>
			</chapter>
			<chapter number="3">
				<verse number="1">Vëllezërit e mi, mos u bëni shumë prej jush mësues, sepse e dini se do të gjykohemi më ashpër,</verse>
				<verse number="2">duke qenë se gabojmë në shumë gjëra. Nëse dikush nuk gabon me fjalë, atëherë ai është njeri i përsosur dhe i aftë për të sunduar gjithë trupin e tij.</verse>
				<verse number="3">Ja, kuajve ua vëmë frerët në gojë, që të na binden dhe tʼu drejtojmë të gjithë trupin.</verse>
				<verse number="4">Shikoni edhe anijet! Megjithëse janë aq të mëdha dhe shtyhen nga erëra të forta, drejtohen nga një timon i vogël atje ku dëshiron timonieri.</verse>
				<verse number="5">Kështu edhe gjuha është gjymtyrë e vogël, por mund të mburret për gjëra të mëdha. Ja çʼpyll të madh mund të djegë një zjarr i vogël!</verse>
				<verse number="6">Gjuha është zjarr dhe botë padrejtësie. Ajo është vendosur midis gjymtyrëve tona dhe ndyn gjithë trupin. Ajo e bën shkrumb gjithë rrjedhën e jetës sonë dhe ndizet prej ferrit.</verse>
				<verse number="7">Çdo lloj egërsire e shpendi, zvarraniku e kafshe deti zbutet. Dhe njeriu i ka zbutur.</verse>
				<verse number="8">Por gjuhën nuk ka mundur ta zbusë asnjeri. Ajo është një e keqe e papërmbajtshme dhe plot me helm vdekjeprurës.</verse>
				<verse number="9">Me atë bekojmë Zotin dhe Atin dhe po me atë mallkojmë njerëzit që janë krijuar sipas përngjasimit të Perëndisë.</verse>
				<verse number="10">Nga e njëjta gojë del bekimi dhe mallkimi. Vëllezërit e mi, nuk duhet të ndodhë kështu.</verse>
				<verse number="11">A mund të dalë nga i njëjti burim ujë i ëmbël dhe i hidhur?</verse>
				<verse number="12">O vëllezërit e mi, a mund të prodhojë fiku ullinj apo hardhia fiq? Kështu, as burimi i kripur nuk mund të nxjerrë ujë të ëmbël.</verse>
				<verse number="13">Cili nga ju është i urtë e i mençur? Ai le ta tregojë këtë me sjelljen e tij të mirë dhe me veprat e bëra me butësi e urti.</verse>
				<verse number="14">Nëse keni në zemër smirë të hidhur dhe shpirtin e grindjes, mos u mburrni dhe mos gënjeni kundër së vërtetës.</verse>
				<verse number="15">Kjo lloj urtie nuk vjen nga lart, por është tokësore, shqisore e djallëzore.</verse>
				<verse number="16">Atje ku ka smirë e grindje, ka trazirë dhe gjithfarë gjërash të liga.</verse>
				<verse number="17">Ndërsa urtia që vjen nga lart së pari është e pastër, pastaj paqësore, e butë, e bindur, plot me mëshirë dhe me fryte të mira, e paanshme dhe jo hipokrite.</verse>
				<verse number="18">Fryti i drejtësisë mbillet paqësisht nga ata që bëjnë paqen.</verse>
			</chapter>
			<chapter number="4">
				<verse number="1">Nga vijnë luftërat dhe grindjet mes jush? A nuk vijnë nga epshet që luftojnë në gjymtyrët tuaja?</verse>
				<verse number="2">Ju lakmoni, por nuk keni. Pastaj vrisni dhe keni smirë, por gjë nuk fitoni. Grindeni dhe luftoni, por nuk keni, sepse nuk kërkoni nga Perëndia.</verse>
				<verse number="3">Kërkoni dhe nuk merrni, sepse kërkoni me qëllim të keq, që tʼi përdorni për epshet tuaja.</verse>
				<verse number="4">O njerëz të pafe! A nuk e dini se miqësia me botën është armiqësi me Perëndinë? Ai që dëshiron të jetë mik me botën, bëhet armik me Perëndinë.</verse>
				<verse number="5">Mos vallë pandehni se Shkrimi i shenjtë thotë më kot se shpirti i vendosur nga Perëndia brenda nesh, priret drejt smirës?</verse>
				<verse number="6">Por, Perëndia na jep edhe më shumë hir, prandaj thuhet: Perëndia u kundërvihet krenarëve, ndërsa të përulurve u jep hir.</verse>
				<verse number="7">Nënshtrojuni Perëndisë, ndërsa djallin kundërshtojeni dhe ai do të largohet nga ju.</verse>
				<verse number="8">Afrojuni Perëndisë dhe ai do tʼju afrohet. Pastroni duart, o mëkatarë, dhe pastroni zemrat, o njerëz me dy mendje!</verse>
				<verse number="9">Pikëllohuni, vajtoni dhe qani! E qeshura juaj të kthehet në vajtim dhe gëzimi në trishtim.</verse>
				<verse number="10">Përuluni para Zotit dhe ai do tʼju lartësojë.</verse>
				<verse number="11">Mos flisni keq për njëri-tjetrin, o vëllezër! Ai që flet keq për vëllain apo e gjykon atë, flet keq për ligjin e Mosiut dhe e gjykon atë ligj. Nëse gjykon ligjin e Mosiut, nuk je zbatues i këtij ligji, por gjykues i tij.</verse>
				<verse number="12">Vetëm njëri është ligjvënësi dhe gjykuesi, ai që mund të shpëtojë apo të çojë në humbje. Po ti, kush je që gjykon tjetrin?</verse>
				<verse number="13">Dhe tani më dëgjoni ju që thoni: «Sot ose nesër do të shkojmë në atë qytet, do të rrimë atje një vit, do të bëjmë tregti dhe do të fitojmë».</verse>
				<verse number="14">Ju nuk e dini si do të jetë e nesërmja dhe se çfarë është jeta juaj. Ajo është si avulli që duket për pak kohë dhe pastaj zhduket.</verse>
				<verse number="15">Në vend që të thoni: «Në dashtë Zoti dhe në qofshim gjallë, do të bëjmë këtë apo atë gjë»,</verse>
				<verse number="16">ju mburreni me krenari. Çdo mburrje e tillë është e ligë.</verse>
				<verse number="17">Ai që di të bëjë të mirën dhe nuk e bën, bën mëkat.</verse>
			</chapter>
			<chapter number="5">
				<verse number="1">Dhe tani, ju o të pasur! Qani e vajtoni për mundimet që ju presin.</verse>
				<verse number="2">Pasuria juaj u kalb dhe rrobat tuaja i brejti tenja.</verse>
				<verse number="3">Ari dhe argjendi juaj u ndryshkën. Ndryshku i tyre do të jetë dëshmi kundër jush dhe do të përpijë trupat tuaj si zjarri. Ju u pasuruat në ditët e fundit.</verse>
				<verse number="4">Ja, paga që u keni ngrënë punëtorëve që korrën arat tuaja po këlthet dhe klithmat e korrësve arritën në vesh të Zotit të ushtrive qiellore.</verse>
				<verse number="5">Këtu në tokë jetuat në qejfe dhe bëtë shpenzime të kota. U majmët si kafshët për therje,</verse>
				<verse number="6">dënuat e vratë të drejtin dhe ai nuk ju kundërshtoi.</verse>
				<verse number="7">Vëllezër, bëni durim derisa të vijë Zoti. Edhe bujku e pret me durim frytin e çmuar të tokës derisa të bien shirat e vjeshtës dhe të pranverës.</verse>
				<verse number="8">Kini edhe ju durim dhe forcojini zemrat, se dita e ardhjes së Zotit është afër.</verse>
				<verse number="9">Vëllezër, mos u ankoni për njëri-tjetrin, që të mos gjykoheni. Ja, gjykatësi është te dera!</verse>
				<verse number="10">Shembull të vuajtjes dhe të durimit kini profetët, që folën në emër të Zotit.</verse>
				<verse number="11">Ne i quajmë të lumë ata që duruan. Ju keni dëgjuar për durimin e Jobit dhe e patë çfarë fundi i ruajti Zoti, sepse Zoti është mëshirëplotë dhe i dhembshur.</verse>
				<verse number="12">Para së gjithash, vëllezërit e mi, mos bëni be: as për qiellin, as për tokën dhe as ndonjë betim tjetër. Le të jetë po-ja juaj po dhe jo-ja juaj jo, që të mos gjykoheni nga Perëndia.</verse>
				<verse number="13">A vuan ndonjë prej jush? Le të lutet! A është ndonjë i gëzuar? Le të këndojë psalme!</verse>
				<verse number="14">A është ndonjë nga ju i sëmurë? Le të thërrasë pleqtë e kishës që të luten për të dhe ta lyejnë me vaj në emër të Zotit.</verse>
				<verse number="15">Lutja me besim do ta shërojë atë që lëngon dhe Zoti do ta mëkëmbë. Nëse ka bërë mëkate, ato do tʼi falen.</verse>
				<verse number="16">Rrëfejani mëkatet njëri-tjetrit dhe lutuni për njëri-tjetrin, që të shëroheni. Lutja e të drejtit ka fuqi të madhe!</verse>
				<verse number="17">Elia ishte njeri si ne. Ai u lut me gjithë shpirt që të mos binte shi dhe nuk ra shi mbi tokë për tre vjet e gjashtë muaj.</verse>
				<verse number="18">Pastaj u lut përsëri dhe qielli dha shi e toka dha frytet e saj.</verse>
				<verse number="19">Vëllezërit e mi, nëse ndonjë prej jush largohet nga e vërteta dhe një tjetër e kthen përsëri në besim</verse>
				<verse number="20">duhet ta dini se ai që kthen një mëkatar nga udha e mashtrimit, ia shpëton shpirtin nga vdekja dhe atij vetë do tʼi falen shumë mëkate.</verse>
			</chapter>
		</book>
		<book number="60">
			<chapter number="1">
				<verse number="1">Unë, Pjetri, apostull i Jezu Krishtit, po ju shkruaj juve që jetoni në dhè të huaj, të shpërndarë nëpër Pont, Galati, Kapadoki, Azi dhe Bitini, që jeni zgjedhur</verse>
				<verse number="2">sipas qëllimit të Perëndisë dhe jeni shenjtëruar nga Shpirti i Shenjtë për tʼiu bindur Jezu Krishtit dhe për tʼu pastruar me gjakun e tij: Hiri dhe paqja u shtoftë ndër ju!</verse>
				<verse number="3">Bekuar qoftë Perëndia dhe Ati i Zotit tonë Jezu Krisht, që na rilindi nga mëshira e tij e madhe, nëpërmjet ngjalljes së Jezu Krishtit prej të vdekurve, që të kemi shpresën e gjallë dhe</verse>
				<verse number="4">trashëgimin e paprishshëm, të panjollë dhe të pavyshkur, që është ruajtur në qiej për ju.</verse>
				<verse number="5">Ju jeni ruajtur nga fuqia e Perëndisë, nëpërmjet besimit, për shpëtimin që është gati të zbulohet në kohët e fundit.</verse>
				<verse number="6">Gëzohuni për këtë, edhe nëse do të duhet të hidhëroheni për pak kohë nga tundime të ndryshme.</verse>
				<verse number="7">Kështu sprova e besimit tuaj, që është më i çmueshëm se ari që prishet, ndonëse provohet me zjarr, të jetë për lëvdimin, lavdinë dhe nderin tuaj kur të shfaqet Jezu Krishti.</verse>
				<verse number="8">Ju e doni atë, megjithëse nuk e keni parë dhe besoni në të, megjithëse tani nuk e shihni. Prandaj ju gëzoni me një hare të papërmbajtshme, që nuk mund të shprehet me fjalë,</verse>
				<verse number="9">sepse po fitoni qëllimin e besimit, shpëtimin e shpirtrave.</verse>
				<verse number="10">Këtë shpëtim kërkuan profetët dhe për të kanë hulumtuar. Ata profetizuan për hirin që ju është dhënë juve</verse>
				<verse number="11">dhe u përpoqën të gjenin kohën dhe rrethanat që Shpirti i Krishtit brenda tyre u paralajmëronte për vuajtjet e Krishtit dhe për lavdinë që do të vinte më pas.</verse>
				<verse number="12">Profetëve iu zbulua se ato që thoshin nuk ishin për ata vetë, po për ju. Pikërisht këto gjëra ju i keni dëgjuar tashmë nëpërmjet atyre që ju shpallën ungjillin në Shpirtin e Shenjtë të dërguar prej qiellit. Këto do të donin tʼi shihnin edhe engjëjt.</verse>
				<verse number="13">Prandaj, bëhuni gati shpirtërisht, rrini zgjuar dhe shpresoni plotësisht në hirin që do tʼju jepet kur të shfaqet Jezu Krishti.</verse>
				<verse number="14">Si bij të bindur, mos jetoni sipas dëshirave të mëparshme, që i kishit kur ishit në padije.</verse>
				<verse number="15">Përkundrazi, gjithë sjellja juaj të jetë e shenjtë, sikurse është i shenjtë edhe ai që ju thirri.</verse>
				<verse number="16">Sepse Shkrimi i shenjtë thotë: Jini të shenjtë, se unë jam i shenjtë.</verse>
				<verse number="17">Nëse e quani Atë Perëndinë që gjykon gjithsecilin sipas veprave, pa mbajtur anë, atëherë kalojeni shtegtimin tuaj mbi tokë me druajtje ndaj Perëndisë.</verse>
				<verse number="18">Ju e dini se nuk u shpenguat nga jeta e kotë që trashëguat prej etërve tuaj me gjëra që prishen, siç janë argjendi apo ari,</verse>
				<verse number="19">por me gjakun e çmuar të Krishtit, Qengjit të patëmetë dhe të panjollë.</verse>
				<verse number="20">Flijimi i Krishtit ishte caktuar nga Perëndia që përpara se të krijohej bota, po për ju u shfaq në këto kohët e fundit.</verse>
				<verse number="21">Nëpërmjet tij ju besoni në Perëndinë që e ngjalli atë prej të vdekurve dhe i dha lavdi. Kështu, besimi dhe shpresa juaj janë në Perëndinë.</verse>
				<verse number="22">Tani që ju i keni pastruar shpirtrat duke iu bindur së vërtetës dhe i keni dashur sinqerisht vëllezërit, ta doni njëri-tjetrin me gjithë shpirt e me zemër të pastër!</verse>
				<verse number="23">Ju nuk keni rilindur nga fara që prishet, por nga fara që nuk prishet, nga fjala e Perëndisë së gjallë dhe të amshuar.</verse>
				<verse number="24">Sepse thuhet: Çdo njeri është si bari dhe gjithë lavdia e tij është si lulja e barit. Bari u tha dhe lulja u vyshk,</verse>
				<verse number="25">ndërsa fjala e Zotit mbetet në amshim. Kjo fjalë është ungjilli që ju është shpallur juve.</verse>
			</chapter>
			<chapter number="2">
				<verse number="1">Hidhni tej çdo lloj ligësie dhe çdo lloj mashtrimi, hipokrizie, smire apo përgojimi!</verse>
				<verse number="2">Dëshironi qumështin e pastër shpirtëror si foshnja të sapolindura, që të rriteni drejt shpëtimit.</verse>
				<verse number="3">Ju e keni shijuar se Zoti është i mirë.</verse>
				<verse number="4">Afrohuni tek ai që është guri i gjallë, i cili u hodh poshtë nga njerëzit, por u zgjodh dhe u çmua nga Perëndia.</verse>
				<verse number="5">Edhe ju si gurë të gjallë ndërtoni shtëpinë shpirtërore, ku do të shërbeni si priftëri e shenjtë duke kushtuar flijime shpirtërore që i pëlqejnë Perëndisë nëpërmjet Jezu Krishtit.</verse>
				<verse number="6">Sepse Shkrimi i shenjtë thotë: Unë zgjodha një gur të çmuar dhe e vura në Sion si gurin e qoshes. Kush beson në të nuk do të turpërohet.</verse>
				<verse number="7">Për ju që besoni, ky gur është i çmueshëm, ndërsa për ata që nuk besojnë, guri që ndërtuesit e hodhën tej u bë guri i qoshes,</verse>
				<verse number="8">guri që i pengon dhe shkëmbi që i rrëzon. Ata që pengohen nuk i binden fjalës dhe për këtë janë caktuar.</verse>
				<verse number="9">Ndërsa ju jeni fis i zgjedhur, priftëri mbretërore, komb i shenjtë, popull që Perëndia zgjodhi për të shpallur veprat e tij madhështore. Ai ju thirri nga errësira në dritën e tij të mrekullueshme.</verse>
				<verse number="10">Ju që dikur nuk ishit popull, tani jeni populli i Perëndisë. Ju që ishit të përjashtuar nga mëshira, tani u mëshiruat.</verse>
				<verse number="11">Fort të dashur, meqenëse jeni shtegtarë dhe të përkohshëm, ju lutem të hiqni dorë nga kënaqësitë trupore, që luftojnë kundër shpirtit.</verse>
				<verse number="12">Sjellja juaj ndër paganët të jetë e mirë. Kështu, edhe nëse ata ju përflasin si keqbërës, kur të shohin veprat tuaja të mira do të përlëvdojnë Perëndinë në ditën e ardhjes së tij.</verse>
				<verse number="13">Nënshtrojuni çdo pushteti njerëzor për hir të Zotit, qoftë mbretit, si sundimtarit më të lartë,</verse>
				<verse number="14">qoftë qeveritarëve, si të dërguar nga Perëndia për të ndëshkuar keqbërësit dhe për të lavdëruar ata që bëjnë të mirën.</verse>
				<verse number="15">Vullneti i Perëndisë është që duke bërë të mirën, tʼia mbyllni gojën paditurisë së njerëzve të pamend.</verse>
				<verse number="16">Silluni si njerëz të lirë dhe mos e përdorni lirinë si mbulesë të veprave të këqija, por jetoni si shërbëtorë të Perëndisë.</verse>
				<verse number="17">Nderojini të gjithë, duajini vëllezërit në besim, druani Perëndinë, nderoni mbretin.</verse>
				<verse number="18">Ju, shërbëtorë, nënshtrojuni plot druajtje zotërinjve tuaj, jo vetëm atyre që janë të mirë dhe zemërbutë, por edhe të mbrapshtëve.</verse>
				<verse number="19">Sepse është hir për njeriun që duron mundimet kur vuan padrejtësisht, për shkak se e ka ndërgjegjen sipas Perëndisë.</verse>
				<verse number="20">Çfarë vlere ka nëse duroni mundimet kur keni bërë faj? Por nëse duroni vuajtjet kur keni bërë të mirën, kjo është hir para Perëndisë.</verse>
				<verse number="21">Për këtë jeni thirrur, sepse edhe Krishti vuajti për ju. Ai ju la shembullin, që të ndiqni edhe ju gjurmët e tij.</verse>
				<verse number="22">	Ai nuk bëri asnjë mëkat dhe në gojën e tij nuk u gjet asnjë mashtrim.</verse>
				<verse number="23">Kur poshtërohej, ai nuk poshtëronte dhe kur vuante, nuk kërcënonte, por ia la veten në dorë Perëndisë që gjykon me drejtësi.</verse>
				<verse number="24">Ai i mori mëkatet tona në trupin e vet mbi kryq, që ne të vdesim ndaj mëkatit dhe të jetojmë me drejtësi. Ju u shëruat nga plagët e tij.</verse>
				<verse number="25">Ju ishit si dele të humbura, por tani u kthyet te bariu dhe ruajtësi i shpirtrave tuaj.</verse>
			</chapter>
			<chapter number="3">
				<verse number="1">Edhe ju, gra, nënshtrojuni burrave tuaj! Kështu, edhe nëse disa nuk i binden fjalës së Perëndisë do të fitohen nga sjellja e grave të tyre pa ndihmën e fjalëve,</verse>
				<verse number="2">kur të shohin sjelljen tuaj të pastër dhe me respekt.</verse>
				<verse number="3">Stolia juaj të mos jetë nga ana e jashtme: flokët gërsheta, stolisja me ar apo veshja e rrobave të shtrenjta,</verse>
				<verse number="4">por të jetë njeriu i brendshëm me zemër të pastër dhe me shpirt të butë e të qetë. Këto nuk prishen dhe janë shumë të çmueshme në sytë e Perëndisë.</verse>
				<verse number="5">Sepse kështu stoliseshin dikur edhe gratë e shenjta që shpresonin në Perëndinë. Iu nënshtroheshin burrave,</verse>
				<verse number="6">sikurse edhe Sara i bindej Abrahamit dhe e quante ‘imzot’. Edhe ju jeni bija të saj, nëse bëni të mirën dhe nuk keni frikë nga asgjë.</verse>
				<verse number="7">Po ashtu edhe ju, burra, jetoni me gratë tuaja, duke pasur parasysh se ato janë më të dobëta. Nderojini, sepse edhe ato do të trashëgojnë bashkë me ju hirin e jetës, në mënyrë që asgjë të mos pengojë lutjet tuaja.</verse>
				<verse number="8">Së fundi, jini të gjithë të një mendjeje, të dhembshur, plot dashuri vëllazërore, të mëshirshëm dhe të përulur.</verse>
				<verse number="9">Mos e ktheni të keqen me të keqe dhe as poshtërimin me poshtërim! Përkundrazi, bekoni, sepse u thirrët pikërisht për të trashëguar bekimin.</verse>
				<verse number="10">Shkrimi i shenjtë thotë: Kush e do jetën dhe dëshiron të shohë ditë të mira, le ta ruajë gjuhën nga e keqja dhe buzët e tij të mos thonë gënjeshtra.</verse>
				<verse number="11">Le të largohet nga e keqja dhe le të bëjë të mirën. Le të kërkojë paqen dhe le të rendë pas saj.</verse>
				<verse number="12">Sepse sytë e Zotit janë mbi të drejtët dhe veshët e tij dëgjojnë lutjet e tyre, por ai u kundërvihet atyre që bëjnë keq.</verse>
				<verse number="13">E kush do tʼju bëjë keq nëse jepeni me zell pas së mirës?</verse>
				<verse number="14">Por edhe nëse vuani për hir të drejtësisë, lum ju! Mos kini frikë nga kërcënimet e tyre dhe mos u tronditni.</verse>
				<verse number="15">Nderoni në zemrat tuaja Zotin Krisht dhe jini gjithmonë gati për tʼju përgjigjur atyre që kërkojnë arsyen e shpresës që është në ju.</verse>
				<verse number="16">Por bëjeni këtë me butësi, me druajtje ndaj Perëndisë dhe me ndërgjegje të pastër, në mënyrë që ata që flasin keq për jetën tuaj si besimtarë në Krishtin, të turpërohen për shpifjet.</verse>
				<verse number="17">Është më mirë të vuani duke bërë të mirën, nëse ky është vullneti i Perëndisë, sesa duke bërë të keqen.</verse>
				<verse number="18">Sepse edhe Krishti vuajti një herë e përgjithmonë për mëkatet tona, ai, i drejti për të padrejtët, për tʼju çuar te Perëndia. Ai vdiq me trup, por Shpirti i Shenjtë e ngjalli.</verse>
				<verse number="19">Me anë të Shpirtit, ai shkoi dhe u predikoi edhe shpirtrave që ishin në burg,</verse>
				<verse number="20">të cilët nuk iu bindën Perëndisë kur ai i priste me durim gjatë ditëve kur Noeu ndërtonte arkën. Në të hynë pak njerëz, vetëm tetë shpirtra, që shpëtuan nëpërmjet ujit.</verse>
				<verse number="21">Ky ujë është shëmbëllesa e sotme e pagëzimit që ju shpëton. Nuk ka të bëjë me pastrimin e papastërtive të trupit, por është një premtim që i bëhet me ndërgjegje të pastër Perëndisë. Pagëzimi ju shpëton nëpërmjet ngjalljes së Jezu Krishtit,</verse>
				<verse number="22">i cili u ngjit në qiell dhe rri në të djathtë të Perëndisë, ku sundon mbi engjëjt, pushtetet dhe fuqitë qiellore.</verse>
			</chapter>
			<chapter number="4">
				<verse number="1">Meqenëse Krishti vuajti në trup, atëherë duhet që edhe ju të armatoseni me të njëjtën mendësi, sepse ai që vuan në trup pushon së mëkatuari.</verse>
				<verse number="2">Që tani e tutje ta jetoni atë që ju ka mbetur nga jeta në trup jo sipas kënaqësive njerëzore, por sipas vullnetit të Perëndisë.</verse>
				<verse number="3">Mjaft kohë keni humbur duke jetuar sipas dëshirave të paganëve, duke jetuar në fëlligështi, në kënaqësi, në dehje, në darka të shfrenuara, në të pira dhe në idhujtari të neveritshme.</verse>
				<verse number="4">Tani atyre u duket çudi që ju nuk rendni më me ta në të njëjtin lumë poshtërsish dhe prandaj ju fyejnë.</verse>
				<verse number="5">Ata do tʼi japin llogari atij që është gati për të gjykuar të gjallët dhe të vdekurit.</verse>
				<verse number="6">Për këtë arsye ungjilli iu shpall edhe të vdekurve, që të gjykohen sipas njerëzve në trup dhe të jetojnë sipas Perëndisë në shpirt.</verse>
				<verse number="7">Fundi i të gjitha gjërave është afër! Bëhuni të urtë dhe rrini zgjuar për lutje.</verse>
				<verse number="8">Para së gjithash, të keni dashuri të madhe për njëri-tjetrin, sepse dashuria mbulon shumë mëkate.</verse>
				<verse number="9">Jini mikpritës për njëri-tjetrin pa murmuritur.</verse>
				<verse number="10">Secili prej jush, si kujdestar i mirë i dhuntive të ndryshme të Perëndisë, ta përdorë dhuntinë e tij për tʼu shërbyer të tjerëve.</verse>
				<verse number="11">Kush predikon, le të predikojë fjalët e Perëndisë dhe kush shërben, le të shërbejë sipas fuqisë që i jep Perëndia, që Perëndia të përlëvdohet në gjithçka nëpërmjet Jezu Krishtit, të cilit i përket lavdia dhe pushteti në shekuj të shekujve! Amen!</verse>
				<verse number="12">Fort të dashur, mos u çuditni për sprovën e zjarrit nëpër të cilën po kaloni për tʼu sprovuar, si të ishte diçka e jashtëzakonshme.</verse>
				<verse number="13">Por gëzohuni që jeni pjesëtarë të vuajtjeve të Krishtit, që edhe kur të shfaqet lavdia e tij, të gëzoheni dhe të ngazëlloheni.</verse>
				<verse number="14">Lum ju nëse ju tallin për shkak të emrit të Krishtit, sepse Shpirti i lavdisë dhe i Perëndisë prehet mbi ju.</verse>
				<verse number="15">Askush nga ju të mos vuajë si vrasës, vjedhës, keqbërës apo pse përzihet në punët e të tjerëve.</verse>
				<verse number="16">Nëse vuan si i krishterë, të mos ketë turp, por të përlëvdojë Perëndinë për këtë emër.</verse>
				<verse number="17">Erdhi koha që të fillojë gjykimi nga shtëpia e Perëndisë. Nëse fillon së pari me ne, si do të jetë fundi i atyre që nuk iu bindën ungjillit të Perëndisë?</verse>
				<verse number="18">Nëse i drejti shpëton me vështirësi, çʼdo të ndodhë me të pafeun dhe mëkatarin?</verse>
				<verse number="19">Ata që vuajnë sipas vullnetit të Perëndisë, le të bëjnë të mirën dhe le tʼia besojnë plotësisht shpirtin Krijuesit besnik.</verse>
			</chapter>
			<chapter number="5">
				<verse number="1">U lutem pleqve tuaj, unë që jam plak bashkë me ta, si dëshmitar i vuajtjeve të Krishtit dhe pjesëtar i lavdisë që do të shfaqet:</verse>
				<verse number="2">Ruajeni grigjën e Perëndisë që ju është besuar dhe mbikqyreni jo me detyrim, por vullnetarisht sipas dëshirës së Perëndisë, as për përfitim, por me dëshirë.</verse>
				<verse number="3">Mos u sillni si sundues mbi ata që ju janë besuar, por bëhuni shembull për grigjën</verse>
				<verse number="4">dhe kur të shfaqet Kryebariu do të merrni kurorën e lavdisë që nuk vyshket.</verse>
				<verse number="5">Po ashtu edhe ju të rinj nënshtrojuni të moshuarve. Të gjithë bashkë shërbejini njëri-tjetrit me përulësi, sepse Perëndia u kundërvihet kryelartëve, ndërsa të përulurve u jep hir.</verse>
				<verse number="6">Përuluni nën dorën e fuqishme të Perëndisë, që ai tʼju lartësojë në kohën e duhur.</verse>
				<verse number="7">Gjithë shqetësimet tuaja lërini në dorë të tij dhe ai do të kujdeset për ju.</verse>
				<verse number="8">Kini kujdes e rrini zgjuar! Kundërshtari juaj, djalli, sillet rrotull si luan i egërsuar duke kërkuar kë të përpijë.</verse>
				<verse number="9">Kundërshtojeni duke qëndruar të fortë në besim. Duhet ta dini se të njëjtat vuajtje i heqin të gjithë vëllezërit tuaj nëpër botë.</verse>
				<verse number="10">Perëndia i çdo hiri, që ju thirri për lavdinë e tij të amshuar përmes Krishtit Jezu, pasi të vuani për pak kohë, do tʼju përsosë, do tʼju forcojë, do tʼju mbështesë dhe do tʼju vendosë mbi themele të forta.</verse>
				<verse number="11">Atij i qoftë pushteti në shekuj të shekujve! Amen!</verse>
				<verse number="12">Nëpërmjet Silvanit, të cilin e çmoj si vëllain tuaj besnik, ju shkrova shkurt për tʼju dëshmuar se ky është hiri i vërtetë i Perëndisë. Ju bëj thirrje të qëndroni në këtë hir!</verse>
				<verse number="13">Ju përshëndet kisha e Babilonisë, e zgjedhur si ju, dhe Marku, biri im.</verse>
				<verse number="14">Përshëndetni njëri-tjetrin me puthjen e dashurisë vëllazërore. Paqja qoftë me të gjithë ju që i përkisni Krishtit!</verse>
			</chapter>
		</book>
		<book number="61">
			<chapter number="1">
				<verse number="1">Unë, Simon Pjetri, shërbëtor dhe apostull i Jezu Krishtit, po ju shkruaj juve që nga drejtësia e Perëndisë tonë dhe e Shpëtimtarit Jezu Krisht keni marrë të njëjtin besim me ne:</verse>
				<verse number="2">Hiri dhe paqja u shtofshin mbi ju me njohjen e Perëndisë dhe të Zotit tonë Jezu!</verse>
				<verse number="3">Fuqia e tij hyjnore na dhuroi gjithçka që na nevojitet për jetën e përkushtuar ndaj Perëndisë, nëpërmjet njohjes së atij që na thirri në lavdinë dhe fuqinë e tij.</verse>
				<verse number="4">Me to na u dhuruan premtimet shumë të mëdha e të çmueshme, që nëpërmjet tyre të bëheni pjesëtarë të natyrës hyjnore, duke shpëtuar nga prishja që sjellin kënaqësitë e botës.</verse>
				<verse number="5">Prandaj bëni çdo përpjekje për tʼi shtuar besimit tuaj virtytin, virtytit diturinë,</verse>
				<verse number="6">diturisë vetëkontrollin, vetëkontrollit durimin, durimit përkushtimin ndaj Perëndisë,</verse>
				<verse number="7">përkushtimit ndaj Perëndisë dashurinë vëllazërore dhe dashurisë vëllazërore dashurinë.</verse>
				<verse number="8">Sepse nëse i keni të gjitha këto me shumicë, ato nuk do tʼju lejojnë të bëheni përtacë dhe të pafryt në njohjen e Zotit tonë Jezu Krisht.</verse>
				<verse number="9">Kush nuk i ka këto, është i verbër e dritëshkurtër dhe ka harruar se është pastruar nga mëkatet e tij të vjetra.</verse>
				<verse number="10">Prandaj, vëllezër, përpiquni ta forconi sa më shumë thirrjen dhe zgjedhjen tuaj nga Perëndia, sepse po tʼi bëni këto gjëra, nuk do të bini kurrë.</verse>
				<verse number="11">Kështu do tʼju hapet plotësisht hyrja për në mbretërinë e amshuar të Zotit dhe të Shpëtimtarit tonë Jezu Krisht.</verse>
				<verse number="12">Për këtë arsye do të vazhdoj tʼjua kujtoj përherë këto gjëra, edhe pse i dini dhe jeni të palëkundur në këtë të vërtetë.</verse>
				<verse number="13">Mendoj se është e drejtë tʼju mbaj zgjuar duke jua kujtuar ato për sa të jem në këtë jetë.</verse>
				<verse number="14">Unë e di se do ta lë shpejt këtë trup, sikurse ma ka shfaqur Zoti ynë Jezu Krisht.</verse>
				<verse number="15">Prandaj do të përpiqem që të mund tʼi kujtoni të gjitha këto gjëra edhe pas largimit tim.</verse>
				<verse number="16">Ne nuk përdorëm përralla të thurura me mjeshtëri për tʼju shpallur fuqinë dhe ardhjen e Zotit tonë Jezu Krisht. Ne e kemi parë me sytë tanë madhështinë e tij.</verse>
				<verse number="17">Ai mori nder e lavdi nga Perëndia Atë kur nga lavdia madhështore erdhi zëri që tha: «Ky është Biri im i dashur, me të cilin jam i kënaqur».</verse>
				<verse number="18">Këtë zë që vinte nga qielli e dëgjuam kur ishim me të në malin e shenjtë.</verse>
				<verse number="19">Kështu jemi më të sigurt për fjalën profetike, të cilën bëni mirë ta keni si një pishtar që ndriçon në një vend të errët, derisa të agojë dita dhe ylli i mëngjesit të lindë në zemrat tuaja.</verse>
				<verse number="20">Duhet të dini së pari se asnjë profeci e Shkrimit të shenjtë nuk shpjegohet sipas mendjes së gjithsecilit,</verse>
				<verse number="21">pasi asnjë profeci nuk ka ardhur nga vullneti i njeriut, por njerëz të frymëzuar nga Shpirti i Shenjtë folën nga ana e Perëndisë.</verse>
			</chapter>
			<chapter number="2">
				<verse number="1">Në popull ka pasur edhe profetë të rremë, ashtu si edhe mes jush do të ketë mësues të rremë. Ata do të fusin fshehurazi herezi që çojnë në shkatërrim dhe do të mohojnë edhe Zotin që i shpagoi nga mëkati. Kështu do të tërheqin mbi vete një shkatërrim të shpejtë.</verse>
				<verse number="2">Shumë njerëz do të ndjekin fëlligështitë e tyre dhe për shkak të tyre udha e së vërtetës do të shahet.</verse>
				<verse number="3">Nga lakmia për para, ata do tʼju mashtrojnë me fjalë të sajuara. Por gjykimi i tyre, i vendosur që moti, nuk do të vonojë dhe shkatërrimi i tyre nuk do të dremisë.</verse>
				<verse number="4">Perëndia nuk kurseu as engjëjt që mëkatuan, por i hodhi në humnerat e ferrit, ku ruhen të lidhur me pranga në errësirë për ditën e gjykimit.</verse>
				<verse number="5">Ai nuk kurseu as botën e lashtë, po kur solli përmbytjen mbi botën e të pafeve, shpëtoi vetëm Noeun, vetë i tetë, predikuesin e drejtësisë.</verse>
				<verse number="6">Dënoi me shkatërrim edhe qytetet e Sodomës dhe Gomorrës, duke i bërë hi dhe i bëri shembull për ata që në të ardhmen do të jetonin pa besim.</verse>
				<verse number="7">Por shpëtoi Lotin e drejtë, i cili vuante nga sjellja e fëlligësht e të pafeve.</verse>
				<verse number="8">Ky i drejtë jetonte mes tyre dhe shpirti i tij i drejtë mundohej dita-ditës kur shikonte me sy dhe dëgjonte me veshë veprat e tyre të paudha.</verse>
				<verse number="9">Zoti di tʼi shpëtojë nga tundimi ata që i janë përkushtuar atij dhe di tʼi ruajë të padrejtët që të ndëshkohen ditën e gjykimit,</verse>
				<verse number="10">sidomos ata që shkojnë pas lakmive të epsheve trupore dhe përbuzin pushtetin e Perëndisë. Ata janë të paturpshëm, arrogantë dhe njerëz që nuk kanë frikë të fyejnë fuqitë e lavdishme qiellore,</verse>
				<verse number="11">ndërsa engjëjt, që janë më të mëdhenj për nga forca dhe pushteti nuk sjellin para Zotit gjykime fyese kundër tyre.</verse>
				<verse number="12">Por ata janë pa mend, si kafshët që lindin për tʼu kapur e për tʼu therur. Ata flasin keq për gjërat që nuk i dinë dhe do të shkatërrohen po ashtu si kafshët;</verse>
				<verse number="13">do të marrin shpagimin e padrejtësisë. Ata e kanë për kënaqësi kur e kalojnë ditën në shthurje. Është njollë e turp që ata të marrin pjesë në darkat tuaja kur vazhdojnë ende të kënaqen në mashtrimet e tyre.</verse>
				<verse number="14">Sytë i kanë plot dëshirë për të bërë tradhti bashkëshortore dhe nuk pushojnë së mëkatuari. Mashtrojnë shpirtrat e paqëndrueshëm, zemrën e kanë të stërvitur për lakmi dhe janë bij mallkimi.</verse>
				<verse number="15">Ata e lanë udhën e drejtë dhe u mashtruan e shkuan pas udhës së Balaamit, birit të Bosorit, që donte të fitonte duke bërë padrejtësi.</verse>
				<verse number="16">Por ai u ndëshkua për paudhësinë e tij, sepse kafsha pa gojë foli si njeri dhe e pengoi marrëzinë e profetit.</verse>
				<verse number="17">Këta janë burime pa ujë dhe re që shtyhen nga era, për të cilët është ruajtur terri i errësirës.</verse>
				<verse number="18">Me fjalë të fryra e të kota bëjnë për vete me anë të kënaqësive trupore dhe me anë të fëlligështive ata që sapo kishin shpëtuar prej atyre që jetojnë në mashtrim.</verse>
				<verse number="19">U premtojnë liri kur ata vetë janë skllevër të prishjes, sepse njeriu bëhet skllav i atij që e mposht.</verse>
				<verse number="20">Nëse ata që u larguan nga ndyrësitë e botës nëpërmjet njohjes së Zotit dhe të Shpëtimtarit tonë Jezu Krisht ngatërrohen përsëri me këto gjëra dhe mposhten nga ato, atëherë gjendja e tyre e fundit bëhet më e keqe se e para.</verse>
				<verse number="21">Do të ishte më mirë për ta të mos e kishin njohur udhën e drejtësisë, sesa pasi e njohën, ta braktisin urdhërimin e shenjtë që iu dha.</verse>
				<verse number="22">Këtu ndodh si te ajo fjala e urtë dhe e vërtetë: «Qeni u kthye në të vjellat e veta.» dhe «Dosa e larë u kthye të zhgërryhet sërish në llucë.»</verse>
			</chapter>
			<chapter number="3">
				<verse number="1">Fort të dashur, kjo është tashmë letra e dytë që po ju shkruaj. Në të dyja po përpiqem tʼju zgjoj kujtesën, që me mendje të kthjellët</verse>
				<verse number="2">të kujtoni fjalët që janë thënë më përpara nga profetët e shenjtë dhe urdhërimin e Zotit dhe të Shpëtimtarit tonë, që ju shpallën apostujt.</verse>
				<verse number="3">Së pari, duhet të dini se në ditët e fundit do të vijnë përqeshës, që jetojnë sipas dëshirave të tyre. Ata do tʼju përqeshin</verse>
				<verse number="4">dhe do tʼju thonë: «Ku është premtimi i ardhjes së Zotit? Të parët tanë vdiqën, por gjithçka mbeti si në fillim të krijimit».</verse>
				<verse number="5">Ata harrojnë me dashje se qiejt, kohë më parë, u bënë me fjalën e Perëndisë. Po ashtu edhe toka, që u bë nga uji dhe nëpërmjet ujit.</verse>
				<verse number="6">Po me ujë u shkatërrua bota e atëhershme, kur u bë përmbytja.</verse>
				<verse number="7">Ky qiell dhe kjo tokë ruhen nga e njëjta fjalë, për tʼu shkatërruar me zjarr kur të vijë dita e gjykimit dhe e shkatërrimit të të pafeve.</verse>
				<verse number="8">Edhe këtë gjë mos e harroni, fort të dashur, se për Zotin një ditë është si një mijë vjet dhe një mijë vjet janë si një ditë.</verse>
				<verse number="9">Zoti nuk e vonon premtimin, siç mendojnë disa, por është i duruar me ju, sepse nuk dëshiron që ndokush të humbasë, por dëshiron që të gjithë të kthehen në pendim.</verse>
				<verse number="10">Dita e Zotit do të vijë si vjedhësi. Atë ditë qiejt do të zhduken me krisma, elementet e natyrës do të shkrihen nga nxehtësia dhe toka e gjithçka që ajo mban do të digjen.</verse>
				<verse number="11">Nëse gjithçka do të tretet në këtë mënyrë, atëherë e kuptoni se duhet të keni një sjellje të shenjtë dhe të jeni të përkushtuar ndaj Perëndisë,</verse>
				<verse number="12">duke pritur e duke u përpjekur ta afroni ardhjen e ditës së Perëndisë, në të cilën qiejtë do të treten me zjarr dhe elementet e natyrës do të shkrihen nga nxehtësia.</verse>
				<verse number="13">Sipas premtimit të tij, ne presim qiej të rinj dhe tokë të re, ku banon drejtësia.</verse>
				<verse number="14">Prandaj, fort të dashur, duke pritur këto, përpiquni të jeni para tij të panjollë, të patëmetë dhe në paqe.</verse>
				<verse number="15">Durimin e Zotit çmojeni si mundësi për shpëtim, sikurse ju shkroi edhe vëllai ynë i dashur, Pali, sipas urtisë që i dha Perëndia.</verse>
				<verse number="16">Në të gjitha letrat e tij ai shkruan për këto gjëra. Por në to ka disa pjesë të vështira për tʼu kuptuar, që të paditurit e të paqëndrueshmit i shtrembërojnë. Ata bëjnë ashtu edhe me pjesë të tjera të Shkrimit të shenjtë, duke shkaktuar kështu humbjen e vetes së tyre.</verse>
				<verse number="17">Ndërsa ju, fort të dashur, meqenëse i dini këto gjëra që më përpara, ruhuni që të mos bini në mashtrimin e të pabesëve dhe të humbisni sigurinë e besimit tuaj.</verse>
				<verse number="18">Vazhdoni të përparoni në hirin dhe në njohjen e Zotit dhe të Shpëtimtarit tonë Jezu Krisht! Atij i qoftë lavdia, tani e përherë, deri në ditën e amshimit! Amen!</verse>
			</chapter>
		</book>
		<book number="62">
			<chapter number="1">
				<verse number="1">Po ju shkruajmë për Fjalën e jetës që ishte nga fillimi, që e dëgjuam dhe e pamë me sytë tanë, që e soditëm dhe e prekëm me duart tona.</verse>
				<verse number="2">Jeta u shfaq dhe ne e pamë. Prandaj dëshmojmë dhe ju shpallim jetën e amshuar, që ishte me Atin dhe na u shfaq neve.</verse>
				<verse number="3">Po ju shpallim atë që pamë dhe dëgjuam, që edhe ju të keni bashkësi me ne, sepse bashkësia jonë është me Atin dhe me Birin e tij, Jezu Krishtin.</verse>
				<verse number="4">Këto gjëra po i shkruajmë që gëzimi ynë të jetë i plotë.</verse>
				<verse number="5">Ky është lajmi që dëgjuam prej tij dhe po jua njoftojmë juve: Perëndia është dritë dhe në të nuk ka kurrfarë errësire.</verse>
				<verse number="6">Po të themi se kemi bashkësi me Perëndinë, por jetojmë në errësirë, gënjejmë dhe nuk veprojmë sipas së vërtetës.</verse>
				<verse number="7">Por po të jetojmë në dritë, sikurse ai është në dritë, kemi bashkësi me njëri-tjetrin dhe gjaku i Jezuit, Birit të tij, na pastron nga çdo mëkat.</verse>
				<verse number="8">Po të themi se nuk kemi mëkat, mashtrojmë veten dhe e vërteta nuk është në ne.</verse>
				<verse number="9">Po të rrëfejmë mëkatet tona, Perëndia që është besnik dhe i drejtë do të na i falë mëkatet dhe do të na pastrojë nga çdo padrejtësi.</verse>
				<verse number="10">Po të themi se nuk kemi mëkatuar, e bëjmë Perëndinë gënjeshtar dhe fjala e tij nuk është në ne.</verse>
			</chapter>
			<chapter number="2">
				<verse number="1">Bijtë e mi, këto gjëra jua shkruaj që të mos mëkatoni. Por edhe nëse dikush mëkaton, mbrojtës tek Ati kemi Jezu Krishtin, të drejtin.</verse>
				<verse number="2">Ai u flijua për mëkatet tona, dhe jo vetëm për mëkatet tona, por edhe për mëkatet e gjithë botës.</verse>
				<verse number="3">Nëse zbatojmë urdhërimet e tij, atëherë e dimë se e kemi njohur atë.</verse>
				<verse number="4">Ai që thotë: «Unë e kam njohur Perëndinë», por nuk zbaton urdhërimet e tij, është gënjeshtar dhe e vërteta nuk është në të.</verse>
				<verse number="5">Por tek ai që e zbaton fjalën e tij, dashuria e Perëndisë është me të vërtetë e përsosur. Kështu mund ta dimë se jemi në Perëndinë.</verse>
				<verse number="6">Ai që thotë se qëndron në të, duhet të ecë në të njëjtën udhë nëpër të cilën eci Jezu Krishti.</verse>
				<verse number="7">Fort të dashur, nuk po ju shkruaj një urdhërim të ri, por një urdhërim të vjetër, të cilin e kishit që nga fillimi. Urdhërimi i vjetër është fjala që dëgjuat.</verse>
				<verse number="8">Megjithatë, po ju shkruaj një urdhërim të ri, që është i vërtetë për Krishtin dhe për ju, se errësira po shkon dhe tashmë po ndrin drita e vërtetë.</verse>
				<verse number="9">Ai që thotë se është në dritë, por urren vëllanë e vet, ai është ende në errësirë.</verse>
				<verse number="10">Ai që do vëllanë e vet, qëndron në dritë dhe në të nuk ka asnjë shkak që pengon të tjerët në besim.</verse>
				<verse number="11">Por ai që urren vëllanë e vet, është në errësirë. Ai ecën në errësirë dhe nuk sheh ku shkon, sepse errësira ia ka verbuar sytë.</verse>
				<verse number="12">Po ju shkruaj, o bij, se mëkatet tuaja u falën me anë të emrit të tij.</verse>
				<verse number="13">Po ju shkruaj, o etër, se e keni njohur atë që është që nga fillimi. Po ju shkruaj, o të rinj, se e keni mundur të ligun.</verse>
				<verse number="14">Ju shkrova, o bij, se e keni njohur Atin. Ju shkrova, o etër, se e keni njohur atë që është që nga fillimi. Ju shkrova, o të rinj, se jeni të fortë; fjala e Perëndisë banon në ju dhe e keni mundur të ligun.</verse>
				<verse number="15">Mos e doni botën dhe as gjërat e saj. Nëse dikush e do botën, dashuria e Atit nuk është në të.</verse>
				<verse number="16">Gjithçka që është në botë, epshet trupore, lakmia e syve dhe mburrja për gjërat e kësaj jete, nuk janë nga Ati, por nga bota.</verse>
				<verse number="17">Bota me gjithë kënaqësitë e saj shkojnë, por ai që bën vullnetin e Perëndisë mbetet në amshim.</verse>
				<verse number="18">Bijtë e mi, po vjen ora e fundit! Siç keni dëgjuar, antikrishti po vjen. Tani ka shumë antikrishtë dhe nga kjo e dimë se po vjen ora e fundit.</verse>
				<verse number="19">Nga ne dolën, por nuk ishin nga tanët. Po të ishin nga tanët, do të kishin qëndruar me ne, por ikën prej nesh që të duket qartë se të gjithë ata nuk janë nga tanët.</verse>
				<verse number="20">Ju jeni vajosur nga Shpirti i Shenjtë, prandaj të gjithë e dini të vërtetën.</verse>
				<verse number="21">Nuk ju shkrova ngaqë nuk e njihni të vërtetën, por sepse e njihni dhe e dini se asnjë gënjeshtër nuk vjen nga e vërteta.</verse>
				<verse number="22">Kush është gënjeshtari, pra? A nuk është ai që mohon se Jezui është Krishti? Ai është antikrishti, ai që mohon Atin dhe Birin.</verse>
				<verse number="23">Ai që mohon Birin, nuk e ka as Atin. Ai që e rrëfen Birin, e ka edhe Atin.</verse>
				<verse number="24">Le të qëndrojë në ju çfarë dëgjuat që nga fillimi. Po të qëndrojë në ju çfarë dëgjuat që nga fillimi, atëherë edhe ju do të qëndroni në Birin dhe në Atin.</verse>
				<verse number="25">Dhe ky është premtimi që na ka bërë ai: jeta e amshuar.</verse>
				<verse number="26">Këto gjëra jua shkrova për shkak të atyre që kërkojnë tʼju mashtrojnë.</verse>
				<verse number="27">Sa për ju, vajosja që morët prej Krishtit qëndron në ju dhe nuk ka nevojë tʼju mësojë kush. Vajosja e tij ju mëson për gjithçka. Krishti është i vërtetë dhe nuk është i gënjeshtërt. Prandaj qëndroni në të ashtu siç ju mësoi.</verse>
				<verse number="28">Dhe tani, bijtë e mi, qëndroni në të, që kur ai të shfaqet në ardhjen e tij, të kemi siguri të plotë dhe të mos turpërohemi para tij.</verse>
				<verse number="29">Përderisa e dini që Krishti është i drejtë atëherë duhet të dini edhe se kushdo që vepron me drejtësi ka lindur prej tij.</verse>
			</chapter>
			<chapter number="3">
				<verse number="1">Shikoni çʼdashuri të madhe na ka dhënë Ati: të quhemi bij të Perëndisë. Dhe me të vërtetë jemi, prandaj bota nuk na njeh sepse nuk e ka njohur as atë.</verse>
				<verse number="2">Fort të dashur, tani jemi bij të Perëndisë dhe nuk na është shfaqur ende se çfarë do të jemi, por dimë që kur të shfaqet Krishti, do të jemi të ngjashëm me të, sepse do ta shohim ashtu siç është.</verse>
				<verse number="3">Dhe kush ka këtë shpresë tek ai, bëhet i pastër, sikurse është i pastër ai.</verse>
				<verse number="4">Kush bën mëkat, shkel ligjin e Moisiut, sepse mëkati është shkelja e këtij ligji.</verse>
				<verse number="5">Ju e dini se Jezu Krishti u shfaq për të marrë mbi vete mëkatet dhe në të nuk ka mëkat.</verse>
				<verse number="6">Kush qëndron në të, nuk mëkaton. Kush mëkaton, nuk e ka parë dhe nuk e ka njohur atë.</verse>
				<verse number="7">Bijtë e mi, të mos ju mashtrojë askush! Ai që bën drejtësinë është i drejtë, sikurse është i drejtë Jezu Krishti.</verse>
				<verse number="8">Ai që bën mëkat është nga djalli, sepse djalli mëkatoi që nga fillimi. Prandaj u shfaq Biri i Perëndisë: për të shkatërruar veprat e djallit.</verse>
				<verse number="9">Kush ka lindur nga Perëndia, nuk bën mëkat, sepse fara e jetës së Perëndisë qëndron në të dhe nuk mund të mëkatojë, meqenëse ka lindur nga Perëndia.</verse>
				<verse number="10">Ja nga dallohen qartë bijtë e Perëndisë nga bijtë e djallit: kush nuk bën atë që është e drejtë dhe nuk do vëllanë e vet, nuk është nga Perëndia.</verse>
				<verse number="11">Kjo është porosia që keni dëgjuar që nga fillimi: ta duam njëri-tjetrin,</verse>
				<verse number="12">jo si Kaini, që ishte nga i ligu dhe vrau vëllanë e vet. Dhe përse e vrau? Ngaqë veprat e tij ishin të liga, ndërsa veprat e vëllait të tij ishin të drejta.</verse>
				<verse number="13">Mos u habitni, vëllezër, nëse bota ju urren!</verse>
				<verse number="14">Ne e dimë se kemi kaluar nga vdekja në jetë, sepse i duam vëllezërit. Ai që nuk ka dashuri mbetet në vdekje.</verse>
				<verse number="15">Kush urren vëllanë është njeri-vrasës dhe ju e dini se asnjë njeri-vrasës nuk ka jetë të amshuar.</verse>
				<verse number="16">Ja si e njohëm dashurinë: Jezu Krishti dha jetën e tij për ne, prandaj edhe ne duhet të japim jetën për vëllezërit tanë.</verse>
				<verse number="17">Nëse dikush që ka të mirat e kësaj bote shikon vëllanë e vet në nevojë, por e ngurtëson zemrën ndaj tij, si mund të qëndrojë në të dashuria e Perëndisë?</verse>
				<verse number="18">Bijtë e mi, të mos duam me fjalë a me gojë, por me vepra dhe me të vërtetë.</verse>
				<verse number="19">Ja si do ta dimë se jemi nga e vërteta dhe zemra jonë do të ketë siguri para Perëndisë:</verse>
				<verse number="20">edhe nëse zemra na padit, Perëndia është më i madh se zemra jonë dhe njeh gjithçka.</verse>
				<verse number="21">Fort të dashur, nëse zemra jonë nuk na dënon, kemi siguri para Perëndisë</verse>
				<verse number="22">dhe do të marrim prej tij çʼtë kërkojmë, sepse zbatojmë urdhërimet e tij dhe bëjmë gjërat që i pëlqejnë atij.</verse>
				<verse number="23">Urdhërimi i tij është tʼi besojmë emrit të Birit të tij Jezu Krisht dhe të duam njëri-tjetrin siç na urdhëroi ai.</verse>
				<verse number="24">Ai që zbaton urdhërimet e tij qëndron në Perëndinë dhe Perëndia në të. Nga kjo gjë ne dimë se Perëndia qëndron në ne: nga Shpirti i Shenjtë që na dha.</verse>
			</chapter>
			<chapter number="4">
				<verse number="1">Fort të dashur, mos i besoni çdo shpirti, por vërini në provë shpirtrat për të parë nëse janë nga Perëndia ose jo, sepse në botë kanë dalë shumë profetë të rremë.</verse>
				<verse number="2">Shpirtin e Perëndisë do ta njihni nga kjo gjë: çdo shpirt që rrëfen se Jezu Krishti ka ardhur me trup njerëzor, është nga Perëndia.</verse>
				<verse number="3">Çdo shpirt që nuk e rrëfen Jezuin, nuk është nga Perëndia. Ky është shpirti i antikrishtit, për të cilin keni dëgjuar se po vjen dhe, madje, tashmë ai është në botë.</verse>
				<verse number="4">Por ju, bijtë e mi, jeni nga Perëndia dhe i keni mundur ata, sepse Shpirti që është në ju është më i madh se ai që është në botë.</verse>
				<verse number="5">Ata janë nga bota, prandaj flasin me gjuhën e botës dhe bota i dëgjon.</verse>
				<verse number="6">Ndërsa ne jemi nga Perëndia. Ai që njeh Perëndinë, na dëgjon. Ai që nuk është nga Perëndia, nuk na dëgjon. Nga kjo gjë do ta dallojmë Shpirtin e së vërtetës nga shpirti i mashtrimit.</verse>
				<verse number="7">Fort të dashur, le ta duam njëri-tjetrin, sepse dashuria është nga Perëndia. Kush ka dashuri, ka lindur nga Perëndia dhe e njeh Perëndinë.</verse>
				<verse number="8">Ai që nuk ka dashuri, nuk e ka njohur Perëndinë, sepse Perëndia është dashuri.</verse>
				<verse number="9">Ja si është shfaqur dashuria e Perëndisë në ne: Ai dërgoi në botë Birin e tij të vetëmlindur që ne të jetojmë nëpërmjet tij.</verse>
				<verse number="10">Këtu qëndron dashuria: nuk e deshëm ne Perëndinë, por na deshi ai dhe dërgoi Birin e tij si flijim për të shlyer mëkatet tona.</verse>
				<verse number="11">Fort të dashur, meqenëse Perëndia na deshi në këtë mënyrë, atëherë edhe ne duhet ta duam njëri-tjetrin.</verse>
				<verse number="12">Askush nuk e ka parë ndonjëherë Perëndinë. Po ta duam njëri-tjetrin, Perëndia qëndron në ne dhe dashuria e tij është e përsosur në ne.</verse>
				<verse number="13">Ja si e dimë se ne qëndrojmë në të dhe ai qëndron në ne: ai na ka dhënë nga Shpirti i tij.</verse>
				<verse number="14">Ne kemi parë dhe dëshmojmë se Ati e dërgoi Birin e tij si shpëtimtarin e botës.</verse>
				<verse number="15">Nëse dikush rrëfen se Jezui është Biri i Perëndisë, Perëndia qëndron në të dhe ai në Perëndinë.</verse>
				<verse number="16">Ne e kemi njohur dhe i kemi besuar dashurisë që Perëndia ka për ne. Perëndia është dashuri. Ai që qëndron në dashuri, qëndron në Perëndinë dhe Perëndia qëndron në të.</verse>
				<verse number="17">Dashuria është e përsosur në ne kur nuk kemi frikë për ditën e gjykimit, sepse në këtë botë ne jetojmë sikurse ai.</verse>
				<verse number="18">Në dashuri nuk ka frikë, madje, dashuria e përsosur e dëbon frikën. Frika ka të bëjë me ndëshkimin dhe ai që ka frikë, nuk është i përsosur në dashuri.</verse>
				<verse number="19">Ne kemi dashuri, sepse Perëndia na deshi i pari.</verse>
				<verse number="20">Po të thotë ndonjë: «Unë e dua Perëndinë», por urren vëllanë e vet, ai është gënjeshtar. Në fakt kush nuk do vëllanë të cilin e sheh, nuk mund të dojë as Perëndinë, të cilin nuk e ka parë.</verse>
				<verse number="21">Këtë urdhërim kemi prej tij: kush e do Perëndinë, të dojë edhe vëllanë e vet.</verse>
			</chapter>
			<chapter number="5">
				<verse number="1">Kush beson se Jezui është Krishti, ka lindur prej Perëndisë dhe kush e do babanë, do edhe fëmijët e tij.</verse>
				<verse number="2">Ja si e dimë se i duam bijtë e Perëndisë: kur duam Perëndinë dhe zbatojmë urdhërimet e tij.</verse>
				<verse number="3">Dashuria e Perëndisë është të zbatojmë urdhërimet e tij dhe urdhërimet e tij nuk janë të rënda,</verse>
				<verse number="4">sepse kush ka lindur prej Perëndisë e mund botën dhe fitorja që mundi botën është besimi ynë.</verse>
				<verse number="5">Kush e mund botën? Vetëm ai që beson se Jezui është Biri i Perëndisë.</verse>
				<verse number="6">Jezu Krishti është ai që erdhi nëpërmjet ujit të pagëzimit të tij dhe nëpërmjet gjakut të vdekjes së tij në kryq, jo vetëm me ujë, por me ujë e me gjak. Ai që dëshmon është Shpirti i Shenjtë dhe ai është e vërteta.</verse>
				<verse number="7">Tre janë ata që dëshmojnë:</verse>
				<verse number="8">Shpirti i Shenjtë, uji e gjaku, dhe që të tre japin të njëjtën dëshmi.</verse>
				<verse number="9">Ne pranojmë dëshminë e njerëzve, por dëshmia e Perëndisë është më e madhe dhe ajo është dëshmia që dha për Birin e tij.</verse>
				<verse number="10">Ai që beson në Birin e Perëndisë e ka këtë dëshmi. Ai që nuk beson në Perëndinë, e ka bërë atë gënjeshtar, pasi nuk i ka besuar dëshmisë që Perëndia dha për Birin e vet.</verse>
				<verse number="11">Dhe dëshmia është kjo: Perëndia na dha jetën e amshuar dhe kjo jetë është në Birin e tij.</verse>
				<verse number="12">Ai që ka Birin, ka jetën. Ai që nuk e ka Birin e Perëndisë, nuk e ka as jetën.</verse>
				<verse number="13">Këto gjëra jua shkrova juve që besoni në emrin e Birit të Perëndisë, në mënyrë që ta dini se keni jetën e amshuar.</verse>
				<verse number="14">Kjo është siguria që kemi para Perëndisë: nëse i kërkojmë diçka sipas vullnetit të tij, ai na dëgjon.</verse>
				<verse number="15">Meqenëse e dimë se ai i dëgjon kërkesat tona, atëherë e dimë edhe se do të na plotësohen.</verse>
				<verse number="16">Nëse dikush shikon vëllanë e vet të bëjë mëkat që nuk të çon në vdekje, le tʼi lutet Perëndisë dhe ai do tʼi japë jetë. Këtë e them për ata që nuk bëjnë mëkate që të çojnë në vdekje. Ka edhe mëkat që të çon në vdekje, por nuk ju them të luteni për këtë mëkat.</verse>
				<verse number="17">Çdo padrejtësi është mëkat, por ka edhe mëkate që nuk të çojnë në vdekje.</verse>
				<verse number="18">E dimë se kush ka lindur nga Perëndia nuk mëkaton sepse atë e ruan Biri i Perëndisë dhe i ligu nuk mund ta prekë.</verse>
				<verse number="19">Ne e dimë se jemi prej Perëndisë dhe se e gjithë bota dergjet nën pushtetin e të ligut.</verse>
				<verse number="20">Dimë edhe se Biri i Perëndisë erdhi e na dha dijen për të njohur Perëndinë e vërtetë. Ne jemi të bashkuar me Perëndinë e vërtetë përmes Birit të tij Jezu Krisht. Ky është Perëndia i vërtetë dhe jeta e amshuar.</verse>
				<verse number="21">Bijtë e mi, ruani veten nga idhujt.</verse>
			</chapter>
		</book>
		<book number="63">
			<chapter number="1">
				<verse number="1">Unë, plaku, po i shkruaj zonjës së zgjedhur dhe bijve të saj, që i dua me të vërtetë dhe jo vetëm unë, por edhe të gjithë ata që kanë njohur të vërtetën.</verse>
				<verse number="2">Ju duam për hir të së vërtetës që qëndron në ne dhe që do të jetë me ne në amshim.</verse>
				<verse number="3">Hiri, mëshira e paqja, që vijnë prej Perëndisë Atë dhe prej Jezu Krishtit, Birit të tij, qofshin me ne, në të vërtetë dhe në dashuri.</verse>
				<verse number="4">U gëzova pa masë që gjeta disa nga bijtë e tu duke jetuar në të vërtetën sipas urdhërimit që morëm nga Ati.</verse>
				<verse number="5">Dhe tani të lutem ty, o zonjë, jo sikur po të shkruaj një urdhërim të ri, por urdhërimin që kishim që nga fillimi: ta duam njëri-tjetrin.</verse>
				<verse number="6">Kjo është dashuria: të jetojmë sipas urdhërimeve të tij. Sikurse e keni dëgjuar që nga fillimi, urdhërimi është ky: jetoni në dashuri.</verse>
				<verse number="7">Në botë kanë dalë shumë mashtrues, që nuk rrëfejnë se Jezu Krishti erdhi me trup njerëzor. Kush thotë kështu, është mashtruesi dhe antikrishti.</verse>
				<verse number="8">Kini kujdes veten tuaj, që të mos humbisni frytin e punës sonë, por të merrni shpërblimin e plotë.</verse>
				<verse number="9">Kush del nga mësimi i Krishtit dhe nuk qëndron në të, nuk ka Perëndi. Ai që qëndron në mësimin e Krishtit, ka edhe Atin, edhe Birin.</verse>
				<verse number="10">Nëse dikush vjen te ju dhe nuk sjell këtë mësim, mos e pranoni në shtëpi dhe mos e përshëndetni.</verse>
				<verse number="11">Kush e përshëndet atë, bëhet pjestar në veprat e tij të liga.</verse>
				<verse number="12">Megjithëse kisha shumë gjëra për tʼju shkruar, nuk doja ta bëja me letër dhe bojë, por shpresoj të vij te ju dhe tʼju flas gojarisht, në mënyrë që gëzimi ynë të jetë i plotë.</verse>
				<verse number="13">Të përshëndesin bijtë e motrës sate të zgjedhur.</verse>
			</chapter>
		</book>
		<book number="64">
			<chapter number="1">
				<verse number="1">Unë, plaku, po i shkruaj Gajit të dashur, që e dua me të vërtetë.</verse>
				<verse number="2">Fort i dashur, uroj që gjithçka të shkojë mirë dhe të gëzosh shëndet, sikurse je mirë shpirtërisht.</verse>
				<verse number="3">U gëzova pa masë kur erdhën disa vëllezër e dëshmuan për besnikërinë tënde ndaj së vërtetës dhe sesi jeton ti në të.</verse>
				<verse number="4">Nuk kam gëzim më të madh sesa kur dëgjoj që bijtë e mi jetojnë në të vërtetën.</verse>
				<verse number="5">Fort i dashur, ti vepron si besimtar i vërtetë në gjithçka që bën për vëllezërit, madje edhe për të huajt.</verse>
				<verse number="6">Ata dëshmuan para kishës për dashurinë tënde. Do të bëje mirë tʼi ndihmoje ta vazhdojnë udhëtimin në mënyrë të denjë për Perëndinë.</verse>
				<verse number="7">Ata kanë dalë për tʼi shërbyer emrit të Krishtit, duke mos pranuar asgjë nga paganët.</verse>
				<verse number="8">Ndërsa ne e kemi për detyrë të përkrahim njerëz të tillë, që të bëhemi kështu bashkëpunëtorë të së vërtetës.</verse>
				<verse number="9">I shkrova një letër kishës, por Diotrefi, të cilit i pëlqen të jetë i pari i tyre, nuk na pranoi.</verse>
				<verse number="10">Prandaj, kur të vij, do tʼia kujtoj veprat që bën dhe fjalët e këqija që thotë për ne. Si të mos mjaftohej me kaq, ai jo vetëm që vetë nuk i pranon vëllezërit, por pengon edhe ata që duan tʼi pranojnë dhe madje i përjashton nga kisha.</verse>
				<verse number="11">Fort i dashur, mos ndiq të keqen, por të mirën. Kush bën të mirën, është nga Perëndia. Kush bën të keqen, nuk e ka parë Perëndinë.</verse>
				<verse number="12">Për Dhimitrin dëshmojnë mirë të gjithë, madje edhe vetë e vërteta. Dëshmojmë edhe ne për të dhe ti e di se dëshmia jonë është e vërtetë.</verse>
				<verse number="13">Kam shumë gjëra për të të shkruar, por nuk dua tʼi shkruaj me bojë e penë.</verse>
				<verse number="14">Shpresoj të të shoh së shpejti dhe të flasim gojarisht.</verse>
				<verse number="15">Paqja qoftë me ty! Të përshëndesin miqtë. Përshëndeti miqtë një nga një.</verse>
			</chapter>
		</book>
		<book number="65">
			<chapter number="1">
				<verse number="1">Unë Juda, shërbëtor i Jezu Krishtit dhe vëlla i Jakobit, po ju shkruaj juve, të thirrurve në besim, të dashur nga Perëndia Atë dhe të mbrojtur nga Jezu Krishti:</verse>
				<verse number="2">Mëshira, paqja dhe dashuria u shtoftë ndër ju!</verse>
				<verse number="3">Fort të dashurit e mi, kisha një dëshirë të madhe tʼju shkruaj për shpëtimin tonë të përbashkët. Tani është e nevojshme tʼju shkruaj e tʼju nxis të luftoni për besimin që Perëndia ua dha besimtarëve të krishterë njëherë e përgjithmonë.</verse>
				<verse number="4">Mes jush kanë hyrë fshehurazi disa njerëz që janë caktuar që moti për këtë dënim. Ata janë të pafe, që e kthejnë hirin e Perëndisë në fëlligështi dhe mohojnë Jezu Krishtin, të vetmin sundues dhe Zot tonin.</verse>
				<verse number="5">Ndonëse i dini të gjitha, dua tʼju kujtoj se Zoti, si e shpëtoi popullin e tij njëherë e përgjithmonë nga toka e Egjiptit, më pas shkatërroi ata që nuk besonin.</verse>
				<verse number="6">Engjëjt që nuk e ruajtën gjendjen e parë dhe lanë banesën e tyre i ka ruajtur në errësirë me pranga të përjetshme për gjykimin e ditës së madhe.</verse>
				<verse number="7">Kujtoni Sodomën e Gomorrën dhe qytetet përreth, që u dhanë pas kurvërisë dhe epsheve të tjera. Ato mbeten shembull i atyre që gjykohen në zjarr të amshuar.</verse>
				<verse number="8">Po ashtu edhe këta ëndërrues ndotin trupin, përbuzin pushtetin e Perëndisë dhe fyejnë qeniet e lavdishme qiellore.</verse>
				<verse number="9">Kur debatonte me djallin për trupin e Moisiut, kryeengjëlli Mikael nuk guxoi të shprehte ndonjë gjykim fyes kundër tij, por i tha vetëm: «Zoti të gjykoftë!».</verse>
				<verse number="10">Ndërsa këta flasin keq për gjëra që nuk i dinë dhe si shtazë pa mend shkatërrojnë veten në gjërat që i njohin prej natyre.</verse>
				<verse number="11">Mjerë ata, se kanë marrë udhën e Kainit dhe nga etja për fitim janë dhënë pas mashtrimit të Balaamit dhe u shkatërruan sepse ngritën krye si Koreu!</verse>
				<verse number="12">Këta njerëz janë njolla në darkat tuaja të dashurisë vëllazërore, që hanë e pinë pa pikë turpi dhe kujdesen vetëm për veten e tyre. Janë si re pa ujë që i vërdallos era, si drurë vjeshte pa fruta, dy herë të thara dhe të shkulura nga rrënjët,</verse>
				<verse number="13">si dallgë deti të tërbuara që shkumëzojnë turpëritë e tyre dhe si yje të shkëputura e endacake, për të cilat është ruajtur terri i errësirës së amshuar.</verse>
				<verse number="14">Për këta ka profetizuar edhe Enoku, i shtati pas Adamit, dhe ka thënë: «Ja ku erdhi Zoti me dhjetëra mijëra engjëj,</verse>
				<verse number="15">për tʼi gjykuar të gjithë dhe për të ndëshkuar të gjithë të pafetë për të gjitha veprat e liga që kanë bërë dhe për të gjitha fjalët fyese që thanë mëkatarët e pafe kundër tij».</verse>
				<verse number="16">Këta janë njerëz që murmurisin dhe ankohen për gjithçka. Ata jetojnë sipas dëshirave të tyre, goja e tyre flet fjalë krenarie dhe njerëzve u thurin lajka për përfitim.</verse>
				<verse number="17">Ndërsa ju fort të dashur, kujtoni fjalët që ju kanë thënë më parë apostujt e Zotit tonë Jezu Krisht:</verse>
				<verse number="18">«Në kohët e fundit do të ketë përqeshës që do të jetojnë sipas dëshirave të tyre të shthurura».</verse>
				<verse number="19">Këta janë ata që shkaktojnë përçarje, janë njerëz shqisorë dhe nuk e kanë Shpirtin e Perëndisë.</verse>
				<verse number="20">Ndërsa ju, fort të dashurit e mi, ndërtojeni veten me besimin tuaj shumë të shenjtë dhe lutuni me fuqinë e Shpirtit të Shenjtë.</verse>
				<verse number="21">Qëndroni në dashurinë e Perëndisë, duke pritur mëshirën e Zotit tonë Jezu Krisht për jetën e amshuar.</verse>
				<verse number="22">Kini mëshirë për ata që janë me dy mendje.</verse>
				<verse number="23">Disa shpëtojini, duke i rrëmbyer prej zjarrit; të tjerët tʼi mëshironi me druajtje, duke urryer edhe rrobën e tyre të ndotur nga epshet e trupit.</verse>
				<verse number="24">Atij që mund tʼju ruajë për të mos rënë në mëkat dhe që mund tʼju paraqesë pa të meta e plot gëzim para lavdisë së tij,</verse>
				<verse number="25">të vetmit Perëndi, Shpëtimtarit tonë nëpërmjet Jezu Krishtit, Zotit tonë, atij i qofshin lavdia, madhështia, fuqia dhe pushteti që përpara shekujve, tani dhe për të gjithë shekujt! Amen!</verse>
			</chapter>
		</book>
		<book number="66">
			<chapter number="1">
				<verse number="1">Kjo është zbulesa e Jezu Krishtit, që Perëndia ia dha për tʼu treguar shërbëtorëve të tij ato që duhet të ndodhin së shpejti. Jezui ia bëri të njohura shërbëtorit të tij Gjon duke i dërguar engjëllin e tij.</verse>
				<verse number="2">Gjoni dëshmoi gjithçka që pa: fjalën e Perëndisë dhe dëshminë e Jezu Krishtit.</verse>
				<verse number="3">Lum ai që i lexon dhe lum ata që i dëgjojnë fjalët e kësaj profecie e i zbatojnë ato që janë shkruar në të, sepse koha e përmbushjes së tyre po afron.</verse>
				<verse number="4">Gjoni u shkruan shtatë kishave që ndodhen në Azi: qoftë me ju hiri dhe paqja nga Perëndia, që është, që ishte dhe që po vjen; nga shtatë shpirtrat që janë para fronit të tij</verse>
				<verse number="5">dhe nga Jezu Krishti, dëshmitari, besniku, i pari i ngjallur prej të vdekurve dhe prijësi i mbretërve të tokës. Ai na deshi, na çliroi nga mëkatet tona me gjakun e tij</verse>
				<verse number="6">dhe na bëri mbretëri priftërinjsh të Perëndisë dhe Atit. Atij i qoftë lavdia dhe pushteti në shekuj të shekujve! Amen!</verse>
				<verse number="7">Ja, ai vjen me retë! Të gjithë do ta shohin, edhe ata që e shpuan me heshtë. Gjithë fiset e dheut do të vajtojnë për të. Po, amen!</verse>
				<verse number="8">«Unë jam Alfa dhe Omega. » - thotë Zoti Perëndi, i gjithëpushtetshmi, ai që është, që ishte dhe që po vjen.</verse>
				<verse number="9">Unë Gjoni, vëllai juaj, që në Jezuin ndaj me ju pikëllimin, pritjen e mbretërisë dhe qëndresën, isha në ishullin që quhet Patmos për shkak të fjalës së Perëndisë dhe të dëshmisë për Jezu Krishtin.</verse>
				<verse number="10">Ditën e Zotit, i rrëmbyer nga Shpirti i Shenjtë, dëgjova pas meje një zë të fortë si trumbetë,</verse>
				<verse number="11">që tha: «Atë që shikon, shkruaje në një libër dhe dërgojua shtatë kishave: në Efes, në Smirnë, në Pergam, në Tiatirë, në Sardë, në Filadelfi dhe në Laodice».</verse>
				<verse number="12">U ktheva për të parë zërin që po më fliste. Atëherë pashë shtatë shandanë të artë</verse>
				<verse number="13">dhe në mes të shandanëve pashë dikë që ngjante me bir njeriu, të veshur me rrobë të gjatë dhe me brez të artë rreth kraharorit.</verse>
				<verse number="14">Koka dhe flokët e tij ishin të bardhë porsi leshi i bardhë dhe si dëbora, ndërsa sytë e tij si flakë zjarri.</verse>
				<verse number="15">Këmbët e tij ngjanin me bronz të kulluar të pastruar në furrë, ndërsa zëri i tij si ushëtima e ujërave të detit.</verse>
				<verse number="16">Në dorën e djathtë mbante shtatë yje, ndërsa nga goja i dilte një shpatë e mprehtë me dy tehe. Fytyra e tij ishte si dielli kur ndriçon me gjithë forcën e tij.</verse>
				<verse number="17">Kur e pashë, rashë si i vdekur para këmbëve të tij. Ai vuri dorën e djathtë mbi mua e më tha: «Mos ki frikë! Unë jam i pari dhe i fundit.</verse>
				<verse number="18">Unë jam ai që jeton. Isha i vdekur por ja ku jam i gjallë në shekuj të shekujve. Unë kam çelësat e vdekjes dhe të ferrit.</verse>
				<verse number="19">Shkruaj, pra, gjërat që pe: ato që po ndodhin dhe ato që do të ndodhin më vonë.</verse>
				<verse number="20">Ja e fshehta e shtatë yjeve që pe në dorën time të djathtë dhe e shtatë shandanëve të artë: shtatë yjet janë engjëjt e shtatë kishave, ndërsa shtatë shandanët janë shtatë kishat.»</verse>
			</chapter>
			<chapter number="2">
				<verse number="1">«Engjëllit të kishës në Efes shkruaji: Kështu thotë ai që mban shtatë yjet në dorën e tij të djathtë, ai që ecën mes shtatë shandanëve të artë:</verse>
				<verse number="2">I njoh veprat e tua, mundimin dhe durimin tënd. Di edhe se nuk i duron të këqijtë dhe i vure në provë ata që e quajnë veten apostuj, por që në të vërtetë nuk janë dhe që të dolën gënjeshtarë.</verse>
				<verse number="3">Ke bërë durim, ke vuajtur për emrin tim dhe nuk je lodhur.</verse>
				<verse number="4">Por, kam diçka kundër teje. Dashurinë tënde të parë e harrove.</verse>
				<verse number="5">Kujtohu, pra, sa poshtë ke rënë, pendohu dhe bëj veprat e para. Nëse nuk pendohesh, do të vij dhe do ta heq shandanin tënd nga vendi.</verse>
				<verse number="6">Por ti ke këtë të mirë, se i urren veprat e nikolaitëve, që edhe unë i urrej.</verse>
				<verse number="7">Kush ka veshë, le të dëgjojë çfarë u thotë kishave Shpirti i Shenjtë: atij që fiton, do tʼi jap të hajë nga pema e jetës, që është në parajsën e Perëndisë.»</verse>
				<verse number="8">«Engjëllit të kishës në Smirnë shkruaji: Kështu thotë i pari dhe i fundit, që vdiq, por u kthye në jetë:</verse>
				<verse number="9">E njoh pikëllimin dhe varfërinë tënde, por je i pasur. I di edhe fyerjet që thonë kundër teje ata që hiqen se janë judenj e që në të vërtetë nuk janë, por janë sinagogë e Satanit.</verse>
				<verse number="10">Mos ki frikë nga ato që do të vuash! Ja, djalli do të hedhë disa prej jush në burg, që të viheni në provë dhe për dhjetë ditë do të keni pikëllim. Qëndro besnik deri në vdekje dhe do të të jap kurorën e jetës.</verse>
				<verse number="11">Kush ka veshë, le të dëgjojë çfarë u thotë kishave Shpirti i Shenjtë: ai që fiton nuk do të preket nga vdekja e dytë.»</verse>
				<verse number="12">«Engjëllit të kishës në Pergam shkruaji: Kështu thotë ai që ka shpatën e mprehtë me dy tehe:</verse>
				<verse number="13">E di ku banon, atje ku është froni i Satanit. E ke ruajtur emrin tim dhe nuk e ke mohuar besimin në mua edhe gjatë ditëve të Antipës dëshmitarit tim besnik, që u vra mes jush atje ku banon Satani.</verse>
				<verse number="14">Por kam disa gjëra kundër teje. Ke aty disa që ndjekin mësimin e Balaamit, që e mësonte Balakun tʼi shtynte në mëkat bijtë e Izraelit, tʼi bënte të hanin flijime idhujsh dhe të jepeshin pas kurvërisë.</verse>
				<verse number="15">Ke edhe nga ata që ndjekin mësimin e nikolaitëve.</verse>
				<verse number="16">Pendohu, pra! Përndryshe do të vij së shpejti dhe do tʼi luftoj me shpatën e gojës time.</verse>
				<verse number="17">Kush ka veshë le të dëgjojë çfarë u thotë kishave Shpirti i Shenjtë: atij që fiton do tʼi jap nga mana e fshehur. Do tʼi jap edhe një gur të bardhë, ku do të jetë shkruar një emër i ri që askush nuk e di, përveç atij që e merr.»</verse>
				<verse number="18">«Engjëllit të kishës në Tiatirë shkruaji: Kështu thotë Biri i Perëndisë, ai që i ka sytë si flakë zjarri dhe këmbët e të cilit ngjajnë me bronz të kulluar:</verse>
				<verse number="19">I njoh veprat e tua, dashurinë, besimin, shërbimin dhe durimin tënd. Di edhe që veprat e tua të fundit janë më të shumta se të parat.</verse>
				<verse number="20">Por kam diçka kundër teje. Ti lejon Jezabelën, një grua që e quan veten profeteshë, të mësojë dhe të mashtrojë shërbëtorët e mi, duke i shtyrë të jepen pas kurvërisë dhe të hanë flijime idhujsh.</verse>
				<verse number="21">I dhashë kohë të pendohet, por ajo nuk dëshiron të heqë dorë nga kurvëria e saj.</verse>
				<verse number="22">Ja, unë do ta bëj të zërë shtratin dhe ata që bëjnë tradhti bashkëshortore me të do të kenë vuajtje të mëdha nëse nuk pendohen për ato që bëjnë.</verse>
				<verse number="23">Bijtë e saj do tʼi ndëshkoj me vdekje dhe le ta marrin vesh të gjitha kishat se unë jam ai që shqyrton mendimet dhe dëshirat. Secilit prej jush do tʼi jap sipas veprave të tij.</verse>
				<verse number="24">Ju të tjerëve në Tiatirë, që nuk i ndiqni mësimet e saj dhe nuk i njihni ato që i quajnë ‘thellësitë e Satanit’, nuk do tʼju vë barrë tjetër,</verse>
				<verse number="25">por mbani fort ato që keni, derisa të kthehem unë.</verse>
				<verse number="26">Atij që fiton dhe bën deri në fund veprat e mia, do tʼi jap pushtet mbi kombet,</verse>
				<verse number="27">të cilat ai do tʼi udhëheqë me skeptër të hekurt dhe do tʼi thyejë si enë balte,</verse>
				<verse number="28">ashtu siç e mora edhe unë pushtetin nga Ati im. Atij do tʼi jap edhe yllin e mëngjesit.</verse>
				<verse number="29">Kush ka veshë le të dëgjojë çfarë u thotë kishave Shpirti i Shenjtë.»</verse>
			</chapter>
			<chapter number="3">
				<verse number="1">«Engjëllit të kishës në Sardë shkruaji: Kështu thotë ai që ka shtatë shpirtrat e Perëndisë dhe shtatë yjet: I njoh veprat e tua. Thuhet se jeton, por je i vdekur.</verse>
				<verse number="2">Rri zgjuar dhe jepu forcë të tjerëve, atyre që janë në prag të vdekjes, se veprat e tua para Perëndisë nuk i gjeta të përsosura.</verse>
				<verse number="3">Kujto çfarë ke marrë dhe ke dëgjuar! Zbatoji dhe pendohu! Po të mos zgjohesh do të vij si vjedhës dhe nuk do ta dish orën kur kam për të ardhur kundër teje.</verse>
				<verse number="4">Por ka disa nga ju në Sardë që nuk i keni përlyer rrobat. Ju do të jetoni me mua veshur me të bardha, sepse jeni të denjë.</verse>
				<verse number="5">Ai që fiton do të vishet me rroba të bardha. Emrin e tij nuk do ta fshij nga libri i jetës, por do ta rrëfej para Atit tim dhe para engjëjve të tij.</verse>
				<verse number="6">Kush ka veshë, le të dëgjojë çfarë u thotë kishave Shpirti i Shenjtë.»</verse>
				<verse number="7">«Engjëllit të kishës në Filadelfi shkruaji: Kështu thotë i Shenjti, i Vërteti, ai që ka çelësin e Davidit, ai që hap e askush nuk mund të mbyllë, ai që mbyll e askush nuk mund të hapë:</verse>
				<verse number="8">I njoh veprat e tua. E di që nuk ke shumë fuqi, megjithatë e ke zbatuar fjalën time dhe nuk e ke mohuar emrin tim. Ja tek kam vënë para teje një derë të hapur, që askush nuk mund ta mbyllë.</verse>
				<verse number="9">Ja se çʼdo tʼu bëj atyre nga sinagoga e Satanit që thonë se janë judenj, por nuk janë dhe gënjejnë. Do tʼi bëj të vijnë e të bien në gjunjë para këmbëve të tua, që ta marrin vesh se unë të kam dashur.</verse>
				<verse number="10">Ti e ke zbatuar fjalën time dhe ke bërë durim, prandaj edhe unë do të të ruaj nga sprova e ardhshme që do të vijë mbi gjithë botën për të sprovuar banorët e tokës.</verse>
				<verse number="11">Po vij shpejt. Mbaji fort ato që ke, që askush mos të ta rrëmbejë kurorën.</verse>
				<verse number="12">Atë që fiton, do ta bëj kolonë në tempullin e Perëndisë tim dhe ai nuk do të dalë kurrë jashtë tij. Në të do të shkruaj emrin e Perëndisë tim dhe emrin e qytetit të Perëndisë tim, të Jerusalemit të ri, që zbret prej qiellit nga Perëndia im. Do të shkruaj edhe emrin tim të ri.</verse>
				<verse number="13">Kush ka veshë, le të dëgjojë çfarë u thotë kishave Shpirti i Shenjtë.»</verse>
				<verse number="14">«Engjëllit të kishës në Laodice shkruaji: Kështu thotë Amen-i, dëshmitari besnik dhe i vërtetë, burimi i çdo gjëje të krijuar nga Perëndia:</verse>
				<verse number="15">I njoh veprat e tua. Nuk je as i ftohtë, as i nxehtë. Sa mirë do të ishte të ishe i ftohtë ose i nxehtë!</verse>
				<verse number="16">Por meqenëse je kështu i vakët, as i nxehtë, as i ftohtë, do të të vjell nga goja.</verse>
				<verse number="17">Ti thua: “Jam i pasur dhe kam vënë pasuri të madhe. Nuk kam nevojë për asgjë.” Por ti nuk e di që je i mjerë dhe i gjorë, i varfër, i verbër dhe i zhveshur.</verse>
				<verse number="18">Të këshilloj të blesh nga unë ar të pastruar në zjarr, që të pasurohesh, si dhe rroba të bardha që të mbulohesh dhe të mos duket turpi i lakuriqësisë sate. Lyej edhe sytë me kolir që të shohësh.</verse>
				<verse number="19">Unë i qortoj dhe i ndëshkoj ata që dua. Ji, pra, i zellshëm dhe pendohu!</verse>
				<verse number="20">Ja, unë qëndroj te dera dhe trokas. Nëse dikush ma dëgjon zërin dhe ma hap derën, unë do të hyj dhe do të ha darkë me të dhe ai me mua.</verse>
				<verse number="21">Atë që fiton do ta vë të ulet me mua në fronin tim, ashtu siç fitova unë dhe u ula me Atin tim në fronin e tij.</verse>
				<verse number="22">Kush ka veshë le të dëgjojë çfarë u thotë kishave Shpirti i Shenjtë».</verse>
			</chapter>
			<chapter number="4">
				<verse number="1">Pastaj pashë një derë të hapur në qiell dhe zëri që kisha dëgjuar më parë të më fliste si trumbetë më tha: «Ngjitu këtu lart! Do të të tregoj ato që duhet të ndodhin më pas».</verse>
				<verse number="2">U rrëmbeva menjëherë nga Shpirti i Shenjtë. Atje në qiell ndodhej një fron dhe mbi fron rrinte ulur dikush</verse>
				<verse number="3">që i ngjante nga pamja një guri diaspri dhe sardi. Fronin e rrethonte një ylber që ngjante nga pamja me gur smeraldi.</verse>
				<verse number="4">Rreth e qark fronit kishte njëzet e katër frone. Mbi këto frone rrinin ulur njëzet e katër pleq veshur me të bardha dhe me kurora të arta në kokë.</verse>
				<verse number="5">Nga froni dilnin vetëtima, zëra e bubullima. Para tij digjeshin shtatë shandanë të ndezur, që janë shtatë shpirtrat e Perëndisë.</verse>
				<verse number="6">Para fronit ishte diçka si det i qelqtë, që ngjante si kristal. Në qendër, rreth e rrotull fronit ndodheshin katër gjallesa plot me sy para dhe prapa.</verse>
				<verse number="7">Gjallesa e parë ngjante me një luan, e dyta me një viç, e treta e kishte fytyrën si fytyrë njeriu, ndërsa e katërta ngjante me një shqiponjë në fluturim.</verse>
				<verse number="8">Secila prej të katër gjallesave kishte nga gjashtë krahë. Përreth dhe nga brenda ishin plot me sy dhe nuk pushonin as ditën e as natën së thëni: «I shenjtë, i shenjtë, i shenjtë është Zoti, Perëndia i gjithëpushtetshëm, ai që ishte, që është dhe që po vjen».</verse>
				<verse number="9">Ndërkohë që gjallesat lëvdonin, nderonin e falënderonin atë që rrinte ulur mbi fron, atë që jeton në shekuj të shekujve,</verse>
				<verse number="10">të njëzet e katër pleqtë binin përmbys para atij që rrinte ulur mbi fron dhe adhuronin atë që jeton në shekuj të shekujve, hidhnin kurorat e tyre para fronit dhe thoshin:</verse>
				<verse number="11">«I denjë je ti, Zoti dhe Perëndia ynë, të marrësh lavdinë, nderimin e fuqinë, sepse ti ke krijuar gjithçka dhe me vullnetin tënd u bë e u krijua gjithçka».</verse>
			</chapter>
			<chapter number="5">
				<verse number="1">Në të djathtë të atij që rrinte ulur në fron pashë një libër të shkruar në të dyja anët, të vulosur me shtatë vula.</verse>
				<verse number="2">Pashë edhe një engjëll të fuqishëm që shpallte me zë të lartë: «Kush është i denjë të thyejë shtatë vulat dhe të hapë librin?».</verse>
				<verse number="3">Por, askush, as në qiell, as mbi tokë, as nën tokë, nuk mund ta hapte librin e ta shihte atë.</verse>
				<verse number="4">Atëherë unë fillova të qaj shumë, ngaqë nuk u gjet askush i denjë për ta hapur librin dhe për ta parë atë.</verse>
				<verse number="5">Një nga pleqtë më tha: «Mos qaj! Ja! Luani nga fisi i Judës, rrënja e Davidit, ngadhënjeu dhe mund tʼi thyejë të shtatë vulat dhe të hapë librin».</verse>
				<verse number="6">Pastaj, pashë një qengj që qëndronte në mes të fronit, të katër gjallesave dhe pleqve. Ai dukej si i therur dhe kishte shtatë brirë e shtatë sy, që janë shtatë shpirtrat e Perëndisë, të dërguara në të gjithë dheun.</verse>
				<verse number="7">Ai shkoi e mori librin nga dora e djathtë e atij që rrinte ulur në fron.</verse>
				<verse number="8">Kur Qengji mori librin, katër gjallesat dhe njëzet e katër pleqtë ranë përmbys para tij. Secili kishte nga një harpë dhe kupa të arta të mbushura me temjan, që janë lutjet e besimtarëve të krishterë.</verse>
				<verse number="9">Ata këndonin një këngë të re dhe thoshin: «I denjë je për të marrë librin dhe për të thyer vulat e tij, sepse u there dhe me gjakun tënd ke blerë për Perëndinë njerëz nga çdo fis, gjuhë, popull dhe komb.</verse>
				<verse number="10">I bëre mbretër dhe priftërinj për Perëndinë tonë dhe ata do të mbretërojnë mbi dhè».</verse>
				<verse number="11">Pastaj pashë përsëri dhe dëgjova zërin e shumë engjëjve që kishin rrethuar fronin, gjallesat dhe pleqtë. Numri i tyre ishte me mijëra, me dhjetëra mijëra.</verse>
				<verse number="12">Ata thoshin me zë të lartë: «I denjë është Qengji i therur për të marrë pushtetin, pasurinë, urtinë, fuqinë, nderin, lavdinë dhe bekimin».</verse>
				<verse number="13">Pastaj dëgjova çdo krijesë në qiell, mbi tokë, nën tokë, në det, gjithë krijesat e gjithësisë që thoshin: «Atij që rri ulur në fron dhe qengjit u qoftë bekimi, nderi, lavdia dhe pushteti në shekuj të shekujve».</verse>
				<verse number="14">Katër gjallesat thanë: «Amen!» ndërsa pleqtë ranë përmbys dhe adhuruan.</verse>
			</chapter>
			<chapter number="6">
				<verse number="1">Pastaj e pashë Qengjin që theu një nga shtatë vulat dhe dëgjova një nga katër gjallesat që më tha me një zë që gjëmonte: «Eja!».</verse>
				<verse number="2">Pashë një kalë të bardhë dhe kalorësin që mbante një hark. Atij iu dha një kurorë. Ai u nis si fitimtar dhe për të fituar.</verse>
				<verse number="3">Kur Qengji theu vulën e dytë, dëgjova zërin e gjallesës së dytë që më tha: «Eja!».</verse>
				<verse number="4">Pastaj doli një kalë tjetër, një kalë i kuq, dhe kalorësit iu dha pushteti të hiqte paqen nga toka, që njerëzit të vrisnin njëri-tjetrin. Atij iu dha një shpatë e madhe.</verse>
				<verse number="5">Kur theu vulën e tretë, dëgjova zërin e gjallesës së tretë që më tha: «Eja!». Pashë një kalë të zi dhe kalorësin që mbante një peshore në dorë.</verse>
				<verse number="6">Dëgjova edhe një si zë që dilte nga mesi i katër gjallesave që tha: «Një kilogram grurë për një denar dhe tre kilogramë elb për një denar. Vajin dhe verën mos i prek!».</verse>
				<verse number="7">Kur theu vulën e katërt, dëgjova zërin e gjallesës së katërt që më tha: «Eja!».</verse>
				<verse number="8">Pashë një kalë të zbehtë dhe kalorësin që e kishte emrin Vdekja. Pas tij vinte ferri. Atyre iu ishte dhënë pushteti për të vrarë një të katërtën e tokës me shpatë, me zi buke, me epidemi dhe me bishat e tokës.</verse>
				<verse number="9">Kur theu vulën e pestë, pashë nën altar shpirtrat e atyre që ishin vrarë për fjalën e Perëndisë dhe për dëshminë që kishin dhënë.</verse>
				<verse number="10">Ata thirrën me zë të lartë: «Deri kur, o Sundues i shenjtë dhe i vërtetë, do të presësh për të gjykuar dhe për të marrë shpagim për gjakun tonë nga ata që banojnë mbi tokë?».</verse>
				<verse number="11">Secilit prej tyre iu dha nga një rrobë e bardhë dhe iu tha të presin edhe pak kohë, derisa të plotësohej numri i bashkëshërbëtorëve dhe i vëllezërve që do të vriteshin si ata.</verse>
				<verse number="12">Kur pashë Qengjin të thyejë vulën e gjashtë, ra një tërmet i madh. Dielli u errësua si rrobë vajtimi dhe hëna u bë e tëra si gjak.</verse>
				<verse number="13">Yjet e qiellit ranë në tokë, ashtu si bien kokrrat e papjekura nga fiku kur e tund era e fortë.</verse>
				<verse number="14">Qielli u zhduk si një pergamenë që mblidhet, ndërsa malet dhe ishujt lëvizën nga vendi.</verse>
				<verse number="15">Mbretërit e tokës, të mëdhenjtë, prijësit e ushtrisë, të pasurit, të fortët, të gjithë, skllevër dhe të lirë, u fshehën nëpër shpella e nëpër shkëmbinjtë e maleve</verse>
				<verse number="16">dhe u thoshin maleve dhe shkëmbinjve: «Bini mbi ne dhe na fshihni nga sytë e atij që rri ulur në fron dhe nga zemërimi i Qengjit,</verse>
				<verse number="17">sepse erdhi dita e madhe e zemërimit të tyre; e kush mund tʼi bëjë ballë asaj?».</verse>
			</chapter>
			<chapter number="7">
				<verse number="1">Pastaj pashë katër engjëj që qëndronin në katër cepat e tokës. Ata mbanin katër erërat e tokës, në mënyrë që të mos frynte erë mbi tokë, mbi det apo mbi ndonjë pemë.</verse>
				<verse number="2">Pashë edhe një engjëll tjetër, që ngjitej andej nga lind dielli dhe kishte vulën e Perëndisë së gjallë. Ai thirri me zë të fortë katër engjëjt, të cilëve u ishte dhënë pushteti të dëmtojnë tokën dhe detin</verse>
				<verse number="3">dhe u tha: «Mos e dëmtoni as tokën, as detin dhe as pemët, derisa të vulosim në ballë shërbëtorët e Perëndisë tonë».</verse>
				<verse number="4">Dëgjova numrin e atyre që ishin vulosur: njëqind e dyzet e katër mijë të vulosur nga gjithë fiset e bijve të Izraelit.</verse>
				<verse number="5">Dymbëdhjetë mijë të vulosur nga fisi i Judës, dymbëdhjetë mijë nga fisi i Rubenit, dymbëdhjetë mijë nga fisi i Gadit,</verse>
				<verse number="6">dymbëdhjetë mijë nga fisi i Asherit, dymbëdhjetë mijë nga fisi i Neftalimit, dymbëdhjetë mijë nga fisi i Manaseut,</verse>
				<verse number="7">dymbëdhjetë mijë nga fisi i Simeonit, dymbëdhjetë mijë nga fisi i Levit, dymbëdhjetë mijë nga fisi i Isaharit,</verse>
				<verse number="8">dymbëdhjetë mijë nga fisi i Zabulonit, dymbëdhjetë mijë nga fisi i Jozefit, dymbëdhjetë mijë nga fisi i Beniaminit.</verse>
				<verse number="9">Pastaj pashë një turmë të madhe nga çdo komb, fis, popull dhe gjuhë, që askush nuk mund ta numëronte. Turma qëndronte para fronit dhe para Qengjit veshur në të bardha dhe me palma në duar.</verse>
				<verse number="10">Njerëzit e turmës thërrisnin me zë të lartë: «Shpëtimi vjen nga Perëndia ynë që rri ulur në fron dhe nga Qengji».</verse>
				<verse number="11">Të gjithë engjëjt qëndronin përreth fronit, pleqve dhe katër gjallesave. Pastaj ranë përmbys para fronit me fytyrë përdhe dhe adhuruan Perëndinë</verse>
				<verse number="12">kështu: «Amen! Bekimi, lavdia, urtia, falënderimi, nderi, fuqia dhe pushteti janë të Perëndisë tonë në shekuj të shekujve. Amen!».</verse>
				<verse number="13">Atëherë një nga pleqtë më pyeti: «Kush janë këta të veshur me rroba të bardha? Nga kanë ardhur?».</verse>
				<verse number="14">Unë iu përgjigja: «Imzot, ti e di». Ai më tha: «Këta janë ata që kanë ardhur nga përndjekja e madhe. Ata i kanë larë rrobat dhe i kanë zbardhur ato me gjakun e Qengjit.</verse>
				<verse number="15">Prandaj qëndrojnë para fronit të Perëndisë dhe i shërbejnë ditë e natë në tempullin e tij. Ai që rri në fron do të banojë përherë mes tyre.</verse>
				<verse number="16">Nuk do të kenë më as uri, as etje dhe as dielli e as i nxehti nuk do tʼi djegë më.</verse>
				<verse number="17">Qengji që rri në mes të fronit do të jetë bariu i tyre dhe do tʼi drejtojë për te burimet e ujërave të jetës dhe Perëndia do të fshijë çdo lot nga sytë e tyre».</verse>
			</chapter>
			<chapter number="8">
				<verse number="1">Kur Qengji theu vulën e shtatë, në qiell u bë heshtje për rreth gjysmë ore.</verse>
				<verse number="2">Pastaj pashë shtatë engjëjt që qëndronin para Perëndisë. Atyre iu dhanë shtatë trumbeta.</verse>
				<verse number="3">Erdhi edhe një engjëll tjetër dhe qëndroi para altarit duke mbajtur një temjanicë të artë. Atij iu dha shumë temjan, që ta kushtonte bashkë me lutjet e gjithë besimtarëve të krishterë mbi altarin e artë që ndodhet përballë fronit.</verse>
				<verse number="4">Nga dora e engjëllit u ngjit drejt Perëndisë tymi i temjanit bashkë me lutjet e besimtarëve të krishterë.</verse>
				<verse number="5">Pastaj engjëlli mori temjanicën, e mbushi me zjarr nga altari dhe e hodhi mbi tokë. Atëherë shpërthyen bubullima, zëra, vetëtima dhe tërmete.</verse>
				<verse number="6">Shtatë engjëjt, që mbanin shtatë trumbetat, i bënë gati për tʼu rënë.</verse>
				<verse number="7">I ra trumbetës engjëlli i parë. Atëherë shpërtheu breshër e zjarr përzier me gjak dhe u lëshua mbi tokë. Një e treta e tokës u dogj bashkë me një të tretën e pemëve dhe me gjithë barin e gjelbër.</verse>
				<verse number="8">I ra trumbetës engjëlli i dytë. Atëherë diçka si shkëmb i madh që digjej zjarr u lëshua në det. Një e treta e detit u bë gjak,</verse>
				<verse number="9">një e treta e gjallesave të detit ngordhi dhe një e treta e anijeve u shkatërrua.</verse>
				<verse number="10">I ra trumbetës engjëlli i tretë. Atëherë një yll i madh që digjej si pishtar, ra nga qielli mbi një të tretën e lumenjve dhe mbi burimet e ujërave.</verse>
				<verse number="11">Emri i yllit ishte Pelin. Një e treta e ujërave u bë e hidhur si pelini dhe shumë njerëz vdiqën nga ujërat e hidhur.</verse>
				<verse number="12">I ra trumbetës engjëlli i katërt. Atëherë u godit një e treta e diellit, një e treta e hënës dhe një e treta e yjeve, që të errësohej një e treta e tyre. Kështu dita humbi një të tretën e ndriçimit, po ashtu edhe nata.</verse>
				<verse number="13">Pastaj pashë dhe dëgjova një shqiponjë që fluturonte në mes të qiellit duke thirrur me zë të lartë: «Mjerë! Mjerë! Mjerë banorët e tokës, kur të dëgjojnë tingullin e trumbetave të tjera, të cilave do tʼu bien tre engjëjt!».</verse>
			</chapter>
			<chapter number="9">
				<verse number="1">I ra trumbetës engjëlli i pestë. Atëherë pashë një yll që kishte rënë nga qielli në tokë. Atij iu dha çelësi i pusit të humnerës.</verse>
				<verse number="2">Ai hapi pusin e humnerës dhe prej tij doli tym si tymi i një furre të madhe. Dielli dhe ajri u errësuan nga tymi i pusit.</verse>
				<verse number="3">Nga tymi dolën karkaleca mbi tokë dhe atyre iu dha e njëjta fuqi si fuqia e akrepave.</verse>
				<verse number="4">Atyre iu tha të mos dëmtonin bimët, as barin dhe as pemët e tokës, por vetëm njerëzit që nuk e kanë vulën e Perëndisë në ballë.</verse>
				<verse number="5">Dhe iu dha urdhër të mos i vrasin njerëzit, por tʼi mundojnë për pesë muaj. Dhimbja që i mundonte ishte si dhimbja e pickimit të akrepit.</verse>
				<verse number="6">Gjatë atyre ditëve njerëzit do ta kërkojnë vdekjen dhe nuk do ta gjejnë. Do të duan të vdesin, por vdekja do të largohet prej tyre.</verse>
				<verse number="7">Nga pamja karkalecat ngjanin me kuaj të bërë gati për luftë dhe në kokë mbanin diçka si kurora të arta. Fytyrat i kishin si fytyra njerëzish.</verse>
				<verse number="8">Flokët i kishin si flokë grash, ndërsa dhëmbët si dhëmbë luanësh.</verse>
				<verse number="9">Në kraharor kishin diçka si parzmore hekuri, ndërsa zhurma që bënin krahët e tyre ngjante me zhurmën e shumë qerreve me kuaj, që vrapojnë për luftë.</verse>
				<verse number="10">Kishin bishta me thumba si të akrepave dhe gjithë fuqia e tyre për të lënduar njerëzit për pesë muaj qëndronte te bishtat.</verse>
				<verse number="11">Për mbret kishin engjëllin e humnerës, i cili në hebraisht quhet Abadon, ndërsa në greqisht e ka emrin Apolion.</verse>
				<verse number="12">Njëri mjerim shkoi. Ja tek po vijnë edhe dy mjerime të tjera pas tij.</verse>
				<verse number="13">I ra trumbetës engjëlli i gjashtë. Atëherë dëgjova një zë që dilte nga të katër qoshet e altarit të artë, që ndodhet para Perëndisë.</verse>
				<verse number="14">Zëri i tha engjëllit të gjashtë, që kishte trumbetën: «Zgjidhi katër engjëjt, që janë lidhur te lumi i madh i Eufratit!».</verse>
				<verse number="15">Të katër engjëjt, që ishin bërë gati për atë orë, për atë ditë, për atë muaj dhe për atë vit, u zgjidhën për të vrarë një të tretën e njerëzve.</verse>
				<verse number="16">Dëgjova numrin e ushtarëve të kalorësisë. Ishte dyqind milionë.</verse>
				<verse number="17">Kuajt dhe kalorësit që pashë në vegim kishin parzmore të kuqe si zjarri, të kaltra si hiacinti dhe të verdha si squfuri. Kokat e kuajve ishin si koka luanësh, ndërsa nga goja e tyre dilte zjarr, tym dhe squfur.</verse>
				<verse number="18">Nga këto tri plagë, nga zjarri, tymi dhe squfuri që dilte nga goja e kuajve, vdiq një e treta e njerëzve.</verse>
				<verse number="19">Sepse fuqia e kuajve qëndronte te goja dhe te bishti i tyre. Bishtat e tyre ngjanin si gjarpërinj, që me kokën e tyre u sillnin dëm njerëzve.</verse>
				<verse number="20">Pjesa tjetër e njerëzve, ata që nuk vdiqën nga këto plagë, nuk u penduan për veprat që kishin bërë, por vazhdonin të adhuronin djajtë dhe idhujt prej ari, argjendi, bronzi, guri apo druri, të cilët nuk mund të shohin, as të dëgjojnë, as të ecin.</verse>
				<verse number="21">Nuk u penduan as për vrasjet e tyre, as për magjitë e tyre, as për kurvërinë e tyre dhe as për vjedhjet e tyre.</verse>
			</chapter>
			<chapter number="10">
				<verse number="1">Pastaj pashë një engjëll tjetër të fortë që zbriste prej qiellit. Ai ishte i mbështjellë me re dhe në kokë kishte një ylber. Fytyra e tij ishte si dielli, ndërsa këmbët i kishte si kolona zjarri.</verse>
				<verse number="2">Ai mbante në dorë një libër të vogël të hapur. Këmbën e djathtë e vuri mbi det, të majtën mbi tokë</verse>
				<verse number="3">dhe thirri me zë të fortë siç ulërin luani. Kur thirri engjëlli, gjëmuan edhe shtatë bubullimat.</verse>
				<verse number="4">Kur gjëmuan shtatë bubullimat, doja të shkruaja, por dëgjova një zë nga qielli që më tha: «Mbaji të fshehta ato që thanë shtatë bubullimat dhe mos i shkruaj».</verse>
				<verse number="5">Engjëlli që pashë të qëndronte mbi det dhe mbi tokë ngriti dorën e djathtë drejt qiellit</verse>
				<verse number="6">dhe u betua për atë që jeton në shekuj të shekujve, atë që bëri qiellin, tokën, detin dhe sa janë në to. Ai tha: «Nuk do të vonojnë</verse>
				<verse number="7">ditët kur engjëlli i shtatë do tʼi bjerë trumbetës dhe atëherë do të përmbushet plani i fshehtë i Perëndisë sipas ungjillit që u dha profetëve, shërbëtorëve të tij».</verse>
				<verse number="8">Zëri që dëgjova prej qiellit më foli përsëri dhe më tha: «Shko dhe merr librin e hapur nga dora e engjëllit që qëndron mbi det dhe mbi tokë!».</verse>
				<verse number="9">Shkova tek engjëlli dhe i thashë të më jepte librin e vogël. Ai më tha: «Merre dhe gëlltite! Do të ta hidhërojë barkun, por në gojën tënde do të jetë i ëmbël si mjalti».</verse>
				<verse number="10">E mora librin e vogël nga dora e engjëllit dhe e gëlltita. Ishte i ëmbël si mjalti në gojën time, po kur e hëngra, mʼu hidhërua barku.</verse>
				<verse number="11">Atëherë më thanë: «Duhet të profetizosh përsëri në shumë popuj, kombe, gjuhë dhe mbretër».</verse>
			</chapter>
			<chapter number="11">
				<verse number="1">Pastaj më dhanë një shkop matës, që ngjante me një skeptër dhe më thanë: «Ngrihu dhe mat tempullin e Perëndisë e altarin dhe numëro ata që adhurojnë atje.</verse>
				<verse number="2">Oborrin e jashtëm të tempullit lëre mënjanë e mos e mat, sepse u është dhënë paganëve, që do ta shkelin qytetin e shenjtë për dyzet e dy muaj.</verse>
				<verse number="3">Gjatë atyre njëmijë e dyqind e gjashtëdhjetë ditëve do të dërgoj dy dëshmitarët e mi të veshur me rroba zie për të profetizuar.</verse>
				<verse number="4">Këta janë dy ullinjtë dhe dy shandanët që qëndrojnë para Zotit të tokës.</verse>
				<verse number="5">Nëse dikush dëshiron tʼu bëjë keq, nga goja e tyre do të dalë zjarr që do tʼi përpijë armiqtë e tyre. Kështu do të vritet ai që dëshiron tʼu bëjë keq.</verse>
				<verse number="6">Ata kanë pushtet për të mbyllur qiellin, që të mos bjerë asnjë pikë shi gjatë ditëve kur ata do të profetizojnë. Kanë edhe pushtet tʼi kthejnë ujërat në gjak dhe ta godasin tokën me epidemi sa herë të duan.</verse>
				<verse number="7">Kur të kenë mbaruar së dëshmuari, bisha që ngjitet prej humnerës do të bëjë luftë me ta, do tʼi mundë e do tʼi vrasë.</verse>
				<verse number="8">Kufomat e tyre do të dergjen në sheshin e qytetit të madh, i cili në mënyrë simbolike quhet Sodomë dhe Egjipt, qyteti ku u kryqëzua Zoti i tyre.</verse>
				<verse number="9">Njerëzit nga të gjithë popujt, fiset, gjuhët dhe kombet do tʼi shohin kufomat e tyre për tri ditë e gjysmë dhe nuk do të lejojnë tʼi varrosin.</verse>
				<verse number="10">Banorët e tokës do të gëzohen për ta, do të festojnë dhe do tʼi dërgojnë dhurata njëri-tjetrit, sepse dy profetët i kishin munduar.</verse>
				<verse number="11">Por, pas tri ditë e gjysmë shpirti i jetës erdhi nga Perëndia dhe hyri tek ata. Dy dëshmitarët u ngritën në këmbë dhe ata që i shikonin i zuri një frikë e madhe.</verse>
				<verse number="12">Atëherë dëgjuan një zë të fortë nga qielli, që u tha: “Ngjituni këtu lart!”. Ata u ngjitën në qiell mbi një re dhe armiqtë e tyre i panë.</verse>
				<verse number="13">Në atë çast ra një tërmet i madh dhe u shkatërrua një e dhjeta e qytetit. Nga tërmeti u vranë shtatëmijë njerëz, ndërsa të tjerëve u hyri frika dhe i dhanë lavdi Perëndisë së qiellit».</verse>
				<verse number="14">Mjerimi i dytë shkoi. Ja ku po vjen me shpejtësi mjerimi i tretë.</verse>
				<verse number="15">I ra trumbetës engjëlli i shtatë. Atëherë në qiell u dëgjuan zëra të lartë që thoshin: «Mbretërimi i botës i përket Zotit tonë dhe Krishtit të tij dhe ai do të mbretërojë në shekuj të shekujve».</verse>
				<verse number="16">Njëzet e katër pleqtë që qëndronin të ulur nëpër frone para Perëndisë ranë me fytyrë përdhe dhe adhuruan Perëndinë</verse>
				<verse number="17">kështu: «Të falënderojmë, o Zot, Perëndi i gjithëpushtetshëm, që je dhe që ishe, sepse e more në dorë fuqinë tënde të madhe dhe mbretëron.</verse>
				<verse number="18">Paganët u zemëruan, por ja ku erdhi zemërimi yt! Erdhi koha për të gjykuar të vdekurit, për tʼu dhënë shpërblimin shërbëtorëve të tu, profetëve, besimtarëve të krishterë, atyre që e druajnë emrin tënd, të vegjëlve dhe të mëdhenjve dhe për të shkatërruar ata që shkatërrojnë tokën».</verse>
				<verse number="19">Pastaj u hap tempulli i Perëndisë në qiell dhe atje u duk arka e besëlidhjes së tij. Atëherë shpërthyen vetëtima, zëra, bubullima, tërmet dhe një breshër i fortë.</verse>
			</chapter>
			<chapter number="12">
				<verse number="1">Pastaj në qiell u shfaq një shenjë e madhe. Ishte një grua e veshur me diell, e cila nën këmbë kishte hënën, ndërsa mbi kokë mbante një kurorë me dymbëdhjetë yje.</verse>
				<verse number="2">Ngaqë ishte shtatzënë, gruaja bërtiste nga dhembjet dhe mundimet e lindjes.</verse>
				<verse number="3">Në qiell u shfaq edhe një shenjë tjetër. Ishte një dragua i madh i kuq, që kishte shtatë kokë e dhjetë brirë dhe mbi kokë shtatë kurora të vogla.</verse>
				<verse number="4">Bishti i tij tërhoqi një të tretën e yjeve të qiellit dhe e hodhi mbi tokë. Dragoi qëndroi para gruas që ishte gati për të lindur, që të gëlltiste foshnjën e saj sapo të lindte.</verse>
				<verse number="5">Gruaja lindi djalë. Ai do të sundonte kombet me skeptër të hekurt. Atëherë foshnja u rrëmbye dhe u dërgua pranë Perëndisë dhe fronit të tij.</verse>
				<verse number="6">Pastaj gruaja iku në shkretëtirë. Atje kishte një vend që ia kishte bërë gati Perëndia. Në atë vend do ta ushqenin për njëmijë e dyqind e gjashtëdhjetë ditë.</verse>
				<verse number="7">Atëherë në qiell u bë luftë. Mikaeli dhe engjëjt e tij luftuan kundër dragoit. Dragoi luftoi bashkë me gjithë engjëjt e tij,</verse>
				<verse number="8">por nuk fitoi dhe për ta nuk kishte më vend në qiell.</verse>
				<verse number="9">Dragoi i madh, gjarpëri i lashtë, që quhet Djall dhe Satan, mashtruesi i gjithë botës, u hodh në tokë e bashkë me të edhe engjëjt e tij.</verse>
				<verse number="10">Atëherë dëgjova një zë të fortë në qiell që tha: «Tani erdhi shpëtimi, fuqia dhe mbretëria e Perëndisë tonë dhe pushteti i Krishtit të tij. Paditësi i vëllezërve tanë, ai që i padit para Perëndisë tonë ditë e natë, u hodh poshtë.</verse>
				<verse number="11">Ata e mundën me gjakun e Qengjit dhe me fjalën e dëshmisë së tyre dhe ishin gati të jepnin jetën e të vdisnin.</verse>
				<verse number="12">Prandaj, gëzohuni, o qiej dhe ju që banoni atje! Mjerë ju, o tokë e det, se djalli zbriti te ju shumë i zemëruar, duke e ditur se i ka mbetur pak kohë».</verse>
				<verse number="13">Kur dragoi pa se u hodh në tokë, filloi të ndjekë gruan që kishte lindur foshnjën.</verse>
				<verse number="14">Gruas iu dhanë dy krahët e një shqiponje të madhe, që të fluturonte për në vendin e saj në shkretëtirë, ku do të ushqehej për tri vjet e gjysmë larg gjarpërit.</verse>
				<verse number="15">Atëherë gjarpëri nxori nga goja ujë si një lumë pas gruas, që atë ta rrëmbente rrjedha.</verse>
				<verse number="16">Por gruan e ndihmoi toka, e cila hapi gojën dhe përpiu lumin që kishte nxjerrë dragoi nga goja.</verse>
				<verse number="17">Dragoi u zemërua me gruan dhe shkoi për të luftuar me pasardhësit e tjerë të saj, me ata që zbatojnë urdhërimet e Perëndisë dhe dëshmojnë për Jezuin.</verse>
				<verse number="18">Ai mbeti mbi rërën e detit.</verse>
			</chapter>
			<chapter number="13">
				<verse number="1">Pastaj pashë një bishë që doli nga deti. Bisha kishte dhjetë brirë dhe shtatë kokë. Mbi brirë kishte dhjetë kurora të vogla, ndërsa mbi koka kishte emra fyes.</verse>
				<verse number="2">Bisha që pashë ngjante me një leopard. Këmbët i kishte si të ariut, ndërsa gojën si të luanit. Dragoi i dha bishës fuqinë, fronin dhe pushtetin e tij të madh.</verse>
				<verse number="3">Njëra nga kokat e saj dukej si e plagosur për vdekje, por plaga vdekjeprurëse u shërua. Atëherë të gjithë njerëzit e tokës u mrekulluan pas bishës</verse>
				<verse number="4">dhe adhuruan dragoin që i kishte dhënë pushtetin bishës. Adhuruan edhe bishën e thanë: «Kush i ngjan bishës? Kush mund të luftojë kundër saj?».</verse>
				<verse number="5">Bishës iu dha një gojë për të thënë fjalë të mëdha fyese dhe ky pushtet iu dha për dyzet e dy muaj.</verse>
				<verse number="6">Atëherë ajo hapi gojën për të fyer Perëndinë, emrin e tij, banesën e tij, si dhe të gjithë ata që banojnë në qiell.</verse>
				<verse number="7">Asaj iu dha pushteti të luftojë kundër besimtarëve të krishterë dhe tʼi mundë ata. Iu dha pushteti edhe mbi çdo fis, popull, gjuhë e komb.</verse>
				<verse number="8">Bishën do ta adhurojnë të gjithë banorët e tokës, të cilët që nga krijimi i botës nuk e kanë emrin të shkruar në librin e jetës që i përket Qengjit të therur.</verse>
				<verse number="9">Kush ka veshë le të dëgjojë:</verse>
				<verse number="10">Kush është për tʼu zënë rob, rob do të zihet. Kush është për tʼu vrarë me shpatë, nga shpata do të vritet. Këtu do të duket durimi dhe besimi i besimtarëve të krishterë.</verse>
				<verse number="11">Pastaj pashë një bishë tjetër që doli nga toka. Bisha kishte dy brirë si brirë qengji dhe fliste si dragua.</verse>
				<verse number="12">Ajo ushtronte gjithë pushtetin e bishës së parë para syve të saj dhe detyronte tokën me gjithë banorët e saj të adhuronin bishën e parë, së cilës i qe shëruar plaga vdekjeprurëse.</verse>
				<verse number="13">Bisha tjetër bënte mrekulli të mëdha, sa edhe zjarrin e bënte të zbriste nga qielli në tokë në prani të njerëzve.</verse>
				<verse number="14">Ajo mashtronte banorët e tokës me mrekullitë për të cilat i ishte dhënë pushteti të bënte para syve të bishës së parë. Ajo u tha banorëve të tokës tʼi bënin një shëmbëlltyrë bishës që jetonte ende, megjithëse ishte e plagosur nga shpata.</verse>
				<verse number="15">Asaj iu dha fuqi për tʼi dhënë shpirt shëmbëlltyrës së bishës, që shëmbëlltyra të fliste dhe tʼi bënte të vriteshin të gjithë ata që nuk e adhuronin.</verse>
				<verse number="16">Bisha i detyroi të gjithë, të mëdhenj e të vegjël, të pasur e të varfër, të lirë e skllevër, të merrnin një damkë në dorën e djathtë dhe në ballë.</verse>
				<verse number="17">Askush nuk mund të blinte apo të shiste pa pasur damkën me emrin e bishës apo me numrin e emrit të saj.</verse>
				<verse number="18">Këtu duhet urti! Kush ka mend, le ta përllogarisë numrin e bishës, sepse ai është numër njeriu. Numri i saj është gjashtëqind e gjashtëdhjetë e gjashtë.</verse>
			</chapter>
			<chapter number="14">
				<verse number="1">Pastaj pashë Qengjin që qëndronte mbi Malin e Sionit. Bashkë me të ishin edhe njëqind e dyzet e katër mijë njerëz, që kishin të shkruar në ballë emrin e tij dhe emrin e Atit të tij.</verse>
				<verse number="2">Atëherë dëgjova një zë nga qielli, që ngjante si ushtima e detrave dhe si gjëmimi i një bubullime të madhe. Zëri që dëgjova ishte si tingulli që lëshon harpa kur i bien harpistët.</verse>
				<verse number="3">Para fronit dhe para katër gjallesave e pleqve këndonin një këngë të re. Askush nuk mund ta mësonte këngën, përveç njëqind e dyzet e katër mijë të shpërblyerve nga toka.</verse>
				<verse number="4">Këta janë ata që nuk u përlyen me gra, por mbetën të virgjër. Janë ata që shkojnë pas Qengjit, kudo ku ai shkon. Ata u shpërblyen prej njerëzve për të qenë frytet e para për Perëndinë dhe Qengjin.</verse>
				<verse number="5">Nga goja e tyre nuk ka dalë asnjë gënjeshtër, sepse janë të paqortueshëm.</verse>
				<verse number="6">Pastaj pashë një engjëll tjetër, që fluturonte në mes të qiellit dhe që kishte një ungjill të amshuar për tʼu shpallur banorëve të tokës nga çdo komb, fis, gjuhë e popull.</verse>
				<verse number="7">Ai tha me zë të lartë: «Druajeni Perëndinë dhe jepini lavdi, se erdhi ora e gjykimit të tij. Adhurojeni atë që bëri qiellin e tokën, detin e burimet e ujërave!».</verse>
				<verse number="8">Një engjëll tjetër erdhi pas të parit dhe tha: «Ra, ra Babilonia e madhe, ajo që dehu gjithë kombet me verën e zemërimit të kurvërisë së saj».</verse>
				<verse number="9">Një engjëll i tretë erdhi pas tyre dhe tha me zë të lartë: «Kush adhuron bishën dhe shëmbëlltyrën e saj dhe merr damkën në ballë e në dorë,</verse>
				<verse number="10">do të pijë nga vera e zemërimit të Perëndisë, që është e papërzier në kupën e zemërimit të tij. Ai do të mundohet me zjarr e squfur para engjëjve të shenjtë dhe para Qengjit.</verse>
				<verse number="11">Tymi i mundimit të tyre do të ngrihet në shekuj të shekujve dhe ata që adhurojnë bishën e shëmbëlltyrën e saj dhe kanë marrë damkën e emrit të saj, nuk do të gjejnë prehje as ditë, as natë.</verse>
				<verse number="12">Këtu do të duket durimi i besimtarëve të krishterë, i atyre që zbatojnë urdhërimet e Perëndisë dhe ruajnë besimin e Jezuit».</verse>
				<verse number="13">Atëherë dëgjova një zë nga qielli që më tha: «Shkruaj: Lum ata që do të vdesin të bashkuar me Zotin që tani e tutje». «Po, thotë Shpirti i Shenjtë. Ata do të prehen nga mundimet, sepse veprat e tyre do tʼi shoqërojnë pas.»</verse>
				<verse number="14">Pastaj pashë një re të bardhë, mbi të cilën ishte ulur dikush që ngjante si njeri. Në kokë kishte një kurorë të artë, ndërsa në dorë një drapër të mprehtë.</verse>
				<verse number="15">Nga tempulli doli një engjëll tjetër, që i thirri me zë të lartë atij që rrinte ulur mbi re: «Merre drapërin e korr, se erdhi koha e korrjes dhe të korrat e tokës janë pjekur».</verse>
				<verse number="16">Atëherë ai që rrinte ulur mbi fron e hodhi drapërin në tokë dhe toka u korr.</verse>
				<verse number="17">Nga tempulli që ishte në qiell doli edhe një engjëll tjetër. Edhe ai mbante një drapër të mprehtë.</verse>
				<verse number="18">Një engjëll tjetër doli nga altari. Ai kishte pushtet mbi zjarrin dhe i thirri me zë të lartë atij që kishte drapërin e mprehtë: «Merre drapërin tënd të mprehtë dhe vil bistakët e vreshtit të tokës, se u poq rrushi».</verse>
				<verse number="19">Engjëlli e hodhi drapërin në tokë, voli vreshtin e tokës dhe rrushin e hodhi në vozën e madhe të zemërimit të Perëndisë.</verse>
				<verse number="20">Rrushi i vozës u shtrydh jashtë qytetit dhe prej saj doli gjak që arrinte deri te frerët e kuajve dhe u përhap deri në rreth treqind kilometra larg.</verse>
			</chapter>
			<chapter number="15">
				<verse number="1">Pastaj pashë në qiell një shenjë të madhe e të mahnitshme, shtatë engjëj që kishin shtatë plagët e fundit. Me to përfundoi zemërimi i Perëndisë.</verse>
				<verse number="2">Pashë edhe diçka si det të qelqtë përzier me zjarr, si edhe ata që kishin mundur bishën, shëmbëlltyrën e saj dhe numrin e emrit të saj. Ata qëndronin mbi detin e qelqtë me harpat e Perëndisë në duar</verse>
				<verse number="3">dhe këndonin këngën e Moisiut, shërbëtorit të Perëndisë dhe këngën e Qengjit: «Të mëdha e të mrekullueshme janë veprat e tua, o Zot, Perëndi i gjithëpushtetshëm! Të drejta e të vërteta udhët e tua, o mbret i kombeve!</verse>
				<verse number="4">Kush nuk do të të druajë ty o Zot dhe kush nuk do ta përlëvdojë emrin tënd? Vetëm ti je i shenjtë dhe gjithë kombet do të vijnë e do të të adhurojnë, sepse u shfaqën të gjitha veprat e tua të drejta».</verse>
				<verse number="5">Pastaj pashë se u hap tempulli i tendës së dëshmisë në qiell.</verse>
				<verse number="6">Nga tempulli dolën shtatë engjëjt që kishin shtatë plagët. Ata ishin veshur me pëlhura të pastra dhe të shndritshme, ndërsa kraharorët i kishin ngjeshur me breza të artë.</verse>
				<verse number="7">Njëra nga katër gjallesat u dha shtatë engjëjve shtatë kupa të arta, të mbushura me zemërimin e Perëndisë që jeton në shekuj të shekujve.</verse>
				<verse number="8">Tempulli u mbush me tymin e lavdisë e të fuqisë së Perëndisë dhe askush nuk mund të hynte në tempull, derisa të mbaronin të shtatë plagët e shtatë engjëjve.</verse>
			</chapter>
			<chapter number="16">
				<verse number="1">Pastaj nga tempulli dëgjova një zë të lartë që u tha shtatë engjëjve: «Shkoni dhe derdhni në tokë shtatë kupat e zemërimit të Perëndisë».</verse>
				<verse number="2">Engjëlli i parë shkoi dhe derdhi kupën e tij në tokë. Atëherë një plagë e keqe dhe e dhimbshme i zuri njerëzit që kishin damkën e bishës dhe ata që adhuronin shëmbëlltyrën e saj.</verse>
				<verse number="3">Engjëlli i dytë e derdhi kupën e tij në det dhe uji i detit u bë gjak si gjaku i të vdekurit dhe të gjitha gjallesat e detit ngordhën.</verse>
				<verse number="4">Engjëlli i tretë e derdhi kupën e tij në lumenjtë e në burimet e ujërave dhe ato u bënë gjak.</verse>
				<verse number="5">Pastaj dëgjova engjëllin e ujërave që tha: «I drejtë je ti, o i shenjtë, që je dhe që ishe, sepse gjykove drejt.</verse>
				<verse number="6">	Ata derdhën gjak të krishterësh e profetësh dhe ti gjak u dhe për të pirë, se e meritonin».</verse>
				<verse number="7">Pastaj dëgjova një zë nga altari që tha: «Po, o Zot, Perëndi i gjithëpushtetshëm, të vërteta e të drejta janë gjykimet e tua».</verse>
				<verse number="8">Engjëlli i katërt e derdhi kupën e tij mbi diell, të cilit iu dha pushtet të djegë njerëzit me zjarr.</verse>
				<verse number="9">Njerëzit u dogjën nga nxehtësia e madhe dhe fyen emrin e Perëndisë që ka pushtetin mbi këto plagë, por nuk u penduan për tʼi dhënë lavdi atij.</verse>
				<verse number="10">Engjëlli i pestë e derdhi kupën e tij mbi fronin e bishës. Atëherë mbretëria e saj u mbulua nga errësira dhe njerëzit kafshonin gjuhën nga dhembja.</verse>
				<verse number="11">Ata fyen Perëndinë e qiellit për dhembjet e plagët, por nuk u penduan për veprat e tyre.</verse>
				<verse number="12">Engjëlli i gjashtë e derdhi kupën e tij mbi lumin e madh të Eufratit. Ujërat e lumit u thanë për të përgatitur udhën për mbretërit që vijnë nga lindja e diellit.</verse>
				<verse number="13">Pastaj nga goja e dragoit, nga goja e bishës dhe nga goja e profetit të rremë pashë të dilnin tre shpirtra të këqij, që ngjanin me bretkosa.</verse>
				<verse number="14">Ata janë shpirtra djajsh, që bëjnë mrekulli dhe janë nisur për të mbledhur mbretërit e gjithë botës për betejën e ditës së madhe të Perëndisë së gjithëpushtetshëm.</verse>
				<verse number="15">«Ja ku po vij si vjedhës! Lum ai që rri zgjuar e i ruan rrobat, që të mos ecë i zhveshur e të turpërohet në sytë e të gjithëve».</verse>
				<verse number="16">Shpirtrat i mblodhën njerëzit në vendin që hebraisht quhet ‘Armagedon’.</verse>
				<verse number="17">Engjëlli i shtatë e derdhi kupën e tij në ajër. Nga froni i tempullit doli një zë i lartë që tha: «U krye!».</verse>
				<verse number="18">Atëherë shpërthyen vetëtima, zëra, bubullima dhe ra një tërmet i madh. Një tërmet i tillë nuk kishte rënë kurrë mbi tokë që nga krijimi i njeriut. Kaq i fortë qe tërmeti!</verse>
				<verse number="19">Qyteti i madh u nda në tri pjesë, ndërsa qytetet e paganëve ranë. Perëndisë iu kujtua Babilonia e madhe dhe i dha asaj kupën e verës së zemërimit të tij të tmerrshëm.</verse>
				<verse number="20">Ishujt lëvizën nga vendi, ndërsa malet nuk u panë më.</verse>
				<verse number="21">Nga qielli filluan të binin mbi njerëzit kokrra të mëdha breshëri të fortë që peshonin secila rreth dyzet kilogramë. Njerëzit fyen Perëndinë për plagën e breshërit, sepse ajo plagë ishte shumë e rëndë.</verse>
			</chapter>
			<chapter number="17">
				<verse number="1">Pastaj, njëri nga shtatë engjëjt që mbanin shtatë kupat erdhi e më tha: «Eja të të tregoj gjykimin e lavires së madhe, që shtrihet përgjatë ujërave të shumtë.</verse>
				<verse number="2">Me të kurvëruan mbretërit e tokës dhe nga vera e kurvërisë së saj u dehën banorët e tokës».</verse>
				<verse number="3">Dhe më çoi në shkretëtirë, rrëmbyer nga Shpirti i Shenjtë. Atje pashë një grua që rrinte ulur mbi një bishë të kuqe plot me emra fyes. Bisha kishte shtatë kokë e dhjetë brirë.</verse>
				<verse number="4">Gruaja ishte veshur me të purpurta e të kuqe, e zbukuruar me ar, gurë të çmuar e margaritarë. Në dorë mbante një kupë të artë mbushur me fëlliqësitë dhe ndyrësitë e kurvërisë së saj.</verse>
				<verse number="5">Mbi ballë kishte të shkruar një emër me kuptim të fshehtë ‘Babilonia e madhe, nëna e lavireve dhe e fëlliqësive të dheut’.</verse>
				<verse number="6">Pastaj pashë gruan që ishte dehur me gjakun e besimtarëve dhe dëshmorëve të Jezuit. Kur e pashë, shtanga nga habia e madhe.</verse>
				<verse number="7">Atëherë engjëlli më tha: «Përse habitesh? Unë do të të tregoj të fshehtën e gruas dhe të bishës me shtatë kokë e dhjetë brirë, që e mban gruan.</verse>
				<verse number="8">Bisha që pe jetonte, por nuk jeton më. Ajo do të dalë nga humnera dhe do të shkojë drejt shkatërrimit. Banorët e tokës, që nuk e kanë të shkruar emrin në librin e jetës që nga krijimi i botës, do të mrekullohen duke parë bishën që jetonte dhe nuk jeton më, por që do të vijë përsëri.</verse>
				<verse number="9">Këtu duhet mendje e urtë! Shtatë kokët janë shtatë kodra mbi të cilat rri ulur gruaja. Janë edhe shtatë mbretërit.</verse>
				<verse number="10">Pesë prej tyre ranë. Njëri është këtu, ndërsa tjetri nuk ka ardhur ende, po kur të vijë, duhet të qëndrojë për pak kohë.</verse>
				<verse number="11">Bisha që jetonte dhe nuk jeton më, është mbreti i tetë, por është edhe një nga të shtatët dhe shkon drejt shkatërrimit.</verse>
				<verse number="12">Dhjetë brirët që pe janë dhjetë mbretër, që nuk kanë filluar ende të mbretërojnë. Ata do ta marrin pushtetin si mbretër vetëm për një orë bashkë me bishën.</verse>
				<verse number="13">Ata do të jenë në një mendje: Fuqinë dhe pushtetin e tyre do tʼia japin bishës.</verse>
				<verse number="14">Ata do të luftojnë me Qengjin, por Qengji do tʼi mposhtë, sepse është Zoti i zotërve dhe Mbreti i mbretërve. Me të do të fitojnë edhe ata që janë të thirrur, të zgjedhur dhe besimtarë».</verse>
				<verse number="15">Pastaj më tha: «Ujërat që pe, ku rri ulur lavirja, janë popuj, turma, kombe dhe gjuhë.</verse>
				<verse number="16">Dhjetë brirët që pe dhe bisha do ta urrejnë laviren dhe do ta shkretojnë, do ta zhveshin, do tʼia hanë mishin me dhëmbë dhe do ta djegin në zjarr.</verse>
				<verse number="17">Sepse Perëndia u dha në zemër të vepronin sipas mendimit të tij, të ishin në një mendje dhe tʼia jepnin mbretërinë e tyre bishës, derisa të plotësoheshin fjalët e Perëndisë.</verse>
				<verse number="18">Gruaja që pe është qyteti i madh, që sundon mbi mbretërit e tokës».</verse>
			</chapter>
			<chapter number="18">
				<verse number="1">Pastaj pashë një engjëll tjetër që po zbriste nga qielli. Ai kishte pushtet të madh dhe toka u ndriçua nga lavdia e tij.</verse>
				<verse number="2">Atëherë engjëlli thirri me zë të lartë: «Ra, ra Babilonia e madhe! Ra dhe u bë banesë djajsh dhe strofull e çdo shpirti të ndyrë, shpendi të papastër dhe bishe të fëlliqur e të urryer.</verse>
				<verse number="3">Me verën e zemërimit të kurvërisë së saj u dehën gjithë kombet. Mbretërit e tokës bënë kurvëri me të, ndërsa tregtarët e tokës u pasuruan me luksin e saj të shfrenuar».</verse>
				<verse number="4">Pastaj dëgjova një zë tjetër nga qielli që tha: «Populli im, dilni prej saj, që të mos bëheni pjesëtarë të mëkateve të saj dhe të mos merrni plagë nga plagët e saj.</verse>
				<verse number="5">Sepse, mëkatet e saj arritën deri në qiell dhe Perëndia i kujtoi padrejtësitë e saj.</verse>
				<verse number="6">Silluni me të siç u soll ajo me ju, shpërblejani dyfish veprat, ndërsa kupën që ju dha të pini, mbushjani dy herë më shumë.</verse>
				<verse number="7">Jepini asaj po aq mundim e vajtim, sa i dha lavdi e luks vetes, ajo që vazhdon të thotë në zemrën e vet: “Unë rri ulur si mbretëreshë, nuk jam vejushë dhe nuk kam për të parë kurrë vajtim me sy.”</verse>
				<verse number="8">Prandaj në një ditë të vetme do të mblidhen plagët e saj: vdekja, vajtimi dhe zia e bukës. Ajo do të digjet e tëra në zjarr, sepse Zoti Perëndi që e gjykon është i fuqishëm.</verse>
				<verse number="9">Mbretërit e tokës, që bënë kurvëri me të dhe dëfryen me luksin e saj, do ta qajnë e do të vajtojnë kur të shohin tymin e flakëve të saj.</verse>
				<verse number="10">Ata do tʼi qëndrojnë larg nga frika e vuajtjeve të saj dhe do të thonë: “Mjerë! Mjerë ti, o qytet i madh, o qytet i fortë, Babiloni, se brenda një ore të erdhi ndëshkimi!”.</verse>
				<verse number="11">Tregtarët e tokës do të qajnë e do të vajtojnë për të, sepse askush nuk ua blen më mallin,</verse>
				<verse number="12">mall prej ari e argjendi, gurë të çmuar e margaritarë, pëlhura liri e purpuri, mëndafshi e të kuqe, si dhe gjithfarë drurësh erëmirë e gjithfarë sendesh fildishi e druri shumë të çmuar, bronzi, hekuri e mermeri,</verse>
				<verse number="13">kanellë e parfume, temjane, mirrë e livandë, verë e vaj, majë mielli e grurë, gjedhë e dhen, kuaj e qerre, trupa e shpirtra njerëzish.</verse>
				<verse number="14">Ata do tʼi thonë: “Gjithë të mirat që dëshironte shpirti yt ikën, gjithë pasuritë e lukset morën fund dhe nuk do tʼi gjesh më.”</verse>
				<verse number="15">Tregtarët që u pasuruan prej saj do të qëndrojnë larg nga frika e vuajtjeve të saj, do të qajnë e do të vajtojnë</verse>
				<verse number="16">duke thënë: “Mjerë! Mjerë ti, o qytet i madh, veshur me li të purpurt e të kuq dhe zbukuruar me ar, gurë të çmuar e margaritarë,</verse>
				<verse number="17">sepse gjithë kjo pasuri u shkretua për një orë!”. Të gjithë kapitenët e anijeve dhe udhëtarët, detarët dhe ata që punonin në lundrim qëndronin larg</verse>
				<verse number="18">e thërrisnin duke parë tymin e flakëve të saj: “Cili qytet ngjan me qytetin e madh?”.</verse>
				<verse number="19">Hidhnin dhè mbi kokë e thërrisnin, duke qarë e duke vajtuar: “Mjerë! Mjerë qyteti i madh, me pasurinë e të cilit u pasuruan të gjithë ata që kishin anije në det! Mjerë, sepse u shkretua për një orë.”</verse>
				<verse number="20">Gëzohu për shkatërrimin e saj, o qiell! Gëzohuni edhe ju besimtarë të Krishtit, apostuj e profetë, se Perëndia e gjykoi për të keqen që ju bëri».</verse>
				<verse number="21">Pastaj një engjëll i fuqishëm ngriti një gur të madh sa një gur mulliri, e hodhi në det dhe tha: «Po kaq furishëm do të hidhet tej edhe Babilonia, qyteti i madh, dhe nuk do të gjendet kurrë më.</verse>
				<verse number="22">Tingulli i harpave dhe i muzikantëve, fyelltarëve e trumbetarëve, nuk do të dëgjohet më te ti. Asnjë mjeshtër, i çfarëdo mjeshtërie nuk do të gjendet më aty dhe zhurma e mullirit nuk do të dëgjohet më kurrë.</verse>
				<verse number="23">Drita e pishtarit nuk do të ndriçojë më dhe nuk do të dëgjohet më as zë dhëndri dhe as zë nuseje. Tregtarët e tu ishin të mëdhenjtë e tokës dhe me magjinë tënde u mashtruan të gjitha kombet.</verse>
				<verse number="24">	Në ty u gjet gjak profetësh, e besimtarësh të Krishtit dhe gjaku i të gjithë atyre që u vranë mbi tokë».</verse>
			</chapter>
			<chapter number="19">
				<verse number="1">Pastaj dëgjova në qiell një si zë të lartë turme të madhe, që tha: «Aleluja! Shpëtimi, lavdia e fuqia i përkasin Perëndisë tonë,</verse>
				<verse number="2">sepse gjykimet e tij janë të vërteta e të drejta. Ai e gjykoi laviren e madhe, që e çoi tokën në shthurje me kurvërinë e saj dhe mori shpagim për gjakun e shërbëtorëve të tij të vrarë nga duart e saj».</verse>
				<verse number="3">Pastaj thanë përsëri: «Aleluja! Tymi i shkrumbimit të saj ngjitet lart në shekuj të shekujve».</verse>
				<verse number="4">Atëherë të njëzet e katër pleqtë e të katër gjallesat ranë përmbys dhe adhuruan Perëndinë që rri ulur në fron duke thënë: «Amen! Aleluja!».</verse>
				<verse number="5">Pastaj nga froni doli një zë që tha: «Lëvdoni Perëndinë tonë të gjithë ju shërbëtorët e tij dhe ju që e druani, të mëdhenj e të vegjël».</verse>
				<verse number="6">Dëgjova edhe një si zë turme të madhe, posi ushtimë detrash e bubullimash të forta që tha: «Aleluja! Mbretëroi Zoti, Perëndia ynë i gjithëpushtetshëm.</verse>
				<verse number="7">Le të gëzohemi e të ngazëllehemi, le tʼi japim lavdi atij, sepse erdhi dasma e Qengjit dhe nusja është bërë gati».</verse>
				<verse number="8">Asaj i dhanë për të veshur një rrobë të ndritshme prej liri të pastër. Kjo rrobë përfaqëson veprat e drejta të besimtarëve të Krishtit.</verse>
				<verse number="9">Pastaj engjëlli më tha: «Shkruaj! Lum ata që janë ftuar në darkën e dasmës së Qengjit». Dhe shtoi: «Këto janë fjalët e vërteta të Perëndisë».</verse>
				<verse number="10">Unë rashë përmbys para këmbëve të tij për ta adhuruar, ndërsa ai më tha: «Mos! Unë jam shërbëtor si ti dhe si vëllezërit e tu që ruajnë dëshminë e Jezuit. Adhuro Perëndinë!». Dhe dëshmia e Jezuit është shpirti i profecisë.</verse>
				<verse number="11">Pastaj pashë qiellin të hapur dhe një kalë të bardhë. Kalorësi quhej ‘Besimtar dhe i Vërtetë’. Ai gjykon e lufton me drejtësi.</verse>
				<verse number="12">Sytë e tij ishin si flakë zjarri, ndërsa mbi kokë mbante shumë kurora të vogla. Ai kishte të shkruar një emër që nuk e dinte askush përveç tij.</verse>
				<verse number="13">Ishte i veshur me rroba të ngjyera në gjak dhe mbante emrin ‘Fjala e Perëndisë’.</verse>
				<verse number="14">Pas tij vinin ushtritë e qiellit, hipur mbi kuaj të bardhë dhe veshur me rroba të ndritshme prej liri të pastër.</verse>
				<verse number="15">Nga goja e tij dilte një shpatë e mprehtë, me të cilën do të mposhtë kombet. Ai do tʼi sundojë me skeptër të hekurt dhe do ta shtrydhë rrushin në vozën e verës së zemërimit të tmerrshëm të Perëndisë së gjithëpushtetshëm.</verse>
				<verse number="16">Mbi rrobë dhe mbi kofshë kishte të shkruar emrin: ‘Mbreti i mbretërve dhe Zoti i zotërve’.</verse>
				<verse number="17">Pastaj pashë një engjëll që qëndronte në diell. Ai u foli me zë të fortë të gjithë shpendëve që fluturonin në mes të qiellit: «Ejani e mblidhuni në darkën e madhe të Perëndisë,</verse>
				<verse number="18">që të hani mish mbretërish, prijësish ushtarakë e të fortësh, mish kuajsh e kalorësish, mishin e të gjithë njerëzve, të lirë e skllevër, të vegjël e të mëdhenj».</verse>
				<verse number="19">Atëherë pashë bishën dhe mbretërit e tokës me ushtritë e tyre, që ishin mbledhur për të luftuar kundër atij që rrinte mbi kalë dhe ushtrisë së tij.</verse>
				<verse number="20">Bisha u kap dhe bashkë me të edhe profeti i rremë, që në prani të saj bënte mrekulli, me të cilat mashtronte ata që kishin marrë damkën e bishës dhe që kishin adhuruar shëmbëlltyrën e saj. Pastaj, që të dy u hodhën të gjallë në liqenin e zjarrtë që digjet me squfur.</verse>
				<verse number="21">Të tjerët u vranë nga shpata që dilte nga goja e kalorësit dhe të gjithë shpendët u ngopën me mishin e tyre.</verse>
			</chapter>
			<chapter number="20">
				<verse number="1">Pastaj pashë një engjëll që zbriste nga qielli. Ai kishte çelësin e humnerës dhe në dorë mbante një zinxhir të madh.</verse>
				<verse number="2">Ai e kapi dragoin, gjarpërin e lashtë, që është Djalli dhe Satani dhe e lidhi për njëmijë vjet.</verse>
				<verse number="3">E hodhi në humnerë, e mbylli dhe e vulosi, që të mos mashtronte më kombet, derisa të mbusheshin njëmijë vjet. Më pas duhej të zgjidhej edhe për pak kohë.</verse>
				<verse number="4">Pastaj pashë disa frone. Atyre që u ulën mbi to iu dha pushteti të gjykojnë. Pashë edhe shpirtrat e atyre që ishin therur për dëshminë e Jezuit dhe për fjalën e Perëndisë, që nuk e kishin adhuruar bishën e as shëmbëlltyrën e saj dhe nuk e kishin marrë damkën në ballë e në dorë. Ata u kthyen në jetë dhe mbretëruan me Krishtin për njëmijë vjet.</verse>
				<verse number="5">Të vdekurit e tjerë nuk u kthyen në jetë, derisa u mbushën njëmijë vjet. Kjo është ngjallja e parë.</verse>
				<verse number="6">I lum dhe i shenjtë është ai që merr pjesë në ngjalljen e parë. Mbi ta nuk do të ketë pushtet vdekja e dytë, por do të jenë priftërinj të Perëndisë e të Krishtit dhe do të mbretërojnë me të për njëmijë vjet.</verse>
				<verse number="7">Kur të mbushen të njëmijë vjetët, Satani do të zgjidhet nga burgu</verse>
				<verse number="8">dhe do të dalë të mashtrojë kombet në të katër qoshet e tokës, Gogun e Magogun, që tʼi mbledhë për luftë. Numri i tyre do të jetë sa rëra e detit.</verse>
				<verse number="9">Ata u përhapën anekënd tokës dhe rrethuan fushimin e besimtarëve të Krishtit dhe qytetin e dashur, por nga qielli zbriti flakë dhe i përpiu.</verse>
				<verse number="10">Atëherë djallin që i kishte mashtruar, e hodhën në liqenin e zjarrtë të squfurit, ku ishin edhe bisha me profetin e rremë. Atje do të mundohen ditë e natë në shekuj të shekujve.</verse>
				<verse number="11">Pastaj pashë një fron të madh të bardhë dhe atë që rrinte ulur në të, para syve të të cilit ishin zhdukur toka dhe qielli e nuk shiheshin më.</verse>
				<verse number="12">Pashë edhe të vdekurit, të mëdhenj e të vegjël, që qëndronin para fronit. Atëherë u hapën librat. U hap edhe një libër tjetër, libri i jetës. Të vdekurit u gjykuan sipas veprave të tyre, që ishin shkruar në libra.</verse>
				<verse number="13">Deti i ktheu të vdekurit që mbante. Po ashtu edhe vdekja e ferri i kthyen të vdekurit që kishin. Secili u gjykua sipas veprave.</verse>
				<verse number="14">Pastaj vdekja e ferri u hodhën në liqenin e zjarrit. Liqeni i zjarrit është vdekja e dytë.</verse>
				<verse number="15">Kush nuk u gjet i shkruar në librin e jetës, u hodh në liqenin e zjarrit.</verse>
			</chapter>
			<chapter number="21">
				<verse number="1">Pastaj pashë një qiell të ri dhe një tokë të re. Qielli i parë dhe toka e parë ishin zhdukur dhe as deti nuk ishte më.</verse>
				<verse number="2">Pashë edhe qytetin e shenjtë, Jerusalemin e ri, që zbriste nga qielli prej Perëndisë, si një nuse e zbukuruar për dhëndrin e saj.</verse>
				<verse number="3">Atëherë dëgjova një zë të lartë nga froni që tha: «Ja banesa e Perëndisë me njerëzit! Ai do të banojë me ta dhe ata do të jenë populli i tij. Vetë Perëndia do të jetë me ta dhe ai do të jetë Perëndia i tyre.</verse>
				<verse number="4">Ai do të fshijë çdo lot nga sytë e tyre dhe nuk do të ketë më as vdekje, as zi, as vajtim, as dhimbje, sepse bota e mëparshme mori fund».</verse>
				<verse number="5">Ai që rrinte ulur në fron tha: «Ja, unë i bëj të reja të gjitha gjërat!». Pastaj më tha: «Shkruaj, sepse këto fjalë janë të besueshme dhe të vërteta!».</verse>
				<verse number="6">Dhe shtoi: «U kryen! Unë jam Alfa e Omega, fillimi e mbarimi. Atij që ka etje, do tʼi jap të pijë falas nga burimi i ujit të jetës.</verse>
				<verse number="7">Ai që fiton, do tʼi trashëgojë këto. Unë do të jem Perëndia i tij dhe ai do të jetë biri im.</verse>
				<verse number="8">Ndërsa frikacakët, të pafetë, ndyrësirat, vrasësit, kurvarët, magjistarët, idhujtarët dhe të gjithë gënjeshtarët do ta kenë vendin në liqenin që digjet me zjarr dhe me squfur». Kjo është vdekja e dytë.</verse>
				<verse number="9">Pastaj erdhi një nga shtatë engjëjt, që kishin shtatë kupat e mbushura me shtatë plagët e fundit dhe më tha: «Eja të të tregoj nusen, gruan e Qengjit!».</verse>
				<verse number="10">Atëherë u rrëmbeva nga Shpirti i Shenjtë dhe engjëlli më çoi në majën e një mali të madh e të lartë. Atje më tregoi qytetin e shenjtë, Jerusalemin, që zbriste nga qielli prej Perëndisë.</verse>
				<verse number="11">Qyteti kishte lavdinë e Perëndisë dhe shkëlqente si gur i çmuar, si gur diaspri kristalor.</verse>
				<verse number="12">Ai kishte një mur të madh e të lartë me dymbëdhjetë porta dhe mbi to qëndronin dymbëdhjetë engjëj. Mbi porta ishin shkruar emrat e dymbëdhjetë fiseve të Izraelit.</verse>
				<verse number="13">Tri porta ishin nga lindja, tri nga veriu, tri nga jugu e tri nga perëndimi.</verse>
				<verse number="14">Muri i qytetit kishte dymbëdhjetë themele, mbi të cilat ishin shkruar dymbëdhjetë emrat e dymbëdhjetë apostujve të Qengjit.</verse>
				<verse number="15">Ai që fliste me mua kishte një shkop të artë matës për të matur qytetin, portat dhe murin e tij.</verse>
				<verse number="16">Qyteti shtrihej në formë katrore dhe e kishte gjatësinë sa gjerësia. Engjëlli e mati qytetin me matës dhe ishte dymijë e katërqind kilometra i gjatë. Gjatësia, gjerësia dhe lartësia ishin të barabarta.</verse>
				<verse number="17">Mati edhe murin që ishte gjashtëdhjetë e gjashtë metra. Engjëlli përdori të njëjtën masë që përdor njeriu.</verse>
				<verse number="18">Veshja e murit ishte prej diaspri, ndërsa qyteti vetë ishte prej ari të kulluar, të pastër si qelqi.</verse>
				<verse number="19">Themelet e murit të qytetit ishin zbukuruar me të gjithë gurët e çmuar. Themeli i parë ishte prej diaspri, i dyti prej safiri, i treti prej kalcedoni, i katërti prej smeraldi,</verse>
				<verse number="20">i pesti prej sardoniku, i gjashti prej sardi, i shtati prej krizoliti, i teti prej berili, i nënti prej topazi, i dhjeti prej krisopazi, i njëmbëdhjeti prej hiacinti dhe i dymbëdhjeti prej ametisti.</verse>
				<verse number="21">Dymbëdhjetë portat kishin dymbëdhjetë margaritarë. Secila portë ishte bërë nga i njëjti margaritar, ndërsa sheshi i qytetit ishte prej ari të kulluar si qelq i tejdukshëm.</verse>
				<verse number="22">Tempull nuk pashë në qytet, sepse tempulli i tij është Zoti Perëndi i gjithëpushtetshëm dhe Qengji.</verse>
				<verse number="23">Qyteti nuk ka nevojë as për diell e as për hënë që të ndriçohet, sepse atë e ndriçon lavdia e Perëndisë dhe pishtari i tij është Qengji.</verse>
				<verse number="24">Kombet do të ecin me dritën e tij dhe mbretërit e tokës do të sjellin aty lavdinë e tyre.</verse>
				<verse number="25">Ditën portat nuk do të mbyllen kurrë dhe atje nuk do të ketë natë.</verse>
				<verse number="26">Atje do të sjellin lavdinë dhe nderin e kombeve.</verse>
				<verse number="27">Në të nuk do të hyjë asgjë e papastër dhe askush që bën gjëra të pështira a të gënjeshtërta, por vetëm ata që janë shkruar në librin e jetës, libër që i përket Qengjit.</verse>
			</chapter>
			<chapter number="22">
				<verse number="1">Pastaj më tregoi lumin e ujit të jetës, që shkëlqente si kristal dhe buronte nga froni i Perëndisë dhe i Qengjit.</verse>
				<verse number="2">Në mes të sheshit të qytetit, në të dyja anët e lumit ishte pema e jetës, që jep dymbëdhjetë fryte, nga një në çdo muaj, ndërsa gjethet e saj shërbejnë për shërimin e kombeve.</verse>
				<verse number="3">Nuk do të ketë më asnjë mallkim, por atje do të jetë froni i Perëndisë dhe i Qengjit dhe shërbëtorët e tij do ta adhurojnë.</verse>
				<verse number="4">Do të shohin fytyrën e Perëndisë dhe emrin e tij do ta kenë të shkruar në ballë.</verse>
				<verse number="5">Nuk do të ketë më natë dhe nuk do të kenë nevojë as për dritën e pishtarit e as për dritën e diellit, sepse do tʼi ndriçojë Zoti Perëndi dhe do të mbretërojnë në shekuj të shekujve.</verse>
				<verse number="6">Pastaj engjëlli më tha: «Këto fjalë janë të besueshme dhe të vërteta. Zoti Perëndi, frymëzuesi i profetëve, dërgoi engjëllin e vet tʼu tregojë shërbëtorëve të tij gjërat që duhet të ndodhin së shpejti.</verse>
				<verse number="7">“Ja ku po vij shpejt!” - thotë Jezui. Lum ai që zbaton fjalët profetike të këtij libri!».</verse>
				<verse number="8">Unë, Gjoni, i pashë dhe i dëgjova këto gjëra. Kur mbarova së dëgjuari e së pari, rashë përmbys para këmbëve të engjëllit që mʼi tregoi, për ta adhuruar atë.</verse>
				<verse number="9">Por ai më tha: «Mos! Unë jam shërbëtor si ti, si vëllezërit e tu profetë dhe si ata që zbatojnë fjalët e këtij libri. Adhuro Perëndinë!».</verse>
				<verse number="10">Pastaj më tha: «Mos i mbaj të fshehta fjalët profetike të këtij libri, sepse koha e tyre është afër.</verse>
				<verse number="11">I padrejti le të vazhdojë të jetë i padrejtë dhe i ndoturi le të vazhdojë të jetë i ndotur. I drejti le të vazhdojë të jetë i drejtë dhe i shenjti le të vazhdojë të shenjtërohet.»</verse>
				<verse number="12">«Ja ku po vij shpejt!» - thotë Jezui. «Me vete kam shpërblimin që do tʼi jap secilit sipas veprave të tij.</verse>
				<verse number="13">Unë jam Alfa e Omega, i pari e i fundit, fillimi e mbarimi.</verse>
				<verse number="14">Lum ata që i lajnë rrobat e veta me gjakun e Qengjit, se do të kenë të drejtë të hanë nga pema e jetës dhe të hyjnë në qytet nga portat.</verse>
				<verse number="15">Jashtë janë qentë, magjistarët, kurvarët, vrasësit, idhujtarët dhe të gjithë ata që e duan dhe e vënë në zbatim gënjeshtrën.</verse>
				<verse number="16">Unë, Jezui, ju kam dërguar engjëllin tim për tʼju dëshmuar këto gjëra nëpër kisha. Unë jam rrënja dhe fisi i Davidit, jam ylli i shndritshëm i mëngjesit».</verse>
				<verse number="17">Shpirti i Shenjtë dhe nusja thonë: «Eja!». Edhe kush dëgjon, le të thotë: «Eja!». Kush ka etje, le të vijë. Kush dëshiron, le të marrë falas ujin e jetës.</verse>
				<verse number="18">Unë, Gjoni, po u them të gjithë atyre që dëgjojnë fjalët profetike të këtij libri, se kush u shton ndonjë gjë atyre, edhe Perëndia do tʼi shtojë atij plagët që shkruhen në këtë libër.</verse>
				<verse number="19">Atij që heq ndonjë gjë nga fjalët profetike të këtij libri, Perëndia do tʼia heqë pjesën nga pema e jetës dhe nga qyteti i shenjtë, që përshkruhen në këtë libër.</verse>
				<verse number="20">Ai që i dëshmon këto, thotë: «Po, po vij shpejt». Amen! Eja Zoti Jezu!</verse>
				<verse number="21">Hiri i Zotit Jezu qoftë me të gjithë!</verse>
			</chapter>
		</book>
	</testament>
</bible>