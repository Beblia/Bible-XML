<?xml version="1.0" encoding="UTF-8"?>
<bible translation="Punjabi Revised 2020 (Arabic Script) (پنجابی نواں عہد نامہ نظرثانی شدہ چھپائی)" link="https://www.bible.com/bible/2912/MAT.8.PAN2020" status="Copyright ©2020 by The Pakistan Bible Society">
	<testament name="New">
		<book number="40">
			<chapter number="1">
				<verse number="1">یِسُوع مسِیح داؤد دے پُتر ابرہام دے پُتر دا شجرہ۔</verse>
				<verse number="2">ابرہام توں اِضحاق جمّیا۔ تے اِضحاق توں یعقُوب جمّیا۔ تے یعقُوب توں یہُوداہ تے اوہدے بھرا جمّے۔</verse>
				<verse number="3">تے یہُوداہ توں فارص تے زارح تمر ولّ جمّے۔ تے فارص توں حِصرُون جمّیا۔ تے حِصرُون توں رام جمّیا۔</verse>
				<verse number="4">تے رام توں عمّینداب جمّیا۔ تے عمّینداب توں نحسون جمّیا۔ تے نحسون توں سلمون جمّیا۔</verse>
				<verse number="5">تے سلمون توں راحب ولّ بوعز جمّیا۔ تے بوعز توں عوبید رُوت ولّ جمّیا۔ تے عوبید توں یسّی جمّیا۔</verse>
				<verse number="6">تے یسّی توں داؤد بادشاہ جمّیا۔ تے داؤد دے گھر سُلیمان اوہدے ولّ جمّیا۔ جیہڑی اگّے اُورِیّاہ دی بیوی سی</verse>
				<verse number="7">تے سُلیمان توں رحُبِعام جمّیا۔ تے رحُبِعام توں اَبیّاہ جمّیا۔ تے اَبیّاہ توں آسا جمّیا۔</verse>
				<verse number="8">تے آسا توں یہوسفط جمّیا۔ تے یہوسفط توں یُورام جمّیا۔ تے یُورام توں عُزِّیاہ جمّیا۔</verse>
				<verse number="9">تے عُزِّیاہ توں یُوتام جمّیا۔ تے یُوتام توں آخز جمّیا۔ تے آخز توں حِزقیاہ جمّیا۔</verse>
				<verse number="10">تے حِزقیاہ توں منسّی جمّیا۔ تے منسّی توں امُون جمّیا۔ تے امُون توں یُوسیاہ جمّیا۔</verse>
				<verse number="11">تے بابل وِچ کھڑے جان دے ویلے یُوسیاہ دے گھر یکُونیاہ تے اوہدے بھرا جمّے۔</verse>
				<verse number="12">تے بابل وِچ کھڑے جان توں پِچّھے یکُونیاہ توں سیالتی ایل جمّیا تے سیالتی ایل توں زَرُبّابُل جمّیا۔</verse>
				<verse number="13">تے زَرُبّابُل توں اَبِیہُود جمّیا۔ تے اَبِیہُود توں اِلیاقِیم جمّیا۔ تے اِلیاقِیم توں عازور جمّیا۔</verse>
				<verse number="14">تے عازور توں صدوق جمّیا۔ تے صدوق توں اخیم جمّیا۔ تے اخیم توں اِلیہُود جمّیا۔</verse>
				<verse number="15">تے اِلیہُود توں الیعزر جمّیا۔ تے الیعزر توں متّان جمّیا۔ تے متّان توں یعقُوب جمّیا۔</verse>
				<verse number="16">تے یعقُوب توں یُوسف جمّیا۔ جیہڑا مریم دا گھر والا سی جِہدے ولّ یِسُوع جیہڑا مسِیح اکھواؤندا اے جمّیا۔</verse>
				<verse number="17">سو ابرہام توں لے کے داؤد تِیکر سبھ چودہ پِیڑھیاں نیں۔ تے داؤد توں لے کے بابل نُوں کھڑے جان تِیکر چودہ پِیڑھیاں نیں۔ تے بابل نُوں کھڑے جان دے ویلیوں لے کے مسِیح تِیکر چودہ پِیڑھیاں نیں۔</verse>
				<verse number="18">تے یِسُوع مسِیح دا جمّنا ایویں ہویا پئی جد اوہدی ماں مریم دی یُوسف نال کُڑمائی ہوئی تَد اوہناں دے اکٹّھے ہون توں پہلاں جاپیا پئی اوہ پاک رُوح ولّوں جنّن والی اے۔</verse>
				<verse number="19">تَد اوہدے گھر والے یُوسف جیہڑا نیک بندہ سی تے اوہنوں بدنام کرنا نئیں سی چاہندا۔ ایہہ صلاح کِیتی پئی چُپ کِیتاں اوہنوں چھڈ دیاں۔</verse>
				<verse number="20">پر جد اوہ ایہناں گلّاں دی سوچ وچار کر دا سی۔ ویکھو خُداوند دے فرِشتے سُفنے وِچ اوہنوں وکھالی دے کے آکھیا۔ اَے یُوسف داؤد دے پُتر۔ تُوں اپنی بیوی مریم نُوں اپنے کول لیاؤن توں نا ڈر۔ کیوں جو جیہڑا اوہدے گربھ وِچ ہویا ایہہ پاک رُوح توں اے۔</verse>
				<verse number="21">اوہ پُتر جمّے گی۔ تے تُوں اوہدا ناں یِسُوع رکھّیں کیوں جو اوہو اپنے لوکاں نُوں اوہناں دے گُناہاں توں بچائے گا۔</verse>
				<verse number="22">ایہہ سبھ کُجھ ایس لئی ہویا پئی اوہ گلّ جیہڑی خُداوند پیغمبر دی زبانی آکھی سی پُوری ہوئے پئی۔</verse>
				<verse number="23">”ویکھو اِک کواری جمّن والی ہوئے گی تے اوہدے ولّ پُتر ہوئے گا۔ تے اوہدا ناں عمانوایل رکھن گے۔ جِہدا مطلب اے خُدا ساڈے نال۔“</verse>
				<verse number="24">تے یُوسف نے جاگ کے جیویں خُداوند دے فرِشتے اوہنوں آکھیا سی اِنجے ای کِیتا۔ تے اپنی بیوی نُوں اپنے گھر لیاندا۔</verse>
				<verse number="25">تے اوہدے نیڑے نا گیا جد تِیکر اوس پُتر نا جمّیا۔ تے اوس اوہدا ناں یِسُوع رکھیا۔</verse>
			</chapter>
			<chapter number="2">
				<verse number="1">تے جد یِسُوع ہیرودیس بادشاہ دے ویلے یہُودیہ دے بَیت لحم وِچ جمّیا۔ تے ویکھو نجُومِیاں چڑھدے پاسیوں یرُوشلِیم وِچ آ کے آکھیا۔</verse>
				<verse number="2">پئی یہُودِیاں دا بادشاہ جیہڑا جمّیا اے اوہ کِتّھے وے؟ کیوں جو اساں چڑھدے پاسے اوہدا تارا ویکھیا اے تے اوہنوں سجدہ کرن آئے آں۔</verse>
				<verse number="3">ایہہ گلّ سُن کے ہیرودیس بادشاہ گھابر گیا۔ تے سارا یرُوشلِیم اوہدے نال۔</verse>
				<verse number="4">تے اوس سارے سردار کاہِناں تے قوم دے فقِیہاں نُوں اکٹّھیاں کر کے اوہناں نُوں پُچھیا۔ پئی مسِیح کِتّھے جمّے گا؟</verse>
				<verse number="5">اوہناں نیں اوہنوں آکھیا یہُودیہ دے بَیت لحم وِچ۔ کیوں جو پیغمبر دی راہِیں ایس طرح لِکھیا ہویا اے۔</verse>
				<verse number="6">پئی اے بَیت لحم یہُوداہ دے دیس توں یہُوداہ دیاں سرداراں وِچوں کِسے طرح نِکّا نئیں کیوں جو تیرے وِچوں اِک سردار نِکلے گا جیہڑا میری قوم اِسرائیل دی راکھی کرے گا۔</verse>
				<verse number="7">تَد ہیرودیس نجُومِیاں نُوں پڑدے نال سدّیا تے اوہناں کولوں ٹھیک پَتا لیا پئی تارا کدوں وکھالی دِتّا۔</verse>
				<verse number="8">تے اوس اوہناں نُوں ایہہ آکھ کے بَیت لحم نُوں گھلّیا پئی جاؤ جا کے اوس بال دا چنگی طرح پتا کرو۔ تے جد تُسی اوہنوں لَبّھ لوؤ تَد مُڑ کے مَینُوں خبر دیو۔ تاں جو مَیں وی جا کے اوہنوں سجدہ کراں۔</verse>
				<verse number="9">تے بادشاہ دی گلّ سُن کے اوہ ٹُرپَئے۔ تے ویکھو اوہ تارا جیہڑا اوہناں چڑھدے پاسے ویکھیا سی اوہناں دے اگّے اگّے ٹُر دا گیا تے جِتّھے اوہ بال سی اوس تھاں دے اُتّے جا کھلوتا۔</verse>
				<verse number="10">تے تارے نُوں ویکھ کے اوہ بڑے خُوش ہوئے۔</verse>
				<verse number="11">تے اوہناں اوس گھر دے اندر جا کے بال نُوں اوہدی ماں مریم دے نال ویکھیا۔ تے پَیرِیں پَے کے اوہنوں سجدہ کِیتا۔ تے اپنیاں تھیلِیاں کھول کے سونا تے لوبان تے مُر اوہدی نذر کِیتا۔</verse>
				<verse number="12">تے سُفنے وِچ خبر پا کے پئی ہیرودیس دے کول مُڑ نا جان۔ اوہ ہوری راہ اپنے دیس نُوں مُڑ گئے۔</verse>
				<verse number="13">جد اوہ ٹُر گئے سن تے ویکھو خُداوند دے فرِشتے یُوسف نُوں سُفنے وِچ وکھالی دے کے آکھیا اُٹھ مُنڈے تے اوہدی ماں نُوں نال لے تے مِصر وِچ نَسّ جا۔ تے جِنّاں چِر مَیں تینُوں نا آکھاں اوتھے ای رہو کیوں جو ہیرودیس مُنڈے نُوں لَبھّے گا پئی اوہنوں مار سُٹّے۔</verse>
				<verse number="14">تَد اوہ اُٹھ کے مُنڈے تے اوہدی ماں نُوں نال لے کے راتوں رات مِصر نُوں ٹُر پیا۔</verse>
				<verse number="15">تے ہیرودیس دے مرن تِیکر اوتھے ای رہیا۔ تاں جو اوہ گلّ جیہڑی خُداوند پیغمبر دی راہِیں آکھی سی پُوری ہوئے۔ پئی مَیں اپنے پُتر نُوں مِصروں سدّیا۔</verse>
				<verse number="16">جد ہیرودیس ویکھیا پئی نجُومِیاں میرے نال مخَول کِیتا اوہ بڑا غُصّے ہویا تے بندہ گھل کے ساریاں مُنڈیاں نُوں جیہڑے بَیت لحم تے اوہدے آلے دوالے وِچ سن دو ورھیاں دِیاں تے اودُوں نِکّیاں نُوں مروا سُٹّیا یعنی اوس ویلے دے حِساب دے سببّوں جیہڑا اوس نجُومِیاں کولوں پَکّی طرح پُچھیا ہویا سی۔</verse>
				<verse number="17">تَد اوہ جو یِرمیاہ پیغمبر دی راہِیں آکھیا گیا سی پُورا ہویا۔ پئی۔</verse>
				<verse number="18">رامہ وِچ اِک اواز سُنائی دیندی سی رون تے بڑے سیاپے دی۔ پئی راخِل اپنے بچّیاں نُوں روندی اے تے تسلّی نئیں چاہندی۔ کیوں جو اوہ ہَین نئیں۔</verse>
				<verse number="19">جد ہیرودیس مر گیا تَد ویکھو خُداوند دے فرِشتے مِصر وِچ یُوسف نُوں سُفنے وِچ وکھالی دے کے آکھیا۔</verse>
				<verse number="20">اُٹھ مُنڈے نُوں تے اوہدی ماں نُوں نال لے کے اِسرائیل دے دیس وِچ جا۔ کیوں جو جیہڑے لوک مُنڈے دی جان دے وَیری سن اوہ مر گئے نیں۔</verse>
				<verse number="21">تَد اوہ اُٹھیا تے مُنڈے تے اوہدی ماں نُوں نال لے کے اِسرائیل دے دیس وِچ آیا۔</verse>
				<verse number="22">پر جد سُنیا پئی اَرخلاؤس اپنے پئیو ہیرودیس دے تھاں یہُودیہ وِچ راج کر دا اے تَد اوتھے جان توں ڈریا پر سُفنے وِچ خبر پا کے گلِیل دے علاقے ولّ ٹُر پیا۔</verse>
				<verse number="23">تے ناصرۃ ناں اِک نگّر وِچ جا وسّیا۔ تاں جو اوہ جیہڑا پیغمبر آکھیا سی پُورا ہوئے پئی اوہ ناصری اکھوائے گا۔</verse>
			</chapter>
			<chapter number="3">
				<verse number="1">اونہی دِنیں یُوحنّا بپتِسمہ دین والا یہُودیہ دے بیابان وِچ آیا تے منادی کر کے۔</verse>
				<verse number="2">آکھن لگّا تَوبہ کرو کیوں جو اسمان دی بادشاہی نیڑے آگئی اے۔</verse>
				<verse number="3">کیوں جو ایہہ اوہی اے جِہدی یسعیاہ پیغمبر گلّ کِیتی سی پئی بیابان وِچ اِک ہوکا دین والے دی اواز آؤندی اے۔ پئی خُداوند دا راہ تیار کرو۔ اوہدے راہاں نُوں سِدّھیاں بناؤ۔</verse>
				<verse number="4">تے یُوحنّا دے اپنے کپڑے اُوٹھ دی جَت دے سن۔ تے چَمّ دی پیٹی اوہدے لکّ دوالے سی تے اوہدی خُوراک مکڑی تے بیابان دا شہد سی۔</verse>
				<verse number="5">تَد یرُوشلِیم تے سارا یہُودیہ تے یَردن دے سارے علاقہ دے لوک اوہدے کول ٹُر آئے۔</verse>
				<verse number="6">تے اپنے گُناہاں دا اِقرار کر کے یَردن ندی وِچ اوہدے ہتھّوں بپتِسمہ لیا۔</verse>
				<verse number="7">پر جد اوس ویکھیا پئی بتھیرے فریسی تے صدوقی میرے کول بپتِسمہ لین آوندے نیں تَد اوس اوہناں نُوں آکھیا سپّاں دے بچّیو! تُہانوں آؤن والے غضبوں بھجنا کِس دسیا؟</verse>
				<verse number="8">تُسی تَوبہ جوگا پَھل لیاؤ</verse>
				<verse number="9">تے اپنے دِلاں وِچ ایس گلّ دا خیال نا کرو پئی ابرہام ساڈا پئیو اے کیوں جو مَیں تُہانوں آکھنا آں پئی خُدا ایہناں پتّھراں وِچوں ابرہام دے لئی اولاد پَیدا کر سکدا اے۔</verse>
				<verse number="10">پر ہُن رُکھّاں دی جڑ اُتّے کُہاڑا رکھیا ہویا اے سو جیہڑا جیہڑا رُکھّ ہَچھّا پَھل نئیں لیاؤندا اوہ وَڈّھیا جاندا تے اَگ وِچ سُٹّیا جاندا اے۔</verse>
				<verse number="11">مَیں تے تُہانوں تَوبہ دے واسطے پانی نال بپتِسمہ دینا آں۔ پر اوہ جیہڑا میرے پِچّھے آؤندا اے مَیتھوں زوراور اے۔ اوہدی جُتّی چُکن دے مَیں لائق نئیں آں۔ اوہ ای تُہانوں پاک رُوح تے اَگ نال بپتِسمہ دیوے گا۔</verse>
				<verse number="12">اوہدا چھج اوہدے ہتّھ وِچ اے۔ تے اوہ اپنے کھلواڑے نُوں چنگی طرح صاف کرے گا۔ تے اپنی کنک نُوں کوٹھی وِچ جمع کرے گا پر تُوڑی نُوں اوس اَگ نال ساڑ دے گا۔ جیہڑی کدی نئیں بُجھدی۔</verse>
				<verse number="13">تَد یِسُوع گلِیل توں یَردن دے کنڈھے یُوحنّا کول آیا پئی اوہدے ہتھّوں بپتِسمہ لَئے</verse>
				<verse number="14">پر یُوحنّا اوہنوں ایہہ آکھ کے روکیا پئی مَینُوں تَیتھوں بپتِسمہ لین دی لوڑ اے تے تُوں میرے کول آیا ایں؟</verse>
				<verse number="15">تے یِسُوع اوہنوں جواب دِتّا۔ حالی تے ہون دے کیوں جو سانُوں چاہیدا ایہہ پئی ایسے طرح ساری راست بازی نُوں پُورا کریئے۔ تَد اوس ہون دِتّا۔</verse>
				<verse number="16">تے یِسُوع بپتِسمہ لے کے جھٹ پانیوں باہر نِکل آیا۔ تے ویکھو اسمان اوہدے لئی کُھل گیا تے اوس خُدا دے رُوح نُوں کبُوتر وانگُوں اُتر دیاں تے اپنے اُتّے آؤندیاں ویکھیا۔</verse>
				<verse number="17">تے ویکھو اسماناں توں اِک اواز آئی پئی ایہہ میرا پیارا پُتر اے جِس توں مَیں بڑا خُوش آں۔</verse>
			</chapter>
			<chapter number="4">
				<verse number="1">اوس ویلے رُوح یِسُوع نُوں بیابان وِچ لے گیا پئی ابلیس کولوں ازمایا جائے۔</verse>
				<verse number="2">تے جد اوہنے چالی دِن تے چالی رات روزہ رکھ لیا سی فیر اوہنوں بُھکھ لگّی۔</verse>
				<verse number="3">تَد ازمان والے نیڑے آ کے اوہنوں آکھیا جے تُوں خُدا دا پُتر ایں تے آکھ پئی ایہہ پتّھر روٹِیاں بن جان۔</verse>
				<verse number="4">پر اوس جواب دِتّا لِکھیا ہویا اے پئی بندہ نِری روٹی نال ای جِیوندا نئیں رہے گا پر ہر اِک گلّ نال جیہڑی خُدا دے مُنھوں نِکل دی اے۔</verse>
				<verse number="5">فیر ابلیس اوہنوں مُقدّس شہر وِچ نال لے گیا تے ہیکل دے کِنگرے اُتّے کھلھار کے آکھیا۔</verse>
				<verse number="6">جے تُوں خُدا دا پُتر ایں تے اپنے آپ نُوں ہیٹھاں ڈیگ دے کیوں جو لِکھیا ہویا اے۔ پئی اوہ اپنے فرِشتیاں نُوں تیری بابت حُکم دے گا تے اوہ ہتّھاں اُتّے تینُوں چُک لین گے۔ پئی کِتے پتّھر نال تیرے پَیر نُوں سَٹ نا لگّے۔</verse>
				<verse number="7">یِسُوع اوہنوں آکھیا اے وی لِکھیا ہویا اے پئی تُوں خُداوند اپنے خُدا نُوں نا ازما۔</verse>
				<verse number="8">فیر ابلیس اِک بڑے اُچّے پہاڑ اُتّے اوہنوں لے گیا تے دُنیا دِیاں سارِیاں بادشاہیاں تے اوہناں دی شان شوکت اوہنوں وکھائی۔</verse>
				<verse number="9">تے اوہنوں آکھیا ایہہ سبھ کُجھ مَیں تینُوں دیاں گا جے تُوں نِیواں ہو کے مَینُوں سجدہ کریں۔</verse>
				<verse number="10">تَد یِسُوع اوہنوں آکھیا اَے شیطان دُراڈے ہو جا۔ کیوں جو لِکھیا ہویا ایہہ پئی تُوں خُداوند اپنے خُدا نُوں سجدہ کر۔ تے نِری اوسے دی بندگی کر۔</verse>
				<verse number="11">تَد ابلیس اوہنوں چھڈ گیا تے ویکھو فرِشتیاں کول آ کے اوہدی خِدمت کِیتی۔</verse>
				<verse number="12">تے ایہہ سُن کے پئی یُوحنّا پھڑیا گیا اے اوہ گلِیل نُوں ٹُرپیا۔</verse>
				<verse number="13">تے ناصرۃ نُوں چھڈ کے کَفرنحُوم وِچ جیہڑا سمُندر دے کنڈھے زبُولُون تے نفتالی دِیاں حداں وِچ اے جا رہیا۔</verse>
				<verse number="14">تاں جو یسعیاہ نبی دی گلّ پُوری ہوئے پئی۔</verse>
				<verse number="15">زبُولُون دی دھرتی تے نفتالی دی دھرتی غیر قوماں دا گلِیل سمُندر دے راہ یَردنوں پار۔</verse>
				<verse number="16">اوہناں لوکاں جیہڑے ہنیرے وِچ بَیٹھے ہوئے سن بڑا چانن ویکھیا تے مَوت دے دیس تے چھاں وِچ بَیٹھیاں ہویاں اُتّے چانن چمکیا۔</verse>
				<verse number="17">اوس ویلے توں یِسُوع منادی کرنی تے ایہہ آکھنا شُروع کِیتا پئی تَوبہ کرو کیوں جو اسمان دی بادشاہی نیڑے آگئی اے۔</verse>
				<verse number="18">تے گلِیل دے سمُندر دے کنڈھے پِھردیاں ہویاں اوس دو بھراواں نُوں اِک شمعُون جیہڑا پطرس اکھواؤندا ایہہ تے اوہدے بھرا اندریاس نُوں سمُندر وِچ جال پاندیاں ویکھیا۔ کیوں جو اوہ مچھّیاں پھڑن والے سن۔</verse>
				<verse number="19">تے اوہناں نُوں آکھیا میرے مگر آؤ۔ تے مَیں تُہانوں بندیاں نُوں پھڑن والے بناواں گا۔</verse>
				<verse number="20">تے اوہ جھٹ جالاں نُوں چھڈ کے اوہدے مگر ٹُر پئے۔</verse>
				<verse number="21">تے اوتھوں اگّے وَدّھ کے اوس ہور دو بھراواں نُوں زبدی دے پُتر یعقُوب تے اوہدے بھرا یُوحنّا نُوں ویکھیا پئی اوہ بیڑی وِچ اپنے پئیو زبدی دے نال اپنیاں جالاں نُوں گنڈھ رہے سن۔ تے اوس اوہناں نُوں سدّیا۔</verse>
				<verse number="22">تے اوہ جھٹ بیڑی نُوں تے اپنے پئیو نُوں چھڈ کے اوہدے مگر ٹُر پئے۔</verse>
				<verse number="23">تے یِسُوع اوہناں دے عِبادتخانیاں وِچ سِکھاؤندا تے بادشاہی دی خُوشخبری دی منادی کر دا تے لوکاں دیاں ساریاں روگاں تے سارِیاں ماندگِیاں نُوں چَنگا کر دا ہویا سارے گلِیل وِچ پِھردا گیا۔</verse>
				<verse number="24">تے سارے سُوریہ وِچ اوہدی دُھم پَے گئی تے لوکاں نیں ساریاں بِیماراں نُوں جیہڑے کئی طرح دے روگاں تے دُکھاں وِچ پَھسے ہوئے سن جِنہاں نُوں بدرُوحاں چمبڑیاں ہویاں سن۔ تے مِرگی والیاں۔ تے ادھرلنگیاں نُوں اوہدے کول لیاندا تے اوس اوہناں نُوں چَنگیاں کِیتا۔</verse>
				<verse number="25">تے وڈّیاں وڈّیاں بِھیڑاں گلِیل توں تے دِکَپُلِس تے یرُوشلِیم تے یہُودیہ توں تے یَردن دے پاروں اوہدے مگر ٹُر پئیاں۔</verse>
			</chapter>
			<chapter number="5">
				<verse number="1">تے بِھیڑ نُوں ویکھ کے اوہ پہاڑ اُتّے چڑھ گیا تے جد بَہہ گیا اوہدے شاگِرد اوہدے کول آئے۔</verse>
				<verse number="2">تے اوہ اپنا مُنھ کھول کے اوہناں نُوں ایہہ آکھ کے سکھان لگّا۔</verse>
				<verse number="3">دھنّ نیں اوہ جیہڑے دِل دے غرِیب نیں کیوں جو اسمان دی بادشاہی اوہناں دی اے۔</verse>
				<verse number="4">دھنّ نیں اوہ جیہڑے غمگِین نیں کیوں جو اوہناں نُوں تسلّا دِتّی جائے گی۔</verse>
				<verse number="5">دھنّ نیں اوہ جیہڑے حلِیم نیں کیوں جو اوہ زمین دے وارث ہون گے۔</verse>
				<verse number="6">دھنّ نیں اوہ جیہڑے راستبازی دے بُھکھے تے تریہائے نیں کیوں جو اوہ رجائے جان گئے۔</verse>
				<verse number="7">دھنّ نیں اوہ جیہڑے رحمدِل نیں کیوں جو اوہناں اُتّے رَحم کِیتا جائے گا۔</verse>
				<verse number="8">دھنّ نیں اوہ جیہڑے دِل دے صاف نیں کیوں جو اوہ خُدا نُوں ویکھن گے۔</verse>
				<verse number="9">دھنّ نیں اوہ جیہڑے صُلح کران والے نیں کیوں جو اوہ خُدا دے پُتر اکھوان گے۔</verse>
				<verse number="10">دھنّ نیں اوہ جیہڑے راستبازی دی خاطر ستائے گئے نیں کیوں جو اسمان دی بادشاہی اوہناں دی اے۔</verse>
				<verse number="11">دھنّ ہو تُسی جد میری خاطر تُہانوں ملامت کرن گے تے ستان گے تے جُھوٹھ مُوٹھ ہر طرح دِیاں بُریائِیاں تُہاڈے اُتّے بکن گے۔</verse>
				<verse number="12">خُوش ہو تے چھالاں مارو کیوں جو اسمان وِچ تُہاڈا بدلہ بڑا اے۔ ایس کر کے پئی اوہناں پیغمبراں نُوں جیہڑے تُہاڈے توں اگّے سن ایسے طرح ستایا سی۔</verse>
				<verse number="13">تُسی زمین دا لُون اوہ پر جے لُون بے سوادا ہو جائے تے اوہ کیہڑی شے نال سلُونا کِیتا جائے گا؟ اوہ فیر کِسے کمّ دا نا رہیا بِناں ایس دے پئی باہر سُٹّیا جائے تے لوکاں دے پیراں ہیٹھاں لتاڑیا جائے۔</verse>
				<verse number="14">تُسی دُنیا دا چانن اوہ۔ جیہڑا نگّر پہاڑ اُتّے وَسدا اے سو چُھپ نئیں سکدا۔</verse>
				<verse number="15">تے نا دِیوا بال کے لوک اوہنوں ٹوپے ہیٹھ رکھ دیندے نیں۔ پر دیوڑی اُتّے رکھدے نیں۔ تے اوہ سبھناں نُوں جیہڑے گھر وِچ نیں چانن دیندا اے۔</verse>
				<verse number="16">ایسے طرح تُہاڈا چانن بندیاں دے سامھنے چمکے۔ تاں جو اوہ تُہاڈے بھلے کمّاں نُوں ویکھن تے تُہاڈے باپ دی جیہڑا اسمان وِچ اے وڈیائی کرن۔</verse>
				<verse number="17">ایہہ خیال نا کرو پئی مَیں توریت نُوں یا پیغمبراں نُوں کھنڈن آیا۔ مَیں کھنڈن نئیں سگوں پُوریاں کرن نُوں آیا آں۔</verse>
				<verse number="18">کیوں جو مَیں تُہانوں سَچ آکھنا آں پئی جِچر اسمان تے زمین ٹل نا جان توریت دا اِک نُقطہ یا اِک شوشہ کدی نا ٹلے گا جد تِیکر سبھ کُجھ پُورا نا ہوئے۔</verse>
				<verse number="19">سو جو کوئی ایہناں چھوٹیاں توں چھوٹے حُکماں وِچوں اِک حُکم نُوں وی توڑے تے اوسے طرح لوکاں نُوں سِکھاوے۔ اسمان دی بادشاہی وِچ اوہ سبھناں توں نِکّا اکھوائے گا۔ پر جو کوئی عمل کرے تے نالے سکھالے اوہی اسمان دی بادشاہی وِچ وَڈا اکھوائے گا۔</verse>
				<verse number="20">مَیں تُہانوں دسنا آں پئی جے تُہاڈی راستبازی فقِیہاں تے فرِیسیاں دی راستبازی نالوں وَدّھ نا جائے گی تُسی اسمان دی بادشاہی وِچ کدی وی نا جاؤ گے۔</verse>
				<verse number="21">تُسی سُنیا اے پئی اگلیاں نُوں آکھیا گیا سی پئی تُوں خُون نا کر تے جیہڑا خُون کرے گا۔ اوہ عدالت وِچ سزا دے لائق ہوئے گا۔</verse>
				<verse number="22">پر مَیں تُہانوں آکھنا آں پئی جیہڑا کوئی اپنے بھرا اُتّے غُصّہ کرے۔ عدالت وِچ سزا دے لائق ہوئے گا۔ تے جیہڑا اپنے بھرا نُوں آکھے گا مُورکھا اوہ صدر عدالت وِچ سزا دے لائق ہوئے گا۔ پر جیہڑا آکھے گا بیواقوفا۔ اَگ دے دوزخ دے لائق ہوئے گا۔</verse>
				<verse number="23">سو جے قُربان گاہ دے اُتّے قُربانی چڑھاؤندیاں تینُوں چیتا آ جاوے پئی تیرے بھرا دا تیرے اُتّے دعویٰ اے۔</verse>
				<verse number="24">تے اوتھے ای اپنی قُربانی قُربان گاہ دے سامھنے چھڈ کے ٹُر جا۔ پہلاں اپنے بھرا نال میل کر تے فیر آ کے اپنی قُربانی چڑھا۔</verse>
				<verse number="25">تُوں اپنے مُدّعی نال راہ وِچ ای چھیتی راضی ہو جا۔ کِتے ایویں نا ہوئے پئی مُدّعی تینُوں حاکم دے حوالے کرے تے حاکم تینُوں پیادے دے حوالے کرے تے تُوں قیدخانے وِچ سُٹّیا جاویں۔</verse>
				<verse number="26">مَیں تینُوں سَچ آکھنا آں پئی جِچر تُوں دمڑی دمڑی دے نا لئیں تُوں اوتھوں کِسے طرح نا چُھٹیں گا۔</verse>
				<verse number="27">تُسی سُنیا ایہہ پئی آکھیا گیا سی پئی تُوں زنا نا کر۔</verse>
				<verse number="28">پر مَیں تُہانوں آکھنا آں پئی جیہڑا کوئی بُری نِیّت نال کِسے عورت ولّ ویکھدا اے سو اوس اپنے مَنوں اوہدے نال زنا کر لیا اے۔</verse>
				<verse number="29">تے جے تیری سَجّی اَکھ تینُوں ٹھوکر کھوائے تے اوہنوں کڈھ کے پرھاں سُٹ دے کیوں جو تیرے لئی ایہو چَنگا اے پئی تیرے انگاں وِچوں اِک دا ناس ہوئے تے تیرا سارا بدن جہنّم وِچ سُٹّیا نا جاوے۔</verse>
				<verse number="30">تے جے تیرا سَجّا ہتّھ تینُوں ٹھوکر کھوائے تے اوہنوں وَڈّھ کے پرھاں سُٹ دے۔ کیوں جو تیرے لئی ایہو چَنگا اے پئی تیرے انگاں وِچوں اِک دا ناس ہوئے۔ تے تیرا سارا بدن جہنّم وِچ نا جاوے۔</verse>
				<verse number="31">تے ایہہ آکھیا گیا سی پئی جو کوئی اپنی بُڈّھی نُوں چھڈ دے اوہ اوہنوں طلاق نامہ لِکھ دیوے۔</verse>
				<verse number="32">پر مَیں تُہانوں آکھنا آں پئی جیہڑا کوئی اپنی بُڈّھی نُوں زنا دے بِناں کِسے ہور سبّب نال چھڈ دیوے اوہ اوہدے کولوں زنا کراؤندا اے تے جیہڑا اوس چھڈی ہوئی نال ویاہ کرے اوہ زنا کر دا اے۔</verse>
				<verse number="33">فیر تُسی سُنیا ایہہ پئی وڈّیاں نُوں آکھیا گیا سی تُوں جُھوٹھی سَونہہ نا چُک۔ پر اپنیاں سَونہاں خُداوند دے لئی پُوریاں کر۔</verse>
				<verse number="34">پر مَیں تُہانوں آکھنا آں پئی کدی وی سَونہہ نا چُکنا۔ نا اسمان دی کیوں جو اوہ خُدا دا تخت اے۔</verse>
				<verse number="35">تے نا زمین دی کیوں جو اوہ اوہدے پیراں دی چَونکی اے تے نا یرُوشلِیم دی کیوں جو اوہ وڈّے بادشاہ دا شہر اے۔</verse>
				<verse number="36">نا اپنے سِر دی سَونہہ چُک کیوں جو تُوں اِک وال نُوں وی چِٹّا یا کالا نئیں کر سکدا۔</verse>
				<verse number="37">پر تُہاڈی گلّ ہاں دی ہاں تے ناں دی ناں ہوئے۔ تاں جو کُجھ ایہدے نالوں وَدّھ اے سو بُرے توں ہوندا اے۔</verse>
				<verse number="38">تُسی سُنیا اے پئی ایہہ آکھیا گیا اے اَکھ دے بدلے اَکھ تے دَند دے بدلے دَند۔</verse>
				<verse number="39">پر مَیں تُہانوں آکھنا آں پئی بُرے دا سامنا نا کرو سگوں جو کوئی تیری سَجّی گلھ اُتّے چپیڑ مارے دُوجی وی اوہدے ولّ کر دے۔</verse>
				<verse number="40">تے جیہڑا تیرے اُتّے عرضی پا کے تیرا کُرتا کھو لینا چاہے تُوں چوغہ وی اوہنوں لین دے۔</verse>
				<verse number="41">تاں جو کوئی تینُوں اِک مِیل وگار لے جاوے اوہدے نال دو مِیل لگا جا۔</verse>
				<verse number="42">تے جیہڑا تَیتھوں منگے اوہنوں دے تے جیہڑا تَیتھوں اُدھار لینا چاہے اوہدے توں مُنھ نا موڑ۔</verse>
				<verse number="43">تُسی سُنیا اے پئی آکھیا گیا سی پئی تُوں اپنے گوانڈھی نُوں پیار کر تے اپنے دُشمن نال وَیر رکھ۔</verse>
				<verse number="44">پر مَیں تُہانوں آکھنا آں پئی دُشمناں نال پیار کرو تے جیہڑے تُہانوں دُکھ دین اوہناں دی خَیر منگو۔</verse>
				<verse number="45">تاں جو تُسی اپنے باپ دے جیہڑا اسمان وِچ اے پُتر بن جاؤ کیوں جو اوہ تے اپنے سُورج نُوں بُریاں تے بھلیاں اُتّے چڑھاندا اے۔ نالے نیکاں تے بداں اُتّے مینہ وساؤندا اے۔</verse>
				<verse number="46">کیوں جو جے تُسی اوہناں نُوں پیار کرو جیہڑے تُہانوں پیار کر دے نیں تے کِیہ اِنعام تُہانوں مِلنا اے؟ محصُولئے وی ایہو نئیں کر دے؟</verse>
				<verse number="47">تے جے تُسی اپنے بھراواں نُوں ای سلام کرو تے تُسی کِیہ وَدّھ کِیتا اے؟ غیر قوم وی ایہو نئیں کر دے۔</verse>
				<verse number="48">سو تُسی کامِل ہوؤو جیویں تُہاڈا اسمانی باپ کامِل اے۔</verse>
			</chapter>
			<chapter number="6">
				<verse number="1">خبردار ہو پئی تُسی اپنی نیکی نُوں لوکاں دے سامھنے وکھان لئی نا کرو۔ نئیں تے تُہاڈے باپ کولوں جیہڑا اسمان اُتّے اے تُہانوں کوئی اِنعام نئیں مِلے گا۔</verse>
				<verse number="2">سو جد تُوں خَیرات کریں اپنے اگّے تُرہی نا وجا جیویں مکّار عبادت خانیاں تے بزاراں وِچ ایس کر کے کر دے نیں پئی لوک اوہناں دی وڈیائی کرن۔ مَیں تُہانوں سَچ آکھنا آں پئی اوہناں اپنا اِنعام پالیا۔</verse>
				<verse number="3">پر جد تُوں خَیرات کرنا ایں تے تیرے کھبّے ہتّھ نُوں خبر نا ہوئے پئی تیرا سَجّا ہتّھ کِیہ کر دا اے۔</verse>
				<verse number="4">تاں جو تیری خَیرات پڑدے وِچ ہوئے تے تیرا باپ جیہڑا پڑدے وِچ ویکھ لَیندا اے تینُوں بدلہ دیوے گا۔</verse>
				<verse number="5">تے جد تُسی دُعا منگو تے مکّاراں وانگُوں نا ہوؤ کیوں جو اوہ عبادت خانیاں وِچ تے چَونکاں دیاں موڑاں اُتّے کھلو کے دُعا منگنی پسند کر دے نیں۔ پئی لوک اوہناں نُوں ویکھن۔ مَیں تُہانوں سَچ آکھنا آں پئی اوہناں اپنا اِنعام پالیا۔</verse>
				<verse number="6">پر تُوں جد دُعا منگیں تَد اپنی کوٹھڑی وِچ جا تے بُوہا مار کے اپنے باپ توں جیہڑا پڑدے وِچ اے دُعا منگ تے تیرا باپ جیہڑا پڑدے وِچ ویکھ لَیندا اے تینُوں بدلہ دے گا۔</verse>
				<verse number="7">دُعا منگدیاں ہورناں قوماں وانگُوں بَک بَک نا کرو کیوں جو اوہ سمجھدے نیں پئی ساڈے بوہتا بولن نال ساڈی سُنی جائے گی۔</verse>
				<verse number="8">سو تُسی اوہناں وانگُوں نا ہوؤ کیوں جو تُہاڈا باپ تُہاڈے منگن توں پہلاں ای جان دا اے پئی تُہانوں کیہڑیاں کیہڑیاں شیواں دی لوڑ اے۔</verse>
				<verse number="9">سو تُسی ایس طرح دُعا منگو۔ اے ساڈے باپ جو اسماناں اُتّے ایں۔ تیرا ناں پاک مَنّیا جائے۔</verse>
				<verse number="10">تیرا راج آوے۔ تیری مرضی جیویں اسماناں اُتّے پُوری ہوندی اے زمین اُتّے وی ہوئے۔</verse>
				<verse number="11">ساڈی روز دی روٹی اَج سانُوں دے۔</verse>
				<verse number="12">تے ساڈیاں قصوراں نُوں بخش دے جیویں اساں اپنے قصورواراں نُوں بخش دِتّا اے۔</verse>
				<verse number="13">تے سانُوں ازمایش وِچ نا لیا۔ سگوں بُریائی توں بچا [کیوں جو بادشاہی تے قُدرت تے جلال ہمیشہ تِیکر تیرے ای نیں۔ آمِین۔]</verse>
				<verse number="14">کیوں جو جے تُسی لوکاں نُوں اوہناں دِیاں تقصِیراں بخشو گے تے تُہاڈا اسمانی باپ تُہانوں وی بخشے گا۔</verse>
				<verse number="15">پر جے تُسی لوکاں نُوں اوہناں دِیاں تقصِیراں نا بخشو گے۔ تے تُہاڈا باپ وی تُہاڈیاں تقصِیراں نا بخشے گا۔</verse>
				<verse number="16">تے جد تُسی روزہ رکھو مکّاراں وانگُوں اپنا مُنھ اُداس نا بناؤ کیوں جو اوہ ایس لئی اپنا مُنھ وگاڑ دے نیں پئی لوکاں نُوں روزہ رکھّے ہوئے معلُوم ہون۔ مَیں تُہانوں سَچ آکھنا آں پئی اوہناں اپنا اِنعام پالیا۔</verse>
				<verse number="17">پر تُوں جدوں روزہ رکھّیں اپنے سِر نُوں تیل مَل تے مُنھ دھو۔</verse>
				<verse number="18">پئی تُوں بندیاں نُوں نئیں پر اپنے باپ نُوں جیہڑا پڑدے وِچ اے روزہ رکھیا ہویا معلُوم ہوئیں تے تیرا باپ و جیہڑا پڑدے وِچ ویکھ لَیندا اے تینُوں بدلہ دیوے گا۔</verse>
				<verse number="19">زمین اُتّے اپنے لئی خزانہ اکٹّھا نا کرو جِتّھے کِیڑا تے جنگال خراب کر دے تے جِتّھے چور وی سَنّھ مار دے تے چُرا لے جاندے نیں۔</verse>
				<verse number="20">پر اسمان اُتّے اپنے لئی خزانہ اکٹّھا کرو۔ جِتّھے نا کِیڑا نا جنگال خراب کر دا اے تے جِتّھے چور نا سَنّھ مار دے تے نا چُرا لے جاندے نیں۔</verse>
				<verse number="21">کیوں جو جِتّھے تیرا خزانہ ایہہ اوتھے ای تیرا دِل وی ہوئے گا۔</verse>
				<verse number="22">بدن دا دِیوا اَکھ اے سو جیکر تیری اَکھ صاف ہوئے تے تیرا سارا بدن چاننا ہوئے گا۔</verse>
				<verse number="23">پر جیکر تیری اَکھ بُری ہوئے تے تیرا سارا بدن ہنیرا ہوئے گا۔ سو جے تیرا اندر دا چانن ہنیرا ہوئے تے کیڈا وَڈا ہنیرا ہویا؟</verse>
				<verse number="24">کوئی بندہ دو مالکاں دی سیوا نئیں کر سکدا ایس لئی پئی یا اِک نال وَیر رکھّے گا تے دُوجے نال پیار یا اِک نال مِلیا رہے گا تے دُوجے نُوں کُجھ نا سمجھے گا۔ تُسی خُدا تے دَولت دو آں دی سیوا نئیں کر سکدے۔</verse>
				<verse number="25">ایس کر کے مَیں تُہانوں آکھنا آں پئی اپنی جان دا فِکر نا کرو پئی اسی کِیہ کھاواں گے یا کِیہ پِیاں گے تے نا اپنے بدن دا پئی کِیہ پاواں گے؟ جان خُوراک نالوں تے بدن کپڑیاں نالوں وَدّھ نئیں ایہہ؟</verse>
				<verse number="26">وَا دیاں پنچھیاں ولّ ویکھو پئی اوہ نا بِیجدے نا وَڈّھ دے تے نا کوٹھِیاں وِچ جمع کر دے نیں۔ تے وی تُہاڈا اسمانی باپ اوہناں نُوں پالدا اے۔ بھلا تُسی اوہناں نالوں قدر والے نئیں اوہ؟</verse>
				<verse number="27">تُہاڈے وِچوں اوہ کون اے جیہڑا فِکر کرن نال اپنا قد اِک ہتّھ وَدّھا سکدا اے؟</verse>
				<verse number="28">تے کپڑیاں دا کاہِنُوں فِکر کر دے اوہ بیابان دیاں پُھلّاں توں مَت لوؤ پئی اوہ کِیہ کر وَدھدے نیں۔ اوہ نا محنت کر دے نا کَتّدے نیں۔</verse>
				<verse number="29">پر مَیں تُہانوں آکھنا آں پئی سُلیمان وی اپنی ساری شان وِچ ایہناں وِچوں اِک جیہا نئیں سی پاندا ہوندا۔</verse>
				<verse number="30">سو اَے تھوڑے اِیمان والیو جد خُدا بیابانی گھاہ نُوں ایس طرح پواندا اے جیہڑا اَج ای اے تے بھلکے بھٹّھی وِچ جھوکیا جاندا اے تُہانوں سگوں ضرُور نا پوائے گا؟</verse>
				<verse number="31">سو تُسی فِکر کر کے ایہہ نا آکھو پئی اسی کِیہ کھایئے یاں کِیہ پِیئے یا کِیہ پائیے۔</verse>
				<verse number="32">کیوں جو ایہناں سارِیاں شیواں نُوں غیر قوماں لَبّھدیاں نیں۔ تے تُہاڈا اسمانی باپ جاندا اے پئی تُہانوں ایہناں سبھناں شیواں دی لوڑ اے۔</verse>
				<verse number="33">پر تُسی پہلاں اوہدی بادشاہی تے سچیائی نُوں لَبّھو۔ تَد ایہہ سارِیاں شیواں وی تُہانوں دِتّیاں جان گِیاں۔</verse>
				<verse number="34">سو کل دے لئی فِکر نا کرو کیوں جو کل اپنے لئی آپ فِکر کرے گا اَج دا دُکھ اَج لئی بہتیرا اے۔</verse>
			</chapter>
			<chapter number="7">
				<verse number="1">الزام نا لاؤ پئی تُہاڈے اُتّے الزام نا لگّے۔</verse>
				<verse number="2">کیوں جو جیویں تُسی الزام لاندے ہو تُہاڈے اُتّے وی الزام لگّن گے۔ تے جِس ناپ نال تُسی ناپدے ہو اوسے نال تُہاڈے لئی ناپیا جاوے گا۔</verse>
				<verse number="3">تے اوس ککھ نُوں جیہڑا تیرے بھرا دی اَکھ وِچ اے تُوں کیوں ویکھنا ایں۔ تے اوس چھتیر ولّ جیہڑی تیری اپنی اَکھ وِچ اے دھیان نئیں کر دا؟</verse>
				<verse number="4">یا تُوں کیہڑے مُنھ نال اپنے بھرا نُوں آکھیں گا۔ ”لیا تیری اَکھ وِچوں ککھ کڈھاں۔“ تے ویکھ تیری اپنی اَکھ وِچ چھتیر اے۔</verse>
				<verse number="5">اَے مکّارا۔ پہلاں ایس چھتیر نُوں اپنی اکھّوں کڈھ لے۔ تَد چنگی طرح ویکھ کے تُوں اپنے بھرا دی اکھّوں اوس ککھ نُوں کڈھ سکیں گا۔</verse>
				<verse number="6">پاک شے کُتّیاں نُوں نا دیو تے نا اپنیاں موتِیاں نُوں سُؤراں اگّے سُٹّو۔ اجیہا نا ہوئے پئی اوہ اوہناں نُوں پیراں ہیٹھ لتاڑن تے مُڑ کے تُہانوں پاڑ سُٹّن۔</verse>
				<verse number="7">منگو تے تُہانوں دِتّا جائے گا لَبّھو تے مِلے گا۔ کھڑکاؤ تے تُہاڈے لئی کھو لیا جائے گا۔</verse>
				<verse number="8">کیوں جو ہر اِک منگن والا پا لَیندا اے تے لَبّھن والے نُوں لَبّھ پَیندا اے۔ تے کھڑکان والے لئی کھولیا جائے گا۔</verse>
				<verse number="9">یا تُہاڈے وِچوں اوہ کیہڑا بندہ ایہہ پئی اوہدا پُتر اوہدے توں روٹی منگے تے اوہنوں پتّھر دیوے گا؟</verse>
				<verse number="10">یا جے مچّھی منگے اوہنوں سَپّ دیوے گا؟</verse>
				<verse number="11">سو جدوں تُسی جیہڑے بُرے ہو اپنیاں بچّیاں نُوں چَنگیاں شیواں دینیاں جان دے ہو تے تُہاڈا باپ جیہڑا اسمان اُتّے اے اوہناں نُوں جیہڑے اوہدے کولوں منگدے نیں۔ چَنگیاں شیواں ضرُور دے گا۔</verse>
				<verse number="12">ایس کر کے سبھو کُجھ جو تُسی چاہندے ہو پئی لوک تُہاڈے نال کرن اوہ ای اوہناں نال تُسی وی کرو کیوں جو توریت تے نبیاں دی تعلِیم ایہو ای اے۔</verse>
				<verse number="13">بِھیڑے بُوہے راہ وڑو۔ کیوں جو موکلا اے اوہ بُوہا تے کُھلا اے اوہ راہ جیہڑا بربادی نُوں پُہنچاندا اے۔ تے بُہتے نیں جیہڑے اوتھوں وی وڑدے نیں۔</verse>
				<verse number="14">کیوں جو بِھیڑا اے اوہ بُوہا تے سَوڑا اے اوہ راہ جیہڑا زِندگی نُوں پُہنچاندا اے۔ تے جیہڑے اوہنوں لبّھدے نیں تھوڑے نیں۔</verse>
				<verse number="15">جُھوٹھے پیغمبراں توں خبردار رہو جیہڑے تُہاڈے کول بھیڈاں دے بھیس وِچ آوندے نیں پر وِچوں پاڑن والے بگھیاڑ نیں۔</verse>
				<verse number="16">تُسی اوہناں دے پَھلاں توں اوہناں نُوں پچھانوں گے۔ ملہیاں توں داکھاں یا پوہلیاں توں ہِجیراں لوک اکٹّھیاں کر دے نیں؟</verse>
				<verse number="17">ایسے طرح ہر اِک چنگے رُکھّ نُوں چَنگا تے بُرے رُکھّ نُوں بُرا پَھل لگدا اے۔</verse>
				<verse number="18">چَنگا رُکھّ بُرا پَھل نئیں لیا سکدا اے تے نا بُرا رُکھّ چَنگا پَھل لیا سکدا اے۔</verse>
				<verse number="19">ہر اِک رُکھّ جیہڑا چَنگا پَھل نئیں لیاؤندا اوہ وَڈّھیا جاندا تے اَگ وِچ سُٹّیا جاندا اے۔</verse>
				<verse number="20">سو تُسی اوہناں دے پَھلاں توں اوہناں نُوں پچھانوں گے۔</verse>
				<verse number="21">نا ہر کوئی جیہڑا مَینُوں خُداوند خُداوند آکھدا اے اسمان دی بادشاہی وِچ وڑے گا پر اوہ جیہڑا میرے باپ دی جو اسمان اُتّے اے مرضی پُوری کر دا اے۔</verse>
				<verse number="22">اوس دِہاڑے بتھیرے مَینُوں آکھن گے خُداوندا خُداوندا تیرا ناں لے کے نبُوّتاں اساں نئیں سن کِیتیاں؟ تے تیرا ناں لے کے بدرُوحاں نئیں کڈِھیاں؟ تے تیرا ناں لے کے ڈھیر سارِیاں کراماتاں نئیں وکھائیاں؟</verse>
				<verse number="23">تے مَیں اوہناں نُوں تَد صاف آکھاں گا پئی مَیں کدی تُہانوں نئیں جانیا۔ اَے شریعت توڑن والیو مَیتھوں دُراڈے ہو جاؤ۔</verse>
				<verse number="24">سو جیہڑا کوئی میرِیاں ایہناں گلّاں نُوں سُندا تے اوہناں نُوں کر دا اے اوہ اِک عقل والے بندے وانگر سمجھیا جائے گا جِس پتّھر اُتّے اپنا گھر بنایا۔</verse>
				<verse number="25">تے مینہ وسّیا تے ہڑ آئے تے ہنیرِیاں وَگِیاں تے اوس گھر اُتّے سٹّاں مارِیاں تے اوہ نا ڈِگّیا کیوں جو اوہدی نِینّھ پتّھر اُتّے رکھی گئی سی۔</verse>
				<verse number="26">تے جیہڑا کوئی میرِیاں ایہہ گلّاں سُن کے اوہناں نُوں نئیں کر دا سو اِک مُورکھ وانگر سمجھیا جائے گا۔ جِس اپنا گھر ریت اُتّے بنایا۔</verse>
				<verse number="27">تے مینہ وسّیا تے ہڑ آئے تے ہنیرِیاں وَگِیاں تے اوس گھر نُوں دھکّا ماریا تے اوہ ڈَھے پیا تے اوہدا ڈِگّنا بُرا ہویا۔</verse>
				<verse number="28">تے ایویں ہویا پئی جد یِسُوع ایہناں گلّاں نُوں مُکالیا تَد بِھیڑ اوہدی تعلِیم توں حَیران ہوئی۔</verse>
				<verse number="29">کیوں جو اوہ اوہناں دے فقِیہاں وانگر نئیں سگوں اختیار والے وانگر اوہناں نُوں سِکھاؤندا سی۔</verse>
			</chapter>
			<chapter number="8">
				<verse number="1">تے جد اوہ اوس پہاڑوں اُتریا بتھیرے لوک اوہدے مگر ٹُر پئے۔</verse>
				<verse number="2">تے ویکھو اِک کوڑھے اگّے ہو کے اوہنوں سجدہ کر کے آکھیا خُداوندا جے تُوں چاہیں تے مَینُوں پاک صاف کر سکنا ایں۔</verse>
				<verse number="3">تے ہتّھ وَدّھا کے اوس اوہنوں چُھوئیا تے آکھیا مَیں چاہناں آں۔ تُوں پاک صاف ہو جا۔ تے اوسے ویلے اوہدا کوڑھ صاف ہوگیا۔</verse>
				<verse number="4">تے یِسُوع اوہنوں آکھیا خبردار کِسے نُوں نا دسیں۔ پر جا کے اپنا آپ کاہِن نُوں وکھا۔ تے جیہڑی نذر مُوسیٰ نے ٹھیرائی اے۔ چڑھا۔ تاں جو اوہناں لئی گواہی ہوئے۔</verse>
				<verse number="5">تے جد اوہ کَفرنحُوم وِچ اَپڑیا اِک صُوبیدار اوہدے کول آیا۔ تے اوہدی مِنّت کر کے آکھیا پئی۔</verse>
				<verse number="6">اَے خُداوند میرا نوکر جھولے دا ماریا گھر وِچ پیا ڈاہڈا تڑپھدا اے۔</verse>
				<verse number="7">تے اوس اوہنوں آکھیا مَیں آ کے اوہنوں چَنگا کراں گا۔</verse>
				<verse number="8">تَد صُوبیدار جواب دِتّا۔ خُداوند مَیں ایس لائق کِتّھوں ہویا پئی تُوں میری چھت ہیٹھاں آویں؟ پر نِرا کلام کر تے میرا نوکر چَنگا ہو جائے گا۔</verse>
				<verse number="9">کیوں جو مَیں وی نوکر ہاں۔ سپاہی میرے حُکم وِچ نیں۔ تے مَیں اِک نُوں آکھنا آں پئی جا تے اوہ جاندا اے۔ تے دُوجے نُوں آ۔ تے اوہ آؤندا اے۔ تے اپنے غلام نُوں پئی ایہہ کمّ کر۔ تے اوہ کر دا اے۔</verse>
				<verse number="10">تے یِسُوع ایہہ سُن کے تعجُّب کِیتا۔ تے اوہناں نُوں جیہڑے مگر مگر آوندے سن آکھیا۔ مَیں تُہانوں سَچ آکھنا آں پئی اِسرائیل وِچ دی مَیں اینا اِیمان نئیں ویکھیا۔</verse>
				<verse number="11">تے مَیں تُہانوں آکھنا آں پئی بتھیرے چڑھدیوں تے لہندیوں آؤن گے تے ابرہام تے اِضحاق تے یعقُوب دے نال اسمان دی بادشاہی وِچ بَیٹھن گے۔</verse>
				<verse number="12">پر بادشاہی دے فرزند باہر لے ہنیرے وِچ سُٹّے جان گے۔ اوتھے رونا تے کچیچیاں وٹنا ہوئے گا۔</verse>
				<verse number="13">تے یِسُوع صُوبیدار نُوں آکھیا۔ جا تے جِہیا تُوں یقِین کِیتا اوہی تیرے لئی ہوئے۔ تے اوہ نوکر اوسے گھڑی چَنگا ہوگیا۔</verse>
				<verse number="14">تے یِسُوع پطرس دے گھر وِچ آ کے اوہدی سَس نُوں تاپ نال پَیاں ہویاں ویکھیا۔</verse>
				<verse number="15">تے اوہنے اوہدا ہتّھ چُھوئیا تے تاپ لیَہہ گئی۔ تے اوس اُٹھ کے اوہدی سیوا کِیتی۔</verse>
				<verse number="16">تے جد شام پئی لوک بتھیریاں بد رُوح چمبڑیاں ہویاں نُوں اوہدے کول لے آئے۔ تے اوس اوہناں رُوحاں نُوں کلام ای نال باہر کڈھ دِتّا تے ساریاں بِیماراں نُوں چَنگا کِیتا۔</verse>
				<verse number="17">تاں جو اوہ گلّ جیہڑی یسعیاہ بنی آکھی سی پُوری ہوئے۔ پئی اوس آپ ساڈیاں ماندگِیاں لے لئیاں۔ تے ساڈیاں روگاں نُوں چُک لیا۔</verse>
				<verse number="18">تے جد یِسُوع اپنے چَوفیرے بڑی خلقت ویکھی تَد اوس پار چَلّن دا حُکم دِتّا۔</verse>
				<verse number="19">تے اِک فقِیہ اگّے ہو کے اوہنوں آکھیا۔ اَے اُستاد جِتّھے کِتّھے تُوں جائیں مَیں تیرے مگر چلاں گا۔</verse>
				<verse number="20">تے یِسُوع اوہنوں آکھیا لُومبڑِیاں کول گھورنے تے وَا دیاں پنچھیاں کول آہلنے۔ پر اِبنِ آدم کول تھاں نئیں اے جِتّھے سِر دھرے۔</verse>
				<verse number="21">تے شاگِرداں وِچوں اِک ہور نے اوہنوں آکھیا۔ خُداوندا اجازت دے مَیں پہلاں جا کے اپنے پئیو نُوں دفناواں۔</verse>
				<verse number="22">پر یِسُوع اوہنوں آکھیا میرے مگر ٹُر آ۔ تے مُردیاں نُوں اپنے مُردے دفناں دے۔</verse>
				<verse number="23">تے جد اوہ بیڑی اُتّے چڑھیا اوہدے شاگِرد اوہدے مگر آئے۔</verse>
				<verse number="24">تے ویکھو سمُندر وِچ ایڈی ہنیری آئی پئی بیڑی ٹَھلّاں وِچ لُکدی جاندی سی۔ پر اوہ آپ سُتّا پیا سی۔</verse>
				<verse number="25">تے اوہناں کول آ کے اوہنوں اُٹھایا تے آکھیا خُداوندا بچا۔ اسی مر چلّے آں۔</verse>
				<verse number="26">تے اوس اوہناں نُوں آکھیا اَے تھوڑے اِیمان والیو! تُسی ڈر دے کیوں ہو؟ تَد اوس اُٹھ کے وَا تے سمُندر نُوں جِھڑکیا تے بڑا امن ہوگیا۔</verse>
				<verse number="27">تے اوہ لوک تعجُّب کر کے آکھن لگّے پئی ایہہ کِس طرح دا بندہ اے پئی وَا تے سمُندر وی اوہدی مَن دے نیں۔</verse>
				<verse number="28">تے جد پار جا کے اوہ گدرینِیاں دے دیس وِچ اَپڑیا اوہنوں دو بندے جِنہاں وِچ بدرُوحاں سن۔ قبراں وِچوں نِکل کے آ مِلے تے اوہ اَیڈے ڈاہڈے سن پئی کوئی اوس راہوں لنگھ نئیں سی سکدا۔</verse>
				<verse number="29">تے ویکھو اوہناں چِیک مار کے آکھیا۔ اَے خُدا دے پُتر تیرا ساڈے نال کِیہ واسطہ؟ تُوں ویلے توں پہلاں ای سانُوں دُکھ دین نُوں ایتھے آگیا ایں؟</verse>
				<verse number="30">تے اوہناں توں دُراڈے بتھیرے سُؤراں دا اِجّڑ چُگدا سی۔</verse>
				<verse number="31">سو بدرُوحاں ایہہ آکھ کے اوہدی مِنّت کِیتی جے تُوں سانُوں کڈھناں ایں تے سانُوں اوہناں سُؤراں دے اِجّڑ وِچ گھل دے۔</verse>
				<verse number="32">تے اوس اوہناں نُوں آکھیا جاؤ۔ تے اوہ نِکل کے سُؤراں وِچ جاوڑیاں۔ تے ویکھو سارا اِجّڑ ڈھائے اُتّوں سمُندر وِچ سِر توڑ بھجیا تے پانی وِچ ڈُب مریا۔</verse>
				<verse number="33">تَد چران والے نَسّ گئے تے نگّر وِچ جا کے سارا حال دسیا۔ تے نالے بدرُوحاں والیاں دا حال وی۔</verse>
				<verse number="34">تے ویکھو سارا شہر یِسُوع نُوں اگّوں والی مِلن نُوں نِکلیا تے اوہنوں ویکھ کے اوہدی مِنّت کِیتی پئی ساڈیاں حداں توں باہر ٹُرجا۔</verse>
			</chapter>
			<chapter number="9">
				<verse number="1">فیر بیڑی اُتّے چڑھ کے اوہ پار لنگھیا تے اپنے شہر نُوں آیا۔</verse>
				<verse number="2">تے ویکھو اِک چولے دے مارے ہوئے نُوں مَنجی اُتّے پیا ہویا اوہدے کول لیائے۔ تے یِسُوع اوہناں دا اِیمان ویکھ کے اوس چولے دے مارے ہوئے نُوں آکھیا پُتر خاطرجمع رکھ تیرے گُناہ بخشے گئے۔</verse>
				<verse number="3">تے ویکھو کئیاں فقِیہاں اپنے دِلاں وِچ آکھیا پئی ایہہ کُفر بولدا اے۔</verse>
				<verse number="4">تے یِسُوع اوہناں دیاں خیالاں نُوں بُجھ کے آکھیا تُسی کاہِنُوں اپنے دِلاں وِچ بُرے خیال کر دے ہو؟</verse>
				<verse number="5">کیہڑی گلّ آکھنی سوکھی اے ایہہ پئی تیرے گُناہ بخشے گئے یا ایہہ پئی اُٹھ تے ٹُرن لگ پَو۔</verse>
				<verse number="6">پر ایس لئی پئی تُسی جانو پئی اِبنِ آدم نُوں زمین اُتّے گُناہ بخشن دا اختیار اے۔ (تَد اوس چولے دے مارے ہوئے نُوں آکھیا) اُٹھ اپنی مَنجی چُک لے تے اپنے گھر ٹُر جا۔</verse>
				<verse number="7">تے اوہ اُٹھ کے اپنے گھر نُوں ٹُر گیا۔</verse>
				<verse number="8">تے لوک ویکھ کے ڈر گئے تے خُدا دی وڈیائی کِیتی پئی اوس اجیہا اختیار بندیاں نُوں دِتّا۔</verse>
				<verse number="9">جد یِسُوع اوتھوں لنگھ کے اگہاں گیا اوس اِک شخص نُوں جِہدا ناں متّی سی محصُول دی چَوکی اُتّے بَیٹھیاں ویکھیا تے اوہنوں آکھیا میرے مگر ٹُرپَو تے اوہ اُٹھ کے اوہدے مگر ٹُرپیا۔</verse>
				<verse number="10">فیر اِنج ہویا جدوں اوہ گھر وِچ روٹی کھان بَیٹھا ہویا سی تے ویکھو بتھیرے محصُولئے تے گُنہگار آ کے یِسُوع تے اوہدے شاگِرداں نال بَہہ گئے۔</verse>
				<verse number="11">تے فرِیسیاں ویکھ کے اوہدے شاگِرداں نُوں آکھیا تُہاڈا اُستاد محصُولِیاں تے گُناہِیاں دے نال کیوں کھاندا اے؟</verse>
				<verse number="12">اوس ایہہ سُن کے آکھیا نَوِیاں نرویاں نُوں حکِیم دی لوڑ نئیں سگوں مَندیاں نُوں۔</verse>
				<verse number="13">پر تُسی جا کے ایہدا مطلب سمجھو پئی مَیں قُربانی نُوں نئیں چاہندا سگوں رَحم نُوں چاہناں آں کیوں جو مَیں نیکاں نُوں سَدّن لئی نئیں آیا سگوں گُناہِیاں نُوں۔</verse>
				<verse number="14">تَد یُوحنّا دے شاگِرد اوہدے کول آ کے آکھن لگّے پئی اسی تے فریسی اکثر روزہ رکھنے آں پر تیرے شاگِرد کیوں روزہ نئیں رکھ دے؟</verse>
				<verse number="15">تے یِسُوع اوہناں نُوں آکھیا جِنّاں چِر لاڑا اوہناں دے نال اے جانجی غم کر سکدے نیں؟ پر اوہ دِن آؤن گے جد لاڑا اوہناں توں نِکھیڑیا جائے گا تے تَد اوہ روزہ رکھ لین گے۔</verse>
				<verse number="16">کورے کپڑے دی ٹاکی پرانے کپڑے نُوں کوئی نئیں لاندا۔ کیوں جو اوہ ٹاکی کپڑے نُوں کھِچّ لَیندی ایہہ تے لنگار ہور وی وَدّھ جاندا اے۔</verse>
				<verse number="17">تے نواں انگور دا رَس پرانیاں مشکاں وِچ لوک نئیں بھردے۔ تے جے بھرن تے مشکاں پاٹ جان گِیاں تے انگور دا رَس وَگ جائے گا۔ تے مشکاں دا ناس ہو جائے گا۔ پر نواں انگور دا رَس نَوِیاں مشکاں وِچ بھردے نیں تے اوہ دوویں بچے رہندے نیں۔</verse>
				<verse number="18">جد اوہ اوہناں نُوں ایہہ گلّاں پیا آکھدا سی ویکھو اِک سردار آ کے اوہنوں سجدہ کِیتا تے آکھیا میری دِھی ہُنے ای مر گئی اے پر تُوں آ کے اوہدے اُتّے ہتّھ رکھ تے اوہ جِیو پَوے گی۔</verse>
				<verse number="19">تے یِسُوع اُٹھ کے اپنے شاگِرداں دے نال اوہدے مگر ٹُر پیا۔</verse>
				<verse number="20">تے ویکھو اِک زنانی نے جِہنُوں باراں ورھیاں دا لہو آؤندا سی اوہدے پِچّھوں دی آ کے اوہدے کپڑے دی کنّی چُھوئی۔</verse>
				<verse number="21">کیوں جو اوس اپنے جی وِچ آکھیا سی جے مَیں نِرا اوہدا کپڑا چُھو لَواں تے ولّ ہو جاواں گی۔</verse>
				<verse number="22">تَد یِسُوع بَھوں کے اوہنوں ویکھیا تے آکھیا۔ دِھئے خاطرجمع رکھ تیرے اِیمان تینُوں ولّ کِیتا اے تے اوہ زنانی اوسے گھڑیوں ولّ کِیتی گئی۔</verse>
				<verse number="23">تے جدوں یِسُوع سردار دے گھر اَپڑیا اوس بانسری بجان والیاں تے بِھیڑ نُوں رَولا پاندیاں ویکھیا۔</verse>
				<verse number="24">تے آکھیا لانبھے ہو جاؤ کیوں جو کُڑی موئی نئیں پر سُتّی ہوئی اے۔ تے اوہ اوہدے اُتّے ہسّے۔</verse>
				<verse number="25">پر جد بِھیڑ باہر کڈھی گئی اوس اندر جا کے اوہدا ہتّھ پھڑیا تے اوہ کُڑی اُٹھی۔</verse>
				<verse number="26">تے ایہہ خبر سارے دیس وِچ پھیل گئی۔</verse>
				<verse number="27">تے جد یِسُوع اوتھوں لنگھدا جاندا سی دو اَنھے اوہدے مگر ٹُرپَئے تے ڈنڈ پا کے آکھن لگّے۔ اَے داؤد دے پُتر ساڈے اُتّے رَحم کر۔</verse>
				<verse number="28">تے جد اوہ گھر دے اندر آگیا اوہ اَنھے اوہدے کول آئے۔ تے یِسُوع اوہناں نُوں آکھیا۔ تُہانوں یقِین اے پئی مَیں ایہہ کمّ کر سکنا آں؟ اوہ اوہنوں آکھن لگّے ہاں خُداوندا۔</verse>
				<verse number="29">تَد اوس اوہناں دِیاں اَکھّیاں نُوں ایہہ آکھ کے چُھوئیا پئی جِہیا تُہاڈا اِیمان اے ایویں ای تُہاڈے لئی ہوئے۔</verse>
				<verse number="30">تے اوہناں دِیاں اَکھّیاں کُھل گِئیاں۔ تے یِسُوع تاکِید نال اوہناں نُوں آکھیا۔ خبردار کوئی نا جانے۔</verse>
				<verse number="31">پر اوہناں باہر جا کے اوس سارے دیس وِچ اوہنوں مشہُور کِیتا۔</verse>
				<verse number="32">تے ایہہ اجے باہر پئے جاندے سن تے ویکھو لوک اِک گُنگے نُوں جِہدے وِچ بدرُوح سی اوہدے کول لیائے۔</verse>
				<verse number="33">تے جد بدرُوح کڈھی گئی تَد گُنگا گلّاں کرن لگ پیا۔ تے بِھیڑ حَیران ہو کے آکھن لگّی۔ پئی اجیہی گلّ اِسرائیل وِچ کدی نئیں سی ویکھی گئی۔</verse>
				<verse number="34">پر فرِیسیاں آکھیا۔ اوہ تے بدرُوحاں دے سردار دی مدد نال بدرُوحاں نُوں کڈھدا اے۔</verse>
				<verse number="35">تے یِسُوع اوہناں دیاں عبادت خانیاں وِچ تعلِیم دیندا تے بادشاہی دی خُوشخبری دی منادی کر دا تے سبھ دُکھ دَرد تے سارے روگاں نُوں دُور کر دا ہویا ساریاں نگراں تے پِنڈاں وِچ پِھریا</verse>
				<verse number="36">تے بِھیڑ نُوں ویکھ کے اوہنوں اوہناں اُتّے ترس آیا کیوں جو اوہ اوہناں بھیڈاں وانگر اَوکھیاں تے کھِنڈیاں ہویاں سن جِنہاں دا ایّالی نا ہوئے۔</verse>
				<verse number="37">تَد اوہ اپنے شاگِرداں نُوں آکھن لگّا فصل تے بُہت اے پر کامے تھوڑے نیں۔</verse>
				<verse number="38">ایس لئی فصل دے مالک دی مِنّت کرو پئی اوہ اپنی فصل لئی کامیاں نُوں گھل دے۔</verse>
			</chapter>
			<chapter number="10">
				<verse number="1">تے اوس اپنے باراں شاگِرداں نُوں کول سَدّ کے اوہناں نُوں اختیار دِتّا پئی پلِیت رُوحاں نُوں کڈھن تے سبھ دُکھ دَرد تے سارے روگ نُوں دُور کرن۔</verse>
				<verse number="2">تے باراں رسُولاں دے نال ایہہ نیں۔ پہلا شمعُون جیہڑا پطرس اکھواؤندا اے۔ تے اندریاس اوہدا بھرا۔ زبدی دا پُتر یعقُوب تے یُوحنّا اوہدا بھرا۔</verse>
				<verse number="3">فِلپُّس تے برتُلمائی تُوما تے متّی محصُولِیہ۔</verse>
				<verse number="4">حلفئی دا پُتر یعقُوب تے تدّی۔ شمعُون قنانی تے یہُوداہ اِسکریُوتی جِس اوہنوں پھڑوا وی دِتّا۔</verse>
				<verse number="5">ایہناں باراں نُوں یِسُوع ایہہ حُکم دے کے گھلّیا پئی غیر قوماں دے راہ نا جانا تے نا سامریاں دے کِسے نگّر وِچ جانا۔</verse>
				<verse number="6">سگوں اِسرائیل دے گھرانے دِیاں گواچائیاں ہویاں بھیڈاں کول جاؤ۔</verse>
				<verse number="7">تے جاندے جاندے ایہہ منادی کرو۔ پئی ”اسمان دی بادشاہی نیڑے آگئی اے۔“</verse>
				<verse number="8">روگِیاں نُوں ولّ کرو مُردیاں نُوں جواؤ۔ کوڑھیاں نُوں پاک صاف کرو۔ بدرُوحاں نُوں کڈھو تُہانوں مُفت مِلیا اے مُفت ای دیو۔</verse>
				<verse number="9">نا سونا نا رُپیا نا تانبا گُھٹ کے اپنے لکّ نال بنھنو۔</verse>
				<verse number="10">تے نا راہ لئی جھولی لوؤ نا دو جَھگّے۔ نا جُتِّیاں تے نا سوٹا۔ کیوں جو کاماں اپنی روٹی دا حقدار اے۔</verse>
				<verse number="11">تے جِس شہر یا پِنڈ وِچ جاؤ پَتا لوؤ پئی ایس تھاں وِچ کون لائق اے تے جِنّاں چِر تُسی ٹُر نا پَو اوتھے ای رہو۔</verse>
				<verse number="12">تے گھر دے اندر وڑن لگِیاں اوہنوں سلام کرو۔</verse>
				<verse number="13">تے جے اوہ گھر لائق ہوئے تے تُہاڈی برکت اوہنوں پہنچے۔ تے جے نالائق ہوئے تَد تُہاڈی برکت تُہانوں مُڑ آوے۔</verse>
				<verse number="14">تے جے کوئی تُہانوں قبول نا کرے نا تُہاڈیاں گلّاں سُنے تے اوس گھروں یا اوس شہروں نِکل دیاں ای اپنے پیراں دی دُھوڑ جھاڑ دیو۔</verse>
				<verse number="15">مَیں تُہانوں سَچ آکھنا آں پئی عدالت دے دِن اوس نگّر نالوں سدُوم تے عمُورہ دے دیس دی سزا گھٹ ہوئے گی۔</verse>
				<verse number="16">ویکھو مَیں تُہانوں ایس طرح گھلّنا آں جیہا بھیڈاں نُوں بگھیاڑاں دے وِچ۔ سو سپّاں وانگر ہُشیار ہوؤ تے کبُوتراں وانگر بھولے۔</verse>
				<verse number="17">پر بندیاں توں خبردار رہو کیوں جو اوہ تُہانوں مجلسیاں دے حوالے کرن گے تے اپنے عبادت خانیاں وِچ کولڑے مارن گے۔</verse>
				<verse number="18">تے تُسی حاکماں تے بادشاہاں دے اگّے میری خاطر کھڑے ہو جاؤ گے تاں جو اوہناں نُوں تے غیر قوماں نُوں وی گواہی ہوئے۔</verse>
				<verse number="19">پر جدوں اوہ تُہانوں حوالے کرن گے تے فِکر نا کرو پئی کِس طرح یا کِیہ بولو گے۔ کیوں جو کُجھ تُسی بولنا ہوئے گا سو اوسے گھڑی تُہانوں دسیا جائے گا۔</verse>
				<verse number="20">کیوں جو بولن والے تُسی نئیں ہو۔ پر تُہاڈے باپ دا رُوح۔ جیہڑا تُہاڈے وِچ بولدا اے۔</verse>
				<verse number="21">بھرا بھرا نُوں مَوت لئی پھڑوائے گا تے پئیو پُتر نُوں تے پُتر اپنے ماپیاں دا سامنا کرن گے تے اوہناں نُوں مروا سُٹّن گے۔</verse>
				<verse number="22">تے میرے ناں کر کے سبھ لوک تُہاڈے نال وَیر رکھن گے۔ پر جو کوئی اخِیر توڑی قیم رہے گا سو ای بچایا جائے گا۔</verse>
				<verse number="23">جد اوہ تُہانوں اِک شہر وِچ دُکھ دین تے دُوجے وِچ بھج جاؤ۔ کیوں جو مَیں تُہانوں سَچ آکھنا آں پئی تُسی اِسرائیل دے شہراں نُوں مُکانہ لوؤ گے جو اِبنِ آدم آ جائے گا۔</verse>
				<verse number="24">شاگِرد اپنے اُستاد نالوں وَڈا نئیں تے نا نوکر اپنے مالک نالوں۔</verse>
				<verse number="25">اینا وی بُہت اے پئی شاگِرد اپنے اُستاد جیہا تے نوکر اپنے مالک جِہیا ہوئے۔ جد اوہناں گھر دے مالک نُوں بَعلزبُول آکھیا تے اوہدے گھر دیاں نُوں ضرُور ای آکھن گے؟</verse>
				<verse number="26">سو تُسی اوہناں کولوں نا ڈرو۔ کیوں جو کوئی شے ڈھکی ہوئی نئیں جیہڑی ظاہر نا کِیتی جائے گی تے نا لُکی ہوئی۔ جیہڑی جانی نا جائے گی۔</verse>
				<verse number="27">جو کُجھ مَیں ہنیرے وِچ تُہانوں آکھنا آں تُسی چانن وِچ دسو۔ تے جو کُجھ کنّ وِچ سُندے ہو اوہدی کوٹھیاں اُتّے چڑھ کے منادی کرو۔</verse>
				<verse number="28">تے اوہناں توں نا ڈرو جیہڑے بدن نُوں مار سُٹّدے تے رُوح نُوں نئیں مار سکدے۔ سگوں اوہدے توں ڈرو جیہڑا بدن تے رُوح دوہاں دا جہنّم وِچ ناس کر سکدا اے۔</verse>
				<verse number="29">اِک پَیسے دِیاں دو چِڑیاں نئیں وِکدِیاں؟ تے اوہناں وِچوں اِک وی تُہاڈے باپ دی مرضی بِناں زمین اُتّے نئیں ڈِگّدی۔</verse>
				<verse number="30">پر تُہاڈے سِر دے وال وی سبھ گِنے ہوئے نیں۔</verse>
				<verse number="31">سو تُسی نا ڈرو۔ تُسی بتھیریاں چِڑیاں نالوں بُہتے مُل دے ہو۔</verse>
				<verse number="32">جیہڑا کوئی بندیاں دے اگّے میرا اِقرار کرے گا۔ مَیں وی اوہدا اپنے باپ دے اگّے جیہڑا اسمان اُتّے اے اِقرار کراں گا۔</verse>
				<verse number="33">پر جیہڑا کوئی بندیاں دے اگّے میرا اِنکار کرے گا مَیں وی اپنے باپ دے اگّے جیہڑا اسمان اُتّے اے اوہدا اِنکار کراں گا۔</verse>
				<verse number="34">ایہہ نا سمجھو پئی مَیں زمین اُتّے امن کران آیا ہاں۔ مَیں امن کران نئیں۔ سگوں تلوار چلان آیا ہاں۔</verse>
				<verse number="35">کیوں جو مَیں آیا پئی بندے نُوں اوہدے پئیو توں۔ تے دِھی نُوں ماں توں۔ تے نُونہہ نُوں سَس توں نکھیڑاں۔</verse>
				<verse number="36">تے بندے دے وَیری اوہدے گھر ای دے لوک ہون گے۔</verse>
				<verse number="37">جیہڑا پئیو یا ماں نُوں میرے نالوں وَدّھ پیار کر دا اے اوہ میرے کمّ دا نئیں اے۔ تے جیہڑا پُتر یا دِھی نُوں میرے نالوں وَدّھ پیار کر دا اے اوہ میرے کمّ دا نئیں۔</verse>
				<verse number="38">تے جیہڑا اپنی صلِیب چُک کے میرے مگر نئیں آؤندا اوہ میرے لائق نئیں اے۔</verse>
				<verse number="39">جِس اپنی جان نُوں لَبّھ لیا اوہ اوہنوں گوائے گا۔ پر جِس میرے واسطے اپنی جان نُوں گوایا اوہ اوہنوں لَبّھ لے گا۔</verse>
				<verse number="40">جیہڑا تُہانوں قبول کر دا اے مَینُوں قبول کر دا اے۔ تے جیہڑا مَینُوں قبول کر دا اے میرے گھلّن والے نُوں قبول کر دا اے۔</verse>
				<verse number="41">جیہڑا نبی دے ناں اُتّے نبی نُوں قبول کر دا اے اوہنوں نبی دا اَجر مِلے گا۔ تے جیہڑا نیک بندے دے ناں اُتّے نیک بندے نُوں قبول کر دا اے اوہنوں نیک بندے دا اَجر مِلے گا۔</verse>
				<verse number="42">تاں جو کوئی ایہناں نِکّیاں وِچوں اِک نُوں شاگِرد دے ناں اُتّے نِرا ٹھنڈے پانی دا کٹورا پِیائے مَیں تُہانوں سَچ آکھنا آں اوہ اپنا اَجر کدی نا گوائے گا۔</verse>
			</chapter>
			<chapter number="11">
				<verse number="1">تے اینج ہویا پئی جد یِسُوع اپنے باراں شاگِرداں نُوں حُکم دے دِتّا تَد اوہ اوہناں دے شہراں وِچ تعلِیم دین تے منادی کرن نُوں اوتھوں ٹُرپیا۔</verse>
				<verse number="2">تے یُوحنّا قیدخانے وِچ مسِیح دیاں کمّاں دا حال سُن کے اپنے شاگِرداں دی راہِیں اوہنوں اکھوا گھلّیا پئی۔</verse>
				<verse number="3">اوہ جیہڑا آؤن والا سی تُوں ای ایں یا اسی کِسے ہور نُوں اُڈِیکئے؟</verse>
				<verse number="4">تے یِسُوع اوہناں نُوں جواب دِتّا۔ پئی جو کُجھ تُسی سُندے تے ویکھدے ہو یُوحنّا نُوں جا کے دسو۔</verse>
				<verse number="5">پئی اَنھے ویکھدے تے لنگے ٹُردے پِھردے۔ کوڑھے پاک صاف کِیتے جاندے نیں تے بولے سُندے تے مُردے جوالے جاندے نیں۔ تے غرِیباں نُوں خُوشخبری سُنائی جاندی اے۔</verse>
				<verse number="6">تے دھنّ اوہ اے جیہڑا میرے سبّب ٹھوکر نئیں کھاندا۔</verse>
				<verse number="7">تے جد اوہ ٹُر گئے یِسُوع یُوحنّا دی بابت لوکاں نُوں آکھن لگّا پئی تُسی بیابان وِچ کِیہ ویکھن گئے سو؟ اِک وَا نال ہِلدے کانے نُوں؟</verse>
				<verse number="8">پر تُسی کِیہ ویکھن گئے سو؟ اِک چنگے کپڑے پائے ہوئے بندے نُوں؟ ویکھو جیہڑے چنگے کپڑے پاندے نیں اوہ بادشاہاں دے محلّاں وِچ نیں۔</verse>
				<verse number="9">پر تُسی کاہِنُوں باہر گئے سو؟ اِک نبی نُوں ویکھن لئی۔ ہاں مَیں تُہانوں آکھنا آں سگوں نبی نالوں وڈّے نُوں۔</verse>
				<verse number="10">اوہ اوہو ای اے جِہدی بابت لِکھیا ہویا اے پئی ویکھو مَیں اپنا رسُول تیرے اگّے اگّے گھلّنا آں۔ اوہ تیرا راہ تیرے اگّے تیار کرے گا۔</verse>
				<verse number="11">مَیں تُہانوں سَچ آکھنا آں پئی اوہناں وِچوں جیہڑے عَورتاں توں جمّے نیں یُوحنّا بپتِسمہ دین والے نالوں وَڈا کوئی وی نئیں اُٹھیا۔ پر جیہڑا اسمان دی بادشاہی وِچ نِکّا اے اوہ اوہدے نالوں وَڈا اے۔</verse>
				<verse number="12">تے یُوحنّا بپتِسمہ دین والے دیاں دِناں توں لے کے ہُن تِیکر اسمان دی بادشاہی اُتّے زوراوری ہوندی اے تے زوراور لوک اوہنوں زبردستی مَل لَیندے نیں۔</verse>
				<verse number="13">کیوں جو سارے نبی تے توریت وی یُوحنّا تِیکر نبُوّت کر دے آئے سن۔</verse>
				<verse number="14">تے ایلیّاہ جیہڑا آؤن والا سی ایہو اے۔ چاہو تے مَنّو۔</verse>
				<verse number="15">جیہڑا سُنن واسطے کنّ رکھدا اے سو سُنے۔</verse>
				<verse number="16">پر مَیں ایس زمانے دیاں لوکاں نُوں کِہدے وانگر آکھاں؟ اوہ تے اوہناں مُنڈیاں جیہے نیں جیہڑے بازاراں وِچ بَہہ کے اپنے یاراں نُوں اَوازاں مار کے آکھدے نیں۔</verse>
				<verse number="17">پئی اساں تُہاڈے لئی بانسری وَجائی پر تُسی نا نچّے۔ اساں سیاپے کِیتے پر تُسی نا پِٹّے۔</verse>
				<verse number="18">کیوں جو یُوحنّا نا کھاندا نا پَیندا آیا۔ تے اوہ آکھدے نیں پئی اوہدے وِچ بدرُوح اے۔</verse>
				<verse number="19">اِبنِ آدم کھاندا پَیندا آیا۔ تے اوہ آکھدے نیں پئی ویکھو کھاؤُ تے شرابی بندہ۔ محصُولِیاں تے گُناہِیاں دا یار۔ پر دانائی اپنیاں کمّاں توں سَچّی ٹھہری۔</verse>
				<verse number="20">تَد اوہناں سبھناں شہراں نُوں جِنہاں وِچ اوہ دِیاں بتھیریاں کراماتاں کِیتیاں ہویاں سن ملامت کرن لگّا۔ ایس کر کے پئی اوہناں تَوبہ نئیں سی کِیتی۔</verse>
				<verse number="21">ہائے تینُوں خُرازِین ہائے تینُوں بَیت صَیدا۔ کیوں جو اوہ کراماتاں جیہڑیاں تُہاڈے وِچ ہویاں سن جیکر صُور تے صَیدا وِچ ہوندیاں تے ترپّڑ پا کے تے سواہ وِچ بَیہہ کے اوہ کدوں دی تَوبہ کر لَیندے۔</verse>
				<verse number="22">پر مَیں تُہانوں آکھنا آں۔ پئی عدالت دے دِن تُہاڈے نالوں صُور تے صَیدا دا سُکھلّ ہوئے گا۔</verse>
				<verse number="23">تے اَے کَفرنحُوم تُوں اسمان تِیکر اُچّا کِیتا جائیں گا؟ تُوں تے پاتال تِیکر نِیواں کِیتا جائیں گا کیوں جو ایہہ کراماتاں جیہڑیاں تیرے وِچ ہویاں نیں جے سدُوم وِچ ہوندیاں۔ تے اوہ اَج تِیکر رہ جاندا۔</verse>
				<verse number="24">پر مَیں تُہانوں آکھنا آں پئی عدالت دے دِن تیرے نالوں سدُوم دیس واسطے سُکھلّ ہوئے گا۔</verse>
				<verse number="25">اوس ویلے یِسُوع نے جواب وِچ آکھیا۔ اَے باپ اسمان تے زمین دے خُداوند مَیں تیری وڈیائی کرنا آں پئی تُوں ایہناں گلّاں نُوں داناواں تے سیانیاں توں لُکایا۔ تے اَنجانیاں اُتّے ظاہر کِیتا۔</verse>
				<verse number="26">ہاں اَے باپ کیوں جو ایسے طرح تینُوں چَنگا لگّا۔</verse>
				<verse number="27">سارِیاں شیواں میرے باپ توں مَینُوں سونپِیاں گِیئاں۔ تے کوئی پُتر نُوں نئیں جان دا پر باپ۔ تے نا باپ نُوں کوئی جان دا اے پر پُتر۔ تے اوہ جِہدے اُتّے پُتر اوہنوں ظاہر کرنا چاہے۔</verse>
				<verse number="28">اَے سارے لوکو جیہڑے محنت کر دے تے بھار ہیٹھ دبّے پئے ہو۔ میرے کول آؤ تے مَیں تُہانوں آرام دیاں گا۔</verse>
				<verse number="29">میری پنجالی اپنے اُتّے رکھ لوؤ تے میرے توں سِکھّو کیوں جو مَیں حلِیم تے دِل دا غرِیب آں تے تُسی اپنیاں جِیاں وِچ آرام پاؤ گے۔</verse>
				<verse number="30">کیوں جو میری پنجالی سُکھلّی تے میرا بھار ہَولا اے۔</verse>
			</chapter>
			<chapter number="12">
				<verse number="1">اوس ویلے یِسُوع سبت دے دِن پَیلِیاں وِچوں دی لنگھیا تے اوہدے شاگِرداں نُوں بُھکھ لگّی ہوئی سی۔ تے اوہ سِٹّے توڑ توڑ کے چَبّن لگّے۔</verse>
				<verse number="2">تے فرِیسیاں ایہہ ویکھ کے اوہنوں آکھیا۔ ویکھ تیرے شاگِرد اوہ کمّ پَے کر دے نیں جیہڑا سبت نُوں کرنا روا نئیں۔</verse>
				<verse number="3">پر اوس اوہناں نُوں آکھیا تُسی نئیں پڑھیا پئی داؤد نے کِیہ کِیتا جدوں اوہ تے اوہدے ساتھی بُھکھے سن۔</verse>
				<verse number="4">اوہ کِس طرح خُدا دے گھر وِچ گیا تے چڑھاوے دِیاں روٹِیاں کھادِیاں جیہڑیاں نا اوہنوں نا اوہدے ساتھِیاں نُوں پر نِریاں کاہِناں نُوں کھانِیاں روا سن۔</verse>
				<verse number="5">یا تُسی توریت وِچ نئیں پڑھیا پئی کاہِن سبت دے دِن ہیکل دے وِچ سبت نُوں توڑ دیندے نیں۔</verse>
				<verse number="6">تے بے دوسے رہندے نیں۔ پر مَیں تُہانوں آکھنا آں پئی ہیکل نالوں ایتھے اِک وَڈا اے۔</verse>
				<verse number="7">تے جیکر تُسی سمجھدے پئی ایہہ کِیہ گلّ اے۔ پئی ”مَیں قُربانی نُوں نئیں چاہندا پر رَحم نُوں چاہناں آں۔“ تے تُسی بے گُناہِیاں اُتّے الزام نا لاندے۔</verse>
				<verse number="8">کیوں جو اِبنِ آدم سبت دا خُداوند اے۔</verse>
				<verse number="9">تے اُتّوں ٹُرکے اوہ اوہناں دے عبادت خانے وِچ گیا۔</verse>
				<verse number="10">تے ویکھو اِک بندہ سی جِہدا ہتّھ سُکّیا ہویا سی۔ تے اوہناں ایس مطلب نال پئی اوہدے اُتّے عیب لان ایہہ آکھ کے اوہدے کولوں پُچھیا۔ سبت دے دِن بندے نُوں چَنگا کرنا روا اے؟</verse>
				<verse number="11">تے اوس اوہناں نُوں آکھیا پئی تُہاڈے وِچوں کیہڑا بندہ اے جِہدے کول اِک بھیڈ ہوئے تے اوہ سبت دے دِن ٹوئے وِچ ڈِگّ پَوے۔ اوہ اوہنوں پَھڑکے نا کڈھے گا؟</verse>
				<verse number="12">سو بندہ بھیڈ نالوں کِنّاں وَدّھ چَنگا اے۔ ایس لئی سبت دے دِن بھلا کرنا روا اے۔</verse>
				<verse number="13">تَد اوہ اوس بندے نُوں آکھن لگّا اپنا ہتّھ وَدّھا۔ تے اوس وَدھایا تے اوہ دُوجے وانگر فیر چَنگا ہوگیا۔</verse>
				<verse number="14">تَد فرِیسیاں باہر جا کے اوہدے خلاف صلاح کِیتی پئی اوہنوں کِس طرح مار سُٹّیئے۔</verse>
				<verse number="15">تے یِسُوع ایہہ سمجھ کے اوتھوں ٹُر گیا۔ تے بتھیرے لوک اوہدے مگر ٹُر پئے۔ تے اوس اوہناں سبھناں نُوں ولّ کِیتا۔</verse>
				<verse number="16">تے اوس اوہناں نُوں تاکِید کِیتی پئی مَینُوں مشہُور نا کرنا۔</verse>
				<verse number="17">تاں جو اوہ گلّ جیہڑی یسعیاہ نبی دی راہِیں آکھی گئی سی پُوری ہوئے۔</verse>
				<verse number="18">پئی ویکھو میرا بندہ جِہنُوں مَیں چُنیا۔ میرا پیارا جِہدے توں میرا جی خُوش اے مَیں اپنا رُوح اوہدے اُتّے رکھاں گا تے اوہ غیر قوماں نُوں نیاں دی خبر کرے گا۔</verse>
				<verse number="19">اوہ نا جھگڑا کرے گا۔ تے نا اُچّی بولے گا تے نا کوئی اوہدی اواز چَونکاں وِچ سُنے گا۔</verse>
				<verse number="20">مِدّھے ہوئے کانے نُوں اوہ نئیں بھنّے گا۔ تے دُھکھدی ہوئی سن نُوں نئیں بُجھائے گا۔ جد تِیکر اوہ نیاں دی فتح نا کرا دیوے۔</verse>
				<verse number="21">تے اوہدے ناں اُتّے غیر قوماں آسرا رکھن گِئیاں۔</verse>
				<verse number="22">تَد اِک بدرُوح والا بندہ جیہڑا اَنھا تے گُونگا سی اوہدے کول لیاندا گیا۔ تے اوس اوہنوں چَنگا کِیتا تے اوہ گُونگا بولن تے ویکھن لگ پیا۔</verse>
				<verse number="23">تے ساریاں لوکاں تعجُّب کر کے آکھیا! ایہہ داؤد دا پُتر نئیں؟</verse>
				<verse number="24">پر فرِیسیاں سُن کے آکھیا۔ ایہہ بدرُوحاں نُوں نئیں کڈھدا پر بدرُوحاں دے سردار بَعلزبُول دی مدد نال۔</verse>
				<verse number="25">تے اوس اوہناں دیاں خیالاں نُوں بُجھ کے اوہناں نُوں آکھیا ہر اِک راج جِہدے وِچ پُھٹ پَے جاوے سو اُجّڑ جاندا اے۔ تے ہر اِک شہر یا گھر جِہدے وِچ پُھٹ پَے جاوے اوہ قیم نئیں رہے گا۔</verse>
				<verse number="26">تے جے شیطان شیطان نُوں کڈھدا اے تے اوہدے اپنے آپ وِچ ای پُھٹ پئی اے فیر اوہدا راج کِیویں قیم رہے گا۔</verse>
				<verse number="27">تے جے مَیں بَعلزبُول دی مدد نال بدرُوحاں نُوں کڈھناں آں۔ تے تُہاڈے پُتر کِہدی مدد نال کڈھدے نیں؟ بس اوہی تُہاڈی مُنصفی کرن گے۔</verse>
				<verse number="28">پر جے مَیں خُدا دے رُوح نال بدرُوحاں نُوں کڈھناں آں۔ تے خُدا دی بادشاہی بے شک تُہاڈے کول آ پہنچی اے۔</verse>
				<verse number="29">یا کوئی کِسے زوراور بندے دے گھر وِچ کِس طرح اندر وڑ کے اوہدا مال لُٹ سکدا اے۔ جے پہلاں اوہ اوس زوراور نُوں بَنّھ نا لَئے۔ تے تَد اوہدا گھر لُٹّے گا۔</verse>
				<verse number="30">جیہڑا میرے نال نئیں میرے برخلاف اے تے جیہڑا میرے نال اکٹّھا نئیں کر دا سو کھِلار دا اے۔</verse>
				<verse number="31">ایس لئی مَیں تُہانوں آکھنا آں پئی ہر اِک گُناہ تے کُفر بندیاں نُوں بخشیا جائے گا پر اوہ کُفر جیہڑا رُوح دے حق وِچ ہوئے بخشیا نا جائے گا۔</verse>
				<verse number="32">تے جیہڑا کوئی اِبنِ آدم دے برخلاف کوئی گلّ کرے اوہ اوہنوں بخشیا جائے گا۔ پر جیہڑا پاک رُوح دے برخلاف بولے اوہنوں بخشیا نا جائے گا۔ نا ایس جہان وِچ نا اگلے جہان وِچ۔</verse>
				<verse number="33">یا تے رُکھّ چَنگا بناؤ تے اوہدے پَھل نُوں وی چَنگا۔ یا رُکھّ ماڑا بناؤ تے اوہدے پَھل نُوں وی ماڑا۔ کیوں جو رُکھّ اپنے پَھل توں پِچھانیا جاندا اے۔</verse>
				<verse number="34">سپّاں دے بچّیو تُسی بُرے ہو کے کِس طرح چَنگیاں گلّاں کر سکدے ہو؟ کیوں جو جیہڑا مَن وِچ بھریا ہویا اے مُنھ اُتّے آؤندا اے۔</verse>
				<verse number="35">کھرا بندہ اپنے کھرے خزانے وِچوں کھرِیاں گلّاں کڈھدا اے۔ تے بُرا بندہ بُرے خزانے وِچوں بُریاں گلّاں کڈھ دا اے۔</verse>
				<verse number="36">پر مَیں تُہانوں آکھنا آں پئی ہر اِک وادھی گلّ جیہڑی لوکی بولن گے عدالت دے دِن اوہ اوہدا حِساب دین گے۔</verse>
				<verse number="37">کیوں جو تُوں اپنیاں گلّاں توں سَچّا تے اپنیاں گلّاں توں مُجرم ٹھیرایا جائیں گا۔</verse>
				<verse number="38">تَد بعضیاں فقِیہاں تے فرِیسیاں اوہنوں جواب دے کے آکھیا اَے اُستاد اسی تَیتھوں کوئی نِشان ویکھنا چاہنے آں۔</verse>
				<verse number="39">پر اوس اوہناں نُوں جواب دِتّا پئی بُرے تے زناکار لوک نِشان لبّھدے نیں۔ پر اوہناں نُوں کوئی نِشان دِتّا نا جاوے گا۔ بِناں یُوناہ نبی دے نِشان دے۔</verse>
				<verse number="40">کیوں جو جیویں یُوناہ تِنّ رات دِن مچّھی دے ڈِھڈ وِچ رہیا اوسے طرح اِبنِ آدم تِنّ رات دِن زمین دے اندر رہے گا۔</verse>
				<verse number="41">نِینوہ دے لوک عدالت وِچ ایس زمانے دے لوکاں نال اُٹھن گے تے ایہناں نُوں مُجرم ٹھہران گے کیوں جو اوہناں یُوناہ دی منادی سُن کے تَوبہ کر لئی۔ تے ویکھو یُوناہ نالوں ایتھے اِک وَڈا اے۔</verse>
				<verse number="42">دَکھّن دی رانی ایس زمانے دیاں لوکاں نال عدالت دے دِن اُٹھے گی۔ تے اوہناں نُوں مُجرم ٹھیرائے گی۔ کیوں جو اوہ تے سُلیمان دی دانائی سُنن لئی زمین دِیاں حداں توں آئی۔ تے ویکھو ایتھے سُلیمان نالوں وی اِک وَڈا اے۔</verse>
				<verse number="43">پلِیت رُوح جد بندیوں باہر نِکل گئی ہوئے تے سُکّیاں تھانواں وِچ آرام لَبھّدی پِھردی اے۔ پر نئیں پاندی۔</verse>
				<verse number="44">تَد آکھدی اے مَیں اپنے گھر نُوں جِتّھوں نِکلی ساں مُڑ جاواں گی۔ تے آ کے اوہنوں ویہلا تے جھاڑیا سنواریا ہویا ویکھدی اے۔</verse>
				<verse number="45">تَد اوہ جاندی اے تے ہور سَتّ رُوحاں اپنے نالوں بُریاں نال لیاؤندی اے تے اوہ وِچ وڑ کے اوتھے وسدِیاں نیں۔ تے اوس شخص دا پِچّھلا حال پہلے نالوں بَھیڑا ہو جاندا اے۔ ایس بُرے زمانے دے لوکاں دا وی ایہو جِہیا حال ہوئے گا۔</verse>
				<verse number="46">اجے اوہ لوکاں نال گلّاں پیا کر دا سی تے ویکھو اوہدی ماں تے بھرا باہر کھلوتے ہوئے اوہدے نال گلّ کرنی چاہندے سن۔</verse>
				<verse number="47">تے کِسے اوہنوں آکھیا ویکھ تیری ماں تے تیرے بھرا باہر کھلوتے ہوئے نیں تے تیرے نال گلّ کرنی چاہندے نیں۔</verse>
				<verse number="48">پر اوس دسن والے نُوں جواب دِتّا کون اے میری ماں تے کون نیں میرے بھرا۔</verse>
				<verse number="49">تے اپنے شاگِرداں ولّ اپنا ہتّھ کر کے آکھیا ویکھو میری ماں تے میرے بھرا۔</verse>
				<verse number="50">کیوں جو جیہڑا کوئی میرے باپ دی جیہڑا اسماناں وِچ اے مرضی نُوں پُورا کر دا اے اوہو اے میرا بھرا تے بھین تے ماں۔</verse>
			</chapter>
			<chapter number="13">
				<verse number="1">اوسے دِن یِسُوع گھروں نِکل کے سمُندر دے کنڈھے جا بَیٹھا۔</verse>
				<verse number="2">تے اوہدے کول بڑی بِھیڑ اکٹّھی ہوگئی۔ ایس کر کے اوہ آپ بیڑی اُتّے چڑھ بَیٹھا۔ تے ساری بِھیڑ کنڈھے اُتّے کھلوتی رہی۔</verse>
				<verse number="3">تے تمثِیلاں دے دے کے اوس اوہناں نُوں بُہت سارِیاں گلّاں دسیاں۔ پئی ویکھو اِک بِیجن والا بی بِیجن نُوں نِکلیا۔</verse>
				<verse number="4">تے اوہدے بِیجدیاں بِیجدیاں کُجھ دانے راہ دے کنڈھے ڈِگّ پئے۔ تے پنچھی آ کے اوہناں نُوں چُگ گئے۔</verse>
				<verse number="5">تے ہور کُجھ پتّھراں والی زمین اُتّے ڈِگّ پئے جِتّھے اوہناں نُوں بُہت مِٹّی نا مِلی تے بُہتی مِٹّی نا مِلن کر کے اوہ چھیتی اُگ تے پئے۔</verse>
				<verse number="6">پر جدوں دُھپ چڑھی اوہ جُھلس گئے۔ تے جڑ نا ہون دے سبّب کر کے سُک گئے۔</verse>
				<verse number="7">تے ہور کُجھ ملہیاں وِچ ڈِگّے۔ تے ملہیاں نیں وَدّھ کے اوہناں نُوں دَبا لیا۔</verse>
				<verse number="8">تے ہور کُجھ چنگی زمین اُتّے ڈِگّے تے پَھل دِتّا۔ کُجھ سَو گُنا کُجھ سَٹّھ گُنا۔ کُجھ تَرِیہہ گُنا۔</verse>
				<verse number="9">جِہدے کنّ ہون سو سُنے۔</verse>
				<verse number="10">تے شاگِرداں کول آ کے اوہنوں آکھیا۔ تُوں تمثِیلاں وِچ اوہناں نال کیوں گلّاں کرنا ایں؟</verse>
				<verse number="11">اوس اوہناں نُوں جواب دِتّا تے آکھیا۔ اسمان دی بادشاہی دے بھیتاں نُوں جان لینا تُہانوں بخشیا گیا اے۔ پر ایہناں نُوں ایہہ بخشیا نئیں گیا۔</verse>
				<verse number="12">ایس لئی جِہدے کول اے اوہنوں دِتّا جائے گا۔ تے اوہدا بڑا وادھا ہو جائے گا۔ پر جِہدے کول نئیں اے اوہدے کولوں اوہ وی جو کُجھ اوہدے کول اے لے لیا جائے گا۔</verse>
				<verse number="13">مَیں اوہناں نال تمثِیلاں وِچ ایس لئی گلّاں کرنا آں پئی اوہ ویکھدے ہوئے نئیں ویکھدے تے سُندے ہوئے نئیں سُندے تے نا سمجھدے نیں۔</verse>
				<verse number="14">تے اوہناں اُتّے یسعیاہ دی نبُوّت پُوری ہوئی۔ پئی کنّاں نال تے سُنو گے پر کَدے وی نئیں سمجھو گے تے ویکھدے ہوئے ویکھو گے پر کَدے وی نئیں بجھُو گے۔</verse>
				<verse number="15">کیوں جو ایس قوم دا دِل موٹا ہوگیا اے۔ تے کنّاں توں اوہ اُچّا سُندے نیں تے اوہناں اپنیاں اَکھّیاں مِیٹ لئیاں نیں۔ کِتے ایہہ نا ہوئے پئی اَکھّیاں نال ویکھن تے کنّاں نال سُنن تے دِل نال سمجھن تے پرت آؤن تے مَیں اوہناں نُوں ولّ کر دیاں۔</verse>
				<verse number="16">پر دھنّ نیں تُہاڈیاں اَکھّیاں کیوں جو اوہ ویکھدِیاں نیں تے تُہاڈے کنّ کیوں جو اوہ سُندے نیں۔</verse>
				<verse number="17">ایس لئی پئی مَیں تُہانوں سَچ آکھنا آں پئی بتھیرے نبی تے نیک بندے ایس گلّ دی چاہ کر دے گئے پئی جو کُجھ تُسی ویکھدے ہو ویکھن پر اوہناں نئیں ویکھیا۔ تاں جو کُجھ تُسی سُندے ہو سُنن پر نئیں سُنیا۔</verse>
				<verse number="18">سو تُسی بِیجن والے دی تمثِیل سُنو۔</verse>
				<verse number="19">جد کوئی بادشاہی دا کلام سُندا اے تے سمجھدا نئیں تَد اوہدے مَن وِچوں جو کُجھ بِیجیا ہویا سی اوہ بُرا آ کے کھو لے جاندا اے۔ ایہہ اوہ اے جیہڑا راہ دے کنڈھے بِیجیا گیا سی۔</verse>
				<verse number="20">تے جیہڑا پتّھریلی زمین وِچ بِیجیا گیا۔ سو اوہ اے۔ جیہڑا کلام سُندا تے جھٹ خُوشی نال اوہنوں مَن لَیندا اے۔</verse>
				<verse number="21">اوہ تے جڑ اپنے وِچ نئیں رکھدا پر تھوڑا چِر رہندا اے۔ تے کلام دے سبّب دُکھ یا ظُلم ہوندیاں ای جھٹ اوہ ٹھوکر کھاندا اے۔</verse>
				<verse number="22">تے اوہ جیہڑا ملہیاں وِچ بِیجیا گیا سو اوہ اے جیہڑا کلام سُندا اے تے زمانے دی سوچ فِکر تے دَولت دا دھوکھا کلام نُوں دَبا لَیندا اے تے اوہ اپّھل ہو جاندا اے۔</verse>
				<verse number="23">تے اوہ جیہڑا چنگی زمین وِچ بِیجیا گیا سو اوہ اے جیہڑا کلام سُندا تے سمجھدا اے اوہ ضرُور پَھل لیاؤندا اے۔ تے پَیداواری دیندا اے۔ کوئی سَو گُنا کوئی سَٹّھ گُنا۔ کوئی تَرِیہہ گُنا۔</verse>
				<verse number="24">اوس ہور اِک تمثِیل لے کے اوہناں نُوں آکھیا۔ پئی اسمان دی بادشاہی اوس بندے وانگر اے جِس اپنی پَیلی وِچ چَنگا بی بِیجیا۔</verse>
				<verse number="25">پر جد لوک سَوں گئے تَد اوہدا وَیری آیا تے کنک دے وِچ کَوڑے دانے وی بِیج کے ٹُر گیا۔</verse>
				<verse number="26">تے جد انگُوری نِکلی تے سِٹّے لگّے تَد کَوڑا بُوٹا وی دِس پیا۔</verse>
				<verse number="27">تَد نَوکراں گھر دے مالک کول جا کے اوہنوں آکھیا اَے خُداوند تُوں اپنی پَیلی وِچ چَنگا بی نئیں سی بِیجیا فیر کَوڑے بُوٹے کِتّھوں آئے؟</verse>
				<verse number="28">اوس اوہناں نُوں آکھیا کِسے وَیری بندے ایہہ کمّ کِیتا اے۔ نوکر اوہنوں آکھن لگّے مرضی ہوئے تے اسی جا کے اوہناں نُوں اکٹّھا کریئے۔</verse>
				<verse number="29">اوس آکھیا پئی نا۔ کِتے ایویں نا ہوئے پئی کَوڑے بُوٹیاں نُوں کٹھِیاں کر دیاں تُسی کنک نُوں اوہدے نال ای پُٹ لوؤ۔</verse>
				<verse number="30">واڈھی تِیکر دوہاں نُوں رَلے مِلے وَدھن دیو۔ تے واڈھی دے ویلے مَیں وَڈّھن والیاں نُوں آکھاں گا پئی کَوڑے بُوٹیاں نُوں پہلاں اکٹّھا کرو تے ساڑن لئی اوہناں دِیاں بھریاں بنا دیو تے کنک نُوں میری کوٹھی وِچ جمع کرو۔</verse>
				<verse number="31">اوس اِک ہور تمثِیل دِتّی تے اوہناں نُوں آکھیا پئی اسمان دی بادشاہی اوس رائی دے دانے وانگر اے۔ جِہنُوں اِک بندے لے کے اپنی پَیلی وِچ بِیجیا۔</verse>
				<verse number="32">اوہ تے بے شک سبھناں بِیّاں نالوں نِکّا اے پر جدوں اوہ وَدّھ جاندا اے اوہ سبزیاں نالوں وَڈا ہو جاندا ایہہ۔ تے رُکھّ بن جاندا اے۔ ایتھوں تِیکر پئی اسمان دے پکھیرُو آ کے اوہدیاں ٹہنِیاں وِچ آہلنے بناندے نیں۔</verse>
				<verse number="33">اوس اوہناں نُوں اِک ہور تمثِیل آکھی پئی اسمان دی بادشاہی خمیر وانگر اے جِہنُوں اِک زنانی نے لے کے آٹے دے تِنّاں ٹوپیاں وِچ رَلا چھڈیا۔ ایتھوں تِیکر پئی سارا خمیر ہوگیا۔</verse>
				<verse number="34">ایہہ سارِیاں گلّاں یِسُوع تمثِیلاں نال لوکاں نُوں آکھیاں تے تمثِیل بِناں اوہناں نُوں کُجھ نا آکھیا۔</verse>
				<verse number="35">تاں جو جو کُجھ نبی دی راہِیں آکھیا گیا ہویا سی اوہ پُورا ہوئے پئی مَیں تمثِیلاں نال مُنھ کھولاں گا مَیں تے اوہ گلّاں مُنھوں کڈھاں گا جیہڑیاں دُنیا دے مُڈھوں لُکِیاں ہویاں سن۔</verse>
				<verse number="36">تَد اوہ بِھیڑ نُوں چھڈ کے گھر دے اندر گیا۔ تے اوہدے شاگِرداں اوہدے کول آ کے آکھیا پئی پَیلی دے کَوڑے بُوٹیاں دی تمثِیل سانُوں کھول کے دس۔</verse>
				<verse number="37">اوس جواب دِتّا۔ چنگے بی دا بِیجن والا اِبنِ آدم اے۔</verse>
				<verse number="38">تے پَیلی دُنیا اے جیہڑا چَنگا بی اے اوہ بادشاہی دے پُتر نیں۔ تے کَوڑے بُوٹے بُرے دے پُتر نے۔</verse>
				<verse number="39">تے اوہ وَیری جِس اوہناں نُوں بِیج دِتّا سی ابلیس اے۔ واڈھی دا ویلا زمانے دا اخِیر اے۔ تے وَڈّھن والے فرِشتے نیں۔</verse>
				<verse number="40">سو جیویں کَوڑے بُوٹے اکٹّھے کر کے اَگ وِچ پُھوکے جاندے نیں۔ اجیہا ای زمانے دے اخِیر نُوں ہوئے گا۔</verse>
				<verse number="41">اِبنِ آدم اپنیاں فرِشتیاں نُوں گھلّے گا تے اوہ اوہدی بادشاہی وِچوں سارِیاں ٹھوکر کھوان والِیاں شیواں تے بدکاراں نُوں اکٹّھیاں کرن گے۔</verse>
				<verse number="42">تے اوہناں نُوں بَھکھدی بھٹّھی وِچ سُٹ دین گے۔ اوتھے رونا تے کچیچیاں وٹنا ہوئے گا۔</verse>
				<verse number="43">تَد نیک لوک اپنے باپ دی بادشاہی وِچ سُورج وانگُوں چمکن گے۔ جِہدے کنّ ہون سو سُنے۔</verse>
				<verse number="44">اسمان دی بادشاہی اِک خزانے وانگُوں اے جیہڑا پَیلی وِچ لُکایا ہویا سی۔ تے اوہنوں کِسے شخص لَبّھ کے لُکا رکھیا۔ تَد خُوشی دے مارے اوس اپنا سبھ کُجھ جا کے ویچ دِتّا تے اوس پَیلی نُوں مُل لے لیا۔</verse>
				<verse number="45">فیر اسمان دی بادشاہی اِک بیپاری وانگُوں اے جیہڑا چنگے موتِیاں نُوں لَبّھدا پِھردا سی۔</verse>
				<verse number="46">جد اوہنوں اِک وڈّے مُل دا موتی لَبّھ گیا تَد اوس اپنا سبھ کُجھ ویچیا تے اوہنوں مُل لے لیا۔</verse>
				<verse number="47">فیر اسمان دی بادشاہی اوس جال وانگُوں اے جیہڑا سمُندر وِچ سُٹّیا گیا تے سارِیاں جِنساں اکٹّھیاں کر لیاؤندا اے۔</verse>
				<verse number="48">جد اوہ بھر گیا تَد اوہناں نُوں کنڈھے اُتّے لیاندا تے بَیہہ کے چَنگیاں نُوں بھانڈیاں وِچ جمع کِیتا تے نکمّیاں نُوں سُٹ چھڈیا۔</verse>
				<verse number="49">زمانے دے اخِیر وِچ ایسے طرح ہوئے گا۔ فرِشتے نِکلن گے تے بُریاں نُوں نیکاں توں اَڈ کرن گے۔</verse>
				<verse number="50">تے اوہناں نُوں بَھکھدی بھٹّھی وِچ سُٹ دین گے اوتھے رونا تے کچیچیاں وٹنا ہوئے گا۔</verse>
				<verse number="51">ایہہ سارِیاں گلّاں تُسی سمجھ لئیاں نیں؟ اوہناں اوہنوں آکھیا ہاں۔</verse>
				<verse number="52">اوس اوہناں نُوں آکھیا ایس کر کے ہر اِک فقِیہ جیہڑا اسمان دی بادشاہی دا شاگِرد بن گیا اے اوہ اوس گھر دے مالک وانگر اے جیہڑا اپنے خزانے وِچوں نَوِیاں تے پرانیاں شیواں کڈھ لیاؤندا اے۔</verse>
				<verse number="53">تے ایویں ہویا پئی جد یِسُوع ایہہ تمثِیلاں مُکائِیاں تَد اوہ اوتھوں ٹُرپیا۔</verse>
				<verse number="54">تے اپنے وطن وِچ آ کے اوہ اوہناں دے عبادت خانے وِچ اجیہی تعلِیم دیندا سی پئی اوہ حَیران ہوگئے تے آکھن لگّے۔ پئی ایہنوں ایہہ دانائی تے ایہہ کراماتاں کِتّھوں آگئیاں؟</verse>
				<verse number="55">ایہہ ترکھان دا پُتر نئیں اے۔ تے اوہدی ماں نُوں مریم نئیں آکھدے؟ تے اوہدے بھرا یعقُوب تے یُوسف تے شمعُون تے یہُوداہ نئیں۔</verse>
				<verse number="56">تے اوہدیاں سارِیاں بھیناں ساڈے کول نئیں؟ فیر اوہنوں ایہہ سبھ کُجھ کِتّھوں آگیا؟</verse>
				<verse number="57">تے اوہناں اوہدے کولوں ٹھوکر کھادِی پر یِسُوع اوہناں نُوں آکھیا پئی نبی اپنے وطن تے اپنے گھر دے بِناں کِتے بے قدر نئیں اے۔</verse>
				<verse number="58">تے اوس اوہناں دی بے اِیمانی دے سبّب اوتھے بتھیریاں کراماتاں نا کِیتیاں۔</verse>
			</chapter>
			<chapter number="14">
				<verse number="1">اوس ویلے چوتھائی مُلک دے حاکم ہیرودیس یِسُوع دی مشہُوری سُنی۔</verse>
				<verse number="2">تے اوس اپنے نَوکراں نُوں آکھیا پئی ایہہ یُوحنّا بپتِسمہ دین والا اے۔ اوہ مُردیاں وِچوں جی اُٹھیا اے تے ایس لئی ایہہ کراماتاں اوہدے ہتھّوں کِیتیاں جاندِیاں نیں۔</verse>
				<verse number="3">کیوں جو ہیرودیس اپنے بھرا فِلپُّس دی بیوی ہیرودیاس دے سبّب یُوحنّا نُوں پھڑ کے بَدّھا تے قید وِچ پا دِتّا سی۔</verse>
				<verse number="4">کیوں جو یُوحنّا اوہنوں آکھیا سی پئی اوہنوں رکھنا تیرے لئی روا نئیں اے۔</verse>
				<verse number="5">تے جد اوہ چاہندا سی پئی اوہنوں مروا سُٹّاں اوہ لوکاں توں ڈریا کیوں جو اوہ اوہنوں نبی مَن دے سن۔</verse>
				<verse number="6">پر جد ہیرودیس دا جنم دِن آیا تَد ہیرودیاس دی دِھی سبھناں دے اگّے نچ کے ہیرودیس نُوں خُوش کِیتا۔</verse>
				<verse number="7">اوس ویلے اوس سَونہہ کھا کے جو کُجھ اوہ منگے سو ای دین دا اِقرار کِیتا۔</verse>
				<verse number="8">اوس اپنی ماں دی چُک نال آکھیا پئی مَینُوں ایتھے تھال وِچ یُوحنّا بپتِسمہ دین والے دا سِر منگوا دے۔</verse>
				<verse number="9">تے بادشاہ اُداس ہویا۔ پر اپنیاں سَونہاں دے سبّب تے اوہناں لوکاں کر کے جیہڑے اوہدے نال بَیٹھے ہوئے سن دین دا حُکم کِیتا۔</verse>
				<verse number="10">تے بندہ گھل کے قیدخانے وِچ یُوحنّا دا سِر وَڈّھوایا۔</verse>
				<verse number="11">تے اوہدا سِر تھال وِچ لیاندا گیا تے کُڑی نُوں دِتّا گیا۔ تے اوہ اپنی ماں کول لے آئی۔</verse>
				<verse number="12">تے اوہدے شاگِرداں آ کے لوتھ نُوں چُک لیا تے دَفنا دِتّا تَد جا کے یِسُوع نُوں خبر دِتّی۔</verse>
				<verse number="13">جد یِسُوع ایہہ سُنیا تَد اوہ اوتھوں بیڑی اُتّے چڑھ کے اِک اُجاڑ تھاں وِچ وکھرا ٹُر گیا تے لوک ایہہ سُن کے شہراں وِچ پَیدل اوہدے مگر ٹُر پئے۔</verse>
				<verse number="14">تے اگانہہ نِکل کے اوس بڑی بِھیڑ ویکھی۔ تے اوہناں اُتّے ترس کھادا تے اوہناں دے روگِیاں نُوں چَنگا کِیتا۔</verse>
				<verse number="15">تے جیویں شام ہوئی شاگِرداں اوہدے کول آ کے آکھیا۔ ایہہ تھاں اُجاڑ ایہہ تے ویلا ہُن لنگھ گیا اے۔ لوکاں نُوں گھل دے پئی پِنڈاں وِچ جا کے اپنے لئی کھانا مُل لین۔</verse>
				<verse number="16">پر یِسُوع نے اوہناں نُوں آکھیا جان دی کوئی لوڑ نئیں اے۔ تُسی ای اوہناں نُوں کھان نُوں دیو۔</verse>
				<verse number="17">پر اوہ اوہنوں آکھن لگّے پئی ایتھے ساڈے کول نِریاں پنج روٹِیاں تے دو مچھّیاں نیں۔</verse>
				<verse number="18">اوس آکھیا اوہناں نُوں ایتھے میرے کول لیاؤ۔</verse>
				<verse number="19">تے لوکاں نُوں گھا اُتّے بَہہ جان دا حُکم دِتّا تَد اوس اوہناں پنجاں روٹِیاں تے دو مچھّیاں نُوں لے لیا تے اسمان ولّ ویکھ کے برکت منگی۔ تے توڑ کے روٹِیاں شاگِرداں نُوں دِتّیاں۔ تے شاگِرداں لوکاں نُوں دِتّیاں۔</verse>
				<verse number="20">تے ساریاں کھادِیاں تے رَجّ گئے تے وادُھو ٹُکّراں دِیاں باراں بھریاں ہویاں ٹوکریاں چُکیاں۔</verse>
				<verse number="21">تے زنانِیاں تے بالاں دے بِناں کھان والے پنج ہزار بندے سن۔</verse>
				<verse number="22">تے اوسے ویلے اوس شاگِرداں نُوں پَکّی کِیتی پئی بیڑی اُتّے چڑھ کے جد تِیکر اوہ آپ لوکاں نُوں وِداع نا کر لَئے اگّے اگّے پار جان۔</verse>
				<verse number="23">تے جد اوس لوکاں نُوں ٹور دِتّا سی تے اوہ آپ اکلّا ای دُعا منگن لئی پہاڑ اُتّے چڑھ گیا۔ تے جد شام پَے گئی اوہ اوتھے اکلّا سی۔</verse>
				<verse number="24">پر بیڑی سمُندر وِچ اَپڑ کے ٹَھلّاں نال ڈول دی سی۔ کیوں جو وَا سامھنی سی۔</verse>
				<verse number="25">تے رات دے چوتھے پَہر اوہ سمُندر دے اُتّے ٹُردا ٹُردا اوہناں دے کول آیا۔</verse>
				<verse number="26">تے جد شاگِرداں اوہنوں سمُندر دے اُتّے ٹُردیاں ویکھیا تَد ٹھٹھنبر کے آکھن لگّے پئی ایہہ بُھوتنا اے تے ڈر دے نال چِچلان لگّے۔</verse>
				<verse number="27">پر اونویں یِسُوع اوہناں نال کُو پیا تے آکھیا خاطرجمع رکھو۔ مَیں آں ناں ڈرو۔</verse>
				<verse number="28">تَد پطرس اوہنوں جواب دِتّا پئی خُداوندا جے تُوں ایں تے حُکم کر پئی مَیں پانی دے اُتّوں دی تیرے کول آ جاواں۔</verse>
				<verse number="29">اوس آکھیا آجا۔ تَد پطرس بیڑیوں اُتر کے یِسُوع کول جان لئی پانی اُتّے ٹُرپیا۔</verse>
				<verse number="30">پر وَا ویکھ کے ڈریا تے جد ڈُبن لگّا تَد چچلا کے آکھیا خُداوند مَینُوں بچا لے۔</verse>
				<verse number="31">جھٹ یِسُوع ہتّھ وَدّھا کے اوہنوں پھڑ لیا۔ تے اوہنوں آکھن لگّا اوہ تھوڑے اِیمان والیا تُوں کاہِنُوں شک کِیتا؟</verse>
				<verse number="32">تے جد اوہ بیڑی اُتّے چڑھ بَیٹھے تے وَا کھلو گئی۔</verse>
				<verse number="33">تے جیہڑے لوک بیڑی وِچ سن اوہنوں سجدہ کر کے آکھن لگّے سَچ مُچ تُوں خُدا دا پُتر ایں۔</verse>
				<verse number="34">تے اوہ پار لنگھ کے گنّیسرت دی زمین نُوں آئے۔</verse>
				<verse number="35">تے اوس تھاں دے لوکاں اوہنوں سِہان کے اوس سارے علاقے وِچ اکھوا گھلّیا۔ تے ساریاں روگِیاں نُوں اوہدے کول لیاندا۔</verse>
				<verse number="36">تے اوہناں اوہدی مِنّت کِیتی پئی نِرا اوہدے کپڑے دا پلّا چُھو لین۔ تے جِنّیاں چُھوئیا سارے چنگے ہو گئے۔</verse>
			</chapter>
			<chapter number="15">
				<verse number="1">تَد فریسی تے فقِیہ یِسُوع کول یرُوشلیِموں آ کے آکھن لگّے۔</verse>
				<verse number="2">تیرے شاگِرد وڈّیاں دی رِیت رِوایت نُوں کاہِنُوں ٹال دیندے نیں؟ پئی روٹی کھان دے ویلے ہتّھ نئیں دھوندے۔</verse>
				<verse number="3">اوس اوہناں نُوں جواب دِتّا۔ تُسی وی کاہِنُوں اپنی رِیت رِوایت دے سبّب خُدا دے حُکم نُوں ٹال دیندے اوہ۔</verse>
				<verse number="4">کیوں جو خُدا حُکم دے کے آکھیا پئی ماں پئیو دی عِزّت کر۔ تے جیہڑا پئیو یا ماں نُوں مَندا بولے اوہ جانوں ماریا جاوے۔</verse>
				<verse number="5">پر تُسی آکھدے ہو پئی جیہڑا کوئی پئیو یا ماں نُوں آکھے پئی جو کُجھ مَیتھوں تینُوں فائدہ سی سو خُدا دی نذر ہوگیا۔</verse>
				<verse number="6">اوہ بے شک اپنے باپ دی عِزّت نا کرے۔ ایس لئی تُساں اپنی رِیت رِوایت دے سبّب خُدا دے کلام نُوں رَدّ کِیتا۔</verse>
				<verse number="7">مکّارو! یسعیاہ تُہاڈے حق وِچ کنّی چنگی نبُوّت کِیتی۔</verse>
				<verse number="8">پئی ایہہ لوک بُلّاں نال میری عِزّت کر دے نیں پر اوہناں دا دِل مَیتھوں دُور اے۔</verse>
				<verse number="9">اوہ بے فائدہ میری عبادت کر دے نیں جیہڑے بندیاں دیاں حُکماں دی تعلِیم دیندے نیں۔</verse>
				<verse number="10">تے اوس لوکاں نُوں کول سَدّ کے اوہناں نُوں آکھیا۔ گلّ سُنو۔ تے سمجھو۔</verse>
				<verse number="11">جیہڑی شے مُنھ وِچ جاندی اے بندے نُوں پلِیت نئیں کر دی۔ پر اوہ جیہڑی مُنھوں باہر آؤندی اے اوہو ای بندے نُوں پلِیت کر دی اے۔</verse>
				<verse number="12">تَد اوہدے شاگِرد نیڑے آ کے اوہنوں آکھن لگّے تینُوں پتا اے پئی فرِیسیاں نیں ایہہ گلّ سُن کے ٹھوکر کھادِی اے؟</verse>
				<verse number="13">اوس جواب دِتّا پئی ہر اِک بُوٹا جیہڑا میرے اسمانی باپ نئیں لایا سو جڑاں سَنے پُٹیا جائے گا۔</verse>
				<verse number="14">اوہناں نُوں جان دیو۔ اوہ تے اَنھیاں دے اَنھے راہ دسن والے نیں۔ تے جے اَنھا اَنھے نُوں راہ دسے تے دونویں ٹوئے وِچ ڈِگّ پَین گے۔</verse>
				<verse number="15">تے پطرس اگّوں اوہنوں آکھیا سانُوں ایس تمثِیل دا مطلب دس۔</verse>
				<verse number="16">اوس آکھیا بھلا تُسی وی اجے انجان ہو؟</verse>
				<verse number="17">تُہانوں ایہہ معلُوم نئیں پئی سبھ کُجھ جو مُنھ وِچ جاندا اے سو ڈِھڈ وِچ پَیندا تے رُوڑی اُتّے سُٹّیا جاندا اے؟</verse>
				<verse number="18">پر جیہڑیاں گلّاں مُنھوں باہر آؤندیاں نیں سو دِل وِچوں نِکل دِیاں نیں۔ تے اوہ ای بندے نُوں پلِیت کر دیاں نیں۔</verse>
				<verse number="19">کیوں جو بُرے خیال۔ خُون۔ زناکارِیاں۔ حرامکاریاں۔ چوریاں۔ جُھوٹھی گواہِیاں۔ کُفر۔ دِلوں ای نِکل دے نیں۔</verse>
				<verse number="20">ایہو کمّ بندے نُوں پلِیت کر دے نیں پر اَن دھوتی ہتّھِیں روٹی کھانی بندے نُوں پلِیت نئیں کر دی۔</verse>
				<verse number="21">تے یِسُوع اوتھوں ٹُر کے صُور تے صَیدا دے علاقے وِچ گیا۔</verse>
				<verse number="22">تے ویکھو اِک کِنعانی عورت اوس پاسے ولّوں آ کے چچلا کے آکھن لگّی پئی اَے خُداوند داؤد دے پُتر میرے اُتّے رَحم کر۔ میری دِھی دا بھوت چمبڑن دے سبّب بُرا حال اے۔</verse>
				<verse number="23">پر اوس اوہنوں کُجھ جواب نا دِتّا۔ تَد اوہدے شاگِرداں نیں اوہدے کول آ کے عرض کِیتی پئی اوہنوں وِداع کر کیوں جو اوہ ساڈے مگر کُرلاؤندی اے۔</verse>
				<verse number="24">پر اوس جواب دِتّا۔ مَیں اِسرائیل دے گھر دِیاں گواچائیاں ہویاں بھیڈاں دے باہجوں ہور کِسے ولّ نئیں گھلّیا گیا۔</verse>
				<verse number="25">پر اوہ آئی تے اوہدے اگّے سجدہ کر کے آکھیا۔ خُداوند میری مدد کر۔</verse>
				<verse number="26">تَد اوس جواب دِتّا بچّیاں دی روٹی لے کے کُتّیاں اگّے سُٹّنی چنگی نئیں۔</verse>
				<verse number="27">اوس آکھیا ہاں خُداوند پر کُتّے وی اپنے مالکاں دے میز توں ڈِگّے ہوئے بھورے بھارے کھالَیندے نیں۔</verse>
				<verse number="28">تَد یِسُوع اوہنوں جواب دِتّا۔ اَے بی بی تیرا اِیمان بڑا اے جو جیویں تُوں چاہنی ایں تیرے لئی تویں ای ہوئے۔ اوسے گھڑی اوہدی دِھی چنگی بھلی ہوگئی۔</verse>
				<verse number="29">فیر یِسُوع اوتھوں ٹُرکے گلِیل دے سمُندر دے نیڑے آیا۔ تے پہاڑ اُتّے چڑھ کے اوتھے بَہہ گیا۔</verse>
				<verse number="30">تے بتھیرے لوک لَنگیاں اَنھیاں گُونگیاں ٹُنڈیاں تے ہور بتھیریاں بِیماراں نُوں اپنے نال لے کے اوہدے کول آئے۔ تے اوہناں نُوں اوہدے پیراں کول سُٹّیا۔ تے اوس اوہناں نُوں چَنگا کِیتا۔</verse>
				<verse number="31">ایتھوں توڑی پئی لوک ویکھ کے حَیران ہوگئے۔ پئی گُونگے بولدے نیں۔ ٹُنڈے چنگے ہوندے نیں۔ تے لنگے ٹُردے پِھردے نیں۔ تے اَنھے سُجاکھے ہو جاندے نیں۔ تے اوہناں اِسرائیل دے خُدا دی وڈیائی کِیتی۔</verse>
				<verse number="32">تَد یِسُوع اپنے شاگِرداں نُوں اپنے کول سَدّ کے آکھیا مَینُوں لوکاں اُتّے ترس آؤندا اے کیوں جو اوہ تِنّاں دِناں توں میرے نال نیں۔ تے اوہناں دے کول کھان نُوں کُجھ نئیں تے مَیں اوہناں نُوں بُھکھیاں ٹورنا نئیں چاہندا۔ کِتے اجیہا نا ہوئے پئی رہ وِچ ای ماندے پَے جان۔</verse>
				<verse number="33">تے شاگِرداں اوہنوں آکھیا۔ اُجاڑ وِچ اینِیاں روٹِیاں کِتّھوں سانُوں ہتّھ آؤن پئی ایڈی بِھیڑ نُوں رجایئے۔</verse>
				<verse number="34">تَد یِسُوع اوہناں نُوں آکھیا تُہاڈے کول کِنیاں روٹِیاں نیں؟ اوہناں آکھیا سَتّ نالے کُجھ نِکّیاں مچھّیاں۔</verse>
				<verse number="35">تے اوس لوکاں نُوں زمین اُتّے بیہن دا حُکم دِتّا۔</verse>
				<verse number="36">تے اوس اوہناں ستّاں روٹِیاں تے مچھّیاں نُوں لیا۔ تے شُکر کر کے توڑیاں۔ تے شاگِرداں نُوں دِتّیاں۔ تے شاگِرداں لوکاں نُوں۔</verse>
				<verse number="37">تے اوہناں سبھناں نیں کھادا تے رَجّ گئے۔ تے وَدھیاں ہویاں ٹُکّراں دے بھرے ہوئے سَتّ ٹوکرے چُکے۔</verse>
				<verse number="38">تے کھاون والے بِناں بُڈِّھیاں تے بالاں دے چار ہزار مرد سن۔</verse>
				<verse number="39">تے خلقت نُوں وِداع کر کے اوہ بیڑی اُتّے چڑھ گیا۔ تے مگدَن دے علاقے وِچ آیا۔</verse>
			</chapter>
			<chapter number="16">
				<verse number="1">فیر فرِیسیاں تے صدوقیاں آ کے اوہدے ازمان لئی اوہدے اگّے عرض کِیتی پئی سانُوں اسمانوں اِک نِشان وکھا۔</verse>
				<verse number="2">پر اوس اوہناں نُوں جواب دِتّا پئی ”جد شام پَیندی اے تُسی آکھدے ہو کھرا ہو جائے گا۔ کیوں جو اسمان لال اے۔“</verse>
				<verse number="3">تے سرگھی ویلے آکھدے ہو۔ ”پئی اَج ہنیری وگے گی کیوں جو اسمان لال تے گہرا اے۔“ اسمان دی ڈول دی جاچ کرنی تُہانوں آؤندی اے پر سمیاں دے نِشان تُسی معلُوم نئیں کر سکدے؟</verse>
				<verse number="4">بُرے تے زناکار لوک نِشان لبّھدے نیں۔ پر ایہناں نُوں یُوناہ دے نِشان دے سِوا کوئی نِشان دِتّا نا جائے گا تے اوہ اوہناں نُوں چھڈ کے ٹُرگیا۔</verse>
				<verse number="5">تے شاگِرد پار پہنچے تے روٹی نال لینی بُھل گئے سن۔</verse>
				<verse number="6">تے یِسُوع نے اوہناں نُوں آکھیا خبردار فرِیسیاں تے صدوقیاں دے خمیر توں ہُشیار رہو۔</verse>
				<verse number="7">تے اوہ آپو وِچ وچار کر کے آکھن لگّے اسی روٹی جو نئیں لیائے۔</verse>
				<verse number="8">پر یِسُوع ایہہ معلُوم کر کے آکھیا اَے تھوڑے اِیمان والیو تُسی کیوں آپو وِچ وچار کر دے ہو پئی روٹی اسی نال نئیں لیائے۔</verse>
				<verse number="9">اجے تُسی نئیں سمجھدے؟ تے پنجاں ہزاراں تے پنجاں روٹِیاں دی گلّ تُہانوں یاد نئیں نالے ایہہ پئی کِنیاں ٹوکریاں تُساں چُکیاں سن؟</verse>
				<verse number="10">تے نا اوہناں چَوہاں ہزاراں دِیاں ستّاں روٹِیاں دی گلّ۔ تے تُساں کِنے ٹوکرے چُک لَئے سن۔</verse>
				<verse number="11">تُسی کیوں نئیں سمجھدے ہو پئی مَیں تُہاڈے نال روٹِیاں دی گلّ نئیں کِیتی سی؟ پر فرِیسیاں تے صدوقیاں دے خمیر توں ہُشیار رہو۔</verse>
				<verse number="12">تَد اوہناں نُوں سمجھ آئی پئی اوس روٹی دے خمیر توں نئیں پر فرِیسیاں تے صدوقیاں دی تعلِیم توں ہُشیار رہن نُوں آکھیا سی۔</verse>
				<verse number="13">تے یِسُوع نے قَیصریہ فِلپّی دے علاقے وِچ آ کے اپنے شاگِرداں نُوں پُچھیا پئی لوک کِیہ آکھدے نیں پئی اِبنِ آدم کون اے؟</verse>
				<verse number="14">اوہ آکھن لگّے کئی تے یُوحنّا بپتِسمہ دین والا آکھدے نیں تے کئی ایلیّاہ تے ہور یِرمیاہ یا نبیاں وِچوں کوئی اِک۔</verse>
				<verse number="15">اوہ اوہناں نُوں آکھن لگّا پر تُسی کِیہ آکھدے ہو پئی مَیں کون آں؟</verse>
				<verse number="16">شمعُون پطرس نے جواب دے کے آکھیا۔ تُوں تے مسِیح ایں زِندہ خُدا دا پُتر۔</verse>
				<verse number="17">یِسُوع اوہنوں جواب دے کے آکھیا دھنّ ایں تُوں شمعُون یُوناہ دے پُتر کیوں جو جِسم تے لہو ایہہ گلّ تینُوں نئیں دسی پر میرے باپ جیہٹرا اسماناں وِچ اے۔</verse>
				<verse number="18">تے مَیں وی تینُوں آکھنا آں پئی تُوں پطرس ایں تے مَیں ایس پتّھر اُتّے اپنی کلِیسیا بناواں گا تے پاتال دا اوہدے اُتّے وَس نا چلّے گا۔</verse>
				<verse number="19">مَیں اسمان دی بادشاہی دِیاں کُنجیاں تینُوں دیاں گا۔ تاں جو کُجھ تُوں زمین اُتّے بنھے گا اسمان وِچ بَدّھا جائے گا تاں جو کُجھ تُوں زمین اُتّے کھولیں گا اسمان وِچ کھولیا جائے گا۔</verse>
				<verse number="20">تَد اوس شاگِرداں نُوں پَکّی کِیتی پئی کِسے نُوں نا آکھن پئی اوہ مسِیح اے۔</verse>
				<verse number="21">اوس ویلے توں یِسُوع اپنے شاگِرداں نُوں دسن لگّا پئی ضرُور اے۔ پئی مَیں یرُوشلِیم نُوں جاواں تے بزُرگاں تے سردار کاہِناں تے فقِیہاں کولوں بُہت دُکھ جھلّاں تے ماریا جاواں تے ترِیجے دِہاڑے جی اُٹھاں۔</verse>
				<verse number="22">تَد پطرس اوہنوں اِک پاسے لے جا کے جِھڑکن لگّا تے آکھیا اَے خُداوندا تیری خَیر ہوئے۔ ایہہ تیرے نال کدی نا ہوئے گا۔</verse>
				<verse number="23">اوس پرت کے پطرس نُوں آکھیا اوہ شیطاناں پِچّھے ہَٹ تُوں میرے لئی ٹھوکر ایں کیوں جو تُوں خُدا دی نئیں پر بندیاں دِیاں گلّاں دا دھیان رکھنا ایں۔</verse>
				<verse number="24">تَد یِسُوع نے اپنے شاگِرداں نُوں آکھیا۔ جے کوئی میرے پِچّھے آؤنا چاہے تے اپنے آپ دا اِنکار کرے تے اپنی صلِیب چُک کے میرے مگر ٹُر پئے۔</verse>
				<verse number="25">کیوں جو جیہڑا کوئی اپنی جان بچانی چاہے اوہ اوہنوں گوائے گا پر جیہڑا کوئی میرے لئی اپنی جان گوا دیوے اوہ اوہنوں لَبھّے گا۔</verse>
				<verse number="26">بندے نُوں کِیہ فائدہ اے جے ساری دُنیا نُوں کماوے تے اپنی جان نُوں گوا دیوے؟ تے بندہ اپنی جان دے بدلے کِیہ دیوے گا؟</verse>
				<verse number="27">کیوں جو اِبنِ آدم اپنے باپ دے جلال وِچ اپنے فرِشتیاں دے نال آوے گا۔ تے اوس ویلے ہر اِک نُوں اوہدی کرنی دے سبّبوں پَھل دیوے گا۔</verse>
				<verse number="28">مَیں تُہانوں سَچ آکھنا آں پئی ایہناں وِچوں جیہڑے ایتھے کھلوتے ہوئے نیں کئی نیں جیہڑے مَوت دا سواد نا لین گے۔ جد تِیکر اِبنِ آدم نُوں اوہدی بادشاہی وِچ آؤندیاں نا ویکھ لین گے۔</verse>
			</chapter>
			<chapter number="17">
				<verse number="1">تے چھِئیاں دِناں پِچّھوں یِسُوع پطرس تے یعقُوب تے اوہدے بھرا یُوحنّا نُوں نال لیا۔ تے اوہناں نُوں اِک اُچّے پہاڑ اُتّے وکھری تھاں لے گیا۔</verse>
				<verse number="2">تے اوہدا رُوپ اوہناں دے سامھنے بدل گیا۔ تے اوہدا مُنھ سُورج وانگُوں چمکیا۔ تے اوہدے کپڑے چانن وانگُوں چِٹّے ہوگئے۔</verse>
				<verse number="3">تے ویکھو مُوسیٰ تے ایلیّاہ اوہدے نال گلّاں کر دے اوہناں نُوں وکھالی دِتّے۔</verse>
				<verse number="4">تَد پطرس نیں یِسُوع نُوں آکھیا خُداوندا ساڈے لئی ایتھے رہنا چَنگا اے جے تُوں چاہیں تے مَیں تِنّ ڈیرے ایتھے بناواں۔ اِک تیرے لئی تے اِک مُوسیٰ لئی۔ تے اِک ایلیّاہ لئی۔</verse>
				<verse number="5">اوہ تے اجے پیا بول دا ای سی تے ویکھو اِک نُورانی بدّل اوہناں اُتّے چھاں کِیتی۔ تے بدّل وِچوں اِک اواز ایہہ آکھدی آئی پئی ”ایہہ میرا پیارا پُتر اے جِس توں مَیں خُوش آں۔ اوہدی سُنو۔“</verse>
				<verse number="6">تے شاگِرد ایہہ سُن کے مُنھدڑے مُنھ ڈِگّ پئے تے بُہت ڈر گئے۔</verse>
				<verse number="7">تَد یِسُوع نیڑے آ کے اوہناں نُوں چُھوئیا تے آکھیا اُٹھو تے نا ڈرو۔</verse>
				<verse number="8">اوہناں اپنیاں اَکھّیاں چُک کے ہور کِسے نُوں نئیں پر یِسُوع نُوں اکلّا ویکھیا۔</verse>
				<verse number="9">جد اوہ پہاڑوں پئے اُتر دے سن یِسُوع اوہناں نُوں حُکم کِیتا پئی جد تِیکر اِبنِ آدم مُردیاں وِچوں جی نا اُٹھے۔ جو کُجھ تُساں ویکھیا اے اوہدا ذِکر کِسے اگّے نا کرنا۔</verse>
				<verse number="10">تے اوہدے شاگِرداں نیں اوہنوں پُچھیا فیر فقِیہ کیوں آکھدے نیں پئی ایلیّاہ دا پہلاں آؤنا ضرُور اے؟</verse>
				<verse number="11">اوس جواب دِتّا ایلیّاہ تے ٹھیک آوے گا تے سبھ کُجھ فیر بحال کرے گا۔</verse>
				<verse number="12">پر مَیں تُہانوں آکھنا آں پئی ایلیّاہ تے ہُن آوی گیا تے اوہناں اوہنوں نئیں سیانیاں۔ سگوں جو کُجھ دِل کِیتا سو اوہدے نال کِیتا۔ ایسے طرح اِبنِ آدم اوہناں دی ہتّھِیں دُکھ پاوے گا۔</verse>
				<verse number="13">تَد شاگِرداں نیں سمجھیا پئی اوس ساڈے نال یُوحنّا بپتِسمہ دین والے دی گلّ کِیتی اے۔</verse>
				<verse number="14">تے جد اوہ بِھیڑ دے کول اَپڑے اِک بندہ اوہدے کول آیا تے اوہدے اگّے گوڈے نواکے آکھن لگّا۔</verse>
				<verse number="15">خُداوند۔ میرے پُتر اُتّے رَحم کر کیوں جو اوہنوں مِرگی پَیندی اے تے اوہنوں بڑی تکلیف ہوندی اے۔ اوہ تے بہتیری واری اَگ وِچ ڈِگّ پَیندا اے۔ تے پانی وِچ بہتیری واری۔</verse>
				<verse number="16">تے مَیں تیرے شاگِرداں کول اوہنوں لیایا ساں پر اوہ اوہنوں چَنگا نئیں کر سکے۔</verse>
				<verse number="17">تَد یِسُوع نے جواب دِتّا۔ اَے بے اِیمان اَڑبنگی نسل مَیں کدوں تِیکر تُہاڈے نال ہوواں گا مَیں کدوں تِیکر تُہاڈی برداشت کراں گا؟ اوہنوں ایتھے میرے کول لیاؤ۔</verse>
				<verse number="18">تے یِسُوع اوہنوں جِھڑکیا۔ تے بدرُوح اوہدے وِچوں نِکل گئی۔ تے نوکر اوسے گھڑیوں چَنگا ہوگیا۔</verse>
				<verse number="19">تَد شاگِرداں نیں یِسُوع کول وَکھریاں ہو کے آکھیا۔ اسی اوہنوں کیوں کڈھ نا سکے؟</verse>
				<verse number="20">تے اوس اوہناں نُوں آکھیا اپنے اِیمان دی کمزوری دے سبّب کیوں جو مَیں تُہانوں ٹھیک آکھنا آں پئی جے تُہاڈا اِیمان رائی دے دانے جِنّاں وی ہوئے تے تُسی ایس پہاڑ نُوں آکھو گے۔ ”ایدھروں ہَٹ کے اوتھے ٹُرجا“ تے اوہ ٹُر جائے گا۔ تے تُہاڈے اگّے کوئی کمّ اَنہونا نا ہوئے گا۔</verse>
				<verse number="21">[پر ایہہ قِسم دُعا دے بِناں ہور کِسے طرح نئیں نِکل سکدی۔]</verse>
				<verse number="22">تے جد اوہ گلِیل وِچ رہندے سن یِسُوع اوہناں نُوں آکھیا اِبنِ آدم بندیاں دے حوالے کِیتا جائے گا۔</verse>
				<verse number="23">تے اوہ اوہنوں مار سُٹّن گے تے ترِیجے دِہاڑے اوہ اُٹھایا جائے گا۔ تَد اوہ بُہت اُداس ہوئے۔</verse>
				<verse number="24">تے جد اوہ کَفرنحُوم وِچ آئے۔ ادھا مِثقال لین والِیاں پطرس نُوں آکھیا۔ تُہاڈا اُستاد ادھا مِثقال نئیں دیندا؟</verse>
				<verse number="25">اوہ آکھن لگّا آہو دیندا اے تے جد اوہ گھر آیا یِسُوع اگّوں ای اوہنوں آکھیا شمعُون تُوں کِیہ سمجھنا ایں پئی دُنیا دے بادشاہ کِنّاں کولوں چُنگی یا محصُول لَیندے نیں؟ اپنیاں پُتراں کولوں یا پرایاں کولوں۔</verse>
				<verse number="26">جد اوس آکھیا پئی پرایاں کولوں۔ یِسُوع نیں اوہنوں آکھیا۔ فیر تے پُتر مُعاف ہوئے۔</verse>
				<verse number="27">پر ایس کر کے پئی ساڈے توں اوہناں نُوں ٹھوکر نا لگّے تُوں جا کے سمُندر وِچ کُنڈی سُٹ تے جیہڑی مچّھی پہلاں نِکلے تُوں پَھڑلَے۔ تے اوہدا مُنھ کھول تے تینُوں اِک مِثقال لَبھّے گا۔ اوہنوں لے کے میرے تے اپنے واسطے اوہناں نُوں دے۔</verse>
			</chapter>
			<chapter number="18">
				<verse number="1">اوسے گھڑی شاگِرد یِسُوع کول آ کے آکھن لگّے پئی اسمان دی بادشاہی وِچ ساریاں نالوں وَڈیرا کون اے۔</verse>
				<verse number="2">تَد اوس اِک مُنڈا سدّیا تے اوہنوں اوہناں دے وِچکار کھلا کِیتا۔</verse>
				<verse number="3">تے آکھیا مَیں تُہانوں سَچ آکھنا آں پئی جے تُسی نا مُڑو تے بچّیاں وانگُوں نا بنو تُسی اسمان دی بادشاہی وِچ کدی نا وڑو گے۔</verse>
				<verse number="4">سو جیہڑا کوئی اپنے آپ نُوں ایس بال وانگُوں نِیویاں کرے سو ای اسمان دی بادشاہی وِچ وَڈیرا اے۔</verse>
				<verse number="5">تے جیہڑا کوئی ایہو جیہے بال نُوں میرے ناں دے سبّب کر کے قبول کرے سو مَینُوں قبول کر دا اے۔</verse>
				<verse number="6">پر جیہڑا کوئی ایہناں نِکّیاں وِچوں جیہڑے میرے اُتّے اِیمان لیاؤندے نیں۔ اِک نُوں ٹھوکر لائے۔ اوس شخص دے لئی چَنگا ایہو اے پئی چکّی دا پُڑ اوہدے گلّ وِچ بَدّھا جائے تے اوہ سمُندر دے ڈُونگھے تھاں ڈوبیا جاوے۔</verse>
				<verse number="7">افسوس دُنیا اُتّے ٹھوکراں دے سبّب۔ ٹھوکراں دا لگناں تے ضرُور اے پر افسوس اوس بندے اُتّے جِہدی راہِیں ٹھوکر لگدی اے۔</verse>
				<verse number="8">تے جے تیرا ہتّھ یا تیرا پَیر تینُوں ٹھوکر لائے اوہنوں وَڈّھ کے اپنے کولوں سُٹ دے۔ ٹُنڈیاں یا لَنگیاں ہو کے زِندگی وِچ داخل ہونا تیرے لئی ایس نالوں چَنگا اے پئی تُوں دو ہتّھ یا دو پَیر ہوندیاں ہمیشہ دی اَگ وِچ سُٹّیا جاویں۔</verse>
				<verse number="9">تے جے تیری اَکھ تینُوں ٹھوکر لائے اوہنوں کڈھ کے اپنے کولوں سُٹ دے۔ کانیاں ہو کے زِندگی وِچ داخل ہونا تیرے لئی ایس نالوں چَنگا اے پئی دو اَکھّیاں ہوندیاں تُوں اَگ دے دوزخ وِچ سُٹّیا جاویں۔</verse>
				<verse number="10">خبردار ایہناں نِکّیاں وِچوں کِسے نُوں ماڑا نا جانو۔ کیوں جو مَیں تُہانوں آکھنا آں۔ پئی اوہناں دے فرِشتے اسماناں وِچ ہمیشہ میرے باپ دا مُنھ جیہڑا اسماناں وِچ اے ویکھدے نیں۔</verse>
				<verse number="11">[کیوں جو اِبنِ آدم گواچے ہویاں نُوں لَبّھن تے بچان آیا اے۔]</verse>
				<verse number="12">تُسی کِیہ سمجھدے اوہ جے کر کِسے بندے دِیاں سَو بھیڈاں ہون تے اوہناں وِچوں اِک گواچ جاوے اوہ اوہناں نڑنّویاں نُوں چھڈ کے تے پہاڑاں اُتّے جا کے اوس گواچی ہوئی نُوں نا لَبھّے گا؟</verse>
				<verse number="13">تے جے کر اجیہا ہوئے پئی اوہ اوہنوں لَبّھ لیاوے مَیں تُہانوں سَچ آکھنا آں پئی اوسے دے لئی اوہ بوہتا خُوش ہوندا اے۔ اوہناں نڑنّویاں نالوں جیہڑیاں گواچیاں نئیں سن۔</verse>
				<verse number="14">ایسے طرح تُہاڈے باپ دی جیہڑا اسماناں اُتّے اے مرضی نئیں اے پئی ایہناں نِکّیاں وِچوں اِک وی برباد ہوئے۔</verse>
				<verse number="15">تے جے تیرا بھرا تیرا گُناہ کرے تُوں جا اوہدے نال ہو کے اوہنوں وَکھریاں سمجھا۔ جے کر اوہ تیری سُنے تے تُوں اپنے بھرا نُوں کھٹ لیا۔</verse>
				<verse number="16">پر جے کر اوہ تیری نا سُنے تے اپنے نال ہور اِک یا دو لے تاں جو دو یا تِنّ گواہاں دے مُنھوں ہر اِک گلّ ثبُوت ہو جائے۔</verse>
				<verse number="17">تے جے کر اوہ اوہناں دی گلّ نا مَنّے تے کلِیسیا نُوں آکھ۔ پر جے کلِیسیا دی وی نا مَنّے تے اوہ تیرے لئی اجیہا ہوئے جِہیا کوئی غیر قوم یا محصُولیا۔</verse>
				<verse number="18">مَیں تُہانوں سَچ آکھنا آں پئی جو کُجھ تُسی زمین اُتّے بَنّھو گے سو اسمان وِچ بَدّھا جائے گا۔ تاں جو کُجھ تُسی زمین اُتّے کھولو گے سو اسمان وِچ کھولیا جائے گا۔</verse>
				<verse number="19">فیر مَیں تُہانوں آکھنا آں جے تُہاڈے وِچوں زمین اُتّے دو کِسے کمّ واسطے رَل کے دُعا منگن گے اوہ میرے باپ ولّوں جیہڑا اسماناں وِچ اے اوہناں دے لئی کِیتا جائے گا۔</verse>
				<verse number="20">کیوں جو جِتّھے دو یا تِنّ میرے ناں اُتّے اکٹّھے نیں اوتھے مَیں اوہناں دے وِچ آں۔</verse>
				<verse number="21">تَد پطرس نیں کول آن کے اوہنوں آکھیا خُداوندا میرا بھرا کِنی واری میری تقصِیر کر دا جاوے تے مَیں اوہنوں مُعاف کراں؟ سَتّ واری تِیکر؟</verse>
				<verse number="22">یِسُوع اوہنوں آکھیا مَیں سَتّ واری تِیکر نئیں آکھدا پر ستہراں دی سَتّ واری تِیکر۔</verse>
				<verse number="23">کیوں جو اسمان دی بادشاہی اِک بادشاہ وانگُوں اے جیہڑا اپنے نَوکراں توں لیکھا لینا چاہندا سی۔</verse>
				<verse number="24">جد لیکھا لین لگّا اِک نُوں اوہدے کول لے آندا جیہڑا دَس ہزار توڑیاں دا قرضئی سی۔</verse>
				<verse number="25">پر دین نُوں اوہدے پلّے کُجھ نئیں سی۔ اوہدے مالک حُکم دِتّا پئی اوہ تے اوہدی بیوی تے اوہدے بال بچّے تے سبھ جو کُجھ اوہدا ہوئے ویچیا جائے تے قرض بھر لیا جائے۔</verse>
				<verse number="26">تَد اوس نوکر نے پَیرِیں پَے کے مَتّھا ٹیکیا تے آکھیا خُداوندا مَینُوں مُہلت دے تے مَیں تیرا سبھ کُجھ بھر دیاں گا۔</verse>
				<verse number="27">اوس نوکر دے مالک نُوں رَحم آیا تے اوس اوہنوں چھڈ دِتّا تے قرض وی اوہنوں بخش دِتّا۔</verse>
				<verse number="28">پر جد اوہ نوکر باہر نِکلیا تے اوہدے نال دیاں نَوکراں وِچوں اِک اوہنوں لَبّھ پیا جیہڑا اوہدا سَو دینار دا قرضدار سی۔ اوس اوہنوں پھڑ کے اوہدا سَنگھ گُھٹیا تے آکھیا دے جو تُوں میرا دینا اے۔</verse>
				<verse number="29">تَد اوہدے نال دے نوکر پَیرِیں پَے کے اوہدی مِنّت کِیتی پئی مَینُوں مُہلت دے مَیں تیرا قرض دیاں گا۔</verse>
				<verse number="30">پر اوس نا مَنّیا سگوں جا کے اوہنوں قید وِچ پا دِتّا جد تِیکر اوہ قرض نا لاہ دے۔</verse>
				<verse number="31">سو جد اوہدے نال دیاں نَوکراں ایہہ حال ویکھیا تَد اوہناں بڑا غم کھادا تے جا کے اپنے مالک اگّے ساری حِقیقت دسی۔</verse>
				<verse number="32">تَد اوہدے مالک اوہنوں اپنے کول سَدّ کے آکھیا اَے شرِیر نوکر مَیں تینُوں اوہ قرض سارا چھڈ دِتّا۔ جد تُوں میری مِنّت کِیتی۔</verse>
				<verse number="33">ایہہ تینُوں نئیں سی چاہیدا پئی جیویں مَیں تیرے اُتّے رَحم کِیتا اینج ای تُوں وی اپنے نال دے نوکر اُتّے رَحم کر دا؟</verse>
				<verse number="34">سو اوہدے مالک غُصّے ہو کے اوہنوں دُکھ دین والیاں دے حوالے کِیتا جِنّاں چِر اوہ سارا قرض بھر نا دے۔</verse>
				<verse number="35">ایسے طرح میرا اسمانی باپ تُہاڈے نال وی کرے گا۔ جے تُسی سبھ اپنے اپنے بھراواں نُوں اپنے دِلوں مُعاف نا کرو۔</verse>
			</chapter>
			<chapter number="19">
				<verse number="1">تے جد یِسُوع ایہہ گلّاں مُکائِیاں تے اینج ہویا پئی اوہ گلِیلوں ٹُرپیا۔ تے یَردن دے پار یہُودیہ دِیاں حداں وِچ آیا۔</verse>
				<verse number="2">تے بتھیرے لوک اوہدے مگر ٹُر پئے۔ تے اوس اوہناں نُوں اوتھے ای چَنگا کِیتا۔</verse>
				<verse number="3">تے فریسی اوہدے ازمان لئی اوہدے کول آئے۔ تے اوہنوں آکھیا ایہہ روا اے پئی بندہ کِسے وی گلّوں اپنی بیوی نُوں چھڈ دیوے؟</verse>
				<verse number="4">اوس اوہناں نُوں جواب دِتّا۔ تُساں نئیں پڑھیا پئی جِس اوہناں نُوں بنایا اوس اوہناں نُوں مُڈھوں نَر تے ناری پَیدا کِیتا۔</verse>
				<verse number="5">تے آکھیا ”ایس لئی بندہ اپنے ماں پئیو نُوں چھڈ دے گا تے اپنی بیوی نال مِلیا رہے گا۔ تے اوہ دوویں اِک بدن ہو جان گے۔“</verse>
				<verse number="6">ایس کر کے اوہ دو نا رہے پر اِک ای بدن نیں سو جِہنُوں خُدا نے جوڑیا اے اوہنوں بندہ وَکھ نا کرے۔</verse>
				<verse number="7">اوہ اوہنوں آکھن لگّے فیر مُوسیٰ نے کیوں حُکم دِتّا پئی طلاق نامہ دے کے اوہنوں چھڈ دے؟</verse>
				<verse number="8">اوہ اوہناں نُوں آکھن لگّا مُوسیٰ تے تُہاڈی سخت دِلی دے سبّب تُہانوں اپنیاں وَوہٹِیاں نُوں چھڈ دین دی اجازت دِتّی پر مُڈھوں ایس طرح نئیں سی ہویا۔</verse>
				<verse number="9">تے مَیں تُہانوں آکھنا آں پئی جیہڑا کوئی اپنی بیوی نُوں زناکاری دے سِوا ہور کِسے گلّ بدلے چھڈ دیوے تے دُوجی نال ویاہ کرے اوہ زنا کر دا اے تے جیہڑا اوس چھڈی ہوئی نُوں ویاہے اوہ زنا کر دا اے۔</verse>
				<verse number="10">شاگِرد اوہنوں آکھن لگّے۔ جے بیوی نال بندے دا ایہہ حال اے تے ویاہ کرنا ای چَنگا نئیں۔</verse>
				<verse number="11">پر اوس اوہناں نُوں آکھیا سبھے ایس گلّ نُوں قبول نئیں کر سکدے۔ پر جِنہاں نُوں دِتّا گیا اے۔</verse>
				<verse number="12">کیوں جو بعض کُھسرے اجیہے نیں جیہڑے ماں دے گربھوں اجیہے جمّے نیں۔ تے اجیہے کُھسرے نیں جِنہاں نُوں بندیاں کھُسریاں کر دِتّا۔ تے اجیہے کُھسرے وی نیں جِنہاں اسمان دی بادشاہی دی خاطر اپنے آپ نُوں کھُسریاں کر لیا اے۔ جیہڑا قبول کر سکدا اے اوہ ای قبولے۔</verse>
				<verse number="13">اوس ویلے اوہدے کول بال لیاندے گئے پئی اوہ اوہناں اُتّے ہتّھ رکھّے تے دُعا کرے۔ شاگِرداں اوہناں نُوں جِھڑکیا۔</verse>
				<verse number="14">پر یِسُوع آکھیا بچّیاں نُوں کُجھ نا آکھو تے نا اوہناں نُوں میرے کول آؤن توں روکو کیوں جو اسمان دی بادشاہی ایہو جِہیاں دی اے۔</verse>
				<verse number="15">تے اوہ اوہناں اُتّے ہتّھ رکھ کے اوتھوں ٹُرگیا۔</verse>
				<verse number="16">تے ویکھو اِک بندے نے اوہدے کول آن کے آکھیا اَے اُستاد مَیں کیہڑا بھلا کمّ کراں پئی ہمیشہ دی زِندگی مَینُوں مِلے؟</verse>
				<verse number="17">اوس اوہنوں آکھیا بھلیائی دی بابت مَیتھوں کیوں پُچھنا ایں؟ بھلا تے اِک ای اے۔ پر جے تُوں زِندگی وِچ داخل ہونا چاہنا ایں۔ تے حُکماں نُوں مَن۔</verse>
				<verse number="18">اوس اوہنوں آکھیا کیہڑیاں نُوں؟ یِسُوع آکھیا ایہہ پئی تُوں خُون نا کر۔ زنا نا کر۔ چوری نا کر۔ جُھوٹھی گواہی نا دے۔</verse>
				<verse number="19">اپنے ماں باپ دی عِزّت کر۔ تے اپنے گوانڈھی نُوں اپنے جِہیا پیار کر۔</verse>
				<verse number="20">اوہ جوان اوہنوں آکھن لگّا مَیں ایہناں سارِیاں گلّاں نُوں مَندا آیا آں۔ اجے ہور کاہدے وِچ مَیں گھٹ آں۔</verse>
				<verse number="21">یِسُوع نے اوہنوں آکھیا جے تُوں کامِل ہونا چاہنا ایں تے جا کے اپنا سبھ کُجھ ویچ تے غرِیباں نُوں دے تے تینُوں اسمان اُتّے خزانہ مِلے گا۔ تَد آ کے میرے مگر ٹُر پَو۔</verse>
				<verse number="22">جد اوس جوان ایہہ گلّ سُنی تَد اُداس ہو کے ٹُر گیا۔ کیوں جو اوہ بڑا مالدار سی۔</verse>
				<verse number="23">تَد یِسُوع اپنے شاگِرداں نُوں آکھیا مَیں تُہانوں سَچ آکھنا آں پئی دَولتمند بندہ اسمان دی بادشاہی وِچ مُشکل نال داخل ہوئے گا۔</verse>
				<verse number="24">تے فیر مَیں تُہانوں آکھنا آں پئی سُوئی دے نکّے وِچوں اُوٹھ دا لنگھناں ایس نالوں سوکھالا اے پئی دَولتمند بندہ خُدا دی بادشاہی وِچ داخل ہوئے۔</verse>
				<verse number="25">ایہہ سُن کے شاگِرد بڑے حَیران ہوئے تے آکھن لگّے فیر کون نجات پا سکدا اے؟</verse>
				<verse number="26">یِسُوع اوہناں چَنگا ویکھ کے آکھیا بندیاں توں ایہہ گلّ اَنہونی اے۔ پر خُدا توں سبھ کُجھ ہوسکدا اے۔</verse>
				<verse number="27">تَد پطرس نے جواب دِتّا۔ ویکھ اساں سبھ کُجھ چھڈیا تے تیرے مگر ٹُر پئے آں فیر سانُوں کِیہ مِلے گا؟</verse>
				<verse number="28">یِسُوع اوہناں نُوں آکھیا مَیں تُہانوں سَچ آکھنا آں پئی جد اِبنِ آدم نَوِیں پَیدایش وِچ اپنے جلال دے تخت اُتّے بَہے گا تُسی وی جیہڑے میرے مگر ٹُر پئے ہو باراں تختاں اُتّے بَہو گے تے اِسرائیل دے باراں گھرانیاں دی عدالت کرو گے۔</verse>
				<verse number="29">تے جِنہاں گھراں یا بھراواں یا بھیناں یا ماپیاں یا بال بچّیاں یا زمین نُوں میرے ناں دی خاطر چھڈ دِتّا اے اوہنوں سَو حِصّے وَدّھ مِلے گا۔ تے اوہ ہمیشہ دی زِندگی دا وارث ہوئے گا۔</verse>
				<verse number="30">پر بتھیرے جیہڑے پِچّھلے نیں پہلے ہون گے۔ تے پہلے پِچّھلے ہون گے۔</verse>
			</chapter>
			<chapter number="20">
				<verse number="1">کیوں جو اسمان دی بادشاہی اِک گھر دے مالک وانگر اے۔ جیہڑا سویلے باہر نِکل گیا پئی اپنے انگور دے باغ وِچ مزدُوری اُتّے کامے لائے۔</verse>
				<verse number="2">تے جد اوس کامیاں نال اِک اِک دینار دِہاڑی چُکا لیا تَد اوہناں نُوں اپنے باغ وِچ گھل دِتّا۔</verse>
				<verse number="3">تے پہر دِن چڑھے باہر جا کے اوس ہورناں نُوں بازار وِچ ویہلیاں کھلوتے ویکھیا۔</verse>
				<verse number="4">تے اوہناں نُوں آکھیا تُسی وی انگور دے باغ وِچ جاؤ تاں جو کُجھ حق ہوئے گا مَیں تُہانوں دیاں گا تے اوہ ٹُر پئے۔</verse>
				<verse number="5">فیر اوس دُوجے تے تِیجے پَہر باہر جا کے ایسے طرح کِیتا۔</verse>
				<verse number="6">تے اِک گھنیٹا دِن رہندیاں اوس ہورناں نُوں کھلوتیاں ویکھیا تے اوہناں نُوں آکھیا۔ تُسی کیوں سارا دِن ایتھے ویہلے کھلوتے رہے اوہ؟</verse>
				<verse number="7">اوہ اوہنوں آکھن لگّے۔ ایس لئی پئی سانُوں کِسے دِہاڑی نئیں لایا۔ اوہ اوہناں نُوں آکھن لگّا تُسی وی انگور دے باغ وِچ جاؤ۔</verse>
				<verse number="8">تے جد شام پئی تَد انگور دے باغ دے مالک اپنے مُختِیار نُوں آکھیا۔ کامیاں نُوں سَدّ تے پِچّھلیاں توں لے کے پہلیاں تِیکر اوہناں نُوں مزدُوری دے۔</verse>
				<verse number="9">تے جد اوہ آئے جیہڑے گھنیٹا دِن رہندیاں کمّ لگّے سن۔ اوہناں نُوں اِک اِک دینار مِلیا۔</verse>
				<verse number="10">تے جد پہلے آئے اوہناں ایہہ سمجھیا پئی سانُوں وَدّھ مِلے گا۔ پر اوہناں نُوں وی اِک اِک دینار مِلیا۔</verse>
				<verse number="11">تے اوہنوں لے کے اوہ گھر دے مالک اُتّے کُڑ کُڑائے تے آکھیا۔</verse>
				<verse number="12">پئی ایہناں پِچّھلیاں تے اِکّو ای گھڑی کمّ کِیتا تے تُوں اوہناں نُوں ساڈے برابر کر دِتّا جِنہاں سارے دِن دا بھار تے دُھپ سہی۔</verse>
				<verse number="13">پر اوس اوہناں وِچوں اِک نُوں جواب دے کے آکھیا بھرا مَیں تیرے نال کوئی بے انصافی نئیں کر دا۔ تیرا میرے نال اِک دینار نئیں سی چُکیا؟</verse>
				<verse number="14">جو تیرا اے سو لے۔ تے ٹُرجا۔ پر میری مرضی اے پئی جِنّاں تینُوں دیناں اوناں ای ایس پِچّھلے نُوں وی دیاں۔</verse>
				<verse number="15">میرا اختیار نئیں اے پئی مَیں اپنے مال نال جو چاہاں سو کراں؟ یا تیری اَکھ ایس کر کے بُری اے پئی مَیں چَنگا آں؟</verse>
				<verse number="16">ایسے طرح پِچّھلے پہلے ہون گے تے پہلے پِچّھلے ہون گے۔</verse>
				<verse number="17">تے یِسُوع یرُوشلِیم نُوں جاندِیاں ہویاں باراں شاگِرداں نُوں وَکھریاں لے گیا تے راہ وِچ اوہناں نُوں آکھیا۔</verse>
				<verse number="18">ویکھو اسی یرُوشلِیم نُوں جانے آں تے اِبنِ آدم سردار کاہِناں تے فقِیہاں دے حوالے کِیتا جائے گا تے اوہ اوہدے اُتّے مَوت دا فتویٰ دین گے۔</verse>
				<verse number="19">تے اوہنوں غیر قوماں دے حوالے ایس کر کے کرن گے۔ پئی اوہنوں ٹھٹّھے کروان تے کولڑے مروان تے صلِیب اُتّے چڑھوان۔ تے ترِیجے دِہاڑے اوہ اُٹھا لیا جائے گا۔</verse>
				<verse number="20">اوس ویلے زبدی دے پُتراں دی ماں اپنے پُتراں سَنے اوہدے کول آئی تے اوہدے اگّے اِک عرض کِیتی۔</verse>
				<verse number="21">اوس اوہنوں آکھیا تُوں کِیہ چاہنی ایں۔ اوہ اوہنوں آکھن لگّی۔ تُوں حُکم دے پئی میرے ایہہ دوویں پُتر اِک تیرے سَجّے تے اِک تیرے کھبّے تیری بادشاہی وِچ بَہین۔</verse>
				<verse number="22">یِسُوع جواب دے کے آکھیا۔ تُسی نئیں سمجھدے پئی کِیہ منگدے اوہ۔ اوہ پیالہ جِہنُوں مَیں پِینا اے تُسی پی سکدے اوہ؟ اوہ اوہنوں آکھن لگّے ہاں پی سکنے آں۔</verse>
				<verse number="23">اوہ اوہناں نُوں آکھن لگّا۔ میرا پیالہ تے تُسی ضرُور پِیو گے پر سَجّے تے کبھّے بہانا میرے ہتّھ وِچ نئیں اے پئی کِسے نُوں دے دیاں۔ پر اوہناں نُوں بخشیا جائے گا جِنہاں واسطے میرے باپ کولوں مُقرّر کِیتا گیا اے۔</verse>
				<verse number="24">تے دَساں نیں سُن کے اوہناں دوہاں بھراواں دی بابت بُہت غُصّہ کِیتا۔</verse>
				<verse number="25">پر یِسُوع اوہناں نُوں اپنے کول سَدّ کے آکھیا تُسی جان دے اوہ پئی غیر قوماں دے حاکم اوہناں اُتّے دابا پاندے نیں تے اوہناں دے وڈّے لوک اوہناں اُتّے دَھونس جماندے نیں۔</verse>
				<verse number="26">اجیہا تُہاڈے وِچ نا ہوئے گا۔ سگوں جیہڑا کوئی تُہاڈے وِچ وَڈا بننا چاہے سو تُہاڈا ٹہلیا ہوئے گا۔</verse>
				<verse number="27">تے جیہڑا کوئی تُہاڈے وِچ سردار ہونا چاہے سو تُہاڈا کاماں ہوئے گا۔</verse>
				<verse number="28">جیویں اِبنِ آدم سیوا کران نئیں سگوں سیوا کرن تے بتھیریاں دے تھاں ڈنڈ بھرن نُوں اپنی جان دین آیا اے۔</verse>
				<verse number="29">تے یرِیحُو توں نِکل دیاں اوہدے پِچّھے بڑی بِھیڑ ہو ٹُری۔</verse>
				<verse number="30">تے ویکھو دواَنّھے بندے راہ دے کنڈھے بَیٹھے ہوئے سن۔ جد اوہناں ایہہ سُنیا پئی یِسُوع لنگھدا جاندا اے تے چلّا کے بولے اَے خُداوند داؤد دے پُتر ساڈے اُتّے رَحم کر۔</verse>
				<verse number="31">تے لوکاں نیں اوہناں نُوں جِھڑکیا پئی چُپ کر جان۔ پر اوہناں ہور وی چلّا کے آکھیا۔ اَے خُداوند داؤد دے پُتر ساڈے اُتّے رَحم کر۔</verse>
				<verse number="32">تَد یِسُوع کھلو گیا تے اوہناں نُوں سَدّ کے آکھیا تُسی کِیہ چاہندے ہو پئی مَیں تُہاڈے لئی کراں؟</verse>
				<verse number="33">اوہ اوہنوں آکھن لگّے خُداوندا ساڈیاں اَکھّیاں کُھل جان۔</verse>
				<verse number="34">تے یِسُوع ترس کھا کے اوہناں دِیاں اَکھّیاں نُوں چُھوئیا تے اوسے ویلے اوہ سُجاکھے ہوگئے۔ تے اوہدے مگر ٹُر پئے۔</verse>
			</chapter>
			<chapter number="21">
				<verse number="1">تے جد اوہ یرُوشلِیم دے نیڑے اَپڑے تے بَیت فگے وِچ زَیتُوناں دے پہاڑ کول آئے تَد یِسُوع دو شاگِرداں نُوں گھلّیا۔ تے اوہناں نُوں آکھیا۔</verse>
				<verse number="2">تُسی سامھنے والے پِنڈ وِچ جاؤ۔ تے وڑدیاں سار تُہانوں اِک کھوتی بَدّھی ہوئی مِلے گی تے بچّہ اوہدے نال۔ اوہنوں کھول کے میرے کول لے آؤ۔</verse>
				<verse number="3">تے جے کوئی تُہانوں کُجھ آکھے تے آکھنا پئی خُداوند نُوں اوہناں دی لوڑ اے تے جھٹ اوہ اوہناں نُوں گھل دے گا۔</verse>
				<verse number="4">ایہہ ایس لئی ہویا پئی اوہ گلّ جیہڑی نبی دی راہِیں آکھی گئی سی پُوری ہوئے۔ پئی</verse>
				<verse number="5">صِیُّون دی دِھی نُوں آکھو۔ ویکھ تیرا بادشاہ تیرے کول آؤندا اے اوہ حلِیم اے تے کھوتے اُتّے چڑھیا سگوں کھوتی دے بچّے اُتّے۔</verse>
				<verse number="6">سو شاگِرداں جا کے جیویں یِسُوع نے اوہناں نُوں حُکم دِتّا سی اوسے طرح کِیتا۔</verse>
				<verse number="7">تے کھوتی تے بچّے نُوں لے آؤندا تے اوہناں اپنے کپڑے اوہناں دے اُتّے پا دِتّے۔ تے اوہ اوہناں دے اُتّے چڑھ بَیٹھا۔</verse>
				<verse number="8">تے بِھیڑ وِچوں بتھیریاں اپنے کپڑے راہ وِچ وچھائے تے ہوراں رُکھّاں دِیاں ٹہنِیاں دَڈھ کے راہ وِچ وچھا دِتّیاں۔</verse>
				<verse number="9">تے بِھیڑ جیہڑی اوہدے اگّے پِچّھے چلّی جاندی سی اُچّی اواز نال آکھدی سی ”ہوشعنا داؤد دے پُتر نُوں۔ دھنّ اے اوہ جیہڑا خُداوند دے ناں اُتّے آؤندا اے اسماناں وِچ ہوشعنا۔“</verse>
				<verse number="10">تے جد اوہ یرُوشلِیم وِچ وڑیا تاں سارا شہر ایہہ آکھ کے ہِل گیا پئی ایہہ کون اے؟</verse>
				<verse number="11">تے بِھیڑ آکھن لگّی۔ ایہہ اوہ نبی اے یِسُوع گلِیل دے ناصرۃ دا۔</verse>
				<verse number="12">تے یِسُوع خُدا دی ہیکل وِچ گیا تے ساریاں نُوں باہر کڈھ دِتّا جیہڑے ہیکل وِچ وَنج بِپار کر دے سن تے صرّافاں دے تختے تے کبُوتر ویچن والیاں دِیاں چَونکِیاں اُلٹا سُٹِّیاں۔</verse>
				<verse number="13">تے اوہناں نُوں آکھن لگّا پئی لِکھیا ہویا اے ”میرا گھر دُعا بندگی دا گھر اکھوائے گا“ پر تُسی اوہنوں ڈاکُوؤاں دی کھوہ بناندے اوہ۔</verse>
				<verse number="14">تے ہیکل دے اندر اَنھے تے گُونگے اوہدے کول آئے تے اوس اوہناں نُوں چَنگا کِیتا۔</verse>
				<verse number="15">پر جد سردار کاہِناں تے فقِیہاں نیں اوہناں اچرج کمّاں نُوں ویکھیا جیہڑے اوس کِیتے تے نالے ہیکل وِچ اوہناں مُنڈیاں نُوں جیہڑے اُچّی اُچّی آکھدے سن ”داؤد دے پُتر نُوں ہوشعنا۔“ تَد اوہناں نُوں غُصّہ چڑھیا۔</verse>
				<verse number="16">تے اوہنوں آکھیا تُوں سُننا ایں پئی ایہہ کِیہ آکھدے نیں؟ یِسُوع اوہناں نُوں آکھیا ہاں۔ تُساں کدی ایہہ نئیں پڑھیا پئی نیانیاں تے دُدّھ پِین والیاں دے مُنھوں تُوں وڈیائی پُوری کرائی۔</verse>
				<verse number="17">تے اوہناں نُوں چھڈ کے اوہ شہروں باہر بَیت عَنِیاہ نُوں گیا تے اوتھے رات رہیا۔</verse>
				<verse number="18">تے سویرے شہر نُوں پرتدیاں ہویاں اوہنوں بُھکھ لگّی۔</verse>
				<verse number="19">تے راہ دے کنڈھے اِک ہنجیر دا بُوٹا دیکھ کے اوہدے کول گیا تے اوہدے وِچ بِناں پَتّراں دے ہور کُجھ نا مِلیا تے اوہنوں آکھیا ہُن توں لے کے تیرے اُتّے کدی وی پَھل نا ہوئے تے اوسے ویلے ہنجیر دا بُوٹا سُک گیا۔</verse>
				<verse number="20">تے شاگِرداں نیں ویکھ کے تے تعجُّب کر کے آکھیا۔ کیڈی چھیتی ایہہ ہنجیر دا بُوٹا سُک گیا؟ تے یِسُوع اوہناں نُوں جواب دِتّا۔</verse>
				<verse number="21">مَیں تُہانوں سَچ آکھنا آں پئی جے کر یقِین کرو تے شک نا کرو تے تُسی نِرا ایہو ای نا کرو گے جیویں ہنجیر دے بُوٹے نال ہویا۔ پر جے ایس پہاڑ نُوں وی آکھو گے پئی اُٹھ تے سمُندر وِچ جا پَو تے ہو جائے گا۔</verse>
				<verse number="22">تے سبھ کُجھ جو تُسی یقِین کر کے دُعا وِچ منگو گے۔ سو تُہانوں مِلے گا۔</verse>
				<verse number="23">تے جد اوہ ہیکل وِچ آیا تے تعلِیم پیا دیندا سی تَد سردار کاہِن تے قوم دے بزُرگ اوہدے کول آئے تے آکھن لگّے۔ تُوں کیہڑے اختیار نال ایہہ کمّ کرنا ایں؟ تے کِس ایہہ اختیار تینُوں دِتّا اے؟</verse>
				<verse number="24">یِسُوع اوہناں نُوں جواب دِتّا۔ مَیں وی تُہاڈے توں اِک گلّ پُچھناں آں جے تُسی اوہ مَینُوں دسو گے تے مَیں وی تُہانوں دساں گا پئی کیہڑے اختیار نال ایہہ کمّ کرنا آں۔</verse>
				<verse number="25">یُوحنّا دا بپتِسمہ کِتّھوں سی اسمانوں یا بندیاں ولّوں؟ تے اوہناں ایہہ اوہ آپو وِچ وچار کِیتی پئی جے اسی آکھئے اسمانوں تَد اوہ سانُوں آکھے گا۔ فیر تُسی اوہنوں کیوں نئیں مَنّیا؟</verse>
				<verse number="26">پر جے آکھئے۔ بندیاں ولّوں تے لوکاں کولوں ڈرنے آں کیوں جو سبھے یُوحنّا نُوں نبی مَن دے نیں۔</verse>
				<verse number="27">تَد اوہناں یِسُوع نُوں جواب دِتّا اسی نئیں جان دے۔ اوس وی اوہناں نُوں آکھیا مَیں وی تُہانوں نئیں دِسدا پئی کیہڑے اختیار نال مَیں ایہہ کمّ کرنا آں۔</verse>
				<verse number="28">پر تُسی کِیہ سمجھدے اوہ؟ کِسے بندے دے دو پُتر سن تے اوس وڈّے کول آ کے آکھیا پُتر جا کے اَج انگور دے باغ وِچ کمّ کر۔</verse>
				<verse number="29">اوس جواب دِتّا میرا جی نئیں کر دا پر مگروں پچھتا کے اوہ ٹُر گیا۔</verse>
				<verse number="30">فیر دُوجے کول آ کے ایسے طرح آکھیا۔ اوس جواب دِتّا خُداوند مَیں جاناں آں۔ پر گیا نئیں۔</verse>
				<verse number="31">اوہناں دوہاں وِچوں کِس پئیو دی مرضی پُوری کِیتی؟ اوہ آکھن لگّے پہلے نے۔ یِسُوع اوہناں نُوں آکھیا۔ مَیں تُہانوں سَچ آکھنا آں پئی محصُولئے تے کسبیاں تُہاڈے توں اگّے خُدا دی بادشاہی وِچ جاندے نیں۔</verse>
				<verse number="32">کیوں جو یُوحنّا نیکی دے راہ اُتّے تُہاڈے کول آیا تے تُساں اوہنوں نا مَنّیا پر محصُولِیاں تے کسبیاں نیں اوہنوں مَن لیا۔ پر تُسی ایہہ ویکھ کے مگروں وی نئیں پچھتائے پئی اوہنوں مَن لَیندے۔</verse>
				<verse number="33">اِک ہور تمثِیل سُنو۔ اِک بندہ گھر دا مالک سی جِس انگور دا باغ لایا۔ تے اوہدے چَوفیرے واڑ کِیتی۔ تے اوہدے وِچ رَس لئی حوض بنایا۔ تے بُرج اُساریا۔ تے مالِیاں نُوں ٹھیکے دے کے پردیس ٹُرگیا۔</verse>
				<verse number="34">تے جد پَھل دی بہار نیڑے آئی اوس اپنے نَوکراں نُوں مالِیاں کول اوہدا پَھل لین واسطے گھلّیا۔</verse>
				<verse number="35">تے مالِیاں اوہدے نَوکراں نُوں پھڑ کے کِسے نُوں کُٹّیا۔ کِسے نُوں وَڈّھیا تے کِسے نُوں پتّھر مارے۔</verse>
				<verse number="36">فیر اوس ہور نَوکراں نُوں گھلّیا جیہڑے اگلیاں نالوں وَدھیرے سن تے اوہناں نیں اوہناں نال وی اوسے طرح کِیتا۔</verse>
				<verse number="37">پر اوڑک نُوں اوس نے اپنا پُتر اوہناں کول ایہہ آکھ کے گھلّیا پئی اوہ میرے پُتر دی تے عِزّت کرن گے۔</verse>
				<verse number="38">جد مالِیاں نیں پُتر نُوں ویکھیا تَد آپو وِچ آکھن لگّے۔ وارث تے ایہو اے۔ آؤ ایہنوں مار سُٹّیئے تے اوہدی وِرثہ سانبھ لَئے۔</verse>
				<verse number="39">تے اوہنوں پَھڑکے انگور دے باغوں بَنّے کڈھیا تے مار سُٹّیا۔</verse>
				<verse number="40">سو جد باغ دا مالک آوے گا اوہناں مالِیاں نال اوہ کِیہ کرے گا؟</verse>
				<verse number="41">اوہ اوہنوں آکھن لگّے اوہناں بُریاں دا بُری طرح ناس کرے گا۔ تے انگور دا باغ ہورناں مالِیاں نُوں سونپے گا۔ جیہڑے ویلے سر اوہنوں پَھل پُچاؤن گے۔</verse>
				<verse number="42">یِسُوع اوہناں نُوں آکھیا تُساں کِتاباں وِچ کدی نئیں پڑھیا پئی جیہڑے پتّھر نُوں راجاں نیں ناپسند کِیتا اوہی نُکّر دا سِرا بنایا گیا؟ ایہہ گلّ خُداوند ولّوں ہوئی تے ساڈی نظر وِچ اچرج اے۔</verse>
				<verse number="43">ایس لئی مَیں تُہانوں آکھنا آں پئی خُدا دی بادشاہی تُہاڈے توں کُھوئی جائے گی۔ تے اوس قوم نُوں بخشی جائے گی جیہڑی اوہدا پَھل لِیائیا کرے۔</verse>
				<verse number="44">تے جیہڑا کوئی ایس پتّھر اُتّے ڈِگّ پَوے سو چُور چُور ہو جائے گا پر جِہدے اُتّے اوہ ڈِگّے اوہنوں گھٹے وانگُوں اُڈائے گا۔</verse>
				<verse number="45">تے جد سردار کاہِناں تے فرِیسیاں نیں اوہدیاں ایہہ تمثِیلاں سُنیاں تَد اوہناں نُوں معلُوم ہویا پئی اوہ تے ساڈی بابت پیا آکھدا اے۔</verse>
				<verse number="46">تے جد اوہ اوہنوں پَھڑنا چاہندے سن لوکاں توں ڈر دے سن کیوں جو اوہ اوہنوں نبی مَن دے سن۔</verse>
			</chapter>
			<chapter number="22">
				<verse number="1">تے یِسُوع نیں فیر تمثِیلاں وِچ اوہناں نُوں جواب دِتّا۔</verse>
				<verse number="2">پئی اسمان دی بادشاہی اِک بادشاہ وانگر اے جِس اپنے پُتر دا ویاہ کِیتا۔</verse>
				<verse number="3">تے اوس اپنے نَوکراں نُوں گھلّیا۔ پئی میلِیاں نُوں ویاہ وِچ سَدّن۔ پر اوہ آؤن نُوں راضی نا ہوئے۔</verse>
				<verse number="4">فیر اوس ہور نَوکراں نُوں ایہہ آکھ کے گھلّیا۔ پئی میلِیاں نُوں آکھو۔ پئی ویکھو مَیں اپنا کھانا تیار کر لیا اے میرے ڈھگّے تے پلے ہوئے جنَور کُہس گئے نیں تے سبھو کُجھ تیار اے۔ تُسی ویاہ وِچ آؤ۔</verse>
				<verse number="5">پر اوہ بے پرواہی کر کے چلّے گئے۔ اِک اپنی پَیلی ولّ دُوجا اپنے وَنج بِپار نُوں۔</verse>
				<verse number="6">تے باقِیاں نیں اوہدے نَوکراں نُوں پھڑیا تے اوہناں دی پَتّ لاہی تے مار سُٹّیا۔</verse>
				<verse number="7">تَد بادشاہ نُوں غُصّہ آیا تے اوس اپنی فَوج نُوں گھل کے اوہناں خُونِیاں دا ناس کروا دِتّا تے اوہناں دا شہر پُھوک دِتّا۔</verse>
				<verse number="8">تے اپنے نَوکراں نُوں آکھیا ویاہ تے تیار اے پر میلی نالائق نِکلے۔</verse>
				<verse number="9">سو تُسی چورستیاں وِچ جاؤ تے جِنّے تُہانوں مِلن ویاہ وِچ سَدّ لیاؤ۔</verse>
				<verse number="10">تے اوہ نوکر باہر جا کے راہاں اُتّے بُرے بھلے جِنّے ٹکّرے سبھناں نُوں اکٹّھے کر کے لے آئے تے ویاہ والا گھر پَروہنیاں نال بھر گیا۔</verse>
				<verse number="11">تے جد بادشاہ پَروہنیاں نُوں ویکھن لئی اندر آیا اوس اِک بندے نُوں اوتھے ویکھیا جِس ویاہ والا کپڑا پایا ہویا نئیں سی۔</verse>
				<verse number="12">تے اوہنوں آکھن لگّا بھرا تُوں ویاہ والے کپڑے باہجوں ایتھے کِیویں آ وڑیا۔ اوہ تے چُپ رہ گیا۔</verse>
				<verse number="13">تَد بادشاہ نَوکراں نُوں آکھیا۔ ایہدے ہتّھ پَیر بَنّھ کے ایہنوں باہر ہنیرے وِچ سُٹ آؤ۔ اوتھے رونا تے کچیچیاں وٹنا ہوئے گا۔</verse>
				<verse number="14">کیوں جو سَدّے ہوئے تے بُہت نیں پر چُنے ہوئے تھوڑے۔</verse>
				<verse number="15">تَد فرِیسیاں جا کے صلاح کِیتی پئی کِسے طرح اوہنوں گلّاں وِچ پھسایئے۔</verse>
				<verse number="16">تے اوہناں اپنیاں شاگِرداں نُوں ہیرودیاں سَنے اوہدے کول گھلّیا پئی اوہنوں آکھن اَے اُستاد سانُوں معلُوم اے۔ پئی تُوں سَچّا ایں تے سچیائی نال خُدا دا راہ دسنا ایں تے تینُوں کِسے دی پرواہ نئیں کیوں جو تُوں بندیاں دے مُنھ دا لحاظ نئیں کر دا۔</verse>
				<verse number="17">سانُوں دس تُوں کِیہ سمجھنا ایں۔ پئی قَیصر نُوں جزیہ دینا چاہیدا اے کہ نئیں؟</verse>
				<verse number="18">پر یِسُوع نے اوہناں دی شرارت جاچ کے آکھیا اَے مکّارو تُسی مَینُوں کیوں ازماؤندے اوہ؟</verse>
				<verse number="19">جزیے دا سِکّہ مَینُوں وکھاؤ۔ اوہ اوہدے کول اِک دینار لے آئے۔</verse>
				<verse number="20">تے اوس اوہناں نُوں آکھیا۔ ایہہ مُورت تے ایہہ لِکھت کِہدی اے؟</verse>
				<verse number="21">اوہ اوہنوں آکھن لگّے قَیصر دی۔ تَد اوہ اوہناں نُوں آکھن لگّا۔ فیر جو قَیصر دا اے قَیصر نُوں دیو تاں جو خُدا دا اے خُدا نُوں۔</verse>
				<verse number="22">تے اوہناں ایہہ سُن کے تعجُّب کِیتا تے اوہنوں چھڈ کے ٹُر گئے۔</verse>
				<verse number="23">اوسے دِن صدوقی جیہڑے آکھدے نیں پئی قیامت نئیں ہونی اوہدے کول آئے تے ایہہ آکھ کے اوہدے کولوں سوال پُچھیا۔</verse>
				<verse number="24">پئی اَے اُستاد! مُوسیٰ نے آکھیا سی پئی جد کوئی بے اولادا مر جائے تَد اوہدا بھرا اوہدی بیوی نُوں کر لَئے تے اپنے بھرا دے لئی نسل پَیدا کرے۔</verse>
				<verse number="25">سو ساڈے وِچ سَتّ بھرا سن۔ تے پہلا ویاہ کر کے مر گیا پر اوہدی کوئی نسل نئیں سی اوہ اپنی بیوی نُوں اپنے بھرا لئی چھڈ گیا۔</verse>
				<verse number="26">تے ایسے طرح دُوجے کِیتا تے تِیجے وی ستویں تِیکر۔</verse>
				<verse number="27">تے ساریاں دے پِچّھوں اوہ عورت وی مر گئی۔</verse>
				<verse number="28">سو قیامت نُوں ایہہ اوہناں ستّاں وِچوں کِہدی بیوی ہوئے گی؟ کیوں جو ساریاں اوہنوں کِیتا سی۔</verse>
				<verse number="29">تے یِسُوع اوہناں نُوں جواب دِتّا۔ تُسی گُمراہ اوہ کیوں جو تُسی کِتاباں تے خُدا دی قُدرت توں ناواقِف اوہ۔</verse>
				<verse number="30">کیوں جو قیامت وِچ نا ویاہ کر دے نیں تے نا ویاہے جاندے نیں۔ پر اسمان دے فرِشتیاں وانگُوں نیں۔</verse>
				<verse number="31">پر مُردیاں دی قیامت دی بابت تُساں ایہہ نئیں پڑھیا جو خُدا تُہانوں آکھیا۔</verse>
				<verse number="32">پئی ”مَیں ابرہام دا خُدا تے اِضحاق دا خُدا تے یعقُوب دا خُدا آں“ خُدا مُردیاں دا نئیں پر جِیوندیاں دا خُدا اے۔</verse>
				<verse number="33">تے لوک ایہہ سُن کے اوہدی تعلِیم توں حَیران ہوگئے۔</verse>
				<verse number="34">تے فرِیسیاں جد سُنیا پئی اوس صدوقیاں دا مُنھ بند کر دِتّا تَد اوہ اِک تھاں اکٹّھے ہوگئے۔</verse>
				<verse number="35">تے اوہناں وِچوں اِک نیں جیہڑا شریعت سکھان والا سی اوہدے ازمان لئی سوال پُچھیا۔</verse>
				<verse number="36">پئی اَے اُستاد شریعت وِچ وَڈا حُکم کیہڑا اے۔</verse>
				<verse number="37">اوس اوہنوں آکھیا پئی تُوں خُداوند اپنے خُدا نُوں اپنے سارے دِل نال تے اپنی ساری جان نال تے اپنی ساری عقل نال پیار کر۔</verse>
				<verse number="38">وَڈا تے پہلا حُکم ایہو ای اے۔</verse>
				<verse number="39">تے دُوجا جیہڑا اوہدے وانگُوں ایہہ اے پئی تُوں اپنے گوانڈھی نُوں اپنے جِہیا پیار کر۔</verse>
				<verse number="40">ایہناں دوہاں حُکماں وِچ ساری شریعت تے نبی آ جاندے نیں۔</verse>
				<verse number="41">تے جدوں فریسی اکٹّھے ہوئے یِسُوع اوہناں کولوں ایہہ آکھ کے سوال پُچھیا۔</verse>
				<verse number="42">پئی مسِیح دی بابت تُہاڈا کِیہ خیال اے۔ اوہ کِہدا پُتر اے؟ اوہ اوہنوں آکھن لگّے داؤد دا۔</verse>
				<verse number="43">اوہ اوہناں نُوں آکھن لگّا۔ فیر کِس طرح داؤد رُوح دی راہِیں اوہنوں ایہہ آکھ کے خُداوند آکھدا اے؟</verse>
				<verse number="44">پئی خُداوند نے میرے خُداوند نُوں آکھیا تُوں میرے سَجّے پاسے بَیہہ جا جد تِیکر مَیں تیرے وَیرِیاں نُوں تیرے پیراں ہیٹھ نا کر دیواں۔</verse>
				<verse number="45">سو جد داؤد اوہنوں خُداوند آکھدا اے۔ تے اوہ اوہدا پُتر کِیویں ہویا؟</verse>
				<verse number="46">پر ایس گلّ دا جواب کوئی اوہنوں دے نا سکیا۔ تے نا اوس دِن توں کِسے دا حَوصلہ پیا پئی اوہدے کولوں سوال پُچھے۔</verse>
			</chapter>
			<chapter number="23">
				<verse number="1">تَد یِسُوع نے لوکاں نُوں تے اپنے شاگِرداں نُوں آکھیا۔</verse>
				<verse number="2">پئی فقِیہ تے فریسی مُوسیٰ دی گدّی اُتّے بَیٹھے ہوئے نیں۔</verse>
				<verse number="3">ایس لئی سبھ کُجھ جو اوہ تُہانوں آکھن تُسی عمل کرو تے مَنّو پر اوہناں جیہے کمّ نا کرو کیوں جو اوہ آکھدے نیں پر عمل نئیں کر دے۔</verse>
				<verse number="4">ہاں اوہ بھاریاں پَنڈاں جیہڑیاں اَوکھیاں چُکیاں جاندِیاں نیں بَنّھ چھڈ دے نیں۔ تے بندیاں دے موڈھیاں اُتّے رکھدے نیں۔ پر آپ اوہ اپنی اُنگل نال اوہناں نُوں کھِس کانا نئیں چاہندے۔</verse>
				<verse number="5">تے اوہ اپنے سارے کمّ لوکاں نُوں وکھان لئی کر دے نیں اوہ تے اپنے تعویذ چَوڑے تے اپنے چوغے دی جھالر وڈّی بناندے نیں۔</verse>
				<verse number="6">تے مہمانِیاں وِچ اُچّے تھاں تے عبادت خانیاں وِچ اگلیاں کُرسِیاں چاہندے نیں۔</verse>
				<verse number="7">تے بازاراں وِچ سلام لین تے لوکاں کولوں ربّی اکھوان دے بُھکھے نیں۔</verse>
				<verse number="8">پر تُسی ربّی نا اکھواؤ۔ کیوں جو اِک ای تُہاڈا اُستاد اے تے تُسی سارے بھرا اوہ۔</verse>
				<verse number="9">تے زمین اُتّے کِسے نُوں اپنا پئیو نا آکھو۔ کیوں جو اِک اے تُہاڈا باپ جیہڑا اسماناں اُتّے اے۔</verse>
				<verse number="10">تے نا تُسی ہادی اکھواؤ کیوں جو اِک اے تُہاڈا ہادی یعنی مسِیح۔</verse>
				<verse number="11">پر جیہڑا تُہاڈے وِچوں وَڈا اے سو تُہاڈا خادم ہوئے گا۔</verse>
				<verse number="12">تے جیہڑا کوئی اپنے آپ نُوں اُچیاں کرے گا سو نِیواں کِیتا جائے گا تے جیہڑا کوئی اپنے آپ نُوں نِیویاں کرے گا۔ سو اُچّا کِیتا جائے گا۔</verse>
				<verse number="13">پر ہائے افسوس تُہاڈے اُتّے فقِیہو تے فرِیسیو مکّارو۔ ایس لئی پئی تُسی اسمان دی بادشاہی نُوں لوکاں اُتّے بند کر دے اوہ۔ تُسی تے نا آپ وِچ وڑدے تے نا وڑن والیاں نُوں وڑن دیندے اوہ۔</verse>
				<verse number="14">[ہائے افسوس تُہاڈے اُتّے فقِیہو تے فرِیسیو مکّارو ایس لئی پئی تُسی بیوہ عَورتاں دے گھراں نُوں نِگل جاندے اوہ تے وکھالن لئی لمبی چَوڑی نماز پڑھدے اوہ۔ تُہانوں بُہتی سزا مِلے گی۔]</verse>
				<verse number="15">پر ہائے افسوس تُہاڈے اُتّے فقِیہو تے فرِیسیو مکّارو ایس لئی پئی تُسی اِک بندے نُوں اپنے دین وِچ لے آؤن واسطے سمُندر تے زمین گاہ مار دے اوہ جد آگیا تے تُسی اوہنوں اپنے نالوں دُونا جہنّم دا پُتر بناندے اوہ۔</verse>
				<verse number="16">پر ہائے افسوس تُہاڈے اُتّے اَنھے راہ دسن والیو جیہڑے آکھدے ہو پئی ”جے کوئی ہیکل دی سَونہہ چُکے تے کوئی گلّ نئیں پر جے کوئی ہیکل دے سونے دی سَونہہ چُکے تے پُوری کرنی پَوے گی۔“</verse>
				<verse number="17">مُورکھو تے اَنھیو۔ وَڈا کیہڑا اے؟ سونا؟ کہ ہیکل جِس سونے نُوں پاک کِیتا اے؟</verse>
				<verse number="18">”تے جے کوئی قُربان گاہ دی سَونہہ چُکے تے کوئی گلّ نئیں۔ پر جے کوئی اوس چڑھاوے دی جیہڑا اوہدے اُتّے اے سَونہہ چُکے تے اوہنوں پُوری کرنی پَوے گی۔“ اوہ اوہدا دین دار اے۔</verse>
				<verse number="19">اَنھیو وَڈا کیہڑا اے چڑھاوا کہ قُربان گاہ جیہڑی چڑھاوے نُوں پاک کر دی اے؟</verse>
				<verse number="20">ایس لئی جیہڑا قُربان گاہ دی سَونہہ چُکدا اے۔ اوہ اوہدی تے نالے سارِیاں شیواں دی وی جیہڑیاں اوہدے اُتّے نیں سَونہہ چُکدا اے۔</verse>
				<verse number="21">تے جیہڑا ہیکل دی سَونہہ چُکدا اے اوہ اوہدی تے نالے اوہدی وی جیہڑا ہیکل وِچ رہندا اے سَونہہ چُکدا اے۔</verse>
				<verse number="22">تے جیہڑا اسمان دی سَونہہ چُکدا اے۔ اوہ خُدا دے تخت دی تے اوہدے اُتّے بیہن والے دی وی سَونہہ چُکدا اے۔</verse>
				<verse number="23">ہائے افسوس تُہاڈے اُتّے فقِیہو تے فرِیسیو مکّارو ایس لئی پئی تُسی پُودنے تے سونف تے زِیرے دے اُتّے دَہ یکّی لاندے اوہ۔ پر شریعت دِیاں بھاریاں بھاریاں گلّاں نُوں یعنی عدالت تے رَحم تے اِیمان نُوں تُساں چھڈ دِتّا اے۔ چاہیدا سی پئی تُسی ایہناں نُوں کر دے تے اوہناں نُوں وی نا چھڈ دے۔</verse>
				<verse number="24">اَنھے راہ دسن والیو جیہڑے مچھر نُوں پُن کے کڈھ چھڈ دے ہو تے اُوٹھ نُوں لنگھا جاندے اوہ۔</verse>
				<verse number="25">ہائے افسوس تُہاڈے اُتّے فقِیہو تے فرِیسیو مکّارو۔ تُسی کٹورے تے تھالی نُوں باہروں صاف کر دے ہو پر اوہ اندروں لُٹ تے بدپرہیزی نال بھرے ہوئے نیں۔</verse>
				<verse number="26">اَے اَنھے فریسی پہلاں کٹورے تے تھالی دا اندر صاف کر تاں جو اوہ باہروں وی صاف ہو جاوے۔</verse>
				<verse number="27">ہائے افسوس تُہاڈے اُتّے فقِیہو تے فرِیسیو مکّارو۔ ایس لئی پئی تُسی چُونے گج قبراں وانگُوں ہو جیہڑیاں باہروں تے بڑیاں سوہنِیاں جاپدیاں نیں۔ پر اندروں مُردیاں دِیاں ہڈِّیاں نال تے ہر طرح دی پلِیتی نال بھریاں ہویاں نیں۔</verse>
				<verse number="28">ایسے طرح تُسی وی باہروں تے لوکاں نُوں نیک جاپدے اوہ۔ پر اندروں مکر تے بے دِینی نال بھرے ہوئے اوہ۔</verse>
				<verse number="29">ہائے افسوس تُہاڈے اُتّے فقِیہو تے فرِیسیو مکّارو۔ ایس لئی پئی تُسی نبیاں دِیاں قبراں بناندے ہو تے نیکاں دیاں مقبریاں نُوں سنوار دے اوہ۔</verse>
				<verse number="30">تے آکھدے ہو پئی جے اسی اپنے پئیو دادیاں دے دِناں وِچ ہوندے تے اسی اوہناں نال نبیاں دے خُون وِچ شریک نا ہوندے۔</verse>
				<verse number="31">سو تُسی آپ اپنے اُتّے گواہ بن دے ہو پئی اسی اوہناں لوکاں دے پُتر آں جِنہاں نبیاں نُوں مار سُٹّیا۔</verse>
				<verse number="32">اپنے پئیو دادیاں دے پَیمانے نُوں بھر دیو۔</verse>
				<verse number="33">اَے سپّو۔ سپّاں دے بچّیو۔ تُسی جہنّم دی سزا توں کِس طرح بھجو گے؟</verse>
				<verse number="34">ایس کر کے ویکھو مَیں نبیاں تے داناواں تے فقِیہاں نُوں تُہاڈے کول گھلّنا آں۔ اوہناں وِچوں کئیاں نُوں تُسی مار سُٹّو گے تے صلِیب دیؤگے۔ تے کئیاں نُوں اپنے عبادت خانیاں وِچ کولڑے مارو گے تے شہروں شہر بھجا کے اَوکھیاں کرو گے۔</verse>
				<verse number="35">تاں جو نیکاں دا لہو جِنّاں زمین اُتّے وگایا گیا نیک ہابل دے لہو توں لے کے برکیاہ دے پُتر زکریاہ دے لہو تِیکر جِہنُوں تُساں ہیکل تے قُربان گاہ دے وِچکار مار دِتّا سی۔ سبھو تُہاڈے اُتّے آ جاوے۔</verse>
				<verse number="36">مَیں تُہانوں سَچ آکھنا آں ایہہ سبھ کُجھ ایس زمانے دے لوکاں اُتّے آوے گا۔</verse>
				<verse number="37">اَے یرُوشلِیم اَے یرُوشلِیم نبیاں نُوں مار سُٹّن والی تے اوہناں نُوں پتّھراؤ کرن والی جیہڑے تیرے کول گھلّے گئے سن۔ کِنی واری مَیں چاہندا ساں پئی تیرے بچّیاں نُوں اوسے طرح اکٹّھے کراں۔ جیویں کُکّڑی اپنے چُوچیاں نُوں کھنباں ہیٹھ اکٹّھے کر دی اے پر تُسی نئیں سو چاہندے۔</verse>
				<verse number="38">ویکھو تُہاڈا گھر تُہاڈے لئی اُجاڑ چھڈیا جاندا اے۔</verse>
				<verse number="39">کیوں جو مَیں تُہانوں آکھنا آں پئی ہُن توں تُسی مَینُوں فیر نا ویکھو گے جد توڑی ایہہ نا آکھو گے پئی دھنّ اے اوہ جیہڑا خُداوند دے ناں اُتّے آؤندا اے۔</verse>
			</chapter>
			<chapter number="24">
				<verse number="1">تے یِسُوع ہیکلوں نِکل کے لگا جاندا سی تے شاگِرد اوہدے کول آئے پئی ہیکل دِیاں عمارتاں اوہنوں دسن۔</verse>
				<verse number="2">پر اوس اوہناں نُوں ایہہ جواب دِتّا۔ تُسی ایہہ سارِیاں شیواں نئیں ویکھدے؟ مَیں تُہانوں سَچ آکھنا آں ایتھے پتّھر دے اُتّے پتّھر چھڈیا نئیں جاناں جیہڑا ڈیگیا نا جائے گا۔</verse>
				<verse number="3">تے جد اوہ زَیتُوناں دے پہاڑ اُتّے بَیٹھا ہویا سی اوہدے شاگِرداں وَکھریاں ہو کے اوہدے کولوں پُچھیا۔ سانُوں دس ایہہ گلّاں کدوں ہون گِیاں؟ تے تیرے آؤن دا تے ایس زمانے دے مُک جان دا کِیہ نِشان اے؟</verse>
				<verse number="4">تے یِسُوع اوہناں نُوں جواب دِتّا۔ پئی ویکھو تُہانوں کوئی گُمراہ نا کرے۔</verse>
				<verse number="5">کیوں جو بتھیرے میرے ناں اُتّے ایہہ آکھدے ہوئے آؤن گے پئی ”مَیں مسِیح آں۔“ تے بتھیریاں نُوں گُمراہ کر دین گے۔</verse>
				<verse number="6">تے تُسی لڑائِیاں تے لڑائِیاں دِیاں افواواں سُنوں گے۔ خبردار کِتے گھابر نا جانا۔ کیوں جو ایہہ گلّاں تے ہونیاں ای نیں۔ پر اخِیر اجے نئیں اے۔</verse>
				<verse number="7">کیوں جو قوم قوم دے تے بادشاہی بادشاہی دے برخلاف اُٹھ کھلووے گی۔ تے تھاں تھاں کال تے بھونچال ہون گے۔</verse>
				<verse number="8">پر ایہہ سارِیاں شیواں مُصِیبتاں دا شُروع ای ہون گِیاں۔</verse>
				<verse number="9">تَد اوہ تُہانوں دُکھ دین لئی پھڑوا دین گے تے تُہانوں مار سُٹّن گے تے میرے ناں دے سبّب سارِیاں قوماں تُہاڈے نال وَیر رکھن گِیاں۔</verse>
				<verse number="10">تے اوس ویلے بتھیرے ٹھوکر کھا جان گے۔ تے اِک دُوجے نُوں پھڑوا دین گے تے اِک دُوجے نال وَیر رکھن گے۔</verse>
				<verse number="11">تے بُہت جُھوٹھے نبی اُٹھن گے تے بتھیریاں نُوں بد راہ کر دین گے۔</verse>
				<verse number="12">تے بے دِینی وَدّھ جان نال بتھیریاں دی مُحبّت ٹھنڈی ہو جاوے گی۔</verse>
				<verse number="13">پر جیہڑا اخِیر توڑی قیم رہے گا سو ای نجات پائے گا۔</verse>
				<verse number="14">تے بادشاہی دی ایس خُوشخبری دی منادی ساری دُنیا وِچ کِیتی جائے گی۔ تاں جو سارِیاں قوماں نُوں گواہی ہوئے تَد اخِیر ہوئے گا۔</verse>
				<verse number="15">سو جِس ویلے تُسی اوس اُجاڑن والی گندی شے نُوں جِہدی خبر دانی ایل نبی دِتّی اے پاک مکان وِچ کھلوتی ہوئی ویکھو گے (جو پڑھے سو سمجھ لَوے۔)</verse>
				<verse number="16">تَد اوہ جیہڑے یہُودیہ وِچ ہون پہاڑاں اُتّے بھج جان۔</verse>
				<verse number="17">جیہڑا کوٹھے اُتّے ہوئے اپنے گھر دا اسباب کڈھن واسطے ہیٹھاں نا اُترے۔</verse>
				<verse number="18">تے جیہڑا پَیلی وِچ ہوئے اپنے کپڑے لین نُوں پِچھّاں نا مُڑے۔</verse>
				<verse number="19">پر افسوس اوہناں اُتّے جیہڑیاں اوہناں دِناں وِچ جمّن والیاں تے جیہڑیاں دُدّھ چُنگھان والِیاں ہون گِیاں۔</verse>
				<verse number="20">سو دُعا منگو پئی تُہاڈا بھجنا نا سِیال وِچ تے نا سبت دے دِن ہوئے۔</verse>
				<verse number="21">کیوں جو اوس ویلے ایڈی بھاری مُصِیبت ہوئے گی جیہڑی دُنیا دے مُڈھوں لے کے ہُن تِیکر نا ہوئی۔ تے نا کَدے ہوئے گی۔</verse>
				<verse number="22">تے جے اوہ دِن گھٹائے نا جاندے تے اِک جی وی نا بچدا پر چُنیاں ہویاں دی خاطر اوہ دِن گھٹائے جان گے۔</verse>
				<verse number="23">اوس ویلے جے کوئی تُہانوں آکھے پئی ویکھو مسِیح ایتھے یا اوتھے وے تے سَچ نا مَنّو۔</verse>
				<verse number="24">کیوں جو جُھوٹھے مسِیح تے جُھوٹھے پیغمبر اُٹھن گے۔ تے بھارے نِشان تے کراماتاں وکھان گے۔ اجیہے پئی جے ہو سکے تے اوہ چُنیاں ہویاں نُوں وی گُمراہ کر لین۔</verse>
				<verse number="25">ویکھو مَیں تُہانوں اگیترے دس دِتّا اے۔</verse>
				<verse number="26">ایس لئی جے تُہانوں آکھن پئی ویکھو اوہ بیابان وِچ اے تے باہر نا جانا۔ جے آکھن ویکھو اندرلیاں کوٹھڑِیاں وِچ اے تے نا مَنّو۔</verse>
				<verse number="27">کیوں جو جیویں بِجلی چڑھدیوں نِکل کے لہندے تِیکر لِشک مار دی اے اونویں ای اِبنِ آدم دا آؤنا ہوئے گا۔</verse>
				<verse number="28">جِتّھے کِتّھے مُردار اے اوتھے ای گِرجھاں اکٹّھیاں ہون گِیاں۔</verse>
				<verse number="29">تے اوہناں دِناں دی مُصِیبت دے پِچّھوں جھٹ سُورج ہنیرا ہو جائے گا۔ تے چَنّ اپنا چانن نئیں دیوے گا تے تارے اسمانوں ڈِگّ پَین گے۔ تے اسمان دِیاں قُوّتاں ہلائِیاں جان گِیاں۔</verse>
				<verse number="30">تے اوس ویلے اِبنِ آدم دا نِشان اسمان اُتّے نظر آوے گا تے تَد زمین دے سارے گھرانے پِٹن گے تے اِبنِ آدم نُوں قُدرت تے بڑے جلال نال اسمان دیاں بدّلاں اُتّے آؤندیاں ویکھین گے۔</verse>
				<verse number="31">تے تُرہی دی بڑی اواز نال اوہ اپنے فرِشتیاں نُوں گھلّے گا تے اوہ اوہدیاں چُنیاں ہویاں نُوں اسمان دے ایس سِرے توں لے کے اوس سِرے تِیکر چَوہاں گُٹّھاں توں اکٹّھے کرن گے۔</verse>
				<verse number="32">ہُن ہنجیر دے رُکھّ توں تمثِیل سِکھّو پئی جد اوہدی ٹہنی نرم ہوندی اے تے پَتّر پُھٹدے نیں تُسی جان لَیندے ہو پئی گرمی دی بہار نیڑے اے۔</verse>
				<verse number="33">ایسے طرح جد تُسی ایہہ سبھ کُجھ ویکھو تَد جان لوؤ پئی اوہ نیڑے سگوں بُوہے اُتّے اے۔</verse>
				<verse number="34">مَیں تُہانوں سَچ آکھنا آں۔ پئی ایہہ پِیڑھی گُذر نئیں جائے گی۔ جد تِیکر ایہہ سبھو کُجھ نا ہو جائے۔</verse>
				<verse number="35">اسمان تے زمین ٹل جان گے پر میرِیاں گلّاں کدی نا ٹلن گِیاں۔</verse>
				<verse number="36">پر اوس دِن تے اوس گھڑی نُوں باپ دے سِوا کوئی نئیں جاندا نا اسماناں دے فرِشتے تے نا پُتر۔</verse>
				<verse number="37">پر جیویں نُوح دے دِن سن اوسے طرح اِبنِ آدم دا آؤنا ہوئے گا۔</verse>
				<verse number="38">کیوں جو جیویں اوہناں دِناں وِچ جھکھڑ توں اگّے لوک کھاندے پِیندے تے ویاہ کر دے تے کراندے سن اوس دِن تِیکر پئی نُوح بیڑی اُتّے چڑھ گیا۔</verse>
				<verse number="39">تے اوہناں نُوں خبر نا ہوئی جد تِیکر جھکھڑ آ کے اوہناں سبھناں نُوں روہڑ کے نا لے گیا۔ ایسے طرح اِبنِ آدم دا آؤنا ہوئے گا۔</verse>
				<verse number="40">اوس ویلے دو جَنے پَیلی وِچ ہون گے اِک پھڑیا تے دُوجا چھڈیا جائے گا۔</verse>
				<verse number="41">دو زنانِیاں چکّی پِیہندیاں ہون گِیاں۔ اِک پَھڑی تے دُوجی چھڈی جائے گی۔</verse>
				<verse number="42">ایس لئی جاگدے رہو پئی تُسی نئیں جان دے پئی تُہاڈا خُداوند کیہڑے دِن آؤندا اے۔</verse>
				<verse number="43">پر ایہہ جانو پئی جے گھر دے مالک نُوں خبر ہوندی پئی چور کیہڑے پَہر آوے گا۔ تے جاگدا رہندا تے اپنے گھر نُوں سَنّھ لگّن نا دیندا۔</verse>
				<verse number="44">ایس کر کے تُسی وی تیار رہو۔ کیوں جو جِس گھڑی تُہانوں کوئی چِت چیتا نا ہوئے اوس گھڑی اِبنِ آدم آوے گا۔</verse>
				<verse number="45">فیر اوہ وفادار تے سیانا نوکر کیہڑا اے پئی جِہنُوں اوہدے مالک اپنے سارے سیوا کرن والیاں اُتّے مُختِیار کِیتا پئی ویلے سر اوہناں نُوں رست دیوے؟</verse>
				<verse number="46">دھنّ اے اوہ نوکر جِہنُوں اوہدا مالک جد آوے اجیہا ای کر دیاں ویکھے۔</verse>
				<verse number="47">مَیں تُہانوں سَچ آکھنا آں اوہ اوہنوں اپنے سبھ مال اُتّے مُختِیار کر دے گا۔</verse>
				<verse number="48">پر جے اوہ خراب نوکر اپنے دِل وِچ آکھے پئی میرا مالک چِر لاندا اے۔</verse>
				<verse number="49">تے اپنے نال دیاں نَوکراں نُوں مارن لگّے تے شرابیاں نال کھائے پئے۔</verse>
				<verse number="50">تاں اوس نوکر دا مالک اجیہے دِن آوے گا جد اوہنوں اوہدی اُڈِیک نئیں اے۔ تے اجیہی گھڑی پئی اوہ نا جانے۔</verse>
				<verse number="51">تے اوہنوں دو ٹوٹے کر دے گا۔ تے اوہدا حِصّہ مکّاراں نال ٹھیراوے گا اوتھے رونا تے کچیچیاں وٹنا ہوئے گا۔</verse>
			</chapter>
			<chapter number="25">
				<verse number="1">اوس ویلے اسمان دی بادشاہی دَساں کوارِیاں وانگر ہوئے گی جیہڑیاں اپنیاں مسالاں لے کے لاڑے دے مِلن نُوں نِکلیاں۔</verse>
				<verse number="2">تے اوہناں وِچوں پنج مُورکھ تے پنج ہُشیار سن۔</verse>
				<verse number="3">کیوں جو جیہڑیاں مُورکھ سن اوہناں اپنیاں مسالاں تے لے لئیاں۔ پر تیل اپنے نال نا لیا۔</verse>
				<verse number="4">پر ہُشیاراں نیں اپنیاں اپنیاں بھانڈیاں وِچ مسالاں ناں تیل لے لیا۔</verse>
				<verse number="5">تے جد لاڑے چِر لایا۔ سبھے انگھلاؤن لگ پئیاں تے سو گِئیاں۔</verse>
				<verse number="6">پر اَدھی رات نُوں رَولا پیا پئی لاڑا آؤندا اے اوہدی اگّوں والی لئی چلّو۔</verse>
				<verse number="7">تَد اوہناں سارِیاں کوارِیاں اُٹھ کے آپو اپنیاں مسالاں ٹھیک کِیتیاں۔</verse>
				<verse number="8">تَد مُورکھاں نیں ہُشیاراں نُوں آکھیا۔ اپنے تیل وِچوں سانُوں وی دیو کیوں جو ساڈیاں مسالاں بُجھدیاں جاندِیاں نیں۔</verse>
				<verse number="9">پر ہُشیاراں ایہہ جواب دِتّا نا۔ کِتے ساڈے تے تُہاڈے لئی تُھڑ نا جائے تُسی ویچن والیاں کول جا کے اپنے لئی مُل لوؤ۔</verse>
				<verse number="10">تے جد اوہ مُل لین گِیئاں لاڑا آگیا۔ تے جیہڑیاں تیار سن اوہدے نال ویاہ وِچ اندر گِئیاں تے بُوہا ماریا گیا۔</verse>
				<verse number="11">تے مگروں دُوجیاں کوارِیاں وی آئِیاں تے آکھن لِگئیاں پئی خُداوندا خُداوندا ساڈے لئی بُوہا کھول دے۔</verse>
				<verse number="12">پر اوس اوہناں نُوں جواب دِتّا۔ مَیں تُہانوں سَچ آکھنا آں پئی مَیں نئیں تُہانوں جاندا۔</verse>
				<verse number="13">ایس لئی جاگدے رہو کیوں جو اوس دِن تے اوس گھڑی نُوں تُسی نئیں جان دے۔</verse>
				<verse number="14">کیوں جو جیویں اِک بندے نے پردیس نُوں جان لگیاں اپنے گھر دیاں نَوکراں نُوں سدّیا تے اپنا مال اوہناں نُوں سونپیا۔</verse>
				<verse number="15">تے اِک نُوں اوس پنج توڑے دِتّے۔ دُوجے نُوں دو۔ تے ترِیجے نُوں اِک۔ ہر اِک نُوں اوہدی اپنی لیاقت سیتی۔ تے پردیس ٹُرگیا۔</verse>
				<verse number="16">سو جِس پنج توڑے لَئے سن اوس جا کے اوہناں نال بیوپار کِیتا۔ تے پنج توڑے ہور کمائے۔</verse>
				<verse number="17">ایسے طرح اوس وی جِس دو لَئے سن دو ہور کھٹّے۔</verse>
				<verse number="18">پر جِس اِک لیا سی اوس جا کے زمین پُٹی۔ تے اپنے مالک دے رُپئے نُوں لُکا دِتّا۔</verse>
				<verse number="19">تے بُہت چِر پِچّھوں اوہناں نَوکراں دا مالک آیا تے اوہناں کولوں لیکھا لین لگّا۔</verse>
				<verse number="20">سو جِس پنج توڑے لَئے سن اوس نیڑے آ کے ہور پنج توڑے اگّے لیا رکھّے تے آکھیا خُداوند تُوں مَینُوں پنج توڑے سونپ دِتّے سن۔ ویکھ مَیں پنج توڑے ہور کھٹ لَئے نیں۔</verse>
				<verse number="21">اوہدے مالک نے اوہنوں آکھیا شاواشے چنگیا تے وفادار نوکرا۔ تُوں تے تھوڑے وِچ وفادار نِکلیا۔ مَیں تینُوں بتھیرے اُتّے اختیار دیاں گا۔ تُوں اپنے مالک دی خُوشی وِچ داخل ہو۔</verse>
				<verse number="22">تے جِس دو توڑے لَئے سن اوس وی نیڑے آ کے آکھیا خُداوند تُوں مَینُوں دو توڑے دِتّے سن۔ ویکھ مَیں دو توڑے ہور کھٹ لَئے نیں۔</verse>
				<verse number="23">اوہدے مالک اوہنوں آکھیا شاواشے چنگیا تے وفادار نوکرا۔ تُوں تے تھوڑے وِچ وفادار نِکلیوں۔ مَیں تینُوں بتھیرے اُتّے اختیار دیاں گا۔ تُوں اپنے مالک دی خُوشی وِچ داخل ہو۔</verse>
				<verse number="24">فیر جِس اِک توڑا لیا سی اوس وی نیڑے آ کے آکھیا خُداوند مَیں تینُوں جان دا ساں پئی تُوں کرڑا بندہ ایں جِتّھے تُوں نئیں بِیجیا اوتھوں تُوں وَڈّھنا ایں۔ تے جِتّھے تُوں نئیں کھلاریا۔ اوتھوں اکٹّھا کرنا ایں۔</verse>
				<verse number="25">سو مَیں ڈریا تے تیرے توڑے نُوں زمین وِچ لُکا دِتّا ویکھ تیرا تینُوں لَبّھ گیا۔</verse>
				<verse number="26">پر اوہدے مالک اوہنوں جواب دِتّا۔ اَے بَھیڑے تے نکمّے نوکر تُوں جان دا سَیں پئی جِتّھے مَیں نئیں بِیجیا اوتھوں وَڈّھنا آں تے جِتّھے مَیں نئیں کھلاریا اوتھوں اکٹّھا کرنا آں۔</verse>
				<verse number="27">ایس لئی تینُوں چاہیدا سی پئی میرے رُپئے ساہُوکاراں نُوں دیندوں۔ تاں جو مَیں آ کے اپنا مال بیاج سَنے لے لَیندا۔</verse>
				<verse number="28">سو اوہدے کولوں ایہہ توڑا کھوہ کے جیہدے کول دَس توڑے نیں اوہنوں دے دیو۔</verse>
				<verse number="29">کیوں جو ہر اِک جیہدے کول کُجھ اے اوہنوں دِتّا جائے گا۔ تے اوہدا وادھا ہو جائے گا۔ پر جیہدے کول نئیں اوہدے کولوں جو کُجھ اوہدا اے اوہ وی کھوہ لیا جائے گا۔</verse>
				<verse number="30">تے ایس نکمّے نوکر نُوں باہر ہنیرے وِچ سُٹ دیو۔ اوتھے رونا تے کچیچیاں وٹنا ہوئے گا۔</verse>
				<verse number="31">جد اِبنِ آدم اپنے جلال وِچ آوے گا تے سارے فرِشتے اوہدے نال تَد اوہ اپنے جلال دے تخت اُتّے بَہے گا۔</verse>
				<verse number="32">تے سارِیاں قوماں اوہدے اگّے اکٹّھیاں کِیتیاں جان گِیاں۔ تے جیویں ایّالی بھیڈاں نُوں بکرِیاں توں وَکھریاں کر لَیندا اے تیویں اوہ اوہناں نُوں اِک دُوجے توں وَکھ کرے گا۔</verse>
				<verse number="33">تے بھیڈاں نُوں اپنے سَجّے تے بکرِیاں نُوں اپنے کھبّے پاسے کھلا کرے گا۔</verse>
				<verse number="34">تَد بادشاہ اپنے سَجّے پاسے والیاں نُوں آکھے گا اَے میرے باپ دے مُبارک لوکو آؤ۔ اوس بادشاہی دے وارث بنو جیہڑی دُنیا دے مُڈھوں ای تُہاڈے لئی تیار کِیتی گئی سی۔</verse>
				<verse number="35">کیوں جو مَیں بُھکھا ساں تے تُساں مَینُوں کھان نُوں دِتّا مَیں تریہایا ساں تُساں مَینُوں پانی پیایا۔ مَیں اوپرا ساں تے تُساں مَینُوں اپنے گھر رکھیا۔</verse>
				<verse number="36">ننگا ساں تے تُساں مَینُوں کپڑا دِتّا۔ مَیں ماندا ساں تے تُساں میری خبر لئی۔ مَیں قید وِچ ساں تے تُسی میرے کول آئے۔</verse>
				<verse number="37">تَد نیک لوک اوہنوں جواب دین گے خُداوندا کدوں اساں تینُوں بُھکیاں ویکھیا تے کھوایا؟ یا تریہایا تے تینُوں پیایا؟</verse>
				<verse number="38">کدوں اساں تینُوں اوپرا ویکھیا تے اپنے گھر رکھیا۔ ننگا ویکھیا تے کپڑا دِتّا؟</verse>
				<verse number="39">اساں کدوں تینُوں ماندا یا قید وِچ ویکھیا تے تیرے کول آئے؟</verse>
				<verse number="40">تے بادشاہ اوہناں نُوں جواب وِچ آکھے گا۔ مَیں تُہانوں سَچ آکھنا آں پئی جد تُساں میرے ایہناں سبھناں توں نِکّیاں بھراواں وِچوں اِک نال ایہہ کِیتا تے میرے نال کِیتا۔</verse>
				<verse number="41">تَد اوہ کھبّے پاسے والیاں نُوں وی آکھے گا۔ اَے لعنتیؤ میرے اگّوں اوس ہمیشہ دی اَگ وِچ جاؤ جیہڑی ابلیس تے اوہدیاں فرِشتیاں دے لئی تیار کِیتی ہوئی اے۔</verse>
				<verse number="42">کیوں جو مَیں بُھکھا ساں تے تُساں مَینُوں کھان نُوں نا دِتّا۔ مَیں تریہایا ساں تے تُساں مَینُوں نا پیایا۔</verse>
				<verse number="43">مَیں اوپرا ساں تے تُساں مَینُوں اپنے گھر نا رکھیا۔ ننگا ساں تے تُساں مَینُوں کپڑا نا دِتّا۔ ماندا تے قید وِچ ساں تُساں میری خبر نا لئی۔</verse>
				<verse number="44">تَد اوہ وی جواب دین گے۔ خُداوندا کدوں اساں تینُوں بُھکھیاں یا تریہایاں یا اوپریاں یا ننگِیاں یا ماندیاں یا قید وِچ ویکھیا تے تیری سیوا نئیں کِیتی؟</verse>
				<verse number="45">تَد اوہ اوہناں نُوں جواب دیوے گا۔ پئی مَیں تُہانوں سَچ آکھنا آں پئی جد تُساں ایہناں سبھناں توں نِکّیاں وِچوں اِک نال ایہہ نئیں کِیتا تے میرے نال وی نئیں کِیتا۔</verse>
				<verse number="46">تے اوہ ہمیشہ دی سزا وِچ جان گے۔ پر نیک ہمیشہ دی زِندگی وِچ۔</verse>
			</chapter>
			<chapter number="26">
				<verse number="1">تے ایویں ہویا پئی جد یِسُوع ایہہ سارِیاں گلّاں مُکائِیاں۔ اوس اپنے شاگِرداں نُوں آکھیا۔</verse>
				<verse number="2">تُسی جان دے اوہ۔ پئی دو دِناں دے پِچّھوں فسح دی عید ہوئے گی تے اِبنِ آدم صلِیب دِتّے جان دے واسطے حوالے کِیتا جاندا اے۔</verse>
				<verse number="3">تَد سردار کاہِن تے قوم دے بزُرگ کائفا ناں سردار کاہِن دے وِہڑے وِچ جمع ہوئے۔</verse>
				<verse number="4">تے صلاح کِیتی پئی یِسُوع نُوں فریب نال پَھڑکے مار سُٹئے۔</verse>
				<verse number="5">پر اوہناں آکھیا پئی عید دے دِن نُوں نئیں۔ متے لوکاں وِچ بلوا ہو جائے۔</verse>
				<verse number="6">تے جد یِسُوع بَیت عَنِیاہ وِچ شمعُون کوڑھے دے گھر وِچ سی۔</verse>
				<verse number="7">اِک زنانی اوہدے کول آئی جیہدے کول اِک بڑے مُل والے عِطر دی سنگِ مَرمَر دی عِطردانی سی۔ اوس اوہنوں اوہدے سِر اُتّے جد اوہ کھانا پیا کھاندا سی اُلٹا دِتّا۔</verse>
				<verse number="8">پر شاگِرد ایہہ ویکھ کے بڑے کھِج گئے۔ تے آکھن لگّے۔ ایہہ نُقصان کاہِنُوں ہویا؟</verse>
				<verse number="9">ایہہ عِطر بڑے مُل نُوں وِک سکدا تے غرِیباں نُوں دِتّا جا سکدا سی۔</verse>
				<verse number="10">پر یِسُوع نے ایہہ جان کے اوہناں نُوں آکھیا ایس زنانی نُوں کیوں دُکھ دیندے اوہ کیوں جو اوس میرے نال چَنگا کمّ کِیتا اے۔</verse>
				<verse number="11">غرِیب لوک تے سدا تُہاڈے نال نیں۔ پر مَیں سدا تُہاڈے نال نئیں آں۔</verse>
				<verse number="12">پئی ایہہ جو اوس میرے بدن اُتّے عِطر پایا سو کفنان دفنان لئی کِیتا اے۔</verse>
				<verse number="13">مَیں تُہانوں سَچ آکھنا آں پئی سارے جہان وِچ جِتّھے کِتّھے ایس خُوشخبری دی منادی ہوئے گی اوتھے ایہہ وی جو اوس کِیتا اے اوہدی یادگیری لئی آکھیا جائے گا۔</verse>
				<verse number="14">تَد اوہناں باراں وِچوں اِک نے جِہدا ناں یہُوداہ اِسکریُوتی سی سردار کاہِناں کول جا کے آکھیا۔</verse>
				<verse number="15">جے اوہنوں مَیں تُہانوں پھڑوا دیاں تے تُسی مَینُوں کِیہ دیو گے؟ تے اوہناں اوہنوں تَرِیہہ رُپئے تول دِتّے۔</verse>
				<verse number="16">تے اوسے ویلے توں اوہ داء لَبّھدا سی پئی اوہنوں پھڑوا دیاں۔</verse>
				<verse number="17">تے فطِیری روٹِیاں دی عید دے پہلے دِن شاگِرداں نیں یِسُوع کول آ کے آکھیا۔ تُوں کِتّھے چاہنا ایں پئی اسی تیرے کھان لئی فسح تیار کریئے؟</verse>
				<verse number="18">تَد اوس آکھیا شہر وِچ فلانے بندے دے کول جا کے اوہنوں آکھو پئی اُستاد آکھدا اے۔ پئی میرا ویلا نیڑے آگیا اے۔ مَیں تیرے گھر اپنے شاگِرداں نال فسح دی عید کرنی اے۔</verse>
				<verse number="19">تے جیویں یِسُوع نے اوہناں نُوں حُکم دِتّا سی اوہناں کِیتا۔ تے فسح تیار کِیتی۔</verse>
				<verse number="20">تے شام ویلے اوہ اپنے باراں شاگِرداں نال کھانا کھان بَیٹھا ہویا سی۔</verse>
				<verse number="21">تے جد اوہ پئے کھاندے سن اوس آکھیا مَیں تُہانوں سَچ آکھنا آں پئی تُہاڈے وِچوں اِک مَینُوں پھڑوائے گا۔</verse>
				<verse number="22">تَد اوہ بُہت اُداس ہوئے تے ہر اِک اوہنوں آکھن لگّا خُداوندا مَیں آں؟</verse>
				<verse number="23">اوس جواب دِتّا۔ جِس میرے نال تھالی وِچ ہتّھ پایا اے۔ اوہ مَینُوں پھڑوائے گا۔</verse>
				<verse number="24">اِبنِ آدم تے جان دا اے جیویں اوہدے حق وِچ لِکھیا ہویا اے۔ پر ہائے افسوس اوس بندے اُتّے جیہدی راہِیں اِبنِ آدم پھڑوایا جاندا اے۔ اوس بندے لئی بھلا ہوندا جے اوہ نا جمدا۔</verse>
				<verse number="25">تَد یہُوداہ جیہڑا اوہدا پھڑان والا سی بولیا اَے اُستاد مَیں آں؟ اوس اوہنوں آکھیا تُوں آپ آکھ دِتّا۔</verse>
				<verse number="26">تے جد اوہ پئے کھاندے سن تَد یِسُوع روٹی لئی تے برکت دے کے توڑی تے شاگِرداں نُوں دے کے آکھیا۔ لوؤ کھاؤ ایہہ میرا بدن اے۔</verse>
				<verse number="27">تے اوس پیالہ لے کے شُکر کِیتا تے اوہناں نُوں دے کے آکھیا تُسی سارے ایہدے وِچوں پِیو۔</verse>
				<verse number="28">کیوں جو عہد دا ایہہ میرا اوہ لہو اے۔ جیہڑا بتھیریاں دی خاطر گُناہاں دی مُعافی لئی وگایا جاندا اے۔</verse>
				<verse number="29">تے مَیں تُہانوں آکھنا آں پئی ایدوں اگّے مَیں ایس انگور دی رَس نُوں نا پِیاں گا اوس دِن تِیکر جدوں اپنے باپ دی بادشاہی وِچ مَیں اوہنوں تُہاڈے نال نَوِیں سِروں نا پِیاں۔</verse>
				<verse number="30">تے گِیت گا کے اوہ زَیتُوناں دے پہاڑ نُوں نِکل گئے۔</verse>
				<verse number="31">تَد یِسُوع اوہناں نُوں آکھیا اَج رات تُسی میری بابت ٹھوکر کھاؤ گے کیوں جو ایہہ لِکھیا اے۔ ”پئی مَیں آجڑی نُوں ماراں گا تے اِجّڑ دِیاں بھیڈاں کھِلّر جان گِیاں۔“</verse>
				<verse number="32">پر مَیں اپنے جی اُٹھن دے مگروں تُہاڈے توں اگّے گلِیل نُوں جاواں گا۔</verse>
				<verse number="33">تَد پطرس اوہنوں جواب دِتّا۔ بھانویں سارے تیری بابت ٹھوکر کھان پر مَیں ٹھوکر کدی نا کھاواں گا۔</verse>
				<verse number="34">یِسُوع اوہنوں آکھیا مَیں تینُوں سَچ آکھنا آں پئی تُوں اَج رات کُکّڑ دی بانگ دین توں پہلاں تِنّ واری میرا اِنکار کریں گا۔</verse>
				<verse number="35">پطرس نے اوہنوں آکھیا بھانویں تیرے نال مَینُوں مرنا وی پَوے تاں وی مَیں تیرا اِنکار کدی نا کراں گا۔ تے سارے شاگِرد ایسے طرح آکھن لگّے۔</verse>
				<verse number="36">تَد یِسُوع اوہناں دے نال گتسمنی ناں اِک جگہ وِچ آیا تے اپنے شاگِرداں نُوں آکھیا تُسی ایتھے بَہو جِنّاں چِر مَیں اوتھے جا کے دُعا منگاں۔</verse>
				<verse number="37">تے پطرس تے زبدی دے دوہاں پُتراں نُوں نال لے کے اوہ دُکھی تے بُہت غمگِین ہون لگّا۔</verse>
				<verse number="38">تَد اوہ اوہناں نُوں آکھن لگّا میرا جی بُہت دُکھی اے مرن دے درجہ تِیکر۔ تُسی ایتھے ٹھیرو تے میرے نال جاگدے رہو۔</verse>
				<verse number="39">تے تھوڑا اگّے وَدّھ کے مُنھ پرنے ڈِگّ پیا۔ تے دُعا منگدیاں ہویاں ایہہ آکھیا اَے میرے باپ جیکر ہو سکے تے ایہہ پیالہ مَیتھوں ٹل جائے۔ تے وی نا جیویں مَیں چاہناں آں پر جیویں تُوں چاہنا ایں۔</verse>
				<verse number="40">فیر اوہ شاگِرداں کول آیا تے اوہناں نُوں سُتّیاں ہویاں ویکھ کے پطرس نُوں آکھیا۔ اِنج تُسی اِک گھڑی وی میرے نال نا جاگ سکے؟</verse>
				<verse number="41">جاگو تے دُعا منگو تاں جو تُسی ازمایش وِچ نا پَوو۔ رُوح تے تیار اے پر بدن کمزور اے۔</verse>
				<verse number="42">فیر اوس دُوجی وار جا کے دُعا منگی تے آکھیا اَے میرے باپ جیکر ایہہ میرے پِیتیاں بِناں میرے توں نئیں ٹل سکدا تے تیری مرضی ہوئے۔</verse>
				<verse number="43">تے اوس فیر آ کے اوہناں نُوں سُتّیاں ہویاں ویکھیا کیوں جو اوہناں دِیاں اَکھّیاں بھاریاں ہویاں ہویاں سن۔</verse>
				<verse number="44">تے اوہناں نُوں فیر چھڈ کے اوہ ٹُر گیا۔ تے ترِیجی واری مُڑ اوہی گلّ آکھ کے دُعا منگی۔</verse>
				<verse number="45">تَد شاگِرداں کول آیا تے اوہناں نُوں آکھیا۔ ہُن سُتّے رہو تے آرام کرو۔ ویکھو ویلا آگیا اے تے اِبنِ آدم گُنہگاراں دے ہتّھ پھڑوایا جاندا اے۔</verse>
				<verse number="46">اُٹھو چلّئے ویکھو میرا پھڑان والا نیڑے آگیا اے۔</verse>
				<verse number="47">تے اوہ اجے پیا آکھدا ای سی تے ویکھو یہُوداہ جیہڑا اوہناں باراں وِچوں اِک سی آگیا تے سردار کاہِناں تے لوکاں دے بزُرگاں دے ولّوں اِک وڈّی بِھیڑ تلواراں تے ڈانگاں لے کے اوہدے نال آ پہنچی۔</verse>
				<verse number="48">تے اوہدے پھڑان والے نے اوہناں نُوں ایہہ آکھ کے پَتا دِتّا سی پئی جِہنُوں مَیں چُمّاں گا اوہو ای اے۔ اوہنوں پھڑ لینا۔</verse>
				<verse number="49">تے سِدّھیاں یِسُوع کول آ کے اوس آکھیا۔ ”اَے ربّی سلام۔“ تے اوہنوں چُمّیاں۔</verse>
				<verse number="50">تے یِسُوع نے اوہنوں آکھیا بھرا جِس کمّ واسطے تُوں آیا ایں کر لے۔ تَد اوہناں نیڑے آ کے یِسُوع نُوں پھڑ لیا۔</verse>
				<verse number="51">تے ویکھو یِسُوع دے ساتھِیاں وِچوں اِک نے ہتّھ وَدّھا کے اپنی تلوار کھِچّی تے سردار کاہِن دے غلام نُوں مار کے اوہدا کنّ اُڈا دِتّا۔</verse>
				<verse number="52">تَد یِسُوع اوہنوں آکھیا اپنی تلوار میان کر کیوں جو جیہڑے تلوار کھِچّ دے نیں تلوار نال مارے جان گے۔</verse>
				<verse number="53">تُوں ایہہ سمجھنا ایں پئی مَیں اپنے باپ دی مِنّت نئیں کر سکدا تے اوہ باراں نالوں وی وَدّھ فرِشتیاں دِیاں فَوجاں میرے کول ہُنے حاضر نا کرے گا؟</verse>
				<verse number="54">فیر اوہ نوِشتے پئی ایسے طرح ہونا ضرُور اے؟ کِیویں پُورے ہوندے؟</verse>
				<verse number="55">اوسے ویلے یِسُوع لوکاں نُوں آکھیا تُسی مَینُوں چور سمجھ کے تلواراں تے ڈانگاں لے کے پھڑن لئی باہر نِکلے ہو؟ مَیں روز ہیکل وِچ بَہہ کے تعلِیم دیندا ساں تے تُساں مَینُوں نا پھڑیا۔</verse>
				<verse number="56">پر ایہہ سبھ کُجھ ایس لئی ہویا پئی نبیاں دے نوِشتے پُورے ہون۔ تَد سارے شاگِرد اوہنوں چھڈ کے بھج گئے۔</verse>
				<verse number="57">تے یِسُوع نُوں پھڑن والے اوہنوں کائفا ناں سردار کاہِن کول لے گئے۔ جِتّھے فقِیہ تے بزُرگ اکٹّھے ہوئے ہوئے سن۔</verse>
				<verse number="58">تے پطرس دُور دُور اوہدے مگر مگر سردار کاہِن دے وِہڑے تِیکر گیا تے اندر جا کے پیادیاں نال بَہہ گیا پئی اخِیر نُوں ویکھے۔</verse>
				<verse number="59">تے سردار کاہِن تے ساری پنچایت یِسُوع دے برخلاف جُھوٹھی گواہی لبّھدے سن پئی اوہنوں جانوں مارن۔</verse>
				<verse number="60">پر نا لَبّھی بھانویں جُھوٹھے گواہ بتھیرے آئے۔ پر اوڑک نُوں دو جِنّیاں اگّے ہو کے آکھیا۔</verse>
				<verse number="61">پئی اوس آکھیا اے۔ پئی مَیں خُدا دی ہیکل نُوں ڈھا سکنا آں تے تِنّاں دِناں وِچ بنا وی سکنا آں۔</verse>
				<verse number="62">تے سردار کاہِن اُٹھ کھلو کے اوہنوں آکھیا۔ تُوں کُجھ جواب نئیں دیندا؟ ایہہ تیرے خلاف کِیہ گواہی دیندے نیں؟</verse>
				<verse number="63">پر یِسُوع چُپ ای کر رہیا۔ تے سردار کاہِن اوہنوں آکھیا مَیں تینُوں زِندہ خُدا دی سَونہہ دیناں آں پئی جے تُوں مسِیح خُدا دا پُتر ایں تے سانُوں دس۔</verse>
				<verse number="64">یِسُوع اوہنوں آکھیا تُوں آپے آکھ دِتّا اے فیر وی مَیں تُہانوں آکھنا آں پئی ایدوں اگّے تُسی اِبنِ آدم نُوں قُدرت دے سَجّے ہتّھ بَیٹھیاں ہویاں تے اسمان دے بدّلاں اُتّے آؤندیاں ویکھو گے۔</verse>
				<verse number="65">تَد سردار کاہِن اپنے کپڑے پاڑ کے آکھیا ایس کُفر آکھیا اے۔ ہُن سانُوں گواہاں دی کِیہ لوڑ اے؟ لوؤ ہُن تُساں وی کُفر سُن لیا اے۔</verse>
				<verse number="66">تُہانوں کِیہ سُجھدا اے۔ اوہناں جواب دے کے آکھیا اوہ مَوت دے لائق اے۔</verse>
				<verse number="67">تَد اوہناں اوہدے مُنھ اُتّے تُھکیا تے اوہنوں مُکّے مارے تے ہورناں نیں دَھپّے مار کے آکھیا۔</verse>
				<verse number="68">مسِیحا سانُوں نبُوّت نال دس تینُوں کِس ماریا؟</verse>
				<verse number="69">تے پطرس باہر ویہڑے وِچ بَیٹھا ہویا سی تے اِک ٹہلن اوہدے کول آ کے آکھیا تُوں وی گلِیلی یِسُوع نال سَیں۔</verse>
				<verse number="70">اوس سبھناں دے سامھنے مُکّر کے آکھیا مَیں نئیں جاندا پئی تُوں کِیہ آکھنی ایں۔</verse>
				<verse number="71">تے جد اوہ باہر ڈیوڑھی وِچ گیا تاں دُوجی اوہنوں ویکھیا۔ تے اوہ اوہناں نُوں جیہڑے اوتھے سن آکھن لگّی ایہہ وی یِسُوع ناصری دے نال سی۔</verse>
				<verse number="72">تَد اوہ سَونہہ چُک کے فیر مُکّر پیا پئی مَیں اوس بندے نُوں نئیں جان دا۔</verse>
				<verse number="73">تے تھوڑے چِر پِچّھوں اوہناں نیں جیہڑے اوتھے کھلوتے سن پطرس دے کول جا کے آکھیا ٹھیک تُوں وی اوہناں وِچوں ایں۔ تیری بولی پئی دسدی اے۔</verse>
				<verse number="74">تَد اوہ لعنتاں پان تے سَونہہ چُکن لگ پیا۔ پئی مَیں اوس شخص نُوں نئیں جان دا تے اونویں کُکّڑ نے بانگ دِتّی۔</verse>
				<verse number="75">تدوں پطرس نُوں یِسُوع دی اوہ گلّ جیہڑی اوس اوہنوں آکھی سی یاد آئی۔ پئی کُکّڑ دے بانگ دین توں پہلاں تُوں میرا تِنّ واری اِنکار کریں گا۔ تے اوہ باہر جا کے ڈھائیں مار مار کے رویا۔</verse>
			</chapter>
			<chapter number="27">
				<verse number="1">جدوں دِن چڑھیا سارے سردار کاہِناں تے قوم دے بزُرگاں نیں یِسُوع دے برخلاف صلاح پَکّائی پئی اوہنوں جانوں مارن۔</verse>
				<verse number="2">تے اوہنوں بَنّھ کے لے گئے۔ تے پِیلاطُس حاکم دے حوالے کر دِتّا۔</verse>
				<verse number="3">تَد یہُوداہ جِس اوہنوں پھڑوایا سی ایہہ ویکھ کے پئی اوہدے اُتّے سزا دا حُکم ہوگیا اے۔ پچھتایا۔ تے اوہ تَرِیہہ رُپئے سردار کاہِناں تے بزُرگاں دے کول موڑ لیایا۔</verse>
				<verse number="4">تے آکھیا مَیتھوں گُناہ ہوگیا اے۔ پئی بے قصور نُوں مروان لئی پھڑوا دِتّا۔ پر اوہناں آکھیا سانُوں کِیہ؟ تُوں جان۔</verse>
				<verse number="5">تَد اوہ رُپئے ہیکل وِچ سُٹ کے ٹُرگیا تے جا کے آپ پھاہ لے لیا۔</verse>
				<verse number="6">تے سردار کاہِناں رُپئے لے کے آکھیا۔ پئی ایہناں نُوں خزانے وِچ پانا روا نئیں اے کیوں جو خُون دا مُل اے۔</verse>
				<verse number="7">تے اوہناں صلاح کر کے اوہناں نال گھمیار دی پَیلی پردیسیاں دے دَبّن لئی مُل لے لئی۔</verse>
				<verse number="8">ایس کر کے اَج تِیکر اوہ پَیلی خُون دی پَیلی اکھواؤندی اے۔</verse>
				<verse number="9">تَد اوہ گلّ پُوری ہوئی جیہڑی یِرمیاہ نبی دی راہِیں آکھی گئی سو پئی اوہناں تَرِیہہ رُپئے لَئے اوہدا مُل جیہڑا پایا گیا سی (اوہدا مُل بنی اِسرائیل وِچوں کئیاں نیں پا دِتّا سی۔)</verse>
				<verse number="10">تے گھمیار دی پَیلی واسطے اوہناں دے دِتّا۔ جیویں خُداوند نیں مَینُوں حُکم کِیتا سی۔</verse>
				<verse number="11">تے یِسُوع حاکم دے اگّے کھلا سی تے حاکم نے اوہدے توں ایہہ پُچھیا۔ تُوں یہُودِیاں دا بادشاہ ایں؟ تے یِسُوع اوہنوں آکھیا تُوں آکھنا ایں۔</verse>
				<verse number="12">تے جد سردار کاہِن تے بزُرگ اوہدے اُتّے پئے الزام لاندے سن اوہ کُجھ جواب نئیں سی دیندا۔</verse>
				<verse number="13">تَد پِیلاطُس اوہنوں آکھیا تُوں سُندا نئیں پئی ایہہ تیرے برخلاف کِنیاں گواہِیاں دیندے نیں؟</verse>
				<verse number="14">پر اوس اوہنوں اِک گلّ دا وی جواب نا دِتّا۔ ایتھوں تِیکر پئی حاکم بڑا تعجُّب کِیتا۔</verse>
				<verse number="15">تے حاکم دا دستُور سی۔ پئی عید نُوں لوکاں دی خاطر اِک قیدی جِہنُوں اوہ چاہن چھڈ دا ہوندا سی۔</verse>
				<verse number="16">تے اودُوں اوہناں دا برابّا ناں اِک مشہُور قیدی سی۔</verse>
				<verse number="17">سو جد اوہ اکٹّھے ہوئے پِیلاطُس اوہناں نُوں آکھیا۔ تُسی کِنوں چاہندے ہو پئی مَیں تُہاڈی خاطر چھڈ دیاں؟ برابّا نُوں یا یِسُوع نُوں جیہڑا مسِیح اکھواؤندا اے؟</verse>
				<verse number="18">کیوں جو اوہ جان دا سی پئی اوہناں کھار دے مارے اوہنوں حوالے کِیتا ہویا اے۔</verse>
				<verse number="19">تے جد اوہ عدالت دے تخت اُتّے بَیٹھا ہویا سی اوہدی بیوی اوہنوں اکھوا گھلّیا پئی تُوں اوس نیک بندے نال کُجھ واسطہ نا رکھّیں کیوں جو اَج سُفنے وِچ مَیں اوہدے سبّب بڑا دُکھ پایا اے۔</verse>
				<verse number="20">پر سردار کاہِناں تے بزُرگاں لوکاں نُوں چُکیا پئی برابّا نُوں منگ لین تے یِسُوع نُوں مروا سُٹّن۔</verse>
				<verse number="21">فیر حاکم اوہناں نُوں جواب دِتّا تُسی دوہاں وِچوں کِنوں چاہندے اوہ۔ پئی مَیں تُہاڈے واسطے چھڈ دیاں؟ اوہ آکھن لگّے برابّا نُوں۔</verse>
				<verse number="22">پِیلاطُس نے اوہناں نُوں آکھیا۔ فیر یِسُوع نُوں جیہڑا مسِیح اکھواؤندا اے مَیں کِیہ کراں؟ اوہ سارے آکھن لگّے اوہنوں صلِیب دے۔</verse>
				<verse number="23">اوس آکھیا کیوں اوس کِیہ بُریائی کِیتی اے؟ پر اوہناں نیں ہور وی ڈنڈ پا کے آکھیا ایہنوں صلِیب دے؟</verse>
				<verse number="24">جد پِیلاطُس ویکھیا پئی کُجھ نئیں بن دا سگوں ہور وی رَولا پَیندا جاندا اے تَد اوس پانی لے کے لوکاں دے سامھنے اپنے ہتّھ دھوتے۔ تے آکھیا۔ مَیں ایس نیک بندے دے خُون توں بے گُناہ ہاں۔ تُسی جانو۔</verse>
				<verse number="25">تے ساریاں لوکاں جواب دِتّا۔ اوہدا خُون ساڈے تے ساڈی اولاد دے سِرے اُتّے ہوئے۔</verse>
				<verse number="26">تَد اوس برابّا نُوں اوہناں دی خاطر چھڈ دِتّا تے یِسُوع نُوں کولڑے مار کے حوالے کِیتا۔ پئی صلِیب اُتّے چڑھایا جائے۔</verse>
				<verse number="27">تَد حاکم دے سپاہیاں نیں یِسُوع نُوں دیوان خانے وِچ لے جا کے ساری پلٹن اوہدے دوالے اکٹّھی کِیتی۔</verse>
				<verse number="28">تے اوہدے کپڑے لاہ کے قِرمزی چوغہ اوہنوں پایا۔</verse>
				<verse number="29">تے کنڈیاں دا تاج بنا کے اوہدے سِر اُتّے رکھیا۔ تے اِک کانا اوہدے سَجّے ہتّھ وِچ دِتّا تے اوہدے اگّے گوڈے نواکے تے اوہنوں ٹھٹّھا مار کے آکھیا اَے یہُودِیاں دے بادشاہ سلام۔</verse>
				<verse number="30">تے اوہناں اوہدے اُتّے تُھکیا۔ تے کانا لے کے اوہدے سِر اُتّے ماریا۔</verse>
				<verse number="31">تے اوہناں جد ٹھٹّھا کر لیا۔ تے اوہناں نیں اوس چوغے نُوں اوہدے اُتّوں لاہ لیا۔ تے اوہدے اپنے کپڑے اوہنوں پا کے اوہنوں سُولی اُتّے چڑھان لے گئے۔</verse>
				<verse number="32">تے جدوں اوہ باہر جاندے سن اوہناں نُوں اِک کُرینی بندہ شمعُون ناں ٹکّریا۔ اوہناں اوہنوں وگاری پھڑیا پئی اوہدی صلِیب چُک کے لے چلّے۔</verse>
				<verse number="33">تے جد اوہ اوس تھاں جِہدا ناں گُلگُتا سی جیہڑی کھوپڑی دی تھاں اکھواؤندی اے اَپڑے۔</verse>
				<verse number="34">اوہناں انگور دی رَس وِچ پِتّا رَلا کے اوہنوں پِین لئی دِتّی۔ تے جد اوس چکھّی اوہ پِینا نئیں سی چاہندا۔</verse>
				<verse number="35">تے جد اوہناں اوہنوں صلِیب اُتّے چڑھایا۔ تَد گُنے پا کے اوہدے کپڑے ونڈ لَئے۔</verse>
				<verse number="36">تے بَہہ کے اوس تھاں اوہدی راکھی کِیتی۔</verse>
				<verse number="37">تے سِروں اُتّے کر کے اوہناں اوہدا الزام لکھا کے ٹنگ دِتّا ایہہ یِسُوع یہُودِیاں دا بادشاہ اے۔</verse>
				<verse number="38">اودُوں ای اوہناں اوہدے نال دو ڈاکُو صلِیب اُتّے چڑھائے۔ اِک سَجّے تے اِک کھبّے پاسے۔</verse>
				<verse number="39">تے جیہڑے لنگھدے جاندے سن مِہنا مار کے تے سِر ہِلاہِلا کے آکھدے سن۔</verse>
				<verse number="40">تُوں جیہڑا ہیکل نُوں ڈھا کے تِنّاں دِناں وِچ بنانا ایں۔ اپنے آپ نُوں بچا لے۔ جے تُوں خُدا دا پُتر ایں۔ تے صلِیب اُتّوں اُتر آ۔</verse>
				<verse number="41">ایسے طرح سردار کاہِناں وی فقِیہاں تے بزُرگاں سَنے مِل کے ٹھٹّھا ماریا تے آکھیا۔</verse>
				<verse number="42">اوس ہورناں نُوں بچایا۔ پر اپنے نُوں نئیں بچا سکدا۔ ایہہ تے اِسرائیل دا بادشاہ اے صلِیبوں ہُن اُتر آوے تے اسی اوہدے اُتّے اِیمان لیاواں گے۔</verse>
				<verse number="43">اوہ خُدا اُتّے بھروسا رکھدا اے۔ جے اوہ اوہنوں چاہندا اے تَد ہُن اوہنوں چھڈاوے کیوں جو اوس آکھیا۔ پئی مَیں خُدا دا پُتر آں۔</verse>
				<verse number="44">تے اوہ ڈاکُو وی جیہڑے اوہدے نال صلِیب اُتّے چڑھائے گئے سن ایہو ای طعنہ مار دے سن۔</verse>
				<verse number="45">تے دوپہروں لے کے ترِیجے پَہر تِیکر ساری زمین اُتّے ہنیرا ہوگیا۔</verse>
				<verse number="46">تے ترِیجے پَہر یِسُوع اُچّی اواز نال پُکار کے آکھیا۔ ”ایلی ایلی لما شبقتنی۔“ جیہدے معنے ایہہ نیں اَے میرے خُدا اَے میرے خُدا تُوں مَینُوں کیوں چھڈ دِتّا؟</verse>
				<verse number="47">تے اوہناں وِچوں جیہڑے اوتھے کھلوتے سن کئیاں ایہہ سُن کے آکھیا پئی اوہ ایلیّاہ نُوں اَوازاں مار دا اے۔</verse>
				<verse number="48">تے جھٹ اوہناں وِچوں اِک نیں بھج کے سپنج لیا تے سر کے وِچ بھیویاں تے کانے اُتّے رکھ کے اوہنوں پیایا۔</verse>
				<verse number="49">پر دُوجیاں آکھیا رہن دے ویکھئے ایلیّاہ اوہنوں بچان واسطے آؤندا اے کہ نئیں۔</verse>
				<verse number="50">تے یِسُوع فیر اُچّی اواز نال چلّا کے جان دِتّی۔</verse>
				<verse number="51">تے ویکھو ہیکل دا پڑدا اُپروں لے کے ہیٹھاں تِیکر پاٹ گیا تے زمین کمبی۔ تے پتّھر تِڑک گئے۔</verse>
				<verse number="52">تے قبراں کُھل گِئیاں تے پاک لوکاں دِیاں جیہڑے سُتّے پئے سن لوتھاں جوائیاں گِئیاں۔</verse>
				<verse number="53">تے اوہدے جی اُٹھن دے پِچّھوں اوہ قبراں وِچوں نِکل کے پاک شہر وِچ جاوڑیاں تے بتھیریاں نُوں وکھالی دِتّی۔</verse>
				<verse number="54">تے صُوبیدار تے اوہدے نال دے جیہڑے یِسُوع دی راکھی کر دے سن بُھچال تے سارا حال ویکھ کے بُہت ڈر گئے تے آکھن لگّے ایہہ سَچ مُچ خُدا دا پُتر سی۔</verse>
				<verse number="55">تے اوتھے بتھیریاں زنانِیاں دُوروں پئیاں ویکھ دِیاں سن۔ جیہڑیاں یِسُوع دی ٹہل سیوا کر دیاں اوہدے مگر مگر گلِیلوں آئِیاں ہویاں سن۔</verse>
				<verse number="56">اوہناں وِچ مریم مگدلِینی سی۔ تے نالے اوہ مریم جیہڑی یعقُوب تے یُوسف دی ماں سی تے نالے زبدی دے پُتراں دی ماں۔</verse>
				<verse number="57">تے جد شام پئی۔ اِک دَولتمند بندہ ارِمَتِیاہ دا جِہدا ناں یُوسف سی آیا تے اوہ آپ وی یِسُوع دا شاگِرد سی۔</verse>
				<verse number="58">اوس پِیلاطُس کول جا کے یِسُوع دی لوتھ منگی۔ تَد پِیلاطُس نے حُکم کِیتا پئی اوہ دِتّی جاوے۔</verse>
				<verse number="59">تے یُوسف لوتھ نُوں لے کے اوہنوں صاف مَلمَل دا کفن دِتّا۔</verse>
				<verse number="60">تے اپنی نَوِیں قبر وِچ جیہڑی اوس نے پتّھر وِچ کُھدوائی ہوئی سی دفنایا۔ تے اِک وَڈا سارا پتّھر قبر دے مُنھ اُتّے دھرکے ٹُرگیا۔</verse>
				<verse number="61">تے مریم مگدلِینی تے دُوجی مریم اوتھے قبر دے سامھنے بَیٹھیاں ہویاں سن۔</verse>
				<verse number="62">تے اگلے بَھلک جیہڑا تیاری دے دِن دے پِچّھوں اے سردار کاہِن تے فریسی اکٹّھے ہو کے پِیلاطُس دے کول آئے۔</verse>
				<verse number="63">تے آکھن لگّے سانُوں یاد اے۔ پئی اوہ فریبی اپنے جِیوندے جی آکھ گیا سی پئی مَیں تِنّاں دِناں پِچّھوں جی اُٹھاں گا۔</verse>
				<verse number="64">ایس لئی حُکم کر پئی ترِیجے دِن تِیکر قبر دا پَکّ کِیتا جائے۔ متے اوہدے شاگِرد آ کے اوہنوں چُرا لے جان تے مُڑ لوکاں نُوں آکھن پئی اوہ مُردیاں وِچوں جی اُٹھیا اے تے پِچّھلی بُھل پہلی نالوں بُری ہو جاوے گی۔</verse>
				<verse number="65">پِیلاطُس نے اوہناں نُوں آکھیا تُہاڈے کول پہرے والے نیں جاؤ جِیکُوں سمجھو اوہدا پَکّ کرو۔</verse>
				<verse number="66">تَد اوہ گئے تے پہرے والیاں دے نال اوہناں پتّھر اُتّے مُہر لائی تے قبر دا پَکّ کِیتا۔</verse>
			</chapter>
			<chapter number="28">
				<verse number="1">سبت دے اخِیری ویلے۔ ہفتے دے پہلے دِن جدوں دِن چڑھن والا سی۔ تَد مریم مگدلِینی تے دُوجی مریم قبر نُوں ویکھن آئِیاں۔</verse>
				<verse number="2">تے ویکھو اِک بڑا بُھچال آیا ایس لئی پئی خُداوند دا فرِشتہ اسمانوں اُتر کے نیڑے آیا۔ تے اوس پتّھر نُوں رِیہڑ کے اوہدے اُتّے بَہہ گیا۔</verse>
				<verse number="3">اوہدی صُورت بِجلی جیہی سی تے اوہدی پوشاک برف جیہی چِٹّی سی۔</verse>
				<verse number="4">تے اوہدے ڈر نال راکھے کنب گئے مُردیاں وانگُوں ہوگئے۔</verse>
				<verse number="5">پر فرِشتے زنانِیاں نُوں اگّوں آکھیا۔ تُسی نا ڈرو۔ کیوں جو مَیں جاننا آں پئی تُسی یِسُوع نُوں جیہڑا صلِیب اُتّے چڑھایا گیا سی لَبّھ دِیاں اوہ۔</verse>
				<verse number="6">اوہ ایتھے نئیں اے کیوں جو جیویں اوس آکھیا سی اوہ جی اُٹھیا اے آؤ اوہ جگہ ویکھو جِتّھے خُداوند پیا ہویا سی۔</verse>
				<verse number="7">تے چھیتی جا کے اوہدے شاگِرداں نُوں آکھو۔ پئی اوہ مُردیاں وِچوں جی اُٹھیا اے تے ویکھو اوہ تُہاڈے اگّے گلِیل نُوں جاندا اے۔ اوہنوں تُسی اوتھے ویکھو گے لوؤ مَیں تُہانوں دس دِتّا۔</verse>
				<verse number="8">تے اوہ ڈر تے بڑی خُوشی نال قبر کولوں چھیتی ٹُرگِئیاں تے اوہدے شاگِرداں نُوں خبر دین بھجیاں گِئیاں۔</verse>
				<verse number="9">تے ویکھو یِسُوع اوہناں نُوں اگّوں ہو کے مِلیا تے آکھیا سلام۔ تے اوہناں اوہدے کول آ کے اوہدے پَیر پھڑے۔ تے اوہنوں سجدہ کِیتا۔</verse>
				<verse number="10">تَد یِسُوع اوہناں نُوں آکھیا ڈرو نا۔ جاؤ میرے بھراواں نُوں آکھو پئی گلِیل نُوں جان تے اوہ اوتھے مَینُوں ویکھن گے۔</verse>
				<verse number="11">جد اوہ لگِیاں جاندِیاں سن ویکھو پہرے والیاں وِچوں کئیاں شہر وِچ جا کے سبھ کُجھ جو ہویا سی سردار کاہِناں نُوں دسیا۔</verse>
				<verse number="12">تے اوہناں بزُرگاں نال اکٹّھ کر کے آپو وِچ صلاح کِیتی تے سپاہیاں نُوں بُہت سارا رُپیا دِتّا تے آکھیا۔</verse>
				<verse number="13">تُساں ایہہ آکھنا پئی ساڈے سُتّیاں ہویاں اوہدے شاگِرد رات نُوں آئے تے اوہنوں چوری کڈھ کے لے گئے۔</verse>
				<verse number="14">تے جے ایہہ گلّ حاکم دے کنّاں تِیکر اَپڑے گی۔ تے اسی اوہنوں منالاں گے۔ تے تُہاڈا فِکر لاہ دیاں گے۔</verse>
				<verse number="15">تے اوہناں رُپئے لے کے اوہ ای کِیتا۔ جیویں اوہناں نُوں سکھایا گیا سی تے ایہہ گلّ یہُودِیاں وِچ مشہُور کِیتی گئی تے اَج تِیکر لگی آؤندی اے۔</verse>
				<verse number="16">پر یارھاں شاگِرد گلِیل نُوں ٹُر گئے۔ اوس پہاڑ ولّ جِتّھے یِسُوع اوہناں نال ٹھہرایا ہویا سی۔</verse>
				<verse number="17">تے اوہناں اوہنوں ویکھ کے سجدہ کِیتا۔ پر بعضیاں نیں شک کِیتا۔</verse>
				<verse number="18">تے یِسُوع کول آ کے اوہناں دے نال گلّ کِیتی۔ تے آکھیا پئی اسمان وِچ تے زمین اُتّے سارا اختیار مَینُوں دِتّا گیا اے۔</verse>
				<verse number="19">ایس کر کے تُسی جاؤ تے سارِیاں قوماں نُوں شاگِرد بناؤ۔ تے باپ تے پُتر تے پاک رُوح دے نال اُتّے اوہناں نُوں بپتِسمہ دیو۔</verse>
				<verse number="20">تے اوہناں نُوں سکھاؤ پئی اوہناں سارِیاں گلّاں دی پالنا کرن جِنہاں دا مَیں تُہانوں حُکم دِتّا سی۔ تے ویکھو دُنیا دے اخِیر تِیکر ہر ویلے مَیں تُہاڈے نال آں۔ آمِین۔</verse>
			</chapter>
		</book>
		<book number="41">
			<chapter number="1">
				<verse number="1">خُدا دے پُتر یِسُوع مسِیح دی اِنجِیل دا مُڈھ۔</verse>
				<verse number="2">جیہا یسعیاہ نبی دی کتاب وِچ لِکھیا اے۔ پئی ویکھ مَیں اپنے رسُول نُوں تیرے اگّے گھلّنا آں۔ اوہ تیرا راہ بنا دے گا۔</verse>
				<verse number="3">بیابان وِچ اِک ہوکا دین والے دی اواز پئی خُداوند دی راہ نُوں تیار کرو۔ تے اوہدے رستیاں نُوں سِدّھیاں کرو۔</verse>
				<verse number="4">یُوحنّا آیا۔ جیہڑا بیابان وِچ بپتِسمہ دیندا تے گُناہاں دی مُعافی دے لئی تَوبہ دے بپتِسمہ دی منادی کر دا سی۔</verse>
				<verse number="5">تے یہُودیہ دا سارا دیس تے یرُوشلِیم دے سارے رہن والے اوہدے کول لگے آوندے سن۔ تے اوہناں اپنے گُناہاں نُوں مَن کے یَردن ندی وِچ اوہدے ہتھّوں بپتِسمہ لیا۔</verse>
				<verse number="6">تے یُوحنّا اُوٹھ دے والاں دی پوشاک پاندا سی تے چَمّ دی پیٹی اوہدے لکّ دوالے سی۔ تے بیابان دا شہد کھاندا سی۔</verse>
				<verse number="7">تے اوہ منادی کر دا سی۔ پئی میرے پِچّھے اِک مَیتھوں زوراور آؤندا اے۔ تے مَیں نِیؤں کے اوہدی جُتّی دی وَدّھری کھولن دے لائق نئیں۔</verse>
				<verse number="8">مَیں تُہانوں پانی نال بپتِسمہ دِتّا اے۔ پر اوہ تُہانوں پاک رُوح نال بپتِسمہ دیوے گا۔</verse>
				<verse number="9">تے اونہی دِنیں ایویں ہویا پئی یِسُوع گلِیل دے ناصرۃ توں آیا تے یَردن وِچ یُوحنّا دے ہتھّوں بپتِسمہ لیا۔</verse>
				<verse number="10">تے پانیوں نِکلدیاں سار اوس اسماناں نُوں کُھلدیاں تے رُوح نُوں کبُوتر وانگُوں اپنے اُتّے اُتر دیاں ویکھیا۔</verse>
				<verse number="11">تے اسمانوں اِک اواز آئی۔ پئی تُوں میرا پیارا پُتر ایں۔ تَیتھوں مَیں راضی آں۔</verse>
				<verse number="12">تے رُوح نے اونویں بیابان ولّ اوہنوں گھلّیا۔</verse>
				<verse number="13">تے بیابان وِچ چالی دِن شیطان اوہنوں ازماؤندا رہیا۔ تے اوہ بیابانی جنَوراں دے نال رہندا سی تے فرِشتے اوہدی سیوا کر دے سن۔</verse>
				<verse number="14">تے یُوحنّا دے پھڑے جان دے پِچّھوں یِسُوع خُدا دی اِنجِیل دی منادی کر دا تے ایہہ آکھدا گلِیل وِچ آیا۔</verse>
				<verse number="15">پئی ویلا آگیا اے تے خُدا دی بادشاہی نیڑے آگئی اے۔ تَوبہ کرو۔ تے اِنجِیل اُتّے اِیمان لیاؤ۔</verse>
				<verse number="16">تے گلِیل دے سمُندر دے کنڈھے اُتّے پِھردیاں اوس شمعُون دے بھرا اندریاس نُوں سمُندر وِچ جال پاؤندیاں ویکھیا۔ کیوں جو اوہ مچھّیاں دے شِکاری سن۔</verse>
				<verse number="17">تے یِسُوع نے اوہناں نُوں آکھیا۔ میرے مگر ٹُرے آؤ تے مَیں تُہانوں بندیاں نُوں پھڑن والے بناواں گا۔</verse>
				<verse number="18">تے اوہ جھٹ جالاں نُوں چھڈ کے اوہدے مگر ٹُر پئے۔</verse>
				<verse number="19">تے تھوڑی دُراڈے اگّے وَدّھ کے اوس زبدی دے پُتر یعقُوب تے اوہدے بھرا یُوحنّا نُوں ویکھیا۔ پئی اوہ بیڑی وِچ جالاں نُوں ٹھیک پئے کر دے سن۔</verse>
				<verse number="20">اونویں اوہناں نُوں سدّیا تے اوہ اپنے پئیو زبدی نُوں بیڑی وِچ کامیاں دے نال چھڈ کے اوہدے مگر ٹُر پئے۔</verse>
				<verse number="21">تے اوہ کَفرنحُوم اَپڑے۔ تے اوہ اوسے ویلے عبادت خانے وِچ جا کے تعلِیم دین لگّا۔</verse>
				<verse number="22">تے اوہ اوہدی تعلِیم توں حَیران ہوئے کیوں جو اوہ اوہناں نُوں فقِیہاں وانگُوں نئیں پر اختیار والے وانگُوں تعلِیم دیندا سی۔</verse>
				<verse number="23">تے اوسے ویلے اوہناں دے عبادت خانے وِچ اِک بندہ سی۔ جِہنُوں پلِیت رُوح چمبڑی ہوئی سی۔ تے اوس اُچّی اواز نال آکھیا۔ پئی۔</verse>
				<verse number="24">اَے یِسُوع ناصری۔ تیرا ساڈے نال کِیہ لاگا اے؟ تُوں ساڈا ناس کرن آیا ایں۔ مَیں تینُوں جاننا آں۔ پئی تُوں کون ایں۔ خُدا دا قُدُّوس۔</verse>
				<verse number="25">تے یِسُوع اوہنوں جِھڑک کے آکھیا۔ چُپ رہو تے ایہدے وِچوں نِکل جا۔</verse>
				<verse number="26">تَد پلِیت رُوح اوہنوں مروڑ کے تے چِیکاں مار دی اوہدے وِچوں نِکل گئی۔</verse>
				<verse number="27">تے سارے لوک اَیڈے حَیران ہوئے پئی آپو وِچ چَرچا کرن لگّے پئی ایہہ کِیہ اے؟ اِک نَوِیں تعلِیم اے! پئی اوہ پلِیت رُوحاں نُوں وی اختیار نال حُکم کر دا اے۔ تے اوہ اوہنوں مَن لَیندیاں نیں۔</verse>
				<verse number="28">اونویں ای گلِیل دے سارے علاقے وِچ اوہدی دُھم سبھنیں تھائِیں پَے گئی۔</verse>
				<verse number="29">تے اوہ اوسے ویلے عبادت خانیوں باہر جا کے یعقُوب تے یُوحنّا نال شمعُون تے اندریاس دے گھر آئے۔</verse>
				<verse number="30">تے شمعُون دی سَس تاپ نال پئی ہوئی سی۔ تے اوہناں نیں جھٹ اوہنوں اوہدی خبر دِتّی۔</verse>
				<verse number="31">تے اوس کول آ کے اوہنوں ہتھّوں پھڑ کے اُٹھا لیا تے اوہدی تاپ لیَہہ گئی۔ تے اوس اوہناں دی سیوا کِیتی۔</verse>
				<verse number="32">شام دے ویلے جد سُورج ڈُب گیا۔ ساریاں بِیماراں نُوں تے جِنہاں نُوں بد رُوحاں دا سایہ سی اوہدے کول لیائے۔</verse>
				<verse number="33">تے سارا شہر بُوہے اُتّے اکٹّھا ہویا سی۔</verse>
				<verse number="34">تے اوس بتھیریاں نُوں جیہڑے وَکھو وَکھ بیماریاں وِچ پئے سن ولّ کِیتا۔ تے بتھیریاں بد رُوحاں کڈھ دِیتّاں۔ تے بد رُوحاں نُوں بولن نا دِتّا۔ کیوں جو اوہناں اوہنوں پچھان لیا سی۔</verse>
				<verse number="35">تے اوہ مُنھ ہنیرے کُجھ رات رہندیاں اُٹھیا۔ تے باہر نِکل کے اِک اُجاڑ تھاں وِچ گیا۔ تے اوتھے دُعا کِیتی۔</verse>
				<verse number="36">تے شمعُون تے اوہدے ساتھی اوہدے پِچّھے گئے۔</verse>
				<verse number="37">جد اوہناں اوہنوں لَبّھ لیا۔ تے اوہنوں آکھیا پئی تینُوں سبھے بھالدے نیں۔</verse>
				<verse number="38">تے اوس اوہناں نُوں آکھیا۔ آؤ ہور کِتے نیڑے شہراں وِچ چلّئے پئی مَیں اوتھے وی منادی کراں۔ کیوں جو مَیں ایسے لئی نِکلیا آں۔</verse>
				<verse number="39">تے اوہ سارے گلِیل وِچ اوہناں دے عبادت خانیاں وِچ منادی کر دا تے بدرُوحاں نُوں کڈھدا گیا۔</verse>
				<verse number="40">تے اِک کوڑھا اوہدے کول آیا۔ تے اوہدی مِنّت کر کے اوہدے اگّے گوڈے نواکے آکھیا۔ جے تُوں چاہیں تے مَینُوں پاک صاف کر سکدا ایں۔</verse>
				<verse number="41">تے اوس ترس کھا کے اپنا ہتّھ وَدھایا۔ تے اوہنوں چُھوئیا۔ تے آکھیا۔ مَیں چاہناں آں تُوں پاک صاف ہو جا۔</verse>
				<verse number="42">تے اونویں اوہدا کوڑھ جاندا رہیا تے اوہ پاک صاف ہوگیا۔</verse>
				<verse number="43">تَد اوس اوہنوں تاکِید کر کے اوسے ویلے ٹور دِتّا۔</verse>
				<verse number="44">تے اوہنوں آکھیا۔ ویکھ! تُوں کِسے نُوں کُجھ نا دسیں۔ پر جا تے اپنا آپ کاہِن نُوں وکھا تے اوہ چڑھاوا جِہدا مُوسیٰ نے حُکم کِیتا اپنے پاک ہون دی بابت چاڑھ۔ تاں جو اوہناں لئی گواہی ہوئے۔</verse>
				<verse number="45">پر باہر جا کے اوس بُہت بولن تے ایس گلّ نُوں ایڈا مشہُور کرنا شُروع کِیتا۔ پئی یِسُوع فیر شہر وِچ کُھلّم کُھلا وڑ نا سکیا۔ پر باہر اُجاڑ تھانواں وِچ رہیا۔ تے لوک چار چَوفیریوں اوہدے کول آوندے ہوندے سن۔</verse>
			</chapter>
			<chapter number="2">
				<verse number="1">تے کَیّاں دِناں پِچّھوں جد اوہ کَفرنحُوم وِچ فیر آیا۔ تے سُنیاں گیا سی پئی اوہ گھر وِچ اے۔</verse>
				<verse number="2">تے اینے لوک اکٹّھے ہوئے پئی بُوہے دے اگّے وی تھاں نا رہیا۔ تے اوس اوہناں نُوں کلام سُنایا۔</verse>
				<verse number="3">تے اوہ مفلُوج ہوئے نُوں چَوہاں بندیاں کولوں چُکوا کے اوہدے کول لیائے۔</verse>
				<verse number="4">تے جد اوہ بِھیڑ دے سبّب کر کے اوہدے نیڑے نا آسکے۔ تَد اوہناں اوس چھت وِچ جِتّھے اوہ سی مگّھ کِیتا۔ تے جدوں اُدھیڑ چُکے تے اوس مَنجی نُوں جِہدے اُتّے مفلُوج پیا سی اُتار دِتّا۔</verse>
				<verse number="5">تے یِسُوع اوہناں دا اِیمان ویکھ کے اوس مفلُوج نُوں آکھیا۔ بچّیا! تیرے گُناہ مُعاف کِیتے گئے۔</verse>
				<verse number="6">پر کئی فقِیہ اوتھے بَیٹھے اپنے مَن وِچ وچار کر دے سن پئی۔</verse>
				<verse number="7">ایہہ کیوں ایس طرح بولدا اے؟ کُفر بَکدا اے۔ اِک خُدا باہجوں کون گُناہ مُعاف کر سکدا اے؟</verse>
				<verse number="8">تے اوسے ویلے یِسُوع اپنے رُوح نال معلُوم کر کے پئی اوہ اپنے مَناں وِچ ایویں وچار کر دے نیں۔ اوہناں نُوں آکھیا۔ تُسی کاہِنُوں اپنے دِل وِچ اجیہا وچار کر دے اوہ؟</verse>
				<verse number="9">ایس مفلُوج نُوں کِیہ آکھنا سوکھا اے۔ ایہہ پئی تیرے گُناہ مُعاف ہوئے یاں ایہہ آکھنا۔ پئی اُٹھ تے اپنی مَنجی چُک تے ٹُر پھر؟</verse>
				<verse number="10">پر ایس لئی پئی تُسی جانو۔ پئی اِبنِ آدم نُوں زمین اُتّے گُناہ مُعاف کرن دا اختیار اے۔ (اوہنے اوس مفلُوج نُوں آکھیا۔)</verse>
				<verse number="11">مَیں تینُوں آکھنا آں۔ اُٹھ اپنی مَنجی چُک کے اپنے گھر نُوں ٹُر جا۔</verse>
				<verse number="12">تے اوہ اُٹھیا تے مَنجی چھیتی نال چُک کے اوہناں سبھناں دے سامھنے نِکل گیا۔ تَد سارے حَیران ہوگئے۔ تے خُدا دی وڈیائی کر کے آکھن لگّے پئی اساں ایس طرح دی گلّ کدی نئیں ویکھی۔</verse>
				<verse number="13">تے اوہ فیر سمُندر دے کنڈھے اُتّے گیا تے ساری بِھیڑ اوہدے کول آئی۔ تے اوس اوہناں نُوں تعلِیم دِتّی۔</verse>
				<verse number="14">تے جاندے ہوئے اوس حلفئی دے پُتر لاوی نُوں محصُول دی چَوکی اُتّے بَیٹھیاں ویکھیا۔ تے اوہنوں آکھیا پئی میرے پِچّھے ٹُر آ۔ سو اوہ اُٹھیا تے اوہدے پِچّھے ٹُر پیا۔</verse>
				<verse number="15">تے ایویں ہویا پئی جدوں اوہدے گھر وِچ روٹی کھان بَیٹھا۔ تے بتھیرے محصُولئے تے گُنہگار یِسُوع تے اوہدے شاگِرداں نال بَہہ گئے۔ کیوں جو اوہ بتھیرے سن۔ تے اوہدے مگر ٹُر آئے سن۔</verse>
				<verse number="16">تے جد فرِیسیاں دے فقِیہاں نیں اوہنوں محصُولِیاں تے گُنہگاراں نال کھاندیاں ویکھیا۔ تَد اوہدے چیلیاں نُوں آکھیا پئی اوہ محصُولِیاں تے گُنہگاراں دے نال کھاندا پَیندا اے۔</verse>
				<verse number="17">تے یِسُوع سُن کے اوہناں نُوں آکھیا۔ پئی تگڑیاں نُوں حکِیم دی لوڑ نئیں پر روگِیاں نُوں لوڑ اے۔ مَیں نیکاں نُوں نئیں پر گُناہِیاں نُوں سَدّن آیا آں۔</verse>
				<verse number="18">تے یُوحنّا دے شاگِرد تے فریسی روزہ رکھدے سن۔ تے اوہناں آ کے اوہنوں آکھیا پئی یُوحنّا دے شاگِرد تے فرِیسیاں دے شاگِرد کیوں روزہ رکھدے نیں۔ پر تیرے شاگِرد نئیں رکھدے؟</verse>
				<verse number="19">تے یِسُوع اوہناں نُوں آکھیا۔ پئی جد تِیکر لاڑا جانجیاں دے نال اے۔ اوہ روزہ رکھ سکدے نیں؟</verse>
				<verse number="20">پر اوہ دِن آؤن گے جد لاڑا اوہناں توں اَڈ کِیتا جائے گا۔ تَد اوس دِن اوہ روزہ رکھن گے۔</verse>
				<verse number="21">پرانے کپڑے نُوں کورے کپڑے دی ٹاکی کوئی نئیں لاندا۔ جے لاوے وی تے اوہ لائی ہوئی ٹاکی اوس توں کُجھ کھِچّ لَیندی اے یعنی نَوِیں پرانے توں تے لنگار وَدّھ جاندا اے۔</verse>
				<verse number="22">تے نَوِیں انگور دے رَس نُوں پرانیاں مشکاں وِچ کوئی نئیں بھردا۔ جے بھرے وی تے رَس مشکاں نُوں پاڑ دے گا۔ تے انگور دا رَس تے مشکاں دوہاں دا ناس ہو جاندا اے۔ پر نَوِیں انگور دے رَس نُوں نَوِیاں مشکاں وِچ بھر دے نیں۔</verse>
				<verse number="23">تے ایویں ہویا پئی اوہ سبت دے دِن پَیلِیاں وِچوں لنگھ دا پیا سی۔ تے اوہدے شاگِرد راہ وِچ سِٹّے توڑن لگّے۔</verse>
				<verse number="24">تے فرِیسیاں نیں اوہنوں آکھیا۔ ویکھ۔ ایہہ سبت دے دِن کیوں اوہ کمّ کر دے نیں جِہدا کرنا روا نئیں اے؟</verse>
				<verse number="25">تے اوس اوہناں نُوں آکھیا۔ تُساں کدی نئیں پڑھیا پئی جدوں داؤد نُوں لوڑ پئی۔ تے اوہنوں تے اوہدے سَنگیاں نُوں بُھکھ لگّی۔ تے اوس کِیہ کِیتا۔</verse>
				<verse number="26">پئی اوہ کِیویں سردار کاہِن اَبیاتر دے ویلے خُدا دے گھر وِچ گیا۔ تے چڑھاوے دِیاں روٹِیاں کھا لئیاں۔ جِنہاں دا کھانا کاہِناں دے بِناں ہور کِسے نُوں روا نئیں سی۔ تے اپنے سَنگیاں نُوں وی دِتّیاں؟</verse>
				<verse number="27">تے اوس اوہناں نُوں آکھیا۔ پئی سبت دا دِن اِنسان دے لئی بنیا اے۔ نا اِنسان سبت دے لئی۔</verse>
				<verse number="28">ایس لئی اِبنِ آدم سبت دے دِن دا وی مالک اے۔</verse>
			</chapter>
			<chapter number="3">
				<verse number="1">تے اوہ عبادت خانے وِچ فیر گیا۔ تے اوتھے اِک بندہ سی جِہدا ہتّھ سُکّا ہو یا سی۔</verse>
				<verse number="2">تے اوہ اوہدی تاک وِچ لگّے ہوئے سن۔ پئی جیکر اوہ سبت دے دِن اوہنوں ولّ کرے تے اسی اوہدے اُتّے نالش کریئے۔</verse>
				<verse number="3">تے اوہنے اوس بندے نُوں جِہدا ہتّھ سُکّا ہویا سی آکھیا۔ پئی وِچکار کھلو جا۔</verse>
				<verse number="4">تَد اوس اوہناں نُوں آکھیا۔ سبت دے دِن بھلے کمّ کرنے روا نیں یا بُرے کمّ؟ جان بچانی یا جان مارنی؟ پر اوہ چُپ ای رہے</verse>
				<verse number="5">تَد اوس اوہناں دی سخت دِلی دے سبّب اُداس ہو کے غُصّے دی نظر نال اوہناں ولّ ویکھیا تے اوس بندے نُوں آکھیا اپنا ہتّھ وَدّھا۔ تے اوس وَدھایا تے اوہدا ہتّھ ٹھیک ہوگیا۔</verse>
				<verse number="6">تَد فرِیسیاں باہر جا کے اوسے ویلے ہیرودیاں نال اوہدے برخلاف صلاح کِیتی پئی کِیویں اوہنوں مار سُٹّیئے۔</verse>
				<verse number="7">تے یِسُوع اپنے شاگِرداں سَنے سمُندر ولّ ٹُر گیا تے گلِیل توں بڑی خلقت مگر ٹُر پئی۔</verse>
				<verse number="8">تے یہُودیہ تے یرُوشلِیم تے اِدومَیہ تے یَردن دے پاروں تے صُور تے صَیدا دے آلے دَوالیوں وی اِک وڈّی بِھیڑ ایہہ خبر سُن کے پئی اوہ کیڈے وڈّے کمّ کر دا اے اوہدے کول آئی۔</verse>
				<verse number="9">تے اوس اپنے شاگِرداں نُوں آکھیا پئی بِھیڑ دے سبّب اِک بیڑی میرے لئی تیار رہے پئی لوک مَینُوں تنگ نا کرن۔</verse>
				<verse number="10">کیوں جو اوس بتھیریاں نُوں ولّ کِیتا سی۔ ایتھوں تِیکر پئی جیہڑے لوک سخت بیمار سن اوہنوں چُھون لئی اوہدے اُتّے ڈِگّدے جاندے سن۔</verse>
				<verse number="11">تے پلِیت رُوحاں جد اوہنوں ویکھدِیاں سن اوہدے اگّے ڈِگّ پَیندیاں سن تے چِیکاں مار کے آکھدیاں سن۔ تُوں خُدا دا پُتر ایں۔</verse>
				<verse number="12">تے اوس اوہناں نُوں بڑی تاکِید کِیتی پئی مَینُوں مشہُور نا کرو۔</verse>
				<verse number="13">فیر اوس اِک پہاڑ اُتّے چڑھ کے جِنہاں نُوں آپ چاہندا سی اوہناں نُوں کول سدّیا۔ تے اوہ اوہدے کول گئے۔</verse>
				<verse number="14">تے اوس باراں نُوں مُقرّر کِیتا پئی اوہدے نال رہن۔ تے اوہ اوہناں نُوں گھلّے۔ پئی منادی کرن۔</verse>
				<verse number="15">تے نالے بدرُوحاں نُوں کڈھن دی قُدرت رکھن۔</verse>
				<verse number="16">تے اوس شمعُون دا ناں پطرس وی رکھیا۔</verse>
				<verse number="17">تے زبدی دا پُتر یعقُوب تے یعقُوب دا بھرا یُوحنّا۔ جِنہاں دوآں دا ناں بُوانِرگِس یعنی گرج دے پُتر رکھیا۔</verse>
				<verse number="18">تے اندریاس تے فِلپُّس۔ تے برتُلمائی تے متّی۔ تے تُوما تے حلفئی دا پُتر یعقُوب تے تدّی۔ تے شمعُون قنانی۔</verse>
				<verse number="19">تے یہُوداہ اِسکریُوتی جِس اوہنوں پھڑوا وی دِتّا۔ تے اوہ گھر آیا۔</verse>
				<verse number="20">تے اینی بِھیڑ فیر اکٹّھی ہوئی پئی اوہ روٹی وی نا کھا سکے۔</verse>
				<verse number="21">جد اوہدے سَنگیاں ایہہ حال سُنیا تَد اوہنوں قابُو کرن لئی نِکلے۔ کیوں جو اوہناں آکھیا پئی اوہ سَودائی اے۔</verse>
				<verse number="22">تے فقِیہ جیہڑے یرُوشلِیم توں آئے سن آکھن لگّے پئی اوہ بَعلزبُول نال مِلیا ہویا اے۔ تے بدرُوحاں دے سردار دی مدد نال بدرُوحاں نُوں کڈھدا اے۔</verse>
				<verse number="23">اوس اوہناں نُوں کول سَدّ کے تمثِیلاں وِچ آکھیا پئی شیطان شیطان نُوں کِیویں کڈھ سکدا اے؟</verse>
				<verse number="24">تے جیکر کِسے راج وِچ پُھٹ پَے جاوے۔ تے اوہ راج قیم نئیں رہ سکدا۔</verse>
				<verse number="25">تے جے کِسے گھر وِچ پُھٹ پَے جاوے تے اوہ گھر قیم نا رہ سکے گا۔</verse>
				<verse number="26">تے جے شیطان اپنے ای مُقابلے اُتّے اُٹھ کھلووے۔ تے اوہدے وِچ پُھٹ پَے جاوے تے اوہ قیم نئیں رہ سکدا۔ سگوں اوہدا اوڑک ہوندا اے۔</verse>
				<verse number="27">پر زوراور بندے دے گھر وِچ کوئی اوہدا اسباب لُٹّن لئی وڑ نئیں سکدا۔ جد تِیکر پہلاں اوس زوراور نُوں بَنّھ نا لَوے۔ تَد ای اوہ اوہدا گھر لُٹّے گا۔</verse>
				<verse number="28">مَیں تُہانوں سَچ آکھنا آں پئی بنی آدم دے سارے گُناہ تے کُفر جِنّے اوہ بکن گے۔ مُعاف کِیتے جان گے۔</verse>
				<verse number="29">پر اوہ جیہڑا پاک رُوح دے حق وِچ کُفر بولے۔ اوہنوں کدی وی مُعافی نئیں مِلدی۔ سگوں ہمیشہ دے گُناہ دا مُجرم اے۔</verse>
				<verse number="30">کیوں جو اوہناں آکھیا سی پئی پلِیت رُوح اوہدے وِچ اے۔</verse>
				<verse number="31">تے اوہدی ماں تے اوہدے بھرا آئے تے باہر کھلو کے اوس نُوں سدّیا۔</verse>
				<verse number="32">تے بِھیڑ اوہدے چَوفیرے بَیٹھی ہوئی سی۔ تے لوک اوہنوں آکھن لگّے پئی ویکھ۔ تیری ماں تے تیرے بھرا باہر تینُوں مِلنا چاہندے نیں۔</verse>
				<verse number="33">اوس اوہناں نُوں جواب دے کے آکھیا۔ کون اے میری ماں تے میرے بھرا؟</verse>
				<verse number="34">تے اوہناں ولّ جیہڑے اوہدے آلے دوالے بَیٹھے ہوئے سن نِگاہ کر کے اوس آکھیا۔ ویکھو۔ میری ماں تے میرے بھرا ایہہ نیں۔</verse>
				<verse number="35">کیوں جو جیہڑا کوئی خُدا دی مرضی اُتّے چلّے اوہ ای میرا بھرا تے بھین تے ماں اے۔</verse>
			</chapter>
			<chapter number="4">
				<verse number="1">تے اوہ فیر سمُندر دے کنڈھے تعلِیم دین لگّا تے ایڈی وڈّی بِھیڑ اوہدے کول اکٹّھی ہوئی پئی اوہ سمُندر وِچ اِک بیڑی اُتّے چڑھ بَیٹھا۔ تے ساری بِھیڑ خُشکی اُتّے سمُندر دے کنڈھے رہی۔</verse>
				<verse number="2">تَد اوس اوہناں نُوں تمثِیلاں وِچ بتھیریاں گلّاں سِکھائِیاں۔ تے اپنی تعلِیم وِچ اوہناں نُوں آکھیا۔</verse>
				<verse number="3">سُنو! ویکھو اِک بِیجن والا بِیجن نُوں نِکلیا۔</verse>
				<verse number="4">تے اوہدے بی پاندیاں ایویں ہویا پئی کُجھ راہ دے کنڈھے کِر پیا۔ تے پنچھی آ کے اوہنوں چُگ گئے۔</verse>
				<verse number="5">تے ہور کُجھ پتّھریلی زمین اُتّے کِریا۔ جِتّھے اوہنوں بُہت مِٹّی نا مِلی تے بُہتی مِٹّی نا مِلن کر کے اوہ چھیتی اُگ پیا۔</verse>
				<verse number="6">پر جد سُورج چڑھیا تے اوہ جُھلس گیا۔ تے جڑ نا ہون دے سبّب سُک گیا۔</verse>
				<verse number="7">تے ہور کُجھ ملہیاں وِچ کِریا۔ تے ملہیاں وَدّھ کے اوہنوں دَبا لیا۔ تے اوہ نا پَھلیا۔</verse>
				<verse number="8">تے ہور کُجھ چنگی زمین وِچ کِریا۔ تے اُگیا تے وَدّھ کے پَھلیا کُجھ تَرِیہہ گُنا۔ کُجھ سَٹّھ گُنا۔ کُجھ سَو گُنا۔</verse>
				<verse number="9">تَد اوس آکھیا جِہدے سُنن دے کنّ ہون سو سُنے۔</verse>
				<verse number="10">تے جد اوہ اکلّا ہو یا تے اوہدے نال دیاں باراں سَنے اوہدے کولوں تمثِیلاں ولّوں پُچھیا۔</verse>
				<verse number="11">تے اوس اوہناں نُوں آکھیا۔ خُدا دی بادشاہی دا بھید تُہانوں دِتّا گیا اے پر اوہناں دے لئی جیہڑے باہر نیں سارِیاں گلّاں تمثِیلاں وِچ ہوندیاں نیں۔</verse>
				<verse number="12">پئی اوہ ویکھن نُوں تے ویکھن پر اوہناں نُوں سُجھّے نا۔ تے سُنن نُوں تے سُنن پر اوہ بُجھّن نا۔ تے اجیہا نا ہوئے پئی اوہ کدی مُڑ آؤن تے اوہناں نُوں مُعافی مِلے۔</verse>
				<verse number="13">تے اوس اوہناں نُوں آکھیا۔ تُسی ایہہ تمثِیل نئیں سمجھدے تے سارِیاں تمثِیلاں نُوں کِیویں سمجھو گے؟</verse>
				<verse number="14">بِیجن والا کلام بِیجدا اے۔</verse>
				<verse number="15">تے راہ دے کنڈھے والے جِتّھے کلام بِیجیا جاندا اے سو اوہ لوک نیں۔ پئی جد اوہناں نیں سُن لیا۔ تَد شیطان اونویں آ کے اوس کلام نُوں لے جاندا اے جیہڑا اوہناں وِچ بِیجیا گیا سی۔</verse>
				<verse number="16">تے ایسے طرح جیہڑے پتّھریلیاں تھانواں وِچ بِیجے جاندے نیں سو اوہ نیں۔ جیہڑے کلام نُوں سُندیاں سار خُوشی نال مَن لَیندے نیں۔</verse>
				<verse number="17">تے اپنے وِچ جڑ نئیں رکھ دے۔ پر تھوڑا چِر رہندے نیں۔ تے جد کلام صدقے تکلیف پاندے یا ستائے جاندے نیں۔ تے جھٹ ٹھوکر کھاندے نیں۔</verse>
				<verse number="18">تے ہور نیں جیہڑے ملہیاں وِچ بِیجے جاندے نیں۔ ایہہ اوہ لوک نیں جِنہاں کلام سُنیا۔</verse>
				<verse number="19">تے دُنیا دے فِکر۔ تے دَولت دا دھوکھا۔ تے ہورناں شیواں دا لالچ آ کے کلام نُوں دَبا لَیندا اے۔ تے اوہ اپّھل ہو جاندا اے۔</verse>
				<verse number="20">تے جیہڑے چنگی زمین وِچ بِیجے گئے سن۔ سو اوہ لوک نیں جیہڑے کلام نُوں سُندے۔ تے قبول کر دے۔ تے پَھل لیاؤندے نیں۔ کُجھ تَرِیہہ گُنا۔ کُجھ سَٹّھ گُنا۔ کُجھ سَو گُنا۔</verse>
				<verse number="21">تے اوس اوہناں نُوں آکھیا۔ کِیہ دِیوے نُوں ٹوپے دے ہیٹھ یا مَنجی دے ہیٹھ رکھن لئی لیاؤندے نیں؟ تے ڈیوڑی اُتّے رکھن واسطے نئیں؟</verse>
				<verse number="22">کیوں جو کوئی شے چُھپی نئیں جیہڑی سامھنے نا آوے۔ تے نا لُکائی گئی پر ایس لئی پئی ظاہر ہوئے۔</verse>
				<verse number="23">جے کِسے دے سُنن دے کنّ ہون تے سُنے۔</verse>
				<verse number="24">تے اوس اوہناں نُوں آکھیا۔ خبردار رہو پئی تُسی کِیہ سُندے اوہ۔ جِس ناپ نال تُسی مِندے ہو اوسے ناپ نال تُہاڈے لئی مِنیا جائے گا۔ تے تُہانوں ودِھیک دِتّا جائے گا۔</verse>
				<verse number="25">ایس لئی پئی جِہدے کول اے اوہنوں دِتّا جائے گا۔ تے جِہدے کول نئیں اے اوہدے توں جو کُجھ اے سو اوہ وی لے لیا جائے گا۔</verse>
				<verse number="26">تے اوس آکھیا خُدا دی بادشاہی اِنج اے۔ جیویں کوئی جَنا زمین اُتّے بی پاوے۔</verse>
				<verse number="27">تے راتِیں سویں تے دِنیں جاگے۔ تے بی اُگ پَوے تے وَدھے۔ پر اوہ نئیں جان دا پئی کِس طرح۔</verse>
				<verse number="28">زمین تے اپنے آپ پَھل لے آؤندی اے۔ پہلاں انگُوری۔ فیر سِٹّا فیر سِٹّے وِچ ثابت دانہ۔</verse>
				<verse number="29">تے جد پَھل پکّ گیا تَد اوہ اونویں داتری لاندا اے پئی واڈھی دا ویلا آگیا اے۔</verse>
				<verse number="30">تے اوس آکھیا۔ اسی خُدا دی بادشاہی نُوں کِہدے وانگ دسیئے۔ یا اوہدے لئی کیہڑی تمثِیل لیا دیئے؟</verse>
				<verse number="31">اوہ رائی دے دانے وانگُوں اے۔ پئی جد زمین وِچ بِیجیا جاندا اے۔ بھانویں زمین دے ساریاں بِیّاں نالوں نِکّا اے۔</verse>
				<verse number="32">پر جد بِیجیا گیا تَد اُگدا اے تے سارِیاں سبزیاں نالوں وَڈا ہو جاندا اے۔ تے وڈّیاں ٹہنِیاں کڈھ دا اے۔ ایتھوں تِیکر پئی اسمان دے پنچھی اوہدی چھانویں وسیرا کر سکدے نیں۔</verse>
				<verse number="33">تے ایہو جِہیاں بتھیریاں تمثِیلاں وِچ اوہناں دے سُنن دی سمجھ دے سببّوں اوہ اوہناں نُوں کلام سُناندا سی۔</verse>
				<verse number="34">تے تمثِیل بِناں اوہ اوہناں نال نئیں سی بولدا۔ تے اکلّا ہو کے اپنے شاگِرداں نُوں سارِیاں گلّاں کھول کے دسدا سی۔</verse>
				<verse number="35">تے اوسے دِن جد شام ہوئی اوس اوہناں نُوں آکھیا پئی اسی پار چلّئے۔</verse>
				<verse number="36">تے بِھیڑ نُوں چھڈ کے اوہ اوہنوں جیویں اوہ سی بیڑی اُتّے نال لے گئے۔ تے ہور وی بیڑیاں اوہدے نال سن۔</verse>
				<verse number="37">تَد بڑی ہنیری وَگّی۔ تے ٹَھلّاں بیڑی اُتّے ایتھوں تِیکر لگِیاں۔ پئی بیڑی پانی نال بھر چلّی سی۔</verse>
				<verse number="38">تے اوہ بیڑی دے پِچّھلے سِرے ولّ سرہانا رکھ کے سُتّا پیا سی۔ تَد اوہناں اوہنوں جگایا تے اوہنوں آکھیا۔ اے اُستاد تینُوں فِکر نئیں پئی اسی مر چلّے آں؟</verse>
				<verse number="39">تَد اوس اُٹھ کے وَا نُوں دَبکایا تے سمُندر نُوں آکھیا۔ چُپ کر تھم جا۔ تَد وَا تھم گئی تے بڑا آرام ہوگیا۔</verse>
				<verse number="40">فیر اوہناں نُوں آکھیا تُسی کاہِنُوں ڈر دے اوہ؟ تُسی ہُن تِیکر اِیمان نئیں رکھدے؟</verse>
				<verse number="41">تے اوہناں نُوں بڑا ڈر لگّا۔ تے آپو وِچ آکھن لگّے پئی ایہہ کون اے۔ پئی اوہدی وَا تے سمُندر وی مَن دے نیں؟</verse>
			</chapter>
			<chapter number="5">
				<verse number="1">تے اوہ سمُندر دے پار گراسِینیاں دے دیس وِچ اَپڑے۔</verse>
				<verse number="2">تے جدوں اوہ بیڑی اُتّوں اُتریا۔ تے اونویں اِک بندہ جِہنُوں پلِیت رُوح چمبڑی ہوئی سی قبراں وِچوں نِکل کے اوہنوں آ مِلیا۔</verse>
				<verse number="3">اوہ قبراں وِچ وَسدا سی۔ تے ہُن کوئی اوہنوں سنگلاں نال وی جکڑ نئیں سی سکدا۔</verse>
				<verse number="4">کیوں جو اوہ کئی واری بیڑیاں تے سنگلاں نال جکڑیا گیا سی۔ تے اوس سنگلاں نُوں توڑ سُٹّیا۔ تے بیڑیاں نُوں ٹوٹے ٹوٹے کر دِتّا تے کوئی اوہنوں قابُو نئیں سی کر سکدا۔</verse>
				<verse number="5">تے اوہ ہمیشہ دِن رات قبراں تے پہاڑاں وِچ چِیکاں مار دا تے اپنے آپ نُوں پتّھراں نال وَڈھدا ہوندا سی۔</verse>
				<verse number="6">پر جیؤں اوس یِسُوع نُوں دُوروں ویکھیا تیؤں دَوڑیا۔ تے اوہنوں سجدہ کِیتا۔</verse>
				<verse number="7">تے اُوچی اواز نال پُکار کے آکھیا میرا تیرا کِیہ لاگا؟ یِسُوع خُدا تعالیٰ دے پُتر۔ تینُوں خُدا دی سَونہہ دینا آں۔ مَینُوں دُکھ نا دے۔</verse>
				<verse number="8">کیوں جو اوس اوہنوں آکھیا سی۔ اَے پلِیت رُوح ایس بندے وِچوں نِکل جا۔</verse>
				<verse number="9">فیر اوس اوہنوں پُچھیا پئی تیرا کِیہ ناں اے؟ اوس اوہنوں آکھیا۔ میرا ناں لشکر اے۔ کیوں جو اسی بتھیرے آں۔</verse>
				<verse number="10">تے اوس اوہدیاں بُہت مِنّتاں کِیتیاں پئی سانُوں ایس دیس وِچوں نا کڈھ۔</verse>
				<verse number="11">تے اوتھے پہاڑاں دے نیڑے سُؤراں دا اِک بڑا اِجّڑ چُگدا سی۔</verse>
				<verse number="12">تے اوہناں اوہدی مِنّت کر کے آکھیا۔ پئی سانُوں سُؤراں دے وِچ گھل دے پئی اسی اوہناں دے وِچ جاوَڑیئے۔</verse>
				<verse number="13">تے اوس اوہناں نُوں جان دِتّا۔ تے پلِیت رُوحاں نِکل کے سُؤراں وِچ وڑگیّاں۔ تے اِجّڑ کھڈ اُتّوں سِر توڑ بھج کے سمُندر وِچ جا ڈِگّیا۔ اوہ گنتری وِچ دو ہزار سن۔ تے اوہ سمُندر وِچ ڈُب موئے۔</verse>
				<verse number="14">تے اوہناں دے چارن والیاں نَسّ کے شہر تے پِنڈاں وِچ خبر دِتّی۔ تے لوک ویکھن آئے۔ پئی کِیہ کِیہ ہویا۔</verse>
				<verse number="15">تے یِسُوع دے کول آ کے اوس دِیوانے نُوں جِہدے وِچ بدرُوحاں دا لشکر سی۔ بَیٹھیاں۔ ہویاں تے کپڑے پایاں ہویاں۔ تے سُرت سمبھالیاں ہویاں ویکھیا۔ تے ڈر گئے۔</verse>
				<verse number="16">تے جِنہاں ایہہ ویکھیا سی اوس دِیوانے دا حال تے سُؤراں دا حال دسیا۔</verse>
				<verse number="17">تَد اوہ اوہدی مِنّت کرن لگّے پئی ساڈی حدّوں باہر چلیا جا۔</verse>
				<verse number="18">تے جدوں اوہ بیڑی اُتّے چڑھن لگّا اوس جِہنُوں بدرُوحاں چمبڑیاں ہویاں سن۔ اوہدے نال رہن واسطے اوہدے اگّے عرض کِیتی۔</verse>
				<verse number="19">تے اوس اوہنوں اجازت نا دِتّی پر اوہنوں آکھیا۔ پئی اپنے گھر اپنیاں کول جا۔ تے اوہناں نُوں دس۔ پئی خُداوند نے تیرے لئی کیڈے وڈّے کمّ کِیتے نیں۔ تے تیرے اُتّے دَیا کِیتی۔</verse>
				<verse number="20">تے اوہ ٹُرپیا تے دِکَپُلِس دے دیس وِچ منادی کرنی شُروع کِیتی۔ پئی یِسُوع اوہدے لئی کیڈے کمّ کِیتے۔ تے سارے لوک حَیران ہوئے۔</verse>
				<verse number="21">تے جدوں یِسُوع بیڑی اُتّے فیر پار لنگھیا۔ تے وڈّی بِھیڑ اوہدے کول اکٹّھی ہوئی۔ تے اوہ سمُندر دے کنڈھے اُتّے سی۔</verse>
				<verse number="22">تے عبادت خانے دے سرداراں وِچوں یائِیر ناں اِک بندہ آیا تے اوہنوں ویکھ کے اوہدے پَیرِیں پیا۔</verse>
				<verse number="23">تے اوہدی بُہت مِنّت کِیتی۔ پئی میری نِکّی دِھی پئی مر دی اے چَل کے اوہدے اُتّے ہتّھ رکھ پئی اوہ چنگی ہوئے تے جیوندی رہے۔</verse>
				<verse number="24">تَد اوہ اوہدے نال گیا۔ تے بڑی بِھیڑ اوہدے مگر ٹُرپئی تے اوہدے اُتّے ڈِگّدی پئی سی۔</verse>
				<verse number="25">تے اِک زنانی جِہنُوں باراں ورھیاں توں لہو آؤندا سی۔</verse>
				<verse number="26">تے اوس بُہت حکیماں دے ہتھّوں بڑا دُکھ پایا۔ تے اپنا سارا مال خرچ کر دِتّا سی۔ پر کُجھ وی آرام نا پایا۔ سگوں اوہدا ہور وی ماڑا حال ہوگیا سی۔</verse>
				<verse number="27">اوہ یِسُوع دی خبر سُن کے بِھیڑ وِچ اوہدے پِچّھوں دی ہو کے آئی۔ تے اوہدا کپڑا چُھوئیا۔</verse>
				<verse number="28">کیوں جو اوہ آکھدی سی۔ پئی جے مَیں اوہدا کپڑا ای چُھو لَواں تے چنگی ہو جاواں گی۔</verse>
				<verse number="29">تے اونویں ای اوہدے لہو دا سُنب سُک گیا۔ تے اوس اپنے بدن توں معلُوم کر لیا۔ پئی مَیں ایس بلا توں چُھٹی۔</verse>
				<verse number="30">تَد یِسُوع نے اوسے ویلے اپنے وِچ جان کے پئی میرے وِچوں قُوّت نِکلی بِھیڑ ولّ مُڑ کے آکھیا۔ میرے کپڑیاں نُوں کِس چُھوئیا؟</verse>
				<verse number="31">تے اوہدے شاگِرداں اوہنوں آکھیا۔ تُوں ویکھنا ایں۔ پئی بِھیڑ تینُوں دَباندی پئی اے فیر تُوں آکھنا ایں پئی مَینُوں کِس چُھوئیا؟</verse>
				<verse number="32">تَد اوس چَوفیرے نظر ماری پئی ایس کمّ دے کرن والی نُوں ویکھے۔</verse>
				<verse number="33">پر اوہ زنانی جدوں اوہنوں معلُوم ہویا پئی میرے اُتّے کِیہ گُذریا اے تے ڈردی تے کمبدی آئی تے اوہدے اگّے ڈِگّ پئی۔ تے ساری حِقیقت اوہنوں دس دِتّی۔</verse>
				<verse number="34">تے اوس اوہنوں آکھیا۔ دِھیے تیرے اِیمان نے تینُوں ولّ کِیتا اے سلامت ٹُر جا تے اپنی بلا توں بچی رہو۔</verse>
				<verse number="35">اوہ اجے بولدا ای سی پئی عبادت خانے دے سردار دے گھروں لوکاں آ کے آکھیا۔ تیری دِھی مر گئی۔ ہُن تُوں اُستاد نُوں کیوں ہور اَوکھیاں کرنا ایں؟</verse>
				<verse number="36">پر یِسُوع اوس گلّ دی جو اوہ آکھدے سن پرواہ نا کر کے عبادت خانے دے سردار نُوں آکھیا۔ نا ڈر صرف اِیمان رکھ۔</verse>
				<verse number="37">تے اوس بِناں پطرس۔ تے یعقُوب۔ تے یعقُوب دے بھرا یُوحنّا دے ہور کِسے نُوں اپنے نال نا آؤن دِتّا۔</verse>
				<verse number="38">جد اوہ عبادت خانے دے سردار دے گھر پہنچے تَد اوس رَولا پیا ہویا تے لوکاں نُوں روندے کُرلاؤندے ویکھیا۔</verse>
				<verse number="39">تے اندر جا کے اوہناں نُوں آکھیا پئی تُسی کاہدے لئی رَولا پاندے تے روندے ہو؟ کُڑی موئی نئیں پر سُتّی ہوئی اے۔</verse>
				<verse number="40">تے اوہ اوہدے اُتّے ہسّے پر اوہ سبھناں نُوں باہر کڈھ کے کُڑی دے پئیو تے اوہدی ماں تے اپنے ساتھِیاں نُوں نال لے کے جِتّھے کُڑی سی اوتھے اندر گیا۔</verse>
				<verse number="41">تے اوس کُڑی دا ہتّھ پھڑ کے اوہنوں آکھیا تلیتا قُومی۔ جیہدے معنے ایہہ نیں۔ کُڑیئے مَیں تینُوں آکھنا آں اُٹھ۔</verse>
				<verse number="42">تے جھٹ کُڑی اُٹھ کھلوتی تے ٹُرن پِھرن لگ پئی۔ کیوں جو اوہ باراں ورھیاں دی سی۔ تَد اوہ اونویں بڑے ای حَیران ہوئے۔</verse>
				<verse number="43">تے اوس اوہناں نُوں بڑی تاکِید کِیتی پئی ایہہ گلّ کوئی نا جانے تے آکھیا۔ اوہنوں کُجھ کھان نُوں دیو۔</verse>
			</chapter>
			<chapter number="6">
				<verse number="1">تے اوہ اوتھوں ٹُر پیا۔ تے اپنے دیس وِچ آیا۔ تے اوہدے شاگِرد اوہدے مگر لگ پئے۔</verse>
				<verse number="2">تے جد سبت دا دِن ہویا تَد اوہ عبادت خانے وِچ تعلِیم دین لگّا تے بتھیرے سُنن والِیاں حَیران ہو کے آکھیا پئی ایہہ گلّاں اوہنوں کِتّھوں آئِیاں؟ تے ایہہ کہی دانائی اے جو اوہنوں دِتّی گئی؟ تے ایہو جیہیاں کراماتاں جیہڑیاں اوہدے ہتھّوں ہوندیاں نیں کِیہ نیں؟</verse>
				<verse number="3">ایہہ اوہ ترکھان نئیں اے مریم دا پُتر۔ تے یعقُوب تے یوسیس تے یہُوداہ تے شمعُون دا بھرا؟ تے اوہدیاں بھیناں ایتھے ساڈے کول نئیں نیں؟ تے اوہناں اوہدے توں ٹھوکر کھادِی۔</verse>
				<verse number="4">تے یِسُوع اوہناں نُوں آکھیا نبی کِتے بے قدر نئیں اے سِوا اپنے دیس وِچ۔ تے اپنے انگاں ساکاں تے اپنے گھر وِچ۔</verse>
				<verse number="5">تے اوہ کوئی کرامات اوس تھاں نا وکھال سکیا بِناں ایس دے پئی تھوڑے جیہے روگِیاں اُتّے ہتّھ رکھ کے اوہناں نُوں ولّ کِیتا۔</verse>
				<verse number="6">تے اوس اوہناں دی بے اِیمانی اُتّے تعجُّب کِیتا۔ تے آلے دوالے دے پِنڈاں وِچ اوہ تعلِیم دیندا پِھریا۔</verse>
				<verse number="7">تے اوس باراں نُوں کول سدّیا تے اوہناں نُوں دو دو کر کے گھلّنا شُروع کِیتا۔ تے اوہناں نُوں پلِیت رُوحاں اُتّے اختیار دِتّا۔</verse>
				<verse number="8">تے اوہناں نُوں حُکم کِیتا پئی راہ دے لئی سوٹی دے بِناں ہور کُجھ نا لوؤ۔ نا روٹی نا جھولی نا لکّ نال پَیسے بنھّو۔</verse>
				<verse number="9">پر جُتّی پاؤ تے دو کُڑتے نا پاؤ۔</verse>
				<verse number="10">تے اوس اوہناں نُوں آکھیا پئی جِتّھے تُسی کِسے گھر وِچ جاؤ۔ اوتھے ای ٹِکو۔ جِنّاں چِر اوتھوں نا ٹُر پَو۔</verse>
				<verse number="11">تے جِتّھے کِتّھے تُہانوں رہن نا دین۔ تے لوک تُہاڈی نا سُنن تے اوتھوں نِکلدیاں اپنے پیراں دا گھٹّا جھاڑ سُٹّو۔ پئی اوہناں اُتّے گواہی ہوئے۔</verse>
				<verse number="12">تے باہر جا کے اوہناں منادی کِیتی پئی لوک تَوبہ کرن۔</verse>
				<verse number="13">تے اوہناں بتھیریاں بدرُوحاں نُوں کڈھ دِتّا۔ تے بتھیریاں روگِیاں نُوں تیل مَل کے ولّ کِیتا۔</verse>
				<verse number="14">تے ہیرودیس بادشاہ نُوں خبر پہنچی۔ اوہدا ناں جو مشہُور ہوگیا سی۔ تے اوس آکھیا۔ پئی یُوحنّا بپتِسمہ دین والا مُردیاں وِچوں جی اُٹھیا اے۔ ایس لئی کراماتاں اوہدے ہتھّوں ہوندیاں نیں۔</verse>
				<verse number="15">دُوجے آکھدے سن ایہہ ایلیّاہ اے۔ تے دُوجے۔ پئی اِک نبی اے ہورناں نبیاں وانگُوں۔</verse>
				<verse number="16">پر ہیرودیس نے سُن کے آکھیا ایہہ یُوحنّا اے۔ جِہدا مَیں سِر وَڈّھوایا سی۔ اوہو جی اُٹھیا اے۔</verse>
				<verse number="17">کیوں جو ہیرودیس اپنے بھرا فِلپُّس دی بیوی ہیرودیاس دے سبّب جِہنُوں اوس ویاہ لیا سی۔ آپے بندے گھل کے یُوحنّا نُوں پھڑوایا۔ تے قیدخانے وِچ اوہنوں بند کِیتا سی۔</verse>
				<verse number="18">ایس لئی پئی یُوحنّا نے ہیرودیس نُوں آکھیا سی۔ پئی اپنے بھرا دی بیوی نُوں رکھنا تینُوں روا نئیں۔</verse>
				<verse number="19">تے ہیرودیاس اوہدے نال وَیر رکھ دی تے اوہنوں جانوں مارنا چاہندی سی۔ پر وَس نئیں سی چلدا۔</verse>
				<verse number="20">کیوں جو ہیرودیس یُوحنّا نُوں نیک تے پاک بندہ جان کے اوہدے توں ڈردا تے اوہنوں بچائی رکھدا سی۔ تے اوہدی سُن کے بڑا حَیران ہوندا سی۔ تے خُوشی نال اوہدی سُندا ہوندا سی۔</verse>
				<verse number="21">تے موقعہ دا دیہاڑا آگیا۔ پئی ہیرودیس اپنے جنم دِن اُتّے وڈّے وڈّے امِیراں تے صُوبیداراں تے گلِیل دے رئیساں دی ضیافت کِیتی۔</verse>
				<verse number="22">تے جد ہیرودیاس دی دِھی آپ اندر آ کے نچّی۔ تے ہیرودیس تے اوہدے نال بیہن والیاں نُوں خُوش کِیتا۔ تے بادشاہ نے کُڑی نُوں آکھیا۔ جو چاہیں تُوں مَیتھوں منگ۔ مَیں تینُوں دیاں گا۔</verse>
				<verse number="23">تے اوہدے نال سَونہہ کھا دی پئی جو کُجھ تُوں مَیتھوں منگیں گی۔ مَیں اپنے ادھے راج تِیکر وی تینُوں دے دیاں گا۔</verse>
				<verse number="24">تے اوس باہر جا کے اپنی ماں نُوں آکھیا۔ پئی مَیں کِیہ منگاں؟ اوہ آکھن لگّی۔ یُوحنّا بپتِسمہ دین والے دا سِر۔</verse>
				<verse number="25">تَد اوہ اوسے ویلے بادشاہ دے کول چھیتی نال اندر گئی تے عرض کِیتی پئی مَیں چاہنی آں۔ تُوں یُوحنّا بپتِسمہ دین والے دا سِر مَینُوں ہُنے تھال وِچ دے دے۔</verse>
				<verse number="26">تے بادشاہ بُہت اُداس ہویا۔ پر اوہ اپنی سَونہہ تے مجلس دی خاطر اوہنوں نا نئیں سی کرنا چاہندا۔</verse>
				<verse number="27">تَد بادشاہ اوسے ویلے سپاہی نُوں حُکم دے کے گھلّیا پئی اوہدا سِر لیا دے تے اوس جا کے اوہدا سِر قیدخانے وِچ وَڈّھیا۔</verse>
				<verse number="28">تے اِک تھال وِچ رکھ کے لیاندا۔ تے کُڑی نُوں دِتّا تے کُڑی نیں اوہ اپنی ماں نُوں دِتّا۔</verse>
				<verse number="29">تے اوہدے شاگِرد سُن کے آئے تے اوہدی لوتھ چُک کے اوہناں قبر وِچ رکھی۔</verse>
				<verse number="30">فیر رسُول یِسُوع دے کول اکٹّھے ہوئے۔ جو کُجھ اوہناں کِیتا تے جو کُجھ تعلِیم دِتّی سی سبھ کُجھ اوہنوں دسیا۔</verse>
				<verse number="31">تَد اوس اوہناں نُوں آکھیا۔ تُسی آپ وکھرے ہو کے اُجاڑ تھاں ٹُر چلّو۔ تے ذرا آرام کرو۔ ایس لئی پئی آؤن جان والے بُہت سن۔ تے روٹی کھان دی وی ویہل نئیں سی ہوندی۔</verse>
				<verse number="32">تَد اوہ بیڑی اُتّے چڑھ کے اِک اُجاڑ تھاں وِچ وکھرے چلّے گئے۔</verse>
				<verse number="33">پر لوکاں اوہناں نُوں جاندِیاں ویکھیا۔ تے بتھیریاں سنجھان لیا۔ تے سارے شہراں توں پَیدل اودھر نُوں اکٹّھے دَوڑے۔ تے اوہناں توں اگّے اَپڑے۔</verse>
				<verse number="34">تے یِسُوع بڑی خلقت ویکھی۔ تے اوہنوں اوہناں اُتّے ترس آیا۔ کیوں جو اوہ بھیڈاں وانگُوں سن۔ جِنہاں دا ایّالی نا ہوئے۔ تے اوس اوہناں نُوں بتھیریاں گلّاں سِکھانِیاں شُروع کِیتیاں۔</verse>
				<verse number="35">تے جد دِن بُہت ڈھل گیا۔ اوہدے شاگِرداں نیں اوہدے کول آ کے آکھیا ایہہ تھاں اُجاڑ اے۔ تے ہُن کویلا ہوگیا اے۔</verse>
				<verse number="36">ایہناں نُوں وِداع کر۔ پئی اوہ آلے دوالے دے پِنڈاں تے ڈیریاں وِچ جا کے اپنے لئی کُجھ کھان نُوں مُل لین۔</verse>
				<verse number="37">اوس اوہناں نُوں جواب دے کے آکھیا۔ تُسی آپے ایہناں نُوں کھان نُوں دیو۔ تَد اوہناں اوہنوں آکھیا۔ اسی دو سَو دیناراں دِیاں روٹِیاں جا کے مُل لیائے تے اوہناں نُوں کھوا لَئے؟</verse>
				<verse number="38">اوس اوہناں نُوں آکھیا۔ تُہاڈے کول کِنیاں روٹِیاں نیں۔ جا کے ویکھو؟ تے اوہناں معلُوم کر کے آکھیا۔ پنج روٹِیاں تے دو مچھّیاں نیں۔</verse>
				<verse number="39">تَد اوس اوہناں نُوں حُکم دِتّا۔ پئی اوہ سبھے ہرے گھاہ اُتّے جُنڈِیاں ہو کے بَہہ جان۔</verse>
				<verse number="40">تے اوہ سَوسَو تے پنجاہ پنجاہ ہو کے پالو پال ہو بَیٹھے۔</verse>
				<verse number="41">تَد اوس اوہناں پنجاں روٹِیاں تے دو مچھّیاں نُوں لیا۔ تے اسمان ولّ ویکھیا۔ تے برکت منگ کے روٹِیاں توڑیاں۔ تے لوکاں دے اگّے رکھن لئی شاگِرداں نُوں دِتّیاں۔ تے دو مچھّیاں اوس اوہناں سبھناں نُوں وَنڈِیاں۔</verse>
				<verse number="42">تے سارے کھا کے رَجّ گئے۔</verse>
				<verse number="43">تے اوہناں ٹُکّراں نال باراں ٹوکریاں بھریاں ہویاں چُکیاں۔ تے کُجھ مچھّیاں وِچوں وی چُکیاں۔</verse>
				<verse number="44">تے روٹِیاں دے کھان والے پنج ہزار بندے سن۔</verse>
				<verse number="45">تے اونویں اوس اپنے شاگِرداں نُوں پَکّی کِیتی۔ پئی جد تِیکر مَیں بِھیڑ نُوں وِداع نا کراں۔ تُسی بیڑی اُتّے چڑھ کے میرے اگّے بَیت صَیدا نُوں پار جاؤ۔</verse>
				<verse number="46">تے جد اوس اوہناں نُوں ٹور دِتّا۔ اوہ پہاڑ اُتّے دُعا منگن نُوں گیا۔</verse>
				<verse number="47">تے جد شاماں پئیاں تے بیڑی سمُندر دے وِچکار سی۔ تے اوہ اکلّا خُشکی اُتّے سی۔</verse>
				<verse number="48">تے جد اوس اوہناں نُوں چپّے لان وِچ اَوکھیاں ویکھیا کیوں جو وَا سامھنی سی تَد پِچّھلے پہر رات نُوں سمُندر اُتّے ٹُردیاں اوہناں ولّ آیا۔ تے اوہناں توں اگّے وَدھن لگّا۔</verse>
				<verse number="49">پر اوہناں اوہنوں سمُندر اُتّے ٹُردیاں ویکھ کے بُھوتنا جانیا۔ تے ڈڈِیّا اُٹھے۔</verse>
				<verse number="50">کیوں جو ساریاں اوہنوں ویکھیا۔ تے گھبرا گئے۔ پر اوس اونویں اوہناں نال گلّ کِیتی۔ تے اوہناں نُوں آکھیا۔ خاطرجمع رکھو۔ مَیں آں۔ نا ڈرو۔</verse>
				<verse number="51">فیر اوہ اوہناں نال بیڑی اُتّے چڑھ گیا۔ تے وَا کھلو گئی۔ تَد اوہ اپنے دِلاں وِچ ڈاہڈے حَیران ہوئے۔</verse>
				<verse number="52">ایس لئی پئی اوہناں نیں اوہناں روٹِیاں دی گلّ نئیں سی سمجھی پر اوہناں دے دِل سُنّ ہوئے ہوئے سن۔</verse>
				<verse number="53">تے اوہ پار لنگھ کے گنّیسرت دے دیس وِچ اَپڑے تے بیڑی نُوں کنڈھے اُتّے لایا۔</verse>
				<verse number="54">تے جد اوہ بیڑیوں لتّھے تے لوکاں اوہنوں جھٹ سیان لیا۔</verse>
				<verse number="55">تے اوس سارے دیس وِچ دَوڑ بھج کر کے بِیماراں نُوں مَنجِیاں اُتّے پا کے جِتّھے جِتّھے اوہناں سُنیاں پئی اوہ ہوندا اے اوتھے اوتھے ای لئی پِھرے۔</verse>
				<verse number="56">تے جِتّھے کِتّھے اوہ گِرانواں یا شہراں یا پِنڈاں نُوں جاندا سی اوتھے لوک ماندیاں نُوں بازاراں وِچ لیا پاندے تے اوہدیاں مِنّتاں کر دے سن۔ پئی اوہدے کپڑے دے پلّے نُوں ای چُھو لین۔ تے جِنّیاں اوہنوں چُھوئیا سو چنگے ہوگئے۔</verse>
			</chapter>
			<chapter number="7">
				<verse number="1">فیر فریسی تے کئی فقِیہ اوہدے کول جمع ہوئے۔ اوہ یرُوشلِیم توں آئے سن۔</verse>
				<verse number="2">تے اوہناں اوہدے کئیاں شاگِرداں نُوں ویکھیا پئی اوہ مَیلے بِناں دھوتے ہتّھاں نال روٹی کھاندے نیں۔</verse>
				<verse number="3">کیوں جو فریسی تے سارے یہُودی وڈّیاں دی رِیت نُوں مَن کے جد تِیکر ہتّھاں نُوں مَل مَل کے نا دھو لین۔ کھاندے نئیں۔</verse>
				<verse number="4">تے بازاروں آ کے نئیں کھاندے جِنّاں چِر نہا نا لین۔ تے ہور بتھیریاں گلّاں نیں جیہڑیاں اوہناں مَنّن لئی قبول کِیتیاں نیں۔ جیہا کٹوریاں تے لوٹیاں تے پِتّل دے بھانڈیاں دا دھونا۔</verse>
				<verse number="5">تے فرِیسیاں تے فقِیہاں اوہنوں پُچھیا۔ پئی تیرے شاگِرد وڈّیاں دی رِیت اُتّے کیوں نئیں ٹُر دے سگوں پلید ہتّھِیں روٹی کھاندے نیں۔</verse>
				<verse number="6">اوس اوہناں نُوں آکھیا۔ یسعیاہ نے تُساں رِیاکاراں دی بابت خُوب نبُوّت کِیتی۔ جیہا لِکھیا اے پئی ایہہ لوک مُنھوں میری عِزّت کر دے نیں۔ پر اوہناں دے دِل مَیتھوں دُور نیں۔</verse>
				<verse number="7">تے اوہ بے فائدہ میری عبادت کر دے نیں۔ اوہ بندیاں دے حُکماں دی تعلِیم دیندے نیں۔</verse>
				<verse number="8">تُسی خُدا دے حُکم نُوں چھڈ کے بندیاں دی رِیت نُوں پھڑ لَیندے اوہ۔</verse>
				<verse number="9">تے اوس اوہناں نُوں آکھیا۔ تُسی اپنی رِیت نُوں قیم رکھن واسطے خُدا دے حُکم دی چنگی طرح بے قدری کر دے اوہ۔</verse>
				<verse number="10">کیوں جو مُوسیٰ نیں آکھیا۔ پئی اپنے پئیو تے اپنی ماں دی قدر کر۔ تے جیہڑا پئیو یا ماں نُوں مَندا بولے اوہ جانوں ماریا جائے۔</verse>
				<verse number="11">پر تُسی آکھدے ہو پئی جے کر بندہ پئیو یا ماں نُوں آکھے۔ پئی جیہڑا حق میرے کولوں تینُوں آسکدا سی سو قُربان یعنی چڑھاوا ہوگیا۔</verse>
				<verse number="12">تُسی فیر اوہنوں اوہدے پئیو یا اوہدی ماں دے لئی کُجھ کرن نئیں دیندے اوہ۔</verse>
				<verse number="13">ایسے طرح تُسی خُدا دے کلام نُوں اپنی رِیت نال جِہنُوں تُساں جاری کِیتا اے۔ جُھوٹھیاں کر دے اوہ۔ تے ہور بتھیرے ایہو جیہے کمّ تُسی کر دے اوہ۔</verse>
				<verse number="14">تے اوس لوکاں نُوں فیر کول سَدّ کے آکھیا۔ تُسی سارے میری سُنو تے سمجھو۔</verse>
				<verse number="15">اجیہی کوئی شے بندے دے باہر نئیں اے جیہڑی اوہدے اندر جا کے اوہنوں پلِیت کر سکے۔ پر جیہڑیاں شیواں اوہدے اندروں نِکلدیاں نیں سو ای بندے نُوں پلِیت کر دیاں نیں۔</verse>
				<verse number="16">[جِہدے سُنن دے کن ہون سو سُنے۔]</verse>
				<verse number="17">جد اوہ بِھیڑ دے کولوں گھر وِچ گیا۔ اوہدے شاگِرداں اوہنوں اوہ تمثِیل پُچھی۔</verse>
				<verse number="18">تے اوس اوہناں نُوں آکھیا۔ تُسی وی اجیہے بے سمجھ ہو تُسی نئیں سمجھدے پئی جو کُجھ باہروں بندے دے اندر جاندا اے۔ اوہنوں پلِیت نئیں کر سکدا۔</verse>
				<verse number="19">کیوں جو اوہ اوہدے مَن وِچ نئیں پُہنچدا۔ پر ڈِھڈ وِچ جاندا اے۔ تے رُوڑی اُتّے سُٹّیا جاندا اے؟ ایہہ آکھ کے اوس ساری خُوراک نُوں پاک ٹھیرایا۔</verse>
				<verse number="20">فیر اوس آکھیا۔ پئی جو بندے دے اندروں نِکلدا اے اوہو بندے نُوں پلِیت کر دا اے۔</verse>
				<verse number="21">کیوں جو اندروں یعنی بندیاں دے مُنھوں ای بُرے خیال نِکلدے نیں۔ حرامکاریاں چوریاں۔ خُون۔</verse>
				<verse number="22">زناکارِیاں۔ لالچ۔ شرارتاں۔ فریب۔ مسَتی۔ بُری نظر۔ کُفر۔ شیخی۔ بے عقلی۔</verse>
				<verse number="23">ایہہ سارِیاں بُریاں شیواں اندروں نِکلدیاں تے بندے نُوں پلِیت کر دیاں نیں۔</verse>
				<verse number="24">تے اوتھوں اُٹھ کے صُور تے صَیدا دِیاں حداں وِچ گیا۔ تے اِک گھر وِچ جا کے چاہندا سی پئی کِسے نُوں خبر نا ہوئے۔ پر اوہ چُھپ نا سکیا۔</verse>
				<verse number="25">کیوں جو اِک زنانی جیہدی نِکّی دِھی نُوں اِک پلِیت رُوح چمبڑی ہوئی سی۔ اونویں اوہدی خبر سُن کے آئی۔ تے اوہدے پَیرِیں پئی۔</verse>
				<verse number="26">اوہ زنانی یُونانی تے جنم دی سُورُفِینیکی سی۔ اوس اوہدے اگّے عرض کِیتی پئی اوہ اوہدی دِھی وِچوں بدرُوح نُوں کڈھے۔</verse>
				<verse number="27">پر اوس اوہنوں آکھیا۔ پہلاں بچّیاں نُوں رَجّن دے کیوں جو بچّیاں دی روٹی لے کے کتُوریاں اگّے سُٹّنی نئیں چاہیدی۔</verse>
				<verse number="28">اوس اوہنوں آکھیا۔ آں خُداوند پر کتُورے وی تے میز دے ہیٹھوں بچّیاں دا رہیاکھیا کھاندے نیں۔</verse>
				<verse number="29">تَد اوس اوہنوں آکھیا ایس گلّ پِچّھے ٹُرجا۔ تیری دِھی وِچوں بدرُوح نِکل گئی اے۔</verse>
				<verse number="30">تے گھر جا کے اوس ویکھیا پئی کُڑی مَنجی اُتّے لمّی پئی اے۔ تے بدرُوح نِکل گئی اے۔</verse>
				<verse number="31">تے فیر اوہ صُور دِیاں حداں توں نِکلیا تے صَیدا دے راہ دِکَپُلِس دِیاں حداں دے وِچوں دی ہو کے گلِیل دے سمُندر نُوں آیا۔</verse>
				<verse number="32">تے لوکاں اِک بولے نُوں جیہدی جِیبھ تھتھلاندی سی۔ اوہدے کول لیا کے اوہدی مِنّت کِیتی پئی اوہ اوہدے اُتّے ہتّھ رکھّے۔</verse>
				<verse number="33">تے اوہ اوہنوں بِھیڑ توں وکھرا لے گیا۔ تے اپنیاں اُنگلیاں اوہدے کنّاں وِچ دِتّیاں۔ تے تُھک کے اوہدی جِیبھ نُوں چُھوئیا۔</verse>
				<verse number="34">تے اسمان ولّ ویکھ کے ہَوکا بھریا۔ تے اوہنوں آکھیا۔ اِفّتّح یعنی کُھل جا۔</verse>
				<verse number="35">تے اوہدے کنّ کُھل گئے تے اوہدی جِیبھ دی گنڈھ کُھل گئی تے اوہ صاف بولن لگّا۔</verse>
				<verse number="36">تے اوس اوہناں نُوں تاکِید کِیتی پئی کِسے نُوں ناں دسنا۔ پر جِنّی اوس اوہناں نُوں تاکِید کِیتی اوناں ای سگوں اوہ اوس گلّ نُوں ہور وی بُہت مشہُور کر دے رہے۔</verse>
				<verse number="37">تے لوکاں بڑے حَیران ہو کے آکھیا۔ ایس سبھ کُجھ چَنگا کِیتا اے۔ پئی بولیاں نُوں سُنن دی تے گُونگیاں نُوں بولن دی طاقت دیندا اے۔</verse>
			</chapter>
			<chapter number="8">
				<verse number="1">اوہناں دِناں وِچ جدوں فیر وڈّی بِھیڑ اکٹّھی ہوگئی۔ تے اوہناں کول کھان نُوں کُجھ نئیں سی۔ تے اوس اپنے شاگِرداں نُوں کول سَدّ کے اوہناں نُوں آکھیا۔</verse>
				<verse number="2">مَینُوں لوکاں اُتّے ترس آؤندا اے۔ کیوں جو ہُن تَرے دِن ہوئے نیں پئی اوہ میرے نال رہے نیں۔ تے اوہناں کول کُجھ کھان نُوں نئیں اے۔</verse>
				<verse number="3">تے جے مَیں اوہناں نُوں بُھکھیاں گھر نُوں ٹوراں۔ تے راہ وِچ ای ماندے پَے جان گے۔ تے اوہناں وِچوں کئی دُوروں آئے ہوئے نیں۔</verse>
				<verse number="4">تے اوہدے شاگِرداں اوہنوں جواب دِتّا پئی کِتّھوں ایس اُجاڑ وِچ کوئی ایہناں نُوں روٹی نال رَجّا سکے گا؟</verse>
				<verse number="5">تے اوس اوہناں توں پُچھیا پئی تُہاڈے کول کِنیاں روٹِیاں نیں۔ اوہ آکھن لگّے سَتّ۔</verse>
				<verse number="6">فیر اوس لوکاں نُوں حُکم کِیتا پئی زمین اُتّے بَہہ جان۔ تے اوس اوہی سَتّ روٹِیاں لئیاں تے شُکر کر کے توڑیاں تے اپنے شاگِرداں نُوں دِتّیاں۔ پئی اوہ اوہناں دے اگّے رکھن تے اوہناں نیں لوکاں دے اگّے رکھ دِتّیاں۔</verse>
				<verse number="7">اوہناں دے کول تھوڑیاں جِہیاں نِکّیاں مچھّیاں سن۔ سو اوس اوہناں اُتّے برکت منگ کے آکھیا۔ پئی ایہہ وی اوہناں دے اگّے رکھو۔</verse>
				<verse number="8">سو اوہناں کھادا تے رَجّ گئے۔ تے بچیاں ہویاں ٹُکّراں نال اوہناں سَتّ ٹوکرے بھرے ہوئے چُک لَئے۔</verse>
				<verse number="9">تے اوہ چار کُو ہزار بندے سن۔ فیر اوس اوہناں نُوں ٹور دِتّا۔</verse>
				<verse number="10">تے اوہ اپنے شاگِرداں دے نال اونویں بیڑی اُتّے چڑھ کے دَلَمنُوتہ دے دیس وِچ آیا۔</verse>
				<verse number="11">تے فریسی نِکلے تے اوہدے ازمان لئی اسمان ولّوں اوہدے توں نِشان منگ کے اوہدے نال جھگڑا کرن لگّے۔</verse>
				<verse number="12">تے اوس اپنے دِلوں ہَوکا بھرکے آکھیا۔ ایس زمانے دے لوک کیوں نِشان منگدے نیں۔ مَیں تُہانوں سَچ آکھنا آں۔ پئی ایس زمانے دے لوکاں نُوں کوئی نِشان دِتّا نا جائے گا۔</verse>
				<verse number="13">تے اوہناں نُوں چھڈ کے فیر بیڑی اُتّے چڑھیا۔ تے پار ٹُر گیا۔</verse>
				<verse number="14">تے اوہ روٹی لینی بُھل گئے سن۔ تے بیڑی وِچ بِناں اِک روٹی دے اوہناں کول کُجھ نئیں سی۔</verse>
				<verse number="15">تے اوس اوہناں نُوں آکھیا۔ پئی خبردار۔ فرِیسیاں دے خمیر توں۔ تے ہیرودیس دے خمیر توں ہُشیار رہو۔</verse>
				<verse number="16">تَد اوہ آپو وِچ چَرچا کر کے آکھن لگّے۔ ساڈے کول روٹی جو نئیں اے۔</verse>
				<verse number="17">یِسُوع ایہہ جان کے اوہناں نُوں آکھیا۔ تُسی کیوں چَرچا کر دے اوہ۔ پئی ساڈے کول روٹی نئیں؟</verse>
				<verse number="18">تُسی اجے نئیں جان دے تے نا سمجھدے اوہ۔ تُہاڈا مَن سُنّ ہویا اے؟ اَکھّیاں ہوندیاں نئیں ویکھدے تے کنّ ہوندیاں نئیں سُندے؟ تے تُہانوں یاد نئیں؟</verse>
				<verse number="19">جد مَیں پنج روٹِیاں پنج ہزار لئی توڑیاں تَد تُساں ٹُکّراں دِیاں کِنیاں ٹوکریاں بھریاں ہویاں چُکیاں؟ اوہناں اوہنوں آکھیا۔ باراں۔</verse>
				<verse number="20">تے جد سَتّ روٹِیاں چَوہاں ہزاراں لئی توڑیاں۔ تَد تُساں ٹُکّراں دے کِنے ٹوکرے بھر کے چُکے؟ اوہناں آکھیا۔ سَتّ۔</verse>
				<verse number="21">تَد اوس اوہناں نُوں آکھیا۔ اجے تُہانوں سمجھ نئیں آؤندی؟</verse>
				<verse number="22">فیر اوہ بَیت صَیدا وِچ آئے۔ تے لوک اِک اَنھے نُوں اوہدے کول لیائے۔ تے اوہدی مِنّت کِیتی۔ پئی اوہنوں چُھوئے۔</verse>
				<verse number="23">تے اوہ اَنھے دا ہتّھ پھڑ کے اوہنوں پِنڈوں باہر لے گیا۔ تے اوہدیاں اَکھّیاں وِچ تُھک کے اوہدے اُتّے ہتّھ رکھیا۔ تے اوہنوں پُچھیا۔ پئی تینُوں کُجھ دِسدا اے؟</verse>
				<verse number="24">تے اوس نظر کر کے آکھیا۔ مَیں بندیاں نُوں ویکھنا آں پئی اوہ بُوٹیاں وانگُوں ٹُر دے ہوئے مَینُوں دِسدے نیں۔</verse>
				<verse number="25">تَد اوس فیر اوہدیاں اَکھّیاں اُتّے ہتّھ رکھّے تے اوس بنا کے ویکھیا۔ تے اوہ سُجاکھا ہوگیا۔ تے سبھ کُجھ صاف صاف ویکھن لگّا۔</verse>
				<verse number="26">تے اوس اوہنوں ایہہ آکھ کے اوہدے گھر نُوں گھل دِتّا۔ پئی تُوں پِنڈ وِچ وی نا وڑِیں۔</verse>
				<verse number="27">تَد یِسُوع تے اوہدے شاگِرد قَیصریہ فِلپّی دے پِنڈاں وِچ گئے۔ تے راہ وِچ اوس اپنے شاگِرداں کولوں ایہہ پُچھیا۔ پئی لوک کِیہ آکھدے نیں پئی مَیں کون آں؟</verse>
				<verse number="28">تے اوہناں اوہنوں آکھیا۔ یُوحنّا بپتِسمہ دین والا تے کئی ایلیّاہ تے کئی نبیاں وِچوں اِک۔</verse>
				<verse number="29">فیر اوس اوہناں نُوں پُچھیا۔ تُسی کِیہ آکھدے ہو پئی مَیں کون آں؟ پطرس نے اوہنوں جواب دے کے آکھیا۔ تُوں مسِیح ایں۔</verse>
				<verse number="30">تَد اوس اوہناں نُوں تاکِید کِیتی پئی میری ولّوں کِسے نُوں نا دسو۔</verse>
				<verse number="31">فیر اوہ اوہناں نُوں سکھالن لگّا پئی ضرُور اے۔ پئی اِبنِ آدم بُہت دُکھ جھلّے۔ تے اوہ بزُرگاں تے سردار کاہِناں تے فقِیہاں توں رَدّ کِیتا جائے۔ تے جانوں ماریا جائے۔ تے تِنّاں دِناں پِچّھوں جی اُٹھے۔</verse>
				<verse number="32">تے اوس ایہہ گلّ کھول کے دسی تَد پطرس اوہنوں اِک پاسے لے جا کے اوہنوں جِھڑکن لگّا۔</verse>
				<verse number="33">پر اوس مُنھ پھیر لیا۔ تے اپنے شاگِرداں ولّ ویکھ کے پطرس نُوں جِھڑکیا۔ تے آکھیا۔ اَے شیطان میرے اگّوں دُراڈے ہو جا۔ کیوں جو تُوں خُدا دِیاں گلّاں دا نئیں پر بندیاں دِیاں گلّاں دا دھیان رکھنا ایں۔</verse>
				<verse number="34">تَد اوس بِھیڑ نُوں اپنے شاگِرداں سَنے کول سدّیا تے اوہناں نُوں آکھن لگّا پئی جے کوئی میرے پِچّھے آؤنا چاہے۔ اوہ اپنا اِنکار کرے تے اپنی صلِیب چُک کے میرے مگر ٹُر پئے۔</verse>
				<verse number="35">کیوں جو جیہڑا اپنی جان بچانی چاہے سو اوہنوں گوائے گا۔ پر جیہڑا میرے لئی تے اِنجِیل دے لئی اپنی جان گنواوے سو اوہنوں بچاوے گا۔</verse>
				<verse number="36">کیوں جو بندے نُوں کِیہ فائدہ ہوئے گا۔ جے ساری دُنیا نُوں کماوے تے اپنی جان دا نُقصان کرے۔</verse>
				<verse number="37">بندہ اپنی جان دے بدلے کِیہ دیوے؟</verse>
				<verse number="38">کیوں جو جیہڑا ایس زنا ایں تے گُنا ایں پِیڑھی دے وِچ مَیتھوں تے میرے کلام توں شرمائے گا۔ اِبنِ آدم وی اوہدے توں شرمائے گا۔ جِس ویلے اوہ اپنے باپ دے جلال نال پاک فرِشتیاں دے نال آوے گا۔</verse>
			</chapter>
			<chapter number="9">
				<verse number="1">تے اوس اوہناں نُوں آکھیا۔ مَیں تُہانوں سَچ آکھنا آں پئی بعضے جیہڑے ایتھے کھلوتے نیں۔ جد تِیکر خُدا دی بادشاہی نُوں قُدرت نال آیا نا ویکھن گے کدی مَوت دا سواد نا لین گے۔</verse>
				<verse number="2">تے چِھیئاں دِناں پِچّھوں یِسُوع پطرس تے یعقُوب تے یُوحنّا نُوں نال لیا۔ تے اوہناں نُوں اِک اُچّے پہاڑ اُتّے وکھرا اکلّیاں لے گیا۔ تے اوہدا رُوپ اوہناں دے سامھنے بدل گیا۔</verse>
				<verse number="3">تے اوہدے کپڑے لِشکن لگّے تے بڑے چِٹّے ہوگئے۔ اجیہے پئی دُنیا وِچ کوئی دھوبی ایہو جیہے چِٹّے نئیں کر سکدا۔</verse>
				<verse number="4">تَد ایلیّاہ مُوسیٰ دے نال اوہناں نُوں وکھالی دِتّا۔ تے اوہ یِسُوع دے نال گلّاں کر دے سن۔</verse>
				<verse number="5">تَد پطرس یِسُوع نُوں آکھیا۔ اَے ربّی ساڈا ایتھے رہنا چَنگا اے۔ تے اسی تَرے ڈیرے بنائیے۔ اِک تیرے لئی۔ تے اِک مُوسیٰ لئی۔ تے اِک ایلیّاہ دے لئی۔</verse>
				<verse number="6">کیوں جو اوہ نئیں سی جان دا پئی اگّوں کِیہ جواب دے۔ کیوں جو اوہ وَاہوَا ڈر گئے سن۔</verse>
				<verse number="7">تَد اِک بدّل آیا۔ تے اوہناں اُتّے چھاں کِیتی۔ تے بدّل وِچوں اِک اواز آئی۔ پئی ایہہ میرا پیارا پُتر اے۔ اوہدی سُنو۔</verse>
				<verse number="8">تے اوسے ویلے اوہناں چَوفیرے دھیان کر کے بِناں اکلّے یِسُوع دے فیر ہور کِسے نُوں اپنے نال نا ویکھیا۔</verse>
				<verse number="9">تے پہاڑوں اُتر دیاں اوس اوہناں نُوں حُکم کِیتا پئی جو کُجھ تُساں ویکھیا جد تِیکر اِبنِ آدم مُردیاں وِچوں جی نا اُٹھے۔ تَد تِیکر کِسے نُوں نا دسنا۔</verse>
				<verse number="10">تے اوہناں ایس گلّ نُوں آپو وِچ رکھیا۔ تے اِک دُوجے نال چَرچا کر دے سن پئی مُردیاں وِچوں جی اُٹھنا کِیہ اے؟</verse>
				<verse number="11">تے اوہناں ایہہ اوہنوں پُچھیا پئی فقِیہ تے آکھدے نیں پئی پہلے ایلیّاہ دا آنا ضرُوری اے۔</verse>
				<verse number="12">تے اوس اوہناں نُوں آکھیا۔ ایلیّاہ تے ٹھیک پہلاں آن کے سبھ کُجھ سُدھار دا اے۔ تے اِبنِ آدم دے حق وِچ کِیویں لِکھیا اے۔ پئی اوہ بڑا دُکھ جھلّے گا تے ناچیز سمجھیا جائے گا۔</verse>
				<verse number="13">پر مَیں تُہانوں آکھنا آں۔ پئی ایلیّاہ آ وی گیا اے۔ تے نالے جیہا اوہدے حق وِچ لِکھیا گیا اے۔ اوہناں دا جو کُجھ دِل کِیتا سو ای اوہدے نال کِیتا۔</verse>
				<verse number="14">تے جد شاگِرداں کول آئے تے اوہناں دے چَوفیرے بڑی بِھیڑ تے فقِیہاں نُوں اوہناں دے نال بحث کر دیاں ویکھیا۔</verse>
				<verse number="15">تے اونویں ساری بِھیڑ اوہنوں ویکھ کے بڑی حَیران ہوئی۔ تے لوکاں نیں اوہدے ولّ دَوڑ کے اوہنوں سلام کِیتا۔</verse>
				<verse number="16">تَد اوس اوہناں نُوں پُچھیا تُسی ایہناں نال کِیہ بحث کر دے ہو؟</verse>
				<verse number="17">تے بِھیڑ وِچوں اِک نیں اوہنوں جواب دِتّا۔ اَے اُستاد۔ مَیں اپنے پُتر نُوں تیرے کول لیاندا اے۔ اوہنوں گونگی رُوح چمبڑی ہوئی اے۔</verse>
				<verse number="18">تے اوہ جِتّھے کِتے اوہنوں پھڑ دی اے اوتھے ای پٹکا دیندی اے۔ تے اوہ جھگ چھڈ دا اے۔ تے دَند پِیہندا اے۔ تے سُکدا جاندا اے۔ تے مَیں تیرے شاگِرداں نُوں آکھیا سی پئی اوہ اوہنوں کڈھ دین۔ تے اوہ اوہنوں کڈھ نا سکے۔</verse>
				<verse number="19">اوس جواب دے کے اوہناں نُوں آکھیا۔ اے بے اعتبار قوم؟ مَیں کد تِیک تُہاڈے نال رہاں گا؟ کد تِیکر تُہاڈی سہاں گا؟ اوہنوں میرے کول لیاؤ۔</verse>
				<verse number="20">تے اوہناں اوہنوں اوہدے کول لیاندا۔ تے جد اوس اوہنوں ویکھیا اونویں رُوح اوہنوں مروڑیا۔ تے اوہ زمین اُتّے ڈِگّا۔ تے جھگ چھڈ کے لیٹن لگّا۔</verse>
				<verse number="21">تَد اوس اوہدے پئیو کولوں پُچھیا کِنے کُو چِر توں ایہدا ایہہ حال ہویا اے؟ اوس آکھیا۔ نِکّے ہوندیاں توں۔</verse>
				<verse number="22">تے اوس اوہنوں بہتیری واری ایہدا ناس کرن لئی اَگ وِچ تے پانی وِچ وی سُٹّیا۔ پر جے تُوں کُجھ کر سکنا ایں تے ساڈے اُتّے ترس کھا کے ساڈی مدد کر۔</verse>
				<verse number="23">یِسُوع اوہنوں آکھیا۔ جے تُوں کر سکنا ایں؟ اِیمان لیان والے لئی تے سبھ کُجھ ہوسکدا اے۔</verse>
				<verse number="24">اوس مُنڈے دے پئیو نے اونویں اُچّی اواز نال آکھیا۔ مَیں اِیمان لیاؤنا واں۔ میرے اِیمان دے گھاٹے دا علاج کر۔</verse>
				<verse number="25">جد یِسُوع نے ویکھیا پئی لوک بھج کے اکٹّھے ہوندے جاندے نیں۔ تَد اوس پلِیت رُوح نُوں جِھڑکیا۔ تے اوہنوں آکھیا۔ اَے گونگی بولی رُوح۔ مَیں تینُوں حُکم کرنا آں۔ ایہدے وِچوں باہر نِکل۔ تے اوہدے وِچ مُڑ کدی نا وڑِیں۔</verse>
				<verse number="26">اوہ چِیک مار کے تے اوہنوں بُہت مروڑ کے اوہدے وِچوں نِکل گئی۔ تے اوہ مُنڈا مُردے وانگُوں ہوگیا۔ ایتھوں تِیکر پئی بتھیریاں آکھیا اوہ مر گیا اے۔</verse>
				<verse number="27">تَد یِسُوع اوہدا ہتّھ پَھڑکے اوہنوں اُٹھا لیا۔ تے اوہ اُٹھ کھلوتا۔</verse>
				<verse number="28">تے جد اوہ گھر وِچ آیا۔ اوہدے شاگِرداں نیں وَکھ ہو کے اوہدے اگّے عرض کِیتی۔ پئی اسی اوہنوں کیوں نا کڈھ سکے۔</verse>
				<verse number="29">اوس اوہناں نُوں آکھیا۔ ایہہ قِسم دُعا بِناں کِسے ہور طرح نئیں نِکل سکدی۔</verse>
				<verse number="30">تے اوتھوں ٹُر کے اوہ گلِیل وِچوں دی لنگھ گئے۔ تے اوہ نئیں چاہندا سی پئی کِسے نُوں خبر ہوئے۔</verse>
				<verse number="31">ایس لئی پئی اوہ اپنے شاگِرداں نُوں سِکھالدا۔ تے اوہناں نُوں آکھدا سی پئی اِبنِ آدم بندیاں دے ہتّھِیں پھڑوایا جاندا اے۔ تے اوہ اوہنوں مار سُٹّن گے تے مر جان توں تَرے دِن پِچّھوں اوہ فیر جی اُٹھے گا۔</verse>
				<verse number="32">پر اوہناں ایہہ گلّ نا سمجھی۔ تے اوہنوں پچُھّن لئی ڈر دے سن۔</verse>
				<verse number="33">تے اوہ کَفرنحُوم وِچ آئے تے جد اوہ گھر وِچ سی اوس اوہناں کولوں پُچھیا۔ پئی تُسی راہ وِچ کِیہ گلّ بات کر دے سو۔</verse>
				<verse number="34">پر اوہ چُپ ای رہے کیوں جو اوہناں وٹے اِک دُوجے نال ایہہ بحث کِیتی سی پئی وَڈا کیہڑا اے؟</verse>
				<verse number="35">تے اوس بَہہ کے اوہناں باراں نُوں سدّیا۔ تے اوہناں نُوں آکھیا۔ جے کوئی پہلا ہونا چاہے تے اوہ سبھناں توں پِچّھلا۔ تے ساریاں دا کاماں ہوئے۔</verse>
				<verse number="36">تے اوس اِک بال نُوں لے کے اوہناں دے وِچکار کھلھاریا؟ تے اوہنوں کُچھّڑ چُک کے اوہناں نُوں آکھیا۔</verse>
				<verse number="37">جو کوئی میرے ناں کر کے ایہو جیہے بالاں وِچوں اِک نُوں قبول کر دا اے۔ سو مَینُوں قبول کر دا اے۔ تاں جو کوئی مَینُوں قبول کر دا اے۔ سو مَینُوں نئیں پر اوہنوں جِس مَینُوں گھلّیا قبول کر دا اے۔</verse>
				<verse number="38">یُوحنّا اوہنوں آکھیا۔ اُستاد۔ اساں اِک نُوں تیرا ناں لے کے پلِیت رُوحاں نُوں کڈھدیاں ویکھیا۔ تے اساں اوہنوں منع کِیتا۔ کیوں جو اوہ ساڈے پیچھے نئیں سی ٹُر دا۔</verse>
				<verse number="39">پر یِسُوع آکھیا۔ اوہنوں نا منع کرو۔ کیوں جو اجیہا کوئی نئیں۔ جیہڑا میرا ناں لے کے کرامات وکھالے۔ تے مَینُوں چھیتی بُرا آکھ سکے۔</verse>
				<verse number="40">کیوں جو جیہڑا ساڈا مخالف نئیں سو ساڈے ولّ اے۔</verse>
				<verse number="41">کیوں جو جیہڑا اِک کٹورا پانی تُہانوں پِیا دے ایس کر کے پئی تُسی مسِیح دے اوہ۔ مَیں تُہانوں سَچ آکھنا آں۔ پئی اوہ اپنا پَھل پائے بِناں کدی نا رہے گا۔</verse>
				<verse number="42">تے جے کوئی ایہناں نِکّیاں وِچوں جیہڑے میرے اُتّے اِیمان لیاؤندے نیں اِک نُوں ٹھوکر کھوائے۔ اوہدے لئی ایہہ چَنگا سی پئی چکّی دا پُڑ اوہدے گلّ وِچ پایا جاندا تے اوہ سمُندر وِچ سُٹّیا جاندا۔</verse>
				<verse number="43">تے جے تیرا ہتّھ تینُوں ٹھوکر کھوا وے اوہنوں وَڈّھ سُٹ۔ زِندگی وِچ ٹُنڈا ہو کے وڑنا ایہدے نالوں چَنگا اے۔ پئی دو ہتّھ ہوندیاں تُوں جہنّم دی اوس اَگ وِچ سُٹّیا جائیں جیہڑی بُجھدی نئیں۔</verse>
				<verse number="44">[جِتّھے اوہناں دا کِیڑا نئیں مر دا۔ تے اَگ نئیں بُجھدی۔]</verse>
				<verse number="45">تے جے تیرا پَیر تینُوں ٹھوکر کھوائے اوہنوں وَڈّھ سُٹ۔ زِندگی وِچ لَنگیاں ہو کے وڑنا تیرے لئی ایہدے نالوں چَنگا اے پئی دو پَیر ہوندیاں جہنّم وِچ سُٹّیا جائیں۔</verse>
				<verse number="46">[جِتّھے اوہناں دا کِیڑا نئیں مر دا۔ تے اَگ نئیں بُجھدی۔]</verse>
				<verse number="47">تے جے تیری اَکھ تینُوں ٹھوکر کھوائے۔ تے اوہنوں کڈھ سُٹ۔ خُدا دی بادشاہی وِچ کانیاں ہو کے وڑنا تیرے لئی ایہدے نالوں چَنگا اے پئی دو اَکھّیاں ہوندیاں جہنّم وِچ سُٹّیا جائیں۔</verse>
				<verse number="48">جِتّھے اوہناں دا کِیڑا نئیں مر دا۔ تے اَگ نئیں بُجھدی۔</verse>
				<verse number="49">کیوں جو ہر کوئی اَگ نال سلُونا کِیتا جائے گا [تے ہر اِک قُربانی لُون نال سلُونی کِیتی جائے گی۔]</verse>
				<verse number="50">لُون چنگی شے اے۔ پر جیکر لُون بے سوادا ہو جائے تے کاہدے نال اوہنوں مزیدار کرو گے؟ سو اپنے وِچ لُون رکھو تے آپو وِچ مِلے رہو۔</verse>
			</chapter>
			<chapter number="10">
				<verse number="1">تے اوہ اوتھوں اُٹھ کے یہُودیہ دِیاں حداں وِچ تے یَردن دے پار آیا تے بُہت لوک اوہدے کول فیر اکٹّھے ہوئے۔ تے اوہ اپنے دستُور دے سببّوں فیر اوہناں نُوں تعلِیم دین لگّا۔</verse>
				<verse number="2">فرِیسیاں اوہدے کول آ کے اوہدے ازمان لئی اوہدے توں سوال پُچھیا۔ پئی شوہر نُوں روا اے پئی بیوی نُوں چھڈ دے</verse>
				<verse number="3">اوس اوہناں نُوں جواب دے کے آکھیا۔ پئی مُوسیٰ تُہانوں کِیہ حُکم دِتّا؟</verse>
				<verse number="4">اوہ آکھن لگّے مُوسیٰ تے اجازت دِتّی پئی طلاق لِکھ کے چھڈ دین</verse>
				<verse number="5">یِسُوع نے اوہناں نُوں آکھیا۔ تُہاڈی سخت دِلی دے سبّب اوس تُہاڈے واسطے ایہہ حُکم لِکھیا</verse>
				<verse number="6">پر خلقت دے مُڈھوں اوس اوہناں نُوں نَر تے ناری بنایا۔</verse>
				<verse number="7">ایس کر کے بندہ اپنے ماں پئیو نُوں چھڈے گا تے اپنی بیوی نال مِلیا رہے گا۔</verse>
				<verse number="8">تے اوہ دو نَوِیں اِک بدن ہون گے۔ سو اوہ اگّے نُوں دو نا رہے پر اِک بدن نیں۔</verse>
				<verse number="9">سو جِہنُوں خُدا جوڑ دِتّا اوہنوں بندہ اَڈ نا کرے۔</verse>
				<verse number="10">تے گھر وِچ شاگِرداں نیں ایس گلّ دی بابت فیر اوہدے توں پُچھیا۔</verse>
				<verse number="11">تے اوس اوہناں نُوں آکھیا۔ پئی جے کوئی اپنی بیوی نُوں چھڈے تے دُوجی نال ویاہ کرے اوہ اوہدے حق وِچ زنا کر دا اے۔</verse>
				<verse number="12">تے جیکر اوہ آپ اپنے گھر والے نُوں چھڈے تے دُوجے نال ویاہ کرے۔ اوہ وی زنا کر دی اے۔</verse>
				<verse number="13">تے لوک نِکّے بچّیاں نُوں اوہدے کول لیائے پئی اوہ اوہناں نُوں چُھوئے۔ پر شاگِرداں اوہناں نُوں جِھڑکیا۔</verse>
				<verse number="14">یِسُوع ایہہ ویکھ کے بُہت ناراض ہویا۔ تے اوہناں نُوں آکھیا۔ بالاں نُوں میرے کول آؤن دیو۔ اوہناں نُوں نا روکو۔ کیوں جو خُدا دی بادشاہی ایہناں جیہاں دی اے۔</verse>
				<verse number="15">مَیں تُہانوں سَچ آکھنا آں۔ پئی جو کوئی خُدا دی بادشاہی نُوں بال وانگُوں نا مَنّے اوہ اوہدے اندر کَدے نئیں جائے گا۔</verse>
				<verse number="16">تے اوس اوہناں نُوں کُچھّڑ چُکیا تے اوہناں اُتّے ہتّھ فیر کے اوہناں نُوں برکت دِتّی۔</verse>
				<verse number="17">تے جد اوہ راہ وِچ لگا جاندا سی اِک بندہ اوہدے کول آیا۔ تے اوہدے اگّے گوڈے نواکے اوہنوں پُچھیا اَے نیک اُستاد مَیں کِیہ کراں پئی ہمیشہ دی زِندگی دا وارث ہوواں؟</verse>
				<verse number="18">یِسُوع اوہنوں آکھیا۔ تُوں مَینُوں نیک کاہِنُوں آکھنا ایں؟ کوئی نیک نئیں اے بِناں خُدا دے۔</verse>
				<verse number="19">تُوں حُکماں نُوں جاننا ایں۔ خُون نا کر۔ زنا نا کر۔ چوری نا کر۔ جُھوٹھی گواہی نا دے۔ فریب نا دے۔ اپنے ماں پئیو دی عِزّت کر۔</verse>
				<verse number="20">اوس اوہنوں آکھیا اَے اُستاد۔ ایہناں سارِیاں گلّاں نُوں مَیں اپنے نِکّیاں ہوندیاں توں مَندا آیا ہاں۔</verse>
				<verse number="21">یِسُوع اوہدے ولّ ویکھ کے اوہنوں پیار کِیتا۔ تے اوہنوں آکھیا تیرے وِچ اِک گلّ دا گھاٹا اے۔ جا۔ تے جو کُجھ تیرا اے۔ ویچ تے غرِیباں نُوں دے۔ تے تینُوں اسمان وِچ خزانہ مِلے گا۔ تے آ۔ میرے پِچّھے ٹُر پَو۔</verse>
				<verse number="22">اوہ ایس گلّوں بَھیڑا پیا۔ تے اُداس ہو کے ٹُرگیا۔ کیوں جو اوہ بڑا مال دار سی۔</verse>
				<verse number="23">تے یِسُوع چَوفیرے ویکھ کے اپنے شاگِرداں نُوں آکھیا۔ خُدا دی بادشاہی وِچ مالداراں دا وڑنا کِنّاں اَوکھا اے۔</verse>
				<verse number="24">تے شاگِرد اوہدیاں گلّاں توں حَیران ہوئے۔ یِسُوع فیر اوہناں نُوں آکھیا۔ بچّیو۔ جیہڑے لوک دَولت اُتّے آسرا رکھدے نیں اوہناں لئی خُدا دی بادشاہی وِچ وڑنا بڑا ای اَوکھا اے۔</verse>
				<verse number="25">سُوئی دے نکّے وِچوں اُوٹھ دا لنگھناں ایہدے نالوں سُکھالا اے پئی دَولت مند خُدا دی بادشاہی وِچ وڑے۔</verse>
				<verse number="26">تے اوہ بڑے ای حَیران ہو کے اوہنوں آکھن لگّے فیر کِہدی نجات ہو سکدی اے؟</verse>
				<verse number="27">یِسُوع اوہناں ولّ ویکھ کے آکھیا۔ بندیاں کولوں ایہہ اَنہونا اے۔ پر خُدا کولوں نئیں۔ خُدا توں تے سبھ کُجھ ہوسکدا اے۔</verse>
				<verse number="28">پطرس اوہنوں آکھن لگّا۔ ویکھ اساں سبھ کُجھ چھڈیا تے تیرے مگر ٹُر پئے۔</verse>
				<verse number="29">یِسُوع آکھیا۔ مَیں تُہانوں سَچ آکھنا آں اجیہا کوئی نئیں پئی جِس گھر یا بھراواں یا بھیناں یا ماں یا پئیو یا بال بچّیاں یا زمین نُوں میرے تے اِنجِیل دے لئی چھڈیا اے</verse>
				<verse number="30">تے ہُن ایس سَمے وِچ اوہ سَو حِصّے وَدّھ نا پاوے۔ گھر تے بھراواں تے بھیناں تے مانواں تے بال بچّیاں تے زمیناں نُوں۔ پر دُکھاں نال۔ تے آؤن والے زمانے وِچ ہمیشہ دی زِندگی۔</verse>
				<verse number="31">پر بتھیرے جیہڑے پہلے نیں پِچّھلے ہون گے۔ تے پِچّھلے پہلے۔</verse>
				<verse number="32">تے اوہ یرُوشلِیم دے راہ جاندے سن۔ تے یِسُوع اوہناں دے اگّے اگّے ٹُردا جاندا سی۔ تے اوہ حَیران ہوئے تے مگر آؤن والے ڈر دے سن۔ تے فیر اوہ باراں نُوں نال لے کے جو کُجھ اوہدے اُتّے ہونا سی۔ اوہناں نُوں دسن لگّا۔</verse>
				<verse number="33">پئی ویکھو۔ اسی یرُوشلِیم نُوں جانے آں۔ تے اِبنِ آدم سردار کاہِناں تے فقِیہاں دے حوالے کِیتا جائے گا۔ تے اوہ اوہنوں مار سُٹّن دا حُکم دین گے۔ تے اوہنوں غیر قوماں دے حوالے کرن گے۔</verse>
				<verse number="34">تے اوہ اوہدے نال مخَول کرن گے۔ تے اوہدے اُتّے تُھکن گے۔ تے اوہنوں کولڑے مارن گے۔ تے قتل کرن گے۔ تے تِنّاں دِناں پِچّھوں اوہ فیر جی اُٹھے گا۔</verse>
				<verse number="35">تَد زبدی دے پُتراں یعقُوب تے یُوحنّا اوہدے کول آ کے اوہنوں آکھیا۔ اَے اُستاد۔ اسی چاہنے آں۔ پئی جو کُجھ تَیتھوں منگِئے سو اوہ ای تُوں ساڈے لئی کریں۔</verse>
				<verse number="36">اوس اوہناں نُوں آکھیا۔ تُسی کِیہ چاہندے اوہ۔ پئی مَیں تُہاڈے لئی کراں؟</verse>
				<verse number="37">اوہناں اوہنوں آکھیا۔ سانُوں ایہہ بخش پئی اسی اِک تیرے سَجّے تے اِک کھبّے تیرے جلال وِچ بَیٹھے۔</verse>
				<verse number="38">یِسُوع اوہناں نُوں آکھیا۔ تُسی نئیں جان دے پئی کِیہ منگدے اوہ۔ بھلا تُسی ایہہ پیالہ پی سکدے ہو جیہڑا مَیں پِینا اے؟ یا اوہ بپتِسمہ جیہڑا مَیں لینا اے۔ تُسی لے سکدے ہو؟</verse>
				<verse number="39">اوہناں اوہنوں آکھیاں ساتھوں ہو سکدا اے۔ یِسُوع اوہناں نُوں آکھیا۔ جیہڑا پیالہ مَیں پِینا اے تُسی پِیو گے۔ تے جیہڑا بپتِسمہ مَیں لینا اے تُسی لوؤ گے۔</verse>
				<verse number="40">پر اوہناں دے بِناں جِنہاں لئی تیار کِیتا گیا اے۔ کِسے نُوں اپنے سَجّے یا کھبّے بہالنا میرا کمّ نئیں اے۔</verse>
				<verse number="41">تے جدوں دَساں شاگِرداں نیں ایہہ سُنیا۔ تے اوہ یعقُوب تے یُوحنّا نال غُصّے ہون لگّے۔</verse>
				<verse number="42">تَد یِسُوع اوہناں نُوں اپنے کول سَدّ کے آکھیا۔ تُسی جان دے اوہ۔ پئی جیہڑے غیر قوماں دے حاکم گِنے جاندے نیں۔ اوہ اوہناں اُتّے دابا پاندے نیں۔ تے اوہناں دے وڈّے لوک اوہناں اُتّے دَھونس جماندے نیں۔</verse>
				<verse number="43">پر تُہاڈے وِچ اجیہا نئیں اے۔ سگوں جیہڑا تُہاڈے وِچ وَڈا ہونا چاہے۔ سو تُہاڈا کاماں ہوئے۔</verse>
				<verse number="44">تے تُہاڈے وِچوں جیہڑا سردار بننا چاہے۔ سو ساریاں دا نوکر بنے۔</verse>
				<verse number="45">ایس کر کے پئی اِبنِ آدم وی سیوا کران نئیں سگوں سیوا کرن تے بتھیریاں دے تھاں ڈنڈ بھرن نُوں اپنی جان دین آیا اے۔</verse>
				<verse number="46">تے اوہ یرِیحُو وِچ آئے۔ تے جد اوہ تے اوہدے شاگِرد تے اِک وڈّی بِھیڑ یرِیحُو توں نِکلی تے تِمائی دا پُتر برتِمائی اِک اَنھا منگتا راہ دے کنڈے بَیٹھا ہویا سی۔</verse>
				<verse number="47">تے ایہہ سُن کے پئی اوہ یِسُوع ناصری اے۔ اُچّی اُچّی آکھن لگّا۔ اَے داؤد دے پُتر یِسُوع میرے اُتّے رَحم کر۔</verse>
				<verse number="48">تے بتھیریاں اوہنوں جِھڑکیا پئی چُپ کر پر اوس ہور وی زور نال پُکاریا۔ پئی اَے داؤد دے پُتر۔ میرے اُتّے رَحم کر۔</verse>
				<verse number="49">تَد یِسُوع کھلو کے آکھیا پئی اوہنوں سَدّ لوؤ۔ تے اوہناں اوس اَنھے نُوں ایہہ آکھ کے سدّیا پئی حَوصلہ کر۔ اُٹھ اوہ تینُوں سدّدا اے۔</verse>
				<verse number="50">اوہ اپنا کپڑا سُٹ کے اُٹھ کھلوتا۔ تے یِسُوع کول آیا۔</verse>
				<verse number="51">تے یِسُوع اوہنوں آکھیا۔ تُوں کِیہ چاہنا ایں۔ پئی مَیں تیرے لئی کراں؟ اوس اَنھے اوہنوں آکھیا۔ اَے اُستاد ایہہ پئی مَیں سوجاکھا ہو جاواں۔</verse>
				<verse number="52">یِسُوع اوہنوں آکھیا جا تیرے اِیمان تینُوں بچایا۔ اونویں ای اوہ سُجاکھا ہوگیا تے راہ وِچ اوہدے مگر ٹُر پیا۔</verse>
			</chapter>
			<chapter number="11">
				<verse number="1">تے جد یرُوشلِیم دے نیڑے زَیتُون دے پہاڑ کول بَیت فگے تے بَیت عَنِیاہ تِیکر پہنچے۔ تے اوس اپنے شاگِرداں وِچوں دو بندیاں نُوں گھلّیا۔</verse>
				<verse number="2">تے اوہناں نُوں آکھیا۔ اوس پِنڈ نُوں جاؤ۔ جیہڑا تُہاڈے سامھنے اے تے اوہدے وِچ وڑدیاں سار اِک کھوتی دے بچّے نُوں بَدّھا ہویا تُسی ویکھو گے۔ جیہدے اُتّے کدی کوئی سوار نئیں ہویا۔ اوہنوں کھول لیاؤ۔</verse>
				<verse number="3">تے جے کوئی تُہانوں آکھے۔ تُسی ایہہ کیوں کر دے ہو؟ تے آکھنا خُداوند نُوں ایہدی لوڑ اے۔ تے اوہ جھٹ پَٹ مُڑ اوہنوں ایتھے پرتا دے گا۔</verse>
				<verse number="4">تے اوہ گئے۔ تے کھوتی دے بچّے نُوں باہر دروازے دے کول گلی وِچ بَدّھا ہویا ویکھیا تے اوہنوں کھولیا۔</verse>
				<verse number="5">تے کئیاں اوہناں وِچوں جیہڑے اوتھے کھلوتے سن اوہناں نُوں آکھیا۔ تُسی کِیہ کر دے اوہ۔ پئی کھوتی دے بچّے نُوں کھول دے اوہ؟</verse>
				<verse number="6">تے اوہناں جیہا یِسُوع آکھیا سی اوہناں نُوں آکھیا۔ تے اوہناں نیں اوہناں نُوں جان دِتّا۔</verse>
				<verse number="7">تے اوہ اوس بچّے نُوں یِسُوع کول لے آئے۔ تے اپنے کپڑے اوہدے اُتّے پائے۔ تے اوہ اوہدے اُتّے چڑھ بَیٹھا۔</verse>
				<verse number="8">تے بتھیریاں اپنے کپڑے راہ وِچ وچھائے تے ہورناں پَیلِیاں وِچوں پَتّر توڑ کے اوہناں دا فرش وچھا دِتّا۔</verse>
				<verse number="9">تے اوہ جیہڑے اگّے اگّے جاندے تے مگر آوندے سن اُچّی اُچّی آکھدے سن۔ ہوشعنا۔ دھنّ اوہ جیہڑا خُدا دے ناں اُتّے آؤندا اے۔</verse>
				<verse number="10">دھنّ ساڈے پئیو داؤد دی بادشاہی۔ جیہڑی آؤندی اے۔ اسماناں وِچ ہوشعنا۔</verse>
				<verse number="11">تے یرُوشلِیم اَپڑ کے ہیکل وِچ گیا۔ تے جد اوس چَواں پاسے سبھ کُجھ ویکھ لیا۔ تَد اوہ باراں نال بَیت عَنِیاہ نُوں گیا۔ ایس لئی اودُوں شام دا ویلا سی۔</verse>
				<verse number="12">تے اگلے دِن جد اوہ بَیت عَنِیاہ توں باہر آئے تَد اوہنوں بُھکھ لگّی۔</verse>
				<verse number="13">تے ہنجیر دا اِک رُکھّ پَتّراں نال لدّیاں ہویا دُوروں ویکھ کے گیا۔ پئی شاید اوہدے وِچوں کُجھ ہتّھ آوے۔ تے جد اوہدے نیڑے آیا تے پَتّراں دے بِناں اوہدے وِچ کُجھ نا لَبّھیا۔ کیوں جو ہنجیراں دی رُت نئیں سی۔</verse>
				<verse number="14">تَد اوس آکھیا۔ تَیتھوں کوئی کَدے وی پَھل نا کھاوے۔ تے اوہدے شاگِرداں ایہہ گلّ سُنی۔</verse>
				<verse number="15">فیر اوہ یرُوشلِیم وِچ آئے۔ تے اوہ ہیکل دے اندر جا کے اوہناں نُوں جیہڑے ہیکل وِچ ویچدے تے مُل لَیندے سن۔ باہر کڈھن لگّا۔ تے صرّافاں دے تختے تے کبُوتر ویچن والیاں دِیاں چَوکِیاں اُلٹا دِتّیاں۔</verse>
				<verse number="16">تے کِسے نُوں ہیکل وِچوں دی بھانڈا لے کے لنگھن نا دِتّا۔</verse>
				<verse number="17">تے تعلِیم دے کے اوہناں نُوں آکھیا۔ ایہہ نئیں لِکھیا اے۔ پئی میرا گھر سارِیاں قوماں دے لئی دُعا دا گھر اکھوائے گا؟ پر تُساں اوہنوں ڈاکُوؤاں دی کھوہ بنا دِتّا اے۔</verse>
				<verse number="18">تے سردار کاہِن تے فقِیہ ایہہ سُن کے سوچ وِچ پئے۔ پئی اوہدا ناس کِیویں کریئے۔ کیوں جو اوہدے کولوں ڈردے سن۔ ایس لئی پئی سارے لوک اوہدی تعلِیم توں حَیران ہو گئے سن۔</verse>
				<verse number="19">تے شام پَیاں اوہ شہروں باہر جاندا ہوندا سی۔</verse>
				<verse number="20">تے سویرے اوہناں اودھروں دی لنگھدیاں ہویاں ویکھیا۔ پئی ہنجیر دا رُکھّ جڑوں سُک گیا اے۔</verse>
				<verse number="21">تے پطرس چیتا کر کے اوہنوں آکھیا۔ اَے ربّی۔ ویکھ ہنجیر دا رُکھّ جِہنُوں تُوں لعنت دِتّی سُک گیا اے۔</verse>
				<verse number="22">تے یِسُوع جواب دے کے اوہناں نُوں آکھیا خُدا اُتّے اِیمان لیاؤ۔</verse>
				<verse number="23">مَیں تُہانوں سَچ آکھنا آں پئی جو کوئی ایس پہاڑ نُوں آکھے پئی اُٹھ تے سمُندر وِچ جا پَو۔ تے اپنے مَن وِچ شک نا لیاوے۔ پر یقِین کرے۔ پئی جو کُجھ آکھنا آں اوہ ہوندا اے سو اوہدے لئی ہوئے گا۔</verse>
				<verse number="24">ایس لئی مَیں تُہانوں آکھنا آں۔ پئی دُعا منگدیاں سبھ کُجھ جو تُسی منگدے اوہ۔ یقِین کرو پئی اوہ تُہانوں لَبّھ گیا۔ تے تُہاڈے لئی ہو جائے گا۔</verse>
				<verse number="25">تے جد کدی تُسی کھلو کے دُعا منگدے اوہ۔ جیکر تُہاڈا کِسے اُتّے گِلہ ہوئے۔ اوہنوں مُعاف کرو۔ تاں جو تُہاڈا باپ وی جیہڑا اسماناں اُتّے اے تُہاڈے قصوراں نُوں مُعاف کرے۔</verse>
				<verse number="26">[تے جے تُسی مُعاف نا کرو گے تے تُہاڈا باپ وی جیہڑا اسماناں اُتّے اے مُعاف نا کرے گا۔]</verse>
				<verse number="27">تے اوہ فیر یرُوشلِیم وِچ آئے۔ تے جد اوہ ہیکل وِچ پِھردا سی۔ تَد سردار کاہِن تے فقِیہ تے بزُرگ اوہدے کول آئے۔</verse>
				<verse number="28">تے اوہنوں آکھن لگّے۔ پئی تُوں کیہڑے اختیار نال ایہہ کمّ کرنا ایں؟ یا کِس ایہہ کمّ کرن دا تینُوں اختیار دِتّا؟</verse>
				<verse number="29">یِسُوع اوہناں نُوں آکھیا۔ مَیں تُہاتھوں اِک گلّ پُچھنا آں تُسی مَینُوں جواب دیو۔ تے مَیں تُہانوں دساں گا۔ پئی کیہڑے اختیار نال ایہہ کمّ کرنا آں۔</verse>
				<verse number="30">یُوحنّا دا بپتِسمہ اسمان ولّوں سی یا بندیاں ولّوں؟ مَینُوں جواب دیو۔</verse>
				<verse number="31">تے اوہناں آپو وِچ وچار کرے آکھیا۔ جے آکھئے اسمان ولّوں۔ تے اوہ آکھے گا فیر تُساں اوہدا یقِین کیوں نا کِیتا؟</verse>
				<verse number="32">پر جے آکھیئے پئی بندیاں ولّوں۔ تے اوہ لوکاں کولوں ڈر دے سن۔ ایس لئی پئی سبھے یُوحنّا نُوں سَچّی مُچّی نبی مَن دے سن۔</verse>
				<verse number="33">تے اوہناں یِسُوع نُوں جواب دِتّا۔ اسی نئیں جان دے۔ یِسُوع اوہناں نُوں آکھیا۔ مَیں وی تُہانوں نئیں دسدا۔ پئی کیہڑے اختیار نال مَیں ایہہ کمّ کرنا آں۔</verse>
			</chapter>
			<chapter number="12">
				<verse number="1">فیر اوہ اوہناں نُوں تمثِیلاں دے کے آکھن لگّا پئی اِک بندے انگور دا باغ لایا۔ تے اوہدے دوالے واڑ کِیتی تے کھڈا کڈھیا۔ تے بُرج بنایا۔ تے اوہنوں مالِیاں نُوں ٹھیکے اُتّے دے کے پردیس ٹُر گیا۔</verse>
				<verse number="2">تے رُت سر اوس اِک نوکر مالِیاں کول گھلّیا۔ پئی مالِیاں کولوں باغ دے پَھل وِچوں کُجھ لیاوے۔</verse>
				<verse number="3">تے اوہناں اوہنوں پَھڑکے کُٹّیا تے سَکھنے ہتّھ موڑ دِتّا۔</verse>
				<verse number="4">تے اوس دُوجی واری اِک ہور نوکر نُوں اوہناں کول گھلّیا۔ اوہناں اوہدا سِر پاڑیا۔ تے اوہدی پَتّ لاہ دِتّی۔</verse>
				<verse number="5">تے اوس اِک ہور نُوں گھلّیا۔ تے اوہناں اوہنوں مار سُٹّیا۔ تے ہور بتھیریاں نُوں گھلّیا اوہناں کئیاں نُوں کُٹّیا تے کئیاں نُوں مار سُٹّیا۔</verse>
				<verse number="6">ہُن اوہدے کول اِک سی۔ اوہدا پیارا پُتر۔ اوڑک اوس اوہنوں وی اوہناں کول ایہہ آکھ کے گھلّیا۔ پئی اوہ میرے پُتر دی تے عِزّت کرن گے۔</verse>
				<verse number="7">پر اوہناں مالِیاں آپو وِچ آکھیا۔ وارث ایہو ای اے۔ آؤ اسی اوہنوں مار سُٹّیئے۔ تے وِرثہ ساڈا ہو جائے گا۔</verse>
				<verse number="8">تے اوہناں اوہنوں پَھڑکے مار دِتّا۔ تے انگور دے باغوں کڈھ کے اوہنوں باہر سُٹّیا۔</verse>
				<verse number="9">ہُن باغ دا مالک کِیہ کرے گا؟ اوہ آوے گا۔ تے اوہناں مالِیاں نُوں جانوں مار کے انگور دا باغ ہور ناں نُوں دے دے گا۔</verse>
				<verse number="10">تُساں ایہہ نوِشتہ وی نئیں پڑھیا۔ پئی جِس پتّھر نُوں راجاں نیں ناپسند کِیتا۔ اوہو ای گُٹّھ دا سِرا بنیا؟</verse>
				<verse number="11">ایہہ خُداوند دے ولّوں ہویا۔ تے ساڈی نظر وِچ اچرج اے۔</verse>
				<verse number="12">تے اوہ اوہدے پھڑن دا موقعہ لبّھدے سن۔ پر لوکاں کولوں ڈرے۔ کیوں جو اوہناں جان لیا۔ پئی اوس ایہہ تمثِیل ساڈے اُتّے آکھی سی۔ تے اوہنوں چھڈ کے ٹُر گئے۔</verse>
				<verse number="13">تے اوہناں فرِیسیاں تے ہیرودیاں وِچوں کئیاں نُوں اوہدے کول گھلّیا۔ پئی اوہنوں گلّاں دی پھاہی وِچ پَھسان۔</verse>
				<verse number="14">تے اوہناں اوہدے کول آ کے آکھیا۔ پئی اَے اُستاد۔ اسی جاننے آں پئی تُوں سَچّا ایں۔ تے تینُوں کِسے دی پرواہ نئیں۔ کیوں جو تُوں بندیاں دا لحاظ نئیں کر دا۔ پر تُوں سچیائی نال خُدا دا راہ دسنا ایں۔</verse>
				<verse number="15">قَیصر نُوں جزیہ دینا چاہیدا اے یا نئیں؟ اسی دئیے یا نا دئیے؟ پر اوس اوہناں دا مکر جان کے اوہناں نُوں آکھیا۔ مَینُوں کیوں ازماؤندے اوہ؟ دینار میرے کول لیاؤ۔ پئی مَیں ویکھاں۔</verse>
				<verse number="16">سو اوہناں لیاندا تے اوس اوہناں نُوں آکھیا۔ ایہہ مُورت تے حرف کِہدے نیں؟ اوہناں آکھیا۔ قَیصر دے۔</verse>
				<verse number="17">تَد یِسُوع اوہناں نُوں آکھیا جیہڑیاں شیواں قَیصر دِیاں نیں۔ سو قَیصر نُوں دیو۔ تے جیہڑیاں خُدا دِیاں نیں خُدا نُوں دیو تے اوہ اوہدے توں بُہت حَیران ہوئے۔</verse>
				<verse number="18">تے صدوقی جیہڑے آکھدے نیں پئی قیامت نئیں ہونی۔ اوہدے کول آئے۔ تے ایہہ سوال کِیتا۔</verse>
				<verse number="19">پئی اَے اُستاد۔ ساڈے لئی مُوسیٰ لِکھیا اے۔ پئی جے کِسے دا بھرا مر جائے۔ تے اوہدی بیوی رہ جائے۔ تے اولاد نا ہوئے۔ تے اوہدا بھرا اوہدی بیوی نُوں کر لَوے۔ تے اپنے بھرا لئی اولاد پَیدا کرے۔</verse>
				<verse number="20">سَتّ بھرا سن۔ تے پہلے بیوی کِیتی۔ تے بے اولاد مر گیا۔</verse>
				<verse number="21">تے دُوجے اوہنوں کِیتا۔ تے بے اولاد مر گیا۔ تے ایسے طرح ترِیجا وی۔</verse>
				<verse number="22">تے سَتّے بے اولادے مر گئے۔ ساریاں دے پِچّھوں اوہ زنانی وی مر گئی۔</verse>
				<verse number="23">قیامت نُوں اوہ اوہناں وِچوں کِہدی بیوی ہوئے گی؟ کیوں جو اوہ ستّاں دے گھر وَسّی سی۔</verse>
				<verse number="24">یِسُوع اوہناں نُوں آکھیا۔ تُسی ایس کر کے بھُلیکھے وِچ نئیں پئے ہو! پئی نا کِتاباں نُوں تے نا خُدا دی قُدرت نُوں جان دے ہو؟</verse>
				<verse number="25">پئی جد اوہ مُردیاں وِچوں اُٹھن گے نا ویاہ کرن گے نا ویاہے جان گے۔ سگوں اسمان دے فرِشتیاں وانگُوں ہون گے۔</verse>
				<verse number="26">پر مُردیاں دی بابت پئی اوہ جی اُٹھدے نیں تُساں مُوسیٰ دی کتاب وِچ جھاڑی دی گلّ وِچ پڑھیا نئیں پئی خُدا نے اوہنوں کِیویں آکھیا پئی مَیں ابرہام دا خُدا تے اِضحاق دا خُدا تے یعقُوب دا خُدا آں۔</verse>
				<verse number="27">اوہ مُردیاں دا خُدا نئیں سگوں جِیوندیاں دا خُدا اے۔ تُسی بڑی بُھل وِچ پئے ہوئے اوہ۔</verse>
				<verse number="28">تَد فقِیہاں وِچوں اِک اوہدے کول آیا۔ تے جد اوہناں دی بحث سُنی۔ تے سمجھیا۔ پئی اوس اوہناں نُوں خُوب جواب دِتّا تے اوہدے توں پُچھیا۔ پئی ساریاں حُکماں وِچوں پہلا کیہڑا اے۔</verse>
				<verse number="29">یِسُوع اوہنوں جواب دِتّا پہلا ایہہ اے۔ پئی سُن اِسرائیل۔ خُداوند ساڈا خُدا اِک ای خُداوند اے۔</verse>
				<verse number="30">تے تُوں خُداوند اپنے خُدا نُوں اپنے سارے دِل نال تے اپنی ساری جان نال تے اپنی ساری عقل نال تے اپنے سارے زور نال پیار کر۔</verse>
				<verse number="31">دُوجا ایہہ اے۔ تُوں اپنے گوانڈھی نُوں اپنے جِہیا پیار کر۔ ایہناں نالوں وَڈا کوئی حُکم نئیں اے۔</verse>
				<verse number="32">تَد اوس فقِیہ اوہنوں آکھیا۔ ٹھیک اَے اُستاد۔ تُوں سَچ آکھیا۔ پئی اوہ اِک ای اے۔ تے اوہدے باہجوں ہور کوئی نئیں اے۔</verse>
				<verse number="33">تے سارے دِل نال تے ساری سمجھ نال تے سارے زور نال اوہنوں پیار کرنا تے گوانڈھی نُوں اپنے جیہا پیار کرنا سارِیاں قُربانِیاں جیہڑیاں اَگ اُتّے ساڑِیاں جاندِیاں نیں تے چڑھاویاں نالوں وڈّی گلّ اے۔</verse>
				<verse number="34">تے جدوں یِسُوع ویکھیا پئی اوس عقل نال جواب دِتّا تے اوس آکھیا تُوں خُدا دی بادشاہی توں دُراڈے نئیں ایں تے ایدوں اگّوں کِسے دا حَوصلہ نا پیا پئی اوہدے توں سوال پُچھے۔</verse>
				<verse number="35">تے یِسُوع ہیکل وِچ تعلِیم دیندیاں آکھیا۔ پئی فقِیہ کِیویں آکھدے نیں پئی مسِیح داؤد دا پُتر اے؟</verse>
				<verse number="36">داؤد پاک رُوح دی راہِیں آکھیا۔ پئی خُداوند نیں میرے خُداوند نُوں آکھیا پئی تُوں میرے سَجّے پاسے بَہو۔ جد تِیکر مَیں تیرے وَیرِیاں نُوں تیرے پَیر رکھن دی چَوکی نا کراں۔</verse>
				<verse number="37">داؤد تے آپ اوہنوں خُداوند آکھدا اے۔ فیر اوہ اوہدا پُتر کِتّھوں ہویا؟ تے عام خاص خُوشی نال اوہدی سُندے سن۔</verse>
				<verse number="38">تے اوس اپنی تعلِیم وِچ آکھیا پئی فقِیہاں توں ہُشیار رہو۔ جیہڑے لمّے کپڑے پا کے ٹُرنا پِھرنا تے بازاراں وِچ سلام لینا پسند کر دے نیں۔</verse>
				<verse number="39">تے عبادت خانیاں وِچ اگلیاں کُرسِیاں تے ضیافت والے گھراں وِچ اُچّے تھاں چاہندے نیں۔</verse>
				<verse number="40">اوہ بیوہ عَورتاں دے گھراں نُوں نِگل جاندے نیں۔ تے وکھالن لئی لمبی چَوڑی نماز پڑھدے نیں۔ اوہناں نُوں بُہتی سزا مِلے گی۔</verse>
				<verse number="41">تے اوہ ہیکل دے خزانے دے سامھنے بَہہ کے ویکھدا سی پئی لوک خزانے وِچ کِیویں پَیسے پاندے نیں تے بتھیرے بختاوراں بتھیرا کُجھ پایا۔</verse>
				<verse number="42">تے اِک غرِیب بیوہ نے آ کے دو دَمڑِیاں پائیاں جِنہاں دا اِک دھیلا ہوندا اے۔</verse>
				<verse number="43">تے اوس اپنے شاگِرداں نُوں کول سَدّ کے آکھیا۔ مَیں تُہانوں سَچ آکھنا آں۔ پئی ایس غرِیب بیوہ اوہناں سبھناں نالوں جیہڑے خزانے وِچ پاندے نیں بُہتا پا دِتّا۔</verse>
				<verse number="44">کیوں جو سبھناں اپنی بچت وِچوں پایا۔ پر اوس اپنی تُھڑ وِچوں جو کُجھ اوہدے کول سی۔ اپنی ساری پُونجی پا دِتّی۔</verse>
			</chapter>
			<chapter number="13">
				<verse number="1">تے جدوں اوہ ہیکل وِچوں باہر پیا جاندا سی۔ اوہدے شاگِرداں وِچوں اِک آکھیا۔ اَے اُستاد۔ ویکھ ایہہ کِہو جیہے پتّھر تے کِہو جِہیاں عمارتاں نیں۔</verse>
				<verse number="2">تے یِسُوع اوہنوں آکھیا۔ تُوں ایہناں وڈّیاں عمارتاں نُوں ویکھنا ایں۔ ایتھے پتّھر اُتّے پتّھر نا چھڈیا جائے گا۔ جیہڑا ڈیگیا نا جائے۔</verse>
				<verse number="3">تے جد اوہ زَیتُون دے پہاڑ اُتّے ہیکل دے سامھنے بَیٹھا سی۔ پطرس تے یعقُوب تے یُوحنّا تے اندریاس اکلّیاں ہو کے اوہدے توں پُچھیا۔</verse>
				<verse number="4">پئی سانُوں دس ایہہ گلّاں کدوں ہون گِیاں۔ تے اوس سَمے دا کِیہ پتا اے۔ جدوں ایہہ سبھ پُوریاں ہون اُتّے آؤن گِیاں؟</verse>
				<verse number="5">یِسُوع اوہناں نُوں آکھن لگّا۔ ہُشیار رہو۔ پئی تُہانوں کوئی بُھلاوے وِچ نا پاوے۔</verse>
				<verse number="6">بتھیرے میرے ناں اُتّے ایہہ آکھدے آؤن گے۔ پئی مَیں اوہو ای آں۔ تے بتھیریاں نُوں بُھلان گے۔</verse>
				<verse number="7">تے جد لڑائِیاں تے لڑائِیاں دِیاں افواواں سُنو تے گھبرا نا جانا ایہناں گلّاں دا ہونا ضرُور اے پر اجے اخِیر نئیں۔</verse>
				<verse number="8">کیوں جو قوم قوم اُتّے۔ تے بادشاہی بادشاہی اُتّے چڑھائی کرے گی۔ تھاں تھاں بھوچال آؤن گے تے کال پَین گے۔ ایہہ گلّاں مُصِیبتاں دا شُروع اے۔</verse>
				<verse number="9">پر تُسی خبردار رہو۔ کیوں جو اوہ تُہانوں مجلسیاں دے حوالے کرن گے۔ تے عبادت خانیاں وِچ تُسی مار کھاؤ گے۔ تے حاکماں تے بادشاہاں دے اگّے میرے سببّوں کھلے کِیتے جاؤ گے۔ تاں جو اوہناں دے لئی گواہی ہوئے۔</verse>
				<verse number="10">تے ضرُور اے۔ پئی سارِیاں قوماں دے اگّے اِنجِیل دی منادی پہلاں کِیتی جائے۔</verse>
				<verse number="11">تے جدوں تُہانوں پھڑوا کے لے جان گے۔ تے پہلاں ای فِکر نا کرنا۔ پئی اسی کِیہ آکھاں گے۔ پر جو کُجھ اوس گھڑی تُہانوں بخشیا جائے۔ سو ای۔ آکھنا۔ کیوں جو آکھن والے تُسی نئیں اوہ۔ پر پاک رُوح۔</verse>
				<verse number="12">تے بھرا بھرا نُوں۔ تے پئیو بچّے نُوں مروان لئی پھڑان گے۔ تے بچّے اپنے ماپیاں دا سامنا کرن گے۔</verse>
				<verse number="13">تے اوہناں نُوں مار سُٹّن گے۔ تے میرے ناں دے سبّب سبھ لوک تُہاڈے وَیری ہون گے۔ پر جو کوئی اخِیر توڑی قیم رہے گا۔ سو ای نجات پائے گا۔</verse>
				<verse number="14">تے جِس ویلے اوس اُجاڑن والی ناپاک شے نُوں اوس تھاں کھلوتی ویکھو۔ جِتّھے اوہدا ہونا نئیں چاہیدا (پڑھن والا سمجھ لَئے) تَد اوہ جیہڑے یہُودیہ وِچ ہون پہاڑاں نُوں بھج جان۔</verse>
				<verse number="15">تے اوہ جیہڑا کوٹھے اُتّے ہوئے ہیٹھاں نا اُترے۔ تے اپنے گھروں کُجھ کڈھن لئی اندر نا وڑے۔</verse>
				<verse number="16">تے جیہڑا پَیلی وِچ ہوئے۔ اپنے کپڑے لین نُون پِچھّاں نا مُڑے۔</verse>
				<verse number="17">پر افسوس اوہناں اُتّے۔ جیہڑیاں اوہناں دِناں وِچ جمّن والیاں تے دُودھ چُنگھان والیاں ہون۔</verse>
				<verse number="18">تُسی دُعا منگو پئی ایہہ سِیال وِچ نا ہوئے۔</verse>
				<verse number="19">کیوں جو اوہناں دِناں وِچ ایڈی مُصِیبت ہوئے گی۔ پئی خلقت دے مُڈھوں لے کے جِہنُوں خُدا بنایا اے۔ ہُن تِیکر نا ہوئی اے۔ تے نا کدی ہوئے گی۔</verse>
				<verse number="20">تے جیکر خُداوند اوہناں دِناں نُوں نا گھٹاؤندا۔ تے اِک بندہ وی نا بچدا۔ پر اوہناں چُنیاں ہویاں دی خاطر جِنہاں نُوں اوس چُنیا اے۔ اوس اوہناں دِناں نُوں گھٹایا۔</verse>
				<verse number="21">تے اوس ویلے جے کوئی تُہانوں آکھے۔ پئی ویکھو۔ مسِیح ایتھے اے۔ یا ویکھو اوتھے اے۔ تے سَچ نا مننّاں۔</verse>
				<verse number="22">کیوں جو جُھوٹھے مسِیح تے جُھوٹھے نبی اُٹھن گے۔ تے نِشان تے اچرج کمّ وکھان گے۔ تاں جو جے ہو سکے اوہ چُنیاں ہویاں نُوں بُھلان۔</verse>
				<verse number="23">پر تُسی خبردار اوہ۔ دیکھو۔ مَیں تُہانوں پہلاں ای سبھو کُجھ دس دِتّا اے۔</verse>
				<verse number="24">پر اوہناں دِناں وِچ اوس مُصِیبت دے پِچّھوں سُورج ہنیر ہو جاوے گا۔ تے چَنّ اپنی روشنی نا دے گا۔</verse>
				<verse number="25">تے اسمانوں تارے ڈِگّ پَین گے تے قُوّتاں جیہڑیاں اسماناں وِچ نیں ہلائِیاں جان گِیاں۔</verse>
				<verse number="26">تے اوس ویلے اِبنِ آدم نُوں بڑی قُدرت تے جلال نال بدّلاں اُتّے آؤندیاں ویکھن گے۔</verse>
				<verse number="27">تے اوس ویلے اوہ فرِشتیاں نُوں گھلّے گا۔ تے چَوہاں گُٹّھاں توں زمین دی حدّوں اسمان دی حد تِیکر اپنے چُنیاں ہویاں نُوں اکٹّھے کرے گا۔</verse>
				<verse number="28">فیر ہنجیر دے بُوٹے توں تمثِیل سِکھّو جد اوہدی ٹہنی نرم ہوندی تے پَتّر پُھٹدے نیں۔ تے جان لَیندے ہو پئی گرمی دی رُت آئی اے۔</verse>
				<verse number="29">ایسے طرح تُسی وی جدوں ایہہ گلّاں ہوندیاں ویکھو۔ تے جانو پئی اوہ نیڑے۔ سگوں بُوہے اُتّے اے۔</verse>
				<verse number="30">مَیں تُہانوں سَچ آکھنا آں پئی جد تِیکر ایہہ سبھ کُجھ نا ہو لَوے ایس زمانے دے لوک گُذر نا جان گے۔</verse>
				<verse number="31">اسمان تے زمین ٹل جان گے۔ پر میرِیاں گلّاں کَدے نا ٹلن گِیاں۔</verse>
				<verse number="32">پر اوس دِن یا اوس گھڑی دی بابت بِناں باپ دے کوئی نئیں جان دا نا تے فرِشتے اسمان وِچ۔ تے نا پُتر۔</verse>
				<verse number="33">خبردار رہو۔ جاگدے رہو۔ تے دُعا منگو۔ کیوں جو تُسی نئیں جان دے پئی اوہ ویلا کدوں ہوئے گا۔</verse>
				<verse number="34">ایہہ اِک پردیس وِچ گئے ہوئے بندے وانگر اے جِس گھروں نِکلدے ویلے اپنے نَوکراں نُوں اختیار دِتّا۔ ہر اِک نُوں اوہدا کمّ دس دِتّا تے دربان نُوں حُکم کِیتا پئی جاگدا رہے۔</verse>
				<verse number="35">سو جاگدے رہو کیوں جو تُسی نئیں جان دے۔ پئی گھر دا مالک کیہڑے ویلے آؤندا اے۔ شام نُوں یاد اَدھی رات نُوں یا کُکّڑ دی بانگ ویلے۔ یا سویرے۔</verse>
				<verse number="36">اجیہا نا ہوئے پئی آ کے اوہ تُہانوں سُتّیاں پاوے۔</verse>
				<verse number="37">تے جو کُجھ مَیں تُہانوں آکھنا آں سو ساریاں نُوں آکھنا آں۔ جاگدے رہو۔</verse>
			</chapter>
			<chapter number="14">
				<verse number="1">دو دِناں پِچّھوں فسح تے پتِیری روٹی دی عید سی۔ تے سردار کاہِن تے فقِیہ کھوج وِچ لگّے ہوئے سن پئی اوہنوں کِیویں داء نال پھڑ کے جانوں مارِیئے۔</verse>
				<verse number="2">اوہناں آکھیا۔ عید دے دِن نئیں۔ کِتے لوکاں وِچ ہَلّا گُلّا نا ہوئے۔</verse>
				<verse number="3">تے جد اوہ بَیت عَنِیاہ وِچ شمعُون کوڑھے دے گھر کھان بَیٹھا سی۔ اِک عورت بڑے مُل والا وال چھڑ دا کھرا عِطر شِیشی وِچ لیاندا۔ تے شِیشی نُوں توڑ کے اوہدے سِر اُتّے ڈوہلیا۔</verse>
				<verse number="4">تَد کئی اپنے مَن وِچ کھِجدے سن پئی عِطر دا ایس طرح کاہِنُوں نُقصان ہویا۔</verse>
				<verse number="5">کیوں جو ایہہ عِطر تِنّ سَو دینار توں وَدّھ وِک کے غرِیباں نُوں دِتّا جا سکدا سی۔ تے اوہ اوہنوں جِھڑکن لگّے۔</verse>
				<verse number="6">پر یِسُوع آکھیا۔ اوہنوں چھڈ دیو۔ کیوں اوہنوں دُکھ دیندے اوہ۔ اوس میرے نال ہَچھّا ورتاوا کِیتا۔</verse>
				<verse number="7">کیوں جو غرِیب لوک ہمیش تُہاڈے نال نیں تے جد چاہو اوہناں دا بھلا کر سکدے اوہ۔ پر مَیں ہمیش تُہاڈے نال نئیں آں۔</verse>
				<verse number="8">جو کُجھ اوہدے توں بن پیا۔ اوس کِیتا۔ اوس پہلاں لئی میرے بدن اُتّے میرے کفنان دفنان لئی عِطر لا دِتّا۔</verse>
				<verse number="9">تے مَیں تُہانوں سَچ آکھنا آں۔ پئی ساری دُنیا وِچ جِتّھے کِتّھے اِنجِیل دی منادی کِیتی جائے گی اوتھے ایہدا وی جو ایس کِیتا اے اوہدی یادگیری دے لئی ذِکر ہوئے گا۔</verse>
				<verse number="10">تے یہُوداہ اِسکریُوتی جیہڑا باراں وِچوں اِک سی۔ سردار کاہِناں دے کول ٹُر گیا۔ تاں جو اوہنوں اوہناں دے حوالے کرے۔</verse>
				<verse number="11">اوہ ایہہ سُن کے خُوش ہوئے۔ تے اوہنوں رُپئے دین دا اِقرار کِیتا تے اوہ کھوج وِچ لگّا۔ پئی کِسے طرح داء لگّے تے اوہنوں پھڑوا دے۔</verse>
				<verse number="12">تے پتِیری روٹی دی عید دے پہلے دِن جدوں فسح ذِبح کر دے سن۔ اوہدے شاگِرداں اوہنوں آکھیا تُوں کِتّھے چاہنا ایں پئی اسی جا کے تیرے فسح کھان لئی تیاری کریئے؟</verse>
				<verse number="13">تے اوس اپنے شاگِرداں وِچوں دُونہہ نُوں گھلّیا تے اوہناں نُوں آکھیا۔ پئی شہر وِچ جاؤ تے اِک بندہ پانی دا گھڑا چُکیا ہویا تُہانوں مِلے گا۔ اوہدے مگر ٹُرپَو۔</verse>
				<verse number="14">تے جِس گھر وِچ اوہ جائے اوس گھر دے مالک نُوں آکھو اُستاد آکھدا اے۔ میرے اُترن دا تھاں کِتّھے اے۔ جِتّھے مَیں اپنے شاگِرداں نال فسح کھانواں۔</verse>
				<verse number="15">تے اوہ اِک موکلا چُبارہ فرش وِچھایا تے سنواریا ہویا تُہانوں وکھائے گا۔ اوتھے ساڈے لئی تیار کرو۔</verse>
				<verse number="16">تے شاگِرد ٹُر گئے۔ تے شہر وِچ آئے۔ تے جیویں اوس دسیا سی۔ اوسے طرح ویکھیا۔ تے فسح تیار کِیتا۔</verse>
				<verse number="17">جد شام ہوئی اوہ باراں دے نال آیا۔</verse>
				<verse number="18">تے جد اوہ بَہہ کے کھان لگّے۔ تے یِسُوع آکھیا۔ مَیں تُہانوں سَچ آکھنا آں۔ پئی تُہاڈے وِچوں اِک جیہڑا میرے نال کھاندا اے۔ مَینُوں پھڑوائے گا۔</verse>
				<verse number="19">اوہ اُداس ہون تے اِک اِک کر کے اوہنوں آکھن لگّے۔ مَیں آں؟</verse>
				<verse number="20">اوس اوہناں نُوں آکھیا باراں وِچوں اِک جَنا۔ جیہڑا میرے نال تھال وِچ ہتّھ پاندا اے۔ سو ای اے۔</verse>
				<verse number="21">کیوں جو اِبنِ آدم تے جان دا اے۔ جیویں اوہدے حق وِچ لِکھیا اے پر افسوس اوس بندے اُتّے جِہدی راہِیں اِبنِ آدم پھڑوایا جاندا اے۔ اوس بندے لئی چَنگا ہوندا جے اوہ نا جمدا۔</verse>
				<verse number="22">تے جد اوہ پئے کھاندے سن اوس روٹی لئی تے برکت منگ کے توڑی۔ تے اوہناں نُوں دے کے آکھیا۔ لوؤ ایہہ میرا بدن اے۔</verse>
				<verse number="23">تے اوس پیالہ لے کے شُکر کِیتا۔ تے اوہناں نُوں دِتّا۔ تے سبھناں اوہدے وِچوں پِیتا۔</verse>
				<verse number="24">تے اوس اوہناں نُوں آکھیا۔ ایہہ میرا عہد دا لہو اے۔ جیہڑا بتھیریاں لئی وگایا جاندا اے۔</verse>
				<verse number="25">مَیں تُہانوں سَچ آکھنا آں پئی مَیں فیر انگور دا رَس کَدے نا پِیاں گا۔ جِس دِن تِیکر خُدا دی بادشاہی وِچ اوہ نواں نا پِیواں۔</verse>
				<verse number="26">فیر اوہ خُدا دی تعرِیف گاؤں کے زَیتُون دے پہاڑ نُوں گئے۔</verse>
				<verse number="27">تے یِسُوع اوہناں نُوں آکھیا پئی تُسی سارے ٹھوکر کھاؤ گے۔ کیوں جو لِکھیا اے پئی مَیں ایّالی نُوں ماراں گا تے بھیڈاں کھِلّر جان گِیاں۔</verse>
				<verse number="28">پر مَیں اپنے جی اُٹھن دے پِچّھوں تُہاتھوں اگّے گلِیل نُوں جان گا۔</verse>
				<verse number="29">تَد پطرس اوہنوں آکھیا۔ بھانویں سارے ای ٹھوکر کھان۔ پر مَیں نئیں کھاں گا۔</verse>
				<verse number="30">تے یِسُوع اوہنوں آکھیا مَیں تینُوں سَچ آکھنا آں۔ پئی اَج ایسے رات کُکّڑ دے دو وار بانگ دین توں پہلاں تُوں تَرے وار میرا اِنکار کریں گا۔</verse>
				<verse number="31">تَد اوس بڑے جوش نال آکھیا۔ جے تیرے نال مَینُوں مرنا پَوے تے وی کَدے تیرا اِنکار نا کراں گا۔ تے سارے ایسے طرح آکھن لگّے۔</verse>
				<verse number="32">فیر اوہ گتسمنی ناں اِک تھاں آئے۔ تے اوس اپنے شاگِرداں نُوں آکھیا۔ جد تِیکر مَیں دُعا منگاں تُسی ایتھے بَیٹھے رہو۔</verse>
				<verse number="33">تے پطرس تے یعقُوب تے یُوحنّا نُوں اپنے نال لیا۔ تے حَیران پریشان تے بُہت دلگِیر ہون لگّا۔</verse>
				<verse number="34">تے اوس اوہناں نُوں آکھیا۔ میرا جی بُہت اُداس اے۔ سگوں مرن وانگر حال اے۔ تُسی ایتھے ٹھیرو تے جاگدے رہو۔</verse>
				<verse number="35">تے اوہ تھوڑا اگّے وَدّھ کے زمین اُتّے ڈِگّ پیا۔ تے دُعا منگی۔ پئی جے ہوسکے ایہہ گھڑی مَیتھوں ٹل جائے۔</verse>
				<verse number="36">تے اوس آکھیا۔ ابّا یعنی اے باپ سبھ کُجھ تَیتھوں ہوسکدا اے۔ ایس پیالے نُوں میرے کولوں ہٹا دے۔ پر اوہ نا ہوئے جو مَیں چاہناں آں۔ سگوں اوہ جو تُوں چاہنا ایں۔</verse>
				<verse number="37">فیر اوہ آیا۔ تے اوہناں نُوں سُتّے ہوئے ویکھیا۔ تے پطرس نُوں آکھیا۔ شمعُون تُوں سُتّا ہویا ایں؟ تَیتھوں اِک گھڑی وی جاگن نئیں ہویا۔</verse>
				<verse number="38">جاگو تے دُعا منگو پئی تُسی ازمایش وِچ نا پَوو۔ رُوح تے تیار اے پر بدن کمزور اے۔</verse>
				<verse number="39">تے اوہ فیر گیا۔ تے اوہو گلّ آکھ کے دُعا منگی۔</verse>
				<verse number="40">تے فیر آ کے اوس اوہناں نُوں سُتّیاں ویکھیا کیوں جو اوہناں دِیاں اَکھّیاں نِیندر نال بھریاں ہویاں سن۔ تے اوہ نئیں جان دے سن پئی اوہنوں کِیہ جواب دین؟</verse>
				<verse number="41">تے اوہ ترِیجی وار آیا۔ تے اوہناں نُوں آکھیا۔ ہُن سُتّے رہو۔ تے آرام کرو۔ بس ہُن ویلا آگیا اے۔ ویکھو اِبنِ آدم گُنہگاراں دے حوالے کِیتا جاندا اے۔</verse>
				<verse number="42">اُٹھو چلّئے۔ ویکھو میرا پھڑان والا نیڑے آیا اے۔</verse>
				<verse number="43">تے جدوں اجے اوہ بولدائی سی۔ اوسے ویلے یہُوداہ جیہڑا باراں وِچوں اِک سی آگیا۔ تے سردار کاہِناں تے فقِیہاں تے بزُرگاں ولّوں اِک بِھیڑ تلواراں تے لاٹھِیاں لئی ہوئی اوہدے نال سی۔</verse>
				<verse number="44">تے اوہدے پھڑان والے نیں اوہناں نُوں ایہہ پَتا دِتّا سی۔ پئی جِہنُوں مَیں چُمّاں۔ اوہو اے۔ اوہنوں پھڑ کے تگڑائی نال لے جاؤ۔</verse>
				<verse number="45">سو جد اوہ آگیا۔ اونویں اوہدے کول آ کے آکھیا۔ اے ربّی۔ تے اوہنوں چُمّ لیا۔</verse>
				<verse number="46">تَد اوہناں اوہدے اُتّے ہتّھ پائے تے اوہنوں پھڑ لیا۔</verse>
				<verse number="47">تے اوہناں وِچوں جیہڑے اوتھے کھلوتے سن۔ اِک نیں اپنی تلوار کھِچّ لئی تے سردار کاہِن دے نوکر نُوں ماری۔ تے اوہدا کنّ اُڈا دِتّا۔</verse>
				<verse number="48">تے یِسُوع اوہناں نُوں آکھیا۔ پئی تلواراں تے لاٹھِیاں لے کے تُسی مَینُوں چور وانگُوں پھڑن نِکلے ہو؟</verse>
				<verse number="49">مَیں تے روز ہیکل وِچ تُہاڈے کول ساں۔ تے تعلِیم دیندا ساں۔ تے تُساں مَینُوں نا پھڑیا۔ پر ایہہ ایس لئی ہویا۔ پئی نوِشتے پُورے ہو جان۔</verse>
				<verse number="50">تے سارے اوہنوں چھڈ کے بھج گئے۔</verse>
				<verse number="51">تے اِک جوان جِس مَلمَل دا کپڑا اپنے ننگے بدن اُتّے لیا ہویا سی۔ اوہدے مگر ٹُر پیا۔ تے لوکاں اوہنوں پھڑیا۔</verse>
				<verse number="52">پر اوہ کپڑا چھڈ کے ننگا بھج گیا۔</verse>
				<verse number="53">تے اوہ یِسُوع نُوں سردار کاہِن دے کول لے گئے تے سارے سردار کاہِن تے بزُرگ تے فقِیہ اوہدے کول اکٹّھے ہوئے۔</verse>
				<verse number="54">تے پطرس دُوروں اوہدے پِچّھے پِچّھے سردار کاہِن دے وِہڑے دے اندر تِیکر ٹُرگیا۔ تے پیادیاں دے نال بَہہ کے اَگ سیکن لگّا۔</verse>
				<verse number="55">تے سردار کاہِن تے ساری مجلس یِسُوع اُتّے اوہنوں مارن لئی گواہی لبّھدے سن۔ پر نا لَبّھی۔</verse>
				<verse number="56">بتھیرے اوہدے اُتّے جُھوٹھے گواہ بُھگتے۔ پر اوہناں دی گواہی رَلدی نئیں سی۔</verse>
				<verse number="57">تے کئیاں اُٹھ کے ایہہ آکھ کے اوہدے اُتّے گواہی دِتّی۔</verse>
				<verse number="58">پئی اساں اوہنوں ایہہ آکھدیاں سُنیاں پئی مَیں ایس ہیکل نُوں جیہڑی ہتّھ نال بنائی ہوئی اے ڈھا دیاں گا۔ تے تِنّاں دِناں دے اندر اندر اِک ہور نُوں بناواں گا۔ جیہڑی ہتّھاں دی بنائی ہوئی نا ہوئے۔</verse>
				<verse number="59">تَد وی اوہناں دی گواہی اِکّو جِہی نئیں سی۔</verse>
				<verse number="60">تے سردار کاہِن وِچکار کھلو گیا تے یِسُوع نُوں ایہہ پُچھیا۔ پئی تُوں کُجھ جواب نئیں دیندا؟ ایہہ تیرے اُتّے کِیہ گواہی دیندے نیں؟</verse>
				<verse number="61">پر اوہ چُپ ای کر رہیا تے کُجھ جواب نا دِتّا۔ سردار کاہِن نیں فیر اوہنوں پُچھیا۔ تے اوہنوں آکھیا۔ تُوں مسِیح ایں۔ اوس مُبارک دا پُتر؟</verse>
				<verse number="62">یِسُوع آکھیا۔ مَیں آں۔ تے تُسی اِبنِ آدم نُوں قُدرت دے سَجّے ہتّھ بَیٹھیاں ہویاں تے بدّلاں نال آؤندیاں ویکھو گے۔</verse>
				<verse number="63">تَد سردار کاہِن اپنے کپڑے پاڑ کے آکھیا۔ بس ہُن سانُوں ہورناں گواہاں دی کِیہ لوڑ اے؟</verse>
				<verse number="64">تُساں کُفر سُنیا۔ تُہانوں کِیہ معلُوم ہوندا اے؟ تَد اوہناں سبھناں اوہنوں مَوت دے لائق ہون دا فتویٰ دِتّا۔</verse>
				<verse number="65">تَد کئی اوہدے اُتّے تُھکن تے اوہدا مُنھ ڈھکن تے اوہنوں دَھپھے مارن تے اوہنوں آکھن لگّے۔ نبُوّت نال دس۔ تے پیادیاں اوہنوں چپیڑاں مار کے پھڑ لیا۔</verse>
				<verse number="66">تے جدوں پطرس ہیٹھاں وِہڑے وِچ سی۔ سردار کاہِن دِیاں ٹہلناں وِچوں اِک آئی۔</verse>
				<verse number="67">تے پطرس نُوں اَگ سیکدیاں ویکھ کے اوہدے ولّ نظر کِیتی تے آکھیا تُوں وی یِسُوع ناصری دے نال سائیں۔</verse>
				<verse number="68">پر اوہ مُکّر کے بولیا۔ مَیں نا جان دا نا سمجھنا آں۔ پئی تُوں کِیہ آکھنی ایں تے اوہ باہر ڈیوڑھی وِچ ٹُر گیا۔ تے کُکّڑ بانگ دِتّی۔</verse>
				<verse number="69">تے ٹہلن اوہنوں ویکھ کے فیر اوہناں نُوں جیہڑے کول کھلوتے سن آکھن لگّی۔ ایہہ اوہناں وِچوں اِک اے۔</verse>
				<verse number="70">پر اوہ فیر مُکّر گیا تے فیر تھوڑے چِر پِچّھوں جیہڑے کول کھلوتے سن اوہناں پطرس نُوں آکھیا ٹھیک تُوں اوہناں وِچوں ایں کیوں جو تُوں گلِیلی ایں۔</verse>
				<verse number="71">پر اوہ لعنت کرن تے سَونہہ کھان لگّا۔ پئی مَیں اوس بندے نُوں۔ جِہدی گلّ تُسی کر دے ہو نئیں جان دا۔</verse>
				<verse number="72">تے اونویں کُکّڑ دُوجی وار بانگ دِتّی۔ تے پطرس نُوں اوہ گلّ یاد آئی جیہڑی یِسُوع اوہنوں آکھی سی۔ پئی کُکّڑ دے دو وار بانگ دین توں پہلاں تُوں تَرے وار میرا اِنکار کریں گا تے اوہ اوس گلّ نُوں سوچ کے رون لگّا۔</verse>
			</chapter>
			<chapter number="15">
				<verse number="1">تے سویرے ای سردار کاہِناں نیں بزُرگاں تے فقِیہاں نُوں اپنے نال رَلا کے تے ساری مجلس نے صلاح کر کے یِسُوع نُوں بَدّھا۔ تے اوہنوں لے جا کے پِیلاطُس دے حوالے کِیتا۔</verse>
				<verse number="2">تے پِیلاطُس اوہدے توں پُچھیا۔ یہُودِیاں دا بادشاہ تُوں ای ایں؟ اوس اوہنوں جواب دِتّا۔ تُوں آپے آکھ دِتّا اے۔</verse>
				<verse number="3">تے سردار کاہِناں اوہدے اُتّے بُہت نالشاں کِیتیاں۔</verse>
				<verse number="4">پِیلاطُس اوہنوں فیر پُچھیا پئی تُوں کُجھ جواب نئیں دیندا؟ ویکھ اوہ تیرے اُتّے کِنیاں نالشاں کر دے نیں۔</verse>
				<verse number="5">پر یِسُوع فیر کُجھ جواب نا دِتّا۔ ایتھوں تِیکر پئی پِیلاطُس تعجُّب کِیتا۔</verse>
				<verse number="6">تے اوہ عید اُتّے اِک قیدی جِہدے لئی اوہ عرض کرن۔ اوہناں دی خاطر چھڈ دا ہوندا سی۔</verse>
				<verse number="7">تے برابّا ناں اِک بندہ قیدے پیا ہویا سی۔ اوہناں فسادِیاں دے نال جِنہاں فساد وِچ خُون کِیتا سی۔</verse>
				<verse number="8">تے لوک نیڑے جا کے عرض کرن لگّے پئی دستُور دے سببّوں ساڈے لئی کر۔</verse>
				<verse number="9">پِیلاطُس اوہناں نُوں جواب دِتّا۔ پئی تُسی چاہندے ہو پئی مَیں یہُودِیاں دے بادشاہ نُوں چھڈ دیاں؟</verse>
				<verse number="10">کیوں جو اوس معلُوم کِیتا پئی سردار کاہِناں کھار دے مارِیاں اوہنوں حوالے کِیتا سی۔</verse>
				<verse number="11">پر سردار کاہِناں لوکاں نُوں چُکیا پئی برابّا نُوں ای اوہناں دی خاطر چھڈ دیوے۔</verse>
				<verse number="12">تَد پِیلاطُس مُڑ اوہناں نُوں آکھیا۔ فیر جِہنُوں تُسی یہُودِیاں دا بادشاہ آکھدے اوہ۔ اوہدے نال مَیں کِیہ کراں؟</verse>
				<verse number="13">اوہ فیر اُچّی اُچّی آکھن لگّے اوہنوں صلِیب اُتّے چاڑھ۔</verse>
				<verse number="14">پِیلاطُس اوہناں نُوں آکھیا کیوں۔ اوس کِیہ بُرائی کِیتی اے؟ پر اوہ ہور وی زور نال بولے اوہنوں صلِیب اُتّے چاڑھ۔</verse>
				<verse number="15">تَد پِیلاطُس ایس اِرادے نال پئی لوکاں نُوں راضی کرے برابّا نُوں اوہناں دے لئی چھڈ دِتّا۔ تے یِسُوع نُوں کولڑے مروا کے حوالے کِیتا۔ پئی صلِیب اُتّے چاڑھیا جائے۔</verse>
				<verse number="16">تے سپاہی اوس وَیڑے وِچ جیہڑا حاکم دی کچہری اے۔ اوہنوں لے گئے تے ساری ٹولی نُوں سَدّ کے اکٹّھا کِیتا۔</verse>
				<verse number="17">تے اوہناں اوہنوں لال کپڑے پائے تے کنڈیاں دا تاج بنا کے اوہدے سِر اُتّے رکھیا۔</verse>
				<verse number="18">تے اوہنوں سلام کرن لگّے۔ پئی یہُودِیاں دے بادشاہ سلام۔</verse>
				<verse number="19">تے اوہ اوہدے سِر اُتّے کانے مار دے تے اوہدے اُتّے تُھکدے تے گوڈے نواکے اوہنوں مَتّھا ٹیکدے رہے۔</verse>
				<verse number="20">تے جد اوہدے نال ٹھٹّھے کر لَئے تے اوہدے توں لال کپڑے لاہ لَئے۔ تے اوہدے اپنے کپڑے اوہنوں پا دِتّے۔ تے اوہنوں صلِیب اُتّے چاڑھن لئی باہر لے گئے۔</verse>
				<verse number="21">تے اوہناں سکندر تے رُوفس دے پئیو شمعُون ناں اِک کُرینی بندے نُوں جیہڑا پِنڈوں آؤندیاں اوتھوں دی پیا لنگھدا سی۔ بیگار پھڑیا۔ پئی اوہدی صلِیب چُک کے لے چلّے۔</verse>
				<verse number="22">تے اوہ اوہنوں اِک تھاں۔ گُلگُتا ناں جِہدا مطلب کھوپڑی دا تھاں اے۔ لے آئے۔</verse>
				<verse number="23">تے اوہنوں انگور دی رَس مُر نال مِلائی ہوئی دین لگّے۔ پر اوس نا لئی۔</verse>
				<verse number="24">تے اوہنوں صلِیب اُتّے چاڑھیا۔ تے اوہدے کپڑے ونڈن لئی گُنے پائے پئی کِنوں کِنوں مِلن۔</verse>
				<verse number="25">تے پہر دِن چڑھیا سی تے اوہناں اوہنوں صلِیب اُتّے چاڑھیا۔</verse>
				<verse number="26">تے اوہدا الزام اوہدے اُتّے ایہہ لِکھیا ہویا سی۔ یہُودِیاں دا بادشاہ۔</verse>
				<verse number="27">تے اوہناں اوہدے نال دو ڈاکُو اِک نُوں اوہدے سَجّے تے اِک نُوں اوہدے کھبّے ہتّھ صلِیب اُتّے چاڑھیا۔</verse>
				<verse number="28">[تدوں ایس مضمُون دا اوہ نوِشتہ کہ اوہ بدکاراں دے وِچ گِنیا گیا پُورا ہویا۔]</verse>
				<verse number="29">تے آؤن جان والیاں اوہنوں مِہنا ماریا۔ تے سِر ہلا کے آکھیا۔ واہ تُوں جیہڑا ہیکل نُوں ڈھانا تے تَرے دِناں وِچ بنانا ایں۔</verse>
				<verse number="30">اپنے آپ نُوں صلِیبوں اُتر کے بچا لے۔</verse>
				<verse number="31">ایسے طرح سردار کاہِن وی آپو وِچ فقِیہاں نال مِل کے ٹھٹّھہ مار کے آکھن لگّے۔ ایس ہورناں نُوں بچایا۔ اپنے آپ نُوں نئیں بچا سکدا اے۔</verse>
				<verse number="32">اِسرائیل دا بادشاہ مسِیح ہُنے صلِیبوں ہیٹھاں اُتر آوے۔ تے اسی ویکھئے۔ تے اِیمان لیائے۔ تے جیہڑے اوہدے نال صلِیب اُتّے چاڑھے گئے اوہنوں مِہنے مار دے سن۔</verse>
				<verse number="33">تے دوپہر دے ویلے سارے دیس اُتّے ہنیرا ہوگیا۔ تے ترِیجے پَہر تِیکر رہیا۔</verse>
				<verse number="34">تے ترِیجے پَہر نُوں یِسُوع اُچّی اواز نال پُکاریا۔ اِلوہی اِلوہی۔ لما شبقتنی۔ جِہدا مطلب ایہہ اے۔ اے میرے خُدا۔ اے میرے خُدا! تُوں مَینُوں کیوں چھڈ دِتّا اے۔</verse>
				<verse number="35">تے کئی اوہناں وِچوں جیہڑے نیڑے کھلوتے سن۔ ایہہ سُن کے آکھن لگّے۔ ویکھو۔ اوہ ایلیّاہ نُوں اواز مار دا اے۔</verse>
				<verse number="36">تے کِسے دَوڑ کے اسپنج نُوں سر کے نال بھیوں کے اِک کانے نال بَدّھا۔ تے ایہہ آکھ کے اوہنوں چُپایا۔ پئی کھلو جاؤ ویکھئے ایلیّاہ اوہنوں اُتارن لئی آؤندا اے کہ نئیں۔</verse>
				<verse number="37">تَد یِسُوع اُچّی اواز نال دَم دے دِتّا۔</verse>
				<verse number="38">تے ہیکل دا پردہ اُتّوں لے کے ہیٹھاں تِیکر پاٹ گیا۔</verse>
				<verse number="39">تے اوس صُوبیدار جیہڑا اوہدے سامھنے کول کھلوتا سی جدوں ویکھیا پئی اوس ایویں دَم دِتّا۔ تے آکھیا۔ ٹھیک ایہہ خُدا دا ای پُتر سی۔</verse>
				<verse number="40">تے کئی عَورتاں دُوروں ویکھدِیاں سن۔ اوہناں وِچوں مریم مگدلِینی۔ تے نِکّے یعقُوب تے یوسیس دی ماں مریم تے سلومی سی۔</verse>
				<verse number="41">جدوں اوہ گلِیل وِچ سی ایہہ اوہدے مگر ٹُردیاں تے سیوا کر دیاں ہوندیاں سن تے ہور وی بتھیریاں عَورتاں جیہڑیاں یرُوشلِیم نُوں اوہدے نال آئِیاں سن۔</verse>
				<verse number="42">تے جان لَوہڈا ویلا ہویا۔ ایس کر کے پئی اوہ تیاری دا دِن سی۔ جیہڑا سبت توں پہلے ہوندا اے۔</verse>
				<verse number="43">تے یُوسف ارِمَتِیاہ دا اِک عِزّت والا صلاحکار جیہڑا آپ وی خُدا دی بادشاہی دی اُڈِیک وِچ سی آیا۔ تے تگڑا ہو کے پِیلاطُس کول اندر گیا۔ تے یِسُوع دی لوتھ منگی۔</verse>
				<verse number="44">تے پِیلاطُس حَیران ہویا۔ پئی ایڈی چھیتی اوہ مر گیا اے۔ تے صُوبیدار نُوں سَدّ کے پُچھیا۔ اوہنوں مریاں کُجھ چِر ہوگیا؟</verse>
				<verse number="45">تے صُوبیدار کولوں معلُوم کر کے لوتھ یُوسف نُوں دَوا دِتّی۔</verse>
				<verse number="46">اوس مَلمَل دا کپڑا مُل لیا تے لوتھ نُوں اُتار کے مَلمَل وِچ وھلیٹ کے کفنایا۔ تے اِک قبر وِچ جیہڑی پتّھر وِچ کُھدوائی گئی سی اوہنوں دفنایا۔ تے قبر دے مُنھ اُتّے اِک پتّھر ریڑھ کے رکھ دِتّا۔</verse>
				<verse number="47">مریم مگدلِینی تے مریم یوسیس دی ماں اوس تھاں نُوں جِتّھے اوہ دفنایا گیا سی ویکھدِیاں سن۔</verse>
			</chapter>
			<chapter number="16">
				<verse number="1">تے جد سبت دا دِن گُذر گیا۔ تے مریم مگدلِینی تے یعقُوب دی ماں مریم تے سلومی نے خوشبو والِیاں شیواں مُل لیّاں۔ پئی جا کے اوہدے اُتّے مِلن۔</verse>
				<verse number="2">تے ہفتے دے پہلے دِن بُہت سویرے سُورج چڑھدیاں ای اوہ قبر اُتّے آئِیاں۔</verse>
				<verse number="3">تے آپو وِچ آکھدیاں سن۔ پئی ساڈے لئی پتّھر نُوں قبر دے مُنھوں کون ریڑھ کے لانبھے کرے گا؟</verse>
				<verse number="4">تے جد اوہناں نِگاہ کِیتی تے اوس پتّھر نُوں لانبھے ریڑھیا ہویا ویکھیا۔ پئی اوہ بُہت بھارا سی۔</verse>
				<verse number="5">تے قبر وِچ جا کے اوہناں اِک جوان نُوں چِٹّے کپڑے پایاں ہویاں سَجّے پاسے بَیٹھا ویکھیا۔ تے اوہ گھبرا گِئیاں۔</verse>
				<verse number="6">اوس اوہناں نُوں آکھیا۔ نا گھبراؤ تُسی یِسُوع ناصری نُوں جیہڑا صلِیب اُتّے چاڑھیا گیا سی لَبّھدیاں اوہ۔ اوہ تے جی اُٹھیا اے۔ اوہ ایتھے نئیں اے ویکھو ایہہ اوہ تھاں اے۔ جِتّھے اوہناں اوہنوں رکھیا سی۔</verse>
				<verse number="7">پر جاؤ اوہدے شاگِرداں تے پطرس نُوں آکھو پئی اوہ تُہاتھوں اگّے گلِیل نُوں جاندا اے۔ تُسی اوتھے اوہنوں ویکھو گے۔ جیویں اوس تُہانوں آکھیا سی۔</verse>
				<verse number="8">تے اوہ نِکل کے قبر کولوں نَسّیاں۔ کیوں جو اوہ کنبدِیاں تے گھابر دیاں سن تے ڈردِیاں مارِیاں کِسے نُوں کُجھ نا آکھیا۔</verse>
				<verse number="9">تے ہفتے دے پہلے دِن اوس سویرے جی اُٹھ کے پہلاں مریم مگدلِینی نُوں جِہدے وِچوں اوس سَتّ بدرُوحاں نُوں کڈھیا سی وکھالی دِتّا۔</verse>
				<verse number="10">اوس جا کے اوہدے ساتھِیاں نُوں جیہڑے غم کر دے تے روندے سن خبر دِتّی۔</verse>
				<verse number="11">تے اوہناں ایہہ سُن کے پئی اوہ جِیوندا اے تے اوہنوں وکھالی دِتّا۔ سَچ نا مَنّیا۔</verse>
				<verse number="12">اوہدے پِچّھوں اوس ہور رُوپ وِچ اوہناں وِچوں دوبندیاں نُوں جدوں اوہ پَینڈا کر دیاں پِنڈاں وِچوں لنگھدے جاندے سن وکھالی دِتّا۔</verse>
				<verse number="13">تے اوہناں جا کے باقی دیاں نُوں خبر دِتّی پر اوہناں ایہناں دا وی سَچ نا مَنّیا۔</verse>
				<verse number="14">ایدوں پِچّھے اوس یارھاں نُوں جد اوہ کھان بَیٹھے سن وکھالی دِتّی تے اوہناں دی بے یقیِنی تے سخت دِلی دا اُلاہما دِتّا ایس لئی پئی جِنہاں اوہنوں جی اُٹھیا ہویاں ویکھیا سی۔ اوہناں لوکاں دا اوہناں سَچ نا مَنّیا۔</verse>
				<verse number="15">تے اوس اوہناں نُوں آکھیا۔ تُسی ساری دُنیا وِچ جا کے ساری خلقت دے اگّے اِنجِیل دی منادی کرو۔</verse>
				<verse number="16">جیہڑا اِیمان لیاؤندا تے بپتِسمہ پاندا اے۔ سو ای نجات پاوے گا۔ تے جیہڑا اِیمان نئیں لیاؤندا۔ اوہ مُجرم کِیتا جاوے گا۔</verse>
				<verse number="17">تے اِیمان لیاؤن والیاں وِچ ایہہ مُعجزے ہون گے۔ پئی اوہ میرا ناں لے کے بدرُوحاں نُوں کڈھن گے۔ تے نَوِیاں نَوِیاں بولیاں بولن گے۔</verse>
				<verse number="18">اوہ سپّاں نُوں چُک لین گے۔ تے جے کُجھ زہر والی شے پی وی لین تے اوہناں دا کُجھ نئیں وگڑے گا۔ اوہ روگِیاں اُتّے ہتّھ رکھن گے۔ تے اوہ چنگے ہو جان گے۔</verse>
				<verse number="19">فیر خُداوند یِسُوع اوہناں نال کلام مُکا کے اسمان اُتّے اُٹھا لیا گیا۔ تے خُدا دے سَجّے ہتّھ جا بَیٹھا۔</verse>
				<verse number="20">تے اوہناں باہر جا کے ہر تھاں منادی کِیتی۔ تے خُداوند اوہناں دے نال ہو کے کمّ کر دا تے کلام نُوں اوہناں مُعجزیاں دے راہِیں جیہڑے نال نال ہوندے سن ثابت کر دا سی۔ آمِین۔</verse>
			</chapter>
		</book>
		<book number="42">
			<chapter number="1">
				<verse number="1">جدوں بُہت ساریاں ایس کمّ نُوں ہتّھ پایا۔ پئی جیہڑیاں گلّاں ساڈے وِچ پُوریاں ہویاں نیں اوہناں دا ٹھیک بیان کرن۔</verse>
				<verse number="2">جیویں اوہناں بندیاں ساڈے تِیکر اپڑائیاں جیہڑے شُروع توں لے کے اَکھّیں ویکھن والے گواہ تے کلام دی خِدمت کرن والے سن۔</verse>
				<verse number="3">تے اَے بزُرگ تھِیُفِلُس مَیں وی سارِیاں گلّاں دا ٹھیک ٹھیک پَتا لاکے مناسب سمجھیا پئی تیرے لئی ترتیب نال لِکھاں۔</verse>
				<verse number="4">تاں جو جیہڑیاں گلّاں دی تُوں تعلِیم پائی اے اوہناں دی پُختیائی تینُوں پَتا لگ جاوے۔</verse>
				<verse number="5">یہُودیہ دے بادشاہ ہیرودیس دے دِناں وِچ اَبیّاہ دے فریق وِچوں زکریاہ ناں دا اِک کاہِن سی۔ تے اوہدی گھر والی ہارُون دی اولاد وِچوں سی تے اوہدا ناں اِلیشِبَع سی۔</verse>
				<verse number="6">اوہ دوویں خُدا دے اگّے نیک سن۔ تے خُداوند دے سارے حُکماں تے قانُوناں اُتّے بے عیب چَلّن والے سن۔</verse>
				<verse number="7">تے اوہناں دی اولاد نئیں سی۔ کیوں جو اِلیشِبَع بانجھ سی۔ تے اوہ دوویں ہُن وڈّی عُمر دے ہوگئے سن۔</verse>
				<verse number="8">تے ایویں ہویا پئی جدوں اوہ خُدا دے اگّے اپنے فریق دی واری سِر کہانت دی خِدمت کر دا سی۔</verse>
				<verse number="9">تے کاہِنی دے دستُور دے مُوافق گُنا اوہدے ناں دا نِکلیا پئی خُداوند دی ہیکل وِچ جا کے خوشبو ساڑے۔</verse>
				<verse number="10">تے خوشبو ساڑن دے ویلے لوکاں دی ساری جماعت باہر وار دُعا پئی منگدی سی۔</verse>
				<verse number="11">تَد خُداوند دا فرِشتہ خوشبو ساڑن دی تھاں دے سَجّے پاسے کھلوتا ہویا اوہنوں وکھالی دِتّا۔</verse>
				<verse number="12">تے زکریاہ ویکھ کے گھابر گیا تے ڈر گیا۔</verse>
				<verse number="13">پر فرِشتے اوہنوں آکھیا زکریاہ نا ڈر۔ کیوں جو تیری مِنّت سُنی گئی تے تیری گھر والی اِلیشِبَع تیرے لئی پُتر جمّے گی تے تُوں اوہدا ناں یُوحنّا رکھّیں۔</verse>
				<verse number="14">تے تُوں خُوشی نال نہال ہوویں گا تے اوہدے جمّن نال بتھیرے لوک خُوش ہون گے۔</verse>
				<verse number="15">کیوں جو خُداوند دی نظر وِچ اوہ بزُرگ ہوئے گا۔ تے اوہ انگور دی رَس تے نشہ نا پِیوے گا۔ تے اوہ اپنی ماں دی کُکّھوں ای پاک رُوح نال بھر جائے گا۔</verse>
				<verse number="16">تے اِسرائیل دی اولاد وِچوں بتھیریاں نُوں خُداوند اوہناں دے خُدا ولّ موڑے گا۔</verse>
				<verse number="17">تے اوہ ایلیّاہ دی رُوح تے قُدرت نال اوہدے اگّے اگّے چلّے گا تاں جو پئیواں دے دِلاں نُوں بچّیاں ولّ تے نافرماناں نُوں نیکاں دی دانائی ولّ موڑے۔ تے خُداوند دے لئی اِک سُدھاری ہوئی قوم تیار کرے۔</verse>
				<verse number="18">تے زکریاہ نے فرِشتے نُوں آکھیا مَیں ایہہ کِیویں جاناں؟ کیوں جو مَیں اِک بُڈّھا بندا ہاں تے میری گھر والی بُہت عُمر والی اے۔</verse>
				<verse number="19">فرِشتے اوہنوں جواب دِتّا۔ مَیں جبرائیل آں جیہڑا خُدا دے حضُور کھلونا واں تے مَیں گھلّیا گیا آں پئی تیرے نال کلام کراں تے ایہہ خُوشی دی خبر تینُوں سُناواں۔</verse>
				<verse number="20">تے ویکھ جِس دِن تِیکر ایہہ گلّاں پُوریاں نا ہو جان۔ توں گُونگا ای روّیں گا تے بول نئیں سکیں گا۔ ایس لئی پئی تُوں میرِیاں گلّاں نُوں نئیں مَنّیا۔ جیہڑیاں اپنے ویلے سر پُوریاں ہون گِیاں۔</verse>
				<verse number="21">تے لوک زکریاہ دا راہ پئے ویکھ دے سن۔ تے ہیکل وِچ چِر لان دی وجہ توں اوہدے تے حَیران ہوئے۔</verse>
				<verse number="22">تے جد باہر آیا اوہ اوہناں نال گلّ نا کر سکیا تَد اوہناں معلُوم کِیتا پئی ہیکل وِچ اوہنے کوئی رویا ویکھیا اے۔ تے اوہ اوہناں نُوں سَینتاں کر دا سی تے گُونگا ای رہیا۔</verse>
				<verse number="23">تے ایویں ہویا پئی جدوں اوہدی خِدمت دے دِن پُورے ہوگئے تے اوہ اپنے گھر گیا۔</verse>
				<verse number="24">تے ایہناں دِناں دے پِچّھوں اوہدی گھر والی اِلیشِبَع نُوں گربھ ہویا۔ تے اوس ایہہ آکھ کے اپنے آپ نُوں پنج مہینے لُکا چھڈیا۔</verse>
				<verse number="25">پئی جدوں خُداوند میری شرمساری دھون لئی میرے اُتّے دھیان کِیتا اونہی دِنیں اوس میرے نال اِنج کِیتا۔</verse>
				<verse number="26">تے چھیویں مہینے جبرائیل فرِشتہ خُدا ولّوں گلِیل دے شہر ناصرۃ نُوں۔</verse>
				<verse number="27">اِک کواری کول گھلّیا گیا جِہدی منگنی داؤد دے گھرانے دے یُوسف ناں اِک بندے نال ہوئی سی۔ تے اوس کواری دا ناں مریم سی۔</verse>
				<verse number="28">تے اوس اوہدے کول اندر آ کے آکھیا۔ سلام تینُوں جِہدے اُتّے فضل ہویا اے۔ خُداوند تیرے نال اے۔</verse>
				<verse number="29">پر اوہ ایس گلّ اُتّے بُہت گھابر گئی تے سوچن لگّی پئی ایہہ کیہو جیہا سلام اے۔</verse>
				<verse number="30">تَد فرِشتے اوہنوں آکھیا اَے مریم نا ڈر کیوں جو تُوں خُدا دے ولّوں فضل پایا۔</verse>
				<verse number="31">تے ویکھ تُوں حاملہ ہوویں گی تے پُتر جمّیں گی تے اوہدا ناں یِسُوع رکھّیں گی۔</verse>
				<verse number="32">اوہ بزُرگ ہوئے گا تے خُدا تعالیٰ دا پُتر اکھوائے گا تے خُداوند خُدا اوہدے پئیو داؤد دا تخت اوہنوں دیوے گا۔</verse>
				<verse number="33">تے اوہ سدا تِیکر یعقُوب دے گھرانے اُتّے بادشاہی کرے گا تے اوہدی بادشاہی دا انت نا ہوئے گا۔</verse>
				<verse number="34">تَد مریم فرِشتے نُوں آکھیا ایہہ کِیویں ہوسکدا اے جد کہ مَیں مرد نُوں جان دی ای نئیں؟</verse>
				<verse number="35">تے فرِشتے اوہنوں جواب دِتّا پئی پاک رُوح تیرے اُتّے اُترے گا تے خُدا تعالیٰ دی قُدرت تیرے اُتّے پر چھاواں کرے گی۔ ایس واسطے اوہ قُدُّوس جیہڑا جمّے گا خُدا دا پُتر اکھوائے گا۔</verse>
				<verse number="36">تے ویکھ اِلیشِبَع تیری ساک۔ اوہنوں وی بُڈّھاپے وِچ پُتر ہون والا اے تے اوہ جیہڑی بانجھ اکھواؤندی سی ایہہ اوہدا چھیواں مہِینہ اے۔</verse>
				<verse number="37">کیوں جو کوئی وی گلّ خُدا دے وسوں باہر نئیں۔</verse>
				<verse number="38">تَد مریم آکھیا ویکھ مَیں خُداوند دی بندی آں۔ میرے نال تیرے آکھے دے سببّوں ہوئے تے فرِشتہ اوہدے کولوں ٹُرگیا۔</verse>
				<verse number="39">تے مریم ایہناں ای دِناں وِچ اُٹھی تے چھیتی نال پہاڑی مُلک وِچ یہُوداہ دے اِک شہر نُوں گئی۔</verse>
				<verse number="40">تے زکریاہ دے گھر اندر آ کے اِلیشِبَع نُوں سلام کِیتا۔</verse>
				<verse number="41">تے ایویں ہویا پئی جیویں ای اِلیشِبَع نے مریم دا سلام سُنیا تیؤں بچّہ اوہدی کُکھ وِچ اُچھل پیا تے اِلیشِبَع پاک رُوح نال بھر گئی۔</verse>
				<verse number="42">تے زور نال اُچّی اواز وِچ آکھیا۔ تُوں زنانِیاں وِچوں مُبارک ایں تے مُبارک اے تیرے پیٹ دا پَھل۔</verse>
				<verse number="43">تے میرے نال ایہہ کِیویں ہویا پئی میرے خُداوند دی ماں میرے کول آئی؟</verse>
				<verse number="44">کیوں جو ویکھ تیرے سلام دی اواز میرے کنِّیں پَیندیاں سار ای بچّہ میری کُکھ وِچ خُوشی نال اُچھلیا۔</verse>
				<verse number="45">تے مُبارک اے اوہ جیہڑی اِیمان لیائی کیوں جو جو کُجھ خُداوند ولّوں اوہنوں آکھیا گیا اے سو پُورا ہوئے گا۔</verse>
				<verse number="46">تے مریم آکھیا میری جان خُداوند دی وڈیائی کر دی اے۔</verse>
				<verse number="47">تے میری رُوح میرے بچان والے خُدا توں خُوش ہوئی۔</verse>
				<verse number="48">کیوں جو اوس اپنی بندی دی غرِیبی اُتّے دھیان کِیتا۔ تے ویکھ ایدوں اگّے سارِیاں پِیڑھیاں مَینُوں مُبارک آکھن گِئیاں۔</verse>
				<verse number="49">کیوں جو اوہ جیہڑا قادر اَے اوس میرے لئی وڈّے کمّ کِیتے نیں۔ تے اوہدا ناں قُدُّوس اے۔</verse>
				<verse number="50">تے اوہدی مِہر اوہناں اُتّے جیہڑے اوہدے توں ڈر دے نیں۔ پِیڑھیوں پِیڑھی اے۔</verse>
				<verse number="51">اوس اپنی بانہہ نال زور وکھایا۔ تے مان والیاں نُوں کھِنڈا دِتّا جیہڑے اپنے دِلاں وِچ اُچّے خیال کر دے سن۔</verse>
				<verse number="52">اوس زور والیاں نُوں تختوں لاہ دِتّا تے نِیویاں نُوں اُچیاں کِیتا۔</verse>
				<verse number="53">اوس بُھکھیاں نُوں چَنگیاں شیواں نال رجایا تے بختاوراں نُوں سکھنی ہتّھِیں موڑ دِتّا۔</verse>
				<verse number="54">اوس اپنے بندے اِسرائیل دی مدد کِیتی تاں جو اپنے رَحم نُوں یاد کرے۔</verse>
				<verse number="55">جیہڑا ابرہام تے اوہدی اولاد دے اُتّے ہمیشہ تِیکر رہے گا۔ جیویں اوس ساڈے پئیو دادیاں نُوں آکھیا سی۔</verse>
				<verse number="56">تے مریم اوہدے کول تِنّ کُو مہینے رہی تے فیر اپنے گھر مُڑ گئی۔</verse>
				<verse number="57">تے اِلیشِبَع دا ویلا پُورا ہویا پئی بچّہ جمّے۔ تے اوس پُتر جمّیا۔</verse>
				<verse number="58">تے اوہدے گوانڈِھیاں تے ساکاں سُنیا پئی خُداوند اوہدے اُتّے بڑی مِہر کِیتی۔ تے اوہناں اوہدے نال خُوشی کِیتی۔</verse>
				<verse number="59">تے اٹھویں دِن ایویں ہویا پئی اوہ مُنڈے نُوں سُنتی بہان آئے۔ تے اوہدا ناں اوہدے باپ دے ناں اُتّے زکریاہ رکھن لگّے۔</verse>
				<verse number="60">پر اوہدی ماں جواب دِتّا پئی نا سگوں اوہ یُوحنّا اکھوائے گا۔</verse>
				<verse number="61">تے اوہناں اوہنوں آکھیا تیرے ساکاں وِچوں کوئی ایس ناں دا نئیں اکھواؤندا۔</verse>
				<verse number="62">تَد اوہناں اوہدے پئیو ولّ سَینتاں کِیتیاں پئی اوہ اوہدا کِیہ ناں رکھنا چاہندا اے۔</verse>
				<verse number="63">تے اوس پھٹّی منگا کے ایویں لِکھیا پئی اوہدا ناں یُوحنّا اے۔ تے سبھناں تعجُّب کِیتا۔</verse>
				<verse number="64">جھٹ اوہدا مُنھ کُھل گیا تے اوہدی زبان چَل پئی تے اوہ خُدا دی وڈیائی کر دا بول پیا۔</verse>
				<verse number="65">تے آلے دوالے دے رہن والے سبھ ڈر گئے۔ تے یہُودیہ دے سارے پہاڑی مُلک وِچ ایہناں سبھناں گلّاں دا چَرچا ہوگیا۔</verse>
				<verse number="66">تے ساریاں سُنن والیاں اوہناں نُوں اپنے دِلاں وِچ سوچ کے ایہہ آکھیا پئی ایہہ مُنڈا کِیویں دا ہوئے گا؟ ایس لئی پئی خُداوند دا ہتّھ اوہدے نال سی۔</verse>
				<verse number="67">تے اوہدا پئیو زکریاہ پاک رُوح نال بھر گیا تے نبُوّت کر کے آکھن لگّا۔</verse>
				<verse number="68">خُداوند اِسرائیل دا خُدا مُبارک ہوئے کیوں جو اوس اپنے لوکاں اُتّے نظر کِیتی تے اوہناں دا چُھٹکارا کر دِتّا۔</verse>
				<verse number="69">تے اپنے بندے داؤد دے گھر وِچ ساڈے لئی نجات دا اِک سِنگ کھلار دِتّا۔</verse>
				<verse number="70">(جِہیا اوس اپنے پاک نبیاں دی زبانی آکھیا جیہڑے دُنیا دے مُڈھوں ہوندے آئے نیں۔)</verse>
				<verse number="71">پئی سانُوں ساڈے دُشمناں توں تے ساڈے سارے وَیرِیاں دے ہتھّوں خلاصی دِتّی۔</verse>
				<verse number="72">تاں جو ساڈھے پئیو دادیاں اُتّے رَحم کرے تے اپنے پاک عہد نُوں یاد رکھّے۔</verse>
				<verse number="73">یعنی اوس سَونہہ نُوں جیہڑی اوس ساڈے پئیو ابرہام نال کھادِی سی۔</verse>
				<verse number="74">پئی سانُوں ایہہ بخشے گا پئی اسی اپنیاں وَیرِیاں دے ہتھّوں چُھٹ کے۔</verse>
				<verse number="75">پاکیزگی تے نیکی نال ساری عُمر اوہدے حضُور بے دھڑک اوہدی عبادت کریئے۔</verse>
				<verse number="76">تے اَے مُنڈیا تُوں خُدا تعالیٰ دا نبی اکھوائیں گا کیوں جو تُوں خُداوند دے راہ تیار کرن لئی اوہدے اگّے اگّے چلّیں گا۔</verse>
				<verse number="77">تاں جو اوہدے لوکاں نُوں نجات دا عِلم دیویں۔ جیہڑی اوہناں نُوں گُناہ دی مُعافی توں مِلے۔</verse>
				<verse number="78">ایہہ ساڈے خُدا دے رَحم توں ہوئے گا جِہدے سبّب اسمان توں ساڈے اُتّے سُورج چڑھے گا۔</verse>
				<verse number="79">تاں جو اوہناں نُوں چانن دیوے جیہڑے ہنیرے تے مَوت دے پر چھاویں وِچ بَیٹھے ہوئے نیں۔ تے ساڈے قدماں نُوں سلامتی دی راہ پائے۔</verse>
				<verse number="80">تے اوہ بال وَدھدا گیا۔ تے رُوح وِچ زور پھڑدا گیا۔ تے اِسرائیل اُتّے اپنے ظاہر ہون دے دِن تِیکر بیاباناں وِچ رہیا۔</verse>
			</chapter>
			<chapter number="2">
				<verse number="1">تے اوہناں دِناں وِچ ایویں ہویا پئی قَیصر اَوگُوستُس ولّوں حُکم جاری ہویا پئی ساری دُنیا دے لوکاں دے ناں لِکھے جان۔</verse>
				<verse number="2">ایہہ پہلی مردم شُماری سی جیہڑی سُوریہ دے حاکم کورنِیُس دے ویلے وِچ ہوئی۔</verse>
				<verse number="3">تَد سبھ لوک اپنے اپنے شہر نُوں ناں لکھان گئے۔</verse>
				<verse number="4">تے یُوسف وی گلِیل دے ناصرۃ شہر وِچوں اُٹھ کے داؤد دے شہر بَیت لحم نُوں گیا۔ ایس لئی پئی اوہ داؤد دے گھرانے تے اولاد وِچوں سی جیہڑا یہُودیہ وِچ اے۔</verse>
				<verse number="5">تاں جو اوہ مریم دے نال جیہڑی اوہدی منگ سی۔ تے اوہنوں اُمّیدواری سی۔ اپنا ناں لکھاوے۔</verse>
				<verse number="6">تے ایویں ہویا پئی اوہناں دے اوتھے ہوندیاں اوہدے گربھ دے دِن پُورے ہوگئے۔</verse>
				<verse number="7">تے اوس اپنا پلیٹھی دا پُتر جمّیا۔ تے اوہنوں پوتڑیاں وِچ لویٹ کے کُھرلی وِچ رکھیا کیوں جو سَراں وِچ اوہناں نُوں تھاں نئیں سی مِلیا۔</verse>
				<verse number="8">تے اوس دیس وِچ ایّالی سن جیہڑے جُوہ وِچ رہ کے رات نُوں اپنے اِجّڑاں دی راکھی لئی پَہرا پئے دیندے سن۔</verse>
				<verse number="9">تے خُداوند دا فرِشتہ اوہناں دے کول آ کے کھلو گیا۔ تے خُداوند دا نُور اوہناں دے چَوفیرے چمکیا تے اوہ بڑے ای ڈر گئے۔</verse>
				<verse number="10">تَد فرِشتے اوہناں نُوں آکھیا ڈرو نئیں کیوں جو ویکھو مَیں تُہانوں بڑی خُوشی دی خبر سُناناں آں جیہڑی ساری قوم لئی ہوئے گی۔</verse>
				<verse number="11">پئی داؤد دے شہر وِچ اَج تُہاڈے لئی اِک نجات دین والا پَیدا ہویا اے جو مسِیح خُداوند اے۔</verse>
				<verse number="12">تے تُہاڈے لئی ایہہ نشانی اے پئی تُسی اِک نِیانے نُوں پوتڑیاں وِچ وھلیٹیا تے کُھرلی وِچ پیا ہویا ویکھو گے۔</verse>
				<verse number="13">تے اِک دم فرِشتے دے نال اسمانی فَوج دا اِک جتھا ہوگیا جیہڑا خُدا دی وڈیائی کر دا تے ایویں آکھدا سی۔</verse>
				<verse number="14">پئی اسماناں اُتّے خُدا دی وڈیائی تے زمین اُتّے اوہناں لوکاں وِچ صُلح جِنہاں نال اوہ راضی اے۔</verse>
				<verse number="15">تے ایویں ہویا پئی جد فرِشتے اوہناں کولوں اسمان نُوں ٹُر گئے تے ایّالیاں آپو وِچ آکھیا۔ پئی چلّو ہُن اسی بَیت لحم تِیکر چلیئے تے ایس گلّ نُوں جیہڑی ہوئی اے ویکھئے جِہدی خُداوند سانُوں خبر دِتّی اے۔</verse>
				<verse number="16">تَد اوہناں چھیتی آ کے مریم تے یُوسف نُوں تے نالے نِیانے نُوں کُھرلی وِچ پیا ہویا ویکھیا۔</verse>
				<verse number="17">تے ویکھ کے اوہناں اوس گلّ نُوں جیہڑی ایس بال دے حق وِچ اوہناں نُوں آکھی گئی سی دُھما دِتّا۔</verse>
				<verse number="18">تے سارے جِنہاں اوہناں گلّاں نُوں سُنیا جیہڑیاں ایّالیاں اوہناں نُوں سُنائیاں سن۔ حَیران ہوئے۔</verse>
				<verse number="19">پر مریم اوہناں سبھناں گلّاں نُوں اپنے مَن وِچ رکھ کے سوچ کر دی رہی۔</verse>
				<verse number="20">تے ایّالی جیویں اوہناں نُوں دسیا گیا سی اوسے طرح سارا حال ویکھ تے سُن کے خُدا دی تعرِیف تے وڈیائی کر دے ہوئے مُڑ گئے۔</verse>
				<verse number="21">تے جدوں اوہدے سُنتی بہان دے اَٹھ دِن پُورے ہوئے تے اوہدا ناں یِسُوع رکھیا گیا۔ جیہڑا اوہدے گربھ وِچ پَین توں پہلاں فرِشتے نے رکھیا سی۔</verse>
				<verse number="22">تے جد مُوسیٰ دی شریعت دے سببّوں اوہناں دے پاک ہون دے دِن پُورے ہوئے تَد اوہنوں خُداوند دے اگّے حاضر کرن لئی یرُوشلِیم وِچ لیائے۔</verse>
				<verse number="23">(جیویں خُداوند دی شریعت وِچ لِکھیا ہویا اے پئی ہر اِک پلیٹھا نَر خُداوند لئی مُقدّس اکھوائے گا۔)</verse>
				<verse number="24">تے اوس گلّ دے سببّوں جیہڑی خُداوند دی شریعت وِچ آکھی گئی اے پئی اِک جوڑا کُھمریاں دا یاں دو بچّے کبُوتراں دے قُربانی چڑھان۔</verse>
				<verse number="25">تے ویکھو یرُوشلِیم وِچ شمعُون ناں اِک بندہ سی۔ تے اوہ نیک تے دِیندار سی تے اوہ اِسرائیل دی تسلّی دی اُڈِیک وِچ سی۔ تے رُوحُ القُدس اوہدے اُتّے سی۔</verse>
				<verse number="26">اوہدے اُتّے رُوحُ القُدس نے ظاہر کِیتا ہویا سی۔ پئی جد تِیکر تُوں خُداوند دے مسِیح نُوں ویکھ نا لَویں۔ تُوں مَوت نُوں نئیں ویکھیں گا۔</verse>
				<verse number="27">تے اوہ رُوح دی ہدایت نال ہیکل وِچ آیا تے جِس ویلے ماں پئیو اوس بچّے یِسُوع نُوں اندر پئے لیاؤندے سن پئی اوہدے لئی شریعت دی رِیت پُوری کرن۔</verse>
				<verse number="28">تَد اوس اوہنوں اپنے ہتّھاں اُتّے چُک لیا تے خُدا دی وڈیائی کر کے آکھیا۔</verse>
				<verse number="29">پئی اَے مالک ہُن تُوں اپنے بندے نُوں اپنے سُخن دے سببّوں سلامتی نال وِداع کرنا ایں۔</verse>
				<verse number="30">کیوں جو میرِیاں اَکھّیاں تیری نجات ویکھی اے۔</verse>
				<verse number="31">جیہڑی تُوں ساریاں لوکاں دے سامھنے تیار کِیتی اے۔</verse>
				<verse number="32">غیر قوماں واسطے معرفتی نُور تے تیری اُمّت اِسرائیل دا جلال۔</verse>
				<verse number="33">اوہدا پئیو تے اوہدی ماں اوہناں گلّاں توں جیہڑیاں اوہدے حق وِچ آکھیاں گِئیاں سن حَیران ہوندے رہے۔</verse>
				<verse number="34">تے شمعُون اوہناں نُوں خبر دِتّی تے اوہدی ماں مریم نُوں آکھیا ویکھ ایہہ مُنڈا اِسرائیل وِچ بتھیریاں دے ڈِگّن تے اُٹھن لئی مُقرّر کِیتا ہویا اے۔ تے نالے اجیہا نِشان ہون لئی جِہدی مخالفت کِیتی جائے گی۔</verse>
				<verse number="35">سگوں تیری اپنی جان وِچوں وی تلوار لنگھ جائے گی تاں جو بتھیریاں دے مَناں دِیاں سوچاں کُھل جان۔</verse>
				<verse number="36">تے آشر دے گھرانے وِچوں حنّاہ ناں فنوایل دی دِھی اِک نَبِیہ سی۔ اوہ وڈّی عُمر دی سی۔ تے اوس اپنے کوار پُنے دے پِچّھوں اپنے بندے نال سَتّ ورھے کٹّے سن۔</verse>
				<verse number="37">تے اوہ چَوراسِیاں ورھیاں توں بیوہ سی۔ تے ہیکل نُوں نئیں سی چھڈ دی پر رات دِنے روزیاں تے دُعاواں نال خُدا دی بندگی کر دی سی۔</verse>
				<verse number="38">تے اوس وی اوسے ویلے آ کے خُدا دا شُکر کِیتا تے اوہناں سبھناں نال اوہدا ذِکر کِیتا جیہڑے یرُوشلِیم وِچ چُھٹکارے نُوں پئے اُڈِیک دے سن۔</verse>
				<verse number="39">تے جد خُداوند دی شریعت دے سببّوں اوہناں سبھ کُجھ پُورا کِیتا تے اوہ گلِیل ولّ اپنے شہر ناصرۃ نُوں مُڑ گئے۔</verse>
				<verse number="40">تے اوہ مُنڈا وَدھدا تے زور پَھڑکے دانائی نال بھردا گیا تے خُدا دا فضل اوہدے اُتّے سی۔</verse>
				<verse number="41">تے اوہدے ماں پئیو ورھے دے ورھے عید فسح اُتّے یرُوشلِیم نُوں جان دے ہوندے سن۔</verse>
				<verse number="42">تے جد اوہ باراں ورھیاں دا ہویا تَد اوہ عید دی رسم مُوجِب گئے۔</verse>
				<verse number="43">تے اوہناں دِناں نُوں پُوریاں کر کے جد اوہ مُڑن لگّے۔ اوہ مُنڈا یِسُوع یرُوشلِیم وِچ رہ گیا۔ تے اوہدے ماں پئیو نُوں پَتا نا لگّا۔</verse>
				<verse number="44">پر ایہہ سمجھ کے پئی اوہ ساک لوکاں دے نال اے اِک منزل نِکل گئے۔ تے اوہنوں اپنے ساکاں تے جان پچھاناں وِچ لبّھدے پِھرے۔</verse>
				<verse number="45">تے جد نا لَبّھیا تاں اوہنوں لبّھدے ہوئے یرُوشلِیم نُوں مُڑ گئے۔</verse>
				<verse number="46">تے تِنّاں دِناں پِچّھوں ایویں ہویا پئی اوہناں اوہنوں اُستاداں دے وِچ کار بَیٹھیاں تے اوہناں دی سُندیاں نالے اوہناں توں سوال پُچھدیاں ہیکل دے وِچ لَبّھیا۔</verse>
				<verse number="47">تے سارے سُنن والے اوہدی سمجھ اُتّے تے اوہدے جواباں توں حَیران ہوندے سن۔</verse>
				<verse number="48">تے اوہنوں ویکھ کے اوہ بڑے حَیران ہوئے تے اوہدی ماں اوہنوں آکھیا۔ پُتر تُوں ساڈے نال ایہہ کِیہ کِیتا؟ ویکھ تیرا پئیو تے مَیں وی پریشانی کر دے ہوئے تینُوں لبّھدے پِھردے ساں۔</verse>
				<verse number="49">تے اوس اوہناں نُوں آکھیا تُسی مَینُوں کاہِنُوں لبّھدے سو تُسی نئیں سو جاندے پئی مَینُوں اپنے باپ دیاں کمّاں وِچ رُدھیاں رہناں ضرُور اے۔</verse>
				<verse number="50">تے اوہ اوس گلّ نُوں جیہڑی اوس اوہناں نُوں آکھی سی نا سمجھے۔</verse>
				<verse number="51">تے اوہ اوہناں دے نال ٹُرکے ناصرۃ نُوں آیا۔ تے اوہناں دی تابعداری وِچ رہیا۔ تے اوہدی ماں سبھناں گلّاں نُوں اپنے دِل وِچ رکھ چھڈیا۔</verse>
				<verse number="52">تے یِسُوع دانائی تے قد وِچ تے خُدا تے بندیاں دے اگّے فضل وِچ وَدھدا گیا۔</verse>
			</chapter>
			<chapter number="3">
				<verse number="1">تِبرِیُس قَیصر دے راج دے پندرھویں ورھے وِچ جِس ویلے پُنطِیُس پِیلاطُس یہُودیہ دا حاکم سی۔ تے ہیرودیس گلِیل دا حاکم سی تے اوہدا بھرا فِلپُّس اِتُوریہَّ تے ترخونیتِس دے مُلک دا۔ تے لِسانیاس اَبِلینے دا حاکم سی۔</verse>
				<verse number="2">جدوں حنّا تے کائفا سردار کاہِن سن اوس ویلے خُدا دا کلام زکریاہ دے پُتر یُوحنّا اُتّے اُجاڑ وِچ اُتریا۔</verse>
				<verse number="3">تے اوہ یَردن دے سارے آلے دوالے دے دیس وِچ آ کے گُناہاں دی مُعافی لئی تَوبہ دے بپتِسمہ دی منادی کرن لگّا۔</verse>
				<verse number="4">جیویں یسعیاہ نبی دے کلام دی کتاب وِچ لِکھیا ہویا اے۔ پئی اُجاڑ وِچ ہوکا دین والے دی اواز۔ خُداوند دی راہ نُوں تیار کرو اوہدے رستیاں نُوں سِدّھیاں بناؤ۔</verse>
				<verse number="5">ہر اِک کھڈ بھری جائے گی تے ہر اِک پہاڑ تے ٹِبّا نِیواں کِیتا جائے گا۔ تے جیہڑا ڈِنگا اے۔ سِدّھا تے اُچّا نِیواں اے پدرا بنے گا۔</verse>
				<verse number="6">تے ساری خلقت خُدا دی نجات ویکھے گی۔</verse>
				<verse number="7">تَد اوہناں بِھیڑاں نُوں جیہڑیاں اوہدے ہتھّوں بپتِسمہ لین لئی نِکل آئِیاں سن اوہ آکھن لگّا اے سپّاں دے بچّیو تُہانوں کِس دسیا پئی آن والے غضب توں بھجو۔</verse>
				<verse number="8">سو تَوبہ دے لائق پَھل لیاؤ تے اپنے مَناں وِچ ایہہ نا آکھو پئی ابرہام ساڈا پئیو اے۔ ایس لئی مَیں تُہانوں آکھنا آں پئی ابرہام دے لئی خُدا ایہناں پتّھراں توں اولاد پَیدا کر سکدا اے۔</verse>
				<verse number="9">تے نالے ہُن رُکھّاں دی جڑ اُتّے کُہاڑا دھریا ہویا اے۔ سو جیہڑا رُکھّ چَنگا پَھل نئیں لیاؤندا اوہ وَڈّھیا جاندا تے اَگ وِچ سُٹّیا جاندا اے۔</verse>
				<verse number="10">تے لوکاں اوہدے توں ایہہ پُچھیا پئی اسی فیر کِیہ کریئے؟</verse>
				<verse number="11">اوس اوہناں نُوں جواب دِتّا پئی جِہدے کول دو جَھگّے ہون اوہ اوہنوں دے دیوے جِہدے کول نئیں اے۔ تے جِہدے کول کھان نُوں ہوئے اوہ وی اینج ای کرے۔</verse>
				<verse number="12">تے محصُولئے وی بپتِسمہ لین نُوں آئے تے اوہنوں آکھیا اَے اُستاد اسی کِیہ کریئے؟</verse>
				<verse number="13">اوس اوہناں نُوں آکھیا جیہڑا تُہاڈے لئی مُقرّر اے۔ اوہدے توں وَدّھ نا لوؤ۔</verse>
				<verse number="14">تے سپاہیاں وی اوہدے کولوں پُچھیا پئی اسی کِیہ کریئے؟ اوس اوہناں نُوں آکھیا کِسے اُتّے ظُلم نا کرو کِسے کولوں ناحق نا لوؤ۔ تے اپنی تنخواہ اُتّے راضی رہو۔</verse>
				<verse number="15">تے جد لوک اُڈِیک وِچ سن تے سبھے یُوحنّا دی بابت اپنے دِلاں وِچ سوچدے سن پئی شاید ایہہ مسِیح نا ہوئے۔</verse>
				<verse number="16">تَد یُوحنّا نے سبھناں نُوں جواب دِتّا مَیں تے تُہانوں پانی نال بپتِسمہ دینا آں۔ پر میرے نالوں اِک ودِھیک طاقت والا آؤندا اے۔ جِہدی جُتّی دی مَیں وَدّھری کھولن جوگا نئیں آں۔ اوہ تُہانوں پاک رُوح تے اَگ نال بپتِسمہ دیوے گا۔</verse>
				<verse number="17">اوہدا چھج اوہدے ہتّھ وِچ اے۔ پئی اوہ اپنے کھلواڑے نُوں چنگی طرح صاف کرے۔ تے دانے اپنی کوٹھی وِچ جمع کرے تے تُوڑی نُوں اوس اَگ نال ساڑے گا۔ جیہڑی بُجھّن والی نئیں اے۔</verse>
				<verse number="18">تے اوہ بتھیریاں ہور نصِیحتاں دے دے کے لوکاں نُوں خُوشخبری سُناندا رہیا۔</verse>
				<verse number="19">پر چوتھائی مُلک دے حاکم ہیرودیس نے۔ جد یُوحنّا اوہدے بھرا دی گھر والی ہیرودیاس دی بابت تے اوہناں سارِیاں بُرائیاں دی بابت جیہڑیاں ہیرودیس کِیتیاں سن اوہنوں ملامت کِیتی۔</verse>
				<verse number="20">سبھناں توں وَدّھ ایہہ بُریائی وی کِیتی۔ پئی یُوحنّا نُوں قیدے پایا۔</verse>
				<verse number="21">جد ساریاں لوکاں بپتِسمہ لے لیا سی۔ تے یِسُوع وی بپتِسمہ لے کے دُعا پیا منگدا سی۔ تے ایویں ہویا پئی اسمان کُھل گیا۔</verse>
				<verse number="22">تے رُوحُ القُدس کبُوتر وانگر اوہدے اُتّے اُتریا تے اسمان توں اِک اواز آئی۔ پئی ”تُوں میرا پیارا پُتر ایں تَیتھوں مَیں راضی ہاں۔“</verse>
				<verse number="23">تے جد یِسُوع آپ سکھالن لگّا تدوں اوہ تیہیاں ورھیاں دا سی۔ تے اوہ (لوکاں دی سمجھ وِچ) یُوسف دا پُتر سی۔ تے اوہ عیلی دا۔</verse>
				<verse number="24">تے اوہ متّات دا۔ تے اوہ لاوی دا۔ تے اوہ ملکی دا۔ تے اوہ ینّا دا۔ تے اوہ یُوسف دا۔</verse>
				<verse number="25">تے اوہ مَتّتِیاہ دا۔ تے اوہ عامُوس دا۔ تے اوہ ناحُوم دا۔ تے اوہ اسلیاہ دا۔ تے اوہ نوگہ دا۔</verse>
				<verse number="26">تے اوہ ماعَت دا۔ تے اوہ مَتّتِیاہ دا۔ تے اوہ شِمعی دا۔ تے اوہ یوسیخ دا۔ تے اوہ یوداہ دا۔</verse>
				<verse number="27">تے اوہ یُوحنّا دا۔ تے اوہ ریسا دا۔ تے اوہ زَرُبّابُل دا۔ تے اوہ سیالتی ایل دا۔ تے اوہ نیری دا۔</verse>
				<verse number="28">تے اوہ ملکی دا۔ تے اوہ اَدّی دا۔ تے اوہ قوسام دا۔ تے اوہ اِلمودام دا۔ تے اوہ عیر دا۔</verse>
				<verse number="29">تے اوہ یشُوع دا۔ تے اوہ الیعزر دا۔ تے اوہ یورِیم دا۔ تے اوہ متّات دا۔ تے اوہ لاوی دا۔</verse>
				<verse number="30">تے اوہ شمعُون دا۔ تے اوہ یہُوداہ دا۔ تے اوہ یُوسف دا۔ تے اوہ یُونان دا۔ تے اوہ اِلیاقِیم دا۔</verse>
				<verse number="31">تے اوہ مِلے آہ دا۔ تے اوہ مِنّاہ دا۔ تے اوہ متَّتاہ دا۔ تے اوہ ناتن دا۔ تے اوہ داؤد دا۔</verse>
				<verse number="32">تے اوہ یسّی دا۔ تے اوہ عوبید دا۔ تے اوہ بوعز دا۔ تے اوہ سلمون دا۔ تے اوہ نحسون دا۔</verse>
				<verse number="33">تے اوہ عمّینداب دا۔ تے اوہ ارنی دا۔ تے اوہ حِصرُون دا۔ تے اوہ فارص دا۔ تے اوہ یہُوداہ دا۔</verse>
				<verse number="34">تے اوہ یعقُوب دا۔ تے اوہ اِضحاق دا۔ تے اوہ ابرہام دا۔ تے اوہ تارہ دا۔ تے اوہ نحُور دا۔</verse>
				<verse number="35">تے اوہ سرُوج دا۔ تے اوہ رعُو دا۔ تے اوہ فلج دا۔ تے اوہ عِبر دا۔ تے اوہ سلح دا۔</verse>
				<verse number="36">تے اوہ قینان دا۔ تے اوہ اَرفکسد دا۔ تے اوہ سِم دا۔ تے اوہ نُوح دا۔ تے اوہ لمک دا۔</verse>
				<verse number="37">تے اوہ متُوسِلح دا۔ تے اوہ حنوک دا۔ تے اوہ یارِد دا۔ تے اوہ مَہلل ایل دا۔ تے اوہ قینان دا۔</verse>
				<verse number="38">تے اوہ انُوس دا۔ تے اوہ سیت دا۔ تے اوہ آدم دا۔ تے اوہ خُدا دا سی۔</verse>
			</chapter>
			<chapter number="4">
				<verse number="1">تے یِسُوع رُوحُ القُدس نال بھریا ہویا یَردن توں مُڑیا۔ تے رُوح دی ہدایت نال بیابان پِھردا رہیا۔</verse>
				<verse number="2">چاھلیاں دِناں تِیکر ابلیس اوہنوں ازماؤندا رہیا تے اونہی دِنیں اوس کُجھ نا کھاہدا تے جد اوہ دِن پُورے ہوگئے تے اوہ بُھکھا ہویا۔</verse>
				<verse number="3">تے ابلیس اوہنوں آکھیا پئی جے تُوں خُدا دا پُتر ایں تے ایس پتّھر نُوں آکھ پئی روٹی بن جائے۔</verse>
				<verse number="4">یِسُوع اوہنوں جواب دِتّا لِکھیا ہویا اے۔ پئی بندہ نِری روٹی نال ای جِیوندا نئیں رہوے گا۔</verse>
				<verse number="5">تَد اوس اوہنوں اِک اُچّے تھاں لے جا کے دُنیا دِیاں سارِیاں بادشاہیاں اِک پلکارے وِچ وکھالِیاں۔</verse>
				<verse number="6">تے شیطان اوہنوں آکھیا تینُوں مَیں ایہہ سارا اختیار تے اوہناں دی شان شوکت دیاں گا۔ کیوں جو ایہہ میرے وَس وِچ کِیتا گیا اے تے جِہنُوں چاہناں آں اوہنوں دینا واں۔</verse>
				<verse number="7">سو جے تُوں میرے اگّے سجدہ کریں تے سبھو تیرا ہوئے گا۔</verse>
				<verse number="8">یِسُوع اوہنوں جواب دِتّا۔ لِکھیا ہویا اے۔ پئی تُوں خُداوند اپنے خُدا نُوں سجدہ کر۔ تے اوسے اکلّے دی سیوا کر۔</verse>
				<verse number="9">تے اوہ اوہنوں یرُوشلِیم دے اندر لے گیا۔ تے ہیکل دے کِنگرے اُتّے کھلار کے اوہنوں آکھیا جے تُوں خُدا دا پُتر ایں۔ تے ایتھوں اپنے آپ نُوں ڈیگ دے۔</verse>
				<verse number="10">کیوں جو لِکھیا ہویا اے پئی اوہ تیری بابت اپنے فرِشتیاں نُوں حُکم کرے گا۔ پئی تیری راکھی کرن۔</verse>
				<verse number="11">تے ایہہ وی پئی اوہ تینُوں ہتّھاں اُتّے چُک لین گے متاں تیرے پَیر نُوں پتّھر نال سَٹ لگّے۔</verse>
				<verse number="12">یِسُوع اوہنوں جواب دِتّا۔ ایہہ آکھیا گیا اے۔ پئی خُداوند اپنے خُدا دی ازمایش نا کر۔</verse>
				<verse number="13">تے ابلیس جد ساری ازمایش کر لئی۔ تاں کُجھ چِر تِیکر اوہدے توں دُراڈے رہیا۔</verse>
				<verse number="14">تے یِسُوع رُوح دی قُدرت نال گلِیل دیس نُوں مُڑیا تے سارے آلے دوالے دے مُلک وِچ اوہدیاں دُھمّاں پَے گِئیاں۔</verse>
				<verse number="15">تے اوہ اوہناں دیاں عبادت خانیاں وِچ سِکھاؤندا رہیا۔ تے سارے لوکاں کولوں اوہدی وڈیائی ہوئی۔</verse>
				<verse number="16">فیر اوہ ناصرۃ نُوں آیا جِتّھے پلیا سی تے اپنے دستُور دے سببّوں سبت دے دِن عبادت خانے وِچ گیا تے پڑھن لئی کھلو گیا۔</verse>
				<verse number="17">تے یسعیاہ نبی دی کتاب اوہنوں دِتّی گئی۔ تے کتاب کھول کے اوس اوہ تھاں کڈھی جِتّھے ایہہ لِکھیا ہویا سی۔ پئی۔</verse>
				<verse number="18">خُداوند دا رُوح میرے اُتّے اے اوس ایس کر کے مَینُوں مسَح کِیتا پئی غرِیباں نُوں خُوشخبری دیاں اوس مَینُوں گھلّیا پئی قیدِیاں نُوں چُھٹکارے دی تے اَنھیاں نُوں سُجاکھا ہون دی خبر سُناواں۔ تے مارِیاں کُٹّیاں نُوں خلاصی دیاں۔</verse>
				<verse number="19">تے خُداوند دی منظُوری دے ورھے دی خبر سُناواں۔</verse>
				<verse number="20">تے کتاب بند کر کے ٹہلئے نُوں دِتّی تے بَہہ گیا۔ تے جِنّے عبادت خانے وِچ سن ساریاں دی نِگاہ اوہدے اُتّے لگّی ہوئی سی۔</verse>
				<verse number="21">تَد اوہ اوہناں نُوں آکھن لگّا۔ پئی اَج ایہہ نوِشتہ تُہاڈے سامھنے پُورا ہو گیا ہے۔</verse>
				<verse number="22">تے ساریاں اوہدے اُتّے گواہی دِتّی۔ تے اوہناں فضل والِیاں گلّاں توں جیہڑیاں اوہدے مُنھوں نِکلدیاں سن حَیران ہو کے آکھیا۔ ایہہ یُوسف دا پُتر نئیں اے؟</verse>
				<verse number="23">اوس اوہناں نُوں آکھیا تُسی ایہہ اکھان ضرُور میرے اُتّے آکھو گے۔ پئی اَے حکیماں اپنے آپ نُوں چَنگیاں کر جو کُجھ اساں کَفرنحُوم وِچ کر دیاں سُنیاں ایتھے اپنے وطن وِچ وی کر۔</verse>
				<verse number="24">تے اوس آکھیا مَیں تُہانوں سَچ آکھنا آں۔ پئی کوئی نبی اپنے وطن وِچ منظُور نئیں ہوندا۔</verse>
				<verse number="25">مَیں تُہانوں سَچ آکھنا آں۔ پئی جد ایلیّاہ دے ویلے ساڈھیاں تِنّاں ورھیاں تِیکر اسمان بند رہیا۔ پئی سارے مُلک وِچ بڑا کال پیا تَد اِسرائیل وِچ بتھیریاں بیوہ زنانِیاں سن۔</verse>
				<verse number="26">پر ایلیّاہ اوہناں وِچوں کِسے کول نا گھلّیا گیا۔ پر مُلک صَیدا دے شہر صارپت نُوں اِک بیوہ زنانی دے کول۔</verse>
				<verse number="27">تے اِلیشع نبی دے ویلے بتھیرے کوڑھے اِسرائیل وِچ سن پر اوہناں وِچوں کوئی پاک صاف نا کِیتا گیا بِناں نعمان سَوریانی دے۔</verse>
				<verse number="28">تے جیہڑے عبادت خانے وِچ سن اوہ سبھ ایہناں گلّاں نُوں سُن دیاں غُصّے نال بھر گئے۔</verse>
				<verse number="29">تے اُٹھ کھلوتے تے اوہنوں شہروں باہر دِھک کے اوس پہاڑی دی چوٹی تِیکر جِہدے اُتّے اوہناں دا شہر وَسدا سی ایس لئی لے گئے پئی اوہنوں سِر پرنے سُٹ دین۔</verse>
				<verse number="30">پر اوہناں وِچوں دی لنگھ کے اوہ ٹُرگیا۔</verse>
				<verse number="31">تے اوہ گلِیل دے اِک شہر کَفرنحُوم نُوں گیا تے سبت دے دِن اوہناں نُوں سِکھالدا رہیا۔</verse>
				<verse number="32">تے لوک اوہدی تعلِیم توں حَیران سن کیوں جو اوہدا کلام اختیار نال سی۔</verse>
				<verse number="33">تے عبادت خانے وِچ اِک بندہ سی جِہدے وِچ پلِیت رُوح سی۔ اوس اُچّی اُچّی آکھیا۔</verse>
				<verse number="34">اَے یِسُوع ناصری ساڈا تیرا کِیہ لاگا۔ تُوں ساڈا ناس کرن آیا ایں؟ مَیں تینُوں جاننا آں پئی تُوں کون ایں۔ خُدا دا قُدُّوس۔</verse>
				<verse number="35">یِسُوع اوہنوں جِھڑک کے آکھیا چُپ کر تے ایہدے وِچوں نِکل جا۔ تے بدرُوح نے اوہنوں وِچکار مروڑ کے سُٹّیا اوہدے وِچوں نِکل گئی۔ تے اوہدا کُجھ نُقصان نا کِیتا۔</verse>
				<verse number="36">تے ساریاں نُوں حَیرانی ہوئی تے اوہ آپو وِچ ایہہ آکھن لگّے ایہہ کیہو جِہیا کلام اے پئی اوہ اختیار تے قُدرت نال پلِیت رُوحاں اُتّے حُکم کر دا اے تے اوہ نِکل جاندِیاں نیں؟</verse>
				<verse number="37">تے اوس علاقے دی ہر تھاں اوہدیاں دُھمّاں پَے گِئیاں۔</verse>
				<verse number="38">فیر اوہ عبادت خانیوں اُٹھ کے شمعُون دے گھر گیا۔ تے شمعُون دی سَس نُوں بڑا تاپ چڑھیا ہویا سی تے اوہناں اوہدے لئی اوہدے اگّے عرض کِیتی۔</verse>
				<verse number="39">تَد اوس اوہدے کول کھلو کے تاپ نُوں جِھڑکیا تے اوہ لَہہ گیا۔ تے اوہ اوسے ویلے اُٹھ کے اوہناں دی سیوا کرن لگّی۔</verse>
				<verse number="40">تے جد سُورج ڈُب گیا تَد سارے جِنہاں کول کِسے طرح دے بیمار لوک سن اوہناں نُوں اوہدے کول لیائے تے اوس اوہناں وِچوں ہر اِک اُتّے ہتّھ رکھ کے چَنگا کِیتا۔</verse>
				<verse number="41">تے بتھیریاں وِچوں بدرُوحاں چِیکاں مار کے تے ایہہ آکھ کے نِکل آئِیاں پئی تُوں خُدا دا پُتر ایں۔ پر اوس اوہناں نُوں جِھڑک کے کُون نا دِتّا۔ کیوں جو جان دِیاں سن پئی اوہ مسِیح اے۔</verse>
				<verse number="42">تے جد دِن چڑھیا اوہ نِکل کے اُجاڑ وِچ گیا تے بتھیرے لوک لبّھدے لبّھدے اوہدے کول آئے۔ تے اوہنوں روکیا پئی ساڈھے کولوں نا جائے۔</verse>
				<verse number="43">پر اوس اوہناں نُوں آکھیا مَینُوں ضرُور اے۔ پئی ہور شہراں وِچ وی خُدا دی بادشاہی دی خُوش خبری سُناواں۔ کیوں جو مَیں ایسے لئی گھلّیا گیا آں۔</verse>
				<verse number="44">تے اوہ گلِیل دے عبادت خانیاں وِچ منادی کر دا رہیا۔</verse>
			</chapter>
			<chapter number="5">
				<verse number="1">تے جد بِھیڑ اوہدے اُتّے ڈِگّدی جاندی سی تے خُدا دا کلام سُندی سی تَد ایویں ہویا پئی اوہ گنّیسرت دی جِھیل دے کنڈھے کھلوتا ہویا سی۔</verse>
				<verse number="2">تے اوس جِھیل دے کنڈھے دو بیڑیاں لگِیاں ہویاں ویکھیاں پر مچھیرے اوہناں اُتّوں اُترے ہوئے اپنے جال پئے دھوندے سن۔</verse>
				<verse number="3">اوس اوہناں بیڑیاں وِچوں اِک اُتّے جیہڑی شمعُون دی سی چڑھ کے اوہنوں آکھیا پئی کنڈھیوں ذرا ہٹا لے۔ تے بَیہہ کے بیڑی اُتّوں لوکاں نُوں تعلِیم دین لگّا۔</verse>
				<verse number="4">تے جد گلّاں مُکالیاں تے شمعُون نُوں آکھیا ڈُونگھے پانی لے چَل تے شِکار لئی اپنے جال سُٹّو۔</verse>
				<verse number="5">شمعُون جواب دِتّا۔ خُداوند اساں ساری رات محنت کِیتی پر کُجھ نئیں پھڑیا۔ تے وی تیرے آکھے جال سُٹّناں۔</verse>
				<verse number="6">تے جد اوہناں ایہہ کِیتا تے ڈھیر سارِیاں مچھّیاں گھیر لَیاں تے اوہناں دے جال پاٹن لگّے۔</verse>
				<verse number="7">تَد اوہناں اپنے سَنگیاں نُوں جیہڑے دُوجی بیڑی اُتّے سن سینت ماری پئی آؤ تے ساڈی مدد کرو۔ اوہ آئے تے دونویں بیڑیاں اینِیاں بھر دِتّیاں پئی ڈُبن لگِیاں۔</verse>
				<verse number="8">شمعُون پطرس ایہہ ویکھ کے یِسُوع دے پَیرِیں پَے کے آکھیا۔ اَے خُداوند میرے کولوں ٹُرجا کیوں جو مَیں گُنہگار بندہ آں۔</verse>
				<verse number="9">کیوں جو مچھّیاں دے ڈھیر دے سبّب جیہڑیاں اوہناں پَھڑیاں سن۔ اوہ وی تے اوہدے سارے سنگی بُہت گھابرے ہوئے سن۔</verse>
				<verse number="10">تے ایسے طرح زبدی دے پُتر یعقُوب تے یُوحنّا جیہڑے شمعُون دے سنگی سن۔ تَد یِسُوع شمعُون نُوں آکھیا۔ نا ڈر ایدوں اگّے تُوں بندیاں نُوں پھڑن والا بنے گا۔</verse>
				<verse number="11">اوہ بیڑیاں کنڈھے اُتّے کھِچّ لیائے تے سبھ کُجھ چھڈ کے اوہدے مگر ٹُر پئے۔</verse>
				<verse number="12">تے ایویں ہویا جد اوہ اِک شہر وِچ سی تَد ویکھو اِک بندہ کوڑھ دا بھریا ہویا سی۔ تے یِسُوع نُوں ویکھ کے اوہ مُنھ پرنے ڈِگّا تے اوہدی مِنّت کر کے آکھیا خُداوندا جے تُوں چاہیں تے مَینُوں پاک صاف کر سکنا ایں۔</verse>
				<verse number="13">تے اوس ہتّھ وَدّھا کے اوہنوں چُھوئیا تے آکھیا مَیں چاہناں آں تُوں پاک صاف ہو جا۔ تے اوسے ویلے کوڑھ اوہدے تُھوں جاندا رہیا۔</verse>
				<verse number="14">تے اوس اوہنوں تاکِید کِیتی۔ پئی کِسے نُوں نا دسیں پر جا کے اپنا آپ کاہِن نُوں وکھا تے اپنے پاک صاف ہو جان لئی مُوسیٰ دے حُکم دے سببّوں نذر چڑھا۔ تاں جو اوہناں لئی گواہی ہوئے۔</verse>
				<verse number="15">پر اوہدی ہور وی دُھم پَے گئی۔ تے بڑی خلقت اکٹّھی ہوئی پئی سُنن تے اپنیاں روگاں توں چنگے ہون۔</verse>
				<verse number="16">پر اوہ اُجاڑاں وِچ اکلّا جا کے دُعا منگدا ہوندا سی۔</verse>
				<verse number="17">تے اِک دِن ایویں ہویا پئی جِس ویلے اوہ پیا سِکھاؤندا سی فریسی تے شریعت دے سکھالن والے جیہڑے گلِیل دے ہر اِک پِنڈ تے یہُودیہ تے یرُوشلِیم توں آئے سن اوتھے بَیٹھے ہوئے سن تے خُداوند دی قُدرت شفا دین لئی اوہدے نال سی۔</verse>
				<verse number="18">تے ویکھو کئی بندے مَنجی اُتّے چُک کے اِک بندے نُوں جیہڑا جھولے دا ماریا ہویا سی لئی آوندے سن تے حیلہ کر دے سن پئی اوہنوں اندر لیاوے تے اوہدے اگّے رکھیے۔</verse>
				<verse number="19">تے جد بِھیڑ دے سببّوں اوہنوں اندر لے جان دا راہ نا لَبھّا تے اوہ کوٹھے اُتّے چڑھ گئے تے کھپریلاں دے وِچوں دی اوہنوں مَنجی سَنے وِچکار یِسُوع دے اگّے لمکا دِتّا۔</verse>
				<verse number="20">اوس اوہناں دا اِیمان ویکھ کے آکھیا اے بندیا تیرے گُناہ بخشے گئے۔</verse>
				<verse number="21">تَد فقِیہ تے فریسی ایہہ آکھ کے پُھس پُھسان لگّے پئی ایہہ کُفر بکن والا کون اے؟ خُدا باہجوں گُناہاں نُوں کون بخش سکدا اے؟</verse>
				<verse number="22">یِسُوع اوہناں دا خیال جان کے اوہناں نُوں آکھیا تُسی اپنے دِلاں وِچ کِیہ سوچدے ہو۔</verse>
				<verse number="23">کیہڑی گلّ اسان اے۔ ایہہ آکھنا پئی تیرے گُناہ بخشے گئے یا ایہہ آکھنا پئی اُٹھ تے ٹُر پھر۔</verse>
				<verse number="24">پر ایس لئی پئی تُسی جانو پئی اِبنِ آدم نُوں دھرتی اُتّے گُناہ بخشن دا اختیار اے (اوس مفلُوج نُوں آکھیا) مَیں تینُوں آکھنا آں پئی اُٹھ تے اپنی مَنجی لے کے گھر جا۔</verse>
				<verse number="25">اوہ اوسے ویلے اوہناں دے اگّے اُٹھیا تے جِہدے اُتّے پیا ہویا سی اوہنوں چُک کے خُدا دی وڈیائی کر دا ہویا اپنے گھر ٹُر گیا۔</verse>
				<verse number="26">تَد اوہ سارے بڑے حَیران ہوئے تے خُدا دی وڈیائی کرن لگّے۔ تے بڑے ڈر کے آکھن لگّے اَج اساں اچرج کمّ ویکھے۔</verse>
				<verse number="27">تے ایہناں گلّاں دے پِچّھوں اوہ باہر نِکلیا تے اِک محصُولئے نُوں جِہدا ناں لاوی سی چونگی دے چبُوترے اُتّے بَیٹھیاں ہویاں ویکھیا۔ تے اوہنوں آکھیا میرے مگر ٹُر آ۔</verse>
				<verse number="28">تے اوہ سبھ کُجھ چھڈ کے اُٹھ بَیٹھا تے اوہدے مگر ٹُرپیا۔</verse>
				<verse number="29">تے لاوی اپنے گھر وِچ اوہدی خاطر وڈّی ضیافت کِیتی تے محصُولِیاں تے ہورناں دی جیہڑے اوہدے نال کھان بَیٹھے سن بڑی بِھیڑ سی۔</verse>
				<verse number="30">تَد فریسی تے اوہناں دے فقِیہ اوہدے شاگِرداں اُتّے کُڑ کُڑا کے آکھن لگّے پئی تُسی کاہِنُوں محصُولِیاں تے گُناہِیاں نال کھاندے پِیندے ہو؟</verse>
				<verse number="31">تے یِسُوع اوہناں نُوں جواب دِتّا۔ پئی بھلیاں چَنگیاں نُوں نئیں۔ پر بِیماراں نُوں حکِیم دی لوڑ اے۔</verse>
				<verse number="32">مَیں نیکاں نُوں نئیں پر گُناہِیاں نُوں تَوبہ لئی سَدّن آیا آں۔</verse>
				<verse number="33">تے اوہناں اوہنوں آکھیا پئی یُوحنّا دے شاگِرد بُہت روزہ رکھدے تے دُعا منگ دے نیں تے ایسے طرح فرِیسیاں دے وی۔ پر تیرے شاگِرد کھاندے پِیندے نیں۔</verse>
				<verse number="34">تے یِسُوع اوہناں نُوں آکھیا جانجیاں توں جِنّاں چِر لاڑا اوہناں دے نال اے۔ تُسی روزہ رکھّوا سکدے اوہ؟</verse>
				<verse number="35">پر اوہ دِن آؤن گے جد لاڑا اوہناں توں وَکھ کِیتا جائے گا۔ تے اونہی دِنیں اوہ روزہ رکھن گے۔</verse>
				<verse number="36">تے اوس اوہناں نُوں اِک تمثِیل وی دسی۔ پئی نَوِیں کپڑے وِچوں ٹاکی پاڑ کے پرانے کپڑے اُتّے کوئی نئیں لاندا۔ جے لاوے وی تے نواں وی پاٹے گا تے نالے نَوِیں دی ٹاکی پرانے نال مِلے گی نئیں۔</verse>
				<verse number="37">تے انگور دی نَوِیں رَس پرانیاں مشکاں وِچ کوئی نئیں بھردا جے بھرے وی تے نَوِیں رَس مشکاں نُوں پاڑے گی۔ تے آپ ڈُلھ جائے گی تے مشکاں دا وی ناس ہوئے گا۔</verse>
				<verse number="38">سگوں انگور دی نَوِیں رَس نَوِیاں مشکاں وِچ بھرنی چاہیدی اے۔</verse>
				<verse number="39">تے انگور دی پرانی رَس پی کے کوئی نَوِیں نئیں چاہندا کیوں جو اوہ آکھدا اے۔ پئی پرانی چنگی اے۔</verse>
			</chapter>
			<chapter number="6">
				<verse number="1">تے اِک سبت دے دِن ایویں ہویا پئی اوہ پَیلِیاں دے وِچوں دی لگا جاندا سی تے اوہدے شاگِرد سِٹّے توڑ توڑ کے تے ہتّھاں نال مَل مَل کے چَبدے جاندے سن۔</verse>
				<verse number="2">پر فرِیسیاں وِچوں کئیاں آکھیا تُسی کیوں اوہ کمّ کر دے ہو جیہڑا سبت دے دِن کرنا روا نئیں اے؟</verse>
				<verse number="3">یِسُوع اوہناں نُوں جواب دِتّا۔ تُساں ایہہ وی نئیں پڑھیا پئی داؤد نے کِیہ کِیتا جدوں اوہ آپ تے اوہدے سنگی بُھکھے سن؟</verse>
				<verse number="4">پئی اوہ کِس طرح خُدا دے گھر وِچ گیا۔ تے نذر دِیاں روٹِیاں جِنہاں دا کھانا کاہِناں دے بِناں ہورناں نُوں روا نئیں سی لے کے کھادِیاں تے اپنے سَنگیاں نُوں وی دِتّیاں۔</verse>
				<verse number="5">تے اوس اوہناں نُوں آکھیا پئی اِبنِ آدم سبت دا مالک اے۔</verse>
				<verse number="6">تے ہوری سبت نُوں ایویں ہویا پئی اوہ عبادت خانے وِچ جا کے تعلِیم دین لگّا تے اوتھے اِک بندہ سی جِہدا سَجّا ہتّھ سُکّیا ہویا سی۔</verse>
				<verse number="7">تَد فقِیہ تے فریسی اوہدی سُوہ وِچ لگّے پئی ویکھئے اوہ سبت دے دِن چَنگا کرے گا یا نئیں تاں جو اوہدے اُتّے نالش کرن دا داء ہتّھ آوے۔</verse>
				<verse number="8">پر اوہنوں اوہناں دے مَن دِیاں دلِیلاں پتا سن۔ تے اوس سُکّے ہتّھ والے نُوں آکھیا۔ اُٹھ تے وِچکار کھلو۔ اوہ اُٹھ کھلوتا۔</verse>
				<verse number="9">تَد یِسُوع نے اوہناں نُوں آکھیا مَیں تُہانوں پُچھناں آں پئی سبت دے دِن نُوں کِیہ روا اے۔ بھلیائی کرنی یا بُریائی کرنی؟ جان بچانی یا اوہدا ناس کرنا؟</verse>
				<verse number="10">تے اوہناں ساریاں ولّ چَوفیرے ویکھ کے اوہنوں آکھیا اپنا ہتّھ وَدّھا۔ اوس وَدھایا تے اوہدا ہتّھ ٹھیک ہوگیا۔</verse>
				<verse number="11">تَد اوہناں بڑے غُصّے ہو کے آپو وِچ آکھیا پئی یِسُوع نال کِیہ کریئے۔</verse>
				<verse number="12">تے اونہی دِنیں اینج ہویا پئی اوہ پہاڑ اُتّے دُعا منگن گیا تے خُدا اگّے دُعا منگدیاں ساری رات کٹّی۔</verse>
				<verse number="13">تے جد دِن چڑھیا تَد اوس اپنے شاگِرداں نُوں کول سَدّ کے اوہناں وِچوں باراں نُوں چُنیا تے اوہناں نُوں رسُول وی آکھیا۔</verse>
				<verse number="14">شمعُون جِہدا ناں پطرس وی رکھیا تے اوہدا بھرا اندریاس تے یعقُوب تے یُوحنّا۔ تے فِلپُّس تے برتُلمائی۔</verse>
				<verse number="15">تے متّی تے تُوما تے حلفئی دا پُتر یعقُوب تے شمعُون جِہنُوں کُنس والا آکھدے سن۔</verse>
				<verse number="16">تے یعقُوب دا پُتر یہُوداہ۔ تے یہُوداہ اِسکریُوتی جیہڑا اوہدا پھڑان والا ہویا۔</verse>
				<verse number="17">تے اوہناں نال اُتر کے اوہ میدان وِچ کھلو گیا۔ تے اوہدے شاگِرداں دی بڑی بِھیڑ سی۔ تے لوکاں دی بڑی خلقت جیہڑی سارے یہُودیہ تے یرُوشلِیم تے صُور تے صَیدا دے سمُندر دے کنڈھیوں ایس لئی آئی پئی اوہ اوہدی سُنن تے اپنے اپنے روگاں توں چنگے ہون۔</verse>
				<verse number="18">تے جیہڑے پلِیت رُوحاں دے دُکھی سن چنگے کِیتے گئے۔</verse>
				<verse number="19">تے ساری بِھیڑ چاہندی سی پئی اوہنوں چُھوئے کیوں جو قُدرت اوہدے وِچوں نِکل دی سی۔ تے سبھناں نُوں چَنگا کر دی سی۔</verse>
				<verse number="20">فیر اوس اپنے شاگِرداں اُتّے نظر کر کے آکھیا دھنّ ہو تُسی جیہڑے کنگال اوہ کیوں جو خُدا دی بادشاہی تُہاڈی اے۔</verse>
				<verse number="21">دھنّ ہو تُسی جیہڑے ہُن بُھکھے اوہ کیوں جو رجائے جاؤ گے۔ دھنّ ہو تُسی جیہڑے ہُن روندے اوہ کیوں جو ہَسّو گے۔</verse>
				<verse number="22">دھنّ ہو تُسی جد اِبنِ آدم دے سبّب بندے تُہاڈے نال وَیر رکھن گے تے تُہانوں باہر کڈھ دین گے تے ملامت کرن گے تے تُہاڈا ناں بُرا جانن گے۔</verse>
				<verse number="23">اوس دِن خُوشی کرنا تے چھالاں مارنا ایس لئی پئی اسمان اُتّے تُہاڈا بڑا اَجر اے۔ کیوں جو نبیاں نال اوہناں دے وَڈّھے ایسے طرح کر دے سن۔</verse>
				<verse number="24">پر تُہاڈے اُتّے افسوس جیہڑے دَولت مند اوہ۔ کیوں جو تُساں اپنی تسلّی لے لئی اے۔</verse>
				<verse number="25">تُہاڈے اُتّے افسوس جیہڑے ہُن رجّے ہوئے ہو۔ کیوں جو تُسی بُھکھے ہوؤگے۔ تُہاڈے اُتّے افسوس جیہڑے ہُن ہسدے اوہ کیوں جو تُہانوں غم لگّے گا تے تُسی روؤ گے۔</verse>
				<verse number="26">افسوس تُہاڈے اُتّے جد سبھ لوک تُہانوں بھلا آکھن کیوں جو جُھوٹھے نبیاں نال اوہناں دے وَڈّھے ایسے طرح کر دے سن۔</verse>
				<verse number="27">پر تُہانوں جیہڑے سُندے ہو مَیں آکھنا آں پئی اپنے دُشمناں نُوں پیار کرو۔ جیہڑے تُہاڈے نال وَیر رکھن اوہناں دا بھلا کرو۔</verse>
				<verse number="28">جیہڑے تُہانوں بد دُعا دین اوہناں نُوں دُعا دیو۔ جیہڑے تُہاڈی پَتّ لاہن اوہناں لئی دُعا کرو۔</verse>
				<verse number="29">جیہڑا تیری اِک گلھ اُتّے چپیڑ مارے اوہدے ولّ دُوجی وی پھیر دے۔ تے جیہڑا تیرا چوغہ کھو لَوے کُرتا لین توں وی اوہنوں نا ڈَک۔</verse>
				<verse number="30">ہر کِسے نُوں جیہڑا تَیتھوں منگے دے تے اوہدے توں جیہڑا تیرا مال کھو لَوے مُڑ نا منگ۔</verse>
				<verse number="31">تے جیہو جیہا تُسی چاہندے ہو پئی لوک تُہاڈے نال کرن اوہناں نال تُسی وی اونج ای کرو۔</verse>
				<verse number="32">جے تُسی اوہناں نُوں جیہڑے تُہانوں پیار کر دے نیں پیار کرو تاں تُہاڈا کاہدا احسان اے؟ کیوں جو گُناہیں وی اپنے پیار کرن والیاں نُوں پیار کر دے نیں۔</verse>
				<verse number="33">تے جے تُسی اوہناں دا جیہڑے تُہاڈا بھلا کر دے نیں بھلا کرو۔ تے تُہاڈا کاہدا احسان اے؟ کیوں جو گُنہگار وی ایسے طرح کر دے نیں۔</verse>
				<verse number="34">تے جے تُسی اوہناں نُوں اُدھار دیو جِنہاں کولوں لین دی آس اے۔ تے تُہاڈا کاہدا احسان اے؟ گُنہگار وی گُناہِیاں نُوں اُدھار دیندے نیں تاں جو مُڑاونا ای لے لین۔</verse>
				<verse number="35">پر اپنے وَیرِیاں نال پیار کرو تے اوہناں دا بھلا کرو تے کُجھ مُڑ نا لین دی آس رکھ کے اُدھار دیو۔ تے تُہاڈا اَجر وَڈا ہوئے گا۔ تے تُسی خُدا تعالیٰ دے پُتر ہوؤگے۔ کیوں جو اوہ تے ناشکریاں تے شریراں لئی وی مہربان اے۔</verse>
				<verse number="36">جیویں تُہاڈا باپ رحیم اے تُسی وی رَحم دِل ہوؤ۔</verse>
				<verse number="37">تے عیب نا لاؤ تاں جو تُہاڈے اُتّے وی عیب نا لایا جائے۔ تے مُجرم نا ٹھہراؤ۔ تاں جو تُسی وی مُجرم نا ٹھہرائے جاؤ۔ رہا کرو۔ تے تُسی وی رہا ہوؤگے۔</verse>
				<verse number="38">دیو تاں تُہانوں دِتّا جائے گا۔ چَنگا ناپ گُھٹ گُھٹ کے ہِلاہِلا کے مُونہا مُنھ بھر کے تُہاڈی جھولی پان گے۔ کیوں جو جِس ماپ نال تُسی مِندے ہو اوسے نال تُہاڈے لئی وی مِنیا جائے گا۔</verse>
				<verse number="39">تے اوس اوہناں نُوں اِک تمثِیل وی سُنائی۔ کِیہ اَنھا اَنھے نُوں راہ پا سکدا اے؟ دونویں ٹوئے وِچ نا ڈِگّن گے؟</verse>
				<verse number="40">شاگِرد اُستاد نالوں وَڈا نئیں۔ پر ہر کوئی جد کامِل ہویا۔ تَد اپنے اُستاد جِہیا ہوئے گا۔</verse>
				<verse number="41">تے تُوں اوس ککھ نُوں جیہڑا تیرے بھرا دی اَکھ وِچ اے۔ کاہِنُوں ویکھنا ایں۔ پر اوس چھتیر ولّ جیہڑی تیری اپنی اَکھ وِچ اے دھیان نئیں کر دا؟</verse>
				<verse number="42">یا تُوں کِیویں اپنے بھرا نُوں آکھ سکنا ایں بھراوا ککھ نُوں جیہڑا تیری اَکھ وِچ اے مَینُوں کڈھن دے۔ پر آپ اوس چھتیر نُوں جیہڑی تیری اَکھ وِچ اے نئیں ویکھدا؟ اَے مکّارا پہلاں چھتیر نُوں اپنی اَکھ وِچوں کڈھ۔ تَد ککھ نُوں اپنے بھرا دی اَکھ وِچوں تُوں چنگی طرح ویکھ کے کڈھ سکیں گا۔</verse>
				<verse number="43">کیوں جو کوئی چَنگا رُکھّ نئیں اے۔ جِہنُوں ماڑا پَھل لگّے۔ تے نا کوئی ماڑا رُکھّ اے۔ جِہنُوں چَنگا پَھل لگّے۔</verse>
				<verse number="44">کیوں جو ہر اِک رُکھّ اپنے پَھلوں سیاتا جاندا اے۔ ایس لئی پئی ملہیاں توں ہنجیراں اکٹّھیاں نئیں کر دے تے نا جھاڑی توں انگور توڑ دے نیں۔</verse>
				<verse number="45">کھرا بندہ اپنے دِل دے کھرے خزانیؤں کھرِیاں گلّاں لیاؤندا اے تے بُرا بندہ اپنے بُرے خزانیؤں بُریاں گلّاں لیاؤندا اے۔ کیوں جو جو کُجھ دِل وِچ بھریا ہویا اے۔ اوہی اوہدے مُنھ اُتّے آؤندا اے۔</verse>
				<verse number="46">تے تُسی کیوں مَینُوں خُداوند خُداوند آکھدے ہو۔ تے میرے آکھے نئیں لگدے؟</verse>
				<verse number="47">جیہڑا میرے کول آؤندا اے تے میرِیاں گلّاں سُن کے اوہناں نُوں مَندا اے۔ مَیں تُہانوں دساں گا پئی اوہ کِہدے وانگر اے۔</verse>
				<verse number="48">اوہ اوس بندے وانگر اے۔ جِس گھر بنان لگیاں ڈُوہنگا پَٹ پَٹ کے پتّھر اُتّے نِیہہ رکھی۔ جد ہڑ آیا تے چھلّاں اوس گھر اُتّے زور ماریا۔ پر اوہنوں ہلا نا سکیاں۔ کیوں جو اوہ چنگی طرح بنایا ہویا سی۔</verse>
				<verse number="49">تے اوہ جیہڑا سُن کے نئیں مَندا اوس بندے وانگر اے۔ جِس بِناں نِیہہ دے زمین اُتّے گھر بنایا۔ اوہدے اُتّے چھلّاں نیں زور ماریا تے اوہ اونویں ای ڈَھے پیا۔ تے اوس گھر دی پُوری بربادی ہوئی۔</verse>
			</chapter>
			<chapter number="7">
				<verse number="1">تے جد اوس اپنیاں سارِیاں گلّاں لوکاں نُوں سُنا لئیاں۔ تَد کَفرنحُوم وِچ آیا۔</verse>
				<verse number="2">تے کِسے صُوبیدار دا نوکر جیہڑا اوہنوں پیارا سی بیماری نال مرن والا سی۔</verse>
				<verse number="3">اوس یِسُوع دی خبر سُن کے یہُودِیاں دیاں کئیاں بزُرگاں نُوں اوہدے کول گھل کے اوہدے اگّے عرض کِیتی پئی آ کے میرے نوکر نُوں بچا۔</verse>
				<verse number="4">تے اوہناں یِسُوع کول اَپڑ دیاں ای اوہدی بڑی مِنّت کر کے آکھیا پئی اوہ ایس لائق اے پئی تُوں اوہدے لئی ایہہ کمّ کریں۔</verse>
				<verse number="5">کیوں جو اوہ ساڈی قوم نُوں پیار کر دا اے تے ساڈے عبادت خانے نُوں اوسے ای بنوایا۔</verse>
				<verse number="6">یِسُوع اوہناں دے نال ٹُرپیا۔ تے جدوں اوہ گھر دے نیڑے اَپڑیا۔ تَد صُوبیدار نے دوستاں نُوں اوہنوں ایہہ آکھن لئی اوہدے کول گھلّیا پئی خُداوند کھیچل نا کر کیوں جو مَیں ایس لائق نئیں پئی تُوں میری چھت ہیٹھاں آویں۔</verse>
				<verse number="7">ایس کر کے ای مَیں اپنے آپ نُوں ایس لائق نا جانیا۔ پئی تیرے کول آواں۔ نِرا آکھ ای دے تے میرا نوکر شفا پائے گا۔</verse>
				<verse number="8">کیوں جو مَیں وی کِسے دے اختیار وِچ آں تے سپاہی میرے آکھے وِچ نیں۔ جد مَیں ایس نُوں آکھنا آں پئی جا اوہ جاندا اے۔ تے کِسے ہور نُوں پئی آ اوہ آؤندا اے۔ تے اپنے نوکر نُوں پئی ایویں کر اوہ کر دا اے۔</verse>
				<verse number="9">یِسُوع نے ایہہ سُن کے اوہدے اُتّے تعجُّب کِیتا تے مُڑ کے بِھیڑ نُوں جیہڑی اوہدے مگر آؤندی سی۔ آکھیا مَیں تُہانوں آکھنا آں پئی اجیہا اِیمان مَیں اِسرائیل وِچ وی نئیں ویکھیا۔</verse>
				<verse number="10">تے اوہ جیہڑے گھلّے گئے سن۔ جد گھر وِچ مُڑ آئے۔ تے اوس نوکر نُوں تگڑا ویکھیا۔</verse>
				<verse number="11">تے تھوڑے چِر پِچّھوں اجیہا ہویا۔ پئی اوہ ناِئن ناں شہر نُوں گیا تے اوہدے شاگِرد تے وڈّی بِھیڑ اوہدے نال ٹُری جاندی سی۔</verse>
				<verse number="12">جد اوہ شہر دے بُوہے دے نیڑے اَپڑیا۔ تے ویکھو اِک مُردے نُوں باہر لئی جاندے سن۔ جیہڑا اپنی ماں دا اکلّا پُتر سی۔ تے اوہ عورت بیوہ سی۔ تے شہر دے بتھیرے لوک اوہدے نال سن۔</verse>
				<verse number="13">تے اوہنوں ویکھ کے خُداوند نُوں اوہدے اُتّے ترس آیا۔ تے اوہنوں آکھیا رو نا۔</verse>
				<verse number="14">تے اگانہہ ہو کے جنازے نُوں چُھوئیا۔ تے چُکن والے کھلو گئے۔ تَد اوس آکھیا۔ اَے جوان مَیں تینُوں آکھنا آں۔ اُٹھ۔</verse>
				<verse number="15">تے اوہ مُردہ اُٹھ بَیٹھا تے بولن لگ پیا۔ اوس اوہنوں اوہدی ماں دے حوالے کِیتا۔</verse>
				<verse number="16">تے ساریاں خَوف کھادا تے خُدا دی وڈیائی کر کے آکھن لگّے پئی وَڈا نبی ساڈے وِچ اُٹھیا اے۔ تے خُدا اپنی اُمّت اُتّے نِگاہ کِیتی اے۔</verse>
				<verse number="17">تے اوہدی بابت ایہہ گلّ سارے یہُودیہ تے سارے آلے دوالے دے مُلک وِچ مشہُور ہو گئی۔</verse>
				<verse number="18">تے یُوحنّا دے شاگِرداں ایہناں سارِیاں گلّاں دی خبر اوہنوں کر دِتّی۔</verse>
				<verse number="19">تے یُوحنّا اپنے شاگِرداں وِچوں دو نُوں سَدّ کے خُداوند نُوں اکھوا گھلّیا۔ پئی جیہڑا آؤن والا اے۔ اوہ تُوں ای ایں یا اسی کِسے ہور نُوں اُڈِیکئے؟</verse>
				<verse number="20">اوہناں بندیاں اوہدے کول اَپڑ کے آکھیا سانُوں یُوحنّا بپتِسمہ دین والے تیرے کولوں پچُھّن نُوں گھلّیا اے۔ پئی جیہڑا آؤن والا اے اوہ تُوں ای ایں یا اسی کِسے ہور نُوں اُڈِیکئے؟</verse>
				<verse number="21">اوہنے اوسے ویلے بتھیریاں نُوں روگاں تے بلاواں تے بُریاں رُوحاں توں شفا دیتی۔ تے بتھیریاں اَنھیاں نُوں سوجاکھِیاں کِیتا۔</verse>
				<verse number="22">تے اوس اوہناں نُوں جواب دِتّا۔ پئی جو کُجھ تُساں ویکھیا تے سُنیاں اے۔ جا کے یُوحنّا نُوں دسو پئی اَنھے ویکھ دے نیں۔ لنگے ٹُردے نیں۔ کوڑھے پاک صاف کِیتے جاندے نیں۔ تے بولے سُندے نیں۔ مُردے جوالے جاندے نیں۔ غرِیباں نُوں خُوشخبری سُنائی جاندی اے۔</verse>
				<verse number="23">تے دھنّ اوہ اے جیہڑا میرے وِچ ٹھوکر دا سبّب نا پاوے۔</verse>
				<verse number="24">جد یُوحنّا دے گھلّے ہوئے ٹُر گئے۔ تَد اوہ یُوحنّا دی بابت لوکاں نُوں آکھن لگّا پئی تُسی اُجاڑ وِچ کِیہ ویکھن نُوں گئے سو؟ اِک کانا جیہڑا وَا نال ہِلدا اے؟</verse>
				<verse number="25">فیر تُسی کِیہ ویکھن نُوں گئے سو؟ اِک بندہ جِس سُچے کپڑے پائے ہوئے نیں؟ ویکھو اوہ جیہڑے سوہنے کپڑے پاندے تے وڈّی شان وِچ رہندے نیں۔ سو بادشاہاں دے محلّاں وِچ ہوندے نیں۔</verse>
				<verse number="26">فیر تُسی کِیہ ویکھن نُوں گئے سو؟ اِک نبی نُوں؟ ہاں مَیں تُہانوں آکھنا آں سگوں نبی نالوں وی وَڈا۔</verse>
				<verse number="27">ایہہ اوہو اے جِہدے حق وِچ لِکھیا ہویا اے پئی ویکھ مَیں اپنے ہلکارے نُوں تیرے اگّے گھلّنا آں جیہڑا تیرے اگّے تیری راہ نُوں تیار کرے گا۔</verse>
				<verse number="28">مَیں تُہانوں آکھنا آں پئی اوہناں وِچوں جیہڑے عَورتاں توں جمّے یُوحنّا نالوں کوئی وَڈا نئیں اے۔ پر جیہڑا خُدا دی بادشاہی وِچ نِکّا اے۔ اوہ اوہدے نالوں وَڈا اے۔</verse>
				<verse number="29">تے ساریاں لوکاں تے مصُولیاں وی سُن کے خُدا نُوں سَچّا مَنّیا کیوں جو اوہناں یُوحنّا دا بپتِسمہ لیا۔</verse>
				<verse number="30">پر فرِیسیاں تے شریعت دے سکھالن والیاں نیں خُدا دی صلاح نُوں اپنے ولّوں ماڑیاں جانیا کیوں جو اوہناں اوہدے کولوں بپتِسمہ نا لیا۔</verse>
				<verse number="31">ایس زمانے دے لوکاں نُوں مَیں کیہو جیہا آکھاں۔ تے اوہ کِہدے وانگر نیں؟</verse>
				<verse number="32">اوہ اوہناں مُنڈیاں وانگر نیں جیہڑے بازار وِچ بَہہ کے اِک دُوجے نُوں اَوازاں مار کے آکھدے نیں پئی اساں تُہاڈے لئی بانسری وَجائی تے تُسی نا نچّے۔ اسی پِٹّے تے تُسی نا روئے۔</verse>
				<verse number="33">کیوں جو یُوحنّا بپتِسمہ دین والا نا روٹی کھاندا آیا۔ نا انگور دی رَس پَیندا تے تُسی آکھدے ہو پئی اوہدے نال اِک بد رُوح اے۔</verse>
				<verse number="34">اِبنِ آدم کھاندا پَیندا آیا اے۔ تے تُسی آکھدے ہو پئی ویکھو اِک کھاؤُ تے شرابی بندہ مصُولیاں تے گُناہِیاں دا یار۔</verse>
				<verse number="35">پر حِکمت اپنے ساریاں بچّیاں ولّوں سَچّی مِتھی گئی۔</verse>
				<verse number="36">تے کِسے فریسی اوہدے اگّے عرض کِیتی پئی میرے نال کھانا کھا۔ تے اوہ فریسی دے گھر جا کے کھان بَیٹھا۔</verse>
				<verse number="37">تے ویکھو اِک بدچلن زنانی جیہڑی اوس شہر دی سی جد جانیا پئی اوہ فریسی دے گھر کھان بَیٹھا اے۔ سنگِ مَرمَر دی شِیشی وِچ عِطر لیائی۔</verse>
				<verse number="38">تے پِچّھے ولّ اوہدے پیراں کول کھلو کے روندی روندی اَتھرُواں نال اوہدے پَیر بِھیون لگّی۔ تے اپنے سِر دیاں والاں نال پُونجھ کے اوہدے پیراں نُوں بُہت چُمّیا تے عِطر مَلیا۔</verse>
				<verse number="39">تے اوہ فریسی جِس اوہدی دعوت کِیتی سی ایہہ ویکھ کے دِل وِچ آکھن لگّا پئی جے ایہہ بندہ نبی ہوندا تاں جان لَیندا پئی زنانی جیہڑی اوہنوں چھوندی اے کون اے تے کِس طرح دی اے۔ کیوں جو اوہ بد چَلّن اے۔</verse>
				<verse number="40">تے یِسُوع اوہنوں آکھیا اَے شمعُون مَیں تینُوں کُجھ آکھنا اے اوس آکھیا اَے اُستاد آکھ۔</verse>
				<verse number="41">کِسے ساہوکار دے دو قرضئی سن۔ اِک پنج سَو دیناراں دا تے دُوجا پنجاہاں دا۔</verse>
				<verse number="42">جد اوہناں دے ہتّھ پلّے دین نُوں کُجھ نا رہیا اوس دوہاں نُوں بخش چھڈیا۔ ہُن اوہناں وِچوں کیہڑا اوہنوں وَدّھ پیار کرے گا؟</verse>
				<verse number="43">شمعُون جواب دِتّا میرے خیال وِچ اوہ جِہنُوں اوس وَدّھ بخشیا۔ اوس اوہنوں آکھیا تُوں ٹھیک فیصلہ کِیتا۔</verse>
				<verse number="44">تے اوس زنانی ولّ مُنھ کر کے شمعُون نُوں آکھیا۔ تُوں ایس زنانی نُوں ویکھنا ایں؟ مَیں تیرے گھر آیا تُوں میرے پیراں لئی پانی نا دِتّا۔ پر ایس میرے پَیر اَتھرُواں نال بھیویں۔ تے اپنے والاں نال پُونجھے۔</verse>
				<verse number="45">تُوں مَینُوں نا چُمّیا۔ پر جدوں دا مَیں آیا آں ایس میرے پیراں نُوں چُمّنا نئیں چھڈیا۔</verse>
				<verse number="46">تُوں میرے سِر نُوں تیل نا لایا۔ پر ایس میرے پیراں نُوں عِطر مَلیا۔</verse>
				<verse number="47">ایس لئی مَیں تینُوں آکھنا آں اوہدے گُناہ جیہڑے بُہت نیں مُعاف ہوئے۔ کیوں جو ایس وَدّھ پیار کِیتا۔ پر جِہدے تھوڑے مُعاف ہوئے اوہ تھوڑا پیار کر دا اے۔</verse>
				<verse number="48">تے اوس زنانی نُوں آکھیا تیرے گُناہ مُعاف ہوئے۔</verse>
				<verse number="49">تَد اوہ جیہڑے اوہدے نال کھان بَیٹھے سن دِل وِچ آکھن لگّے۔ پئی ایہہ کون اے جیہڑا گُناہاں نُوں وی مُعاف کر دا اے؟</verse>
				<verse number="50">پر اوہنے زنانی نُوں آکھیا تیرے اِیمان تینُوں بچایا اے۔ سلامتی نال ٹُر جا۔</verse>
			</chapter>
			<chapter number="8">
				<verse number="1">تے ایہدے تھوڑے چِر پِچّھوں ایویں ہویا۔ پئی اوہ منادی کر دا تے خُدا دی بادشاہی دی خُوش خبری سُناندا ہویا شہروں شہر تے پِنڈوں پِنڈ پِھرن لگّا تے اوہ باراں اوہدے نال سن۔</verse>
				<verse number="2">تے کئی زنانِیاں جیہڑیاں بُریاں رُوحاں تے ماندگِیاں توں چَنگیاں کِیتیاں گِئیاں سن جیویں کہ مریم جیہڑی مگدلِینی اکھواؤندی سی۔ جِہدے وِچوں سَتّ بدرُوحاں نِکل گِئیاں سن۔</verse>
				<verse number="3">تے یُوأنہ ہیرودیس دے گھر دے مُختِیار خوزہ دی گھر والی تے سُوسنّاہ۔ تے ہور بتھیریاں سن جیہڑیاں اپنے مال نال اوہناں دی سیوا کر دیاں سن۔</verse>
				<verse number="4">تے جد بڑی خلقت اکٹّھی ہوئی تے شہر شہر دے لوک اوہدے کول لگے آوندے سن تَد اوس تمثِیل دے کے آکھیا۔</verse>
				<verse number="5">اِک بِیجن والا اپنا بی بِیجن نُوں نِکلیا تے بِیجدیاں بِیجدیاں کُجھ راہ دے کنڈھے کِریا تے پیراں ہیٹھاں مدھولیا گیا۔ تے وَا دے پنچھیاں اوہنوں چُگ لیا۔</verse>
				<verse number="6">تے کُجھ پتّھریلی زمین اُتّے ڈِگّ پیا۔ تے اُگدیاں ای سُک گیا۔ کیوں جو اوہنوں وَتّر نا مِلیا۔</verse>
				<verse number="7">تے ہور کُجھ ملہیاں وِچ کِریا تے ملہیاں نیں نال ای نال وَدّھ کے اوہنوں دَبّ لیا۔</verse>
				<verse number="8">تے کُجھ چنگی زمین وِچ کِریا۔ تے اُگ کے سَو گُنا پَھلیا۔ ایہہ آکھ کے اوہ اُچّی اُچّی بولیا۔ پئی جِہدے کنّ سُنن والے ہون اوہ سُنے۔</verse>
				<verse number="9">تے اوہدے شاگِرداں اوہنوں پُچھیا ایہہ کِیہ تمثِیل اے؟</verse>
				<verse number="10">اوس آکھیا خُدا دی بادشاہی دے بھیتاں دی سمجھ تُہانوں دِتّی گئی اے۔ پر ہورناں نُوں تمثِیلاں وِچ پئی اوہ ویکھ دیاں نا ویکھن تے سُندیاں نا سمجھن۔</verse>
				<verse number="11">تمثِیل تے ایویں اے پئی بی خُدا دا کلام اے۔</verse>
				<verse number="12">راہ دے کنڈھے والے اوہ نیں جِنہاں سُنیاں مگروں ابلیس آؤندا تے کلام نُوں اوہناں دے مَنوں کڈھ لے جاندا اے تاں جو ایہہ نا ہوئے پئی اِیمان لیا کے اوہ نجات پان۔</verse>
				<verse number="13">تے پتّھریلی زمین اُتّے دے اوہ نیں جیہڑے سُن کے خُوشی نال کلام نُوں مَن لَیندے نیں پر اوہ جڑ نئیں رکھ دے۔ کُجھ چِر اِیماندار رہ کے ازمایش دے ویلے پھر جاندے نیں۔</verse>
				<verse number="14">تے جیہڑا ملہیاں وِچ کِریا سو اوہ نیں جِنہاں سُن لیا تے راہ ٹُر دیاں ٹُردیاں زِندگی دی فِکر تے دَولت تے مَوجاں وِچ پَھس جاندے نیں۔ تے اوہناں دا پَھل پکدا نئیں۔</verse>
				<verse number="15">پر چنگی زمین والے اوہ نیں جیہڑے چنگے تے کھرے دِل نال جد سُن لَیندے نیں تے کلام نُوں سانبھی رکھ دے۔ تے صبر نال پَھل لاؤندے نیں۔</verse>
				<verse number="16">کوئی بندہ دِیوا بال کے اوہنوں بھانڈے تھلے نئیں لُکاندا نا مَنجی ہیٹھ رکھدا اے۔ پر ڈیوڑی اُتّے رکھدا اے۔ تاں جو اندر وڑن والے چانن ویکھن۔</verse>
				<verse number="17">کیوں جو کُجھ اوہلے نئیں جیہڑا اُجاگر نا کِیتا جائے گا۔ تے نا کُجھ لکُیا ہویا اے جیہڑا جانیا نا جائے گا۔ تے اُجاگر نا کِیتا جائے گا۔</verse>
				<verse number="18">ایس لئی خبردار رہو۔ پئی تُسی کِیویں سُندے اوہ کیوں جو جِہدے کول اے اوہنوں دِتّا جائے گا۔ تے جِہدے کول نئیں۔ اوہدے توں اوہ وی کھوہ لیا جائے گا۔ جیہڑا اوہ اپنا سمجھدا اے۔</verse>
				<verse number="19">تَد اوہدی ماں تے بھرا اوہدے کول آئے۔ تے بِھیڑ دے سبّب اوہنوں مِل نا سکے۔</verse>
				<verse number="20">تے اوہنوں سنیہا مِلیا پئی تیری ماں تے تیرے بھرا باہر کھلوتے ہوئے تینُوں مِلنا چاہندے نیں۔</verse>
				<verse number="21">اوس اوہناں نُوں جواب دِتّا میری ماں تے میرے بھرا ایہہ نیں جیہڑے خُدا دے کلام نُوں سُندے تے عمل کر دے نیں۔</verse>
				<verse number="22">تے اِک دِن ایویں ہویا پئی اوہ آپ تے اوہدے شاگِرد بیڑی اُتّے چڑھے تے اوس اوہناں نُوں آکھیا جِھیلوں پار چلّئے۔ تے بیڑی نُوں چھڈ دِتّوں نیں۔</verse>
				<verse number="23">تے جد بیڑی لگی جاندی سی اوہ سَوں گیا۔ تے جِھیل وِچ وڈّی ہنیری آئی تے بیڑی پانی نال بھر جان لگّی۔ تے اوہ خطرے وِچ پئے۔</verse>
				<verse number="24">اوہناں کول جا کے اوہنوں جگایا تے آکھیا۔ اَے مالک اَے مالک اسی مر چلّے آں۔ تَد اوس اُٹھ کے وَا تے پانی دِیاں ٹھاٹھاں نُوں دابا ماریا تے اوہ تھم گِئیاں تے آرام ہویا۔</verse>
				<verse number="25">تے اوس اوہناں نُوں آکھیا تُہاڈا اِیمان کِتّھے اے۔ اوہ ڈر گئے تے حَیران ہو کے آپو وِچ آکھن لگّے۔ ایہہ کون اے۔ جیہڑا وَا تے پانی اُتّے وی حُکم کر دا اے۔ تے اوہ اوہدی مَن دے نیں؟</verse>
				<verse number="26">تے اوہ گراسِینیاں دے علاقے وِچ جیہڑا گلِیل دے سامھنے اوس پاسے اے۔ بیڑی وِچ اَپڑے۔</verse>
				<verse number="27">تے جد اوہ کنڈھے اُتّے اُتریا تے شہر دا اِک بندہ ٹکّریا جَنّہوں بدرُوحاں چمبڑیاں ہویاں سن۔ تے اوہ بڑے چِر توں کپڑے نئیں سی پاندا تے گھر وِچ نئیں سگوں قبراں وِچ رہندا ہوندا سی۔</verse>
				<verse number="28">جد اوس یِسُوع نُوں ویکھیا تَد چیکدیاں ہویاں اوہدی پَیرِیں ڈِگّ پیا تے اُچّی اُچّی آکھیا۔ اَے یِسُوع خُدا تعالیٰ دے پُترا میرا تیرا کِیہ لاگا؟ تیری مِنّت کرنا ہاں۔ پئی مَینُوں اَوکھیاں نا کر۔</verse>
				<verse number="29">کیوں جو اوہنے پلِیت رُوح نُوں حُکم دِتّا سی پئی ایس بندے وِچوں نِکل جا۔ کیوں جو اوس بڑی واری اوہنوں پھڑیا سی تے اوہ سنگلاں تے بیڑیاں نال جکڑیا ہویا پہرے وِچ رہندا سی پر سنگلاں نُوں توڑ دا سی۔ تے اوہ بدرُوح اوہنوں بیاباناں وِچ بھجائی پِھردی سی۔</verse>
				<verse number="30">یِسُوع اوہنوں پُچھیا تیرا کِیہ ناں اے؟ اوس آکھیا لشکر۔ کیوں جو بُہت سارِیاں بدرُوحاں اوہدے وِچ وڑِیاں ہویاں سن۔</verse>
				<verse number="31">اوہناں اوہدی مِنّت کِیتی پئی سانُوں کھڈے وِچ جان دا حُکم نا کر۔</verse>
				<verse number="32">اوس تھاں سُؤراں دا اِجّڑ پہاڑ اُتّے چَردا پیا سی۔ اوہناں اوہدی مِنّت کِیتی پئی سانُوں اجازت دے۔ پئی اوہناں دے وِچ جا وڑِیئے۔ اوس اوہناں نُوں اجازت دِتّی۔</verse>
				<verse number="33">تے بدرُوحاں اوس بندے وِچوں نِکل کے سُؤراں وِچ جا وڑِیاں۔ تے اِجّڑ کھڈ اُتّوں جِھیل وِچ چھالاں مار کے ڈُب گیا۔</verse>
				<verse number="34">چران والے ایہہ حال ویکھ کے بَھجّے تے شہر تے پِنڈاں وِچ خبر کِیتی۔</verse>
				<verse number="35">تَد اوہ اوہدا حال ویکھن نُوں نِکلے۔ تے یِسُوع کول آئے تے اوس بندے نُوں جِہدے وِچوں بدرُوحاں نِکلیاں سن۔ کپڑے پائے تے سُرت سمبھالی یِسُوع دے پیراں کول بَیٹھیاں ویکھیا۔ تے اوہ ڈر گئے۔</verse>
				<verse number="36">تَد ویکھن والیاں اوہناں نُوں خبر دِتّی۔ پئی اوہ جِہدے وِچ بدرُوحاں سن۔ کِیویں چَنگا کِیتا گیا۔</verse>
				<verse number="37">تے گراسِینیاں دے آلے دوالے دے علاقے دیاں ساریاں لوکاں اوہدے اگّے مِنّت کِیتی پئی ساڈے کولوں ٹُرجا۔ کیوں جو اوہناں نُوں بڑا ڈر پَے گیا سی۔ تے اوہ بیڑی اُتّے چڑھ کے مُڑ گیا۔</verse>
				<verse number="38">تے اوس بندے جِہدے وِچوں بدرُوحاں نِکلیاں سن۔ اوہدے اگّے عرض کِیتی۔ پئی مَینُوں اپنے نال رہن دے۔ پر اوس اوہنوں وِداع کر کے آکھیا۔ پئی۔</verse>
				<verse number="39">اپنے گھر نُوں مُڑ جا تے جِنّے کمّ خُدا تیرے نال کِیتے نیں اوہ دسیں۔ اوہ منادی کر دا کر دا ٹُر گیا۔ پئی یِسُوع میرے لئی کیڈے کیڈے کمّ کِیتے۔</verse>
				<verse number="40">تے جد یِسُوع مُڑی آؤندا سی تَد لوکاں اوہنوں خُوشی نال قبول کِیتا۔ کیوں جو سبھو اوہدا راہ اُڈِیکدے سن۔</verse>
				<verse number="41">تے ویکھو یائِیر ناں اِک بندہ آیا جیہڑا عبادت خانے دا سردار سی اوس یِسُوع دی پَیرِیں پَے کے اوہدی مِنّت کِیتی۔ پئی میرے گھر چَل۔</verse>
				<verse number="42">کیوں جو اوہدی باراں کُو ورھیاں دی اِکّو کُڑی سی تے اوہ مرن والی سی۔ جد جان لگّا تَد خلقت اوہدے اُتّے ڈِگّ ڈِگّ پَیندی سی۔</verse>
				<verse number="43">تے اِک زنانی جِہنُوں باراں ورھیاں توں لہو آؤندا سی تے جِس اپنی ساری پُونجی حکیماں اُتّے خرچ کِیتی پر کِسے توں تگڑی نا ہو سکی۔</verse>
				<verse number="44">اوہدے مگر آ کے اوہدے کپڑے دا پلّا چُھوئیا۔ تے اوسے ویلے اوہدا لہو وَگنا بند ہوگیا۔</verse>
				<verse number="45">تَد یِسُوع آکھیا کِس مَینُوں چُھوئیا جد ساریاں نا کِیتی۔ پطرس تے اوہدے نال دیاں آکھیا۔ اَے مالک بِھیڑ تینُوں دَباندی تے تیرے اُتّے ڈِگّدی اے۔</verse>
				<verse number="46">پر یِسُوع آکھیا۔ کِسے تے مَینُوں چُھوئیا۔ اے کیوں جو مَیں جاننا آں۔ پئی قُدرت مَیتھوں نِکلی اے۔</verse>
				<verse number="47">جد اوس زنانی ویکھیا پئی مَیں لُک نئیں سکدی۔ تَد کمبدی ہوئی آئی۔ تے اوہدی پَیرِیں ڈِگّ کے ساریاں لوکاں دے سامھنے دسیا پئی کیہڑی گلّوں اوہنوں چُھوئیا۔ تے کِیویں اوسے ویلے چنگی ہوگئی۔</verse>
				<verse number="48">اوس اوہنوں آکھیا۔ دِھیے تیرے اِیمان تینُوں بچایا۔ سلامتی نال ٹُر جا۔</verse>
				<verse number="49">تے اجے اوہ ایہہ آکھدا ای پیا سی پئی عبادت خانے دے سردار دے گھروں اِک نے آ کے آکھیا۔ پئی تیری دِھی مر گئی۔ اُستاد نُوں اَوکھیاں نا کر۔</verse>
				<verse number="50">یِسُوع سُن کے اوہنوں جواب دِتّا۔ ڈر نا صرف اِیمان لِئیا تے اوہ بچ جائے گی۔</verse>
				<verse number="51">تے اوس اوہدے گھر اَپڑ کے پطرس تے یُوحنّا تے یعقُوب تے اوس کُڑی دے ماں پئیو دے بِناں کِسے نُوں اپنے نال اندر نا آن دِتّا۔</verse>
				<verse number="52">تے سارے اوہدے لئی روندے پِٹدے سن پر اوس آکھیا۔ نا روؤ۔ اوہ مر نئیں گئی بس سُتّی پئی اے۔</verse>
				<verse number="53">اوہ اوہدے اُتّے ہسّن لگّے۔ کیوں جو جان دے سن پئی اوہ مر گئی اے۔</verse>
				<verse number="54">پر اوس اوہدا ہتّھ پھڑ کے اُچّی آکھیا۔ کُڑیئے اُٹھ۔</verse>
				<verse number="55">تے اوہدی رُوح فیر آئی تے اوسے ویلے اوہ اُٹھ کھلوتی تے یِسُوع حُکم دِتّا پئی اوہنوں کھان لئی کُجھ دِتّا جاوے۔</verse>
				<verse number="56">تے اوہدے ماں پئیو حَیران ہوئے۔ پر اوس اوہناں نُوں تاکِید کِیتی۔ پئی جیہڑا حال گُذریا اے۔ کِسے نُوں نا دسیو۔</verse>
			</chapter>
			<chapter number="9">
				<verse number="1">اوس باراں شاگِرداں نُوں اکٹّھیاں سَدّ کے اوہناں نُوں سارِیاں بدرُوحاں اُتّے قُدرت تے اختیار دِتّا۔ تے روگاں دے دُور کرن واسطے وی۔</verse>
				<verse number="2">تے اوہناں نُوں خُدا دی بادشاہی دی منادی کرن نُوں تے روگِیاں نُوں تگڑا کرن نُوں گھلّیا۔</verse>
				<verse number="3">تے اوہناں نُوں آکھیا پئی راہ لئی کُجھ نا لئیو۔ نا سوٹی نا جھولی نا روٹی نا رُپیا پیسہ نا دو دو کُڑتے رکھو۔</verse>
				<verse number="4">تے جِس کِسے گھر وڑو اوتھے ای رہو تے اوتھوں ای ٹُر پَوو۔</verse>
				<verse number="5">تے جیہڑے تُہانوں نا قبولن اوس شہروں باہر جاندِیاں اپنے پیراں دا گھٹّا اوہناں اُتّے گواہی لئی جھاڑ دیو۔</verse>
				<verse number="6">اوہ جا کے پِنڈ پِنڈ ہر تھاں خُوش خبری سُناندے تے چَنگا کر دے پِھرے۔</verse>
				<verse number="7">تے چوتھائی مُلک دے حاکم ہیرودیس نے سارا حال سُنیا۔ تے گھبرا گیا۔ ایس لئی پئی آکھدے سن پئی یُوحنّا مُردیاں وِچوں جی اُٹھیا اے۔</verse>
				<verse number="8">تے کئی آکھدے سن پئی ایلیّاہ نے وکھالی دِتّی اے۔ تے ہور آکھدے سن پئی اگلے نبیاں وِچوں کوئی فیر اُٹھیا اے۔</verse>
				<verse number="9">پر ہیرودیس آکھیا یُوحنّا دا سِر تے مَیں وَڈّھ سُٹّیا اے۔ ایہہ کون اے جِہدی بابت اجیہاں گلّاں سُننا آں؟ تے اوہ اوہدے ویکھن دا موقع لَبّھ دا سی۔</verse>
				<verse number="10">تے رسُولاں مُڑ آ کے جو کُجھ کِیتا سی اوہنوں دسیا تے اوہ اوہناں نُوں اپنے نال لے کے وکھرا بَیت صَیدا ناں دے شہر وِچ گیا۔</verse>
				<verse number="11">ایہہ معلُوم کر کے بڑی خلقت اوہدے مگر ٹُری تے اوس اوہناں نُوں خُوشی نال قبول کِیتا۔ تے اوہناں نال خُدا دی بادشاہی دِیاں گلّاں کِیتیاں۔ تے جِنہاں نُوں تگڑے ہون دی لوڑ سی۔ اوہناں نُوں چَنگا کِیتا۔</verse>
				<verse number="12">تے جد دِن ڈُبن لگّا اوہناں باراں نیں آ کے اوہنوں آکھیا پئی لوکاں نُوں وِداع کر تاں جو آلے دوالے دے پِنڈاں تے ڈیریاں وِچ جا کے رہن تے اَن پانی لَبّھ لین کیوں جو ایتھے اسی اُجاڑ تھاں وِچ آں۔</verse>
				<verse number="13">پر اوس اوہناں نُوں آکھیا تُسی اوہناں نُوں آپے کھوالو۔ اوہناں آکھیا پئی ساڈے کول پنجاں روٹِیاں تے دو مچھّیاں باہجوں ہور کُجھ نئیں اے۔ پئی اسی جا کے ایہناں ساریاں لوکاں لئی کھانا مُل لیائے۔</verse>
				<verse number="14">کیوں جو اوہ پنج کُو ہزار سن۔ اوس اپنے شاگِرداں نُوں آکھیا۔ اوہناں نُوں کوئی پنجاہ پنجاہ دی پال بٹھال دئیو۔</verse>
				<verse number="15">اوہناں اوسے طرح کِیتا تے ساریاں نُوں بٹھا لیا۔</verse>
				<verse number="16">تَد اوس اوہناں پنجاں روٹِیاں تے دو مچھّیاں نُوں لے کے اسمان ولّ ویکھ کے اوہناں اُتّے برکت منگی۔ تے توڑ کے اپنے شاگِرداں نُوں دیندا رہیا پئی لوکاں دے اگّے رکھن۔</verse>
				<verse number="17">تے اوہناں کھادا تے سارے رَجّ گئے۔ تے بچیاں ہویاں ٹُکّراں دِیاں باراں ٹوکریاں چُکیاں گِئیاں۔</verse>
				<verse number="18">تے ایویں ہویا جد اوہ اکلّا ہو کے دُعا پیا منگدا سی۔ تے شاگِرد اوہدے نال سن۔ اوس اوہناں کولوں ایہہ پُچھیا۔ پئی لوک مَینُوں کِیہ آکھدے نیں۔ پئی مَیں کون آں؟</verse>
				<verse number="19">اوہناں جواب دِتّا پئی یُوحنّا بپتِسمہ دین والا تے ہور ایلیّاہ تے ہور آکھدے نیں پئی اگلے نبیاں وِچوں کوئی جی اُٹھیا اے۔</verse>
				<verse number="20">اوس اوہناں نُوں آکھیا تُسی کِیہ آکھدے اوہ۔ پئی مَیں کون آں؟ پطرس جواب دِتّا۔ خُدا دا مسِیح۔</verse>
				<verse number="21">اوس اوہناں نُوں تاکِید کِیتی پئی ایہہ کِسے نُوں نا دسیو۔</verse>
				<verse number="22">تے آکھیا پئی ضرُور اے پئی اِبنِ آدم بڑے دُکھ سہے۔ تے بزُرگاں تے سردار کاہِناں تے فقِیہاں توں ردّیا جائے۔ تے جانوں ماریا جائے۔ تے ترِیجے دِہاڑے جوالیا جائے۔</verse>
				<verse number="23">تے اوس ساریاں نُوں آکھیا جے کوئی چاہے۔ پئی میرے مگر آئے تے اپنے آپ دا اِنکار کرے۔ تے نِت دِہاڑے اپنی صلِیب چُک کے میرے مگر لگ پئے۔</verse>
				<verse number="24">ایس لئی پئی جے کوئی اپنی جان بچانی چاہوے۔ اوہ اوہنوں گوائے گا۔ پر جے کوئی میری خاطر اپنی جان گوائے۔ اوہو اوہنوں بچائے گا۔</verse>
				<verse number="25">جے بندہ ساری دُنیا نُوں کماوے تے اپنی جان گوائے یا اوہدا نُقصان کرے تے اوہنوں کِیہ فائدہ ہوئے گا۔</verse>
				<verse number="26">کیوں جو جیہڑا مَیتھوں تے میرِیاں گلّاں توں شرمائے گا اِبنِ آدم وی جدوں اوہ اپنے تے باپ تے پاک فرِشتیاں دے جلال وِچ آئے گا اوہدے توں شرمائے گا۔</verse>
				<verse number="27">پر مَیں تُہانوں سَچ آکھنا آں پئی ایتھے کھلون والیاں وِچوں کئی اِک نیں جیہڑے جد تِیکر خُدا دی بادشاہی نُوں ویکھ نا لین اُکّا مَوت دا سواد نا لین گے۔</verse>
				<verse number="28">تے اوہناں گلّاں دے اَٹھاں کُو دِناں پِچّھوں اجیہا ہویا جد پطرس تے یُوحنّا تے یعقُوب نُوں نال لے کے اوہ پہاڑ اُتّے دُعا منگن نُوں چڑھیا۔</verse>
				<verse number="29">تے دُعا منگ دیاں ای اوہدے چِہرے دا رُوپ بدل گیا۔ تے اوہدے کپڑے چِٹّے لِشکن والے ہوگئے۔</verse>
				<verse number="30">تے ویکھو دو بندے جیہڑے مُوسیٰ تے ایلیّاہ سن اوہدے نال گلّاں پئے کر دے سن۔</verse>
				<verse number="31">ایہہ جلال وِچ وکھالی دے کے اوہدے کُوچ کرن دا ذِکر کر دے سن۔ جیہڑا یرُوشلِیم وِچ ہون والا سی۔</verse>
				<verse number="32">پر پطرس تے اوہدے سنگی نِیندر نال بھرے سن۔ جد چنگی طرح جاگ پئے تے اوہدے جلال تے اوہناں دوہاں جِنّیاں نُوں اوہدے نال کھلوتیاں ہویاں دیکھیا۔</verse>
				<verse number="33">تے اجیہا ہویا پئی جد اوہ اوہدے توں وَکھ ہون لگّے۔ تَد پطرس یِسُوع نُوں آکھیا۔ اَے مالک ساڈا ایتھے رہنا چَنگا اے۔ سو اسی تِنّ ڈیرے بنائیے اِک تیرے لئی۔ تے اِک مُوسیٰ تے اِک ایلیّاہ دے لئی تے اوہنوں پتا نئیں سی۔ پئی مَیں کِیہ آکھنا آں۔</verse>
				<verse number="34">اوہ ایہہ آکھدا ای سی۔ پئی بدّل آیا تے اوہناں اُتّے چھاں کِیتی۔ تے بدّل وِچ وڑدیاں اوہ ڈر گئے۔</verse>
				<verse number="35">تے بدّلوں اِک اواز آئی پئی ایہہ میرا چُنیا ہویا پُتر اے۔ اوہدی سُنو۔</verse>
				<verse number="36">تے اواز آؤندیاں ای یِسُوع اکلّا لَبھّا تے اوہ چُپ کر رہے تے اونہی دِنیں کِسے نُوں نا دسیا پئی اساں کِیہ کُجھ ویکھیا اے۔</verse>
				<verse number="37">تے اگلے دِن ایویں ہویا پئی جد اوہ پہاڑوں اُترے تَد بڑی بِھیڑ اوہنوں آ مِلی۔</verse>
				<verse number="38">تے ویکھو بِھیڑ وِچوں اِک بندے اُچّی اُچّی آکھیا اَے اُستاد مَیں تیری مِنّت کرنا آں۔ میرے پُتر اُتّے نِگاہ کر پئی اوہ میرا اکلّا اے۔</verse>
				<verse number="39">تے ویکھو اِک بدرُوح اوہنوں پھڑ لَیندی اے تے اوہ اِک دم چِیکن لگ پَیندا اے تے اوہنوں اجیہا مروڑ دی اے۔ پئی اوہنوں جھگ آ جاندی اے۔ تے اوہنوں مِدّھ کے مَساں ای چھڈ دی اے۔</verse>
				<verse number="40">تے مَیں تیرے شاگِرداں دی مِنّت کِیتی پئی اوہنوں کڈھن پر اوہ کڈھ نا سکے۔</verse>
				<verse number="41">تَد یِسُوع جواب وِچ آکھیا اَے بے اعتباری تے پُٹھی قوم مَیں کِنّاں چِر تُہاڈے نال رہاں گا تے تُہاڈی سہاں گا؟ اپنے پُتر نُوں اُرے لیا۔</verse>
				<verse number="42">اجے اوہ پیا آؤندا ای سی پئی بد رُوح نے اوہنوں پھٹک کے مروڑیا۔ پر یِسُوع اوس پلِیت رُوح نُوں دابا ماریا تے مُنڈے نُوں چَنگا کِیتا۔ تے اوہنوں مُڑ اوہدے پئیو نُوں دِتّا۔</verse>
				<verse number="43">تے سارے خُدا دی شان توں حَیران ہوئے۔ پر جد سارے لوک اوہناں ساریاں کمّاں ولّوں جیہڑے اوس کِیتے حَیران ہوندے سن۔ اوس اپنے شاگِرداں نُوں آکھیا۔ پئی۔</verse>
				<verse number="44">تُسی ایہناں گلّاں نُوں اپنے کنّاں نال سُن چھڈو۔ کیوں جو اِبنِ آدم بندیاں دے ہتّھاں وِچ پھڑوایا جان والا اے۔</verse>
				<verse number="45">پر اوہناں ایہہ گلّ نا سمجھی۔ تے اوہ اوہناں توں لُکائی گئی تاں جو اوہ اوہنوں نا بُجھّن۔ تے اوہ اوہنوں ایس گلّ دی بابت پچُھّن توں ڈر دے سن۔</verse>
				<verse number="46">فیر اوہ آپو وِچ بحث کرن لگّے پئی ساڈے وِچ وَڈا کیہڑا اے؟</verse>
				<verse number="47">یِسُوع اوہناں دے مَناں دے خیالاں نُوں معلُوم کر کے اِک نِیانے نُوں لیا تے اوہنوں اپنے کول کھلھاریا تے اوہناں نُوں آکھیا۔</verse>
				<verse number="48">جیہڑا ایس نِیانے نُوں میرے ناں اُتّے قبولے مَینُوں قبولدا اے۔ تے جیہڑا مَینُوں قبولے میرے گھلّن والے نُوں قبولدا اے۔ کیوں جو جیہڑا تُہاڈے ساریاں وِچوں نِکّا اے اوہو وَڈا اے۔</verse>
				<verse number="49">یُوحنّا جواب دِتّا اَے مالک اساں کِسے نُوں تیرے ناں اُتّے بدرُوحاں کڈھ دیاں ویکھیا تے اوہنوں ڈَک دِتّا کیوں جو اوہ ساڈے نال تیرے مگر نئیں ٹُردا۔</verse>
				<verse number="50">پر یِسُوع اوہنوں آکھیا نا ڈَکو۔ کیوں جو جیہڑا تُہاڈے خلاف نئیں اوہ تُہاڈے ولّ اے۔</verse>
				<verse number="51">تے جد اوہ دِن نیڑے ڈُھکے پئی اوہ اُتّے چُک لیا جائے تے اجیہا ہویا۔ پئی اوس پَکّی طرح یرُوشلِیم ولّ جان لئی اپنا رُخ کِیتا۔</verse>
				<verse number="52">تے اوس اپنے اگّے لاگی گھلّے۔ اوہ ٹُرکے سامریاں دے پِنڈ وِچ جاوڑے۔ پئی اوہدے واسطے تیاری کرن۔</verse>
				<verse number="53">تے اوہناں اوہنوں نا قبولیا کیوں جو اوہدا رُخ یرُوشلِیم ولّ جان نُوں سی۔</verse>
				<verse number="54">اوہدے شاگِرد یعقُوب تے یُوحنّا نے ایہہ ویکھ کے آکھیا۔ اے خُداوند مرضی کِیہ اے پئی اسی حُکم دئیے۔ پئی اسمانوں اَگ آوے تے ایہناں دا ناس کرے؟ [جیویں ایلیّاہ نے کِیتا۔]</verse>
				<verse number="55">اوس مُڑ کے اوہناں نُوں جِھڑکیا۔ [تے آکھیا پئی تُسی نئیں جان دے پئی تُسی کیویں دی رُوح دے ہو۔</verse>
				<verse number="56">کیوں جو اِبنِ آدم لوکاں دی جان برباد کرن نئیں سگوں بچان آیا] تَد اوہ ہور پِنڈ نُوں ٹُر گئے۔</verse>
				<verse number="57">تے جد اوہ راہ وِچ لگے جاندے سن۔ تے کِسے اوہنوں آکھیا جِتّھے تُوں جائیں۔ مَیں تیرے مگر چلاں گا۔</verse>
				<verse number="58">یِسُوع اوہنوں آکھیا لُومبڑِیاں دے گھورنے تے وَا دیاں پینچھیاں دے آہلنے نیں۔ پر اِبنِ آدم لئی کُجھ نئیں جِتّھے اپنا سِر رکھّے۔</verse>
				<verse number="59">فیر اوہنے اِک ہور نُوں آکھیا میرے مگر ٹُر۔ پر اوس آکھیا اَے خُداوند مَینُوں اجازت دے۔ پئی پہلاں جا کے اپنے پئیو نُوں دفن کراں۔</verse>
				<verse number="60">اوس اوہنوں آکھیا۔ مُردیاں نُوں اپنے مُردے دفنان دے۔ پر تُوں جا کے خُدا دی بادشاہی دی خبر سُنا۔</verse>
				<verse number="61">اِک ہور نے وی آکھیا اَے خُداوند۔ مَیں تیرے مگر ٹُراں گا۔ پر پہلاں مَینُوں اجازت دے۔ پئی اپنے گھر دے لوکاں توں وِداع ہو آواں۔</verse>
				<verse number="62">یِسُوع اوہنوں آکھیا کوئی نئیں اے جیہڑا ہَل اُتّے ہتّھ رکھ کے پِچھّاں ویکھے تے اوہ خُدا دی بادشاہی دے لائق ہوئے۔</verse>
			</chapter>
			<chapter number="10">
				<verse number="1">ایہناں گلّاں دے پِچّھوں خُداوند ستّر بندے ہور مُقرّر کِیتے تے اوہناں نُوں اپنے اگّے ہر شہر تے ہر تھاں جِتّھے آپ جان والا سی دو دو کر کے گھلّیا۔</verse>
				<verse number="2">تے اوہناں نُوں آکھیا۔ پئی فصل تے بُہت اے۔ پر واڈھے تھوڑے نیں۔ ایس لئی فصل دے مالک دی مِنّت کرو۔ پئی اوہ فصل نُوں وَڈّھن لئی واڈھے گھل دیوے۔</verse>
				<verse number="3">جاؤ۔ ویکھو مَیں تُہانوں بگھیاڑاں وِچ لیلیاں وانگُوں گھَلّناں آں۔</verse>
				<verse number="4">نا بٹوا لے جاؤ نا جھولی نا جُتِّیاں۔ تے راہ وِچ کِسے نُوں سلام نا کرو۔</verse>
				<verse number="5">تے جِس کِسے گھر وِچ وڑو۔ پہلاں آکھو پئی ایس گھر دی سلامتی ہوئے۔</verse>
				<verse number="6">تے جے کوئی سلامتی دا پُتر اوتھے ہوئے تُہاڈا سلام اوہدے اُتّے ٹھیرے گا۔ نئیں تے تُہاڈے اُتّے مُڑ آئے گا۔</verse>
				<verse number="7">تے اوسے گھر وِچ رہو تاں جو کُجھ اوہناں ولّوں مِلے کھاؤ پِیو۔ کیوں جو مزدُوری مزدُور دا حق اے۔ گھر گھر نا پِھرو۔</verse>
				<verse number="8">تے جِس شہر وِچ وڑو تے اوہ شہر تُہانوں قبولے تاں جو کُجھ تُہاڈے اگّے رکھیا جائے کھاؤ۔</verse>
				<verse number="9">اوس تھاں دے روگِیاں نُوں ولّ کرو۔ تے اوہناں نُوں ایہہ آکھو۔ پئی خُدا دی بادشاہی تُہاڈے نیڑے آئی اے۔</verse>
				<verse number="10">تے جِس کِسے شہر وِچ وڑو تے اوہ شہر تُہانوں نا قبولے تے اوہدیاں بازاراں وِچ جا کے آکھو۔</verse>
				<verse number="11">پئی تُہاڈے شہر دا گھٹّا وی جیہڑا ساڈے پیراں اُتّے پیا اے۔ اسی تُہاڈے سامھنے جھاڑ دینے آں۔ پر ایہہ جان لو پئی خُدا دی بادشاہی نیڑے آگئی اے۔</verse>
				<verse number="12">مَیں تُہانوں آکھنا آں پئی اوس دِن سدُوم دا حال اوس شہر نالوں بُہتا سوکھا ہوئے گا۔</verse>
				<verse number="13">خُرازِین افسوس تیرے اُتّے۔ بَیت صَیدا افسوس تیرے اُتّے۔ کیوں جو اوہ کراماتاں جیہڑیاں تُہاڈے وِچ وکھائیاں گِئیاں سن جے صُور تے صَیدا وِچ وکھالِیاں جاندِیاں۔ تے اوہ ترپّڑ اپنے اُتّے لے کے تے سواہ وِچ بَیہہ کے کدوں دی تَوبہ کر لَیندے۔</verse>
				<verse number="14">پر صُور تے صَیدا لئی تُہاڈے نالوں عدالت وِچ سوکھا ہوئے گا۔</verse>
				<verse number="15">تے اَے کَفرنحُوم کِیہ تُوں اسمان تِیکر اُچّا کِیتا جائیں گا؟ نئیں تُوں سگوں پاتال تِیکر اُتاریا جائیں گا۔</verse>
				<verse number="16">جیہڑا تُہاڈی سُندا اے۔ میری سُندا اے۔ جیہڑا تُہانوں رَدّ کر دا اے اوہ مَینُوں رَدّ کر دا اے۔ تے جیہڑا مَینُوں رَدّ کر دا اے اوہ میرے گھلّن والے نُوں رَدّ کر دا اے۔</verse>
				<verse number="17">اوہ ستّر خُوشی نال مُڑ آئے تے آ کے آکھیا۔ اَے خُداوند تیرے ناں اُتّے بد رُوحاں وی ساڈے وَس وِچ نیں۔</verse>
				<verse number="18">تَد اوس اوہناں نُوں آکھیا۔ مَیں شیطان نُوں بِجلی وانگُوں اسمانوں ڈِگّیا ویکھیا۔</verse>
				<verse number="19">ویکھو مَیں تُہانوں اختیار دِتّا اے۔ پئی سپّاں تے ٹھوہیاں نُوں لتاڑو تے وَیری دی ساری طاقت نُوں۔ تے کوئی شے کدی تُہاڈا نُقصان نا کرے گی۔</verse>
				<verse number="20">تَد وی ایس اُتّے خُوش نا ہو پئی رُوحاں تُہاڈے وَس وِچ نیں پر خُوشی کرو۔ پئی تُہاڈے ناں اسمانِیں لِکھے ہوئے نیں۔</verse>
				<verse number="21">اوسے گھڑی اوس پاک رُوح وِچ خُوش ہو کے آکھیا۔ اَے باپ اسمان تے زمین دے خُداوند مَیں تیری وڈیائی کرنا آں پئی تُوں ایہناں گلّاں نُوں عقل والیاں سیانیاں توں لُکایا۔ تے نیانیاں اُتّے اوہناں نُوں ظاہر کِیتا۔ ہاں اَے باپ ایسے طرح ای تینُوں چَنگا لگّا۔</verse>
				<verse number="22">سبھ کُجھ میرے باپ ولّوں مَینُوں دِتّا گیا اے۔ تے کوئی پُتر نُوں بِناں باپ دے نئیں جان دا۔ پئی اوہ کون اے۔ تے نا کوئی باپ نُوں جان دا اے پئی اوہ کون اے۔ بِناں پُتر دے۔ تے اوہ جِہدے اُتّے پُتر اوہنوں ظاہر کرنا چاہے۔</verse>
				<verse number="23">تے شاگِرداں ولّ دھیان کر کے اوہناں نُوں اوہلے وِچ آکھیا دھنّ اوہ اَکھّیاں جیہڑیاں ایہہ ویکھدِیاں نیں۔ جو کُجھ تُسی پئے ویکھدے اوہ۔</verse>
				<verse number="24">کیوں جو مَیں تُہانوں آکھنا آں پئی بتھیرے نبیاں تے بادشاہاں چاہ کِیتی پئی جو کُجھ تُسی ویکھدے اوہ۔ سو ویکھن۔ پر نا ویکھیا۔ تاں جو کُجھ تُسی سُن دے اوہ۔ سو سُنن۔ پر نا سُنیا۔</verse>
				<verse number="25">تے ویکھو اِک شریعت دا سکھالن والا اُٹھیا تے ایہہ آکھ کے اوہدی ازمایش کِیتی پئی اَے اُستاد مَیں کِیہ کراں۔ پئی ہمیشہ دی زِندگی دا وارث ہوواں؟</verse>
				<verse number="26">اوس اوہنوں آکھیا۔ توریت وِچ کِیہ لِکھیا ہویا اے تُوں کِیویں پڑھنا ایں؟</verse>
				<verse number="27">اوس جواب دِتّا پئی تُوں خُداوند نُوں جیہڑا تیرا خُدا اے اپنے سارے دِل تے اپنی ساری جان تے اپنے سارے زور تے اپنی ساری عقل نال پیار کر۔ تے اپنے گوانڈھی نُوں اپنے جِہیا۔</verse>
				<verse number="28">اوس اوہنوں آکھیا۔ تُوں ٹھیک جواب دِتّا ایہو کر تے جیویں گا۔</verse>
				<verse number="29">پر اوس ایس مطلب نال پئی اپنے آپ نُوں سَچّا ٹھہراوے۔ یِسُوع نُوں آکھیا۔ فیر میرا گوانڈھی کیہڑا ہویا۔</verse>
				<verse number="30">یِسُوع آکھیا اِک بندہ یرُوشلیِموں یرِیحُو نُوں پیا جاندا سی تے ڈاکُوؤاں وِچ جا پیا۔ اوہناں اوہنوں ننگا کر کے مارکُٹ کِیتی تے ادھ موئیا چھڈ کے ٹُر گئے۔</verse>
				<verse number="31">سبّب نال اِک کاہِن اوسے راہ لگا جاندا سی تے اوہنوں ویکھ کے پریوں دی لنگھ گیا۔</verse>
				<verse number="32">تے ایسے طرح اِک لاوی وی اوس تھاں آیا تے اوہ وی اوہنوں ویکھ کے پریوں لنگھ گیا۔</verse>
				<verse number="33">پر اِک سامری راہی اوسے تھاں آیا تے اوہنوں ویکھ کے ترس کھادا۔</verse>
				<verse number="34">تے اوہدے کول گیا تے اوہدے زخماں نُوں تیل تے رَس پا کے بَدّھا۔ تے اپنے جنَور اُتّے بہا کے اوہنوں سَراں وِچ لے گیا تے اوہدی خبرداری کِیتی۔</verse>
				<verse number="35">تے اگلے دیہاڑے دو دینار کڈھ کے بھٹیاری نُوں دِتّے۔ تے آکھیا تُوں ایہدی خبر رکھّیں۔ تے جو کُجھ تیرا ہور لگّے مَیں مُڑ دا ہویا تینُوں دے دیاں گا۔</verse>
				<verse number="36">ہُن تیری سمجھ وِچ ایہناں تِنّاں وِچوں اوس بندے دا جیہڑا ڈاکُوؤاں وِچ جا پیا سی کیہڑا گوانڈھی بنیا۔</verse>
				<verse number="37">اوہ آکھن لگّا۔ اوہ جِس اوہدے اُتّے مِہربانی کِیتی۔ یِسُوع اوہنوں آکھیا جا تُوں وی ایویں ای کر۔</verse>
				<verse number="38">تے اِنج ہویا پئی اوہ جاندِیاں اِک پِنڈ وِچ اَپڑے تے مرتھا ناں دی اِک زنانی اوہنوں اپنے گھر اُتاریا۔</verse>
				<verse number="39">تے اوہدی اِک بھین مریم ناں سی۔ اوہ یِسُوع دے پیراں کول بَہہ کے اوہدا کلام پئی سُن دی سی۔</verse>
				<verse number="40">پر مرتھا بُہت خِدمت دے سبّب گھابر گئی سی تے سامھنے ہو کے آکھیا اَے خُداوندا تینُوں کُجھ پرواہ نئیں اے۔ پئی میری بھین نے مَینُوں اکلّیاں سیوا کرن لئی چھڈ دِتّا؟ اوہنوں آکھ پئی میری مدد کر کے۔</verse>
				<verse number="41">تَد یِسُوع اوہنوں جواب دِتّا مرتھا مرتھا! تُوں کِنیاں بھوتیاں شیواں دی فِکر وِچ پَے کے گھابر گئی ایں۔</verse>
				<verse number="42">پر اِکّو شے دی لوڑ اے۔ مریم تے چَنگا حِصّہ پسند کِیتا اے۔ اوہ اوہدے توں کھوہیا نا جاوے گا۔</verse>
			</chapter>
			<chapter number="11">
				<verse number="1">تے ایویں ہویاں پئی اوہ کِسے تھاں دُعا منگدا سی۔ جد منگ لئی تے اوہدے شاگِرداں وِچوں اِک نے اوہنوں آکھیا۔ اے خُداوندا سانُوں دُعا منگنی سِکھا جیویں یُوحنّا وی اپنے شاگِرداں نُوں سِکھا لیا۔</verse>
				<verse number="2">اوس اوہناں نُوں آکھیا۔ جد تُسی دُعا منگو۔ تے آکھو۔ اے باپ تیرا ناں پاک مَنّیا جائے۔ تیری بادشاہی آوے۔</verse>
				<verse number="3">ساڈی روز دی روٹی روز سانُوں دے۔</verse>
				<verse number="4">تے ساڈیاں تقصِیراں نُوں بخش دے۔ کیوں جو اسی اپنے ہر قرضئی نُوں بخش دینے آں۔ تے سانُوں ازمایش وِچ نا لیا۔</verse>
				<verse number="5">تے اوس اوہناں نُوں آکھیا تُہاڈے وِچ کیہڑا اے جِہدا دوست ہوئے۔ تے اوہ اَدھی راتِیں اوہدے کول جا کے آکھے اَے دوستا مَینُوں تَرے روٹِیاں اُدھاریاں دے۔</verse>
				<verse number="6">کیوں جو میرا اِک دوست پَینڈا کر کے میرے کول آیا ہویا اے۔ تے میرے کول کُجھ نئیں پئی اوہدے اگّے رکھاں۔</verse>
				<verse number="7">تے اوہ اندروں جواب دے کے آکھے مَینُوں اَوکھیاں نا کر۔ ہُن بُوہا وَجّیا ہویا اے تے میرے بال میرے نال وچھاؤنے اُتّے نیں۔ مَیں اُٹھ کے تینُوں دے نئیں سکدا۔</verse>
				<verse number="8">مَیں تُہانوں آکھنا آں بھانویں اوہدا دوست ہون دے سبّب کر کے اوہ اُٹھ کے نا دیوے۔ پر اوہدے بے شرم ہون مارِیاں اوہ اُٹھے گا۔ تے جِنّیاں لوڑ نیں اوہنوں دیوے گا۔</verse>
				<verse number="9">تے مَیں تُہانوں آکھنا آں منگو تے تُہانوں دِتّا جائے گا۔ لَبّھو تے تُسی پاؤ گے۔ کھڑکاؤ تاں تُہاڈے لئی کھولیا جائے گا۔</verse>
				<verse number="10">کیوں جو جیہڑا منگدا اے پا لَیندا اے۔ تے جیہڑا لَبّھدا اے۔ اوہنوں لَبّھ جاندا اے۔ تے جیہڑا کھڑکاؤندا اے۔ اوہدے واسطے کھولیا جائے گا۔</verse>
				<verse number="11">تُہاڈے وِچوں کیہڑا پئیو اے۔ پئی جے اوہدا پُتر روٹی منگے۔ تے اوہنوں پتّھر دیوے۔ مچّھی منگے تے مچّھی دی تھاں اوہنوں سَپّ دیوے۔</verse>
				<verse number="12">جے آنڈا منگے تے اوہنوں ٹُھوہاں دیوے؟</verse>
				<verse number="13">سو جے تُسی بُرے ہو کے اپنے بالاں نُوں چَنگیاں شیواں دیناں جان دے ہو۔ تے اوہ باپ جیہڑا اسمان دا اے اوہناں نُوں جیہڑے اوہدے توں منگدے نیں۔ پاک رُوح ضرُور دیوے گا۔</verse>
				<verse number="14">تے اوہ اِک گُنگی بدرُوح نُوں پیا کڈھ دا سی تے اینج ہویا۔ پئی جد بدرُوح نِکل گئی اوہ گُنگا بول پیا تے لوک حَیران ہوئے۔</verse>
				<verse number="15">پر کئی اوہناں وِچوں آکھن لگّے۔ پئی اوہ تے بد رُوحاں دے سردار بَعلزبُول دی ولّوں بدرُوحاں نُوں کڈھ دا اے۔</verse>
				<verse number="16">تے ہورناں ازمایش لئی اوہدے توں اِک اسمانی نِشان منگیا۔</verse>
				<verse number="17">پر اوس اوہناں دے خیالاں نُوں جان کے اوہناں نُوں آکھیا ہر اِک راج جِہدے وِچ پُھٹ پئے۔ برباد ہو جاندا اے۔ تے اوہ گھر جِہدے وِچ پُھٹ پئے اُجّڑ جاندا اے۔</verse>
				<verse number="18">سو جے شیطان اپنے ای برخلاف ہو جائے تے اوہدا راج کِیویں قیم رہے گا؟ کیوں جو تُسی آکھدے ہو پئی۔ مَیں بد رُوحاں نُوں بَعلزبُول دے ولّوں کڈھناں آں۔</verse>
				<verse number="19">تے جے مَیں بَعلزبُول دے ولّوں بد رُوحاں نُوں کڈھ نا آں تاں دسوں تُہاڈے پُتر کِدے ولّوں کڈھدے نیں؟ بس اوہ تُہاڈا نبیڑا کرن گے۔</verse>
				<verse number="20">پر جے مَیں خُدا دی اُنگلی نال بد رُوحاں نُوں کڈھناں آں۔ تے خُدا دا راج تُہاڈے کول آ پہنچیا۔</verse>
				<verse number="21">جد کوئی زوراور بندہ ہتّھیار بَنّھ کے اپنے گھر دا پَہرا دیوے تے اوہدے مال دی حفاظت ہوندی اے۔</verse>
				<verse number="22">پر جد اوہدے نالوں کوئی زوراور اوہدے اُتّے حملہ کر کے جِتّے۔ تے سارے ہتّھیار جِہدے اُتّے اوہدا مان سی اوہ کھوہ لَیندا اے۔ تے اوہدا مال لُٹ کے ونڈ دیندا اے۔</verse>
				<verse number="23">جیہڑا میرے نال نئیں اے اوہ میرے خلاف اے۔ تے جیہڑا میرے نال اکٹّھا نئیں کر دا۔ سو کھِلار دا اے۔</verse>
				<verse number="24">جد پلِیت رُوح بندے وِچوں نِکل دی اے۔ تے اوہ سُکّیاں تھانواں وِچ آرام لَبھّدی پِھردی اے۔ تے نا لَبّھ کے آکھ دی اے پئی مَیں اپنے گھر نُوں جِتّھوں نِکلی آں مُڑ جاواں گی۔</verse>
				<verse number="25">تے آ کے اوہنوں جھاڑیا تے سنواریا ہویا ویکھدی اے۔</verse>
				<verse number="26">تَد اوہ جاندی تے اپنے نالوں بُریاں ہور سَتّ رُوحاں نُوں نال لیاؤندی اے۔ تے اوہ وِچ وڑ کے اوتھے وسدِیاں نیں۔ تے اوس بندے دا پِچّھلا حال پہلے نالوں بَھیڑا ہو جاندا اے۔</verse>
				<verse number="27">تے جد اوہ ایہہ گلّاں پیا کر دا سی تے اینج ہویا۔ پئی اِک زنانی نے بِھیڑ وِچوں اُچّی اُچّی اوہنوں آکھیا دھنّ اے اوہ کُکھ جِہدے وِچ تُوں رِہئیا۔ تے اوہ چھاتی جیہڑی تُوں چُنگھی۔</verse>
				<verse number="28">پر اوس آکھیا ہاں سگوں بُہتے دھنّ اوہ نیں جیہڑے خُدا دا کلام سُندے تے اوہدے اُتّے عمل کر دے نیں۔</verse>
				<verse number="29">جد بِھیڑ اوہدے کول جمع پئی ہوندی سی اوہ آکھن لگّا پئی ایس زمانے دے لوک بُرے نیں اوہ نِشان لبّھدے نیں پر یُوناہ دے نِشان دے سِوا ہور کوئی نِشان اوہناں نُوں دِتّا نا جائے گا۔</verse>
				<verse number="30">کیوں جو جیویں یُوناہ نِینوہ دے لوکاں لئی نِشان ہویا اوسے طرح اِبنِ آدم وی ایس زمانے دے لوکاں لئی ہوئے گا۔</verse>
				<verse number="31">دَکھّن دی رانی عدالت وِچ ایس زمانے دیاں لوکاں نال اُٹھے گی۔ تے اوہناں نُوں مُجرم کرے گی۔ کیوں جو اوہ تے سُلیمان دی حِکمت سُنن لئی زمین دِیاں حداں توں آئی۔ تے ویکھو اِک جیہڑا سُلیمان نالوں وَڈا اے۔ ایتھے موجُود اے۔</verse>
				<verse number="32">نِینوہ دے لوک عدالت وِچ ایس زمانے دے لوکاں نال اُٹھن گے۔ تے اوہناں نُوں مُجرم کرن گے۔ کیوں جو اوہناں یُوناہ دی منادی سُن کے تَوبہ کِیتی۔ تے ویکھو۔ اِک جیہڑا یُوناہ نالوں وَڈا اے۔ ایتھے موجُود اے۔</verse>
				<verse number="33">کوئی دِیوا بال کے اوہلے یا ٹوپے ہیٹھ نئیں رکھدا۔ سگوں ڈیوڑی اُتّے رکھدا اے۔ تاں جو اندر آن والے چانن ویکھن۔</verse>
				<verse number="34">تیری اَکھ تیرے بدن دا دِیوا اے۔ جد تیری اَکھ صاف اے۔ تے تیرا سارا بدن وی چاننا اے۔ تے جد خراب اے۔ تے تیرا بدن وی ہنیرا اے۔</verse>
				<verse number="35">ویکھ فیر متے تیرے اندر دا چانن ہنیرا نا ہوئے۔</verse>
				<verse number="36">سو جے تیرا سارا بدن چاننا ہوئے تے کوئی انگ ہنیرا نا رہے۔ تے سارا چاننا ہوئے گا۔ جیویں دِیوا اپنی روشنی نال تینُوں چانن دیندا اے۔</verse>
				<verse number="37">جد اوہ گلّ پیا کر دا سی کِسے فریسی اوہدے کول عرض کِیتی۔ پئی اَج میری روٹی کھا۔ تَد اوہ اندر جا کے کھان بَیٹھا۔</verse>
				<verse number="38">تے فریسی ویکھ کے حَیران ہویا پئی اوہ کھان توں پہلاں کیوں نئیں نہاتا۔</verse>
				<verse number="39">پر خُداوند اوہنوں آکھیا۔ اَے فرِیسیو۔ تُسی کٹورا تے تھال باہروں تے صاف کر دے اوہ۔ پر تُہاڈے اندر لُٹ تے بُریائی بھری ہوئی اے۔</verse>
				<verse number="40">نادانوں جِس باہر نُوں بنایا اوس اندر نُوں وی نئیں بنایا؟</verse>
				<verse number="41">پر ہاں اندرلیاں شیواں خَیرات کرو۔ تے ویکھو سبھ کُجھ تُہاڈے لئی پاک اے۔</verse>
				<verse number="42">پر اَے فرِیسیو! تُہاڈے اُتّے افسوس پئی تُسی پُودنے تے زِیرے تے ہر اِک سبزی دا دسواں حِصّہ دیندے ہو۔ تے انصاف تے خُدا دی مُحبّت نُوں چھڈ دیندے ہو۔ چاہیدا سی پئی ایہناں نُوں کر دے۔ تے اوہناں نُوں وی نا چھڈ دے۔</verse>
				<verse number="43">اَے فرِیسیو! تُہاڈے اُتّے افسوس۔ پئی تُسی عبادت خانیاں وِچ اُچیاں کُرسِیاں تے بازاراں وِچ سلام چاہندے ہو۔</verse>
				<verse number="44">تُہاڈے اُتّے افسوس۔ پئی تُسی اوہناں قبراں وانگر ہو جیہڑیاں دِسدیاں نئیں۔ تے لوک اوہناں دے اُتّے ٹُردے پِھردے بے خبر رہندے نیں۔</verse>
				<verse number="45">تَد شریعت دے سکھالن والیاں وِچوں کِسے اِک اوہنوں جواب دِتّا اَے اُستاد! ایہہ آکھ کے تُوں ساڈی وی بے عِزّتی کرنا ایں۔</verse>
				<verse number="46">اوس آکھیا اَے شریعت دے سکھالن والیو! تُہاڈے اُتّے وی افسوس۔ پئی تُسی ایہو جیہے بھار بندیاں اُتّے لَدّ دے اوہ جیہڑے مَساں چُکے جاندے نیں تے آپ اپنی اِک اُنگل نال اوہناں بھاراں نُوں نئیں ہلاؤندے۔</verse>
				<verse number="47">تُہاڈے اُتّے افسوس پئی تُسی نبیاں دِیاں قبراں بناندے اوہ۔ تے تُہاڈے وڈّیاں نیں اوہناں نُوں مار سُٹّیا سی۔</verse>
				<verse number="48">سو تُسی اپنے وڈّیاں دے کمّاں دے گواہ اوہ۔ تے اوہناں اُتّے راضی ہوندے اوہ۔ کیوں جو اوہناں تے اوہناں نُوں قتل کِیتا تے تُسی اوہناں دِیاں قبراں بناندے اوہ۔</verse>
				<verse number="49">ایسے لئی خُدا دی حِکمت نے وی آکھیا اے پئی مَیں نبیاں تے رسُولاں نُوں اوہناں کول گھلاں گی تے اوہ اوہناں وِچوں کئیاں نُوں مار سُٹّن گے تے کئیاں نُوں ستان گے۔</verse>
				<verse number="50">تاں جو سارے نبیاں دا خُون جیہڑا دُنیا دے مُڈھوں ڈوہلیا گیا۔ سو ایس زمانے توں بھریا جائے۔</verse>
				<verse number="51">ہابل دے خُون توں لے کے زکریاہ دے خُون تِیکر جیہڑا قُربان گاہ تے ہیکل دے وِچکار ماریا گیا۔ مَیں تُہانوں سَچ آکھنا آں پئی ایسے زمانے توں پُچھ پرتیت کِیتی جائے گی۔</verse>
				<verse number="52">اَے شریعت سکھالن والیو تُہاڈے اُتّے افسوس پئی تُساں گیان دی کُنجی کھو لئی۔ تُسی آپ وی اندر نا گئے۔ تے اندر جان والیاں نُوں وی روکیا۔</verse>
				<verse number="53">تے جد اوہ اوتھوں نِکلن لگّا تے فقِیہ تے فریسی پیڑی طرح اوہدے گل پَین لگّے تے بتھیریاں گلّاں دی بابت اوہدے نال بحث شُروع کِیتی۔</verse>
				<verse number="54">تے اوہدی سُوہ وِچ ایس آس اُتّے سن۔ پئی اوہدے مُنھوں کوئی گلّ پھڑ لئیے۔</verse>
			</chapter>
			<chapter number="12">
				<verse number="1">اینے وِچ جد ہزاراں بندیاں دی بِھیڑ جمع ہوگئی۔ ایتھوں تِیکر پئی اِک دُوجے اُتّے ڈِگّدے پئے سن۔ تَد اوس ساریاں توں پہلاں اپنے شاگِرداں نُوں ایہہ آکھنا شُروع کِیتا پئی فرِیسیاں دے خمیر توں جیہڑا مکر اے ہُشیار رہو۔</verse>
				<verse number="2">کیوں جو کوئی شے ڈھکی ہوئی نئیں اے جیہڑی کھولی نا جائے گی تے نا کوئی شے لُکی ہوئی اے۔ جیہڑی جانی نا جائے گی۔</verse>
				<verse number="3">ایس لئی پئی جیہڑیاں گلّاں تُساں ہنیرے وِچ آکھیاں نیں سو اوہ چاننے سُنائیاں جان گِیاں تے جو کُجھ تُساں کوٹھڑِیاں وِچ کنّوں کنّ بولیا اے۔ سو کوٹھیاں اُتّے اوہدا ڈھنڈورا کِیتا جائے گا۔</verse>
				<verse number="4">مَیں تُہانوں جیہڑے میرے دوست ہو۔ ایہہ آکھنا آں۔ پئی اوہناں کولوں نا ڈرو جیہڑے بدن نُوں مار سُٹ دے نیں تے اوہدے مگروں ہور کُجھ نئیں کر سکدے۔</verse>
				<verse number="5">پر مَیں تُہانوں دسنا آں پئی تُہانوں کِدے کولوں ڈرنا چاہیدا اے اوسے کولوں ڈرو جیہڑا اختیار رکھدا اے پئی مارن دے مگروں جہنّم وِچ سُٹ دیوے ہاں مَیں تُہانوں آکھنا آں۔ اوسے کولوں ڈرو۔</verse>
				<verse number="6">دو پَیسِیاں دِیاں پنج چِڑیاں نئیں وِکدِیاں؟ پر اوہناں وِچوں اِک وی خُدا دی درگاہے وساری ہوئی نئیں اے۔</verse>
				<verse number="7">سگوں تُہاڈے سِر دے سبھ وال وی گِنے ہوئے نیں۔ ڈرو نا بتھیریاں چِڑیاں نالوں تُہاڈی وَدّھ قدر اے۔</verse>
				<verse number="8">تے مَیں تُہانوں آکھنا آں۔ پئی ہر اِک جیہڑا بندیاں اگّے میرا اِقرار کرے گا۔ اِبنِ آدم وی خُدا دے فرِشتیاں اگّے اوہدا اِقرار کرے گا۔</verse>
				<verse number="9">پر جیہڑا بندیاں اگّے میرا اِنکار کرے۔ خُدا دے فرِشتیاں دے اگّے اوہدا اِنکار کِیتا جائے گا۔</verse>
				<verse number="10">تے ہر اِک جیہڑا اِبنِ آدم دے برخلاف گلّ آکھے گا اوہنوں مُعاف کِیتا جائے گا۔ پر جیہڑا پاک رُوح دے حق وِچ کُفر بولے اوہنوں مُعاف نا کِیتا جائے گا۔</verse>
				<verse number="11">تے جد اوہ تُہانوں عبادت خانیاں وِچ تے حاکماں تے اختیار والیاں دے اگّے لے جان تے فِکر نا کرو۔ پئی اسی کِس طرح دا یا کِیہ عُذر کریئے۔ یا کِیہ آکھیئے۔</verse>
				<verse number="12">کیوں جو پاک رُوح اوسے گھڑی تُہانوں سکھالے گا۔ پئی کِیہ آکھنا چاہیدا اے۔</verse>
				<verse number="13">تے بِھیڑ وِچوں کِسے اوہنوں آکھیا اَے اُستاد میرے بھرا نُوں آکھ پئی وِرثہ مَینُوں ونڈ دے۔</verse>
				<verse number="14">پر اوس اوہنوں آکھیا کِس مَینُوں تُہاڈے اُتّے قاضی یا ونڈن والا بنایا؟</verse>
				<verse number="15">تے اوس اوہناں نُوں آکھیا خبردار رہو تے ہر قِسم دے لالچ توں بچے رہو۔ کیوں جو کِسے دی زِندگی اوہدے مال دے وادھے نال نئیں اے۔</verse>
				<verse number="16">تے اوس اوہناں نُوں اِک تمثِیل سُنائی پئی کِسے دَولت مند دِیاں پَیلِیاں وِچ بڑی فصل ہوئی۔</verse>
				<verse number="17">اوہ اپنے دِل وِچ وچار کر کے آکھن لگّا۔ پئی مَیں کِیہ کراں۔ کیوں جو میرے کول تھاں نئیں جِتّھے اپنی کھیتی جمع کراں؟</verse>
				<verse number="18">تے اوس آکھیا مَیں اینج کراں گا پئی اپنیاں کوٹھِیاں ڈھاواں گا۔ تے وڈّیاں بناواں گا تے اوتھے اپنا سارے دانے تے اپنا مال جمع کراں گا۔</verse>
				<verse number="19">تے اپنی جان نُوں آکھاں گا۔ اَے جان تیرے کول بُہت سارا مال کئیاں ورھیاں لئی پیا ہویا اے مَوج کر کھا پی خُوش رہو۔</verse>
				<verse number="20">پر خُدا اوہنوں آکھیا اَے نادان اَجّو رات نُوں تیری جان تَیتھوں منگی جاندی اے۔ سو جو کُجھ تُوں تیار کِیتا اے۔ اوہ کِدا ہوئے گا؟</verse>
				<verse number="21">ایسے طرح اوہ اے جیہڑا اپنے لئی خزانہ اکٹّھا کر دا اے۔ تے خُدا اگّے دَولت مند نئیں اے۔</verse>
				<verse number="22">تے اوس اپنے شاگِرداں نُوں آکھیا۔ مَیں ایس کر کے تُہانوں آکھنا آں پئی اپنی جان دا فِکر نا کرو۔ پئی اسی کِیہ کھاواں گے۔ تے نا اپنے بدن دا پئی کِیہ پاواں گے۔</verse>
				<verse number="23">کیوں جو جان خُوراک نالوں تے بدن پوشاک نالوں وَدّھ کے اے۔</verse>
				<verse number="24">کانواں ولّ دھیان کرو۔ نا اوہ بِیجدے نا وَڈّھدے نیں نا اوہناں کول کوٹھا نا کھلواڑہ اے۔ تے خُدا اوہناں نُوں پالدا اے۔ تُہاڈی قدر پنچھیاں نالوں کِنی بوہتی اے۔</verse>
				<verse number="25">کون اے تُہاڈے وِچوں جیہڑا فِکر کر کے اپنا قد اِک ہتّھ وَدّھا سکے؟</verse>
				<verse number="26">سو جد نِکّے توں نِکّا کمّ نئیں کر سکدے۔ تے کیوں ہورناں شیواں دی فِکر کر دے ہو۔</verse>
				<verse number="27">پُھلّاں ولّ دھیان کرو پئی اوہ کِیویں وَدھدے نیں۔ اوہ نا محنت کر دے نیں نا کَتّدے نیں۔ پر مَیں تُہانوں آکھنا آں۔ پئی سُلیمان وی اپنی ساری شان وِچ ایہناں وِچوں اِک ورگا وی نئیں سی پاندا۔</verse>
				<verse number="28">خُدا جد اوس گھاہ نُوں جیہڑا اَج اے تے بھلکے بھٹّھی وِچ واڑِیاں جاندا اے۔ ایس طرح دی پاندا اے۔ تے اَے گھٹ اِیمان والیو۔ اوہ تُہانوں کِنّاں وَدّھ نا پائے گا۔</verse>
				<verse number="29">تے تُسی ایس گلّ دی بھال نا کرو۔ پئی اسی کِیہ کھاواں گے۔ تے کِیہ پِیاں گے۔ تے دلِیلاں وِچ نا پَوو۔</verse>
				<verse number="30">کیوں جو ایہناں سارِیاں شیواں دی بھال دُنیا دِیاں قوماں کر دیاں نیں۔ پر تُہاڈا باپ جان دا اے۔ پئی تُہانوں ایہناں دی لوڑ اے۔</verse>
				<verse number="31">سگوں اوہدی بادشاہی دی بھال کرو۔ تے تُہانوں ایہہ شیواں وی مل جان گِیاں۔</verse>
				<verse number="32">اَے چھوٹے اِجّڑ نا ڈر۔ کیوں جو تُہاڈے باپ نُوں پسند آیا۔ پئی تُہانوں بادشاہی دیوے۔</verse>
				<verse number="33">اپنا مال ویچ کے خَیرات کرو تے اپنے لئی اوہ بٹوے بناؤ جیہڑے پرانے نئیں ہوندے۔ تے اوہ خزانہ جیہڑا تُھڑدا نئیں مطلب اسماناں دے وِچ جِتّھے چور نیڑے نئیں آؤندا تے نا کِیڑا خراب کر دا اے۔</verse>
				<verse number="34">کیوں جو جِتّھے تُہاڈا خزانہ اے۔ اوتھے تُہاڈا دِل لگّا رہے گا۔</verse>
				<verse number="35">تُہاڈے لکّ بَدّھے تے تُہاڈے دِیوے بَلدے رہن۔</verse>
				<verse number="36">تے تُسی آپ اوہناں بندیاں وانگر ہو جیہڑے اپنے مالک دا راہ اُڈِیکدے نیں۔ پئی اوہ کدوں ویاہ توں مُڑ آوے گا۔ تاں جو اوہ آوے تے کھڑکاوے اونویں ای اوہدے لئی بُوہا کھول دین۔</verse>
				<verse number="37">دھنّ نیں اوہ نوکر جِنہاں دا مالک آ کے اوہناں نُوں جاگدیاں ویکھے۔ مَیں تُہانوں سَچ آکھنا آں۔ پئی اوہ آپ لکّ بَنّھ کے کھان لئی اوہناں نُوں بٹھائے گا۔ تے کول آ کے اوہناں دی سیوا کرے گا۔</verse>
				<verse number="38">تے بھانویں اوہ دُوجے یا ترِیجے پَہر نُوں آوے تے ایس طرح ویکھے تے اوہ دھنّ نیں۔</verse>
				<verse number="39">تے ایہہ جانو پئی جے گھر دے مالک نُوں پتا ہوندا پئی چور کیہڑی گھڑی آوے گا۔ تے جاگدا رہندا تے اپنے گھر نُوں سَنّھ لگّن نا دیندا۔</verse>
				<verse number="40">تُسی وی تیار رہو۔ پئی جِس گھڑی تُہانوں خیال نا ہوئے گا۔ اِبنِ آدم آ جاوے گا۔</verse>
				<verse number="41">تَد پطرس آکھیا اَے خُداوند۔ تُوں ایہہ تمثِیل سانُوں ای آکھنا ایں یا ساریاں نُوں؟</verse>
				<verse number="42">خُداوند آکھیا کیہڑا اے اوہ اعتباری تے داناکار مُختِیار جِہنُوں مالک اپنے نَوکراں اُتّے مُقرّر کرے۔ پئی ویلے سر رسد ونڈ دیوے؟</verse>
				<verse number="43">دھنّ اے اوہ نوکر جِہنُوں اوہدا مالک آ کے ایسے طرح کر دیاں ویکھے۔</verse>
				<verse number="44">مَیں تُہانوں سَچ آکھنا آں پئی اوہ اوہنوں اپنے سارے مال اُتّے مُقرّر کرے گا۔</verse>
				<verse number="45">پر جے کر اوہ نوکر اپنے جی وِچ آکھے۔ پئی میرا مالک آؤن وِچ چِر لاندا اے۔ تے ٹہلئے ٹہلناں نُوں مارنا شُروع کرے۔ تے کھان پِین تے مست ہون لگّے۔</verse>
				<verse number="46">تے اوس نوکر دا مالک اوس دِن جدوں اوہنوں اُڈِیک نا ہوئے تے اوس گھڑی جِہدا اوہنوں پتا نا ہوئے آوے گا۔ تے اوہنوں بڑے کولڑے لا کے اوہنوں بے اِیماناں وِچ رلائے گا۔</verse>
				<verse number="47">تے اوہ نوکر جِس اپنے مالک دی مرضی جانی پر تیار نا رہیا۔ نا اوہدی مرضی دے سببّوں کمّ کِیتا بڑی مار کھائے گا۔</verse>
				<verse number="48">پر جِس نا جانیا۔ تے مار کھان دا کمّ کِیتا اوہ تھوڑی مار کھائے گا۔ سو جِس کِسے نُوں بوہتا دِتّا جائے گا اوہدے کولوں بُہت پُچھ ہوئے گی۔ تے جِہنُوں بُہت سپُرد ہویا اوہدے توں وَدّھ منگیا جائے گا۔</verse>
				<verse number="49">مَیں زمین اُتّے اَگ لان آیا آں۔ تے جے کر لگ گئی ہوندی۔ تے مَیں بڑا خُوش ہوندا۔</verse>
				<verse number="50">پر مَیں اِک بپتِسمہ لینا اے۔ تے جِنّاں چِر اوہ پُورا نا ہوئے مَیں بڑا اَوکھا رہاں گا۔</verse>
				<verse number="51">تُہاڈا کِیہ خیال اے۔ پئی مَیں زمین اُتّے میل کران آیا آں؟ نئیں مَیں تُہانوں آکھنا آں۔ سگوں جُدائی کران۔</verse>
				<verse number="52">کیوں جو ایدوں اگّے اِک گھر دے پنجاں بندیاں وِچ جُدائی ہوئے گی تَرے دوہاں دے تے دو تِنّاں دے برخلاف۔</verse>
				<verse number="53">پئیو پُتر دے خلاف ہوئے گا۔ تے پُتر پئیو دے۔ ماں دِھی دے تے دِھی ماں دے۔ سَس نُونہہ دے۔ تے نُونہہ سَس دے برخلاف۔</verse>
				<verse number="54">اوہنے بِھیڑ نُوں ایہہ وی آکھیا پئی جدوں تُسی بدّل لہندے پاسیوں چڑھدا ویکھ دے اوہ۔ تے اونویں آکھدے ہو۔ پئی مینہ آؤندا اے۔ تے اوسے طرح ہوندا اے۔</verse>
				<verse number="55">تے جد دَکھّن دی وَا وَگدی اے۔ تے آکھدے ہو۔ پئی سیک ہوئے گا۔ تے اوہ ہوندا اے۔</verse>
				<verse number="56">اَے مکّارو زمین اسمان دے رنگاں دا جاچناں تُہانوں آؤندا اے۔ ایس سَمے دی جاچ کرنی کیوں نئیں آؤندی؟</verse>
				<verse number="57">تے تُسی اپنے ولّوں کیوں فیصلہ نئیں کر دے۔ پئی حق کِیہ اے۔</verse>
				<verse number="58">تے جد تُوں حاکم دے سامھنے اپنے مُدّعی نال جانا ایں تے راہ وِچ اوہدے کولوں چُھٹ جان دا حیلہ کر۔ کِتے اِنج نا ہوئے پئی اوہ تینُوں حاکم دے اگّے کھِچّ کھڑے۔ تے حاکم تینُوں سپاہی دے حوالے کرے۔ تے سپاہی تینُوں قیدے پا دیوے۔</verse>
				<verse number="59">مَیں تینُوں آکھنا آں جد تِیکر کَوڈی کَوڈی نا بھریں تُوں اوتھوں نا چُھٹیں گا۔</verse>
			</chapter>
			<chapter number="13">
				<verse number="1">اوس ویلے کئی اِک اوتھے آئے سن جیہڑے اوہنوں اوہناں گلِیلِیاں دی بارے خبر دیندے سن جِنہاں دا خُون پِیلاطُس اوہناں دِیاں قُربانِیاں دے نال مِلایا سی۔</verse>
				<verse number="2">تے اوس جواب دِتّا۔ تُسی کِیہ سمجھدے ہو۔ پئی ایہہ گلِیلی ساریاں گلِیلِیاں نالوں وَدّھ گُناہیں سن پئی اوہناں اِنج دُکھ پایا اے؟</verse>
				<verse number="3">مَیں تُہانوں آکھنا آں پئی نئیں۔ پر جے تُسی تَوبہ نا کرو۔ تے تُسی سبھو ایسے طرح ہلاک ہوؤگے۔</verse>
				<verse number="4">یا اوہ اٹھاراں جِنہاں اُتّے شِیلوخ وِچ بُرج ڈِگّا تے اوہناں نُوں مار دِتّا تُسی سمجھدے اوہ۔ پئی یرُوشلِیم دے سارے رہن والیاں نالوں اوہ وَدّھ تقصِیری سن؟</verse>
				<verse number="5">مَیں تُہانوں آکھنا آں نئیں۔ پر جے تُسی تَوبہ نا کرو تے سبھو ایسے طرح ہلاک ہوؤگے۔</verse>
				<verse number="6">تے اوس ایہہ تمثِیل آکھی پئی کِسے دے انگور دے باغ وِچ اِک ہنجیر دا رُکھّ لایا ہویا سی تے اوہ پَھل لَبّھن نُوں آیا۔ پر نا لَبھّا۔</verse>
				<verse number="7">تَد اوس مالی نُوں آکھیا ویکھ تِنّاں ورھیاں توں مَیں آ کے ایس انجِیر دے بُوٹے اُتّے پَھل لبّھنا آں پر نئیں لَبّھ دا۔ ایہنوں وَڈّھ سُٹ۔ ایہہ کاہِنُوں زمین نُوں وی روکے۔</verse>
				<verse number="8">اوس جواب دِتّا۔ اَے مالک! ایس سال وی اوہنوں رہن دے تاں جو مَیں اوہدے دوالے گوڈی کراں تے رُوڑی پاواں۔</verse>
				<verse number="9">تے جے اوہ اگّے نُوں پَھل دیوے تے خَیر۔ نئیں تے اوہنوں وَڈّھا چھڈیں۔</verse>
				<verse number="10">تے سبت دے دِن اوہ عبادت خانے وِچ تعلِیم پیا دیندا سی۔</verse>
				<verse number="11">تے ویکھو اِک زنانی سی جِہنُوں اٹھاراں ورھیاں توں کمزور کرن والی رُوح چمبڑی ہوئی سی تے اوہ کُبّی ہوگئی سی تے کِسے طرح نال اوہ سِدّھی نئیں سی ہو سکدی۔</verse>
				<verse number="12">یِسُوع اوہنوں ویکھ کے کول سدّیا تے اوہنوں آکھیا۔ اَے بی بی تُوں اپنی کمزوریوں چُھٹ گئی ایں۔</verse>
				<verse number="13">تے اپنے ہتّھ اوہدے اُتّے رکھّے۔ تے اوسے ویلے اوہ سِدّھی ہوگئی۔ تے خُدا دی وڈیائی کرن لگّی۔</verse>
				<verse number="14">تَد عبادت خانے دا سردار ایس لئی پئی یِسُوع سبت دے دِن چَنگا کِیتا غُصّے ہو کے لوکاں نُوں آکھن لگّا۔ پئی چھ دِن نیں جِنہاں وِچ کمّ کرنا چاہیدا اے۔ سو اوہناں وِچ آ کے علاج کراؤ۔ نا سبت دے دِن۔</verse>
				<verse number="15">خُداوند نے اوہنوں جواب وِچ آکھیا۔ اَے مکّارو! تُہاڈے وِچوں ہر کوئی سبت دے دِن اپنے ڈھگّے یا کھوتے نُوں کُھرلیوں نئیں کھولدا تے پانی ڈاہن نُوں نئیں لے جاندا؟</verse>
				<verse number="16">ایس زنانی نُوں جیہڑی ابرہام دی دِھی اے جِہنُوں شیطان اٹھاراں ورھیاں توں بَنّھ رکھیا سی۔ اوہنوں سبت دے دِن ایس بند توں چھڈاؤنا نئیں سی چاہیدا؟</verse>
				<verse number="17">تے جد اوہ ایہہ گلّاں پیا کر دا سی۔ اوہدے سارے مخالف شرمندے ہوئے تے سارے لوک اوہناں جلال والیاں کمّاں دے سبّب جیہڑے اوس کِیتے خُوش سن۔</verse>
				<verse number="18">اوس آکھیا خُدا دی بادشاہی کِدے وانگر اے؟ تے مَیں اوہنوں کِدے وانگر آکھاں؟</verse>
				<verse number="19">اوہ رائی دے دانے وانگر اے۔ جِہنُوں کِسے بندے لے کے باغ وِچ سُٹّیا تے اوہ وَدّھیا تے وَڈا رُکھّ بن گیا۔ تے اسمان دے پنچھیاں اوہدی ٹہنِیاں اُتّے آہلنے بنائے۔</verse>
				<verse number="20">فیر اوس آکھیا مَیں خُدا دی بادشاہی نُوں کِہدے وانگر آکھاں؟</verse>
				<verse number="21">اوہ خمیر وانگر اے۔ جِہنُوں اِک زنانی لے کے تِنّ ٹوپے آٹے وِچ مِلایا۔ ایتھوں تِیکر پئی اوہ سارا خمیر ہوگیا۔</verse>
				<verse number="22">تے اوہ یرُوشلِیم دے سفر وِچ شہر شہر پِنڈ پِنڈ تعلِیم دیندا جاندا سی۔</verse>
				<verse number="23">تَد اوہنوں کِسے آکھیا۔ اَے خُداوندا۔ کِیہ نجات پان والے تھوڑے نیں؟ اوس اوہناں نُوں آکھیا۔</verse>
				<verse number="24">دِلوں کوشش کرو۔ پئی بِھیڑے بُوہے توں وڑو۔ کیوں جو مَیں تُہانوں آکھناں آں۔ پئی بتھیرے وڑنا چاہن گے پر وڑ نا سکن گے۔</verse>
				<verse number="25">جدوں گھر دے مالک اُٹھ کے بُوہا مار لیا۔ تے تُسی باہر کھلو کے بُوہا کھڑکاندیاں ایہہ آکھن لگّو۔ پئی اَے خُداوندا۔ ساڈے لئی کھول دے۔ تے اوہ تُہانوں جواب دے گا۔ پئی مَیں تُہانوں نئیں جان دا پئی کِتّھوں دے ہو۔</verse>
				<verse number="26">تَد تُسی آکھن لگّو گے۔ پئی اساں تے تیرے سامھنے کھادا پِیتا تے تُوں ساڈیاں بازاراں وِچ تعلِیم دِتّی۔</verse>
				<verse number="27">پر اوہ آکھے گا۔ مَیں تُہانوں آکھنا آں مَیں نئیں جان دا پئی تُسی کِتّھوں دے ہو۔ اَے سارے بدکارو۔ میرے کولوں دُراڈے ہو جاؤ۔</verse>
				<verse number="28">اوس تھاں رونا تے کچیچیاں وٹنا ہوئے گا۔ جد ابرہام نُوں تے اِضحاق نُوں تے یعقُوب نُوں تے سارے نبیاں نُوں خُدا دی بادشاہی وِچ شریک تے اپنے آپ نُوں باہر کڈھیاں ہویا ویکھو گے۔</verse>
				<verse number="29">تے لوک چڑھدیوں لہندیوں تے پہاڑوں دکھنوں آؤن گے۔ تے خُدا دی بادشاہی وِچ بیہن گے۔</verse>
				<verse number="30">تے دھیان کرو پئی کئی چھیکڑلے نیں جیہڑے پہلے ہون گے۔ تے کئی پہلے نیں جیہڑے چھیکڑلے ہون گے۔</verse>
				<verse number="31">اوسے گھڑی کئی فرِیسیاں آ کے اوہنوں آکھیا۔ چَل نِکل تے ایتھوں ٹُر جا۔ کیوں جو ہیرودیس تینُوں جانوں مارنا چاہندا اے۔</verse>
				<verse number="32">اوس اوہناں نُوں آکھیا جا کے اوس لُومبڑ نُوں آکھو پئی ویکھ مَیں بدرُوحاں نُوں کڈھناں آں تے اَج تے بھلکے چَنگا پیا کرنا آں۔ تے ترِیجے دِن نُوں پُورا ہو جاواں گا۔</verse>
				<verse number="33">پر مَینُوں ضرُور اے۔ پئی اَج تے بھلکے تے پرسوں اپنی راہ ٹُراں۔ کیوں جو ہو نئیں سکدا۔ پئی نبی یرُوشلِیم توں باہر ماریا جائے۔</verse>
				<verse number="34">اَے یرُوشلِیم۔ اَے یرُوشلِیم۔ جیہڑی نبیاں نُوں مار سُٹّنی ایں۔ تے اوہناں نُوں پتّھراؤ کرنی ایں جیہڑے تیرے کول گھلّے گئے نیں۔ مَیں کِنی ای واری چاہیا۔ پئی جیویں کُکّڑی اپنے چُوچیاں نُوں کھنباں ہیٹھ اکٹّھے کر دی اے۔ مَیں تیرے بالاں نُوں اکٹّھیاں کراں۔ پر تُوں نئیں چاہندی سَیں۔</verse>
				<verse number="35">ویکھو تُہاڈا گھر تُہاڈے لئی اُجاڑ چھڈیا جاندا اے۔ تے مَیں تُہانوں آکھنا آں۔ ہُن توں لے کے تُسی مَینُوں نا ویکھو گے جد توڑی ایہہ نا آکھو گے۔ پئی دھنّ اے اوہ جیہڑا خُداوند دے ناں اُتّے آؤندا اے۔</verse>
			</chapter>
			<chapter number="14">
				<verse number="1">تے ایویں ہویا پئی اوہ سبت دے دِن فرِیسیاں دے کِسے سردار دے گھر روٹی کھان گیا۔ تے اوہ اوہدی سُوہ وِچ سن۔</verse>
				<verse number="2">تے ویکھو اِک اوہدے سامھنے سی جِہنُوں جلودھر سی۔</verse>
				<verse number="3">تے شریعت دے سکھالن والیاں تے فرِیسیاں نُوں یِسُوع آکھیا۔ سبت دے دِن چَنگا کرنا جائز اے۔ کہ نئیں؟</verse>
				<verse number="4">تے اوہ چُپ کر رہے۔ تَد اوس اوہنوں لے کے چَنگا کِیتا تے اوہنوں بھیج دِتّا۔</verse>
				<verse number="5">تے اوس اوہناں نُوں آکھیا۔ تُہاڈے وِچوں کیہڑا اے جِہدا کھوتا یا ڈھگّا کُھوہ وِچ ڈِگّیا ہوئے۔ تے اوہ اوہنوں سبت دے دِن چھیتی نال نا کڈھے؟</verse>
				<verse number="6">تے اوہ ایہناں گلّاں دا جواب نا دے سکے۔</verse>
				<verse number="7">تے جد اوس پَروہنیاں نُوں ویکھیا۔ پئی اوہ کِیویں عِزّت والی تھاں چُن لَیندے سن۔ تَد ایہہ تمثِیل دے کے اوہناں نُوں آکھیا۔</verse>
				<verse number="8">جد کوئی تینُوں ویاہ وِچ سَدّے تے عِزّت والی تھاں نا جا بَہو۔ خبرے اوس تیرے نالوں کِسے وڈّے نُوں نا سدّیا ہوئے؟</verse>
				<verse number="9">تے اوہ جِنّہے تینُوں تے اوہنوں سدّیا اے۔ آ کے تینُوں آکھے ایہدے لئی تھاں چھڈ۔ تے تَد شرمندہ ہو کے تینُوں ساریاں توں پچھا نا بہنا پَوے۔</verse>
				<verse number="10">سگوں جد تُوں سدّیا گِئیوں تے ساریاں توں پِچّھلے تھاں جا بَہہ۔ تاں جو جِنّہے تینُوں سدّیا اے جد آوے۔ اوہ تینُوں آکھے اَے دوست آ اگانہہ ہو بَہو۔ تَد اوہناں ساریاں دی نظر وِچ جیہڑے تیرے نال کھان بَیٹھے نیں۔ تیری بڑی عِزّت ہوئے گی۔</verse>
				<verse number="11">کیوں جو ہر اِک جیہڑا اپنے آپ نُوں اُچیاں کر دا اے۔ سو نِیواں کِیتا جائے گا۔ تے جیہڑا اپنے آپ نُوں نِیواں کر دا اے۔ اوہ اُچّا کِیتا جائے گا۔</verse>
				<verse number="12">تَد اوس اوہنوں وی جِس اوہنوں سدّیا سی آکھیا جد تُوں دِنیں یا راتِیں روٹی تیار کریں تے نا اپنے دوستاں تے نا اپنے بھراواں نا اپنے ساکاں تے نا دَولت مند گوانڈِھیاں نُوں سدِّیں۔ کِتے اِنج نا ہوئے پئی اوہ وی تینُوں سَدّن۔ تے تینُوں بدلہ مِل جائے۔</verse>
				<verse number="13">سگوں جد تُوں اکٹّھ کریں تے غرِیباں لُولیاں لَنگیاں تے اَنھیاں نُوں سدِّیں۔</verse>
				<verse number="14">تَد تُوں مُبارک ہوویں گا کیوں جو اوہناں دے پلّے کُجھ نئیں اے۔ پئی تینُوں بدلہ دین۔ سو تینُوں نیکاں دی قیامت وِچ بدلہ دِتّا جائے گا۔</verse>
				<verse number="15">تے اوہناں وِچوں جیہڑے اوہدے نال کھان بَیٹھے سن اِک ایہہ سُن کے اوہنوں آکھیا۔ دھنّ اے اوہ جیہڑا خُدا دی بادشاہی وِچ روٹی کھائے گا۔</verse>
				<verse number="16">پر اوس اوہنوں آکھیا کِسے بندے نے چوکھی روٹی پکائی تے بتھیریاں نُوں سدّیا۔</verse>
				<verse number="17">تے کھان دے ویلے اپنے نوکر نُوں گھلّیا۔ پئی سدّیاں ہویاں نُوں آکھے۔ پئی آؤ کیوں جو ہُن روٹی تیار اے۔</verse>
				<verse number="18">تے اوہ سارے مل کے عُذر کرن لگّے پہلے نے اوہنوں آکھیا مَیں تے پَیلی مُل لئی اے۔ مَینُوں لوڑ اے پئی اوہنوں ویکھن جاواں۔ میری عرض اے پئی مَینُوں رہن دے۔</verse>
				<verse number="19">تے دُوجے آکھیا۔ مَیں پنج جوگاں ڈھگّے مُل لَئے نیں۔ اوہناں نُوں واہ کے ویکھن جاناں اے۔ میری عرض اے پئی مَینُوں رہن دے۔</verse>
				<verse number="20">تے ترِیجے آکھیا مَیں ویاہ کِیتا اے تے ایس واسطے مَیں آ نئیں سکدا۔</verse>
				<verse number="21">سو نوکر جا کے اپنے مالک نُوں ایہناں گلّاں دی خبر سُنائی۔ تَد غُصّے ہو کے گھر دے مالک اپنے نوکر نُوں آکھیا۔ چھیتی نال نِکل کے شہر دیاں چَوکاں تے گلِیاں وِچ جا۔ تے غرِیباں تے لُولیاں تے لَنگیاں تے اَنھیاں نُوں ایتھے اندر لے آ۔</verse>
				<verse number="22">تے نوکر آکھیا اَے مالک۔ جیویں تُوں حُکم دِتّا۔ تِہا ای ہویا تے اجے وی تھاں اے۔</verse>
				<verse number="23">مالک نوکر نُوں آکھیا۔ سڑکاں تے بنّیاں ولّ جا تے دھکّے نال لوکاں نُوں اندر لے آ۔ پئی میرا گھر بھر جائے۔</verse>
				<verse number="24">کیوں جو مَیں تُہانوں آکھنا آں پئی اوہناں بندیاں وِچوں جیہڑے سَدّے گئے سن کوئی میرا کھانا نا چکھّے گا۔</verse>
				<verse number="25">تے بڑی خلقت اوہدے نال ٹُری جاندی سی تے اوس پِچھّاں مُڑ کے اوہناں نُوں آکھیا۔</verse>
				<verse number="26">جے کوئی میرے ولّ آوے۔ تے اپنے پئیو تے ماں نال تے بیوی تے بالاں نال تے بھراواں تے بھیناں نال سگوں اپنی ای جان نال وی وَیر نا رکھّے۔ اوہ میرا شاگِرد نئیں ہوسکدا۔</verse>
				<verse number="27">جیہڑا اپنی صلِیب چُک کے میرے مگر نا آوے۔ میرا شاگِرد نئیں ہو سکدا۔</verse>
				<verse number="28">تُہاڈے وِچوں کیہڑا اے۔ جِس بُرج اُسارن دی دلیل کِیتی ہوئے تے پہلاں بَہہ کے خرچے دا حِساب نا کرے۔ پئی اوہنوں تیار کر سَکاں گا کہ نئیں؟</verse>
				<verse number="29">کِتے اجیہا نا ہوئے پئی جد اوس نِینّھ رکھی تے کمّ نُوں مُکا نا سکیا۔ تے سارے ویکھن والے اوہدے اُتّے ایہہ آکھ کے ہسّن۔</verse>
				<verse number="30">پئی ایس بندے اُساری شُروع کِیتی۔ پر مُکا نا سکیا۔</verse>
				<verse number="31">کیہڑا بادشاہ دُوجے بادشاہ نال جد لڑائی نُوں جاوے۔ پہلاں بَہہ کے صلاح نا کرے گا۔ پئی مَیں دَس ہزار لے کے اوہدے نال لڑ سَکاں گا کہ نئیں۔ جیہڑا وِیہہ ہزار لے کے میرے اُتّے چڑھ آؤندا اے؟</verse>
				<verse number="32">نئیں تے جدوں دُوجا اجے دُراڈے ای اے اوہ لاگی گھل کے صُلح صفائی دِیاں شرطاں پُچھے گا۔</verse>
				<verse number="33">سو ایسے طرح تُہاڈے وِچوں بھانویں کوئی ہوئے جیہڑا اپنا سبھو کُجھ چھڈ نا دے اوہ میرا شاگِرد نئیں ہو سکدا۔</verse>
				<verse number="34">لُون تے چنگی شے اے پر جے لُون دا سواد وِگڑ جائے۔ تے اوہ کاہدے نال سوادلا کِیتا جائے گا؟</verse>
				<verse number="35">نا اوہ زمین دے تے نا رُوڑی دے کمّ دا رہیا۔ لوکی اوہنوں باہر سُٹ چھڈ دے نیں۔ جِہدے سُنن دے کنّ ہون سُنے۔</verse>
			</chapter>
			<chapter number="15">
				<verse number="1">تَد سارے محصُولئے تے گُنہگار لوک اوہدی سُنن لئی اوہدے نیڑے آوندے سن۔</verse>
				<verse number="2">تے فریسی تے فقِیہ بُڑبُڑ کر کے آکھن لگّے پئی ایہہ بندہ گُناہِیاں نُوں قبولدا تے اوہناں نال کھاندا اے۔</verse>
				<verse number="3">تَد اوس اوہناں نُوں ایہہ تمثِیل سُنائی۔</verse>
				<verse number="4">پئی تُہاڈے وِچوں کیہڑا بندہ اے۔ جِہدِیاں سَو بھیڈاں ہون تے اوہناں وِچوں اِک گواچ جائے۔ تے اوہ نڑنّویاں نُوں اُجاڑ وِچ چھڈ کے اوس گواچی ہوئی دے مگر نا جائے جد تِیکر نا لَبھّے۔</verse>
				<verse number="5">تے لَبّھ کے خُوشی نال اپنے موڈھیاں اُتّے رکھ نا لَئے۔</verse>
				<verse number="6">تے جد گھر اَپڑے دوستاں تے گوانڈِھیاں نُوں سَدّ کے اوہناں نُوں نا آکھے پئی میرے نال خُوشی کرو۔ کیوں جو مَیں اپنی گواچی ہوئی بھیڈ لَبّھی۔</verse>
				<verse number="7">مَیں تُہانوں آکھنا آں۔ پئی ایسے طرح اسمان وِچ اِک تَوبہ کرن والے گُنہگار دے سبّب نڑنّویاں نیکاں نالوں جِنہاں نُوں تَوبہ دی لوڑ نئیں اے۔ وَدّھ خُوشی ہوئے گی۔</verse>
				<verse number="8">یا کیہڑی زنانی اے جَدے کول دَس دِرم ہون جے اوہدے کولوں اِک گواچ جائے تے اوہ دِیوا بال کے گھر نُوں نا ہُونجے۔ تے کوشش نال لَبھّدی نا رہے جِنّاں چِکر اوہنوں لَبّھ نا لیئے؟</verse>
				<verse number="9">تے جد لَبّھ لیئے سہیلیاں تے گوانڈِھیاں نُوں سَدّ کے نا آکھے پئی میرے نال خُوشی کرو۔ کیوں جو مَیں اپنا گواچیا دِرم لَبّھ لیا۔</verse>
				<verse number="10">ایسے طرح مَیں تُہانوں آکھنا آں پئی خُدا دے فرِشتیاں دے اگّے اِک تَوبہ کرن والے گُنہگار دی بابت بُہت خُوشی ہوندی اے۔</verse>
				<verse number="11">فیر اوس آکھیا کِسے بندے دے دو پُتر سن۔</verse>
				<verse number="12">اوہناں وِچوں نِکّے پئیو نُوں آکھیا۔ اَے ابّا! وِرثہ دا حِصّہ جیہڑا مَینُوں آؤندا اے۔ مَینُوں دے دے۔ اوس اپنا مال اوہناں نُوں ونڈ دِتّا۔</verse>
				<verse number="13">تے تھوڑے دِناں پِچّھوں نِکّے پُتر سبھو کُجھ اکٹّھیاں کِیتا تے دُوردراڈے دیس ٹُرگیا۔ تے اوتھے اپنا مال بدچلنی وِچ اُڈا دِتّا۔</verse>
				<verse number="14">تے جد اوہنے سارا خرچ کر لیا۔ تَد اوس دیس وِچ ڈاڈھا کال پیا۔ تے اوہنوں تُھڑ آؤن لگّی۔</verse>
				<verse number="15">تَد اوس مُلک دے کِسے واسی دے کول جا رہیا۔ تے اوس اوہنوں اپنیاں پَیلِیاں وِچ سُؤر چارن گھلّیا۔</verse>
				<verse number="16">تے اوہدا جی کر دا سی پئی مَیں اوہناں پَھلِیاں نال جیہڑیاں سُؤر کھاندے نیں اپنا ڈِھڈ بھراں تے کوئی اوہنوں کُجھ نئیں سی دیندا۔</verse>
				<verse number="17">تَد اوس ہوش وِچ آ کے آکھیا میرے پئیو دے کئیاں مزدُوراں نُوں لوڑ توں وَدّھ روٹِیاں مِل دِیاں نیں تے مَیں ایتھے بُھکھا پیا مرنا۔</verse>
				<verse number="18">مَیں اُٹھ کے اپنے پئیو کول جاواں گا۔ تے اوہنوں آکھاں گا۔ پئی اَے پئیو مَیں اسمان دا تے تیرا گُناہ کِیتا اے۔</verse>
				<verse number="19">تے ہُن مَیں ایس گلّ جوگا وی نئیں۔ پئی فیر تیرا پُتر اکھواواں۔ مَینُوں اپنے مزدُوراں وِچوں اِک جِہیا بنا۔</verse>
				<verse number="20">تَد اُٹھ کے اوہ اپنے پئیو ولّ ٹُر پیا تے اوہ اجے دُراڈے ای سی۔ پئی اوہنوں ویکھ کے اوہدے پئیو نُوں ترس آیا۔ تے دَوڑ کے اوہنوں گل نال لایا تے مُنھ سِر چُمّیا۔</verse>
				<verse number="21">پُتر اوہنوں آکھیا اَے پئیو مَیں اسمان دا تے تیرا گُناہ کِیتا اے۔ تے ہُن مَیں ایس گلّ جو گا وی نئیں رہیا پئی فیر تیرا پُتر اکھواواں۔</verse>
				<verse number="22">پئیو اپنے ٹہلِیاں نُوں آکھیا چنگے توں چنگے کپڑے چھیتی کڈھ لیاؤ۔ تے اوہنوں پاؤ۔ تے اوہدی ہتّھِیں چھاپ تے پَیرِیں جُتّی پاؤ۔</verse>
				<verse number="23">تے پلیا ہویا وَچّھا لیا کے حلال کرو پئی کھائیے تے خُوشی کریئے۔</verse>
				<verse number="24">کیوں جو میرا ایہہ پُتر مر گیا سی۔ سو جی پیا اے اوہ گواچ گیا سی ہُن لَبّھ گیا اے۔ تَد اوہ خُوشی کرن لگّے۔</verse>
				<verse number="25">تے اوہدا وَڈا پُتر باہر پَیلِیاں وِچ سی تے اوس گھر دے نیڑے آؤندیاں آؤندیاں گاؤن وجان تے نچّن دی اواز سُنی۔</verse>
				<verse number="26">تَد اِک نوکر نُوں سَدّ کے پُچھیا۔ پئی ایہہ کِیہ پیا ہوندا اے؟</verse>
				<verse number="27">اوس اوہنوں آکھیا پئی تیرا بھرا آیا اے تے تیرے پئیو پلے ہوئے وَچّھے نُوں حلال ایس لئی کِیتا اے۔ پئی اوہنوں بھلا چَنگا پایا۔</verse>
				<verse number="28">پر اوہ رُسّ پیا تے اندر جان نُوں راضی نا ہویا۔ تَد اوہدا پئیو باہر آ کے اوہنوں منان لگّا۔</verse>
				<verse number="29">اوس اپنے پئیو نُوں جواب دِتّا ویکھاں۔ اینے ورھیاں توں مَیں تیری سیوا کرنا واں کدی تیرے حُکموں باہر نئیں گیا پر تُوں کدی اِک لیلا وی مَینُوں نا دِتّا۔ پئی اپنے دوستاں نال خُوشی کراں۔</verse>
				<verse number="30">تے جِس ویلے تیرا ایہہ پُتر آیا۔ جِس تیرا مال کنجرِیاں دے نال اُڈایا تے تُوں اوہدے لئی پلے ہوئے وَچّھے نُوں حلال کرایا۔</verse>
				<verse number="31">اوس اوہنوں آکھیا۔ پُتر تُوں سدا میرے نال ایں تے جو کُجھ میرا اے۔ سو تیرا اے۔</verse>
				<verse number="32">پر خُوش ہونا تے خُوشی کرنی چاہی دی سی۔ کیوں جو تیرا ایہہ بھرا مر گیا سی۔ ہُن جی پیا اے۔ اوہ گواچ گیا سی تے ہُن لَبّھ گیا اے۔</verse>
			</chapter>
			<chapter number="16">
				<verse number="1">تے اوس شاگِرداں نُوں وی آکھیا پئی اِک دَولت مند بندہ سی جِہدا اِک مُختِیار سی تے لوکاں اوہدے کول اوہدا گِلہ کِیتا۔ پئی ایہہ تیرا مال اُڈاؤندا اے۔</verse>
				<verse number="2">تَد اوس اوہنوں سَدّ کے آکھیا۔ ایہہ کِیہ اے۔ جو مَیں تیرے حق وِچ سُننا آں؟ اپنی مُختیاری دا حِساب دے۔ کیوں جو تُوں اگّے نُوں مُختِیار نئیں رہ سکدا۔</verse>
				<verse number="3">اوس مُختِیار اپنے جی وِچ آکھیا۔ مَیں کِیہ کراں؟ کیوں جو میرا مالک مُختیاری مَیتھوں کھو لَیندا اے۔ اودھر کَہی مَیتھوں ماری نئیں جاندی تے منگدیاں شرم آؤندی اے۔</verse>
				<verse number="4">مَیں جان گیا۔ پئی کِیہ کراں گا تاں جو جِس ویلے مُختیارِیوں ہٹایا جاواں لوک مَینُوں اپنے گھراں وِچ جگہ دین۔</verse>
				<verse number="5">تَد اپنے مالک دے قرضئِیاں نُوں اِک اِک کر کے اپنے کول سدّیا تے پہلے کولوں پُچھیا۔ پئی تُوں میرے مالک دا کِنّاں دینا اے؟</verse>
				<verse number="6">اوہ آکھن لگّا سَو کُپّے تیل۔ تَد اوس اوہنوں آکھیا اپنا کھاتہ لے کے بَہہ کے چھیتی پنجاہ لِکھ دے۔</verse>
				<verse number="7">فیر دُوجے نُوں آکھیا۔ تُوں کِنّاں دینا اے؟ اوس آکھیا۔ سَو مَن کنک۔ اوس اوہنوں آکھیا اپنا کھاتہ لے تے اَسّی لِکھ دے۔</verse>
				<verse number="8">تے مالک نیں بے اِیمان مُختِیار دی وڈیائی کِیتی۔ پئی اوہنے ہُشیاری کِیتی۔ کیوں جو ایس جہان دے فرزند اپنے ساتھِیاں نال کمّاں وِچ نُور دے فرزنداں نالوں وَدّھ ہُشیار نیں۔</verse>
				<verse number="9">تے مَیں تُہانوں آکھنا آں۔ پئی بُرائی دی دَولت دے وسیلے اپنے لئی دوست بناؤ تاں جو جِس ویلے ایہہ مُک جائے گی تدوں اوہ ہمیشہ دے ڈیریاں وِچ تُہانوں جگہ دین۔</verse>
				<verse number="10">جیہڑا ساریاں نالوں نِکّیاں گلّاں وِچ وفادار اے اوہ بُہتے وِچ وی وفادار اے تے جیہڑا ساریاں نالوں نِکّیاں گلّاں وِچ بے اِیمان اے۔ اوہ بُہتے وِچ وی بے اِیمان اے۔</verse>
				<verse number="11">سو جے تُسی جُھوٹھی دَولت وِچ وفادار نا ہوئے۔ تے سَچّی دَولت تُہانوں کون سونپے گا؟</verse>
				<verse number="12">تے جے تُسی پرائے دے مال وِچ وفادار نا ہوئے تے تُہاڈا اپنا ای مال تُہانوں کون دیوے گا؟</verse>
				<verse number="13">کوئی نوکر دو مالکاں دی خِدمت نئیں کر سکدا۔ ایس لئی پئی اوہ اِک نال وَیر رکھّے گا تے دُوجے نال مُحبّت یا اِک نال مِلیا رہے گا۔ تے دُوجے نُوں کُجھ نا سمجھے گا تُسی خُدا دی تے دَولت دوہاں دی خِدمت نئیں کر سکدے ہو۔</verse>
				<verse number="14">تے فریسی جیہڑے رُپئیاں دے لالچی سن اوہناں سارِیاں گلّاں نُوں سُن کے اوہدے اُتّے مخَول کرن لگّے۔</verse>
				<verse number="15">تَد اوس اوہناں نُوں آکھیا تُسی اوہ لوک ہو۔ جیہڑے بندیاں اگّے اپنے آپ نُوں نیک بناندے ہو۔ پر خُدا تُہاڈے دِلاں دِیاں جان دا اے۔ کیوں جو جیہڑی شے بندیاں دی سمجھ وِچ قدر والی اے۔ سو خُدا دے اگّے کرہتی اے۔</verse>
				<verse number="16">توریت تے نبی یُوحنّا تائیں سن اوس ویلے توں خُدا دی بادشاہی دی خُوش خبری دِتّی جاندی اے۔ تے ہر اِک زور مار کے اوہدے وِچ وڑ دا اے۔</verse>
				<verse number="17">پر اسمان تے زمین دا ٹل جانا توریت دے اِک شوشے دے مِٹ جان نالوں سوکھا اے۔</verse>
				<verse number="18">جیہڑا وی اپنی بیوی نُوں چھڈ کے دُوجی نال ویاہ کرے۔ اوہ زنا کر دا اے۔ تے جیہڑا چھڈی ہوئی زنانی نُوں ویاہے اوہ زنا کر دا اے۔</verse>
				<verse number="19">اِک دَولت مند بندہ سی جیہڑا لال رنگ دے تے چنگے سُوتی کپڑے پاندا تے روز شان شوکت نال عَیش کر دا سی۔</verse>
				<verse number="20">تے لعزر ناں دا اِک غرِیب بندہ پھوڑیاں دا بھریا ہویا اوہدے بُوہے اُتّے رکھیا جاندا سی۔</verse>
				<verse number="21">تے اوہدی چاہ سی پئی مَیں اوہناں بھوریاں نال اپنا ڈِھڈ بھراں جیہڑے دَولت مند دے میز اوتھوں ڈِگّدے نیں۔ سگوں کُتّے وی آ کے اوہدے پھوڑیاں نُوں چَٹدے سن۔</verse>
				<verse number="22">تے اِنج ہویا پئی اوہ غرِیب مر گیا۔ تے فرِشتیاں اوہنوں ابرہام دی کُچھّڑ وِچ لے جا رکھیا۔ تے دَولت مند وی مویا تے دَبّیا گیا۔</verse>
				<verse number="23">تے پاتال وِچ ڈاڈھے عذاب وِچ پَے کے اوس اَکھّیاں چُکیاں۔ تے ابرہام نُوں دُوروں ویکھیا تے اوہدی کُچھّڑ لعزر نُوں۔</verse>
				<verse number="24">تے اوس اواز مار کے آکھیا۔ اَے پئیو ابرہام میرے اُتّے رَحم کر تے لعزر نُوں گھل پئی اپنی اُنگلی دا پوٹا پانی نال بھیوں کے میری جِیبھ ٹھنڈی کرے کیوں جو مَیں ایس اَگ وِچ تڑپنا آں۔</verse>
				<verse number="25">تَد ابرہام آکھیا پُتر یاد کر پئی جِیوندیاں جی تینُوں چَنگیاں شیواں مِلیاں تے ایسے طرح لعزر نُوں مَندِیاں شیواں مِلیاں سو ہُن اوہنوں ایتھے تسلّی مِلدی اے تے تُوں تڑپنا ایں۔</verse>
				<verse number="26">تے ایہناں سارِیاں گلّاں دے بِناں ساڈے تُہاڈے وِچ اِک وڈّی کھڈ پئی ہوئی اے پئی اوہ جیہڑے ایتھوں تُہاڈے ولّ لنگھناں چاہن اوہ نا لنگھ سکن۔ تے نا اودھروں کوئی ساڈے ولّ اُراں آوے۔</verse>
				<verse number="27">تَد اوس آکھیا فیر اَے باپ میری مِنّت اے۔ پئی تُوں اوہنوں میرے پئیو دے گھر گھل۔</verse>
				<verse number="28">کیوں جو میرے پنج بھرا نیں۔ تاں جو اوہناں دے اگّے اوہ گواہی دیوے۔ اجیہا نا ہوئے پئی اوہ وی ایس عذاب والے تھاں وِچ آؤن۔</verse>
				<verse number="29">ابرہام اوہنوں آکھیا اوہناں کول مُوسیٰ تے بنی نیں۔ سو اوہ اوہناں دی سُنن۔</verse>
				<verse number="30">اوس آکھیا نئیں اَے باپ ابرہام سگوں جے کوئی مُردیاں وِچوں اوہناں دے کول جائے تے اوہ تَوبہ کرن گے۔</verse>
				<verse number="31">اوس اوہنوں آکھیا۔ جے مُوسیٰ تے نبیاں دی نئیں سُندے۔ تے بھانویں مُردیاں وِچوں کوئی جی وی اُٹھے۔ اوہ نا مَنّن گے۔</verse>
			</chapter>
			<chapter number="17">
				<verse number="1">فیر اوہنے اپنے شاگِرداں نُوں آکھیا ایہہ نئیں ہوسکدا پئی ٹھوکراں نا لگّن۔ پر افسوس اوس بندے اُتّے جِہدی راہِیں اوہ لگ دِیاں نیں۔</verse>
				<verse number="2">جے چکّی دا پُڑ اوہدے گل پایا جاندا تے اوہ سمُندر وِچ سُٹّیا جاندا تے اوہدے لئی ایس نالوں چَنگا سی پئی اوہ ایہناں نِکّیاں وِچوں اِک نُوں ٹھوکر کھوائے۔</verse>
				<verse number="3">خبردار رہو۔ جے تیرا بھرا گُناہ کرے اوہنوں سمجھا دے۔ تے جے تَوبہ کرے اوہنوں مُعاف کر۔</verse>
				<verse number="4">تے جے اِک دِن وِچ سَتّ واری اوہ تیرا گُناہ کرے تے سَتّے واری تیرے کول مُڑ آ کے آکھے مَیں تَوبہ کرناں آں تے اوہنوں مُعاف کر۔</verse>
				<verse number="5">تے رسُولاں خُداوند نُوں آکھیا ساڈا اِیمان وَدّھا۔</verse>
				<verse number="6">خُداوند آکھیا۔ جے تُہاڈے وِچ رائی دے دانے جِنّاں اِیمان ہوندا۔ تے جے تُسی ایس تُوت دے بُوٹے نُوں آکھدے۔ پئی جڑوں پُٹیا جا تے سمُندر دے وِچ جا لگ۔ تے اوہ تُہاڈے آکھے لگدا۔</verse>
				<verse number="7">تے تُہاڈے وِچوں کون اے۔ جِہدا نوکر ہَل واہ کے تے اِجّڑ چار کے پَیلیوں آوے۔ تے آوندے نُوں ایہہ آکھے۔ پئی چھیتی نال آ تے کھان لئی بَہہ جا؟</verse>
				<verse number="8">سگوں اوہنوں ایہہ نا آکھے گا۔ پئی میرے لئی پکا۔ تے جد تِیکر کھا پی نا لواں۔ لکّ بَنّھ کے میری سیوا کر۔ تے ایہہ کمّ مُکا کے مگروں تُوں وی کھا پی لَویں۔</verse>
				<verse number="9">اوہ اوس نوکر دا احسان مَندا اے۔ پئی اوس اوہدا حُکم مَنّیا؟</verse>
				<verse number="10">ایسے طرح تُسی وی حُکم نُوں مَن کے آکھو۔ پئی اسی نکمّے نوکر آں۔ جو کُجھ ساڈے اُتّے فرض سی۔ سو ای کِیتا اے۔</verse>
				<verse number="11">تے اجیہا ہویا پئی یرُوشلِیم نُوں جاندِیاں ہویاں اوہ سامریہ تے گلِیل دے وِچوں دی لنگھیا۔</verse>
				<verse number="12">تے اِک پِنڈ وِچ وڑدیاں سار دَس کوڑھے اوہنوں مِلے جیہڑے دُراڈے کھلوتے رہے۔</verse>
				<verse number="13">تے اوہناں اُچّی اُچّی آکھیا۔ اَے یِسُوع اَے مالک ساڈے اُتّے رَحم کر۔</verse>
				<verse number="14">تے اوس ویکھ کے اوہناں نُوں آکھیا۔ جاؤ جا کے اپنا آپ کاہِناں نُوں وکھاؤ۔ تے اجیہا ہویا پئی اوہ جاندے ہوئے پاک صاف ہوگئے۔</verse>
				<verse number="15">تے اوہناں وِچوں جد اِک نُوں معلُوم ہویا۔ پئی مَیں ولّ ہوگیا آں تَد بڑی اواز نال خُدا دی وڈیائی کر دا ہویا مُڑیا۔</verse>
				<verse number="16">تے یِسُوع دے پیراں اُتّے مُنھ پرنے ڈِگّ کے اوہدا شُکر کِیتا۔ تے اوہ بندہ سامری سی۔</verse>
				<verse number="17">یِسُوع جواب وِچ آکھیا۔ دَسے پاک صاف نا ہوئے۔ فیر اوہ نَو کِتّھے نیں؟</verse>
				<verse number="18">ایس اوپرے بندے باہجوں ہور نا ٹکّرے جیہڑے مُڑ کے خُدا دی وڈیائی کر دے؟</verse>
				<verse number="19">تے اوہنوں آکھیا اُٹھ کے ٹُر جا تیرے اِیمان تینُوں بچایا اے۔</verse>
				<verse number="20">تے جد فرِیسیاں اوہنوں پُچھیا پئی خُدا دی بادشاہی کدوں آوے گی۔ اوس جواب دے کے اوہناں نُوں آکھیا۔ خُدا دی بادشاہی وکھائی دے کے نئیں آؤندی۔</verse>
				<verse number="21">تے نا لوک آکھن گے پئی ویکھ ایتھے اے یا اوتھے اے۔ کیوں جو ویکھو خُدا دی بادشاہی تُہاڈے وِچ ای اے۔</verse>
				<verse number="22">تے اوس شاگِرداں نُوں آکھیا۔ اوہ دِن آؤندا اے۔ جد تُسی چاہ کرو گے۔ پئی اِبنِ آدم دے دِناں وِچوں اِک نُوں ویکھو تے نا ویکھو گے۔</verse>
				<verse number="23">تے لوک تُہانوں آکھن گے۔ ویکھو اوتھے اے یا ویکھو ایتھے اے تُسی نا جائیو۔ تے اوہناں دے مگر نا ٹُرئیو۔</verse>
				<verse number="24">کیوں جو جیویں بِجلی اپنا لشکارا اسمان دے ہیٹھ اِک پاسیوں لشکا کے دُوجے پاسے توڑی پاندی اے۔ اوسے طرح اِبنِ آدم اپنے دِن وِچ ہوئے گا۔</verse>
				<verse number="25">پر پہلاں اوہنوں ضرُور اے۔ پئی بڑے دُکھ سہے تے ایس زمانہ دے لوکاں توں ردّیا جائے۔</verse>
				<verse number="26">تے جیویں نُوح دے دِنیں ہویا سی اوسے طرح اِبنِ آدم دے دِناں وِچ وی ہوئے گا۔</verse>
				<verse number="27">لوک کھاندے پِیندے ویاہ کر دے تے ویاہے جاندے سن۔ اوس دِن تِیکر جد نُوح بیڑی اُتّے چڑھیا۔ تے طوفان ساریاں دا ناس کِیتا۔</verse>
				<verse number="28">جیویں لُوط دے دِنیں ہویا سی پئی لوک کھاندے پِیندے لین دین کر دے رُکھّ لاندے تے گھر بناندے سن۔</verse>
				<verse number="29">پر جِس دِن لُوط سدُوموں نِکلیا۔ اَگ تے گندھک اسمانوں وَسّی تے ساریاں دا ناس کِیتا۔</verse>
				<verse number="30">جِس دِن اِبنِ آدم ظاہر کِیتا جاندا اے۔ ایسے طرح ہوئے گا۔</verse>
				<verse number="31">اوس دِن اوہ جیہڑا کوٹھے اُتّے ہوئے تے اوہدا سامان گھر وِچ ہوئے اوہدے چُکن نُوں ہیٹھاں نا اُترے۔ تے ایسے طرح جیہڑا پَیلی وِچ اے پِچھّاں نا مُڑے۔</verse>
				<verse number="32">لُوط دی بیوی نُوں یاد کرو۔</verse>
				<verse number="33">جِس کِسے دی اپنی جان بچان دی مُراد ہوئے۔ اوہ اوہنوں گوائے گا تے جیہڑا اوہنوں گوائے سو اوہنوں جِیوندا رکھّے گا۔</verse>
				<verse number="34">مَیں تُہانوں آکھنا آں پئی اوس رات اِک مَنجی اُتّے دو بندے ہون گے۔ اِک لے لیا جاوے گا۔ تے دُوجا چھڈیا جاوے گا۔</verse>
				<verse number="35">تے دو زنانِیاں اکٹّھیاں چکّی پِینہدیاں ہون گِیاں۔ اِک لئی جاوے گی۔ تے دُوجی چھڈی جاوے گی۔</verse>
				<verse number="36">[دو بندے پَیلِیاں وِچ ہون گے۔ اِک لے لیا جائے گا تے اِک چھڈ دِتّا جائے گا۔]</verse>
				<verse number="37">تَد اوہناں اوہنوں جواب دِتّا۔ اَے خُداوند کِتّھے؟ اوس اوہناں نُوں آکھیا جِتّھے مُردار اے۔ اوتھے گِرجھاں وی اکٹّھیاں ہون گِئیاں۔</verse>
			</chapter>
			<chapter number="18">
				<verse number="1">فیر اوس اوہناں نُوں ایس مطلب لئی اِک تمثِیل سُنائی۔ پئی سدا دُعا وِچ لگّے رہن۔ ڈِھلّے نا ہون۔</verse>
				<verse number="2">پئی کِسے شہر وِچ اِک قاضی سی نا اوہ خُدا توں ڈر دا سی تے نا بندے دی پرواہ کر دا سی۔</verse>
				<verse number="3">تے اوسے شہر وِچ اِک بیوہ سی جیہڑی اوہدے کول آ کے آکھدی ہوندی سی۔ پئی نیاں کر کے مَینُوں میرے مُدّعی توں بچا۔</verse>
				<verse number="4">تے کُجھ چِر تِیک اوس نا مَنّیا۔ مگروں اپنے دِل وِچ آکھیا۔ بھانویں مَیں نا خُدا توں ڈرنا تے نا بندے دی پرواہ کرنا آں۔</verse>
				<verse number="5">تے وی ایس کر کے پئی ایہہ بیوہ مَینُوں اَوکھیاں کر دی اے۔ مَیں اوہدا نیاں کراں گا۔ اجیہا نا ہوئے پئی اوہ گھڑی مُڑی آؤن نال میرا سِر کھا جاوے۔</verse>
				<verse number="6">تے خُداوند آکھیا سُنو ایہہ بے انصاف قاضی کِیہ آکھدا اے۔</verse>
				<verse number="7">خُدا اپنے چُنیاں ہویاں لوکاں دا جیہڑے دِنیں راتِیں اوہنوں فریاد کر دے نیں نیاں نا کرے گا؟ کِیہ اوہ اوہناں دا چوکھا چِر لاؤندا اے؟</verse>
				<verse number="8">مَیں تُہانوں آکھنا آں پئی اوہ چھیتی اوہناں دا نیاں کرے گا۔ پر جدوں اِبنِ آدم آوے گا دسو اوہ زمین اُتّے۔ اِیمان ویکھے گا؟</verse>
				<verse number="9">فیر اوس کئیاں نُوں۔ جیہڑے اپنے اُتّے بھروسا رکھدے سن۔ پئی اسی نیک آں تے جیہڑے ہورناں نُوں ماڑیاں جاندے سن۔ ایہہ تمثِیل سُنائی۔</verse>
				<verse number="10">پئی دو بندے ہیکل وِچ دُعا منگن گئے۔ اِک فریسی سی تے دُوجا محصُولیا۔</verse>
				<verse number="11">فریسی کھلو کے اپنے جی وِچ ایویں دُعا منگن لگّا۔ اَے خُدا مَیں تیرا شُکر کرنا آں پئی مَیں ہورناں لوکاں وانگُوں لُٹیرا ظالم زانی یا ایس محصُولئے جِہیا نئیں آں۔</verse>
				<verse number="12">مَیں تے ہفتے وِچ دو واری روزہ رکھناں آں مَیں اپنی ساری کمائی دا دسواں حِصّہ دینا آں۔</verse>
				<verse number="13">پر محصُولئے دُوروں کھلو کے اینا وی نئیں چاہیا۔ پئی اسمان ولّ اَکھّیاں کرے۔ سگوں پِٹ پِٹ کے ایہہ آکھدا سی۔ پئی اَے خُدا مَیں جو گُناہیں ہاں میرے اُتّے رَحم کر۔</verse>
				<verse number="14">مَیں تُہانوں آکھنا آں۔ پئی ایہہ بندے دُوجے نالوں ودِھیک نیک ہو کے اپنے گھر گیا۔ کیوں جو جیہڑا کوئی اپنے آپ نُوں اُچیاں کر دا اے۔ نِیواں کِیتا جائے گا۔ پر جیہڑا اپنے آپ نُوں نِیواں کر دا اے اوہ اُچّا کِیتا جائے گا۔</verse>
				<verse number="15">تے لوک اپنے نِکّے بالاں نُوں اوہدے کول لیائے پئی اوہ اوہناں اُتّے ہتّھ رکھّے تے شاگِرداں ویکھ کے اوہناں نُوں جِھڑکیا۔</verse>
				<verse number="16">پر یِسُوع بالاں نُوں اپنے کول سَدّ کے آکھیا۔ پئی بالاں نُوں میرے کول آؤن دیو تے اوہناں نُوں روکو نا۔ کیوں جو خُدا دی بادشاہی ایہو جِہیاں دی اے۔</verse>
				<verse number="17">مَیں تُہانوں سَچ آکھنا آں پئی جیہڑا خُدا دی بادشاہی نُوں بچّے وانگُوں قبول نا کرے۔ اوہ اوہدے وِچ کدی نا وڑے گا۔</verse>
				<verse number="18">تے کِسے سردار نے اوہنوں ایہہ پُچھیا۔ پئی اَے نیک اُستاد مَیں کِیہ کراں پئی مَینُوں ہمیشہ دی زِندگی دا وِرثہ مِلے؟</verse>
				<verse number="19">یِسُوع اوہنوں آکھیا۔ تُوں کیوں مَینُوں نیک آکھنا ایں؟ بِناں اِک دے جیہڑا خُدا اے کوئی نیک نئیں اے۔</verse>
				<verse number="20">تُوں حُکماں نُوں تے جانناں ایں۔ پئی زنا نا کر۔ خُون نا کر۔ چوری نا کر۔ جُھوٹھی گواہی نا دے۔ اپنے ماں پئیو دی عِزّت کر۔</verse>
				<verse number="21">اوس آکھیا۔ ایہہ سبھو مَیں اپنے نِکّیاں ہوندیاں توں مَندا آیا آں۔</verse>
				<verse number="22">یِسُوع سُن کے اوہنوں آکھیا۔ تے وی اجے تیرے وِچ اِک گلّ دی کسر اے۔ اپنا سبھ کُجھ ویچ تے غرِیباں نُوں دے دے تے تینُوں اسمان وِچ خزانہ مِلے گا۔ تے آ کے میرے مگر ٹُر پَو۔</verse>
				<verse number="23">اوہ ایہہ سُن کے اُداس ہویا۔ کیوں جو اوہ بڑا ای دَولت والا سی۔</verse>
				<verse number="24">یِسُوع اوہنوں ویکھ کے آکھیا مالداراں دا خُدا دی بادشاہی وِچ وڑنا بڑا اَوکھا اے۔</verse>
				<verse number="25">کیوں جو سُوئی دے نکّے وِچ اُوٹھ دا لنگھ جانا اوہدے نالوں سوکھا اے پئی دَولت والا خُدا دی بادشاہی وِچ داخل ہوئے۔</verse>
				<verse number="26">تے سُنن والیاں آکھیا تے فیر کون بچ سکدا اے؟</verse>
				<verse number="27">اوس آکھیا پئی بندیاں دے اگّے جو اَنہونا اے۔ اوہ خُدا اگّے ہوسکدا اے۔</verse>
				<verse number="28">تَد پطرس آکھیا ویکھ اسی سبھ کُجھ چھڈ کے تیرے مگر ٹُر پئے آں۔</verse>
				<verse number="29">اوس اوہناں نُوں آکھیا۔ مَیں تُہانوں سَچ آکھنا آں پئی اِنج کوئی نئیں اے جِنّہے گھر یا بیوی یا بھراواں یا ماں پئیو یا اولاد نُوں خُدا دی بادشاہی دی خاطر چھڈ دِتّا اے۔</verse>
				<verse number="30">تے ایس زمانے وِچ ایہناں نالوں کِنّاں ای ودِھیک تے اگلے جہان وِچ سدا دی زِندگی نا پاوے۔</verse>
				<verse number="31">تے اوس باراں نُوں نال لے کے اوہناں نُوں آکھیا ویکھو اسی یرُوشلِیم نُوں جانے آں تاں جو کُجھ نبیاں دی راہِیں لِکھیا ہویا اے اِبنِ آدم دے حق وِچ سبھو پُورا ہوئے گا۔</verse>
				<verse number="32">کیوں جو اوہ غیر قوماں دے حوالے کِیتا جائے گا۔ تے لوک اوہنوں مخَول کرن گے تے بے عِزّت کرن گے۔ تے اوہدے اُتّے تُھکن گے۔</verse>
				<verse number="33">تے اوہنوں کولڑے مار کے مار سُٹّن گے۔ تے ترِیجے دِہاڑے اوہ جی اُٹھے گا۔</verse>
				<verse number="34">پر اوہ اوہناں وِچوں اِک گلّ وی نا سمجھے۔ تے ایہہ گلّ اوہناں توں لُکی رہی تے جیہڑیاں گلّاں آکھیاں گِئیاں سن اوہناں نا سمجھِیاں۔</verse>
				<verse number="35">تے یرِیحُو دے نیڑے اوہدے اَپڑ دیاں ای ایویں ہویا پئی اِک اَنھا راہ دے کنڈھے بَیٹھا خَیر منگدا سی۔</verse>
				<verse number="36">اوس بِھیڑ لنگھ دی دا کھڑاک سُن کے پُچھیا۔ پئی ایہہ کِیہ اے؟</verse>
				<verse number="37">تَد اوہناں اوہنوں دسیا۔ پئی یِسُوع ناصری جان دا اے۔</verse>
				<verse number="38">اوس اواز ماری پئی اَے یِسُوع داؤد دے پُتر میرے اُتّے رَحم کر۔</verse>
				<verse number="39">تے اگّے جان والیاں اوہنوں دھمکایا پئی چُپ کر۔ پر اوس ہور وی زور نال سدّیا۔ پئی اَے داؤد دے پُتر میرے اُتّے رَحم کر۔</verse>
				<verse number="40">تَد یِسُوع کھلو کے آکھیا۔ پئی اوہنوں میرے کول لیاؤ۔ جد اوہ نیڑے آیا تے اوس اوہنوں پُچھیا۔</verse>
				<verse number="41">پئی تُوں کِیہ چاہنا ایں۔ پئی مَیں تیرے لئی کراں؟ اوس آکھیا خُداوندا پئی مَیں سُجاکھا ہو جاواں۔</verse>
				<verse number="42">یِسُوع اوہنوں آکھیا سُجاکھا ہو جا تیرے اِیمان تینُوں چَنگا کِیتا اے۔</verse>
				<verse number="43">اوہ اوسے ویلے سُجاکھا ہوگیا۔ تے خُدا دی وڈیائی کر دا ہویا اوہدے مگر ٹُر پیا تے ساریاں لوکاں ویکھ کے خُدا دی وڈیائی کِیتی۔</verse>
			</chapter>
			<chapter number="19">
				<verse number="1">تے اوہ یرِیحُو دے وِچوں دی لنگھدا جاندا سی۔</verse>
				<verse number="2">تے ویکھو زکائی ناں دا اِک بندہ سی اوہ محصُولِیاں دا سردار سی تے دَولت مند وی سی۔</verse>
				<verse number="3">تے اوہ موقع لَبّھدا سی۔ پئی یِسُوع نُوں ویکھے پئی اوہ کون اے پر بِھیڑ دے سببّوں اوہدی کُجھ پیش نا چلّی۔ کیوں جو اوہ قد دا مدھرا سی۔</verse>
				<verse number="4">تَد اگانہہ بھج کے اوہ اِک گُولر دے رُکھّ اُتّے چڑھ گیا پئی ویکھے۔ کیوں جو اوس اوسے رستیوں لنگھناں سی۔</verse>
				<verse number="5">تے جد یِسُوع اوس تھاں اَپڑیا تے اُتانہہ دھیان کر کے اوہنوں آکھیا۔ اے زکائی چھیتی کر کے تھلے آ کیوں جو اَج مَینُوں تیرے گھر رہنا ضرُور اے۔</verse>
				<verse number="6">تَد اوہ چھیتی اُتریا تے خُوشی نال اوہنوں قبول کِیتا۔</verse>
				<verse number="7">تے سارے ایہہ ویکھ کے بُڑبُڑ کرن لگّے۔ پئی اوہ اِک گُنہگار بندے دے گھر جا اُتریا اے۔</verse>
				<verse number="8">پر زکائی کھلو کے خُداوند نُوں آکھیا۔ اَے خُداوند ویکھ مَیں اپنا ادھا مال غرِیباں نُوں دینا آں۔ تے جے کِسے کولوں کُجھ ناحق لے لیا اے۔ مَیں اوہدا چَوناں بھر دینا آں۔</verse>
				<verse number="9">یِسُوع اوہنوں آکھیا۔ اَج ایس گھر وِچ نجات آئی اے۔ ایس لئی پئی ایہہ وی ابرہام دا پُتر اے۔</verse>
				<verse number="10">کیوں جو اِبنِ آدم گواچے ہویاں نُوں لَبّھن تے بچان آیا اے۔</verse>
				<verse number="11">تے جد اوہ ایہہ گلّاں پئے سُندے سن اوس اِک ہور تمثِیل ایس لئی سُنائی پئی اوہ یرُوشلِیم دے نیڑے سی۔ تے اوہ لوک خیال کر دے سن پئی خُدا دی بادشاہی ہُنے ظاہر ہون لگّی اے۔</verse>
				<verse number="12">سو اوس آکھیا۔ اِک امیر دُراڈے دے دیس نُوں گیا۔ پئی اپنے لئی بادشاہی لے کے مُڑ آوے۔</verse>
				<verse number="13">اوس اپنے دَس نَوکراں نُوں سَدّ کے اوہناں نُوں دَس اشرفیاں دِتّیاں تے اوہناں نُوں آکھیا میرے آؤندیاں تِیکر بیوپار کرو۔</verse>
				<verse number="14">پر اوہدے شہری اوہدے نال وَیر رکھدے سن تے اوہدے مگروں قاصداں دی ہتّھِیں اکھوا گھلّیا پئی اسی نئیں چاہندے پئی ایہہ ساڈے اُتّے بادشاہی کرے۔</verse>
				<verse number="15">تے ایویں ہویا جد اوہ بادشاہی لے کے واپس آگیا تے اوہناں نَوکراں نُوں جِنہاں نُوں رُپئے دِتّے سن سَداوا گھلّیا پئی پتا کرے پئی لین دین کر کے اوہناں کِیہ کمایا۔</verse>
				<verse number="16">تَد پہلے آ کے آکھیا اَے خُداوند تیری اشرفی توں دَس ہور اشرفیاں ہور کمائِیاں۔</verse>
				<verse number="17">تے اوس اوہنوں آکھیا۔ شاواشے! چنگے نوکر ایس لئی پئی تُوں بُہت تھوڑے وِچ وفادار نِکلیوں دَساں شہراں اُتّے تُوں مُختِیار ہو۔</verse>
				<verse number="18">تے دُوجے آ کے آکھیا۔ اَے خُداوند تیری اشرفی نے پنج اشرفیاں کمائِیاں۔</verse>
				<verse number="19">اوس اوہنوں وی آکھیا تُوں وی پنجاں شہراں اُتّے حاکم ہو۔</verse>
				<verse number="20">تے اِک ہور نے آ کے آکھیا۔ اَے خُداوند ایہہ تیری اشرفی جِہنُوں مَیں رُومال وِچ رکھ چھڈیا اے۔</verse>
				<verse number="21">کیوں جو مَیں تَیتھوں ڈر دا ساں ایس لئی پئی تُوں کرڑا بندہ ایں۔ جو کُجھ تُوں نئیں دھریا سو چُکنا ایں۔ تے جو کُجھ نئیں بِیجیا اوہ وَڈّھنا ایں۔</verse>
				<verse number="22">اوس اوہنوں آکھیا۔ اَے بَھیڑے نوکر مَیں تیرا فیصلہ تیرے ای مُنھوں کرنا آں۔ جد تُوں جان دا ساں پئی مَیں کرڑا بندہ آں۔ تے جو کُجھ نئیں دھریا سو چُکناں آں تے جو کُجھ نئیں بِیجیا سو وَڈّھنا آں۔</verse>
				<verse number="23">فیر تُوں میرے رُپئیاں نُوں ساہوکار کول کیوں نا رکھیا پئی مَیں آ کے اوہناں نُوں بیاج سَنے لَیندا؟</verse>
				<verse number="24">تے اوس کول کھلوتے ہویاں نُوں آکھیا پئی اوہ اشرفی ایہدے کولوں لے لوؤ تے دَس اشرفیاں والے نُوں دے دیو۔</verse>
				<verse number="25">(تَد اوہناں اوہنوں آکھیا۔ اَے خُداوند۔ اوہدے کول دَس اشرفیاں تے ہے نیں۔)</verse>
				<verse number="26">مَیں تُہانوں آکھنا آں۔ پئی جِس کِسے کول اے اوہنوں دِتّا جائے گا۔ تے جِہدے کول نئیں اے اوہدے توں جو کُجھ اوہدے کول اے اوہ وی کھوہ لیا جائے گا۔</verse>
				<verse number="27">پر میرے اوہناں وَیرِیاں نُوں جیہڑے نئیں چاہندے سن پئی مَیں اوہناں اُتّے بادشاہی کراں۔ ایتھے لیاؤ تے اوہناں نُوں میرے سامھنے قتل کرو۔</verse>
				<verse number="28">تے ایہہ گلّاں آکھ کے اوہ یرُوشلِیم ولّ جاندِیاں ہویاں اگانہہ ٹُریا۔</verse>
				<verse number="29">تے اجیہا ہویا جد بَیت فگے تے بَیت عَنِیاہ دے نیڑے اوس پہاڑ کول جِہیڑا زَیتُون اکھواؤندا اے اَپڑیا تَد اوس شاگِرداں وِچوں دو نُوں ایہہ آکھ کے گھلّیا۔</verse>
				<verse number="30">پئی سامھنے دے پِنڈ وِچ جاؤ۔ تے اوہدے وِچ وڑدیاں اِک کھوتی دا بچّہ جِہدے اُتّے کدی کوئی سوار نئیں ہویا۔ بَدّھا ہویا ویکھو گے اوہنوں کھول لیاؤ۔</verse>
				<verse number="31">تے جے کوئی تُہانوں پُچھے۔ پئی کاہِنُوں کھولدے ہو؟ اوس نُوں ایس طرح آکھو پئی خُداوند نُوں ایہدی لوڑ اے۔</verse>
				<verse number="32">سو جیہڑے گھلّے ہوئے سن اوہ گئے تے جِہیا اوس اوہناں نُوں آکھیا سی تیہا ای ویکھیا۔</verse>
				<verse number="33">تے جد کھوتی دا بچّہ کھولن لگّے۔ اوہدے مالکاں اوہناں نُوں آکھیا۔ بچّے نُوں کاہِنُوں کھول دے ہو؟</verse>
				<verse number="34">اوہناں آکھیا خُداوند نُوں ایہدی لوڑ اے۔</verse>
				<verse number="35">تے اوہ اوہنوں یِسُوع کول لیائے تے اپنے کپڑے اوس بچّے اُتّے پا کے یِسُوع نُوں چاڑھ لیا۔</verse>
				<verse number="36">جد اوہ جاندا پیا سی اوہناں اپنے کپڑے راہ وِچ وچھائے۔</verse>
				<verse number="37">تے جد اوہ شہروں نیڑے زَیتُون دے پہاڑ دی اُترائی اُتّے اَپڑیا اوہدے شاگِرداں دی بِھیڑ اوہناں سبھناں کراماتاں دے سبّب جیہڑیاں اوہناں ویکھیاں سن خُوش ہو کے بڑی اواز نال خُدا دی وڈیائی کرن لگّی۔</verse>
				<verse number="38">پئی دھنّ اوہ بادشاہ جیہڑا خُداوند دے ناں اُتّے آؤندا اے۔ اسمان وِچ صُلح تے عالمِ بالا وِچ جلال۔</verse>
				<verse number="39">تے بِھیڑ وِچوں کئیاں فرِیسیاں اوہنوں آکھیا اَے اُستاد اپنے شاگِرداں نُوں جِھڑک۔</verse>
				<verse number="40">تے اوس جواب دِتّا مَیں تُہانوں آکھنا آں جے ایہہ چُپ کر رہن تے پتّھر بول اُٹھن گے۔</verse>
				<verse number="41">تے جد اوہ نیڑے آیا۔ تے شہر نُوں ویکھ کے اوہدے اُتّے رویا۔</verse>
				<verse number="42">تے آکھیا کینا چَنگا ہوندا جے تُوں اپنے ایسے دِن وِچ اوہناں گلّاں نُوں جان دا جیہڑیاں سلامتی دِیاں نیں۔ پر ہُن اوہ تیریاں اَکھّیاں توں لُک گِئیاں نیں۔</verse>
				<verse number="43">کیوں جو اوہ دِن تیرے اُتّے آؤن گے پئی تیرے وَیری تیرے دوالے مورچہ بَنّھ کے تے گھیرا پا کے تینُوں سبھنیں پاسیں قابُو کرن گے۔</verse>
				<verse number="44">تے تینُوں تے تیری اولاد نُوں جیہڑے تیرے اندر نیں گھٹے وِچ رُلاؤن گے تے اوہ تیرے اندروں کِسے پتّھر اُتّے پتّھر نا چھڈن گے ایس لئی پئی تُوں اوس ویلے نُوں نا سہاتا۔ جد تیرے اُتّے نظر سی۔</verse>
				<verse number="45">تَد ہیکل دے اندر وڑ کے اوہ ویچن والیاں نُوں کڈھن لگّا۔</verse>
				<verse number="46">تے اوہناں نُوں ایہہ آکھیا پئی لِکھیا ہویا اے پئی میرا گھر دُعا دا گھر اے۔ پر تُساں اوہنوں ڈاکُوؤاں دی کھوہ بنایا۔</verse>
				<verse number="47">تے اوہ روز دِہاڑے ہیکل وِچ تعلِیم دیندا سی پر سردار کاہِن تے فقِیہ تے قوم دے سردار اوہنوں قتل کرن دا داء لبّھدے سن۔</verse>
				<verse number="48">تے موقعہ نا لَبھّا۔ پئی کِس طرح کرن۔ کیوں جو سارے لوک بڑی چاہ نال اوہدی سُندے سن۔</verse>
			</chapter>
			<chapter number="20">
				<verse number="1">تے اونہی دِنیں اِک دِن جد اوہ ہیکل وِچ لوکاں نُوں تعلِیم دیندا تے اِنجِیل سُناندا سی۔ اِنج ہویا پئی سردار کاہِن تے فقِیہ بزُرگاں نال اوہدے سامھنے کھلوتے۔</verse>
				<verse number="2">تے اوہنوں آکھن لگّے۔ سانُوں دس تُوں کیہڑے اختیار نال ایہہ کمّ کرنا ایں۔ یا کِس تینُوں ایہہ اختیار دِتّا اے؟</verse>
				<verse number="3">اوس اوہناں نُوں جواب دِتّا مَیں وی تُہانوں اِک گلّ پُچھنا آں مَینُوں دسو۔</verse>
				<verse number="4">یُوحنّا دا بپتِسمہ اسمانوں سی یا اِنسان ولّوں؟</verse>
				<verse number="5">اوہناں آپو وِچ ایہہ صلاح کِیتی پئی جے آکھیئے اسمانوں۔ تے اوہ ایہہ آکھے گا تُساں اوہنوں کیوں نا مَنّیا؟</verse>
				<verse number="6">تے جے آکھیئے اِنسان ولّوں تے سارے لوک سانُوں مارن گے۔ کیوں جو اوہناں دا یقِین اے۔ پئی یُوحنّا نبی سی۔</verse>
				<verse number="7">سو اوہناں جواب دِتّا سانُوں نئیں پتا۔ پئی اوہ کِتّھوں دا سی۔</verse>
				<verse number="8">تے یِسُوع اوہناں نُوں آکھیا۔ مَیں وی تُہانوں نئیں دسدا۔ پئی کیہڑے اختیار نال مَیں ایہہ کمّ کرنا آں۔</verse>
				<verse number="9">فیر اوہ لوکاں نُوں ایہہ تمثِیل سُنان لگّا پئی اِک بندے انگور دا باغ لایا تے اوہنوں مالِیاں دے ہتّھ ٹھیکے دے کے بڑے چِر لئی پردیس ٹُرگیا۔</verse>
				<verse number="10">تے بہار سر اِک نوکر نُوں مالِیاں کول گھلّیا۔ تاں جو اوہ انگور دے باغ دے پَھل وِچوں اوہنوں دین۔ پر مالِیاں اوہنوں مارکُٹ کے سَکھنیاں موڑ دِتّا۔</verse>
				<verse number="11">تے فیر اوس دُوجا نوکر گھلّیا۔ اوہناں اوہنوں وی مارکُٹ کے تے بے عِزّت کر کے سَکھنیاں موڑ دِتّا۔</verse>
				<verse number="12">تے فیر اوس ترِیجا گھلّیا۔ اوہناں لُہولُہان کر کے اوہنوں وی باہر کڈھ دِتّا۔</verse>
				<verse number="13">تَد اوس باغ دے مالک آکھیا۔ مَیں کِیہ کراں؟ مَیں اپنے پیارے پُتر نُوں گھلاں گا۔ کھورے اوہ اوہدا لحاظ کرن۔</verse>
				<verse number="14">جد مالِیاں اوہنوں ویکھیا تے آپو وِچ صلاح کر کے آکھیا۔ پئی ایہہ وارث اے ایہنوں مار سُٹّیئے۔ پئی وِرثہ ساڈا ہو جاوے۔</verse>
				<verse number="15">تَد اوہنوں باغوں باہر کڈھ کے مار سُٹّیا۔ ہُن باغ دا مالک اوہناں نال کِیہ کرے گا؟</verse>
				<verse number="16">اوہ آوے گا تے اوہناں مالِیاں دا ناس کرے گا۔ تے انگور دا باغ ہورناں نُوں دے وے گا۔ اوہناں ایہہ سُن کے آکھیا۔ خُدا نا کرے۔</verse>
				<verse number="17">تَد اوس اوہناں ولّ ویکھ کے آکھیا۔ فیر ایہہ کِیہ لِکھیا ہویا اے۔ پئی اوہ پتّھر جِہنُوں راجاں ناپسند کِیتا اوہی گُٹّھ دا سِرا ہوگیا؟</verse>
				<verse number="18">جیہڑا اوس پتّھر اُتّے ڈِگّے ٹوٹے ٹوٹے ہو جائے گا۔ تے جِہدے اُتّے اوہ ڈِگّے اوہنوں پِیہہ سُٹّے گا۔</verse>
				<verse number="19">تَد سردار کاہِناں تے فقِیہاں موقع لَبّھیا۔ پئی اوسے گھڑی اوہدے اُتّے ہتّھ پان۔ پر لوکاں توں ڈر دے سن کیوں جو اوہناں جان لیا پئی اوس ایہہ تمثِیل ساڈے اُتّے آکھی اے۔</verse>
				<verse number="20">تے اوہ اوہدی سُوہ وِچ سن تے جاسُوساں نُوں گھلّیا۔ پئی نیک بن کے اوہدی گلّ پھڑن تاں جو اوہنوں حاکم دے اختیار تے وَس وِچ کر دین۔</verse>
				<verse number="21">تَد اوہناں اوہنوں ایہہ پُچھیا پئی اَے اُستاد سانُوں معلُوم اے۔ پئی تُوں ٹھیک آکھدا تے سکھانا ایں۔ تے کِسے دی طرفداری نئیں کر دا۔ سگوں سچیائی نال خُدا دا راہ دسنا ایں۔</verse>
				<verse number="22">سانُوں قَیصر نُوں جزیہ دینا جائز اے کہ نئیں؟</verse>
				<verse number="23">پر اوس اوہناں دا مکر جان کے اوہناں نُوں آکھیا۔</verse>
				<verse number="24">مَینُوں اِک دینار وکھاؤ۔ اوہدے اُتّے کِدی مُورت تے ناں اے؟ اوہناں آکھیا قَیصر دے۔</verse>
				<verse number="25">اوس اوہناں نُوں آکھیا بس فیر جو کُجھ قَیصر دا اے قَیصر نُوں دیو۔ تے جو خُدا دا اے خُدا نُوں۔</verse>
				<verse number="26">تے اوہ لوکاں اگّے اوس گلّ نُوں پھڑ نا سکے۔ تے اوہدے جواب توں حَیران ہو کے چُپ کر گئے۔</verse>
				<verse number="27">تَد صدوقیاں وِچوں جیہڑے قیامت دے مُنکر نیں۔</verse>
				<verse number="28">کئیاں اوہدے کول آ کے اوہنوں ایہہ آکھ کے پُچھیا۔ پئی اَے اُستاد مُوسیٰ ساڈے لئی لِکھیا اے پئی جے کِسے دا وِیاہیا ہویا بھرا بے اولاد مر جائے تے اوہدا بھرا اوہدی بیوی نُوں لے لَئے۔ تے اپنے بھرا لئی نسل قیم کرے۔</verse>
				<verse number="29">سو سَتّ بھرا سن تے پہلا بیوی کر کے بے اولاد مر گیا۔</verse>
				<verse number="30">تے دُوجا وی۔</verse>
				<verse number="31">تے ترِیجے اوہنوں لے لیا۔ ایسے طرح سَتّے ای بے اولاد مر گئے۔</verse>
				<verse number="32">مگروں اوہ زنانی وی موئی۔</verse>
				<verse number="33">سو قیامت نُوں اوہ اوہناں وِچوں کدی بیوی ہوئے گی؟ کیوں جو اوہ ستّاں دے گھر وَسّی سی۔</verse>
				<verse number="34">تے یِسُوع اوہناں نُوں آکھیا۔ ایس دُنیا دے فرزند ویاہ کر دے تے ویاہے جاندے نیں۔</verse>
				<verse number="35">پر جیہڑے لوک ایس لائق سمجھے گئے نیں۔ پئی اوس دُنیا نُوں حاصِل کرن۔ تے مُردیاں وِچوں جی اُٹھن۔ اوہ نا ویاہ کر دے نا ویاہے جاندے نیں۔</verse>
				<verse number="36">تے اوہ مُڑ نئیں مر سکدے۔ کیوں جو اوہ فرِشتیاں جیہے نیں۔ تے قیامت دے پُتر ہو کے خُدا دے وی پُتر نیں۔</verse>
				<verse number="37">تے ایہہ گلّ پئی مُردے جی اُٹھ دے نیں۔ مُوسیٰ وی جھاڑی والے ذِکر وِچ دسیا اے۔ جدوں اوہ خُداوند نُوں ابرہام دا خُدا تے اِضحاق دا خُدا تے یعقُوب دا خُدا آکھدا اے۔</verse>
				<verse number="38">پر خُدا مُردیاں دا خُدا نئیں سگوں جِیوندیاں دا اے۔ کیوں جو سارے اوہدے واسطے جِیوندے نیں۔</verse>
				<verse number="39">تے کئی فقِیہاں اوہنوں آکھیا۔ پئی اَے اُستاد تُوں بڑا چَنگا آکھیا۔</verse>
				<verse number="40">کیوں جو اوہناں نُوں فیر کُجھ سوال پچُھّن دا حَوصلہ نا پیا۔</verse>
				<verse number="41">تے اوس اوہناں نُوں آکھیا لوک کِیہ آکھدے نیں پئی مسِیح داؤد دا پُتر اے؟</verse>
				<verse number="42">کیوں جو داؤد زبُور دی کتاب وِچ آپے آکھدا اے پئی خُداوند نے میرے خُداوند نُوں آکھیا۔ میرے سَجّے ہتّھ بَیٹھ۔</verse>
				<verse number="43">جد تِیکر مَیں تیرے وَیرِیاں نُوں تیرے پَیر رکھن دی چَوکی نا کر دَواں۔</verse>
				<verse number="44">سو داؤد تے اوہنوں خُداوند آکھدا اے۔ فیر اوہ پُتر کِیویں ہویا؟</verse>
				<verse number="45">تَد سارے لوکاں دے سُندیاں اوس اپنے شاگِرداں نُوں آکھیا۔</verse>
				<verse number="46">پئی فقِیہاں ولّوں خبردار رہو جیہڑے لمبا چوغہ پا کے پِھرنا چاہندے نیں۔ تے بازاراں وِچ سلاماں دا تے عبادت خانیاں وِچ پہلیاں کُرسِیاں تے ضِیافتاں وِچ اُچیاں تھانواں دا شَوق رکھ دے نیں۔</verse>
				<verse number="47">اوہ بیوہ عَورتاں دے گھراں نُوں نِگل جاندے۔ تے وکھالن لئی لمبی چَوڑی دُعاواں کر دے نیں۔ اوہناں لئی بُہتی سزا دا حُکم ہوئے گا۔</verse>
			</chapter>
			<chapter number="21">
				<verse number="1">تے اوس نِگاہ کر کے دَولت منداں نُوں ویکھیا پئی اپنیاں نذراں ہیکل دے خزانے وِچ پئے پاندے سن۔</verse>
				<verse number="2">تے اِک غرِیب بیوہ نُوں دو دَمڑِیاں پاندیاں ویکھیا۔</verse>
				<verse number="3">تے آکھیا مَیں تُہانوں سَچ آکھنا آں۔ پئی ایس غرِیب بیوہ ساریاں توں وَدّھ پایا۔</verse>
				<verse number="4">کیوں جو ایہناں ساریاں اپنے مال دی ودِھیک وِچوں نذر کِیتا پر اوس اپنی تُھڑ وِچوں ساری پُونجی جیہڑی اوہدی ہے سی پا دِتّی۔</verse>
				<verse number="5">تے جد ہیکل دی بابت کُجھ لوک آکھ دے سن پئی اوہ سوہنے پتّھراں تے چڑھاویاں نال سنواری ہوئی اے۔ اوس آکھیا۔</verse>
				<verse number="6">ایہہ جو کُجھ تُسی ویکھدے ہو اوہ دِن آؤن گے جدوں ایس تھاں پتّھر اُتّے پتّھر نا چھڈیا جائے گا جیہڑا ڈیگیا نا جائے گا۔</verse>
				<verse number="7">تے اوہناں اوہنوں ایہہ پُچھیا اے اُستاد فیر ایہہ گلّاں کدوں ہون گِیاں تے جد ایہہ ہون والِیاں ہون اودُوں دا کِیہ پَتا ہوئے گا؟</verse>
				<verse number="8">اوس آکھیا خبردار۔ پئی دھوکھا نا کھاؤ۔ کیوں جو بتھیرے میرے ناں اُتّے آؤن گے تے آکھن گے پئی مَیں اوہو ای آں۔ تے ویلا آگیا اے۔ اوہناں دے مگر نا لگناں۔</verse>
				<verse number="9">تے جد لڑائِیاں تے فساداں دی خبر سُنو گے تے گھابر نا جاناں۔ کیوں جو ایہناں گلّاں دا پہلاں آؤنا ضرُور اے پر اوس ویلے اخِیر جھٹ پَٹ نا آوے گی۔</verse>
				<verse number="10">فیر اوس اوہناں نُوں آکھیا۔ پئی قوم قوم اُتّے تے بادشاہی بادشاہی اُتّے چڑھ آوے گی۔</verse>
				<verse number="11">تے بڑے بُھچال تے تھائِیں تھائِیں کال تے مَرِیاں پَین گِیاں تے اسمانوں ڈراؤنِیاں شیواں تے بڑے عجائِب نِشان ظاہر ہون گے۔</verse>
				<verse number="12">پر ایہناں سارِیاں گلّاں توں پہلاں لوک تُہاڈے اُتّے میرے ناں دی خاطر ہتّھ پان گے۔ تے تُہانوں دُکھ دین گے۔ تے عبادت خانیاں دی عدالت دے حوالے کرن گے تے قید کرن گے تے بادشاہاں تے حاکماں کول دھرُون گے۔</verse>
				<verse number="13">ایہہ تُہاڈے لئی گواہی ہوئے گی۔</verse>
				<verse number="14">سو اپنے دِلاں وِچ پَکّی کر لو پئی اسی جواب دین لئی پہلاں فِکر نا کریئے۔</verse>
				<verse number="15">ایس لئی پئی مَیں تُہانوں اجیہی زبان تے حِکمت دیاں گا جِہدے اگّے تُہاڈے وَیری نا بول سکن نا کھلو سکن۔</verse>
				<verse number="16">تے ماں پئیو تے بھرا تے ساک تے دوست وی تُہانوں پھڑن گے تے تُہاڈے وِچوں کئیاں نُوں مروا چھڈن گے۔</verse>
				<verse number="17">تے میرے ناں دے سبّب سارے لوک تُہاڈے نال وَیر رکھن گے۔</verse>
				<verse number="18">پر تُہاڈے سِر دا اِک وال وی وِنگا نا ہوئے گا۔</verse>
				<verse number="19">تے اپنے صبر وِچ ای تُسی اپنیاں جاناں نُوں بچاؤ گے۔</verse>
				<verse number="20">تے جد تُسی یرُوشلِیم نُوں فَوجاں نال گھیریا ہویا ویکھو گے تے جان لوؤ پئی اوہدا ناس ہون والا اے۔</verse>
				<verse number="21">تَد اوہ جیہڑے یہُودیہ وِچ ہون پہاڑاں اُتّے بھج جان تے اوہ جیہڑے یرُوشلِیم وِچ ہون کِتے دُراڈے نَسّ جان۔ تے اوہ جیہڑے پِنڈاں وِچ ہون اوہدے اندر نا آؤن۔</verse>
				<verse number="22">کیوں جو اوہ دِن بدلہ لین دے نیں۔ جِنہاں وِچ اوہ سبھ کُجھ جو لِکھیا ہویا اے پُورا ہوئے۔</verse>
				<verse number="23">پر افسوس اوہناں اُتّے جیہڑیاں اوہناں دِناں وِچ جمّن والِیاں تے دُدّھ پیان والِیاں ہون کیوں جو زمین اُتّے بڑی تنگی تے ایس قوم اُتّے غضب پئے گا۔</verse>
				<verse number="24">تے اوہ تلوار نال مر جان گے۔ تے قید ہو کے سارِیاں قوماں وِچ پہنچائے جان گے۔ تے جد توڑی غیر قوماں دا ویلا پُورا نا ہو جائے یرُوشلِیم غیر قوماں توں لتاڑیا جائے گا۔</verse>
				<verse number="25">تے سُورج تے چَنّ تے تاریاں وِچ نِشان نظر آؤن گے تے زمین اُتّے قوماں نُوں مُصِیبت پئے گی۔ کیوں جو اوہ سمُندر تے اوہدیاں ٹھاٹھاں دے شور نال گھابر جان گے۔</verse>
				<verse number="26">تے ڈردے مارِیاں تے دُنیا اُتّے آؤن والِیاں بلاواں دی اُڈِیک نال لوکاں دی جان وِچ جان نا رہے گی۔ ایس لئی پئی اسمان دِیاں طاقتاں ہلائِیاں جان گِیاں۔</verse>
				<verse number="27">تَد اوہ اِبنِ آدم نُوں بدّل وِچ قُدرت تے بڑے جلال نال آؤندیاں ویکھن گے۔</verse>
				<verse number="28">تے جد ایہہ گلّاں ہون لگّن تَد سِدّھے ہو کے اپنے سِر اُتانہہ چُکو۔ ایس لئی پئی تُہاڈی خلاصی نیڑے آگئی اے۔</verse>
				<verse number="29">تے اوس اوہناں نُوں اِک تمثِیل سُنائی۔ پئی ہنجیر نُوں تے ساریاں رُکھّاں نُوں ویکھو۔</verse>
				<verse number="30">اوہناں نُوں پُنگر دیاں ای ویکھ کے تُسی آپے جان دے ہو پئی ہُن گرمِیاں نیڑے آگئیاں۔</verse>
				<verse number="31">اوسے طرح جد ایہناں گلّاں نُوں ہوندیاں ویکھو تے جانو پئی خُدا دی بادشاہی نیڑے آئی۔</verse>
				<verse number="32">مَیں تُہانوں سَچ آکھنا آں پئی جد تِیکر ایہہ سبھ کُجھ ہو نا لَوے ایہہ پِیڑھی نا مُکے گی۔</verse>
				<verse number="33">اسمان تے زمین ٹل جان گے۔ پر میرِیاں گلّاں کدی نا ٹلن گِیاں۔</verse>
				<verse number="34">پر ہُشیار رہو۔ کِتے تُہاڈے دِل بوہتا کھان پِین تے نشئی ہون تے زِندگی دی فِکراں نال بھارے نا ہو جان۔ تے اوہ دِہاڑا تُہاڈے اُتّے پھاہی وانگُوں جھٹ پَٹ آ پَوے۔</verse>
				<verse number="35">ایس لئی پئی اوہ ساری زمین دے سبھناں رہن والیاں اُتّے آپَوے گا۔</verse>
				<verse number="36">پر ہر ویلے جاگدے رہو تے دُعا منگو پئی تُسی ایہناں سارِیاں شیواں توں جیہڑیاں ہون والِیاں نیں بچ سکو۔ تے اِبنِ آدم دے اگّے کھلو سکو۔</verse>
				<verse number="37">تے روز اوہ ہیکل وِچ تعلِیم دیندا سی۔ تے رات نُوں باہر جا کے اوس پہاڑ اُتّے جیہڑا زَیتُون اکھواؤندا اے۔ ٹِکدا ہوندا سی۔</verse>
				<verse number="38">تے سارے لوک اوہدی سُنن لئی ہیکل وِچ اوہدے کول سویرے آوندے سن۔</verse>
			</chapter>
			<chapter number="22">
				<verse number="1">تے فطِیری روٹی دی عید جِہنُوں فسح آکھدے نیں نیڑے آئی۔</verse>
				<verse number="2">تے سردار کاہِن تے فقِیہ داء لبّھدے سن۔ پئی اوہنوں کِس طرح مار سُٹّن۔ کیوں جو اوہ لوکاں توں ڈر دے سن۔</verse>
				<verse number="3">تَد یہُوداہ وِچ جیہڑا اِسکریُوتی اکھواؤندا تے جیہڑا باراں دی گنتری وِچ سی شیطان سمایا۔</verse>
				<verse number="4">تے اوس جا کے سردار کاہِناں تے صُوبیداراں نال صلاح کِیتی پئی اوہنوں کِیویں اوہناں دے حوالے کرے۔</verse>
				<verse number="5">تے اوہ خُوش ہوئے تے اوہدے نال رُپئے دین دا اِقرار کِیتا۔</verse>
				<verse number="6">تے اوس مَن لیا تے موقع لَبّھدا سی پئی جد بِھیڑ نا ہوئے اودُوں اوہنوں اوہناں دے حوالے کر دے۔</verse>
				<verse number="7">تَد فطِیری روٹِیاں دا دِن آیا۔ جِہدے وِچ فسح حلال کرنا سی۔</verse>
				<verse number="8">تے اوس پطرس تے یُوحنّا نُوں ایہہ آکھ کے گھلّیا۔ پئی جا کے ساڈے لئی فسح تیار کرو۔ پئی اسی کھائیے۔</verse>
				<verse number="9">اوہناں اوہنوں آکھیا۔ تُوں کِتّھے چاہنا ایں پئی اسی تیار کریئے؟</verse>
				<verse number="10">اوس اوہناں نُوں آکھیا۔ جد شہر وِچ تُسی وڑو گے ویکھو اِک بندہ پانی دا گھڑا چُکیا ہویا تُہانوں ٹکّرے گا۔ اوہ جِس گھر وِچ جائے اوہدے مگر جاؤ۔</verse>
				<verse number="11">تے گھر دے مالک نُوں آکھو اُستاد تینُوں آکھدا اے۔ پئی پَروہنیاں دی تھاں کِتّھے اے جِتّھے مَیں اپنے شاگِرداں نال فسح کھاواں؟</verse>
				<verse number="12">تے اوہ آپ اِک وَڈا چوبارا تیار ہویا تُہانوں وکھالے گا۔ اوتھے تیار کرو۔</verse>
				<verse number="13">اوہناں جا کے جِہیا اوس اوہناں نُوں دسیا سی ویکھیا۔ تے فسح تیار کِیتی نیں۔</verse>
				<verse number="14">تے جد ویلا آگیا اوہ بَہہ گیا تے رسُول اوہدے نال۔</verse>
				<verse number="15">تے اوہناں نُوں آکھیا۔ مَینُوں بڑی چاہ سی پئی دُکھ سہن توں پہلاں ایہہ فسح تُہاڈے نال کھانواں۔</verse>
				<verse number="16">کیوں جو مَیں تُہانوں آکھنا آں۔ پئی مَیں ایہہ کدی نا کھانواں گا جد تِیکر خُدا دی بادشاہی وِچ اوہ پُورا نا ہوئے۔</verse>
				<verse number="17">تے پیالہ لے کے شُکر کِیتا تے آکھیا ایہہ نُوں پھڑو تے آپو وِچ ونڈ لو۔</verse>
				<verse number="18">کیوں جو مَیں تُہانوں آکھنا آں پئی ایدوں اگّے مَیں انگور دی رَس کدی نا پِیاں گا جد تِیکر خُدا دی بادشاہی نا آوے۔</verse>
				<verse number="19">تے روٹی لئی تے شُکر کر کے توڑی تے ایہہ آکھ کے اوہناں نُوں دِتّی پئی ایہہ میرا بدن اے۔ جیہڑا تُہاڈے واسطے دِتّا جاندا اے۔ ایہہ میری یادگیری لئی کریا کرو۔</verse>
				<verse number="20">تے ایسے طرح کھان دے مگروں اوس پیالے نُوں ایہہ آکھ کے دِتّا۔ پئی ایہہ پیالہ میرے لہو وِچ جیہڑا تُہاڈے لئی وگایا جاندا اے نواں عہد اے۔</verse>
				<verse number="21">پر ویکھو میرے پھڑان والے دا ہتّھ میرے نال میز اُتّے اے۔</verse>
				<verse number="22">کیوں جو اِبنِ آدم جاندا اے جیویں اوہدے لئی ٹھیرایا گیا اے۔ پر افسوس اوس بندے اُتّے جِہدی راہِیں اوہ پھڑوایا جاندا اے۔</verse>
				<verse number="23">تے اوہ آپو وِچ پچُھّن لگّے پئی ساڈے وِچوں اوہ کیہڑا اے جیہڑا ایہہ کمّ کرے گا؟</verse>
				<verse number="24">تے اوہناں وِچ جھگڑا وی پیا پئی ساڈے وِچوں کیہڑا وَڈا مَنّیا جاندا اے؟</verse>
				<verse number="25">اوس اوہناں نُوں آکھیا پئی غیر قوماں دے بادشاہ اوہناں اُتّے حکُومت چلاؤندے نیں۔ تے جیہڑے لوک اوہناں اُتّے اختیار رکھدے نیں سو غرِیب پرور اکھواؤندے نیں۔</verse>
				<verse number="26">پر تُہاڈا اوہ حال نئیں۔ سگوں تُہاڈے وِچ جیہڑا وَڈا اے اوہ نِکّے وانگر تے جیہڑا سردار اے اوہ ٹہلئے وانگر اے۔</verse>
				<verse number="27">کیوں جو وَڈا کیہڑا اے۔ اوہ جیہڑا کھان بَیٹھا۔ یا اوہ جیہڑا سیوا کر دا اے؟ اوہ نئیں جیہڑا کھان بَیٹھا اے؟ پر مَیں تُہاڈے وِچ ٹہلئے وانگر آں۔</verse>
				<verse number="28">تُسی اوہو ای اوہ جیہڑے میرِیاں ازمایشاں وِچ برابر میرے نال رہے اوہ۔</verse>
				<verse number="29">تے جیویں میرے باپ میرے لئی اِک بادشاہی ٹھیرائی مَیں تُہاڈے لئی ٹھہرانا آں۔</verse>
				<verse number="30">تاں جو میری بادشاہی وِچ میرے میز اُتّے کھاؤ پِیو۔ تے تُسی تختاں اُتّے بَہہ کے اِسرائیل دے باراں قبیلیاں دا نیاں کرو گے۔</verse>
				<verse number="31">اَے شمعُون اَے شمعُون ویکھ شیطان نے تُساں لوکاں نُوں منگیا۔ پئی کنک وانگُوں تُہانوں چھٹّے۔</verse>
				<verse number="32">پر مَیں تیرے لئی دُعا کِیتی۔ پئی تیرا اِیمان جاندا نا رہے۔ تے جد تُوں مُڑ پئیں تے اپنے بھراواں نُوں تگڑیاں کریں۔</verse>
				<verse number="33">اوس اوہنوں آکھیا اَے خُداوند تیرے نال مَیں تیار آں بھانویں قید نُوں تے مَوت نُوں جانا پَوے۔</verse>
				<verse number="34">اوس آکھیا پطرس مَیں تینُوں آکھنا آں پئی کُکّڑ دے بانگ دین توں پہلاں تُوں تَرے واری میرا اِنکار کریں گا پئی مَیں اینوں نئیں جان دا۔</verse>
				<verse number="35">تے اوس اوہناں نُوں آکھیا جِس ویلے مَیں تُہانوں بٹوے تے جھولی تے جُتِّیاں بِناں گھل دِتّا تَد تُہانوں کِسے شے دی تھوڑ تے نئیں سی؟ اوہ آکھن لگّے کِسے دی نئیں۔</verse>
				<verse number="36">تَد اوس اوہناں نُوں آکھیا پر ہُن جِہدے کول بٹوا ہوئے سو لے لَئے تے ایسے طرح جھولی وی۔ تے جِہدے کول نا ہوئے اوہ اپنا کپڑا ویچ کے تلوار مُل لَوے۔</verse>
				<verse number="37">کیوں جو مَیں تُہانوں آکھنا آں۔ پئی ایہہ جو لِکھیا ہویا اے پئی اوہ بُریاں وِچ گِنیا گیا۔ میرے حق اندر پُورا ہونا ضرُور اے۔ کیوں جو کُجھ میرے نال تعلق رکھدا اے سو پُورا ہونا اے۔</verse>
				<verse number="38">اوہناں آکھیا اَے خُداوند ویکھ ایتھے دو تلواراں تے ہے نیں۔ اوس اوہناں نُوں آکھیا۔ ایہہ بتھیریاں نیں۔</verse>
				<verse number="39">تے اوہ باہر نِکل کے اپنے دستُور دے سببّوں زَیتُون دے پہاڑ نُوں گیا۔ تے شاگِرد وی اوہدے مگر ٹُرپَئے۔</verse>
				<verse number="40">تے اوس تھاں اَپڑ کے اوس اوہناں نُوں آکھیا۔ دُعا کرو پئی ازمایش وِچ نا پَوو۔</verse>
				<verse number="41">تے آپی اوہناں توں کوئی ڈھیم دی مار دی وِتھ جِنّاں وکھرا ہوگیا تے گوڈے نواکے دُعا منگی۔</verse>
				<verse number="42">پئی اَے باپ جے تُوں چاہیں تے ایس پیالے نُوں میرے کولوں ہٹا دے۔ فیر وی میری مرضی نئیں پر تیری مرضی ہوئے۔</verse>
				<verse number="43">تے اسمانوں اِک فرِشتے اوہنوں وکھالی دِتّی۔ اوہ اوہنوں طاقت دیندا سی۔</verse>
				<verse number="44">فیر اوہ بُہت پریشان ہو کے بڑی تانگھ نال دُعا منگن لگّا تے اوہدا مُڑھکا لہو دے تُبکیاں وانگُوں زمین اُتّے ڈِگّدا سی۔</verse>
				<verse number="45">تے دُعا توں اُٹھ کے اوہ شاگِرداں دے کول آیا تے اوہناں نُوں غم دیاں مارِیاں سُتّیاں ہویاں ویکھیا۔</verse>
				<verse number="46">تے اوہناں نُوں آکھیا تُسی کاہِنُوں سَوندے اوہ؟ اُٹھ کے دُعا منگو۔ پئی ازمایش وِچ نا پَوو۔</verse>
				<verse number="47">اوہ اجے بولدا ای سی پئی ویکھو اِک بِھیڑ آئی تے باراں وِچوں اِک جیہڑا یہُوداہ اکھواؤندا سی اوہناں دے اگّے اگّے آؤندا سی۔ تے اوہ یِسُوع دے کول آیا پئی اوہنوں چُمّے۔</verse>
				<verse number="48">پر یِسُوع اوہنوں آکھیا یہُوداہ تُوں چُمّ کے اِبنِ آدم نُوں پھڑانا ایں؟</verse>
				<verse number="49">جد اوہدے آلے دوالے والیاں ویکھیا پئی کِیہ ہون لگّا تے آکھیا اَے خُداوند اسی تلوار چلائیے۔</verse>
				<verse number="50">تے اوہناں وِچوں اِک نے سردار کاہِن دے غلام اُتّے چلا کے اوہدا سَجّا کنّ اُڈا دِتّا۔</verse>
				<verse number="51">یِسُوع جواب دِتّا۔ ہُن صبر کرو۔ تے اوہدا کنّ چُھو کے اوہنوں چَنگا کِیتا۔</verse>
				<verse number="52">تَد یِسُوع سردار کاہِناں تے ہیکل دے صُوبیداراں تے بزُرگاں نُوں جیہڑے اوہدے اُتّے چڑھ آئے سن آکھیا۔ تُسی مَینُوں چور سمجھ کے تلواراں تے ڈانگاں لے کے نِکلے ہوئے ہو؟</verse>
				<verse number="53">جد مَیں روز ہیکل وِچ تُہاڈے نال ساں تُساں میرے اُتّے ہتّھ نا پائے پر ایہہ تُہاڈی گھڑی تے ہنیرے دا اختیار اے۔</verse>
				<verse number="54">تَد اوہ اوہنوں پھڑ کے لے آئے۔ تے سردار کاہِن دے گھر وِچ لے گئے۔ تے پطرس ڈردا ڈردا مگر ٹُریا جاندا سی۔</verse>
				<verse number="55">تے جد اوہ ویہڑے دے اندر اَگ بال کے اکٹّھے بَیٹھے ہوئے سن تَد پطرس اوہناں وِچ بَہہ گیا۔</verse>
				<verse number="56">تے اِک ٹہلن اوہنوں لو وِچ بَیٹھیا ویکھیا۔ تے اوہدے ولّ چنگی طرح دھیان کر کے آکھیا۔ ایہہ وی اوہدے نال سی۔</verse>
				<verse number="57">پر اوہ مُکّر گیا تے آکھیا اَے بی بی مَیں اوہنوں نئیں جان دا۔</verse>
				<verse number="58">تھوڑے چِر مگروں ہور کِسے اوہنوں ویکھ کے آکھیا۔ تُوں وی اوہناں وِچوں ایں۔ پطرس آکھیا اوہ پائی مَیں اوہناں وِچوں نئیں آں۔</verse>
				<verse number="59">تے گھڑی کُو مگروں ہور کِسے نے پَکّی کر کے آکھیا پئی بے شک ایہہ وی اوہدے نال سی۔ کیوں جو اوہ گلِیلی بندہ اے۔</verse>
				<verse number="60">پطرس آکھیا اوہ پائی مَیں نئیں سمجھدا پئی تُوں کِیہ آکھنا ایں۔ تے اوہ اجے بولدا ای پیا سی پئی جھٹ کُکّڑ نے بانگ دِتّی۔</verse>
				<verse number="61">تَد خُداوند مُڑ کے پطرس ولّ ویکھیا۔ تے پطرس نُوں خُداوند دی اوہ گلّ یاد آئی۔ جیہڑی اوس اوہنوں آکھی سی پئی اَج کُکّڑ دے بانگ دین توں پہلاں تُوں میرا تَرے واری اِنکار کریں گا۔</verse>
				<verse number="62">اوہ باہر ٹُر گیا تے بڑا رویا۔</verse>
				<verse number="63">تے اوہ بندے جِنہاں یِسُوع نُوں پھڑیا ہویا سی۔ اوہنوں مخَول کر دے تے مار دے سن۔</verse>
				<verse number="64">تے اوہ اوہدیاں اَکھّیاں بَنّھ کے اوہنوں ایہہ پُچھ دے سن پئی نبُوّت کر کے دس تینُوں کِس ماریا؟</verse>
				<verse number="65">تے طعنہ مار کے ہور کئی سارِیاں گلّاں اوہ دے برخلاف آکھیاں۔</verse>
				<verse number="66">تے جد دِن چڑھیا تے قوم دے بزُرگاں دی جماعت اکٹّھی ہوئی۔ سردار کاہِن وی تے فقِیہ وی۔ تے اوہنوں اپنی وڈّی پنچایت وِچ لیا کے آکھیا۔</verse>
				<verse number="67">جے تُوں مسِیح ایں۔ تے سانُوں دس۔ اوس اوہناں نُوں آکھیا جے مَیں تُہانوں دساں تُسی کدی نا مَنّو گے۔</verse>
				<verse number="68">تے جے پُچھاں کدی جواب نا دیو گے۔</verse>
				<verse number="69">ہُن توں اگّے اِبنِ آدم خُدا دی قُدرت دے سَجّے ہتّھ بَیٹھا رہے گا۔</verse>
				<verse number="70">تَد ساریاں آکھیا تُوں خُدا دا پُتر ایں؟ اوس اوہناں نُوں آکھیا۔ تُسی آکھدے ہو کیوں جو مَیں ہاں۔</verse>
				<verse number="71">تَد اوہناں آکھیا سانُوں ہور گواہی دی ہُن کِیہ لوڑ؟ اساں آپ جو اوہدے مُنھوں سُنیا۔</verse>
			</chapter>
			<chapter number="23">
				<verse number="1">تے اوہناں دی ساری جماعت اُٹھی تے اوہنوں پِیلاطُس کول لے گئی۔</verse>
				<verse number="2">تے اوہناں اوہدے اُتّے نالشاں کرنِیاں شُروع کِیتیاں پئی اساں ایہنوں ویکھیا پئی ساڈی قوم نُوں ورغلاؤندا اے۔ تے منع کر دا اے پئی قَیصر نُوں جزیہ نا دین۔ نالے آکھدا اے۔ پئی مَیں آپ مسِیح بادشاہ آں۔</verse>
				<verse number="3">تے پِیلاطُس اوہنوں ایہہ پُچھیا تُوں یہُودِیاں دا بادشاہ ایں؟ اوس اوہنوں جواب دِتّا تُوں آپے آکھنا ایں۔</verse>
				<verse number="4">پِیلاطُس سردار کاہِناں تے عام لوکاں نُوں آکھیا مَیں ایس بندے وِچ کُجھ قصور نئیں ویکھدا۔</verse>
				<verse number="5">پر اوہناں ہور وی زور لاکے آکھیا۔ پئی سارے یہُودیہ وِچ سگوں گلِیل توں لے کے ایس جگہ تِیکر سِکھال سِکھال کے ایہہ لوکاں نُوں چُک دا اے۔</verse>
				<verse number="6">پِیلاطُس ایہہ گلّ سُن کے پُچھیا۔ ایہہ بندہ گلِیلی اے؟</verse>
				<verse number="7">تے جد پتا لگّا پئی ہیرودیس دے علاقیوں اے۔ تَد اوہنوں ہیرودیس دے کول گھلّیا۔ کیوں جو اوہ وی اونہی دِنیں یرُوشلِیم وِچ سی۔</verse>
				<verse number="8">تے ہیرودیس یِسُوع نُوں ویکھ کے بڑا راضی ہویا کیوں جو اوہ چروکنا اوہنوں ویکھنا چاہندا سی۔ ایس کر کے پئی اوس اوہدی افواہ سُنی۔ تے اوہنوں آس سی۔ پئی مَیں اوہدے ہتھّوں کوئی کرامات ویکھاں۔</verse>
				<verse number="9">تے اوس اوہدے توں بتھیریاں گلّاں پُچھیاں۔ پر اوس اوہنوں کُجھ جواب نا دِتّا۔</verse>
				<verse number="10">تے سردار کاہِن تے فقِیہ کھلو کے اوہدے اُتّے زور شور نال نالش کر دے رہے۔</verse>
				<verse number="11">جد ہیرودیس اپنے سپاہیاں سمیت اوہنوں بے عِزّت کِیتا تے ٹھٹّھا ماریا تَد چمکدی پوشاک پا کے اوہنوں مُڑ پِیلاطُس کول گھلّیا۔</verse>
				<verse number="12">تے اوسے دِن ہیرودیس تے پِیلاطُس آپو وِچ یار بن گئے۔ کیوں جو اگّے اوہناں وِچ وَیر سی۔</verse>
				<verse number="13">تے پِیلاطُس سردار کاہِناں تے سرداراں تے لوکاں نُوں اکٹّھے سَدّ کے۔</verse>
				<verse number="14">اوہناں نُوں آکھیا۔ تُسی ایس بندے نُوں میرے کول ایس واسطے لیائے ہو پئی لوکاں نُوں ورغلاؤندا اے۔ تے ویکھو مَیں تُہاڈے اگّے چنگی طرح دریافت کِیتا تے جیہڑیاں گلّاں دی بابت تُسی ایہدے اُتّے نالش کر دے اوہ۔ ایس بندے وِچ مَیں کُجھ قصور نا ڈِٹّھا۔</verse>
				<verse number="15">تے نا ہیرودیس کیوں جو اوس اوہنوں ساڈے کول موڑ گھلّیا۔ تے ویکھو اوس کوئی اجیہا کمّ نئیں کِیتا جیہڑا قتل دے لائق ہوئے۔</verse>
				<verse number="16">سو مَیں اوہنوں کولڑے مروا کے چھڈ دیاں گا۔</verse>
				<verse number="17">[اوہنوں ہر عید نُوں ضرُور سی کہ کِسے نُوں اوہناں لئی چھڈ دیوے۔]</verse>
				<verse number="18">تَد ساریاں دے سارے ڈنڈ پا کے بول اُٹھے۔ پئی ایہنوں دفع کر تے ساڈے واسطے برابّا نُوں چھڈ دے۔</verse>
				<verse number="19">(اوہ تے کِسے فساد دے سبّب جیہڑا شہر وِچ ہویا سی تے خُون کرن دے سبّب قید وِچ پیا سی۔)</verse>
				<verse number="20">تے پِیلاطُس فیر اوہناں نال گلّاں کِیتیاں ایہہ چاہ کے پئی مَیں یِسُوع نُوں چھڈ دیاں۔</verse>
				<verse number="21">پر اوہ چلّا کے بولے۔ اوہنوں صلِیب دے صلِیب دے۔</verse>
				<verse number="22">ترِیجی وار اوس اوہناں نُوں آکھیا کیوں ایس کِیہ بُریائی کِیتی۔ مَیں اوہدے وِچ قتل دا کوئی سبّب نئیں ویکھیا ایس لئی مَیں اوہنوں کولڑے مروا کے چھڈ دیاں گا۔</verse>
				<verse number="23">پر اوہ اوہدے مگر پَے گئے تے اُچّی اُچّی منگ کر دے رہے پئی اوہ صلِیب دِتّا جائے۔ تے اوہناں دِیاں اَوازاں زور پا گِئیاں۔</verse>
				<verse number="24">تَد پِیلاطُس حُکم کِیتا پئی اوہناں دی منگ دے سببّوں کِیتا جائے۔</verse>
				<verse number="25">تے اوس بندے نُوں جیہڑا فساد تے خُون دے سبّب قیدے پایا ہویا سی۔ جِہنُوں اوہ منگدے سن اوہنوں چھڈ دِتّا۔ پر یِسُوع نُوں اوہناں دی مرضی اُتّے حوالے کِیتا۔</verse>
				<verse number="26">تے جد اوہنوں لئی جاندے سن تے شمعُون ناں اِک کُرینی بندے نُوں پِنڈوں آؤندیاں پھڑ کے صلِیب چُکائی پئی یِسُوع دے مگر مگر لے چلّے۔</verse>
				<verse number="27">تے لوکاں دی وڈّی بِھیڑ تے کئی زنانِیاں جیہڑیاں اوہدے واسطے پِٹدِیاں تے روندیاں سن اوہدے پِچّھے پِچّھے ٹُرے۔</verse>
				<verse number="28">یِسُوع اوہناں ولّ مُڑ کے آکھیا اَے یرُوشلِیم دی دِھئیو مَینُوں نا روؤ سگوں اپنے آپ نُوں روؤ تے اپنے بچّیاں نُوں۔</verse>
				<verse number="29">ایس لئی پئی ویکھو اوہ دِن آؤنے نیں جدوں اوہ آکھن گے دھنّ اوہ نیں جیہڑیاں نئیں پَھلیاں تے اوہ کُکھاں جِنہاں نئیں جمّیاں تے اوہ چھاتیاں جِنہاں دُدّھ نئیں پیایا۔</verse>
				<verse number="30">تَد پہاڑاں نُوں آکھن گے پئی ساڈے اُتّے ڈِگّ پَوو۔ تے ٹِبّیاں نُوں پئی سانُوں لُکاؤ۔</verse>
				<verse number="31">کیوں جو جدوں ہرے رُکھّ نال اِنج کر دے نیں تے سُکّے نال ضرُور ای کرن گے۔</verse>
				<verse number="32">تے ہور دو بندیاں نُوں وی جیہڑے بدکار سن لئی جاندے سن پئی اوہدے نال مارے جان۔</verse>
				<verse number="33">تے جد اوہ اوس تھاں اُتّے اَپڑے۔ جیہڑی کھوپڑی اکھواؤندی سی۔ تے اوہناں اوتھے اوہنوں سُولی چاہڑیا۔ تے بدکاراں نُوں وی اِک سَجّے دُوجا کھبّے پاسے۔</verse>
				<verse number="34">تے یِسُوع آکھیا اَے پئیو ایہناں نُوں مُعاف کر۔ کیوں جو ایہہ نئیں جان دے پئی کِیہ کر دے نیں۔ تے اوہناں اوہدے کپڑے ونڈ کے گُنے پائے۔</verse>
				<verse number="35">تے لوک کھلو کے پئے ویکھدے سن تے سردار وی مخَول کر کر کے آکھدے سن۔ پئی ہور ناں نُوں اوس بچایا۔ جے ایہہ خُدا دا مسِیح تے اوہدا چُنیا ہویا اے تے اپنے آپ نُوں بچاوے۔</verse>
				<verse number="36">تے سپاہیاں وی اوہدے نال ٹھٹّھا کِیتا۔ تے اگانہہ ہو کے سِرکہ وکھال کے۔ آکھیا۔</verse>
				<verse number="37">جے تُوں یہُودِیاں دا بادشاہ ایں تے اپنے آپ نُوں بچا۔</verse>
				<verse number="38">تے اوہدے اُتّے ایہہ نوِشتہ لایا۔ پئی یہُودِیاں دا بادشاہ ایہو اے۔</verse>
				<verse number="39">تے جیہڑے بدکار ٹنگے گئے سن اوہناں وِچوں اِک نے اوہنوں مِہنا مار کے آکھیا تُوں مسِیح نئیں ایں؟ تُوں اپنے آپ نُوں تے سانُوں وی بچا۔</verse>
				<verse number="40">پر دُوجے اوہنوں جِھڑک کے جواب دِتّا۔ تینُوں خُدا توں وی ڈر نئیں آؤندا پئی ٹھیک اوہو جیہی سزا بُھگتنا ایں؟</verse>
				<verse number="41">تے سانُوں ایہہ انصاف نال مِلیا اے۔ کیوں جو اسی اپنی کرنی دا پَھل پانے آں پر ایس کوئی بُرا کمّ نئیں کِتیا۔</verse>
				<verse number="42">تے اوس آکھیا اَے یِسُوع جدوں تُوں اپنی بادشاہی وِچ آویں تے میرا چیتا رکھّیں۔</verse>
				<verse number="43">یِسُوع اوہنوں آکھیا مَیں تینُوں سَچ آکھنا آں پئی اَج تُوں میرے نال بہشت وِچ ہوئیں گا۔</verse>
				<verse number="44">تے ہُن دوپہر دے قریب سی تے ساری زمین اُتّے ہنیرا ہوگیا۔ تے لَوہڈے ویلے تِیکر رہیا۔</verse>
				<verse number="45">سُورج گواچ گیا تے ہیکل دا پردہ وِچکاروں پاٹ گیا۔</verse>
				<verse number="46">تے یِسُوع بڑی اواز نال پُکار کے آکھیا۔ اَے باپ مَیں اپنے رُوح نُوں تیرے ہتّھِیں سونپنا آں تے ایہہ آکھ کے دَم چھڈ دِتّا۔</verse>
				<verse number="47">تے صُوبیدار ایہہ حال ویکھ کے خُدا دی وڈیائی کِیتی تے آکھیا بے شک ایہہ بندہ نیک سی۔</verse>
				<verse number="48">تے سارے لوک جیہڑے ساری گلّ نُوں ویکھن لئی اکٹّھے ہوئے سن ایہہ حال ویکھ کے پِٹدے ہوئے مُڑے۔</verse>
				<verse number="49">تے اوہدے سارے جانُوں تے اوہ زنانِیاں جیہڑیاں اوہدے نال گلِیلوں اوہدے مگر آئِیاں سن۔ اوہ دُراڈے کھلو کے ایہہ حال پئیاں ویکھدِیاں سن۔</verse>
				<verse number="50">تے ویکھو یُوسف ناں اِک پینچ بندہ جیہڑا چَنگا تے نیک بندہ سی۔</verse>
				<verse number="51">تے اوہ اوہناں دی صلاح تے کمّ وِچ شریک نئیں سی۔ اوہ یہُودِیاں دے ارِمَتِیاہ شہر دا سی۔ تے آپ خُدا دی بادشاہی دی اُڈِیک رکھدا سی۔</verse>
				<verse number="52">اوس پِیلاطُس کول جا کے یِسُوع دی لوتھ منگی۔</verse>
				<verse number="53">تے اوہنوں لاہ کے مَلمَل دے کپڑے وِچ وھلیٹیا۔ تے اِک قبر وِچ رکھ دِتّا جیہڑی چٹان وِچ پُٹی ہوئی سی۔ جِہدے وِچ کدی کوئی اجے نئیں سی پیا۔</verse>
				<verse number="54">تے تیاری دا دِن سی۔ تے سبت دا دِن شُروع ہون لگّا۔</verse>
				<verse number="55">تے اوہناں زنانِیاں جیہڑیاں اوہدے نال گلِیلوں آئِیاں سن مگر مگر ٹُر کے قبر نُون ویکھیا۔ تے ایہہ وی پئی اوہدی لاش کِس طرح رکھی گئی سی۔</verse>
				<verse number="56">تے مُڑ کے خوشبو والے مصالے تے عِطر نُوں تیار کِیتا پر سبت دے دِن حُکم دے سببّوں آرام کِیتا۔</verse>
			</chapter>
			<chapter number="24">
				<verse number="1">تے اوہ ہفتے دے پہلے دِن مُنھ ہنیرے مصالیاں نُوں جیہڑے اوہناں تیار کِیتے سن نال لے کے قبر اُتّے آئِیاں۔</verse>
				<verse number="2">تے اوہناں پتّھر نُوں قبر توں رہڑیا ہویا ویکھیا۔</verse>
				<verse number="3">پر اندر وڑ کے خُداوند یِسُوع دی لاش نا ویکھی۔</verse>
				<verse number="4">تے ایویں ہویا جد اوہ ایس گلّے حَیران سن تے ویکھو دو بندے چمکن والے کپڑے پائے ہوئے اوہناں دے کول آکھلوتے۔</verse>
				<verse number="5">جد اوہ ڈر گِئیاں تے سِر زمین ولّ ہیٹھاں کِیتے۔ تَد اوہناں نیں اوہناں نُوں آکھیا پئی جِیوندے نُوں مویاں وِچ تُسی کیوں لَبّھدیاں ہو؟</verse>
				<verse number="6">اوہ ایتھے نئیں اے سگوں جی اُٹھیا اے۔ چیتا کرو پئی جد اوہ اجے گلِیل وِچ سی اوس تُہانوں کِس طرح آکھیا سی۔</verse>
				<verse number="7">ضرُور اے پئی اِبنِ آدم گُناہِیاں دے حوالے کِیتا جائے۔ تے صلِیب دِتّا جائے۔ تے ترِیجے دیہاڑے جی اُٹھے۔</verse>
				<verse number="8">تے اوہدیاں گلّاں اوہناں نُوں یاد آئِیاں۔</verse>
				<verse number="9">تے قبروں مُڑ کے اوہناں یارھاں نُوں تے ہور ساریاں نُوں اوہناں سبھناں گلّاں دی خبر دِتّی۔</verse>
				<verse number="10">جِنہاں رسُولاں نُوں ایہہ گلّاں آکھیاں اوہ مریم مگدلِینی تے یُوأنہ تے یعقُوب دی ماں مریم تے اوہناں دے نال دِیاں ہور زنانِیاں سن۔</verse>
				<verse number="11">پر ایہہ گلّاں اوہناں دے اگّے قِصّیاں وانگُوں معلُوم ہویاں تے اوہناں نیں اوہناں دا یقِین نا کِیتا۔</verse>
				<verse number="12">تَد پطرس اُٹھ کر قبر ولّ نَسّیا تے جھاتی ماری تے نِرا کفن ای کفن ویکھیا۔ تے حَیران ہو کے پئی کِیہ ہوگیا اے۔ اوہ اپنے گھر نُوں ٹُرگیا۔</verse>
				<verse number="13">تے ویکھو اوسے دِن اوہناں وِچوں دوجنے اِمّاؤس ناں دے اِک پِنڈ ولّ جاندے سن جیہڑا یرُوشلِیم توں سَتّ مِیل اے۔</verse>
				<verse number="14">تے اوہناں سارِیاں گلّاں دی بابت جیہڑیاں ہویاں سن آپو وِچ گلّ بات کر دے جاندے سن۔</verse>
				<verse number="15">تے اجیہا ہویا پئی جد اوہ گلّ بات تے پُچھ پاچھ کر دے سن۔ تے یِسُوع وی آپ نیڑے آ کے اوہناں دے نال ٹُر پیا۔</verse>
				<verse number="16">پر اوہناں دِیاں اَکھّیاں بند کِیتیاں ہویاں سن پئی اوہنوں نا سہانن۔</verse>
				<verse number="17">اوس اوہناں نُوں آکھیا ایہہ کِیہ گلّاں نیں جیہڑیاں تُسی آپو وِچ ٹُرے جاندے کر دے ہو؟ تے اوہ اُداس جیہے ہو کے کھلو گئے۔</verse>
				<verse number="18">تَد اِک نے جِہدا ناں کلِیُپاس سی جواب وِچ اوہنوں آکھیا۔ نِرا تُوں ای یرُوشلِیم وِچ اِک اوپرا ایں۔ جیہڑا نئیں جان دا۔ پئی ایہنی دِنیں اوتھے کِیہ ورت گیا اے؟</verse>
				<verse number="19">تے اوس اوہناں نُوں آکھیا کِیہ ورتیا ہے؟ اوہناں اوہنوں آکھیا یِسُوع ناصری دی بابت جیہڑا خُدا تے ساری قوم دے اگّے کمّ تے کلام وِچ قُدرت والا نبی سی۔</verse>
				<verse number="20">تے کِس طرح سردار کاہِناں تے ساڈے سرداراں قتل دے حُکم لئی اوہنوں پھڑا دِتّا۔ تے اوہنوں صلِیب دِتّی۔</verse>
				<verse number="21">پر سانُوں آس سی پئی ایہہ اوہو اے۔ جیہڑا اِسرائیل نُوں چُھٹکارا دے گا تے ایہناں سارِیاں گلّاں دے سِوا ایس حال گُذرے نُوں ہُن ترِیجا دِن جاندا اے۔</verse>
				<verse number="22">نالے ساڈے وِچوں کئی زنانِیاں سانُوں گھبرا رکھیا اے۔ جیہڑیاں بُہت سویرے قبر اُتّے گِئیاں۔</verse>
				<verse number="23">تے جد اوہدی لاش اوہناں نُوں نئیں لَبّھی تَد اوہ ایہہ آکھدیاں آئِیاں پئی اساں فرِشتیاں نُوں رویا وِچ ویکھیا۔ اوہناں آکھیا پئی اوہ جِیوندا اے۔</verse>
				<verse number="24">تے ساڈے نال دیاں وِچوں کئی اِک قبر اُتّے گئے۔ تے ٹھیک جِہیا زنانِیاں آکھیا سی سو ڈِٹّھا۔ پر اوہنوں نا ڈِٹّھا۔</verse>
				<verse number="25">تَد اوس اوہناں نُوں آکھیا۔ اَے بے عقلو نبیاں دِیاں گلّاں نُوں مَنّن وِچ سُست دِلو۔</verse>
				<verse number="26">ایہہ گلّ ضرُوری نئیں سی پئی مسِیح ایہناں ساریاں دُکھاں نُوں سہہ کے اپنے جلال وِچ داخل ہوئے؟</verse>
				<verse number="27">تے مُوسیٰ تے سارے نبیاں توں شُروع کر کے سارِیاں کِتاباں وِچ جِنّیاں گلّاں اوہدی بابت لِکھیاں ہویاں نیں اوہناں نُوں سمجھا دِتّیاں۔</verse>
				<verse number="28">تے جِس پِنڈ اوہناں جانا سی اوہ اوہدے نیڑے اَپڑ گئے۔ تے اوس اگّے وَدھن نُوں کِیتا۔</verse>
				<verse number="29">تَد اوہناں ایہہ آکھ کے زور دِتّا۔ پئی ساڈے نال رہو۔ کیوں جو شام ہو چلّی اے۔ تے ہُن دِن لَہہ گیا اے تے اوہ اوہناں دے نال رہن نُوں اندر گیا۔</verse>
				<verse number="30">تے جد اوہ اوہناں دے نال کھان بَیٹھا سی۔ ایویں ہویا پئی اوس روٹی لئی تے برکت دے کے توڑی تے اوہناں نُوں دین لگّا۔</verse>
				<verse number="31">تَد اوہناں دِیاں اَکھّیاں کُھل گِئیاں تے اوہناں اوہنوں سِہاتا۔ تے اوہ اوہناں دی نظر توں غائب ہوگیا۔</verse>
				<verse number="32">تَد اوہ آپو وِچ آکھن لگّے پئی جدوں اوہ وٹے ساڈے نال گلّاں کر دا تے کِتاباں دے بھید ساڈے لئی کھولدا سی؟ تدوں ساڈا دِل جوش نئیں سی مار دا؟</verse>
				<verse number="33">تے اوہ اوسے گھڑی اُٹھ کے یرُوشلِیم نُوں پرت گئے تے یارھاں نُوں تے اوہناں دیاں نال دیاں نُوں اکٹّھیاں ڈِٹّھا۔</verse>
				<verse number="34">اوہ پئے آکھدے سن۔ پئی خُداوند سَچّی مُچیّں جی اُٹھیا اے۔ تے شمعُون نُوں وکھالی دِتّی۔</verse>
				<verse number="35">تَد اوہناں اپنے راہ دا حال دسیا تے ایہہ وی پئی اوہ روٹی دے توڑن ویلے ساتھوں کِس طرح سہاتا گیا۔</verse>
				<verse number="36">اوہ ایہہ گلّاں پئے کر دے ای سن پئی اوہ آپ اوہناں دے وِچ آ کے کھلو گیا تے اوہناں نُوں آکھیا تُہاڈی سلامتی ہوئے۔</verse>
				<verse number="37">پر اوہ حَیران ہو کے تے خَوف کھا کے سمجھے۔ پئی اسی کِسے رُوح نُوں ویکھنے آں۔</verse>
				<verse number="38">تے اوس اوہناں نُوں آکھیا۔ تُسی کیوں گھبراؤندے ہو؟ تے کاہِنُوں تُہاڈے دِل وِچ شک پَیندا اے؟</verse>
				<verse number="39">ویکھو میرے ہتّھاں تے پیراں نُوں پئی مَیں ای آں۔ مَینُوں ہتّھ لاکے ویکھو۔ کیوں جو رُوح دا گوشت تے ہڈِّیاں نئیں ہوندیاں۔ جیویں میرے وِچ تُسی ویکھدے ہو۔</verse>
				<verse number="40">تے ایہہ آکھ کے اوہناں نُوں اپنے ہتّھ پَیر وکھائے۔</verse>
				<verse number="41">تے جد اجے خُوشی دے مارِیاں اوہناں نُوں یقِین نئیں سی آیا۔ تے اوہ تعجُّب پئے کر دے سن۔ اوس اوہناں نُوں آکھیا۔ تُہاڈے کول کُجھ کھان نُوں ایتھے اے؟</verse>
				<verse number="42">تَد اوہناں بُجھّی ہوئی مچّھی دا اِک ڈکرا دِتّا۔</verse>
				<verse number="43">تے اوس لے کے اوہناں دے سامھنے کھادا۔</verse>
				<verse number="44">تَد اوس اوہناں نُوں آکھیا ایہہ میرِیاں اوہ گلّاں نیں جیہڑیاں تُہاڈے نال ہوندیاں ہویاں مَیں تُہانوں آکھیاں پئی اوہناں سبھناں گلّاں دا پُورا ہونا ضرُور اے۔ جیہڑیاں مُوسیٰ دی توریت تے نبیاں دِیاں کِتاباں تے زبُوراں وِچ میری بارے لِکھیاں ہویاں نیں۔</verse>
				<verse number="45">تَد اوس اوہناں دا ذہن کھول دِتّا۔ پئی کِتاباں نُوں سمجھ لین۔</verse>
				<verse number="46">تے اوہناں نُوں آکھیا۔ ایویں لِکھیا اے۔ پئی مسِیح دُکھ جھلّے گا۔ تے ترِیجے دِہاڑے مُردیاں وِچوں جی اُٹھے گا۔</verse>
				<verse number="47">تے یرُوشلِیم توں شُروع کر کے سارِیاں قوماں وِچ تَوبہ تے گُناہاں دی مُعافی دی منادی اوہدے ناں اُتّے کِیتی جائے گی۔</verse>
				<verse number="48">تُسی ایہناں گلّاں دے گواہ ہو۔</verse>
				<verse number="49">تے ویکھو مَیں اپنے باپ دے وعدہ نُوں تُہاڈے اُتّے گھلّنا آں۔ پر تُسی شہر وِچ بَیٹھے رہو۔ جد تِیکر عالمِ بالا توں تُہانوں قُدرت دے لباس نا مِلے۔</verse>
				<verse number="50">تَد اوہ اوہناں نُوں شہروں باہر بَیت عَنِیاہ دے سامھنے لے گیا تے اپنے ہتّھ چُک کے اوہناں نُوں برکت دِتّی۔</verse>
				<verse number="51">تے ایویں ہویا پئی جد اوہناں نُوں برکت پیا دیندا سی۔ تے اوہ اوہناں توں وَکھ ہویا۔ تے اسمان اُتّے چُکیا گیا۔</verse>
				<verse number="52">تے اوہناں اوہنوں سجدہ کِیتا۔ تے بڑی خُوشی نال یرُوشلِیم نُوں مُڑے۔</verse>
				<verse number="53">تے ہر ویلے ہیکل وِچ خُدا دی حمد کر دے رہے۔</verse>
			</chapter>
		</book>
		<book number="43">
			<chapter number="1">
				<verse number="1">مُڈھوں کلام سی تے کلام خُدا دے نال سی تے کلام خُدا سی۔</verse>
				<verse number="2">ایہو ازلوں خُدا دے نال سی۔</verse>
				<verse number="3">سارِیاں شیواں اوہدی راہِیں پَیدا ہویاں۔ تے بِناں اوہدے اِک شے وی پَیدا نا ہوئی جیہڑی پَیدا ہوئی اے۔</verse>
				<verse number="4">زِندگی اوہدے وِچ سی تے اوہ زِندگی لوکاں دا چانن سی۔</verse>
				<verse number="5">تے چانن ہنیرے وِچ چمکدا اے۔ تے ہنیرے نیں اوہنوں نا پِچھانیا۔</verse>
				<verse number="6">اِک بندہ خُدا دا گھلّیا ہویا سی۔ اوہدا ناں یُوحنّا سی۔</verse>
				<verse number="7">اوہ گواہی دے لئی آیا پئی چانن دی بابت گواہی دے۔ تاں جو سبھ لوک اوہدی راہِیں اِیمان لیاؤن۔</verse>
				<verse number="8">اوہ چانن اوہ آپ نئیں سی پر اوس چانن دی گواہی دین آیا سی۔</verse>
				<verse number="9">اصل چانن جیہڑا ہر اِک بندے نُوں چانن دیندا اے دُنیا وِچ آؤن والا سی۔</verse>
				<verse number="10">اوہ دُنیا وِچ سی تے دُنیا اوہدی راہِیں پَیدا ہوئی۔ تے دُنیا اوہنوں نا جانیا۔</verse>
				<verse number="11">اوہ اپنیاں کول آیا تے اوہناں اوہنوں قبول نا کِیتا۔</verse>
				<verse number="12">پر جِنّیاں اوہنوں قبول کِیتا اوس اوہناں نُوں حق دِتّا پئی خُدا دے پُتر بن جان یعنی اوہناں نُوں جیہڑے اوہدے ناں اُتّے اِیمان لیاؤندے نیں۔</verse>
				<verse number="13">اوہ نا لہو توں نا بدن دی چاہ توں نا اِنسان دی چاہ توں پر خُدا توں پَیدا ہوئے سن۔</verse>
				<verse number="14">تے جِسم لیا تے فضل تے سچیائی نال بھرپُور ہو کے ساڈے کول ڈیرہ کِیتا۔ تے اساں اُسدا اجیہا جلال ویکھیا جیویں باپ دے اِکلَوتے دا جلال۔</verse>
				<verse number="15">یُوحنّا اوہدے حق وِچ گواہی دِتّی تے پُکار کے آکھیا پئی ایہو سی جِہدی گلّ مَیں کر دا ساں پئی اوہ جیہڑا میرے پِچّھوں آیا اے مَیتھوں اگیترا ہویا اے کیوں جو اوہ مَیتھوں پہلاں سی۔</verse>
				<verse number="16">تے اوہدی بھرپُوری وِچوں اساں سبھناں نُوں مِلیا یعنی فضل اُتّے فضل۔</verse>
				<verse number="17">کیوں جو شریعت مُوسیٰ دی راہِیں دِتّی گئی سی۔ پر فضل تے سچیائی یِسُوع مسِیح دی راہِیں آئی۔</verse>
				<verse number="18">خُدا نُوں کدی کِسے نئیں ڈِٹّھا پر اِکلَوتے پُتر نیں جیہڑا باپ دی گدّ وِچ اے اوہنوں ظاہر کِیتا۔</verse>
				<verse number="19">تے یُوحنّا دی گواہی ایہہ اے پئی جِس ویلے یہُودِیاں نیں کاہِناں تے لاویاں نُوں یرُوشلِیم توں گھلّیا پئی پچُھّن تُوں کون ایں؟</verse>
				<verse number="20">تے اوس اِقرار کِیتا تے مُکّریا نئیں تے اِقرار کِیتا پئی مَیں مسِیح نئیں آں۔</verse>
				<verse number="21">تے اوہناں اوہنوں پُچھیا۔ فیر تُوں کون ایں؟ تُوں ایلیّاہ ایں؟ اوس آکھیا مَیں نئیں آں۔ تُوں اوہ نبی ایں؟ اوس جواب دِتّا نئیں۔</verse>
				<verse number="22">تَد اوہناں اوہنوں آکھیا تُوں ایں کون؟ تاں جو اسی اپنے گھلّن والیاں نُوں جواب دئیے۔ تُوں اپنے آپ نُوں کِیہ دسنا ایں؟</verse>
				<verse number="23">اوس آکھیا مَیں جیویں یسعیاہ نبی آکھیا سی۔ اُجاڑ وِچ اِک ہوکا دین والے دی اواز ہاں پئی خُداوند دے راہ نُوں سِدّھا کرو۔</verse>
				<verse number="24">تے اوہ فرِیسیاں ولّوں گھلّے ہوئے سن۔</verse>
				<verse number="25">تے اوہناں اوہدے توں پُچھ کے اوہنوں آکھیا جے تُوں نا مسِیح ایں نا ایلیّاہ تے نا اوہ نبی تے فیر بپتِسمہ کیوں دینا ایں؟</verse>
				<verse number="26">یُوحنّا اوہناں نُوں جواب دِتّا پئی مَیں تے پانی نال بپتِسمہ دینا آں۔ تُہاڈے وِچ اِک کھلوتا ہویا اے جِہنُوں تُسی نئیں جان دے۔</verse>
				<verse number="27">اوہ میرے پِچّھے آؤندا اے۔ اوہدی جُتّی دی وَدّھری کھولن دے مَیں لائق نئیں۔</verse>
				<verse number="28">ایہہ گلّاں بَیت عَنِیاہ وِچ یَردنوں پار ہویاں جِتّھے یُوحنّا بپتِسمہ دیندا سی۔</verse>
				<verse number="29">دُوجے دِن یُوحنّا یِسُوع نُوں اپنے ولّ آؤندیاں ویکھ کے آکھیا ویکھو خُدا دا برّہ جیہڑا دُنیا دا گُناہ چُک لے جاندا اے۔</verse>
				<verse number="30">ایہہ اوہو اے جِہدی بابت مَیں آکھیا سی پئی اِک بندہ میرے پِچّھے آؤندا اے۔ جیہڑا مَیتھوں اگیترا ہوگیا اے کیوں جو اوہ مَیتھوں پہلاں سی۔</verse>
				<verse number="31">تے مَیں تے اوہنوں جان دا نئیں ساں۔ پر مَیں ایس لئی پانی نال بپتِسمہ دیندا آیا تاں جو اوہ اِسرائیل اُتّے ظاہر ہوئے۔</verse>
				<verse number="32">تے یُوحنّا ایہہ آکھ کے گواہی دِتّی پئی مَیں رُوح نُوں کبُوتر وانگُوں اسمانوں اُتر دیاں ویکھیا اے۔ تے اوہ اوہدے اُتّے آ ٹھیریا۔</verse>
				<verse number="33">تے مَیں اوہنوں جان دا نئیں ساں پر جِس مَینُوں گھلّیا سی پئی پانی نال بپتِسمہ دیاں اوس مَینُوں آکھیا سی پئی جِہدے اُتّے تُوں رُوح نُوں اُتر دیاں تے اوہدے اُتّے ٹھیر دیاں ویکھیں اوہو ای اے جیہڑا پاک رُوح نال بپتِسمہ دیندا اے۔</verse>
				<verse number="34">تے مَیں ویکھیا تے گواہی دِتّی اے پئی اوہ خُدا دا پُتر اے۔</verse>
				<verse number="35">فیر دُوجے دِن یُوحنّا تے اوہدیاں شاگِرداں وِچوں دو کھلوتے ہوئے سن۔</verse>
				<verse number="36">تے اوس یِسُوع نُوں جاندِیاں ویکھ کے آکھیا ویکھو خُدا دا لیلا۔</verse>
				<verse number="37">تے اوہناں دوہاں شاگِرداں اوہنوں ایہہ گلّ کر دیاں سُنیا تے یِسُوع دے مگر ٹُر پئے۔</verse>
				<verse number="38">تَد یِسُوع مُڑ کے تے اوہناں نُوں مگر آؤندیاں ویکھ کے اوہناں نُوں آکھیا تُسی کِیہ لبّھدے ہو؟ اوہناں اوہنوں آکھیا اے ربّی (جِہدا مطلب ایہہ اے اَے اُستاد) تُوں کِتّھے رہناں ایں؟</verse>
				<verse number="39">اوس اوہناں نُوں آکھیا آؤ ویکھو۔ سو اوہ آئے تے جِتّھے اوہ رہندا سی ویکھیا تے اوس دِہاڑے اوہدے کول رہئے۔ اوہ دسویں کُو گھنٹے سی۔</verse>
				<verse number="40">اوہناں دوہاں وِچوں جیہڑے یُوحنّا کولوں سُن کے اوہدے مگر ٹُر پئے سن اِک شمعُون پطرس دا بھرا اندریاس سی۔</verse>
				<verse number="41">اوس پہلاں اپنے سَکّے بھرا شمعُون نُوں لَبّھ کے اوہنوں آکھیا پئی اساں نُوں خُرستُس یعنی مسِیح مل گیا اے۔</verse>
				<verse number="42">تے اوہ اوہنوں یِسُوع کول لِیائیا۔ یِسُوع اوہدے ولّ ویکھ کے آکھیا تُوں یُوحنّا دا پُتر شمعُون ایں۔ تُوں کیفا یعنی پطرس اے اکھوائیں گا۔</verse>
				<verse number="43">اگلے بَھلک اوہ گلِیل دے دیس نُوں جانا چاہندا سی۔ تے فِلپُّس نُوں لَبّھیا تے یِسُوع اوہنوں آکھیا میرے مگر ٹُر پَو۔</verse>
				<verse number="44">فِلپُّس بَیت صَیدا دا سی جیہڑا اندریاس تے پطرس دا شہر اے۔</verse>
				<verse number="45">فِلپُّس نیں نتنی ایل نُوں لَبّھ کے اوہنوں آکھیا۔ جِہدی گلّ توریت وِچ مُوسیٰ تے نبیاں نیں لِکھی ہوئی اے اوہنوں اساں لَبّھ لیا اے۔ اوہ یِسُوع ناصری یُوسف دا پُتر اے۔</verse>
				<verse number="46">تے نتنی ایل اوہنوں آکھیا کِیہ ناصرۃ وِچوں کوئی چنگی شے نِکل سکدی اے؟ فِلپُّس اوہنوں آکھیا۔ آ تے ویکھ لے۔</verse>
				<verse number="47">یِسُوع نتنی ایل نُوں اپنے ولّ آؤندیاں ویکھ کے اوہدی بابت آکھیا۔ ویکھو ایہہ اصل اِسرائیلی اے جِہدے وِچ مکر نئیں۔</verse>
				<verse number="48">نتنی ایل اوہنوں آکھیا تُوں میرا کِتّھوں دا واقف ایں؟ یِسُوع اوہنوں جواب دِتّا۔ فِلپُّس دے تینُوں سَدّن توں پہلاں جدوں تُوں ہنجیر دے بُوٹے ہیٹھ سَیں مَیں تینُوں ویکھ لیا سی۔</verse>
				<verse number="49">نتنی ایل اوہنوں جواب دِتّا۔ اَے ربّی تُوں تے خُدا دا پُتر ایں۔ تُوں تے اِسرائیل دا بادشاہ ایں۔</verse>
				<verse number="50">یِسُوع اوہنوں جواب دِتّا تُوں ایس لئی اِیمان لیاؤنا ایں پئی مَیں تینُوں آکھیا پئی مَیں تینُوں ہنجیر دے بُوٹے ہیٹھ ویکھیا؟ تُوں ایہناں توں وی وَھڈِیاں گلّاں ویکھیں گا۔</verse>
				<verse number="51"></verse>
			</chapter>
			<chapter number="2">
				<verse number="1">تے ترِیجے دِن قانایِ گلِیل وِچ اِک ویاہ ہویا۔ تے یِسُوع دی ماں اوتھے سی۔</verse>
				<verse number="2">تے یِسُوع تے اوہدے شاگِرد وی ایس ویاہ وِچ سَدّے گئے سن۔</verse>
				<verse number="3">تے جدوں انگور دی رَس مُک گئی۔ یِسُوع دی ماں اوہنوں آکھیا پئی اوہناں دے کول انگُوری رَس نئیں اے۔</verse>
				<verse number="4">یِسُوع اوہنوں آکھیا۔ بی بی! میرا تیرا کِیہ لاگا اے؟ اجے میرا ویلا نئیں آیا۔</verse>
				<verse number="5">اوہدی ماں نَوکراں نُوں آکھیا جو کُجھ اوہ تُہانوں آکھے سو کرو۔</verse>
				<verse number="6">تے اوس تھاں پتّھر دے چھ مَٹ یہُودِیاں دے نہاؤن دھون دی رسم دے سببّوں دھرے ہوئے سن پئی ہر اِک وِچ دو یا تِنّ تِنّ مَن پَیندے سن۔</verse>
				<verse number="7">یِسُوع اوہناں نُوں آکھیا مٹکیاں نُوں پانی نال بھر دیو۔ سو اوہناں نیں اوہناں مٹکیاں نُوں کنڈھیاں تِیکر بھر دِتّا۔</verse>
				<verse number="8">تے اوس اوہناں نُوں آکھیا ہُن کڈھ کے مجلس دے سردار کول لے جاؤ۔ تے اوہ لے گئے۔</verse>
				<verse number="9">تے جد مجلس دے سردار اوس پانی نُوں چَکھّیا جیہڑا انگور دا رَس بن گیا سی تے نئیں جان دا سی پئی ایہہ کِتّھوں آئی اے (پر نوکر جِنہاں پانی کڈھیا سی جان دے سن) تَد مجلس دے سردار نیں لاڑے نُوں سَدّ کے اوہنوں آکھیا۔</verse>
				<verse number="10">پئی ہر اِک بندہ انگور دے چنگے رَس نُوں پہلاں اگّے رکھدا اے۔ تے ماڑی نُوں اودُوں جد لوک نشے وِچ آ جاندے نیں۔ پر تُوں تے چَنگا رَس ہُن تِیکر رکھ چھڈیا اے۔</verse>
				<verse number="11">ایہہ پہلی کرامات یِسُوع نیں گلِیل دے قانا وِچ کِیتی تے اپنا جلال ظاہر کِیتا تے اوہدیاں شاگِرداں اوہدے اُتّے اِیمان لیاندا۔</verse>
				<verse number="12">ایدوں پِچّھوں اوہ تے اوہدی ماں تے بھرا تے اوہدے شاگِرد کَفرنحُوم نُوں گئے۔ تے اوتھے کُجھ دِن رہے۔</verse>
				<verse number="13">تے یہُودِیاں دی عید فسح نیڑے سی تے یِسُوع یرُوشلِیم نُوں گیا۔</verse>
				<verse number="14">تے ہیکل وِچ بَلد تے بھیڈاں تے کبُوتر ویچن والیاں تے صرّافاں نُوں بَیٹھیاں ہویاں ویکھیا۔</verse>
				<verse number="15">تَد اوس رَسّیاں دا کولڑا وَٹ کے ساریاں نُوں ہیکل وِچوں کڈھ دِتّا۔ نالے بھیڈاں تے ڈنگراں نُوں۔ تے صرّافاں دے ٹِکے کھِلار دِتّے تے تختے اُلٹا سُٹّے</verse>
				<verse number="16">تے کبُوتر ویچن والیاں نُوں آکھیا ایہناں شیواں نُوں ایتھوں چُک لَئو میرے باپ دے گھر نُوں بِپار دا گھر نا بناؤ۔</verse>
				<verse number="17">اوہدے شاگِرداں نُوں یاد آگیا پئی لِکھیا ہویا اے۔ تیرے گھر دی غیرت مَینُوں کھا جائے گی۔</verse>
				<verse number="18">تَد یہُودِیاں اوہنوں جواب دِتّا۔ تُوں سانُوں کِیہ نِشان وِکھانا ایں۔ پئی ایہہ کمّ کرنا ایں؟</verse>
				<verse number="19">یِسُوع اوہناں نُوں جواب دِتّا۔ ایس ہیکل نُوں ڈھا دیو تے مَیں اوہنوں تِنّاں دِناں وِچ کھلا کراں گا۔</verse>
				<verse number="20">تَد یہُودِیاں آکھیا۔ چھتالیاں ورھیاں وِچ ایہہ ہیکل بنی سی تے تُوں اوہنوں تِنّاں دِناں وِچ کھلا کریں گا؟</verse>
				<verse number="21">پر اوس اپنے بدن دی ہیکل دی بابت آکھیا سی۔</verse>
				<verse number="22">سو جد اوہ مُردیاں وِچوں جی اُٹھیا تَد اوہدیاں شاگِرداں نُوں یاد آیا پئی اوس ایہی آکھیا سی۔ تے پاک کتاب دا تے اوس گلّ دا جیہڑی یِسُوع آکھی سی یقِین کِیتا۔</verse>
				<verse number="23">تے فسح دے ویلے عید وِچ جد اوہ یرُوشلِیم وِچ سی بتھیریاں اوہناں کراماتاں نُوں ویکھ کے جیہڑیاں اوس وکھالِیاں سن اوہدے ناں اُتّے اِیمان لیاندا۔</verse>
				<verse number="24">پر یِسُوع اپنے آپ دا اوہناں اُتّے وساہ نئیں سی کر دا کیوں جو اوہ ساریاں نُوں جان دا سی۔</verse>
				<verse number="25">تے اوہنوں لوڑ نئیں سی پئی کوئی اِنسان دی گواہی دیوے ایس لئی پئی اوہ آپ جان دا سی پئی اِنسان دے دِل وِچ کِیہ اے۔</verse>
			</chapter>
			<chapter number="3">
				<verse number="1">تے فرِیسیاں وِچوں اِک بندہ نِیکُدِیمُس کر کے یہُودِیاں دا اِک سردار سی۔</verse>
				<verse number="2">اوہ رات دے ویلے اوہدے کول آیا تے اوہنوں آکھیا اَے ربّی اسی جاننے آں پئی تُوں خُدا ولّوں اُستاد ہو کے آیا ایں کیوں جو ایہہ کراماتاں جیہڑیاں تُوں کرنا ایں کوئی نئیں کر سکدا جے خُدا اوہدے نال نا ہوئے۔</verse>
				<verse number="3">یِسُوع اوہنوں جواب دِتّا مَیں تینُوں سَچ سَچ آکھنا آں کوئی بندہ جے نَوِیں سِریوں نا جمّے اوہ خُدا دی بادشاہی نُوں ویکھ نئیں سکدا۔</verse>
				<verse number="4">نِیکُدِیمُس اوہنوں آکھیا بندہ جد بُڈّھا ہوگیا تے اوہ کِیویں جَم سکدا اے؟ کوئی اپنی ماں دے ڈِھڈ وِچ دُوجی وار جا سکدا اے تے جَم سکدا اے؟</verse>
				<verse number="5">یِسُوع جواب دِتّا مَیں تینُوں سَچ سَچ آکھنا آں جے کوئی پانی تے رُوح تُھوں نا جمّے اوہ خُدا دی بادشاہی وِچ وڑ نئیں سکدا۔</verse>
				<verse number="6">جیہڑا جِسم توں جمّیا اوہ جِسم اے تے جیہڑا رُوح توں جمّیا اوہ رُوح اے۔</verse>
				<verse number="7">اچنبے وِچ نا پَوو پئی مَیں تینُوں آکھیا پئی تُہانوں نَوِیں سِریوں جمّنا ضرُور اے۔</verse>
				<verse number="8">وَا جِدھر نُوں چاہندی اے وَگدی اے تے تُوں اوہدی اواز سُننا ایں پر نئیں جان دا پئی اوہ کِتّھوں آؤندی تے کِدھر نُوں جاندی اے۔ جیہڑا کوئی رُوح توں جمّیا ایہو جیہائی اے۔</verse>
				<verse number="9">نِیکُدِیمُس اوہنوں آکھیا۔ ایہہ گلّاں کِیویں ہو سکدِیاں نیں؟</verse>
				<verse number="10">یِسُوع اوہنوں جواب دِتّا تُوں اِسرائیلیاں دا اُستاد ہو کے ایہہ گلّاں نئیں جان دا؟</verse>
				<verse number="11">مَیں تینُوں سَچ سَچ آکھنا آں پئی جو کُجھ اسی جاننے آں سو بولنے آں تے جِہنُوں اساں ویکھیا اے اوہدی گواہی دینے آں تُسی ساڈی گواہی قبول نئیں کر دے اوہ۔</verse>
				<verse number="12">جدوں مَیں تُہانوں زمین دِیاں گلّاں دسیاں نیں تے تُسی نئیں مَن دے تدوں تُسی کِیویں مَنّو گے جے مَیں اسمان دِیاں گلّاں تُہانوں دساں؟</verse>
				<verse number="13">تے اسمان اُتّے کوئی نئیں چڑھیا اوہدے سِوا جیہڑا اسمانوں لتّھا اے۔ یعنی اِبنِ آدم جیہڑا اسمان دے وِچ اے۔</verse>
				<verse number="14">تے جیویں مُوسیٰ نیں سَپّ نُوں بیابان وِچ اُچّا کِیتا اوسے طرح ضرُور اے پئی اِبنِ آدم وی اُچّا کِیتا جائے۔</verse>
				<verse number="15">تاں جو جیہڑا کوئی اِیمان لیاوے اوہنوں اوہدے وِچ سدا دی زِندگی مِلے۔</verse>
				<verse number="16">کیوں جو خُدا دُنیا نُوں اجیہا پیار کِیتا پئی اوس اپنا اِکلَوتا پُتر بخشیا تاں جو جیہڑا اوہدے اُتّے اِیمان لیاوے اوہ ہلاک نا ہوئے سگوں اوہنوں سدا دی زِندگی مِلے۔</verse>
				<verse number="17">کیوں جو خُدا اپنے پُتر نُوں دُنیا وِچ ایس لئی نئیں گھلّیا پئی دُنیا دی عدالت کرے سگوں ایس لئی پئی دُنیا اوہدے سببّوں بچ جائے۔</verse>
				<verse number="18">جیہڑا اوہدے اُتّے اِیمان لیاؤندا اے۔ عدالت وِچ نئیں آؤندا جیہڑا اِیمان نئیں لیاؤندا عدالت وِچ ہُنے آگیا اے کیوں جو خُدا دے اِکلَوتے پُتر دے ناں اُتّے اوہ اِیمان نئیں لِیائیا اے۔</verse>
				<verse number="19">تے عدالت ایہی اے۔ پئی چانن دُنیا وِچ آیا اے تے بندیاں ہنیرے نُوں چانن نالوں وَدّھ پیار کِیتا ایس کر کے پئی اوہناں دے کمّ بَھیڑے سن۔</verse>
				<verse number="20">کیوں جو جیہڑا کوئی بُریائی کر دا اے۔ چانن نال وَیر رکھدا اے تے چانن کول نئیں آؤندا۔ کِتے ایویں نا ہوئے پئی اوہدیاں کمّاں دی ملامت کِیتی جائے۔</verse>
				<verse number="21">پر اوہ جیہڑا حق کر دا اے چانن دے کول ایس لئی آؤندا اے پئی اوہدے کمّ ظاہر ہون پئی خُدا وِچ کِیتے گئے نیں۔</verse>
				<verse number="22">ایدوں پِچّھے یِسُوع تے اوہدے شاگِرد یہُودیہ دے دیس وِچ آئے تے اوہ اوہناں دے نال اوتھے رہیا تے بپتِسمہ دیندا سی۔</verse>
				<verse number="23">تے یُوحنّا وی شالِیم دے نیڑے عینون وِچ بپتِسمہ دیندا سی ایس لئی پئی اوس تھاں بُہت پانی سی۔ تے لوک آوندے تے بپتِسمہ لَیندے سن۔</verse>
				<verse number="24">کیوں جو یُوحنّا اجے تِیکر قیدخانے وِچ نئیں سی پایا گیا۔</verse>
				<verse number="25">تَد یُوحنّا دے شاگِرداں دی کِسے یہُودی نال نہاؤن دھون اُتّے بحث ہوئی۔</verse>
				<verse number="26">تے اوہ یُوحنّا کول آئے تے اوہنوں آکھن لگّے اَے اُستاد اوہ جیہڑا یَردنوں پار تیرے نال سی جِہدی تُوں گواہی دِتّی اے ویکھ اوہ بپتِسمہ دیندا اے۔ تے سارے اوہدے کول آوندے نیں۔</verse>
				<verse number="27">یُوحنّا آکھیا بندہ کُجھ نئیں کر سکدا جِنّاں چِر اوہنوں اسمانوں دِتّا نا جاوے۔</verse>
				<verse number="28">تُسی آپ ای میری گواہی دیندے ہو پئی مَیں آکھیا سی پئی مَیں مسِیح نئیں آں پر اوہدے اگّے گھلّیا ہویا آں۔</verse>
				<verse number="29">جِہدے کول وَوہٹی اے اوہو لاڑا ہوندا اے پر لاڑے دا یار جیہڑا کھلو کے اوہدی گلّ سُندا اے لاڑے دی اواز نال بڑا خُوش ہوندا اے۔ سو میری ایہہ خُوشی پُوری ہوئی اے۔</verse>
				<verse number="30">ضرُور اے پئی اوہ وَدھے تے مَیں گھٹاں۔</verse>
				<verse number="31">اوہ جیہڑا اُتّوں آؤندا اے ساریاں توں اُتّے اے اوہ جیہڑا زمِینوں اے زمین ای دا اے تے زمین دی گلّ کر دا اے۔ اوہ جیہڑا اسمانوں آؤندا اے ساریاں توں اُتّے اے۔</verse>
				<verse number="32">تاں جو کُجھ اوس ویکھیا تے سُنیا اوہدی گواہی دیندا اے۔ تے اوہدی گواہی کوئی نئیں مَندا۔</verse>
				<verse number="33">جِس اوہدی گواہی مَنّی اے اوہنے اوس گلّ اُتّے مُہر کِیتی اے۔ پئی خُدا سَچّا اے۔</verse>
				<verse number="34">کیوں جو جِہنُوں خُدا گھلّیا اوہ خُدا دِیاں گلّاں کر دا اے۔ ایس لئی پئی اوہ رُوح مِن کے نئیں دیندا۔</verse>
				<verse number="35">باپ پُتر نُوں پیار کر دا اے تے اوس سارِیاں شیواں اوہدے ہتّھ وِچ کر دِتّیاں نیں۔</verse>
				<verse number="36">جیہڑا پُتر اُتّے اِیمان لیاؤندا اے سدا دی زِندگی اوہدی اے۔ پر جیہڑا پُتر نُوں نئیں مَندا اوہ تے زِندگی نئیں ویکھے گا سگوں خُدا دا قَہر اوہدے اُتّے رہندا اے۔</verse>
			</chapter>
			<chapter number="4">
				<verse number="1">سو جد خُداوند نُوں معلُوم ہویا پئی فرِیسیاں ایہہ سُنیا پئی یِسُوع یُوحنّا نالوں وَدّھ شاگِرد بناندا اے تے بپتِسمہ دیندا اے۔</verse>
				<verse number="2">(بھانویں یِسُوع آپے تے نئیں پر اوہدے شاگِرد بپتِسمہ دیندے سن۔)</verse>
				<verse number="3">تَد اوہ یہُودیہ نُوں چھڈ کے فیر گلِیل نُوں ٹُر گیا۔</verse>
				<verse number="4">تے اوہنوں سامریہ دے وِچوں ہو کے جانا ضرُور سی۔</verse>
				<verse number="5">تَد سُوخار ناں سامریہ دے اِک شہر آیا اوس تھاں دے نیڑے جیہڑی یعقُوب اپنے پُتر یُوسف نُوں دِتّی سی۔</verse>
				<verse number="6">تے یعقُوب دا کُھوہ اوتھے ای سی۔ سو یِسُوع پَینڈا کر دیاں کر دیاں تھَکّا ہویا ایویں کُھوہ اُتّے بَہہ گیا۔ ایہہ دوپہر کُو دا ویلا سی۔</verse>
				<verse number="7">تَد سامریہ دی اِک عورت پانی بھرن آئی۔ یِسُوع اوہنوں آکھیا مَینُوں پانی پیا۔</verse>
				<verse number="8">کیوں جو اوہدے شاگِرد کھانا مُل لین نُوں شہر وِچ گئے ہوئے سن۔</verse>
				<verse number="9">تَد اوہ سامری عورت اوہنوں آکھن لگّی تُوں یہُودی ہو کے میرے کولوں جیہڑی سامری آں پانی کِس طرح منگنا ایں؟ (ایس لئی پئی یہُودی لوک سامریاں نال نئیں وَرتدے۔)</verse>
				<verse number="10">یِسُوع اوہنوں آکھیا جے تُوں خُدا دی بخشِش نُوں جان دِیوں تے ایہہ وی جان دِیوں پئی اوہ کون اے جیہڑا تینُوں آکھدا اے پئی مَینُوں پانی پیا تاں تُوں اوہدے کولوں مَنگدِیوں تے اوہ تینُوں جیون دا پانی دیندا۔</verse>
				<verse number="11">اوہ عورت اوہنوں آکھن لگّی۔ جناب تواڈے کول تے ڈول وی نئیں اے تے کُھوہ ڈونگھا اے فیر اوہ جیون دا پانی تواڈے کول کِتّھوں آیا؟</verse>
				<verse number="12">تُوں ساڈے پئیو یعقُوب نالوں وَڈا ایں جِہنے ایہہ کُھوہ سانُوں دِتّا تے آپ تے اوہدی آل اولاد تے اوہدے ڈنگراں اوہدے وِچوں پِیتا؟</verse>
				<verse number="13">یِسُوع اوہنوں آکھیا۔ ایس پانی نُوں جیہڑا پِیوے فیر تریہایا ہوئے گا۔</verse>
				<verse number="14">پر جیہڑا اوس پانی توں پِیوے جیہڑا مَیں اوہنوں دیاں گا۔ اوہ کدی تریہایا نا ہوئے گا۔ پر جیہڑا پانی مَیں اوہنوں دیاں گا۔ اوہ اوہدے وِچ اِک چشمہ بن جاوے گا جیہڑا سدا دی زِندگی لئی وگدا رہے گا۔</verse>
				<verse number="15">عورت اوہنوں آکھن لگّی۔ جناب اوہ پانی مَینُوں دے پئی مَیں ترِہائی نا ہوواں تے نا ایتھوں تِیکر بھرن نُوں آیا کراں۔</verse>
				<verse number="16">یِسُوع اوہنوں آکھیا جا اپنے بندے نُوں سَدّ تے ایتھے آ۔</verse>
				<verse number="17">عورت اوہنوں آکھیا میرا کوئی بندہ نئیں اے۔ یِسُوع اوہنوں آکھیا تُوں ٹھیک آکھیا پئی میرا کوئی بندہ نئیں اے۔</verse>
				<verse number="18">کیوں جو تُوں پنج بندے کر بَیٹھی ایں تے جِہنُوں تُوں ہُن رکھیا ہویا اے اوہ تیرا بندہ نئیں اے تُوں سَچ آکھیا اے۔</verse>
				<verse number="19">عورت اوہنوں آکھن لگّی اَے خُداوند مَینُوں معلُوم ہوندا اے پئی تُوں نبی ایں۔</verse>
				<verse number="20">ساڈے وڈّیاں ایس پہاڑ اُتّے بندگی کِیتی پر تُسی آکھدے ہو پئی اوہ تھاں جِتّھے بندگی کرنی چاہیدی اے یرُوشلِیم وِچ اے۔</verse>
				<verse number="21">یِسُوع اوہنوں آکھیا بی بی! میری گلّ مَن۔ اوہ ویلا آؤندا اے جدوں نا ایس پہاڑ اُتّے تے نا یرُوشلِیم وِچ تُسی باپ دی بندگی کرو گے۔</verse>
				<verse number="22">تُسی جِہنُوں نئیں جان دے اوہدی بندگی کر دے ہو۔ اسی جِہنُوں جاننے آں اوہدی بندگی کرنے آں۔ ایس لئی پئی نجات یہُودِیاں وِچوں اے۔</verse>
				<verse number="23">پر ویلا آؤندا اے تے ہُنے اے جدوں سَچّے بَھگت رُوح تے سچیائی نال باپ دی بندگی کرن گے کیوں جو باپ اجیہاں نُوں چاہندا اے۔ پئی اوہدی بندگی کرن۔</verse>
				<verse number="24">خُدا رُوح اے تے جیہڑے اوہدی بندگی کر دے نیں اوہناں نُوں چاہیدا اے۔ پئی رُوح تے سچیائی نال بندگی کرن۔</verse>
				<verse number="25">عورت اوہنوں آکھن لگّی مَیں جاننی آں پئی مسِیح جِہنُوں خُرستُس آکھدے نیں آؤن والا اے تے اوہ جد آوے گا سانُوں سارِیاں گلّاں دی خبر دیوے گا۔</verse>
				<verse number="26">یِسُوع اوہنوں آکھن لگّا۔ مَیں جیہڑا تیرے نال بولنا آں اوہو ای آں۔</verse>
				<verse number="27">اینے نُوں اوہدے شاگِرد آگئے تے حَیران ہوئے پئی اوہ عورت نال گلّاں کر دا اے۔ تَد وی کِسے نا آکھیا پئی تُوں کِیہ چاہنا ایں؟ یا تُوں کیوں اوہدے نال گلّاں کرنا ایں؟</verse>
				<verse number="28">تَد عورت اپنا گھڑا چھڈ کے شہر وِچ گئی تے لوکاں نُوں آکھن لگّی۔</verse>
				<verse number="29">آؤ۔ اِک بندے نُوں ویکھو جِہنے جو کُجھ مَیں کِیتا اے۔ سبھو مَینُوں دس دِتّا۔ کِیہ ایہہ ای مسِیح نئیں؟</verse>
				<verse number="30">اوہ لوک شہروں نِکل کے اوہدے کول آؤن لگّے۔</verse>
				<verse number="31">اینے وِچ شاگِرداں عرض کِیتی پئی اَے ربّی کُجھ کھا لے۔</verse>
				<verse number="32">پر اوس اوہناں نُوں آکھیا میرے کول کھان واسطے اجیہا کھانا اے جِہنُوں تُسی نئیں جان دے۔</verse>
				<verse number="33">ایس کر کے شاگِرد آپو وِچ آکھن لگّے کوئی اوہنوں کھان نُوں تے نئیں دے گیا؟</verse>
				<verse number="34">یِسُوع اوہناں نُوں آکھیا میرا کھانا ایہہ اے پئی اپنے گھلّن والے دی مرضی اُتّے چلاں تے اوہدا کمّ پُورا کراں۔</verse>
				<verse number="35">تُسی نئیں آکھدے پئی چَوہاں مہِینیاں نُوں واڈھی ہوئے گی؟ ویکھو مَیں تُہانوں آکھنا آں اپنیاں اَکھّیاں چُکو تے پَیلِیاں نُوں ویکھو پئی اوہ واڈھی لئی ہُن وی پکّیاں نیں۔</verse>
				<verse number="36">وَڈّھن والے نُوں مزدُوری مِلدی اے تے اوہ سدا دی زِندگی لئی پَھل اکٹّھا کر دا اے تاں جو بِیجن والا تے وَڈّھن والا رَل کے خُوشی کرن۔</verse>
				<verse number="37">تے اوہدے اُتّے ایہہ اکھان ٹھیک آؤندا اے پئی ”بِیجے کوئی تے وَڈّھے کوئی۔“</verse>
				<verse number="38">مَیں تُہانوں اوہدے وَڈّھن نُوں گھلّیا جِہدی تُساں محنت نئیں کِیتی اے۔ ہورناں محنت کِیتی تے تُسی اوہناں دی محنت وِچ رَل گئے ہو۔</verse>
				<verse number="39">تے اوس شہر وِچوں بتھیرے سامری لوک اوس عورت دی گواہی دے سبّب اوہدے اُتّے اِیمان لیائے پئی اوس آکھیا جو کُجھ مَیں کِیتا اوس سبھو کُجھ مَینُوں دس دِتّا۔</verse>
				<verse number="40">سو سامری جد اوہدے کول آئے تَد عرض کِیتی پئی ساڈے کول ای رہو۔ تے اوہ دو دِن اوتھے رہیا۔</verse>
				<verse number="41">تے ہور بتھیرے اوہدے کلام دے سبّب اِیمان لیائے۔</verse>
				<verse number="42">تے اوہناں عورت نُوں آکھیا ہُن تیرے ای آکھن نال اسی نئیں مَن دے ایس لئی پئی اساں آپی سُنیا اے۔ تے معلُوم کِیتا پئی ایہہ ٹھیک دُنیا دا بچاؤن والا اے۔</verse>
				<verse number="43">تے اوہناں دوہاں دِناں پِچّھوں اوہ اوتھوں گلِیل نُوں ٹُر گیا۔</verse>
				<verse number="44">کیوں جو یِسُوع آپ گواہی دِتّی پئی نبی دی اپنے وطن وِچ عِزّت نئیں۔</verse>
				<verse number="45">سو جد اوہ گلِیل وِچ آگیا تَد ایس واسطے گلِیلِیاں اوہنوں قبول کِیتا پئی اوہناں سبھ کُجھ جو اوس عید دے ویلے یرُوشلِیم وِچ کِیتا سی ویکھیا ہویا سی۔ کیوں جو اوہ وی عید نُوں گئے سن۔</verse>
				<verse number="46">فیر یِسُوع مُڑ گلِیل دے قانا نُوں آیا جِتّھے اوس پانی توں انگور دا رَس بنایا سی۔ اوتھے اِک سردار سی جِہدا پُتر کَفرنحُوم وِچ ماندا سی۔</verse>
				<verse number="47">جد اوس سُنیا پئی یِسُوع یہُودیہ توں گلِیل نُوں آیا اے تے اوہدے کول جا کے عرض کِیتی پئی چَل کے میرے پُتر نُوں ولّ کر دے کیوں جو اوہ مرن لگّا سی۔</verse>
				<verse number="48">تَد یِسُوع اوہنوں آکھیا جے تُسی مُعجزے تے کراماتاں نا ویکھو گے تے اِیمان نئیں لیاؤ گے۔</verse>
				<verse number="49">اوس سردار اوہنوں آکھیا اَے خُداوند میرے بچّے دے مرن توں پہلاں چَل۔</verse>
				<verse number="50">یِسُوع اوہنوں آکھیا جا تیرا پُتر جِیوندا اے۔ اوس بندے ایس گلّ اُتّے جیہڑی یِسُوع اوہنوں آکھی سی یقِین کِیتا تے ٹُر پیا۔</verse>
				<verse number="51">اوہ اجے لگا جاندا ای سی پئی اوہدے نوکر اوہنوں اگّوں آ کے مِلے۔ تے خبر دِتّی پئی تیرا پُتر جِیوندا اے۔</verse>
				<verse number="52">تَد اوس اوہناں توں اوہ گھڑی پُچھی جِہدے وِچ اوہ چَنگا ہون لگ پیا سی۔ تے اوہناں اوہنوں آکھیا پئی کل ستوِیں گھڑی اوہدی کَس لَہہ گئی۔</verse>
				<verse number="53">تَد پئیو نُوں معلُوم ہویا پئی اوہ اوہو گھڑی سی جد یِسُوع مَینُوں آکھیا سی تیرا پُتر جِیوندا اے۔ سو اوس آپ تے اوہدے سارے ٹبّر اِیمان لیاندا۔</verse>
				<verse number="54">ایہہ دُوجا مُعجزہ اے جیہڑا یِسُوع یہُودیہ توں گلِیل وِچ آ کے کِیتا۔</verse>
			</chapter>
			<chapter number="5">
				<verse number="1">اوہدے بعدوں یہُودِیاں دی عید سی۔ تے یِسُوع یرُوشلِیم نُوں گیا۔</verse>
				<verse number="2">تے یرُوشلِیم وِچ بھیڈاں والے دروازے دے کول اِک حوض اے جِہنُوں عِبرانی بولی وِچ بَیتِ حسدا آکھدے نیں جِہدے پنج برانڈے نیں۔</verse>
				<verse number="3">اوہناں وِچ روگِیاں تے اَنھیاں تے لَنگیاں تے سُکّیاں ہویاں دی بِھیڑ [جیہڑی پانی دے ہِلن دی اوڈِیک وِچ] پئی رہندی سی۔</verse>
				<verse number="4">[کیوں جو خُداوند دا فرِشتہ حوض اُتّے اُتر کے پانی ہلاؤندا ہوندا سی۔ پانی ہِلدیاں ای جیہڑا وی پہلاں اُتر دا سو اوہ شفا پاندا بھانویں اوہدی کوئی وی بیماری کیوں نا ہوندی۔]</verse>
				<verse number="5">تے اوتھے اِک بندہ سی جیہڑا اٹھِتّیاں ورھیاں توں روگی سی۔</verse>
				<verse number="6">یِسُوع اوہنوں پیا ہویا ویکھ کے تے ایہہ جان کے پئی اوہ چروکنا پیا ہویا اے۔ اوہنوں آکھیا تُوں ولّ ہونا چاہنا ایں؟</verse>
				<verse number="7">اوس روگی اوہنوں جواب دِتّا اَے خُداوند میرا کوئی بندے نئیں پئی جدوں پانی ہلایا جائے تے مَینُوں حوض وِچ اُتار دے پر جِنّاں چِر مَیں جانا آں۔ دُوجا مَیتھوں پہلاں اُتر پَیندا اے۔</verse>
				<verse number="8">یِسُوع اوہنوں آکھیا اُٹھ تے اپنی مَنجی چُک تے ٹُر پَو۔</verse>
				<verse number="9">اوسے ای ویلے اوہ بندہ چَنگا ہوگیا تے اپنی مَنجی چُک کے ٹُر پیا۔ تے اوس دِن سبت سی۔</verse>
				<verse number="10">ایس کر کے یہُودِیاں اوہنوں جیہڑا چَنگا ہویا سی آکھیا اَج سبت دا دِن اے تینُوں مَنجی چُکنی نئیں چاہیدی۔</verse>
				<verse number="11">اوس اوہناں نُوں جواب دِتّا پئی جِس مَینُوں چَنگا کِیتا اوسے مَینُوں آکھیا ”اپنی مَنجی چُک تے ٹُر پَو۔“</verse>
				<verse number="12">تَد اوہناں اوہنوں پُچھیا اوہ کیہڑا بندہ اے جِس تینُوں آکھیا پئی اپنی مَنجی چُک تے ٹُرپَو؟</verse>
				<verse number="13">پر اوہ جیہڑا ولّ ہویا سی۔ نئیں سی جان دا پئی اوہ کون اے۔ کیوں جو اوس تھاں بِھیڑ سی تے ایس واسطے یِسُوع لاہنبے ہوگیا سی۔</verse>
				<verse number="14">اوہدے بعدوں یِسُوع اوہنوں ہیکل وِچ ویکھ کے اوہنوں آکھیا ویکھ تُوں چَنگا ہوگیا ایں مُڑ گُناہ نا کریں۔ متے تیرے اُتّے ایدوں وی بُہتی خرابی آ پَوے۔</verse>
				<verse number="15">اوہ بندہ ٹُر گیا تے یہُودِیاں نُوں خبر دِتّی پئی جِس مَینُوں چَنگا کِیتا سی اوہ یِسُوع اے۔</verse>
				<verse number="16">تے ایس گلّے یہُودی یِسُوع دے مگر پئے۔ کیوں جو اوہ اجیہے کمّ سبت نُوں کر دا سی۔</verse>
				<verse number="17">پر یِسُوع جواب دِتّا پئی میرا باپ ہُن تِیکر کمّ کر دا اے تے مَیں وی کمّ کرنا آں۔</verse>
				<verse number="18">ایس لئی یہُودی ہور وی وَدّھ کے اوہدے مارن دا داء لبّھدے سن۔ کیوں جو اوس نا نِرا سبت نُوں توڑ دِتّا پر ایہہ وی پئی خُدا نُوں خاص اپنا باپ آکھ کے اپنے آپ نُوں خُدا دے برابر کِیتا۔</verse>
				<verse number="19">ایس واسطے یِسُوع اوہناں نُوں جواب دِتّا مَیں تُہانوں سَچ سَچ آکھنا آں پئی پُتر آپ توں کُجھ نئیں کر سکدا پر جو کُجھ اوہ باپ نُوں کر دیاں ویکھدا اے۔ کیوں جو جیہڑے کمّ اوہ کر دا اے پُتر وی اوسے طرح کر دا اے۔</verse>
				<verse number="20">کیوں جو باپ پُتر نُوں پیار کر دا اے تے سارے کمّ جیہڑے اوہ آپ کر دا اے اوہنوں وکھاؤندا اے۔ تے اوہ اوہناں نالوں وڈّے کمّ اوہنوں وکھا لے گا پئی تسِیں اچنبے وِچ نا پَوو۔</verse>
				<verse number="21">کیوں جو جیویں باپ مُردیاں نُوں اُٹھاندا تے جوالدا اے اونویں پُتر وی جِنہاں نُوں چاہندا اے جوالدا اے۔</verse>
				<verse number="22">کیوں جو باپ کِسے دی عدالت نئیں کر دا۔ پر اوس ساری عدالت پُتر دے سپُرد کِیتی اے۔</verse>
				<verse number="23">تاں جو سبھ لوک پُتر دی عِزّت کرن جیویں باپ دی عِزّت کر دے نیں۔ جیہڑا پُتر دی عِزّت نئیں کر دا اوہ باپ دی وی جِس اوہنوں گھلّیا عِزّت نئیں کر دا۔</verse>
				<verse number="24">مَیں تُہانوں سَچ سَچ آکھنا آں پئی اوہ جیہڑا میرا کلام سُندا اے تے اوہدے اُتّے جِس مَینُوں گھلّیا اے اِیمان لیاؤندا اے سدا دی زِندگی اوہدی اے۔ تے اوہ عدالت وِچ نئیں آؤندا سگوں مَوت توں لنگھ کے اوہ زِندگی وِچ جا اَپڑیا اے۔</verse>
				<verse number="25">مَیں تُہانوں سَچ سَچ آکھنا آں پئی اوہ گھڑی آؤندی اے تے ہُن ای اے جدوں مُردے خُدا دے پُتر دی اواز سُنن گے تے جیہڑے سُنن گے جِیو پَین گے۔</verse>
				<verse number="26">کیوں جو جیویں باپ اپنے وِچ زِندگی رکھدا اے اوسے طرح اوس پُتر نُوں وی دِتّا پئی اپنے وِچ زِندگی رکھّے۔</verse>
				<verse number="27">تے اوہنوں اختیار دِتّا پئی عدالت کرے ایس لئی پئی اوہ اِبنِ آدم اے۔</verse>
				<verse number="28">ایس گلّوں حَیران نا اوہ۔ کیوں جو اوہ گھڑی آؤندی اے جدوں سارے جیہڑے قبراں وِچ نیں اوہدی اواز سُنن گے۔</verse>
				<verse number="29">تے باہر نِکل آؤن گے۔ جِنہاں نیکی کِیتی زِندگی دی قیامت لئی۔ تے جِنہاں بَھیڑے کمّ کِیتے عدالت دی قیامت دے لئی۔</verse>
				<verse number="30">مَیں اپنے آپ کُجھ نئیں کر سکدا۔ جیویں مَیں سُننا آں اوسے طرح عدالت کرنا آں تے میری عدالت سَچّی اے۔ کیوں جو مَیں اپنی مرضی نُوں نئیں لَبّھدا پر اوہدی مرضی نُوں جِس مَینُوں گھلّیا اے۔</verse>
				<verse number="31">جے مَیں اپنے حق وِچ گواہی دیاں تے میری گواہی سَچّی نئیں۔</verse>
				<verse number="32">اِک ہور اے جیہڑا میرے حق وِچ گواہی دیندا اے تے مَیں جاننا آں پئی جیہڑی گواہی اوہ میرے حق وِچ دیندا اے سو سَچّی اے۔</verse>
				<verse number="33">تُساں یُوحنّا ولّ سنیہا گھلّیا تے اوس سچیائی اُتّے گواہی دِتّی اے۔</verse>
				<verse number="34">مَیں تے بندیاں ولّوں گواہی نئیں لَیندا پر مَیں ایہہ گلّاں آکھنا آں تاں جو تُسی بچ جاؤ۔</verse>
				<verse number="35">اوہ اِک بلدا ہویا تے چمکدا ہویا دِیوا سی۔ تے تُسی گھڑی تِیکر اوہدے چانن وِچ خُوش رہنا چاہندے سو۔</verse>
				<verse number="36">پر میرے کول جیہڑی گواہی اے اوہ یُوحنّا دی گواہی توں وڈّی اے کیوں جو جیہڑے کمّ باپ میرے سپُرد کِیتے پئی مَیں اوہناں نُوں پُوریاں کراں یعنی ایہو کمّ جیہڑے مَیں کرنا آں اوہ میرے حق وِچ گواہی دیندے نیں پئی باپ مَینُوں گھلّیا اے۔</verse>
				<verse number="37">تے باپ جِس مَینُوں گلیّا اوس ای میرے حق وِچ گواہی دِتّی اے۔ تُساں تے نا کَدے اوہدی اواز سُنی اے تے نا اوہدی شکل ویکھی اے۔</verse>
				<verse number="38">تے اوہدا کلام تُہاڈے وِچ نئیں رہندا کیوں جو جِہنُوں اوس گھلّیا تُسی اوہنوں نئیں مَن دے۔</verse>
				<verse number="39">تُسی نوِشتیاں نُوں پھولدے رہندے ہو۔ کیوں جو تُسی سمجھدے ہو پئی اوہناں وِچ تُہاڈے لئی سدا دی زِندگی اے۔ تے ایہہ اوہی نیں جیہڑے میرے حق وِچ گواہی دیندے نیں۔</verse>
				<verse number="40">تے تُسی میرے کول زِندگی لین نُوں آؤنا نئیں چاہندے ہو۔</verse>
				<verse number="41">مَیں بندیاں کولوں وڈیائی نئیں چاہندا۔</verse>
				<verse number="42">پر مَیں تُہانوں جاننا آں پئی تُسی خُدا دی مُحبّت اپنے وِچ نئیں رکھدے۔</verse>
				<verse number="43">مَیں اپنے باپ دے ناں اُتّے آیا آں تے تُسی مَینُوں قبول نئیں کر دے۔ جے ہور کوئی اپنے ای ناں اُتّے آوے اوہنوں تُسی قبول کر لوؤ گے۔</verse>
				<verse number="44">تُسی کِیویں اِیمان لیا سکدے ہو جیہڑے اِک دُوجے توں وڈیائی لَیندے ہو تے اوس وڈیائی نُوں جیہڑی اکلّے خُدا ولّوں آؤندی اے نئیں لبّھدے۔</verse>
				<verse number="45">ایہہ نا سمجھو پئی مَیں باپ اگّے تُہاڈے اُتّے الزام لاواں گا۔ اِک اے تُہاڈے اُتّے الزام لان والا یعنی مُوسیٰ جِہدے اُتّے تُساں بھروسا رکھیا ہویا اے۔</verse>
				<verse number="46">کیوں جو جے تُسی مُوسیٰ نُوں مَن دے تے مَینُوں وی مَن دے ایس لئی پئی اوسے میرے حق وِچ لِکھیا۔</verse>
				<verse number="47">پر جد تُسی اوہدیاں نوِشتیاں نُوں نئیں مَن دے تے میرِیاں گلّاں کِیویں مَنّو گے؟</verse>
			</chapter>
			<chapter number="6">
				<verse number="1">ایہناں گلّاں دے بعدوں یِسُوع گلِیل دے سمُندروں یعنی تِبریاس دے سمُندروں پار گیا۔</verse>
				<verse number="2">تے بڑی بِھیڑ اوہدے مگر ہو ٹُری۔ ایس لئی پئی اوہناں اوہ مُعجزے ویکھے جیہڑے اوس بِیماراں اُتّے کِیتے سن۔</verse>
				<verse number="3">تَد یِسُوع پہاڑ اُتّے چڑھ کے اپنے شاگِرداں نال اوتھے بَیہہ گیا۔</verse>
				<verse number="4">تے فسح جیہڑی یہُودِیاں دی عید اے نیڑے سی۔</verse>
				<verse number="5">تَد یِسُوع اپنیاں اَکھّیاں چُک کے ویکھیا پئی بڑی بِھیڑ میرے کول پئی آؤندی اے۔ تے فِلپُّس نُوں آکھیا پئی اسی ایہناں دے کھان لئی روٹِیاں کِتّھوں مُل لئیے؟</verse>
				<verse number="6">تے اوس ایہہ گلّ اوہنوں ازمان لئی آکھی سی کیوں جو اوہ آپ جان دا سی پئی مَیں کِیہ کراں گا۔</verse>
				<verse number="7">فِلپُّس اوہنوں جواب دِتّا پئی دو سَو دینار دِیاں روٹِیاں ایہناں لئی پُوریاں نئیں ہون گِیاں پئی ہر اِک نُوں تھوڑی جیہی وی ہتّھ لگّے۔</verse>
				<verse number="8">اوہدے شاگِرداں وِچوں اِک شمعُون پطرس دا بھرا اندریاس اوہنوں آکھن لگّا۔</verse>
				<verse number="9">ایتھے اِک مُنڈا اے جِہدے کول جَواں دِیاں پنج روٹِیاں تے دو مچھّیاں نیں پر اینِیاں بندیاں واسطے ایہہ کِیہ نیں؟</verse>
				<verse number="10">یِسُوع آکھیا پئی لوکاں نُوں بہا دیو۔ تے اوس تھاں بڑا گھاہ سی۔ سو گنتری وِچ پنج کُو ہزار بندے بَیہہ گئے۔</verse>
				<verse number="11">تے یِسُوع روٹِیاں لئیاں تے شُکر کر کے بَیٹھیاں ہویاں نُوں ونڈ دِتّیاں تے ایویں مچھّیاں وِچوں جِنّی جِنّی اوہ چاہندے سن۔</verse>
				<verse number="12">تے جد اوہ رَجّ گئے اوہ اپنے شاگِرداں نُوں آکھن لگّا پئی بچیاں ہویاں ٹُکّراں نُوں اکٹّھے کرو پئی کُجھ خراب نا ہو جائے۔</verse>
				<verse number="13">سو اوہناں اکٹّھے کر لَئے تے جَواں دِیاں پنجاں روٹِیاں دے ٹُکّراں نال جیہڑے کھان والیاں توں وَدّھ رہے سن۔ باراں ٹوکریاں بھریاں۔</verse>
				<verse number="14">تَد اوہناں لوکاں ایہہ مُعجزہ جیہڑا اوس کِیتا ویکھ کے آکھیا۔ بِناں شک اوہ نبی جیہڑا دُنیا وِچ آؤن والا اے ایہو اے۔</verse>
				<verse number="15">سو جد یِسُوع نُوں معلُوم ہویا پئی اوہ آ کے مَینُوں بدوبدی بادشاہ بنونا چاہندے نیں تَد آپ اکلّا پہاڑ نُوں مُڑ ٹُر گیا۔</verse>
				<verse number="16">تے جدوں شام ہوئی اوہدے شاگِرد سمُندر ولّ اُتر گئے۔</verse>
				<verse number="17">تے بیڑی وِچ چڑھ کے سمُندر دے پرلے پاسے کَفرنحُوم نُوں ٹُرپَئے۔ تے ہُن ہنیرا ہو پیا سی تے یِسُوع اوہناں کول اجے نئیں سی آیا۔</verse>
				<verse number="18">تے بڑی ہنیری دے سببّوں سمُندر ٹھاٹھاں مارن لگّا۔</verse>
				<verse number="19">تے جد اوہ دو تِنّ کوہ ٹھِلّے ای سن تَد اوہناں یِسُوع نُوں سمُندر اُتّے ٹُر دیاں تے بیڑی دے نیڑے آؤندیاں ویکھیا تے ڈر گئے۔</verse>
				<verse number="20">پر اوہ اوہناں نُوں آکھن لگّا مَیں ای آں ڈرو نا۔</verse>
				<verse number="21">تَد اوہ اوہنوں بیڑی تے چڑھان نُوں راضی ہوئے۔ تے بڑی چھیتی نال بیڑی اوس تھاں جِتّھے جانا سی اَپڑ گئی۔</verse>
				<verse number="22">دُوجے دِن جد اوس بِھیڑ نے جیہڑی سمُندر دے اوس پار کھلوتی سی ویکھیا پئی ایس جگہ اِک چھوٹی جیہی بیڑی دے بِناں ہور کوئی بیڑی نئیں اے۔ تے ایہہ وی پئی یِسُوع اپنے شاگِرداں نال بیڑی اُتّے نئیں گیا۔ پر اوہدے شاگِرد اکلّے ٹُر گئے سن۔</verse>
				<verse number="23">(پر ہور چھوٹیاں بیڑیاں تِبریاسوں اوس تھاں دے نیڑے آئِیاں جِتّھے خُداوند دے شُکر کرن بعد اوہناں روٹِیاں کھادِیاں سن۔)</verse>
				<verse number="24">سو جد لوکاں ویکھیا پئی ایتھے نا یِسُوع تے نا اوہدے شاگِرد نیں تَد اوہ وی بیڑیاں وِچ چڑھ کے یِسُوع نُوں لَبّھن لئی کَفرنحُوم نُوں آئے۔</verse>
				<verse number="25">تے اوہناں اوہنوں سمُندروں پار لَبّھ کے آکھیا اَے ربّی تُوں ایتھے کدوں آیا؟</verse>
				<verse number="26">یِسُوع اوہناں نُوں آکھیا۔ مَیں تُہانوں سَچ سَچ آکھنا آں تُسی مَینُوں ایس واسطے نئیں لبّھدے پئی تُساں کراماتاں ویکھیاں۔ پر ایس واسطے پئی اوہناں روٹِیاں وِچوں کھا کے تُسی رَجّ گئے۔</verse>
				<verse number="27">فنا ہون والے کھانے لئی محنت نا کرو پر اوس کھانے لئی جیہڑا سدا دی زِندگی تِیکر رہن والا اے جیہڑا اِبنِ آدم تُہانوں دیوے گا کیوں جو خُدا جیہڑا باپ اے اوس اوہدے اُتّے مُہر کر دِتّی اے۔</verse>
				<verse number="28">تَد اوہناں اوہنوں آکھیا اسی کِیہ کریئے پئی خُدا دے کمّ ساتھوں ہون؟</verse>
				<verse number="29">یِسُوع اوہناں نُوں جواب دِتّا خُدا دا کمّ ایہہ اے پئی تُسی اوہدے اُتّے جِہنُوں اوس گھلّیا اے اِیمان لیاؤ۔</verse>
				<verse number="30">تَد اوہناں اوہنوں آکھیا فیر تُوں کیہڑی کرامات کرنا ایں؟ پئی اسی دیکھئے تے تینُوں مَنّئے تُوں کِیہ کرنا ایں؟</verse>
				<verse number="31">ساڈے وڈّیاں بیابان وِچ مَن کھادا جیویں آکھیا ہویا اے پئی اوس اوہناں نُوں اسمانوں روٹی کھان نُوں دِتّی۔</verse>
				<verse number="32">تَد یِسُوع اوہناں نُوں آکھیا۔ مَیں تُہانوں سَچ سَچ آکھنا آں پئی مُوسیٰ تُہانوں اسمانوں روٹی نئیں دِتّی پر میرا باپ تُہانوں اسمانوں سَچّی روٹی دیندا اے۔</verse>
				<verse number="33">کیوں جو خُدا دی روٹی اوہ اے جیہڑی اسمانوں لہندی اے تے دُنیا نُوں زِندگی دیندی اے۔</verse>
				<verse number="34">تَد اوہناں اوہنوں آکھیا ایہہ روٹی سانُوں سدا دَیا کر۔</verse>
				<verse number="35">یِسُوع اوہناں نُوں آکھیا زِندگی دی روٹی مَیں آں جیہڑا میرے کول آؤندا اے بُھکھا نا ہوئے گا۔ تے جیہڑا میرے اُتّے اِیمان لیاؤندا اے کدی وی تریہایا نا ہوئے گا۔</verse>
				<verse number="36">پر مَیں تُہانوں آکھ دِتّا اے پئی تُساں مَینُوں ویکھیا اے۔ تَد وی اِیمان نئیں لیاؤندے۔</verse>
				<verse number="37">سبھ کُجھ جو باپ مَینُوں دیندا اے میرے ولّ آوے گا تے جیہڑا میرے کول آؤندا اے اوہنوں مَیں کَدے وی باہر نا کڈھاں گا۔</verse>
				<verse number="38">کیوں جو مَیں اسمانوں اپنی مرضی پُوری کرن نُوں نئیں لتّھا آں۔ پر اوہدی مرضی جِس مَینُوں گھلّیا اے۔</verse>
				<verse number="39">تے جِس مَینُوں گھلّیا اے اوہدی ایہہ مرضی اے پئی جو کُجھ اوس مَینُوں دِتّا اے اوہدے وِچوں مَیں کُجھ نا گواواں پر اخِیری دِن فیر زِندہ کراں۔</verse>
				<verse number="40">کیوں جو میرے باپ دی ایہہ مرضی اے پئی جیہڑا پُتر نُوں ویکھدا اے تے اوہدے اُتّے اِیمان لیاؤندا اے سدا دی زِندگی اوہنوں مِلے۔ تے اخِیری دِن مَیں اوہنوں فیر زِندہ کراں گا۔</verse>
				<verse number="41">تَد ایس لئی پئی اوس آکھیا۔ ”اوہ روٹی جیہڑی اسمانوں لتّھی مَیں آں۔“ یہُودی اوہدی بابت کُڑکُڑان لگّے۔</verse>
				<verse number="42">تے آکھن لگّے ایہہ یِسُوع یُوسف دا پُتر نئیں اے جِہدے ماں پئیو نُوں اسی جاننے آں؟ اوہ ہُن کِیویں آکھدا اے پئی مَیں اسمانوں لتّھا آں؟</verse>
				<verse number="43">یِسُوع اوہناں نُوں آکھیا آپو وِچ نا کُڑکُڑاؤ۔</verse>
				<verse number="44">میرے کول کوئی نئیں آسکدا جے باپ جِس مَینُوں گھلّیا اے اوہنوں نا کھِچّے۔ تے اخِیری دِن مَیں اوہنوں فیر زِندہ کراں گا۔</verse>
				<verse number="45">نبیاں دِیاں کِتاباں وِچ ایہہ لِکھیا ہویا اے پئی اوہ سبھ خُدا دے سِکھائے ہوئے ہون گے ہر اِک جِس باپ کولوں سُنیا تے سِکھیا میرے کول آؤندا اے۔</verse>
				<verse number="46">ایہہ نا سمجھو پئی کِسے باپ نُوں ویکھیا اے۔ بِناں اوہدے جیہڑا خُدا ولّوں اے اوس باپ نُوں ویکھیا اے۔</verse>
				<verse number="47">مَیں تُہانوں سَچ سَچ آکھنا آں پئی جیہڑا میرے اُتّے اِیمان لیاؤندا اے سدا دی زِندگی اوہدی اے۔</verse>
				<verse number="48">زِندگی دی روٹی مَیں آں۔</verse>
				<verse number="49">تُہاڈے وڈّیاں بیابان وِچ مَن کھادا تے مر گئے۔</verse>
				<verse number="50">اوہ روٹی جیہڑی اسمانوں لہندی اے ایہہ اے پئی بندہ اوہدے وِچوں کھائے تے نا مرے۔</verse>
				<verse number="51">زِندگی دی روٹی مَیں آں جیہڑی اسمانوں لتّھی اے جے کوئی ایس روٹی وِچوں کھائے سدا تِیکر جئے گا۔ سگوں جیہڑی روٹی مَیں دُنیا دی زِندگی لئی دیاں گا اوہ میرا گوشت اے۔</verse>
				<verse number="52">ایس واسطے یہُودی آپو وِچ جھگڑن لگّے پئی ایہہ اپنا گوشت کِیویں سانُوں کھان نُوں دے سکدا اے؟</verse>
				<verse number="53">تَد یِسُوع اوہناں نُوں آکھیا مَیں تُہانوں سَچ سَچ آکھنا آں۔ جے تُسی اِبنِ آدم دا گوشت نا کھاؤ تے اوہدا لہو نا پِیو تُہاڈے اپنے وِچ زِندگی اے نئیں۔</verse>
				<verse number="54">اوہ جیہڑا میرا گوشت کھاندا تے میرا لہو پَیندا اے سدا دی زِندگی اوہدی اے۔ تے اخِیری دِن مَیں اوہنوں زِندہ کراں گا</verse>
				<verse number="55">ایس لئی پئی میرا گوشت اصل کھان والی شے تے میرا لہو اصل پِین والی شے اے۔</verse>
				<verse number="56">اوہ جیہڑا میرا گوشت کھاندا تے میرا لہو پَیندا اے میرے وِچ رہندا اے تے مَیں اوہدے وِچ۔</verse>
				<verse number="57">جیویں باپ جیہڑا جِیوندا اے مَینُوں گھلّیا تے مَیں باپ دے سبّب جِیوناں آں۔ اوہ وی جیہڑا مَینُوں کھاندا اے میرے سبّب جیوے گا۔</verse>
				<verse number="58">روٹی جیہڑی اسمانوں لتّھی ایہہ اے۔ اجیہی نئیں جیہڑی وڈّیاں کھادِی تے مر گئے۔ جیہڑا ایس روٹی نُوں کھائے سدا جیوے گا۔</verse>
				<verse number="59">اوس ایہہ گلّاں کَفرنحُوم دے عبادت خانے وِچ سِکھاندیاں ہویاں آکھیاں۔</verse>
				<verse number="60">تَد اوہدے شاگِرداں وِچوں بہتیریاں سُن کے آکھیا ایہہ گلّ سخت اے اوہنوں کون سُن سکدا اے؟</verse>
				<verse number="61">پر یِسُوع اپنے آپ جان کے پئی میرے شاگِرد ایس گلّ اُتّے کُڑکُڑاؤندے نیں۔ اوہناں نُوں آکھیا ایہدے توں تُہانوں ٹھوکر لگدی اے۔</verse>
				<verse number="62">جے تُسی اِبنِ آدم نُوں اوس تھاں جِتّھے پہلاں سی چڑھدیاں ویکھو تَد کِیہ ہوئے گا؟</verse>
				<verse number="63">جوالن والی تے رُوح اے جِسم توں کُجھ فائدہ نئیں۔ جیہڑیاں گلّاں مَیں تُہانوں آکھیاں نیں۔ اوہ رُوح نیں تے زِندگی وی نیں۔</verse>
				<verse number="64">پر تُہاڈے وِچ کئی نیں جیہڑے اِیمان نئیں لیاؤندے۔ کیوں جو یِسُوع مُڈھوں جان دا سی پئی کیہڑے نیں جیہڑے اِیمان نئیں لیاؤندے۔ تے کون اے جیہڑا مَینُوں پھڑواوے گا۔</verse>
				<verse number="65">تے اوس آکھیا مَیں ایس ای واسطے تُہانوں ایہہ گلّ آکھی اے پئی کوئی میرے کول نئیں آسکدا۔ جے باپ توں اوہنوں بخشیا نا گیا ہوئے۔</verse>
				<verse number="66">ایس گلّ توں بتھیرے اوہدے شاگِرداں وِچوں پِچھّاں مُڑ گئے تے فیر اوہدے نال نا چلّے۔</verse>
				<verse number="67">تَد یِسُوع باراں نُوں آکھیا تُسی وی ٹُر جانا چاہندے ہو؟</verse>
				<verse number="68">شمعُون پطرس اوہنوں جواب دِتّا اَے خُداوند اسی کیہدے کول جائیے؟ سدا دی زِندگی دِیاں گلّاں تے تیرے کول نیں۔</verse>
				<verse number="69">اسی اِیمان لیائے تے جان گئے آں پئی خُدا دا قُدُّوس تُوں ای ایں۔</verse>
				<verse number="70">یِسُوع اوہناں نُوں جواب دِتّا مَیں تُہانوں باراں نُوں نئیں سی چُنیا؟ تے تُہاڈے وِچوں اِک جَنا شیطان اے۔</verse>
				<verse number="71">اوس شمعُون اِسکریُوتی دے پُتر یہُوداہ دی گلّ کِیتی۔ ایس لئی پئی اوسے اوہنوں پھڑوانا سی۔ تے باراں وِچوں اِک سی۔</verse>
			</chapter>
			<chapter number="7">
				<verse number="1">تے ایدوں بعد یِسُوع گلِیل وِچ پِھردا رہیا کیوں جو یہُودیہ دیس وِچ اوس پِھرنا پسند نا کِیتا ایس کر کے پئی یہُودی اوہدے مارن لئی داء لبّھدے سن۔</verse>
				<verse number="2">تے یہُودِیاں دی عِیدِ خیام نیڑے سی۔</verse>
				<verse number="3">سو اوہدے بھراواں اوہنوں آکھیا ایتھوں نِکل کے یہُودیہ نُوں جا۔ پئی تیرے شاگِرد وی اوہناں کمّاں نُوں ویکھن جیہڑے تُوں کرنا ایں۔</verse>
				<verse number="4">کیوں جو کوئی اوہلے وِچ کُجھ نئیں کر دا اے تے چاہندا اے پئی مَیں آپ مشہُور ہوواں۔ جے تُوں ایہہ کمّ کرناں ایں تے اپنے آپ نُوں دُنیا اُتّے ظاہر کر۔</verse>
				<verse number="5">کیوں جو اوہدیاں بھراواں اوہدے اُتّے اِیمان نئیں سی لیاندا۔</verse>
				<verse number="6">سو یِسُوع اوہناں نُوں آکھیا میرا ویلا اجے نئیں آیا پر تُہاڈا ویلا ہمیش تیار رہندا اے۔</verse>
				<verse number="7">دُنیا تُہاڈے نال وَیر نئیں رکھ سکدی۔ پر میرے نال ایس لئی رکھدی اے کیوں جو مَیں اوہدے حق وِچ گواہی دینا آں پئی اوہدے کمّ بُرے نیں۔</verse>
				<verse number="8">تُسی عید نُوں جاؤ مَیں ایس عید نُوں اجے نئیں جاندا۔ کیوں جو میرا ویلا اجے پُورا نئیں ہویا اے۔</verse>
				<verse number="9">اوہناں نُوں ایہہ گلّاں آکھ کے اوہ گلِیل وِچ ای رہیا۔</verse>
				<verse number="10">پر جدوں اوہدے بھرا عید نُوں ٹُر گئے اوہ وی گیا۔ کُھلّم کُھلا نئیں پر چُھپ کے۔</verse>
				<verse number="11">سو یہُودی عید وِچ اوہنوں لَبّھن لگّے۔ تے آکھیا اوہ کِتّھے اے؟</verse>
				<verse number="12">تے اوہدی بابت بُہت لوکاں وِچ اوہدے مارِیاں بڑی بُڑبُڑ ہوئی۔ کئی آکھدے سن اوہ چَنگا بندہ اے۔ تے کئی آکھدے سن نئیں سگوں اوہ لوکاں نُوں بے راہ کر دا اے۔</verse>
				<verse number="13">تَد وی یہُودِیاں دے ڈر دے مارِیاں اوہدی بابت کُھلّم کُھلا کوئی کُجھ نا بولیا۔</verse>
				<verse number="14">پر جد اَدھی کُو عید رہندی سی یِسُوع ہیکل وِچ جا کے سکھالن لگّا۔</verse>
				<verse number="15">ایس واسطے یہُودِیاں تعجُّب کر کے آکھیا پئی ایس بندے نُوں بِناں سِکھیاں نوِشتیاں دا عِلم کِتّھوں آیا؟</verse>
				<verse number="16">تَد یِسُوع اوہناں نُوں جواب دِتّا۔ میری تعلِیم میری نئیں پر میرے گھلّن والے دی اے۔</verse>
				<verse number="17">جے کوئی اوہدی مرضی تے چلنا چاہندا اے اوہ ایس تعلِیم نُوں جانے گا پئی خُدا ولّوں اے یا مَیں اپنے ولّوں بولنا آں۔</verse>
				<verse number="18">جیہڑا اپنے ولّوں بولدا اے۔ اپنی وڈیائی چاہندا اے پر اوہ جیہڑا اپنے گھلّن والے دی وڈیائی چاہندا اے اوہی سَچّا اے تے اوہدے وِچ کھوٹ نئیں اے۔</verse>
				<verse number="19">کِیہ مُوسیٰ تُہانوں شریعت نئیں دِتّی؟ تَد وی تُہاڈے وِچوں کوئی شریعت اُتّے نئیں ٹُردا۔ تُسی کاہِنُوں میرے مار سُٹّن دے مگر پئے ہوئے ہو؟</verse>
				<verse number="20">لوکاں جواب دِتّا تینُوں بد رُوح چمبڑی ہوئی اے کون تیرے مار سُٹّن دے مگر پیا ہویا اے؟</verse>
				<verse number="21">یِسُوع اوہناں نُوں جواب دِتّا مَیں اِک کمّ کِیتا تے تُسی سبھو اچنبے وِچ پئے ہوئے اوہ۔</verse>
				<verse number="22">ایس لئی مُوسیٰ تُہانوں سُنتی بہان دا حُکم دِتّا اے (بھانویں اوہ مُوسیٰ ولّوں نئیں پر وڈّیاں ولّوں اے سی) تے تُسی سبت دے دِن بندے نُوں سُنتی بہاندے ہو۔</verse>
				<verse number="23">جد سبت دے دِن بندہ سُنتی بہندا اے پئی کِتے مُوسیٰ دی شریعت ٹُٹ نا جائے۔ تُسی ایس لئی میرے اُتّے غُصّے ہوندے ہو پئی مَیں بندے نُوں سبت دے دِن پُورا چَنگا کِیتا؟</verse>
				<verse number="24">ویکھن لیکھے نیاں نا کرو پر سَچّا نیاں کرو۔</verse>
				<verse number="25">تَد بعضے یرُوشلِیمیاں آکھیا ایہہ اوہو نئیں اے جِہدے مار سُٹّن دے مگر پئے ہوئے نیں؟</verse>
				<verse number="26">پر ویکھو اوہ تے کھُلاّکھُلی بولدا اے تے اوہ اوہنوں کُجھ نئیں آکھدے۔ ایہہ ہو سکدا اے پئی سردار سَچ مُچ سمجھ گئے نیں۔ پئی ایہہ مسِیح اے؟</verse>
				<verse number="27">ایہنوں تے اسی جاننے آں پئی کِتّھوں دا اے۔ پر مسِیح جد آوے گا کِسے نُوں معلُوم نئیں پئی اوہ کِتّھوں دا اے۔</verse>
				<verse number="28">ایس واسطے یِسُوع ہیکل وِچ سکھالن ویلے زور نال آکھیا۔ تُسی نالے مَینُوں جان دے ہو تے نالے ایہہ وی جان دے ہو مَیں کِتّھوں دا ہاں۔ تے مَیں اپنے ولّوں نئیں آیا آں۔ پر میرا گھلّن والا جِہنُوں تُسی نئیں جان دے سَچّا اے۔</verse>
				<verse number="29">مَیں اوہنوں جاننا آں کیوں جو مَیں اوہدے ولّوں آں تے اوس مَینُوں گھلّیا۔</verse>
				<verse number="30">تَد اوہ چاہندے سن پئی اوہنوں پھڑ لین۔ پر ایس گلّے کِسے اوہنوں ہتّھ نا پایا۔ پئی اوہدا ویلا اجے نئیں سی آیا۔</verse>
				<verse number="31">پر لوکاں وِچوں بتھیرے ایہہ آکھ کے اوہنوں مَن گئے پئی مسِیح جد آئے گا ایہناں نالوں وَدّھ مُعجزے کرے گا۔ جیہڑے ایس کِیتے نیں؟</verse>
				<verse number="32">فرِیسیاں سُنیا پئی لوک اوہدے مارِیاں اِنج بُڑبُڑ کر دے نیں۔ تَد فرِیسیاں تے سردار کاہِناں پیادیاں نُوں گھلّیا پئی اوہنوں پھڑ لین۔</verse>
				<verse number="33">تَد یِسُوع آکھیا ہور اجے تھوڑا چِر مَیں تُہاڈے نال آں تے جِس مَینُوں گھلّیا مَیں اوہدے کول جانا آں۔</verse>
				<verse number="34">تُسی مَینُوں ڈُھونڈو گے پر نئیں لَبّھو گے۔ تے جِتّھے مَیں آں تُسی نئیں آسکدے۔</verse>
				<verse number="35">تَد یہُودی آپو وِچ آکھن لگّے پئی اوہ کِتّھے جائے گا۔ پئی اسی اوہنوں نا لَبّھ سَکاں گے۔ اوہ اوہناں کول جائے گا جیہڑے یُونانِیاں وِچ کھِلّرے ہوئے نیں۔ تے یُونانِیاں نُوں سکھالے گا؟</verse>
				<verse number="36">ایہہ کِیہ گلّ اے جیہڑی اوس آکھی پئی تُسی مَینُوں ڈُھونڈو گے؟ پر مَینُوں لَبّھ نئیں سکو گے۔ تے جِتّھے مَیں آں تُسی نئیں آسکدے؟</verse>
				<verse number="37">چھیکڑلے دِن جیہڑا عید دا خاص دِن اے یِسُوع کھلو گیا تے اُچّی اُچّی آکھن لگّا جے کوئی تریہایا ہوئے تے میرے کول آئے تے پِیئے۔</verse>
				<verse number="38">اوہ جیہڑا میرے اُتّے اِیمان لیاؤندا اے جیہا کتابِ مُقدّس آکھدی اے اوہدے ڈِھڈ وِچوں جیون دے پانی دِیاں ندیاں وَگن گِیاں۔</verse>
				<verse number="39">پر اوہنے ایہہ رُوح دی بابت آکھیا سی جیہڑا اوہدے مَنّن والیاں نُوں مِلنا سی۔ ایس لئی پئی اجے تِیکر رُوح نئیں سی مِلیا۔ کیوں جو یِسُوع اجے اپنے جلال نُوں نا سی پہنچیا۔</verse>
				<verse number="40">تے لوکاں وِچوں بعضیاں جد ایہہ گلّاں سُنیاں۔ تَد آکھیا سَچ مُچ ایہو اوہ نبی اے۔</verse>
				<verse number="41">ہورناں آکھیا پئی ایہہ مسِیح اے۔ پر کئیاں آکھیا مسِیح گلِیلوں آؤندا اے؟</verse>
				<verse number="42">پاک کتاب نئیں دسدی پئی مسِیح داؤد دی نسلوں تے بَیت لحم دے پِنڈ ولّوں آوے گا۔ جِتّھوں دا داؤد سی؟</verse>
				<verse number="43">سو لوکاں وِچ اوہدی بابت پُھٹ پَے گئی۔</verse>
				<verse number="44">تے اوہناں وِچوں کئی چاہندے سن پئی اوہنوں پھڑیئے پر کِسے اوہنوں ہتّھ نا پایا۔</verse>
				<verse number="45">تَد اوہ سپاہی سردار کاہِناں تے فرِیسیاں کول آئے تے اوہناں نیں اوہناں نُوں آکھیا۔ تُسی اوہنوں کیوں نئیں لیائے؟</verse>
				<verse number="46">پیادیاں جواب دِتّا پئی کوئی بندہ کَدے ایس طرح نئیں بولیا۔</verse>
				<verse number="47">تَد فرِیسیاں اوہناں نُوں آکھیا۔ تُسی وی بے راہ ہوگئے اوہ۔</verse>
				<verse number="48">سرداراں یا فرِیسیاں وِچوں کِسے اوہنوں مَنّیا اے؟</verse>
				<verse number="49">پر اوہ عام لوک جیہڑے شریعت نُوں نئیں جان دے لعنتی نیں۔</verse>
				<verse number="50">اوہناں وِچوں اِک نِیکُدِیمُس جیہڑا پہلاں وی اوہدے کول آیا سی اوہناں نُوں آکھن لگّا۔</verse>
				<verse number="51">کِیہ ساڈی شریعت ایدوں پہلاں پئی کِسے دا عُذر نا سُنے تے معلُوم نا کرے۔ پئی ایہہ کِیہ کر دا اے فتویٰ دیندی اے؟</verse>
				<verse number="52">اوہناں اوہنوں آکھیا تُوں وی گلِیلوں ایں لَبّھ کے دس؟ تے ویکھ پئی گلِیلوں کوئی نبی نئیں اُٹھ دا۔</verse>
				<verse number="53">[تے ہر اِک آپو اپنے گھر نُوں ٹُرگیا۔</verse>
			</chapter>
			<chapter number="8">
				<verse number="1">پر یِسُوع زَیتُون دے پہاڑ نُوں گیا۔</verse>
				<verse number="2">تے سویرے فیر ہیکل نُوں گیا۔ تے سارے لوک اوہدے کول آئے۔ تے اوہ بَیہہ کے اوہناں نُوں سکھالن لگّا۔</verse>
				<verse number="3">تَد فقِیہ تے فریسی اِک زنانی نُوں لیائے جیہڑی زنا کر دیاں پَھڑی گئی سی تے اوہنوں وِچکار کھلار کے۔</verse>
				<verse number="4">اوہنوں آکھیا اَے اُستاد ایہہ زنانی زنا کر دیاں ٹھیک ویلے سر پَھڑی گئی اے۔</verse>
				<verse number="5">ہُن شریعت وِچ مُوسیٰ نیں سانُوں حُکم دِتّا پئی ایہو جیہاں نُوں پتّھراں نال مار سُٹّو۔ سو تُوں ایہدی بابت کِیہ آکھنا ایں؟</verse>
				<verse number="6">پر اوہناں اوہنوں ازمان لئی ایہہ گلّ کِیتی سی پئی اوہدے اُتّے نالش کرن دا موقع مِلے۔ پر یِسُوع ہیٹھاں نِیؤں کے اُنگل نال زمین اُتّے لِکھن لگّا۔</verse>
				<verse number="7">جد اوہ اوہنوں پُچھدے ای جاندے سن اوس اُتانہہ ہو کے اوہناں نُوں آکھیا۔ جیہڑا تُہاڈے وِچوں بے گُناہ ہوئے اوہو پہلاں پتّھر اوہدے اُتّے مارے۔</verse>
				<verse number="8">تے فیر ہیٹھاں نِیؤں کے زمین اُتّے لِکھن لگّا</verse>
				<verse number="9">اوہ ایہہ سُن کے وڈّیاں توں لے کے نِکّیاں تِیکر اِک اِک کر کے ٹُر گئے۔ تے یِسُوع اکلّا رہ گیا تے زنانی اوتھے ای وِچکار رہ گئی۔</verse>
				<verse number="10">جد یِسُوع اُتانہہ ہو کے زنانی دے بِناں کِسے نُوں نا ویکھیا۔ تے اوہنوں آکھیا۔ اَے عورت اوہ لوک کِتّھے نیں؟ کِسے نیں تیرے اُتّے فتویٰ نئیں دِتّا؟</verse>
				<verse number="11">تے اوس آکھیا اَے خُداوند کِسے وی نئیں۔ تَد یِسُوع اوہنوں آکھیا مَیں وی تیرے اُتّے فتویٰ نئیں دیندا۔ ٹُر جا تے ایدوں اگّے مُڑ کدی گُناہ نا کریں۔]</verse>
				<verse number="12">تَد یِسُوع فیر اوہناں نُوں آکھیا۔ دُنیا دا چانن مَیں آں۔ اوہ جیہڑا میرے مگر آؤندا اے ہنیرے وِچ نئیں ٹُرے گا سگوں اوہنوں زِندگی دا چانن مِلے گا۔</verse>
				<verse number="13">تَد فرِیسیاں آکھیا اپنے حق وِچ تُوں آپ گواہی دینا ایں۔ تیری گواہی سَچّی نئیں۔</verse>
				<verse number="14">یِسُوع اوہناں نُوں آکھیا۔ بھانویں مَیں آپ اپنے حق وِچ گواہی دینا آں تے وی میری گواہی سَچّی اے کیوں جو مَیں جاننا آں پئی کِدھروں آیا تے کِدھر نُوں جانا آں۔ پر تُسی نئیں جان دے پئی کِدھروں آیا آں تے کِدھر نُوں جاناں آں۔</verse>
				<verse number="15">تُسی جِسم دے مطابق فیصلہ کر دے اوہ۔ مَیں کِسے دا فیصلہ نئیں کر دا۔</verse>
				<verse number="16">تے جے مَیں فیصلہ کرنا آں تے میرا فیصلہ سَچّا اے کیوں جو مَیں اکلّا نئیں آں پر مَیں تے باپ جِس مَینُوں گھلّیا۔</verse>
				<verse number="17">تُہاڈی شریعت وِچ لِکھیا اے پئی دو بندیاں دی گواہی سَچّی ہوندی اے۔</verse>
				<verse number="18">مَیں آں جیہڑا اپنے حق وِچ گواہی دینا آں تے باپ جِس مَینُوں گھلّیا اے میرے حق وِچ گواہی دیندا اے۔</verse>
				<verse number="19">تَد اوہناں اوہنوں آکھیا کِتّھے اے تیرا باپ؟ یِسُوع جواب دِتّا نا تُسی مَینُوں جان دے ہو تے نا میرے باپ نُوں جے تُسی مَینُوں جان دے تے میرے باپ نُوں وی جان دے۔</verse>
				<verse number="20">اوس ہیکل دے وِچ تعلِیم دیندیاں ہویاں ایہہ گلّاں خزانے وِچ آکھیاں۔ تے کِسے اوہنوں نا پھڑیا کیوں جو اوہدا ویلا اجے نئیں سی آیا۔</verse>
				<verse number="21">تَد اوس فیر اوہناں نُوں آکھیا مَیں جاناں آں۔ تے تُسی مَینُوں لَبّھو گے تے اپنے گُناہ وِچ مرو گے۔ جِتّھے مَیں جانا آں تُسی نئیں آسکدے۔</verse>
				<verse number="22">تَد یہُودِیاں آکھیا اوہ اپنے آپ نُوں مار سُٹّے گا جیہڑا آکھدا اے پئی جِتّھے مَیں جاناں آں تُسی نئیں آسکدے؟</verse>
				<verse number="23">تے اوس اوہناں نُوں آکھیا تُسی ہیٹھوں ہو مَیں اُتّوں آں۔ تُسی ایس دُنیا توں ہو مَیں ایس دُنیا توں نئیں۔</verse>
				<verse number="24">ایس کر کے مَیں تُہانوں آکھیا پئی تُسی اپنے گُناہاں وِچ مرو گے کیوں جو جے تُسی نئیں مَنّو گے پئی مَیں اوہو آں تے تُسی اپنے گُناہاں وِچ مرو گے۔</verse>
				<verse number="25">تَد اوہناں اوہنوں آکھیا تُوں ایں کون؟ یِسُوع اوہناں نُوں آکھیا۔ اوہ جیہڑا مَیں تُہانوں مُڈھوں دسدا آیا۔</verse>
				<verse number="26">مَینُوں تُہاڈی بابت بُہت کُجھ بولنا تے فیصلہ کرنا اے۔ پر میرا گھلّن والا سَچّا اے۔ تے جیہڑیاں گلّاں مَیں اوہدے کولوں سُنیاں نیں سو ای مَیں دُنیا وِچ بولنا آں۔</verse>
				<verse number="27">اوہناں نُوں پَتا نا لگّا پئی اوہ ساڈے نال باپ دی گلّ کر دا اے۔</verse>
				<verse number="28">ایس لئی یِسُوع آکھیا جد تُسی اِبنِ آدم نُوں اُچیاں کرو گے تَد تُہانوں پتا لگّے گا پئی مَیں اوہ آں تے ایہہ پئی مَیں اپنے ولّوں کُجھ نئیں کر دا آں۔ پر جیویں باپ مَینُوں سکھالیا مَیں ایہہ گلّاں کر دا آں۔</verse>
				<verse number="29">تے میرا گھلّن والا میرے نال اے اوس مَینُوں اکلّا نئیں چھڈیا کیوں جو مَیں ہمیش اوہ ای کمّ کرنا آں جیہڑے اوہنوں چنگے لگدے نیں۔</verse>
				<verse number="30">جد اوہ ایہہ گلّاں پیا آکھدا سی بتھیرے اوہدے اُتّے اِیمان لیائے۔</verse>
				<verse number="31">تَد یِسُوع اوہناں یہُودِیاں نُوں جیہڑے اوہدے اُتّے اِیمان لیائے سن آکھیا۔ جے تُسی میرے کلام وِچ رہو گے تَد تُسی سَچ مُچ میرے شاگِرد بنو گے۔</verse>
				<verse number="32">تے تُسی سچیائی نُوں جانو گے تے سچیائی تُہانوں اَزاد کرے گی۔</verse>
				<verse number="33">اوہناں اوہنوں آکھیا اسی ابرہام دی نسل آں تے کَدے کِسے دے غلام نئیں ساں ہوئے۔ تُوں کِیویں آکھنا ایں پئی تُسی اَزاد ہوؤ گے؟</verse>
				<verse number="34">یِسُوع جواب دِتّا۔ مَیں تُہانوں سَچ سَچ آکھنا آں جیہڑا کوئی گُناہ کر دا اے گُناہ دا غلام اے</verse>
				<verse number="35">تے غلام ہمیش گھر وِچ نئیں رہندا پر پُتر سدا رہندا اے۔</verse>
				<verse number="36">تے جے پُتر تُہانوں اَزاد کرے گا تے تُسی ٹھیک اَزاد ہوؤگے۔</verse>
				<verse number="37">مَیں جاننا آں پئی تُسی ابرہام دی نسل اوہ۔ تَد وی تُسی میرے مارن دا راہ لبّھدے اوہ۔ کیوں جو میرے کلام نُوں تُہاڈے وِچ تھاں نئیں مِلدا۔</verse>
				<verse number="38">جو کُجھ مَیں اپنے باپ کول ویکھیا اے اوہو مَیں بولنا آں۔ تے تُسی اوہو کر دے ہو جیہڑا تُساں اپنے پئیو کولوں سُنیا اے۔</verse>
				<verse number="39">اوہناں اوہنوں آکھیا ساڈا پئیو ابرہام اے۔ یِسُوع اوہناں نُوں آکھیا جے تُسی ابرہام دی اولاد ہوندے تے ابرہام جیہے کمّ کر دے۔</verse>
				<verse number="40">پر ہُن میرے جیہے بندے نُوں مارنا چاہندے اوہ جِس تُہانوں ایہہ سَچّی گلّ دسی اے۔ جیہڑی مَیں خُدا کولوں سُنی۔ ابرہام اجیہا نئیں کِیتا۔</verse>
				<verse number="41">تُسی اپنے پئیو دے کمّ کر دے اوہ۔ اوہناں اوہنوں آکھیا اسی حرامدے نئیں جمّے۔ ساڈا اِک باپ اے یعنی خُدا۔</verse>
				<verse number="42">یِسُوع اوہناں نُوں آکھیا جے خُدا تُہاڈا باپ ہوندا تے تُسی مَینُوں پیار کر دے۔ کیوں جو مَیں خُدا توں نِکلیا تے آیا آں۔ تے مَیں آپ توں نئیں آیا آں پر اوس مَینُوں گھلّیا۔</verse>
				<verse number="43">تُسی میرِیاں گلّاں کیوں نئیں سمجھدے؟ ایس لئی پئی تُسی میرے کلام نُوں نئیں سُن سکدے۔</verse>
				<verse number="44">تُسی اپنے پئیو ابلیس توں ہو تے اپنے پئیو دِیاں خواہشاں نُوں پُورا کرنا چاہندے اوہ۔ اوہ مُڈھوں ای خُونی سی تے سچیائی اُتّے کھلوتا نا رہیا کیوں جو اوہدے وِچ سچیائی اے نئیں۔ جدوں اوہ جُھوٹھ بولدا اے اوہ اپنے ای ولّوں بولدا اے کیوں جو اوہ جُھوٹھا اے تے جُھوٹھ دا پئیو اے۔</verse>
				<verse number="45">پر تُسی مَینُوں ایس گلّے نئیں مَن دے کیوں جو مَیں سَچ آکھنا آں۔</verse>
				<verse number="46">تُہاڈے وِچوں کون اے جیہڑا میرے اُتّے گُناہ ثابت کر دا اے جے مَیں سَچ آکھنا آں تُسی مَینُوں کیوں نئیں مَن دے؟</verse>
				<verse number="47">اوہ جیہڑا خُدا توں اے خُدا دِیاں گلّاں سُندا اے تُسی ایس کر کے نئیں سُندے کیوں جو خُدا توں نئیں ہو۔</verse>
				<verse number="48">یہُودِیاں نیں جواب دِتّا اساں ٹھیک نئیں آکھیا پئی تُوں سامری ایں تے تینُوں بد رُوح چمبڑی ہوئی اے؟</verse>
				<verse number="49">یِسُوع جواب دِتّا۔ میرے وِچ بد رُوح نئیں پر مَیں اپنے باپ دی عِزّت کرنا آں تے تُسی میری بے عِزّتی کر دے ہو۔</verse>
				<verse number="50">پر مَیں اپنا جلال نئیں لَبّھدا۔ اِک اے جیہڑا لَبّھدا تے فیصلہ کر دا اے۔</verse>
				<verse number="51">مَیں تُہانوں سَچ سَچ آکھنا آں۔ جے کوئی میرِیاں گلّاں نُوں مَنّے اوہ مَوت نُوں کدی وی نئیں ویکھے گا۔</verse>
				<verse number="52">تَد یہُودِیاں اوہنوں آکھیا ہُن اساں جان لیا اے پئی تیرے وِچ بد رُوح اے۔ ابرہام نیں بنی تے مر گئے پر تُوں آکھنا ایں پئی جیہڑا میرِیاں گلّاں نُوں مَنّے اوہ کدی وی مَوت دا سواد نا لَئے گا۔</verse>
				<verse number="53">تُوں ساڈے پئیو ابرہام نالوں وَڈا ایں؟ اوہ تے مر گیا اے تے نبی وی مر گئے تُوں اپنے آپ نُوں کِیہ بنانا ایں؟</verse>
				<verse number="54">یِسُوع جواب دِتّا جے مَیں اپنے آپ نُوں وڈیاواں تے میری وڈیائی کُجھ نئیں اے۔ پر میری وڈیائی میرا باپ کر دا اے جِہنُوں تُسی آکھدے ہو پئی اوہ ساڈا خُدا اے۔</verse>
				<verse number="55">تے تُساں اوہنوں نئیں پِچھانیا اے پر مَیں اوہنوں جاننا آں۔ تے جے مَیں آکھاں پئی مَیں اوہنوں نئیں جان دا تے تُہاڈے وانگُوں جُھوٹھا ہوواں گا۔ پر مَیں اوہنوں جاننا آں تے اوہدے کلام نُوں مَنّنا آں۔</verse>
				<verse number="56">تُہاڈا پئیو ابرہام بڑا ای خُوش سی پئی میرا دِن ویکھے تے اوس ویکھیا تے خُوش ہویا۔</verse>
				<verse number="57">تَد یہُودِیاں اوہنوں آکھیا تُوں اجے تِیکر پنجاہاں ورھیاں دا نئیں ہویا تُوں ابرہام نُوں ڈِٹّھا اے؟</verse>
				<verse number="58">یِسُوع اوہناں نُوں آکھیا مَیں تُہانوں سَچ سَچ آکھنا آں۔ ایدوں پہلاں پئی ابرہام سی مَیں آں۔</verse>
				<verse number="59">تَد اوہناں اوہنوں مارن لئی پتّھر چُکے۔ پر یِسُوع لُک گیا تے ہیکلوں باہر نِکل گیا۔</verse>
			</chapter>
			<chapter number="9">
				<verse number="1">تے اوس لنگھدیاں ہویاں اِک جماندرُو اَنھے نُوں ویکھیا۔</verse>
				<verse number="2">تے اوہدے شاگِرداں اوہنوں پُچھیا پئی اَے ربّی کِس گُناہ کِیتا۔ ایس یا ایہدے ماپیاں پئی ایہہ اَنھا جمّیا؟</verse>
				<verse number="3">یِسُوع جواب دِتّا۔ گُناہ نا تے ایس کِیتا نا ایہدے ماپیاں نیں پر ایس لئی پئی خُدا دے کمّ اوہدے وِچ ظاہر ہون۔</verse>
				<verse number="4">جد تِیکر دِن اے سانُوں اوہدے کمّ کرنے پَیندے نیں جِس مَینُوں گھلّیا اے۔ رات آؤندی اے جد کوئی کمّ نئیں کر سکدا</verse>
				<verse number="5">جد تِیکر مَیں دُنیا وِچ آں مَیں دُنیا دا چانن آں۔</verse>
				<verse number="6">ایہہ آکھ کے اوس زمین اُتّے تُھکیا تے تُھک نال مِٹّی گُتّھی تے اوہدیاں اَکھّیاں اُتّے اوہ مِٹّی لمِب دِتّی۔</verse>
				<verse number="7">تے اوہنوں آکھیا جا شِیلوخ دے حوض وِچ (جِہدا مطلب گھلّیا ہویا اے) نہا۔ تَد اوہ جا کے نہاتا تے سُجاکھا ہو کے آیا۔</verse>
				<verse number="8">تَد گوانڈِھیاں تے اوہناں وی جِنہاں اوہنوں بھیکھ منگدیاں ویکھیا سی آکھیا ایہہ اوہو نئیں اے جیہڑا بَیہہ کے منگدا ہوندا سی؟</verse>
				<verse number="9">ہورناں آکھیا پئی ایہہ اوہی اے۔ ہورناں آکھیا نئیں پر اوہدے وانگر اے۔ پر اوس آکھیا۔ مَیں اوہی آں۔</verse>
				<verse number="10">تَد لوکاں اوہنوں آکھیا۔ فیر تیریاں اَکھّیاں کِیویں کُھل گِئیاں؟</verse>
				<verse number="11">اوس جواب دِتّا اِک بندے جِہنُوں یِسُوع آکھدے نیں اوس مِٹّی گُنّھ کے میرِیاں اَکھّیاں اُتّے لیپ کِیتا تے مَینُوں آکھیا جا شِیلوخ دے حوض وِچ نہا۔ مَیں گیا تے نہاتا تے ویکھن لگّا۔</verse>
				<verse number="12">تَد اوہناں اوہنوں پُچھیا اوہ کِتّھے اے؟ اوس آکھیا مَیں نئیں جان دا۔</verse>
				<verse number="13">اوہ اوہنوں جیہڑا پہلاں اَنھا سی فرِیسیاں کول لیائے۔</verse>
				<verse number="14">تے جِس دِن یِسُوع مِٹّی گُنّھ کے اوہدیاں اَکھّیاں کھولِیاں سبت دا دِن سی۔</verse>
				<verse number="15">ایس لئی فیر فرِیسیاں وی اوہنوں پُچھیا پئی تُوں کِیویں ویکھن لگ پیا؟ اوس اوہناں نُوں آکھیا۔ اوس میرِیاں اَکھّیاں اُتّے مِٹّی لائی تے مَیں نہاتا تے سُجاکھا آں۔</verse>
				<verse number="16">تَد فرِیسیاں وِچوں کئیاں آکھیا پئی ایہہ بندہ ربّ ولّوں نئیں اے کیوں جو اوہ سبت نُوں نئیں مَندا۔ پر ہورناں آکھیا گُناہگار بندہ کِیویں ایہو جِہیاں کراماتاں وکھا سکدا اے؟ تے اوہناں وِچ پُھٹ پئی۔</verse>
				<verse number="17">تَد اوہناں اوس اَنھے نُوں آکھیا تُوں اوہدے حق وِچ کِیہ آکھنا ایں اوس تیریاں اکھّاں جو کھولِیاں؟ اوس آکھیا اوہ نبی اے۔</verse>
				<verse number="18">پر یہُودِیاں اوہدی بابت سَچ نا مَنّیا پئی اوہ اَنھا سی تے فیر ویکھن لگّا جِنّاں چِر اوس سُجاکھے ہوئے دے ماپیاں نُوں سَدّ کے۔</verse>
				<verse number="19">اوہناں کولوں ایہہ پُچھ نا لیا پئی ایہو تُہاڈا پُتر اے جیہڑا تُسی آکھدے ہو پئی اَنھا جمّیا سی؟ فیر ہُن کِیویں ویکھدا اے؟</verse>
				<verse number="20">اوہدے ماپیاں اوہناں نُوں جواب دِتّا اسی جاننے آں پئی ایہہ ساڈا پُتر اے تے اَنھا جمّیا سی۔</verse>
				<verse number="21">پر ایہہ سانُوں پتا نئیں پئی ہُن کِس طرح ویکھدا اے تے نا سانُوں خبر اے پئی ہُن کِس اوہدیاں اَکھّیاں کھول دِتّیاں نیں۔ اوہنوں پُچھو اوہ جوان اے اپنا حال اوہ آپے دسے گا۔</verse>
				<verse number="22">ایہہ گلّاں اوہدے ماپیاں ایس واسطے آکھیاں کیوں جو اوہ یہُودِیاں کولوں ڈر دے سن۔ ایس لئی پئی یہُودِیاں آپو وِچ ایکا کِیتا ہویا سی پئی جیہڑا کوئی اوہنوں مسِیح آکھے عبادتخانیوں کڈھیا جائے۔</verse>
				<verse number="23">تَدے اوہدے ماپیاں آکھیا سی اوہ جوان اے۔ اوہنوں پُچھو۔</verse>
				<verse number="24">تَد دُوجی واری اوہناں اوس بندے نُوں جیہڑا اَنھا سی سَدّ کے آکھیا۔ ربّ دی وڈیائی کر۔ اسی جاننے آں پئی ایہہ گُناہگار بندہ اے۔</verse>
				<verse number="25">اوس جواب دِتّا مَیں نئیں جان دا پئی اوہ گُناہگار اے کہ نئیں۔ پر اِک گلّ مَیں جاننا آں پئی مَیں اَنھا ساں تے ہُن سُجاکھا آں۔</verse>
				<verse number="26">تَد اوہناں اوہنوں آکھیا اوس تینُوں کِیہ کِیتا؟ اوس تیریاں اَکھّیاں کِس طرح کھولِیاں؟</verse>
				<verse number="27">اوس اوہناں نُوں جواب دِتّا مَیں ہُنے تُہانوں دسیا اے تے تُساں سُنیا نئیں مُڑ تُسی کاہدے لئی سُننا چاہندے اوہ۔ تُسی وی اوہدے شاگِرد تے بننا نئیں چاہندے؟</verse>
				<verse number="28">تَد اوہناں اوہنوں پھٹکاریا تے آکھیا۔ تُوں ای اوہدا شاگِرد ایں پر اسی تے مُوسیٰ دے شاگِرد آں۔</verse>
				<verse number="29">سانُوں معلُوم اے پئی خُدا مُوسیٰ نال کلام کِیتا ہے پر ایہنوں اسی نئیں جان دے پئی ایہہ کِتّھوں دا اے۔</verse>
				<verse number="30">اوس بندے اوہناں نُوں جواب دِتّا ایہہ تے اچرج گلّ اے پئی تُسی نئیں جان دے پئی اوہ کِتّھوں دا اے تے اوس میرِیاں اَکھّیاں کھول دِتّیاں۔</verse>
				<verse number="31">اسی جاننے آں پئی خُدا گُناہگار دی نئیں سُندا پر جے کوئی خُدا دا بَھگت ہوئے تے اوہدی مرضی اُتّے چلّے۔ اوہ اوہدی سُندا اے۔</verse>
				<verse number="32">دُنیا دے شُروع توں نئیں سُنیا گیا پئی کِسے جماندرُو اَنھے دِیاں اَکھّیاں کھولِیاں ہون۔</verse>
				<verse number="33">جے اوہ بندہ خُدا ولّوں نا ہوندا تے کُجھ نا کر سکدا۔</verse>
				<verse number="34">اوہناں اوہنوں جواب وِچ آکھیا تُوں تے گُناہاں وِچ جمّیا سائیں تے سانُوں سکھانا ایں؟ تے اوہنوں باہر کڈھ دِتّا۔</verse>
				<verse number="35">یِسُوع سُنیا پئی اوہناں اوہنوں کڈھ دِتّا۔ تے اوہنوں لَبّھ کے آکھیا تُوں خُدا دے پُتر اُتّے اِیمان لیاؤنا ایں؟</verse>
				<verse number="36">اوس آکھیا اَے خُداوند اوہ کیہڑا اے پئی مَیں اوہدے اُتّے اِیمان لیاواں؟</verse>
				<verse number="37">یِسُوع اوہنوں آکھیا تُوں تے اوہنوں ویکھیا اے تے اوہ اوہو اے جیہڑا تیرے نال گلّاں کر دا اے۔</verse>
				<verse number="38">اوس آکھیا اَے خُداوند مَیں اِیمان لیاؤنا واں۔ تے اوس اوہنوں سجدہ کِیتا۔</verse>
				<verse number="39">تے یِسُوع آکھیا ایس دُنیا وِچ مَیں عدالت کرن آیا آں پئی اوہ جِنہاں نُوں نئیں دِسدا ویکھن تے جِنہاں نُوں دِسدا اے اَنھے ہو جان۔</verse>
				<verse number="40">اوہناں فرِیسیاں جیہڑے اوہدے نال سن ایہہ سُن کے اوہنوں آکھیا اسی وی اَنھے آں؟</verse>
				<verse number="41">یِسُوع اوہناں نُوں آکھیا جے تُسی اَنھے ہوندے تے تُہاڈا گُناہ نا ہوندا۔ پر ہُن تُسی آکھدے ہو پئی سانُوں دِسدا اے۔ تُہاڈا گُناہ تُہاڈے ذِمّے رہندا اے۔</verse>
			</chapter>
			<chapter number="10">
				<verse number="1">مَیں تُہانوں سَچ سَچ آکھنا آں۔ جیہڑا بھیڈاں دے واڑے وِچ بُوہے راہ نئیں وڑ دا پر کِسے ہور پاسیوں ٹپدا آؤندا اے اوہ چور تے ڈاکُو اے۔</verse>
				<verse number="2">پر جیہڑا بُوہے راہ وڑ دا اے۔ اوہ بھیڈاں دا ایّالی اے۔</verse>
				<verse number="3">چوکیدار اوہدے واسطے بُوہا کھولدا اے۔ تے بھیڈاں اوہدی اواز سُندیاں نیں۔ تے اوہ اپنیاں بھیڈاں نُوں ناں لَیکے سَدّ دا اے۔ تے اوہناں نُوں باہر لے جاندا اے۔</verse>
				<verse number="4">جد اوہ اپنیاں سارِیاں بھیڈاں نُوں باہر کڈھدا اے تے اوہناں دے اگّے لگ ٹُردا اے تے بھیڈاں اوہدے مگر ٹُرپیندیاں نیں کیوں جو اوہ اوہدی اواز پچھاندیاں نیں۔</verse>
				<verse number="5">تے اوہ اوپرے دے مگر نئیں جانِگیاں سگوں اوہدے کولوں بَھجّن گِیاں۔ کیوں جو اوہ اوپریاں دی اواز نئیں پچھاندیاں۔</verse>
				<verse number="6">یِسُوع ایہہ تمثِیل اوہناں نُوں دسی پر اوہناں نئیں سمجھیا پئی ایہہ گلّاں کِیہ نیں جیہڑیاں اوس اوہناں نُوں آکھیاں۔</verse>
				<verse number="7">سو یِسُوع اوہناں نُوں فیر آکھیا مَیں تُہانوں سَچ سَچ آکھنا آں۔ بھیڈاں دا بُوہا مَیں آں۔</verse>
				<verse number="8">سارے جِنّے مَیتھوں پہلاں آئے چور تے ڈاکُو نیں۔ پر بھیڈاں اوہناں دی نئیں سُنی۔</verse>
				<verse number="9">بُوہا مَیں آں۔ جیہڑا میری راہِیں وڑے اوہ بچ جائے گا۔ تے اندر باہر آیا جایا کرے گا تے کھانا پائے گا۔</verse>
				<verse number="10">چور بِناں چوری کرن تے کوہن تے چَوڑ کرن توں بِناں نئیں آؤندا۔ مَیں ایس لئی آیا ہاں پئی اوہناں کول جیون ہوئے تے بُہتا چوکھا ہوئے؟ سگوں بُہتا اوہناں نُوں مِلے۔</verse>
				<verse number="11">چَنگا ایّالی مَیں آں۔ چَنگا ایّالی بھیڈاں لئی اپنی جان دیندا اے۔</verse>
				<verse number="12">پر مزدُور تے اوہ جیہڑا ایّالی نئیں اے تے نا بھیڈاں اوہدیاں اپنیاں نیں۔ بگھیاڑ نُوں آؤندیاں ویکھدا تے بھیڈاں نُوں چھڈ کے نَسّ جاندا اے تے بگھیاڑ اوہناں نُوں پاڑ دا تے وکھیر دیندا اے۔</verse>
				<verse number="13">کیوں جو اوہ مزدُور اے تے اوہنوں بھیڈاں دی پرواہ نئیں اے۔</verse>
				<verse number="14">چَنگا ایّالی مَیں آں تے مَیں اپنیاں نُوں جاننا آں تے میرِیاں مَینُوں جاندِیاں نیں۔</verse>
				<verse number="15">جیویں باپ مَینُوں جان دا اے تے مَیں باپ نُوں جاننا آں۔ تے بھیڈاں لئی مَیں اپنی جان دینا آں۔</verse>
				<verse number="16">میرِیاں ہور وی بھیڈاں نیں جیہڑیاں ایس واڑے دِیاں نئیں۔ اوہناں نُوں وی مَیں لیاؤنا اے تے اوہ میری اواز سُنن گِیاں تے اوہ اِک اِجّڑ تے اِک ایّالی ہو جان گِیاں۔</verse>
				<verse number="17">باپ مَینُوں ایسے گلّے پیار کر دا اے پئی مَیں اپنی جان دینا آں تاں جو فیر مَیں اوہنوں لے لَواں۔</verse>
				<verse number="18">کوئی مَیتھوں اوہنوں نئیں کھوندا پر مَیں اوہنوں آپے ای دینا آں۔ میرا اختیار اے پئی اوہنوں دے دیاں تے میرا اختیار اے پئی مُڑ اوہنوں لے لَواں۔ ایہہ حُکم مَینُوں اپنے باپ کولوں مِلیا اے۔</verse>
				<verse number="19">ایہناں گلّاں دے سببّوں یہُودِیاں دے وِچ فیر پُھٹ پئی۔</verse>
				<verse number="20">تے اوہناں وِچوں بتھیریاں آکھیا اوہدے وِچ بد رُوح اے۔ ایہہ کملا اے۔ کیوں اوہدی سُندے ہو؟</verse>
				<verse number="21">ہورناں آکھیا ایہہ اوہدیاں گلّاں نئیں جِہنُوں بدرُوح چمبڑی ہوئے۔ کِیہ بدرُوح اَنھیاں دِیاں اَکھّیاں کھول سکدی اے؟</verse>
				<verse number="22">تے یرُوشلِیم وِچ تجدید دی عید آئی۔ اوہ سِیال دی بہار سی۔</verse>
				<verse number="23">تے یِسُوع ہیکل دے سُلیمانی برانڈے وِچ پِھردا سی۔</verse>
				<verse number="24">تے یہُودِیاں گھیرا پا کے اوہنوں آکھیا کِنا کُو چِر تُوں ساڈے جی نُوں شک وِچ رکھنا ایں؟ جے تُوں مسِیح ایں تے سانُوں صاف دس۔</verse>
				<verse number="25">یِسُوع اوہناں نُوں جواب دِتّا مَیں تُہانوں دسیا تے تُسی نئیں مَن دے۔ جیہڑے کمّ مَیں اپنے باپ دے ناں اُتّے کرنا آں میرے گواہ نیں۔</verse>
				<verse number="26">پر تُسی نئیں مَن دے کیوں جو تُسی میرِیاں بھیڈاں وِچوں نئیں ہو۔</verse>
				<verse number="27">میرِیاں بھیڈاں میری اواز سُندیاں نیں تے مَیں اوہناں نُوں جاننا آں تے اوہ میرے مگر ٹُر دِیاں نیں۔</verse>
				<verse number="28">تے مَیں اوہناں نُوں سدا دی زِندگی دینا آں۔ تے اوہ کدی ہلاک نا ہون گِیاں۔ تے کوئی میرے ہتھّوں اوہناں نُوں نئیں کھووے گا۔</verse>
				<verse number="29">میرا باپ جِس اوہناں نُوں مَینُوں دِتّا اے ساریاں نالوں وَڈا اے تے کوئی باپ دے ہتھّوں کھو نئیں سکدا۔</verse>
				<verse number="30">مَیں تے باپ اِک آں۔</verse>
				<verse number="31">یہُودِیاں فیر پتّھر چُکے پئی اوہنوں مارن۔</verse>
				<verse number="32">یِسُوع اوہناں نُوں جواب دِتّا پئی بتھیرے چنگے کمّ مَیں باپ ولّوں تُہانوں وکھائے۔ اوہناں وِچوں کیہڑے کمّ بدلے مَینُوں پتّھر مار دے ہو؟</verse>
				<verse number="33">یہُودِیاں اوہنوں جواب دِتّا اسی تینُوں چنگے کمّ لئی پتّھر نئیں مار دے پر کُفر لئی کیوں جو تُوں بندہ ہو کے اپنے آپ نُوں خُدا بنانا ایں۔</verse>
				<verse number="34">یِسُوع اوہناں نُوں جواب دِتّا تُہاڈی شریعت وِچ ایہہ نئیں لِکھیا پئی مَیں آکھنا تُسی خُدا ہو؟</verse>
				<verse number="35">جد اوس اوہناں نُوں جِنہاں نُوں خُدا دا کلام آیا خُدا آکھیا۔ (تے پاک کتاب جُھوٹھی نئیں ہو سکدی۔)</verse>
				<verse number="36">جِہنُوں باپ نیں مُقدّس کِیتا تے دُنیا وِچ گھلّیا۔ تُسی اوہنوں آکھدے ہو پئی تُوں کُفر بکنا ایں۔ جد مَیں آکھیا پئی مَیں خُدا دا پُتر آں؟</verse>
				<verse number="37">جے مَیں اپنے باپ دے کمّ نا کراں تے مَینُوں نا مَنّو۔</verse>
				<verse number="38">پر جے مَیں کرنا آں۔ تَد مَینُوں بھانویں نا ای مَنّو پر میرے کمّاں نُوں تے مَنّو تاں جو تُسی جانوں تے سمجھو پئی باپ میرے وِچ اے تے مَیں باپ وِچ۔</verse>
				<verse number="39">سو اوہ فیر اوہنوں پھڑن دا داء لان لگّے تے اوہ اوہناں دے ہتھّوں نِکل گیا۔</verse>
				<verse number="40">تَد فیر اوہ یَردنوں پار گیا جیہڑے تھاں یُوحنّا پہلاں بپتِسمہ دیندا ہوندا سی تے اوتھے رہیا۔</verse>
				<verse number="41">تے بہتیاں اوہدے کول آن کے آکھیا یُوحنّا کوئی مُعجزہ نا کِیتا پر جِنّیاں گلّاں یُوحنّا اوہدے حق وِچ آکھیاں ساریاں سَچ نِکلیاں۔</verse>
				<verse number="42">تے اوس تھاں بتھیریاں اوہدے اُتّے اِیمان لیاندا۔</verse>
			</chapter>
			<chapter number="11">
				<verse number="1">اِک بندہ لعزر کر کے بیمار سی۔ جیہڑا مریم تے اوہدی بھین مرتھا دے پِنڈ بَیت عَنِیاہ دا سی۔</verse>
				<verse number="2">تے ایہہ مریم اوہ سی۔ جِس خُداوند نُوں عِطر مَلیا تے اوہدے پَیر اپنے والاں نال پُونجھے سن۔ اوسے دا بھرا لعزر ماندا سی۔</verse>
				<verse number="3">تَد اوہدی بھیناں اوہنوں ایہہ سنیہا گھلّیا۔ پئی اَے خُداوند ویکھ جِہنُوں تُوں پیار کرنا ایں اوہ ماندا اے۔</verse>
				<verse number="4">یِسُوع ایہہ سُن کے آکھیا ایہہ بیماری مَوت دی نئیں اے پر خُدا دے جلال لئی۔ تاں جو خُدا دے پُتر دا اوہدے کر کے جلال ہوئے۔</verse>
				<verse number="5">مرتھا نُوں تے اوہدی بھین تے لعزر نُوں یِسُوع پیار کر دا سی۔</verse>
				<verse number="6">سو جد اوس سُنیا پئی اوہ ماندا اے تے جِتّھے اودُوں سی اوتھے دو دِن رہیا۔</verse>
				<verse number="7">اوہدے پِچّھوں یِسُوع شاگِرداں نُوں آکھن لگّا چلّو یہُودیہ نُوں فیر چلّئے۔</verse>
				<verse number="8">شاگِرد اوہنوں آکھن لگّے اَے ربّی یہُودی ہُنے تینُوں پتّھر مارنا چاہندے سن تے تُوں فیر اوتھے جانا ایں؟</verse>
				<verse number="9">یِسُوع جواب دِتّا دِن دے باراں گھینٹے نئیں ہوندے جے کوئی دِن نُوں ٹُرے تے ٹھوکر نئیں کھاندا کیوں جو اوہ ایس دُنیا دا چانن ویکھ دا اے۔</verse>
				<verse number="10">پر جے کوئی رات نُوں ٹُرے تے ٹھوکر کھاندا اے کیوں جو اوہدے اندر چانن نئیں اے۔</verse>
				<verse number="11">ایہہ گلّاں آکھ کے اوہناں نُوں آکھن لگّا پئی ساڈا دوست لعزر سَوں گیا اے۔ پر مَیں جانا آں پئی اوہنوں جگاواں۔</verse>
				<verse number="12">تَد شاگِرداں نیں اوہنوں آکھیا۔ اَے خُداوندا جے سَوں گیا اے تے چَنگا بھلا ہو جائے گا۔</verse>
				<verse number="13">یِسُوع نیں اوہدے مرن ولّوں آکھیا سی پر اوہناں سمجھیا اوس نِیندر دے آرام دی گلّ کِیتی اے۔</verse>
				<verse number="14">تَد فیر یِسُوع اوہناں نُوں صاف آکھیا پئی لعزر مر گیا اے۔</verse>
				<verse number="15">تے مَیں تُہاڈے لئی ایس گلّے خُوش آں پئی مَیں اوتھے نئیں ساں تاں جو تُسی اِیمان لیاؤ۔ پر چلّو اوہدے کول چلّئے۔</verse>
				<verse number="16">تَد تُوما جِہنُوں جوڑا آکھدے نیں اپنے نال دے شاگِرداں نُوں آکھیا آؤ اسی وی چلّئے تاں جو اوہدے نال مریئے۔</verse>
				<verse number="17">تَد یِسُوع آ کے معلُوم کِیتا پئی اوہنوں قبر وِچ پَیاں چار دِن ہوئے نیں۔</verse>
				<verse number="18">تے بَیت عَنِیاہ یرُوشلِیم دے نیڑے سی۔ یعنی ڈیڑھ کوہ دے نیڑے تریڑے۔</verse>
				<verse number="19">تے بتھیرے یہُودی مرتھا تے مریم کول اوہناں دے بھرا دی مُکانیں آئے ہوئے سن۔</verse>
				<verse number="20">جد مرتھا سُنیا پئی یِسُوع آیا اے اگّوں والی مِلن گئی۔ پر مریم گھر ای رہی۔</verse>
				<verse number="21">تَد مرتھا یِسُوع نُوں آکھیا اَے خُداوند جے تُوں ایتھے ہوندوں تے میرا بھرا نا مر دا۔</verse>
				<verse number="22">تے ہُن وی مَیں جاننی آں پئی جو کُجھ تُوں خُدا کولوں منگیں خُدا تینُوں دیوے گا۔</verse>
				<verse number="23">یِسُوع اوہنوں آکھیا تیرا بھرا فیر جی اُٹھے گا۔</verse>
				<verse number="24">مرتھا اوہنوں آکھیا مَیں جاننی آں پئی اوڑک دے دِہاڑے قیامت نُوں اوہ جی اُٹھے گا۔</verse>
				<verse number="25">یِسُوع اوہنوں آکھیا قیامت تے زِندگی مَیں آں۔ جیہڑا میرے اُتّے اِیمان لیاؤندا اے بھانویں اوہ مر جائے تَد وی جِیئے گا۔</verse>
				<verse number="26">تے جیہڑا کوئی جِیوندا اے تے میرے اُتّے اِیمان لیاؤندا اے کدی وی نئیں مرے گا۔ تُوں ایہہ گلّ مننی ایں؟</verse>
				<verse number="27">اوہ اوہنوں آکھن لگّی آں خُداوند مَیں مَن لیا اے پئی تُوں مسِیح خُدا دا پُتر ایں جیہڑا دُنیا وِچ آؤن والا اے۔</verse>
				<verse number="28">تے ایہہ آکھ کے ٹُر گئی تے اپنی بھین مریم نُوں چُپ کِیتیاں سَدّ کے آکھن لگّی۔ اُستاد آگیا اے تے تینُوں سدّدا اے۔</verse>
				<verse number="29">جد اوس ایہہ گلّ سُنی تَد چھیتی اُٹھ کے اوہدے کول گئی۔</verse>
				<verse number="30">(تے یِسُوع اجے پِنڈ وِچ نئیں سی اَپڑیا۔ پر جِتّھے اوہنوں مرتھا مِلی سی اوسے تھاں سی)</verse>
				<verse number="31">سو اوہ یہُودی جیہڑے اوہدے نال گھر وِچ سن تے اوہدے ولّ مُکانی آئے سن۔ جد مریم نُوں ویکھیا پئی اوہ چھیتی اُٹھ کے باہر گئی اے۔ ایہہ سمجھ کے اوہدے مگر ٹُر پئے پئی اوہ قبر اُتّے رون جاندی اے۔</verse>
				<verse number="32">سو مریم جد اوتھے آئی جِتّھے یِسُوع سی۔ اوہنوں ویکھ دیاں ای ایہہ آکھ کے اوہدی پَیرِیں ڈِگّ پئی تے آکھن لگّی خُداوند جے تُوں ایتھے ہوندوں تے میرا بھرا ناں مر دا۔</verse>
				<verse number="33">جد یِسُوع اوہنوں روندیاں تے اوہدے نال دے یہُودِیاں نُوں روندیاں ویکھیا تے اوہ رُوح وِچ رنج ہویا تے اپنے آپ وِچ گھابریا۔</verse>
				<verse number="34">تے آکھیا تُساں اوہنوں کِتّھے دھریا اے؟ اوہ اوہنوں آکھن لگّے اَے خُداوند چَل تے ویکھ۔</verse>
				<verse number="35">یِسُوع دے اتھرُو وَگ پئے۔</verse>
				<verse number="36">تَد یہُودِیاں آکھیا ویکھو اوہ اوہنوں کِنّاں پیار کر دا سی۔</verse>
				<verse number="37">پر اوہناں وِچوں کئیاں آکھیا۔ ایہہ بندے جِس اَنھے دِیاں اَکھّیاں کھول دِتّیاں اینا نا کر سکیا پئی ایہہ نا مر دا؟</verse>
				<verse number="38">تَد فیر یِسُوع اپنے آپ وِچ غم کر دا قبر اُتّے آیا۔ اوہ اِک غار سی تے اوہدے اگّے پتّھر رکھیا ہویا سی۔</verse>
				<verse number="39">یِسُوع آکھیا پتّھر نُوں ہٹا دیو۔ مرتھا اوس موئے ہوئے دی بھین اوہنوں آکھن لگّی۔ اَے خُداوند ہُن تے اوہدے وِچوں مُشک آؤندی اے۔ کیوں جو اَج اوہنوں چوتھا دِن ہوگیا اے۔</verse>
				<verse number="40">یِسُوع اوہنوں آکھیا مَیں تینُوں نئیں سی آکھیا جے تُوں اِیمان لِیاویں تے خُدا دا جلال ویکھیں گی؟</verse>
				<verse number="41">سو اوہناں پتّھر نُوں ہٹایا تے یِسُوع اَکھّیاں اُتانہہ کر کے آکھیا۔ اَے باپ مَیں تیرا شُکر کرنا ہاں پئی تُوں میری سُنی۔</verse>
				<verse number="42">تے مَینُوں تے پتا سی پئی تُوں ہمیش میری سُندا ایں۔ پر لوکاں لئی جیہڑے میرے آلے دوالے کھلوتے ہوئے نیں مَیں ایہہ آکھیا تاں جو اِیمان لیاؤن پئی تُوں مَینُوں گھلّیا اے۔</verse>
				<verse number="43">تے ایہہ آکھ کے بڑے زور نال آکھیا اَے لعزر باہر آ۔</verse>
				<verse number="44">مُردہ پَٹّیِاں نال ہتّھ پَیر بَدّھے ہوئے نِکل آیا تے اوہدا مُنھ رُومال نال وھلیٹیا ہویا سی۔ یِسُوع اوہناں نُوں آکھیا۔ اوہنوں کھولو تے اوہنوں جان دیو۔</verse>
				<verse number="45">تَد بتھیرے یہُودی جیہڑے مریم دے نال آئے ہوئے سن۔ جو کُجھ اوس کِیتا سی ویکھ کے اوہدے اُتّے اِیمان لیا وے۔</verse>
				<verse number="46">پر کئی اوہناں وِچوں فرِیسیاں دے کول گئے تے جو کُجھ یِسُوع کِیتا سی اوہناں نُوں دسیا۔</verse>
				<verse number="47">تَد سردار کاہِناں تے فرِیسیاں اپنی جماعت اکٹّھی کر کے آکھیا۔ اسی کِیہ کرنے آں؟ ایہہ بندہ تے بڑے مُعجزے کر دا اے۔</verse>
				<verse number="48">اوہنوں اسی ایویں چھڈ دئیے تے سارے لوک اوہدے اُتّے اِیمان لیاؤن گے۔ تے رُومی آ کے ساڈا مُلک تے قوم کھولین گے۔</verse>
				<verse number="49">اوہناں وِچوں اِک کائفا کر کے اوس ورھے دے سردار کاہِن نیں اوہناں نُوں آکھیا تُسی کُجھ نئیں جان دے۔</verse>
				<verse number="50">تے نا خیال کر دے ہو پئی تُہاڈے لئی چَنگا اے پئی سارے لوکاں دے بدلے اِک بندہ مر جائے تے ساری قوم برباد نا ہوئے۔</verse>
				<verse number="51">ایہہ اوس اپنے ولّوں نئیں سی آکھیا۔ پر اوس ورھے دا سردار کاہِن ہو کے اوس اگیتری خبر دِتّی پئی یِسُوع ایس قوم دے بدلے مرے گا۔</verse>
				<verse number="52">تے صرف اوس قوم دے بدلے نئیں۔ پر ایس گلّے وی پئی خُدا دے پُتراں نُوں جیہڑے کھِلّرے پُلّرے نیں اکٹّھیاں کر کے اِک بنا دے۔</verse>
				<verse number="53">سو اوس دِن توں اوہناں صلاح کِیتی پئی اوہنوں مار سُٹّن۔</verse>
				<verse number="54">تَد یِسُوع اوہدے مگروں یہُودِیاں وِچ کُھلا نا پِھریا سو اوہ اوتھوں ٹُر کے بیابان دے نیڑے دے مُلک وِچ اِفرائیم کر کے اِک شہر وِچ ٹُر گیا تے شاگِرداں نال اوتھے رہیا۔</verse>
				<verse number="55">تے یہُودِیاں دی عید فسح نیڑے سی تے بُہت لوک فسح دے پہلاں پِنڈاں توں یرُوشلِیم نُوں گئے تاں جو اپنے آپ نُوں پاک کر لین۔</verse>
				<verse number="56">تَد اوہ یِسُوع نُوں لبّھدے سن تے ہیکل وِچ کھلو کے آپو وِچ آکھن لگّے۔ پئی تُہاڈا کِیہ خیال اے اوہ عید وِچ نئیں آئے گا؟</verse>
				<verse number="57">تے سردار کاہِناں تے فرِیسیاں حُکم دِتّا سی پئی جے کِسے نُوں معلُوم ہوئے پئی اوہ کِتّھے اے تے خبر دیوے تاں جو اوہ اوہنوں پھڑ لین۔</verse>
			</chapter>
			<chapter number="12">
				<verse number="1">تَد یِسُوع عید فسح توں چھ دِن پہلاں بَیت عَنِیاہ وِچ آیا جِتّھے لعزر سی جِہنُوں یِسُوع مُردیاں وِچوں جوالیا سی۔</verse>
				<verse number="2">تے اوتھے اوہناں اوہدی روٹی ورجی۔ تے مرتھا سیوا کر دی سی پر لعزر اوہناں وِچوں اِک سی جیہڑے اوہدے نال کھان بَیٹھے سن۔</verse>
				<verse number="3">تَد مریم ادھ سیر خالص تے بڑا مہنگا وال چھڑ دا عِطر لے کے یِسُوع دے پیراں نُوں مَلیا تے اپنے والاں نال اوہدے پَیر پُونجھے۔ تے گھر عِطر دی خوشبو نال بھر گیا۔</verse>
				<verse number="4">تَد اوہدے شاگِرداں وِچوں اِک جَنا یہُوداہ اِسکریُوتی جِس اوہنوں پھڑانا سی آکھن لگّا۔</verse>
				<verse number="5">پئی ایہہ عِطر تَرے سَو دینار توں ویچ کے مَسکِیناں نُوں کیوں نا دِتّا گیا؟</verse>
				<verse number="6">ایہہ گلّ اوس ایس کر کے نئیں سی آکھی پئی اوہنوں مَسکِیناں دا فِکر سی پر ایس لئی پئی اوہ چور سی تے بٹوا کول رکھ کے جو کُجھ اوہدے وِچ ہوندا سی اوہ لے لَیندا سی۔</verse>
				<verse number="7">تَد یِسُوع آکھیا ایہہ میرے دفن دے دِن لئی ایہنوں رکھن دے۔</verse>
				<verse number="8">مَسکِین تے ہر ویلے تُہاڈے کول نیں پر مَیں ہر ویلے تُہاڈے نال نئیں آں۔</verse>
				<verse number="9">تَد یہُودِیاں وِچوں بُہتے لوک جان گئے پئی اوہ اوتھے اے تے اوہ آئے۔ نا نِرا یِسُوع دے واسطے پر ایس واسطے پئی لعزر نُوں وی ویکھن۔ جِہنُوں اوس مُردیاں وِچوں جوالیا سی۔</verse>
				<verse number="10">پر سردار کاہِناں صلاح کِیتی پئی لعزر نُوں وی مار سُٹّیئے۔</verse>
				<verse number="11">کیوں جو اوہدے سبّب کر کے یہُودِیاں وِچوں بتھیرے ٹُر گئے تے یِسُوع اُتّے اِیمان لیاندا۔</verse>
				<verse number="12">اگلے دِن بتھیرے لوکاں جیہڑے عید اُتّے آئے ہوئے سن۔ جد سُنیا پئی یِسُوع یرُوشلِیم نُوں آؤندا اے۔</verse>
				<verse number="13">کھجُوراں دِیاں ٹہنِیاں لیّاں تے اگّوں والی اوہنوں مِلن لئی نِکلے تے زور نال آکھن لگّے ہوشعنا! دھنّ اوہ اے جیہڑا خُداوند دے ناں اُتّے آؤندا اے۔ اِسرائیل دا بادشاہ۔</verse>
				<verse number="14">تے یِسُوع چھوٹا جِہیا کھوتا لَبّھ کے اوہدے اُتّے چڑھ بَیٹھا۔ جیویں لِکھیا ہویا اے۔</verse>
				<verse number="15">اَے صِیُّون دی دِھی نا ڈر ویکھ تیرا بادشاہ کھوتے دے بچّے اُتّے چڑھیا ہویا آؤندا اے۔</verse>
				<verse number="16">اوہدے شاگِرد پہلاں اوہناں گلّاں نُوں نا سمجھے۔ پر جد یِسُوع اپنے جلال نُوں پہنچ گیا سی۔ تَد اوہناں نُوں یاد آیا پئی ایہہ گلّاں اوہدی بابت لِکھیاں ہویاں سن۔ تے نالے ایہہ پئی اوہناں اوہدے نال ایہہ سلُوک کِیتا سی۔</verse>
				<verse number="17">تَد اوہناں لوکاں جیہڑے اوس ویلے اوہدے نال سن جد اوس لعزر نُوں قبروں باہر سدّیا تے مُردیاں وِچوں جوالیا سی گواہی دِتّی۔</verse>
				<verse number="18">تے لوک ایس کر کے اوہنوں اگّوں والی مِلن گئے پئی اوہناں سُنیا سی پئی اوس ایہہ مُعجزہ کِیتا سی۔</verse>
				<verse number="19">تَد فریسی آپو وِچ آکھن لگّے ویکھو تے تُہاتھوں کُجھ نئیں بن دا ویکھو دُنیا اوہدے مگر ٹُر پئی اے۔</verse>
				<verse number="20">تے اوہناں وِچوں جیہڑے عید اُتّے بندگی کرن گئے کئی یُونانی سن۔</verse>
				<verse number="21">تَد اوہ فِلپُّس کول آئے جیہڑا گلِیل دے بَیت صَیدا دا سی تے عرض کِیتی جناب اسی یِسُوع نُوں ویکھنا چاہنے آں۔</verse>
				<verse number="22">فِلپُّس آ کے اندریاس نُوں دسیا۔ اندریاس تے فِلپُّس نیں آ کے یِسُوع نُوں خبر دِتّی۔</verse>
				<verse number="23">یِسُوع نیں اوہناں نُوں جواب دِتّا ویلا آگیا اے پئی اِبنِ آدم دا جلال ہوئے۔</verse>
				<verse number="24">مَیں تُہانوں سَچ سَچ آکھنا آں پئی جِنّاں چِر کنک دا دانہ زمین وِچ پَے کے نا مرے اوہ اکلّا ای رہندا اے۔ پر جے مر جاوے تے بوہتا پَھل لیاؤندا اے۔</verse>
				<verse number="25">اوہ جیہڑا اپنی جان پیاری سمجھدا اے۔ اوہ اوہنوں گواؤندا اے۔ تے اوہ جیہڑا اپنی جان نال ایس دُنیا وِچ وَیر رکھدا اے سدا دی زِندگی تِیکر اوہنوں سانبھی رکھّے گا۔</verse>
				<verse number="26">جے کوئی میری سیوا کرے تے اوہ میرے مگر آئے۔ تے جِتّھے مَیں آں میری سیوا کرن والا وی اوتھے ہوئے گا۔ جے کوئی میری سیوا کرے تے باپ اوہدی عِزّت کرے گا۔</verse>
				<verse number="27">ہُن میرا جی گھبراؤندا اے تے مَیں کِیہ آکھاں؟ پئی اَے باپ مَینُوں ایس گھڑیوں بچا۔ پر مَیں ایسے سبّب ایس گھڑی تِیکر آیا۔</verse>
				<verse number="28">اَے باپ اپنے ناں نُوں جلال دے۔ تَد اسمانوں اواز آئی پئی مَیں جلال دِتّا اے تے فیر وی جلال دیاں گا۔</verse>
				<verse number="29">تَد اوہ لوک جیہڑے کول کھلوتے سُندے سن آکھن لگّے پئی بدّل گجّیا اے۔ ہورناں آکھیا فرِشتہ اوہدے نال بولیا اے۔</verse>
				<verse number="30">یِسُوع جواب دِتّا ایہہ اواز میرے واسطے نئیں پر تُہاڈے واسطے آئی اے۔</verse>
				<verse number="31">ہُن ایس دُنیا دی عدالت ہوندی اے۔ ہُن ایس دُنیا دا سردار باہر کڈھیا جائے گا۔</verse>
				<verse number="32">تے مَیں جے زمین اُتّوں اُچّا کِیتا جاواں تے ساریاں نُوں اپنے ولّ کِھچّاں گا۔</verse>
				<verse number="33">ایہہ آکھ کے اوس اِشارے نال دسیا پئی اوس کیہڑی مَوت نال مرنا سی۔</verse>
				<verse number="34">ایس گلّ اُتّے لوکاں اوہنوں جواب دِتّا پئی اساں شریعت وِچوں سُنیا پئی مسِیح سدا تِیکر رہے گا۔ تے تُوں کِیویں آکھناں ایں پئی اِبنِ آدم دا اُچّا کِیتا جانا ضرُور اے؟ اوہ اِبنِ آدم کون اے؟</verse>
				<verse number="35">تَد یِسُوع اوہناں نُوں آکھیا۔ اجے تھوڑا چِر چانن تُہاڈے وِچ اے۔ جِنّاں چِر تُہاڈے وِچ چانن اے ٹُرو پِھرو اجیہا نا ہوئے پئی ہنیرا تُہانوں آگھیرے۔ تے ہنیرے وِچ ٹُرن والے نُوں پتا نئیں لگ دا پئی کِتّھے جاندا اے۔</verse>
				<verse number="36">جِنّاں چِر چانن تُہاڈے وِچ اے چانن نُوں مَنّو تاں جو تُسی چانن دے پُتر بن جاؤ۔ یِسُوع ایہہ گلّاں آکھیاں تے جا کے اوہناں کولوں چُھپ گیا۔</verse>
				<verse number="37">پر بھانویں اوس اینِیاں کراماتاں اوہناں دے سامھنے وکھائیاں سن تَد وی اوہ اوہدے اُتّے اِیمان نا لیائے۔</verse>
				<verse number="38">تاں جو یسعیاہ نبی دا کلام جیہڑا اوس آکھیا سی پُورا ہوئے پئی اَے خُداوند ساڈے سنیہے نُوں کِس مَنّیا۔ تے خُداوند دی بانہہ کِہدے اُتّے ظاہر ہوئی۔</verse>
				<verse number="39">اوہ ایس کر کے اِیمان نئیں لیا سکے کیوں جو یسعیاہ نیں فیر آکھیا۔</verse>
				<verse number="40">اوس اوہناں دِیاں اَکھّیاں اَنھیاں کِیتیاں نیں تے اوہناں دے دِل سخت کِیتے۔ کِتے ایویں نا ہوئے پئی اوہ اَکھّیاں نال ویکھن تے دِل نال سمجھن تے مُڑن تے مَیں اوہناں نُوں ولّ کراں۔</verse>
				<verse number="41">یسعیاہ ایہہ گلّاں آکھیاں کیوں جو اوس اوہدا جلال دیکھیا تے اوس اوہدیاں گلّاں کِیتیاں۔</verse>
				<verse number="42">تَد وی سرداراں وِچوں بتھیریاں نیں اوہدے اُتّے اِیمان لیاندا پر فرِیسیاں دے ڈر دے مارِیاں اِقرار نا کِیتا۔ اجیہا نا ہوئے۔ پئی جماعتوں کڈھے جان۔</verse>
				<verse number="43">کیوں جو اوہ بندیاں دی وڈیائی نُوں خُدا دی وڈیائی نالوں وَدّھ پیار کر دے سن۔</verse>
				<verse number="44">یِسُوع اُچّی اُچّی آکھیا پئی اوہ جیہڑا میرے اُتّے اِیمان لیاؤندا اے میرے اُتّے نئیں پر میرے گھلّن والے اُتّے اِیمان لیاؤندا اے۔</verse>
				<verse number="45">تے اوہ جیہڑا مَینُوں ویکھدا اے میرے گھلّن والے نُوں ویکھدا اے۔</verse>
				<verse number="46">مَیں دُنیا وِچ چانن ہو کے آیا آں تاں جو جیہڑا کوئی میرے اُتّے اِیمان لیاؤندا اے۔ ہنیرے وِچ نا رہے۔</verse>
				<verse number="47">تے جے کوئی میرِیاں گلّاں سُنے تے نا مَنّے مَیں اوہدی عدالت نئیں کر دا کیوں جو مَیں دُنیا دی عدالت کرن واسطے نئیں آیا پر دُنیا نُوں بچان دے واسطے۔</verse>
				<verse number="48">اوہ جیہڑا مَینُوں رَدّ کر کے میرِیاں گلّاں نُوں نئیں قبولدا اوہدا اِک عدالت کرن والا تے اے۔ کلام جیہڑا مَیں آکھیا۔ اوہ ای اوڑک دے دِن اوہدی عدالت کرے گا۔</verse>
				<verse number="49">کیوں جو مَیں اپنے ولّوں نئیں بولیا پر باپ جِس مَینُوں گھلّیا اوس مَینُوں حُکم دِتّا اے پئی مَیں کِیہ آکھاں تے کِیہ بولاں۔</verse>
				<verse number="50">تے مَیں جاننا آں پئی اوہدا حُکم سدا دی زِندگی اے۔ سو جو کُجھ مَیں بولنا آں جیویں باپ نیں مَینُوں آکھیا اے اوسے طرح بولنا آں۔</verse>
			</chapter>
			<chapter number="13">
				<verse number="1">عِیدِ فسح توں پہلاں جد یِسُوع ایہہ جان لیا پئی میری گھڑی آ پجی اے پئی دُنیا توں باپ کول جاواں اوہ اوہناں اپنیاں لوکاں نُوں جیہڑے دُنیا وِچ سن جیویں پیار کر دا سی اخِیر تِیکر پیار کر دا رہیا۔</verse>
				<verse number="2">تے جد ابلیس شمعُون دے پُتر یہُوداہ اِسکریُوتی دے دِل وِچ ایہہ پایا سی پئی اوہ اوہنوں پھڑا دیوے۔</verse>
				<verse number="3">تے رات دی روٹی کھاندیاں ہویاں یِسُوع ایہہ جان کے پئی باپ نیں سبھ کُجھ میرے ہتّھ وِچ دِتّا تے مَیں خُدا ولّوں آیا تے خُدا کول جاناں آں۔</verse>
				<verse number="4">کھانے توں اُٹھیا تے اپنے کپڑے لاہے تَد رُومال لے کے لکّ نال بنھیا۔</verse>
				<verse number="5">تے فیر بھانڈے وِچ پانی پا کے شاگِرداں دے پَیر دھون لگّا۔ تے اوس رُومال نال جیہڑا لکّ دوالے بَدّھا ہویا سی پُونجھن لگّا۔</verse>
				<verse number="6">سو اوہ شمعُون پطرس تِیکر آیا۔ اوہ اوہنوں آکھن لگّا اَے خُداوند تُوں میرے پَیر دھونا ایں؟</verse>
				<verse number="7">یِسُوع اوہنوں جواب دِتّا۔ جو کُجھ مَیں کرنا آں اجے تُوں نئیں جان دا پر میرے مگروں تُوں سمجھیں گا</verse>
				<verse number="8">پطرس اوہنوں آکھیا تُوں میرے پَیر کَدے نا دھوئیں گا۔ یِسُوع اوہنوں جواب دِتّا جے مَیں تینُوں نا دھوواں تاں میرے نال تیرا کوئی حِصّہ نئیں اے۔</verse>
				<verse number="9">شمعُون پطرس اوہنوں آکھیا اَے خُداوند تَد نِرے میرے پَیر ای نئیں پر ہتّھ تے سِر وی دھو دے۔</verse>
				<verse number="10">یِسُوع اوہنوں آکھیا اوہ جِس نہا لیا اے اوہنوں بِناں پَیر دھون دے ہور کُجھ لوڑ نئیں۔ پر بالکل پاک اے۔ تے تُسی صاف ہو پر سارے نئیں۔</verse>
				<verse number="11">کیوں جو اوہ اپنے پھڑاں والے نُوں جان دا سی۔ تَدے اوس آکھیا پئی تُسی سارے پاک نئیں ہو۔</verse>
				<verse number="12">سو جد اوس اوہناں دے پَیر دھو لَئے تے اپنے کپڑے پا لَئے تَد فیر بَیہہ کے اوہناں نُوں آکھن لگّا۔ تُسی سمجھدے ہو پئی مَیں تُہاڈے نال کِیہ کِیتا اے؟</verse>
				<verse number="13">تُسی مَینُوں اُستاد تے خُداوند آکھدے ہو۔ چَنگا آکھدے ہو۔ کیوں جو مَیں آں وی۔</verse>
				<verse number="14">سو جد مَیں خُداوند تے اُستاد ہو کے تُہاڈے پَیر دھوتے نیں۔ تے تُہانوں وی چاہیدا اے پئی اِک دُوجے دے پَیر دھوؤ۔</verse>
				<verse number="15">کیوں جو مَیں تُہانوں نمونہ دِتّا اے پئی جیویں مَیں تُہاڈے نال کِیتا تُسی وی کریا کرو۔</verse>
				<verse number="16">مَیں تُہانوں سَچ سَچ آکھنا آں پئی نوکر اپنے مالک نالوں وَڈا نئیں اے تے نا گھلّیا ہویا اپنے گھلّن والے نالوں۔</verse>
				<verse number="17">جے تسِیں ایہہ گلّاں جان دے ہو تے اوہناں اُتّے چلدے ہو تاں مُبارک اوہ۔</verse>
				<verse number="18">مَیں تُہاڈی سبھناں دی گلّ نئیں کر دا جِنہاں نُوں مَیں چُنیا اے۔ اوہناں نُوں مَیں جاننا آں۔ پر ایہہ ایس لئی اے پئی پہلوں توں لِکھیا پُورا ہوئے پئی جیہڑا میری روٹی کھاندا اے اوس مَینُوں لَت ماری۔</verse>
				<verse number="19">ہُن اوس گلّ دے ہون توں پہلاں مَیں تُہانوں خبر دینا آں تاں جو جد ہوئے۔ تُسی مَنّوں پئی مَیں اوہ ای آں۔</verse>
				<verse number="20">مَیں تُہانوں سَچ سَچ آکھنا آں جے کوئی میرے گھلّے ہوئے نُوں قبول کرے مَینُوں قبول کر دا اے تے اوہ جیہڑا مَینُوں قبول کر دا اے میرے گھلّن والے نُوں قبول کر دا اے۔</verse>
				<verse number="21">ایہہ آکھدیاں ای یِسُوع دا جی گھبرایا تے ایہہ گواہی دِتّی۔ مَیں تُہانوں سَچ سَچ آکھنا آں پئی تُہاڈے وِچوں اِک مَینُوں پھڑوائے گا۔</verse>
				<verse number="22">شاگِرد ایس شُبے وِچ ہو کے پئی اوہ کدی گلّ کر دا اے اِک دُوجے ولّ ویکھن لگّے۔</verse>
				<verse number="23">اوہدے شاگِرداں وِچوں اِک جِہنُوں یِسُوع پیار کر دا سی۔ کھانا کھاندیاں یِسُوع دی ہِک ولّ سِر جُھکایا ہویا سی۔</verse>
				<verse number="24">ایس لئی شمعُون پطرس اوہنوں سینت ماری پئی سانُوں دس اوہ کِہدی گلّ کر دا اے۔</verse>
				<verse number="25">اوس یِسُوع دی ہِک دا اُنجے ڈھاسنا لاکے اوہنوں آکھیا اَے خُداوند اوہ کون اے؟</verse>
				<verse number="26">سو یِسُوع جواب دِتّا اوہ اوہی اے جِہنُوں مَیں بُرکی بھیوں کے دیاں گا۔ تَد بُرکی نُوں بھیوں کے اوس شمعُون اِسکریُوتی دے پُتر یہُوداہ نُوں دِتّی۔</verse>
				<verse number="27">تے بُرکی لین دے پِچّھوں اوسے ویلے شیطان اوہدے اندر وڑ گیا۔ تَد یِسُوع اوہنوں آکھیا جو کُجھ تُوں کرنا اے سو چھیتی کر۔</verse>
				<verse number="28">پر کھانے اُتّے بیہن والیاں وِچوں کوئی نئیں سی جان دا پئی اوس ایہہ کاہدے لئی اوہنوں آکھیا۔</verse>
				<verse number="29">کئیاں سمجھیا پئی ایس کر کے پئی یہُوداہ کول بٹوا اے یِسُوع اوہنوں آکھیا ہوئے گا پئی جو کُجھ سانُوں عید لئی چاہیدا اے سو مُل لَئے۔ یاں ایہہ پئی غرِیباں نُوں کُجھ دیوے۔</verse>
				<verse number="30">سو اوہ بُرکی لے کے جھٹ باہر نِکل گیا۔ تے اوہ رات دا ویلا سی۔</verse>
				<verse number="31">جد اوہ باہر نِکل گیا تَد یِسُوع آکھن لگّا پئی ہُن اِبنِ آدم نُوں جلال مِلیا اے تے خُدا نُوں اوہدے وِچ جلال مِلیا اے۔</verse>
				<verse number="32">تے خُدا اوہنوں وی اپنے وِچ جلال دیوے گا۔ تے چھیتی اوہنوں جلال دیوے گا۔</verse>
				<verse number="33">اَے بچّیو اجے تھوڑا چِر مَیں تُہاڈے نال آں۔ تُسی مَینُوں لَبّھو گے تے جیویں مَیں یہُودِیاں نُوں آکھیا سی پئی جِتّھے مَیں جاناں آں تُسی نئیں آسکدے ہُن تُہانوں وی آکھنا آں۔</verse>
				<verse number="34">مَیں تُہانوں اِک نواں حُکم دینا آں پئی تُسی اِک دُوجے نُوں پیار کرو۔ جیویں مَیں تُہانوں پیار کِیتا۔</verse>
				<verse number="35">ایس گلّوں سارے جانن گے پئی تُسی میرے شاگِرد ہو جے آپو وِچ پیار رکھو۔</verse>
				<verse number="36">شمعُون پطرس اوہنوں آکھیا اَے خُداوند تُوں کِتّھے جاناں ایں؟ یِسُوع جواب دِتّا پئی جِتّھے مَیں جاناں آں تُوں ہُن میرے مگر نئیں آسکدا پر پِچّھوں تُوں میرے مگر آویں گا۔</verse>
				<verse number="37">پطرس اوہنوں آکھیا اے خُداوند مَیں ہُنے تیرے مگر کیوں نئیں آسکدا؟ مَیں تے تیرے بدلے اپنی جان دیاں گا۔</verse>
				<verse number="38">یِسُوع جواب دِتّا تُوں اپنی جان میرے بدلے دیں گا؟ مَیں تینُوں سَچ سَچ آکھنا آں پئی کُکّڑ بانگ نا دے گا جد تِیکر تُوں تَرے واری میرا اِنکار نا کریں۔</verse>
			</chapter>
			<chapter number="14">
				<verse number="1">تُہاڈا دِل نا گھبرائے۔ تُسی خُدا اُتّے یقِین کر دے ہو میرے اُتّے وی یقِین کرو۔</verse>
				<verse number="2">میرے باپ دے گھر وِچ بتھیرے مکان نیں جے ناں ہوندے تے مَیں تُہانوں آکھ دیندا کیوں جو مَیں تُہاڈے لئی تھاں تیار کرن جاناں آں۔</verse>
				<verse number="3">تے جے مَیں جا کے تُہاڈے لئی تھاں تیار کراں مَیں مُڑ آ کے تُہانوں اپنے نال لے لاں گا پئی جِتّھے مَیں آں تُسی وی ہوؤ۔</verse>
				<verse number="4">تے جِتّھے مَیں جاناں آں تُہانوں راہ معلُوم اے۔</verse>
				<verse number="5">تُوما اوہنوں آکھیا اَے خُداوند سانُوں معلُوم نئیں پئی تُوں کِتّھے جاناں ایں۔ سانُوں راہ کِیویں معلُوم ہوئے۔</verse>
				<verse number="6">یِسُوع اوہنوں آکھیا مَیں ای راہ تے سچیائی تے زِندگی آں۔ میرے بِناں کوئی باپ دے کول نئیں آؤندا۔</verse>
				<verse number="7">جے تُسی مَینُوں جان دے تے میرے باپ نُوں وی جان دے۔ تے ہُن توں تُسی اوہنوں جان دے ہو۔ تے اوہنوں ویکھ لیا اے۔</verse>
				<verse number="8">فِلپُّس اوہنوں آکھیا اَے خُداوند سانُوں باپ وکھا تے سانُوں ایہو ای بس اے۔</verse>
				<verse number="9">یِسُوع اوہنوں آکھیا اَے فِلپُّس مَیں اینے چِر دا تُہاڈے نال آں تے تُوں مَینُوں نئیں جان دا؟ جِس مَینُوں ویکھیا اے اوس باپ نُوں ویکھ لیا اے۔ تے تُوں کِیویں آکھنا ایں پئی باپ سانُوں وکھال؟</verse>
				<verse number="10">تُوں سَچ نئیں مَن دا پئی مَیں باپ وِچ آں تے باپ میرے وِچ اے؟ جیہڑیاں گلّاں مَیں تُہانوں آکھنا آں مَیں اپنے ولّوں نئیں آکھدا۔ پر باپ میرے وِچ رہ کے اپنے کمّ کر دا اے۔</verse>
				<verse number="11">مَینُوں مَنّو پئی مَیں باپ وِچ آں تے باپ میرے وِچ اے۔ جے ایویں نئیں تے اوہناں کمّاں دے سبّب ای مَینُوں مَنّو۔</verse>
				<verse number="12">مَیں تُہانوں سَچ سَچ آکھنا آں پئی اوہ جیہڑا میرے اُتّے اِیمان لیاؤندا اے جیہڑے کمّ مَیں کرنا آں اوہ وی کرے گا۔ تے ایہناں نالوں وی وڈّے کرے گا کیوں جو مَیں باپ کول جاناں آں۔</verse>
				<verse number="13">تاں جو کُجھ تُسی میرا ناں لے کے منگو گے مَیں اوہ کراں گا تاں جو پُتر وِچ باپ نُوں جلال مِلے۔</verse>
				<verse number="14">جے تُسی میرا ناں لے کے میرے کولوں کُجھ منگو گے مَیں اوہ کراں گا۔</verse>
				<verse number="15">جے تُسی مَینُوں پیار کر دے ہو تاں میرے حُکماں نُوں مَنّو گے۔</verse>
				<verse number="16">تے مَیں باپ کول عرض کراں گا تے اوہ تُہانوں دُوجا مددگار بخشے گا پئی اوہ سدا تُہاڈے نال ہوئے۔</verse>
				<verse number="17">یعنی سچیائی دا رُوح جِہنُوں دُنیا نئیں پا سکدی کیوں جو اوہ نا اوہنوں ویکھدی اے تے نا اوہنوں جاندی اے۔ تُسی اوہنوں جان دے ہو کیوں جو اوہ تُہاڈے نال رہندا اے تے تُہاڈے وِچ ہوئے گا۔</verse>
				<verse number="18">مَیں تُہانوں یتِیم نا چھڈاں گا۔ مَیں تُہاڈے کول آواں گا۔</verse>
				<verse number="19">اجے تھوڑا چِر اے تے دُنیا مَینُوں فیر نا ویکھے گی پر تُسی ویکھدے رہو گے ایس کر کے پئی مَیں جِیونا آں تُسی وی جیوگے۔</verse>
				<verse number="20">اوس دِن تُسی جانو گے پئی مَیں اپنے باپ وِچ آں تے تُسی میرے وِچ تے مَیں تُہاڈے وِچ۔</verse>
				<verse number="21">جِہدے کول میرے حُکم نیں تے اوہ اوہناں نُوں مَندا اے اوہ ای اے جیہڑا مَینُوں پیار کر دا اے تے جیہڑا مَینُوں پیار کر دا اے میرے باپ دا پیارا ہوئے گا تے مَیں اوہنوں پیار کراں گا۔ تے اپنے آپ نُوں اوہدے اُتّے ظاہر کراں گا۔</verse>
				<verse number="22">اوس یہُوداہ نیں جیہڑا اِسکریُوتی نئیں سی اوہنوں آکھیا اَے خُداوند ایہہ کِیہ ہویا اے پئی تُوں اپنا آپ ساڈے اُتّے ظاہر کریں گا تے دُنیا اُتّے نئیں۔</verse>
				<verse number="23">یِسُوع اوہنوں جواب دِتّا جے کوئی مَینُوں پیار کر دا اے اوہ میرے کلام نُوں مَنّے گا۔ تے میرا باپ اوہنوں پیار کرے گا۔ تے اسی اوہدے کول آواں گے تے اوہدے نال رہاں گے۔</verse>
				<verse number="24">اوہ جیہڑا مَینُوں پیار نئیں کر دا اوہ میرے کلام نُوں نئیں مَن دا۔ تے جیہڑا کلام تُسی سُندے ہو میرا نئیں پر باپ دا اے جِس مَینُوں گھلّیا۔</verse>
				<verse number="25">ایہہ گلّاں مَیں تُہاڈے نال رہندیاں تُہانوں آکھیاں نیں۔</verse>
				<verse number="26">پر مددگار جیہڑا پاک رُوح اے جِہنُوں باپ میرے ناں اُتّے گھلّے گا اوہو تُہانوں سبھ کُجھ سکھالے گا۔ تے جو کُجھ مَیں تُہانوں آکھیا اے تُہانوں یاد کرا دے گا۔</verse>
				<verse number="27">سُکھ مَیں تُہانوں دیئی جاناں آں۔ اپنا سُکھ مَیں تُہانوں دینا آں۔ جیویں دُنیا دیندی اے اوس طرح تُہانوں نئیں دیندا۔ تُہاڈا دِل نا گھبرائے تے نا ڈرے۔</verse>
				<verse number="28">تُساں سُن لیا اے پئی مَیں تُہانوں آکھیا پئی مَیں جاناں تے تُہاڈے کول فیر آؤناں آں۔ جے تُسی مَینُوں پیار کر دے تے خُوش ہوندے پئی مَیں باپ کول جاناں آں کیوں جو باپ مَیتھوں وَڈا اے۔</verse>
				<verse number="29">تے ہُن مَیں تُہانوں اوہدے ہون توں پہلاں ای دس چھڈیا اے تاں جو جد اوہ ہو لَوے تُسی اِیمان لیاؤ۔</verse>
				<verse number="30">ایدوں پِچّھوں مَیں تُہاڈے نال بُہت گلّاں نا کراں گا کیوں جو دُنیا دا سردار آؤندا اے تے میرے وِچ اوہدا کُجھ نئیں اے۔</verse>
				<verse number="31">ایہہ ایس لئی ہوندا اے۔ تاں جو دُنیا جانے پئی مَیں باپ نُوں پیار کرنا آں تے جیویں باپ نے مَینُوں حُکم دِتّا اوسے طرح مَیں کرنا آں۔ اُٹھو ایتھوں چلّئے۔</verse>
			</chapter>
			<chapter number="15">
				<verse number="1">انگور دا سُچّا بُوٹا مَیں آں۔ تے میرا باپ مالی اے۔</verse>
				<verse number="2">جیہڑی ٹہنی میرے وِچ ہو کے پَھل نئیں لیاؤندی اوہنوں اوہ وَڈّھ دیندا اے۔ تے جیہڑی پَھل لیاؤندی اے اوہنوں اوہ صاف کر دا اے۔ تاں جو اوہ ہور وی پَھل لیاوے۔</verse>
				<verse number="3">ہُن اوس گلّ دے سبّب جیہڑی مَیں تُہانوں آکھی اے تُسی پاک اوہ۔</verse>
				<verse number="4">تُسی میرے وِچ رہو تے مَیں تُہاڈے وِچ۔ جیویں ٹہنی جِنّاں چِر انگور دے بُوٹے وِچ نا رہے۔ آپے پَھل نئیں لیا سکدی ایسے طرح تُسی پَھل نئیں لیا سکدے۔ جِنّاں چِر میرے وِچ نا رہو۔</verse>
				<verse number="5">مَیں انگور دا بُوٹا آں تے تُسی ٹہنِیاں ہو۔ اوہ جیہڑا میرے وِچ رہندا تے مَیں اوہدے وِچ۔ اوہو بُہت پَھل لیاؤندا اے۔ کیوں جو مَیتھوں وَکھ ہو کے تُسی کُجھ نئیں کر سکدے۔</verse>
				<verse number="6">جے کوئی میرے وِچ نا رہے اوہ ٹہنی وانگُوں باہر سُٹّیا جاندا تے سُک جاندا اے تے لوک اوہناں نُوں اکٹّھیاں کر کے اَگ وِچ سُٹ دیندے نیں تے اوہ بل جاندِیاں نیں۔</verse>
				<verse number="7">جے تُسی میرے وِچ رہو تے میرِیاں گلّاں تُہاڈے وِچ رہن۔ تاں جو چاہو منگو تے اوہ تُہاڈے لئی ہوئے گا۔</verse>
				<verse number="8">میرے باپ دا جلال ایہدے وِچ اے پئی تُسی بُہت پَھل لیاؤ تَد ای میرے شاگِرد ہوؤگے۔</verse>
				<verse number="9">جیویں باپ مَینُوں پیار کِیتا اوسے طرح مَیں وی تُہانوں کِیتا۔ تُسی میرے پیار وِچ رہو۔</verse>
				<verse number="10">جے میرے حُکماں نُوں مَنّو تے میرے پیار وِچ رہو گے۔ جیویں مَیں اپنے باپ دے حُکماں نُوں مَنّیا اے تے اوہدے پیار وِچ رہنا آں۔</verse>
				<verse number="11">ایہہ گلّاں مَیں تُہانوں آکھیاں نیں تاں جو میری خُوشی تُہاڈے وِچ رہے۔ تے تُہاڈی خُوشی پُوری ہو جاوے۔</verse>
				<verse number="12">میرا حُکم ایہہ اے پئی تُسی اِک دُوجے نُوں پیار کرو۔ جیویں مَیں تُہانوں پیار کِیتا</verse>
				<verse number="13">کوئی بندہ ایہدے توں وَدّھ پیار نئیں کر دا پئی اپنے دوستاں لئی اپنی جان دیوے۔</verse>
				<verse number="14">تُسی تَد ای میرے دوست ہو۔ جے میرے حُکماں نُوں پُوریاں کرو۔</verse>
				<verse number="15">ایدوں اگّے مَیں تُہانوں نوکر نئیں آکھاں گا کیوں جو نوکر نئیں جان دا پئی اوہدا مالک کِیہ کر دا اے۔ پر مَیں تُہانوں دوست آکھیا اے۔ کیوں جو ساریاں گلّاں جیہڑیاں مَیں اپنے باپ کولوں سُنیاں نیں تُہانوں دسیاں۔</verse>
				<verse number="16">تُساں مَینُوں نئیں چُنیا پر مَیں تُہانوں چُنیا تے تُہانوں مُقرّر کِیتا۔ پئی تُسی جاؤ تے پَھل لیاؤ تے تُہاڈا پَھل قیم رہے تاں جو تُسی باپ کولوں میرے ناں اُتّے جو کُجھ منگو گے اوہ تُہانوں دیوے۔</verse>
				<verse number="17">ایہناں گلّاں دا مَیں تُہانوں ایس واسطے حُکم دینا آں پئی تُسی اِک دُوجے نُوں پیار کرو۔</verse>
				<verse number="18">جے دُنیا تُہاڈے نال وَیر رکھدی اے تُسی جان دے ہو پئی اوس تُہاتھوں پہلاں میرے نال وَیر کِیتا اے۔</verse>
				<verse number="19">جے تُسی دُنیا دے ہوندے تے دُنیا اپنیاں نُوں پیار کر دی۔ پر تُسی دُنیا دے جو نئیں ہو ایس لئی پئی مَیں تُہانوں دُنیا وِچوں چُنیا دُنیا تُہاڈے نال وَیر رکھدی اے۔</verse>
				<verse number="20">اوہ گلّ یاد کرو جیہڑی مَیں تُہانوں آکھی پئی نوکر اپنے مالک نالوں وَڈا نئیں۔ جے اوہناں مَینُوں ستایا تے تُہانوں وی ستاؤن گے۔ جے اوہناں میرے کلام نُوں مَنّیاں تے تُہاڈے کلام نُوں وی مَنّن گے۔</verse>
				<verse number="21">پر ایہہ سبھ کُجھ میرے ناں کر کے تُہاڈے نال کرن گے ایس لئی پئی اوہ اوہنوں نئیں جان دے جِس مَینُوں گھلّیا اے۔</verse>
				<verse number="22">جے مَیں نا آیا ہوندا تے اوہناں نُوں نا دِسدا تَد اوہناں دا گُناہ نا ہوندا۔ پر ہُن تے اوہناں کول اوہناں دے گُناہ دا کُجھ عُذر نئیں۔</verse>
				<verse number="23">جیہڑا میرے نال وَیر رکھدا اے میرے باپ نال وی وَیر رکھدا اے۔</verse>
				<verse number="24">جے مَیں اوہناں وِچ اوہ کمّ جیہڑے کِسے دُوجے نیں نئیں کِیتے نا کر دا تے اوہناں دا گُناہ نا ہوندا پر ہُن تے اوہناں مَینُوں تے میرے باپ نُوں دوہاں نُوں ویکھیا تے ساڈے نال وَیر وی کِیتا اے۔</verse>
				<verse number="25">پر ایہہ ایس کر کے ہویا پئی اوہ گلّ جیہڑی اوہناں دی شریعت وِچ لِکھی ہوئی اے پُوری ہوئے پئی اوہناں ایویں میرے نال وَیر رکھیا۔</verse>
				<verse number="26">پر جدوں اوہ مددگار آوے گا جِہنُوں مَیں باپ ولّوں تُہاڈے کول گھلاں گا۔ یعنی سچیائی دا رُوح جیہڑا باپ ولّوں نِکلدا اے تے اوہ میری بابت گواہی دے گا۔</verse>
				<verse number="27">تے تُسی وی گواہ ہو کیوں جو تُسی مُڈھوں میرے نال ہو۔</verse>
			</chapter>
			<chapter number="16">
				<verse number="1">ایہہ گلّاں مَیں تُہانوں آکھیاں نیں تاں جو تُسی ٹھوکر نا کھاؤ۔</verse>
				<verse number="2">لوک تُہانوں جماعتوں کڈھ دین گے تے اوہ گھڑی آؤندی اے پئی جیویں کوئی تُہاڈا خُون کرے اوہ ایہہ سمجھے گا پئی مَیں خُدا دی خِدمت کرنا آں۔</verse>
				<verse number="3">اوہ ایس واسطے ایہہ کرن گے کیوں جو نا اوہناں باپ نُوں جانیا اے نا مَینُوں۔</verse>
				<verse number="4">پر ایہہ گلّاں مَیں تُہانوں آکھیاں نیں پئی جد اوہناں دی گھڑی آوے تَد اوہناں نُوں یاد کرو پئی مَیں تُہانوں آکھیاں سن۔ تے ایہہ گلّاں مَیں شُروع توں تُہانوں نئیں دسیاں کیوں جو مَیں تُہاڈے نال ساں۔</verse>
				<verse number="5">تے ہُن مَیں اوہدے کول جاناں آں جِس مَینُوں گھلّیا سی۔ تَد وی تُہاڈے وِچوں کوئی نئیں پُچھدا پئی تُوں کِتّھے جاناں ایں۔</verse>
				<verse number="6">پر ایس کر کے پئی مَیں ایہہ گلّاں تُہانوں آکھیاں نیں تُہاڈا دِل غم نال بھر گیا اے۔</verse>
				<verse number="7">تَد وی مَیں تُہانوں ٹھیک آکھنا آں پئی میرا ٹُر جانا تُہاڈے واسطے چَنگا اے کیوں جو جے مَیں نا جاواں تے مددگار تُہاڈے کول نئیں آوے گا۔ پر جے مَیں جاواں تے اوہنوں تُہاڈے کول گھلاں گا۔</verse>
				<verse number="8">تے اوہ آ کے دُنیا نُوں گُناہ تے نیکی تے عدالت دی بابت قصوروار بنائے گا۔</verse>
				<verse number="9">گُناہ دی بابت ایس لئی پئی اوہ میرے اُتّے اِیمان نئیں لیاؤندے۔</verse>
				<verse number="10">نیکی دی بابت ایس لئی پئی مَیں باپ کول جاناں آں تے تُسی مَینُوں فیر نا ویکھو گے۔</verse>
				<verse number="11">عدالت دی بابت ایس لئی پئی دُنیا دا سردار مُجرم کِیتا گیا۔</verse>
				<verse number="12">مَیں اجے بُہت سارِیاں گلّاں تُہانوں آکھنیاں نیں پر تُسی اوہناں نُوں ہُن نئیں سہہ سکدے۔</verse>
				<verse number="13">پر جد اوہ آوے گا جیہڑا سچیائی دا رُوح اے تَد اوہ تُہانوں ساری سچیائی دے راہ پائے گا کیوں جو اوہ اپنے ولّوں نئیں آکھے گا۔ پر جو کُجھ سُنے گا سو ای آکھے گا تے آؤن والِیاں گلّاں دی خبر تُہانوں دے گا۔</verse>
				<verse number="14">اوہ میرا جلال ظاہر کرے گا۔ ایس لئی پئی اوہ میرِیاں شیواں وِچوں لَئے گا تے تُہانوں خبر دے گا۔</verse>
				<verse number="15">سارِیاں شیواں جیہڑیاں باپ دِیاں نیں میرِیاں نیں۔ تَدے مَیں آکھیا پئی اوہ میرِیاں شیواں وِچوں لَیندا اے تے تُہانوں خبر دے گا۔</verse>
				<verse number="16">تھوڑے چِر نُوں تُسی مَینُوں فیر نا ویکھو گے تے فیر تھوڑے چِر نُوں مَینُوں ویکھو گے۔</verse>
				<verse number="17">تَد شاگِرداں وِچوں کئیاں اِک دُوجے نُوں آکھیا ایہہ کِیہ اے جو اوہ سانُوں آکھدا اے۔ تھوڑے چِر نُوں تُسی مَینُوں نا ویکھو گے تے فیر تھوڑے چِر نُوں مَینُوں تُسی ویکھو گے ایہہ گلّ وی۔ کیوں جو مَیں باپ کول جاناں آں۔</verse>
				<verse number="18">ایس لئی اوہناں آکھیا ایہہ کِیہ اے جو اوہ آکھدا اے۔ تھوڑا چِر؟ اسی نئیں سمجھدے پئی اوہ کِیہ آکھدا اے۔</verse>
				<verse number="19">یِسُوع جان گیا پئی اوہ مَیتھوں پُچھنا چاہندے نیں۔ تَد اوہناں نُوں آکھیا تُسی کِیہ آپو وِچ ایہدی بابت پُچھدے ہو پئی مَیں آکھیا تھوڑے چِر نُوں تُسی مَینُوں فیر نا ویکھو گے تے فیر تھوڑے چِر نُوں تُسی مَینُوں ویکھو گے؟</verse>
				<verse number="20">مَیں تُہانوں سَچ سَچ آکھنا آں تُسی روؤ گے تے کرلاؤ گے۔ پر دُنیا خُوشی کرے گی۔ تُسی غم کرو گے پر تُہاڈا غم خُوشی بن جائے گا۔</verse>
				<verse number="21">زنانی جد بچّہ جمّن لگدی اے غم کر دی اے کیوں جو اوہدی گھڑی آ پہنچی اے۔ پر جد بچّہ جَم پیا اوہ اپنے دُکھ نُوں مُڑ یاد نئیں کر دی۔ ایس خُوشی دی ماری پئی دُنیا وِچ اِک بندہ جمّیا اے۔</verse>
				<verse number="22">سو ہُن تے تُہانوں غم اے پر مَیں تُہانوں فیر ویکھیاں گا تے تُہاڈا دِل خُوشی کرے گا تے تُہاڈی خُوشی تُہاتھوں کوئی کھو نئیں لَیندا۔</verse>
				<verse number="23">تے اوس دِن تُسی مَیتھوں کُجھ نا پُچھو گے۔ مَیں تُہانوں سَچ سَچ آکھنا آں جے تُسی باپ کولوں کُجھ منگو گے تے اوہ میرے ناں اُتّے تُہانوں دیوے گا۔</verse>
				<verse number="24">اجے تِیکر تُساں میرے ناں اُتّے کُجھ نئیں منگیا۔ منگو تے تُہانوں مِلے گا تاں جو تُہاڈی خُوشی پُوری ہو جاوے۔</verse>
				<verse number="25">ایہہ گلّاں مَیں تُہانوں تمثِیلاں وِچ آکھیاں نیں۔ اوہ گھڑی آؤندی اے جد مَیں تُہاڈے نال تمثِیلاں وِچ نئیں بولاں گا پر صاف صاف تُہانوں باپ دی خبر دیاں گا۔</verse>
				<verse number="26">اوس دِن تُسی میرے ناں اُتّے منگو گے تے مَیں تُہانوں ایہہ نئیں آکھدا پئی باپ کول تُہاڈے لئی عرض کراں گا۔</verse>
				<verse number="27">کیوں جو باپ آپ ای تُہانوں پیار کر دا اے ایس لئی پئی تُساں مَینُوں پیار کِیتا اے تے اِیمان لیاؤندا اے پئی مَیں باپ کولوں نِکلیا آں۔</verse>
				<verse number="28">مَیں باپ وِچوں نِکلیا تے دُنیا وِچ آیا آں۔ فیر دُنیا توں وِداع ہو کے باپ کول جاناں آں۔</verse>
				<verse number="29">اوہدے شاگِرد آکھن لگّے لو ہُن تے تُوں صاف صاف آکھنا ایں تے کوئی تمثِیل نئیں دیندا۔</verse>
				<verse number="30">ہُن اسی جاننے آں پئی تُوں سبھ کُجھ جاننا ایں تے تینُوں لوڑ نئیں پئی کوئی تَیتھوں پُچھے۔ ایس گلّ توں سانُوں یقِین آؤندا اے پئی تُوں خُدا توں نِکلیا ایں۔</verse>
				<verse number="31">یِسُوع اوہناں نُوں جواب دِتّا ہُن تُہانوں یقِین آؤندا اے؟</verse>
				<verse number="32">ویکھو اوہ گھڑی آؤندی اے۔ سگوں آگئی اے پئی تُسی ہر اِک آپو اپنی تھائِیں کھِلرپُلر جاؤ گے تے مَینُوں اکلّیاں چھڈ جاؤ گے تَد وی مَیں اکلّا نئیں کیوں جو باپ میرے نال اے۔</verse>
				<verse number="33">ایہہ گلّاں مَیں تُہانوں آکھیاں نیں تاں جو تُہانوں میرے وِچ سُکھ مِلے۔ دُنیا وِچ تُہانوں دُکھ اے پر تگڑے رہو کیوں جو مَیں دُنیا نُوں جِت لیا اے۔</verse>
			</chapter>
			<chapter number="17">
				<verse number="1">یِسُوع ایہہ گلّاں آکھیاں تے اَکھّیاں اسمان ولّ کر کے آکھیا اَے باپ گھڑی آگئی اے۔ اپنے پُتر نُوں جلال دے تاں جو پُتر تینُوں جلال دیوے۔</verse>
				<verse number="2">جیویں تُوں اوہنوں کُل اِنسان اُتّے اختیار دِتّا اے پئی جیہڑے تُوں اوہنوں دِتّے نیں اوہ اوہناں سبھناں نُوں سدا دی زِندگی دیوے۔</verse>
				<verse number="3">تے سدا دی زِندگی ایہہ اے پئی اوہ تینُوں جانن جیہڑا اکلّا سَچّا خُدا ایں تے نالے یِسُوع مسِیح نُوں جِہنُوں تُوں گھلّیا اے۔</verse>
				<verse number="4">مَیں اوس کمّ نُوں جیہڑا تُوں مَینُوں کرن نُوں دِتّا سی پُورا کر کے زمین اُتّے تیرا جلال ظاہر کِیتا۔</verse>
				<verse number="5">تے ہُن اَے باپ تُوں مَینُوں اپنے نال جلال دے اوسے جلال نال جیہڑا مَیں دُنیا دے ہون توں پہلاں ای تیرے نال رکھدا ساں۔</verse>
				<verse number="6">مَیں تیرے ناں نُوں اوہناں بندیاں اُتّے ظاہر کِیتا اے جیہڑے تُوں مَینُوں دُنیا وِچوں دِتّے۔ اوہ تے تیرے سن تے تُوں مَینُوں دِتّے نیں۔ تے اوہناں تیرا کلام مَن لیا اے۔</verse>
				<verse number="7">تے ہُن اوہناں جان لیا اے۔ پئی اوہ سارِیاں شیواں جیہڑیاں تُوں مَینُوں دِتّیاں نیں تیرے ولّوں نیں۔</verse>
				<verse number="8">ایس لئی پئی ایہہ کلام جیہڑا تُوں مَینُوں دِتّا مَیں اوہناں نُوں دِتّا اے۔ تے اوہناں قبول کِیتا تے سَچ مَنّیا پئی مَیں تیرے ولّوں نِکلیا۔ تے اِیمان لیاندا پئی تُوں مَینُوں گھلّیا۔</verse>
				<verse number="9">مَیں اوہناں لئی درخواست کرنا آں مَیں دُنیا لئی درخواست نئیں کر دا پر اوہناں لئی جیہڑے تُوں مَینُوں دِتّے نیں کیوں جو اوہ تیرے نیں۔</verse>
				<verse number="10">تے میرِیاں سارِیاں شیواں تیریاں نیں تے تیریاں میرِیاں نیں۔ تے اوہناں وِچ میرا جلال ظاہر ہویا اے۔</verse>
				<verse number="11">تے ہُن مَیں دُنیا وِچ ہور نئیں رہنا۔ تے ایہہ دُنیا وِچ نیں۔ تے مَیں تیرے کول آؤناں آں۔ اَے قُدُّوس باپ! تُوں اپنے اوس ناں دی راہِیں جیہڑا تُوں مَینُوں دِتّا اے اوہناں دی سنبھالنا کر تاں جو اوہ ساڈے وانگُوں اِک ہون۔</verse>
				<verse number="12">جد مَیں اوہناں دے نال ساں تیرے ناں دی راہِیں جیہڑا تُوں مَینُوں دِتّا اے اوہناں دی سنبھالنا کِیتی تے مَیں اوہناں دی راکھی کِیتی۔ تے ہلاکت دے پُتر دے باہجوں کِسے دا ناس نئیں ہویا تاں جو نوِشتہ پُورا ہوئے۔</verse>
				<verse number="13">پر ہُن مَیں تیرے کول آؤنا آں۔ تے ایہہ گلّاں مَیں ایس واسطے دُنیا وِچ آکھنا آں پئی میری خُوشی اوہناں وِچ پُوری ہو جاوے۔</verse>
				<verse number="14">مَیں اوہناں نُوں تیرا کلام دِتّا اے تے دُنیا اوہناں نال وَیر رکھیا کیوں جو اوہ دُنیا دے نئیں جیویں مَیں دُنیا دا نئیں آں۔</verse>
				<verse number="15">میری ایہہ درخواست نئیں اے پئی تُوں اوہناں نُوں دُنیا وِچوں چُک لَویں پر ایہہ پئی تُوں اوس شریر توں اوہناں دی راکھی کر۔</verse>
				<verse number="16">اوہ دُنیا دے نئیں جیویں مَیں وی دُنیا دا نئیں آں۔</verse>
				<verse number="17">اوہناں نُوں سچیائی دی راہِیں مُقدّس کر۔ تیرا کلام سچیائی اے۔</verse>
				<verse number="18">جیویں تُوں مَینُوں دُنیا وِچ گھلّیا۔ اوسے طرح مَیں وی اوہناں نُوں دُنیا وِچ گھلّیا۔</verse>
				<verse number="19">تے اوہناں دے سببّوں مَیں اپنے آپ نُوں مُقدّس کرنا آں تاں جو اوہ وی سچیائی دی راہِیں پاک ہون۔</verse>
				<verse number="20">مَیں نِرا ایہناں ای لئی درخواست نئیں کر دا پر اوہناں لئی وی جیہڑے اوہناں دے کلام دی راہِیں میرے اُتّے اِیمان لیاؤندے نیں۔</verse>
				<verse number="21">تاں جو سبھ اِک ہون پئی جیویں اَے باپ تُوں میرے وِچ تے مَیں تیرے وِچ آں اوہ وی ساڈے وِچ ہون تاں جو دُنیا اِیمان لیاوے پئی تُوں مَینُوں گھلّیا۔</verse>
				<verse number="22">تے مَیں اوہناں نُوں اوہ جلال دِتّا اے جیہڑا تُوں مَینُوں دِتّا اے۔ تاں جو اوہ اِک ہون جیویں اسی اِک آں۔</verse>
				<verse number="23">مَیں اوہناں وِچ تے تُوں میرے وِچ تاں جو کامِل ہو کے اِک ہو جان۔ تے دُنیا جانے پئی تُوں مَینُوں گھلّیا۔ تے جِس طرح تُوں مَینُوں پیار کِیتا اوسے طرح تُوں اوہناں نُوں وی پیار کِیتا۔</verse>
				<verse number="24">اَے باپ مَیں چاہناں آں پئی جِتّھے مَیں آں اوہ وی جیہڑے تُوں مَینُوں دِتّے نیں۔ میرے نال ہون۔ تاں جو اوہ میرا جلال جیہڑا تُوں مَینُوں دِتّا اے ویکھن کیوں جو تُوں دُنیا دے بنن توں پہلا ای مَینُوں پیار کِیتا۔</verse>
				<verse number="25">اے سَچّے مُنصف باپ دُنیا تینُوں نئیں جانیا پر مَیں تینُوں جانیا۔ تے اوہناں جانیا پئی تُوں مَینُوں گھلّیا۔</verse>
				<verse number="26">تے مَیں اوہناں نُوں تیرے ناں توں واقف کرایا تے کر لواں گا وی۔ تاں جو اوہ پیار جِہدے نال توں مَینُوں پیار کِیتا اوہناں وِچ ہوئے تے مَیں اوہناں وِچ ہوواں۔</verse>
			</chapter>
			<chapter number="18">
				<verse number="1">ایہہ گلّاں آکھ کے یِسُوع اپنے شاگِرداں نال قِدرون دے نالیوں پار گیا اوتھے اِک باغ سی جِہدے وِچ اوہ تے اوہدے شاگِرد جاوڑے۔</verse>
				<verse number="2">تے یہُوداہ اوہدے پھڑان والے نُوں ایہہ تھاں معلُوم سی کیوں جو یِسُوع اکثر اپنے شاگِرداں نال اوتھے بُہت جاندا ہوندا سی۔</verse>
				<verse number="3">سو یہُوداہ سپاہیاں دی پلٹن تے سردار کاہِناں نیں فرِیسیاں ولّوں پیادے لے کے لالٹیناں تے مسالاں تے ہتّھیاراں سَنے اوتھے آیا۔</verse>
				<verse number="4">تَد یِسُوع جو کُجھ اوہدے اُتّے ہوناں سی جان کے باہر نِکلیا تے اوہناں نُوں آکھیا تُسی کِنوں لبّھدے ہو؟</verse>
				<verse number="5">اوہناں اوہنوں جواب دِتّا۔ یِسُوع ناصری نُوں۔ یِسُوع اوہناں نُوں آکھیا اوہ مَیں ای آں۔ تے یہُوداہ وی جِس اوہنوں پھڑ وایا اوہناں دے نال کھلوتا ہویا سی۔</verse>
				<verse number="6">تے جد اوس آکھیا مَیں ای آں اوہ پِچھّاں ہَٹ کے زمین اُتّے ڈِگّ پئے۔</verse>
				<verse number="7">ایس لئی اوس اوہناں توں فیر پُچھیا تُسی کِنوں لبّھدے ہو؟ اوہناں آکھیا یِسُوع ناصری نُوں۔</verse>
				<verse number="8">یِسُوع جواب دِتّا مَیں جو تُہانوں آکھیا پئی اوہ مَیں ای آں۔ سو جے کر تُسی مَینُوں لبّھدے ہو تاں ایہناں نُوں جان دیو۔</verse>
				<verse number="9">تاں جو اوہ گلّ جیہڑی اوس آکھی سی پُوری ہوئے پئی جِنہاں نُوں تُوں مَینُوں دِتّا اے اوہناں وِچوں مَیں اِک وی نا گوایا۔</verse>
				<verse number="10">تَد شمعُون پطرس تلوار جیہڑی اوہدے کول سی کھِچّی تے سردار کاہِن دے نوکر اُتّے چلائی تے اوہدا سَجّا کنّ وَڈّھ سُٹّیا۔ اوس نوکر دا ناں ملخُس سی۔</verse>
				<verse number="11">تَد یِسُوع پطرس نُوں آکھیا تلوار نُوں میان کر۔ اوہ پیالہ جیہڑا باپ مَینُوں دِتّا اے کِیہ مَیں نا پئیاں؟</verse>
				<verse number="12">سپاہیاں دی پلٹن تے صُوبیدار تے یہُودِیاں دے پیادیاں رَل کے یِسُوع نُوں پھڑ لیا تے اوہنوں بَنّھ لیا۔</verse>
				<verse number="13">تے پہلاں اوہنوں حنّا کول لے گئے۔ کیوں جو اوہ کائفا دا سَوہرا سی جیہڑا اوس ورھے سردار کاہِن سی۔</verse>
				<verse number="14">تے کائفا اوہو سی جِہنے یہُودِیاں نُوں صلاح دِتّی پئی قوم دے بدلے اِک بندے دا مرنا چَنگا اے۔</verse>
				<verse number="15">تے شمعُون پطرس یِسُوع دے مگر ٹُر پیا تے دُوجا شاگِرد وی۔ تے اوہ شاگِرد سردار کاہِن دا واقف سی۔ تے اوہ یِسُوع دے نال ای سردار کاہِن دے ویہڑے دے اندر ٹُر گیا۔</verse>
				<verse number="16">پر پطرس باہر بُوہے کول کھلوتا رہیا۔ تَد دُوجا شاگِرد جیہڑا سردار کاہِن دا واقف سی باہر گیا تے دربانن نُوں آکھ کے پطرس نُوں اندر واڑ لیا۔</verse>
				<verse number="17">تَد اوہ ٹہلن جیہڑی دربانن سی پطرس نُوں آکھن لگّی تُوں وی ایس بندے دے شاگِرداں وِچوں ایں؟ اوس آکھیا مَیں نئیں آں۔</verse>
				<verse number="18">تے نوکر تے پیادے کولیاں دی اَگ بَھکھا کے پَے سیک دے سن کیوں جو پالا پَیندا سی۔ تے پطرس وی اوہناں دے نال کھلو کے پیا سیکدا سی۔</verse>
				<verse number="19">سو سردار کاہِن یِسُوع نُوں اوہدے شاگِرداں تے اوہدی تعلِیم دی بابت پُچھیا۔</verse>
				<verse number="20">یِسُوع اوہنوں جواب دِتّا پئی مَیں کُھلّم کُھلا دُنیا وِچ گلّاں کِیتیاں نیں تے ہمیش عبادت خانے تے ہیکل وِچ جِتّھے سارے یہُودی اکٹّھے ہوندے نیں مَیں تعلِیم دِتّی۔ تے چُھپا کے مَیں کُجھ نئیں آکھیا۔</verse>
				<verse number="21">تُوں مَیتھوں کیوں پُچھناں ایں؟ اوہناں سُنیا اے اوہناں کولوں پُچھ لے پئی مَیں اوہناں نُوں کِیہ آکھیا۔ ویکھ جو کُجھ مَیں آکھیا سو اوہ جان دے نیں۔</verse>
				<verse number="22">تے جد اوس ایہہ آکھیا پیادیاں وِچوں اِک نیں جیہڑا کول کھلوتا ہویا سی یِسُوع نُوں ایہہ آکھ کے دھپّا ماریا پئی سردار کاہِن نُوں تُوں ایس طرح جواب دینا ایں؟</verse>
				<verse number="23">یِسُوع اوہنوں جواب دِتّا جے مَیں بُرا آکھیا تے اوس بُریائی دی گواہی دے۔ پر جے چَنگا آکھیا تے تُوں مَینُوں کاہِنُوں مارنا ایں۔</verse>
				<verse number="24">تَد حنّا نے کائفا سردار کاہِن کول اوہنوں بَدّھیاں بَدّھایاں گھل دِتّا۔</verse>
				<verse number="25">تے شمعُون پطرس کھلو کے اَگ پیا سیکدا سی تَد اوہناں اوہنوں آکھیا تُوں وی اوہدے شاگِرداں وِچوں ایں؟ اوہ مُکّر پیا تے آکھیا مَیں نئیں آں۔</verse>
				<verse number="26">سردار کاہِن دے نَوکراں وِچوں اِک نیں جیہڑا اوہدا ساک سی جِہدا کنّ پطرس وَڈّھ سُٹّیا سی آکھیا مَیں تینُوں اوہدے نال باغ وِچ نئیں سی ویکھیا؟</verse>
				<verse number="27">تَد پطرس فیر مُکّر گیا تے جھٹ کُکّڑ نیں بانگ دِتّی۔</verse>
				<verse number="28">تَد اوہ یِسُوع نُوں کائفا کولوں کچہری وِچ لے گئے تے سویر دا ویلا سی۔ تے اوہ آپ کچہری دے اندر نا وڑے پئی کِتے پلِیت نا ہو جان پر فسح کھا سکن۔</verse>
				<verse number="29">سو پِیلاطُس اوہناں دے کول باہر نِکل آیا تے آکھن لگّا تُسی ایس بندے اُتّے کِیہ جُرم لاندے ہو؟</verse>
				<verse number="30">اوہناں اوہنوں جواب دِتّا جے ایہہ بدکار نا ہوندا تے اسی اوہنوں تیرے حوالے نا کر دے۔</verse>
				<verse number="31">سو پِیلاطُس اوہناں نُوں آکھیا تُسی اوہنوں لے جاؤ تے اپنی شریعت دے سببّوں اوہدا فیصلہ کرو۔ یہُودِیاں اوہنوں آکھیا پئی ساڈے واسطے روا نئیں پئی کِسے نُوں مار دئیے۔</verse>
				<verse number="32">تاں جو یِسُوع دی ایہہ گلّ جیہڑی اوس اِشارے نال آکھی سی پُوری ہوئے پئی مَیں کیہڑی مَوت نال مراں گا۔</verse>
				<verse number="33">تَد پِیلاطُس فیر کچہری دے اندر گیا تے یِسُوع نُوں سَدّ کے اوہنوں آکھیا تُوں ای یہُودِیاں دا بادشاہ ایں؟</verse>
				<verse number="34">یِسُوع اوہنوں جواب دِتّا تُوں اپنے ولّوں ایہہ گلّ آکھنا ایں۔ یا ہورناں تینُوں میرے ولّوں آکھیا اے؟</verse>
				<verse number="35">پِیلاطُس جواب دِتّا مَیں کوئی یہُودی آں؟ تیری ای قوم تے سردار کاہِناں تینُوں میرے حوالے کِیتا اے۔ تُوں کِیہ کِیتا اے؟</verse>
				<verse number="36">یِسُوع جواب دِتّا میرا راج ایس دُنیا دا نئیں اے جے میرا راج ایس دُنیا دا ہوندا تے میرے پیادے لڑائی کر دے تاں جو مَیں یہُودِیاں دے حوالے نا کِیتا جاندا۔ پر اجے تے میرا راج ایتھوں دا نئیں اے۔</verse>
				<verse number="37">تَد پِیلاطُس اوہنوں آکھیا۔ تے فیر تُوں بادشاہ ایں؟ یِسُوع جواب دِتّا تے آکھیا تُوں آپی آکھنا ایں پئی مَیں بادشاہ آں۔ مَیں ایس گلّ لئی جمّیا تے ایس گلّ لئی دُنیا وِچ آیا آں پئی مَیں سچیائی اُتّے گواہی دیاں۔ ہر اِک جیہڑا سچیائی دا اے میری اواز سُندا اے۔</verse>
				<verse number="38">پِیلاطُس اوہنوں آکھیا۔ سچیائی کِیہ ہوندی اے؟ تے آکھ کے اوہ فیر یہُودِیاں کول باہر گیا تے اوہناں نُوں آکھن لگّا مَینُوں اوہدے وِچ کُجھ جُرم نئیں لَبّھدا۔</verse>
				<verse number="39">پر تُہاڈی رِیت اے پئی مَیں عید فسح اُتّے تُہاڈے لئی کِسے اِک نُوں چھڈ دیاں سو تُسی چاہندے ہو پئی تُہاڈے لئی مَیں یہُودِیاں دے بادشاہ نُوں چھڈ دیاں؟</verse>
				<verse number="40">تَد اوہناں اُچّی اُچّی آکھیا پئی اوہنوں نئیں پر برابّا نُوں۔ تے برابّا اِک ڈاکُو سی۔</verse>
			</chapter>
			<chapter number="19">
				<verse number="1">سو اوس ویلے پِیلاطُس یِسُوع نُوں لے کے کولڑے مروائے۔</verse>
				<verse number="2">تے سپاہیاں نیں کنڈیاں دا تاج بنا کے اوہدے سِر اُتّے رکھیا تے نالے اوہنوں قِرمزی چوغہ پایا۔</verse>
				<verse number="3">تے اوہدے کول آ کے آکھن لگّے اَے یہُودِیاں دے بادشاہ سلام۔ تے اوہنوں دَھپّے مارے۔</verse>
				<verse number="4">تَد پِیلاطُس فیر باہر جا کے اوہناں نُوں آکھیا ویکھو مَیں اوہنوں تُہاڈے کول لیاؤنا واں تاں جو تُہانوں معلُوم ہوئے پئی مَیں اوہدے وِچ کوئی جُرم نئیں ویکھدا۔</verse>
				<verse number="5">تَد یِسُوع کنڈیاں دا تاج تے قِرمزی چوغہ پایاں ہویاں باہر آیا۔ تے پِیلاطُس اوہناں نُوں آکھیا ویکھو ایس بندے نُوں۔</verse>
				<verse number="6">سو جد سردار کاہِناں تے پیادیاں اوہنوں ویکھیا اوہناں اُچّی اُچّی آکھیا۔ صلِیب دے صلِیب۔ پِیلاطُس اوہناں نُوں آکھیا تُسی آپے لوؤ تے اوہنوں صلِیب دیو۔ کیوں جو مَیں اوہدے وِچ کوئی جُرم نئیں ویکھدا۔</verse>
				<verse number="7">یہُودِیاں اوہنوں جواب دِتّا پئی اسی شریعت والے آں تے شریعت دے سببّوں اوہ قتل کرن دے لائق اے ایس لئی پئی ایس اپنے آپ نُوں خُدا دا پُتر بنایا۔</verse>
				<verse number="8">سو جد پِیلاطُس ایہہ گلّ سُنی تے ہور وی ڈر گیا۔</verse>
				<verse number="9">تے کچہری دے اندر فیر گیا تے یِسُوع نُوں آکھیا پئی تُوں کِتّھوں دا ایں؟ پر یِسُوع اوہنوں جواب نا دِتّا۔</verse>
				<verse number="10">پِیلاطُس اوہنوں آکھیا میرے نال تُوں نئیں بولدا؟ تُوں نئیں جان دا۔ پئی میرے وَس وِچ اے تینُوں چھڈنا تے میرے وَس وِچ اے تینُوں صلِیب دینا؟</verse>
				<verse number="11">یِسُوع اوہنوں جواب دِتّا پئی تیرا میرے اُتّے کُجھ وی وَس نا ہوندا جے تینُوں اُتّوں دِتّا نا جاندا۔ ایس لئی جِس مَینُوں تیرے حوالے کِیتا اوہدا وَدّھ گُناہ اے۔</verse>
				<verse number="12">ایس گلّے پِیلاطُس اوہنوں چھڈن دا موقع لَبّھیا۔ پر یہُودِیاں اُچّی اُچّی آکھیا پئی جے تُوں اوہنوں چھڈ دیں گا تے تُوں قَیصر دا دوست نئیں ایں۔ ہر اِک جیہڑا اپنے آپ نُوں بادشاہ بناندا اے قَیصر دے خلاف آکھدا اے۔</verse>
				<verse number="13">تَد پِیلاطُس ایہہ گلّاں سُن کے یِسُوع نُوں باہر لے آیا تے اِک تھاں جِہدا ناں چبُوترہ تے عِبرانی بولی وِچ گبّتا سی اے تخت اُتّے بَیہہ گیا۔</verse>
				<verse number="14">تے فسح دی تیاری سی تے چھیویں کُو گھڑی سی تے اوہ یہُودِیاں نُوں آکھن لگّا ویکھو اپنا بادشاہ۔</verse>
				<verse number="15">پر اوہ اُچّی اُچّی آکھن لگّے پئی لے جا لے جا اوہنوں صلِیب دے۔ پِیلاطُس اوہناں نُوں آکھیا مَیں تُہاڈے بادشاہ نُوں صلِیب دیاں؟ سردار کاہِناں جواب دِتّا قَیصر باہجوں ساڈا کوئی بادشاہ نئیں اے۔</verse>
				<verse number="16">تَد اوس اوہنوں صلِیب دین نُوں اوہناں دے حوالے کِیتا۔</verse>
				<verse number="17">تَد اوہ یِسُوع نُوں لے گئے۔ تے اوہ اپنی صلِیب چُک کے شہروں باہر اوس تھاں نُوں جِہنُوں کھوپڑی دی جگہ تے عِبرانی بولی وِچ گُلگُتا آکھدے نیں گیا۔</verse>
				<verse number="18">اوتھے اوہناں اوہنوں صلِیب دِتّا تے اوہدے نال ہور دو نُوں اِک نُوں اِک پاسے تے اِک نُوں دُوجے پاسے تے یِسُوع نُوں وِچکار۔</verse>
				<verse number="19">تے پِیلاطُس نیں اِک پٹّی وی لِکھ کے صلِیب اُتّے لَوا دِتّی۔ تے لِکھیا ہویا ایہہ سی یِسُوع ناصری یہُودِیاں دا بادشاہ۔</verse>
				<verse number="20">تے ایس پٹّی نُوں بُہت یہُودِیاں نیں پڑھیا کیوں جو اوہ تھاں جِتّھے یِسُوع صلِیب دِتّا گیا سی شہر دے نیڑے سی۔ تے اوہ عِبرانی تے لاطینی تے یُونانی بولی وِچ لِکھیا ہویا سی۔</verse>
				<verse number="21">تَد یہُودِیاں دے سردار کاہِناں پِیلاطُس نُوں آکھیا یہُودِیاں دا بادشاہ نا لِکھ پر ایہہ پئی اوس آپی آکھیا پئی مَیں یہُودِیاں دا بادشاہ آں۔</verse>
				<verse number="22">پِیلاطُس جواب دِتّا پئی جو مَیں لِکھیا سو لِکھ چھڈیا۔</verse>
				<verse number="23">تَد سپاہیاں جد یِسُوع نُوں صلِیب دے دِتّا اوہدے کپڑے لے کے چار حِصّے کِیتے اِک اِک واسطے اِک اِک حِصّہ۔ تے اوہدا کُڑتا وی لیا۔ تے اوہ کُڑتا اَن سِتیا سارا اُنیا ہویا سی۔</verse>
				<verse number="24">تَد اوہناں اِک دُوجے نُوں آکھیا اوہنوں پاڑیئے نا پر اوہدے اُتّے گُنے پائیے پئی کِہدا ہوئے تاں جو اوہ نوِشتہ پُورا ہوئے جیہڑا آکھیا گیا سی۔ پئی اوہناں میرے کپڑے ونڈ لَئے تے میری پوشاک اُتّے قُرعہ پائے۔ سو ایہہ گلّاں سپاہیاں کِیتیاں۔</verse>
				<verse number="25">پر یِسُوع دی صلِیب کول اوہدی ماں تے اوہدی ماسی کلوپاس دی بیوی مریم تے مریم مگدلِینی کھلوتیاں ہویاں سن۔</verse>
				<verse number="26">سو یِسُوع اپنی ماں نُوں تے نالے اوس شاگِرد نُوں جِہنُوں پیار کر دا سی کول کھلوتا ہویا ویکھ کے اپنی ماں نُوں آکھیا بی بی ایہہ تیرا پُتر اے۔</verse>
				<verse number="27">فیر شاگِرد نُوں آکھیا پئی ویکھ ایہہ تیری ماں۔ تے اوسے گھڑی اوہ شاگِرد اوہنوں اپنے گھر لے گیا۔</verse>
				<verse number="28">اوہدے پِچّھوں یِسُوع ایہہ جان کے پئی ہُن سبھ کُجھ پُورا ہوگیا اے تاں جو نوِشتہ وی پُورا ہوئے۔ آکھیا مَیں تریہایا آں۔</verse>
				<verse number="29">اوتھے اِک سر کے دا بھریا ہویا بھانڈا رکھیا ہویا سی۔ سو اوہناں سپنج نُوں سر کے نال بھیوں کے تے زُوفے دی لکڑی اُتّے رکھ کے اوہدے مُنھ نال لایا۔</verse>
				<verse number="30">جد یِسُوع سِرکہ چَکھّیا تے آکھیا پُورا ہویا۔ تے سِر جُھکا کے جان دے دِتّی۔</verse>
				<verse number="31">تَد ایس لئی پئی تیاری دا دِن سی۔ یہُودِیاں پِیلاطُس اگّے عرض کِیتی پئی اوہناں دِیاں لتّاں بھنِّیاں جان تے اوہ لا اے جان تاں جو سبت دے دِن صلِیب اُتّے لوتھاں نا رہن کیوں جو اوہ سبت دا دِن وَڈا دِن سی۔</verse>
				<verse number="32">تَد سپاہیاں آ کے پہلے دِیاں لتّاں بھنِّیاں تے دُوجے دِیاں وی جیہڑا اوہدے نال صلِیب دِتّا گیا سی</verse>
				<verse number="33">پر یِسُوع دے کول آ کے جد ویکھیا پئی اوہ مر گیا اے۔ تے اوہدیاں لتّاں نا بھنِّیاں۔</verse>
				<verse number="34">تَد وی سپاہیاں وِچوں اِک نیں برچھی نال اوہدی وَکھّی وِہنّی تے اونویں ای لہو تے پانی نِکلیا۔</verse>
				<verse number="35">تے جِس ویکھیا ایہہ گواہی دِتّی اے۔ تے اوہدی گواہی سَچّی اے۔ تے اوہ جان دا اے پئی مَیں سَچ آکھنا آں۔ تاں جو تُسی وی اِیمان لیاؤ۔</verse>
				<verse number="36">ایہہ ایس کر کے ہویا تاں جو نوِشتہ پُورا ہوئے پئی اوہدی کوئی ہڈّی بھنّی نا جاوے گی۔</verse>
				<verse number="37">تے دُوجا نوِشتہ وی آکھدا اے پئی اوہ اوہدے ولّ ویکھن گے جِہنُوں اوہناں وِنّھیا اے۔</verse>
				<verse number="38">ایدوں پِچّھوں ارِمَتِیاہ دے رہن والے یُوسف نیں جیہڑا یِسُوع دا شاگِرد سی۔ (پر یہُودِیاں دے ڈر دے مارِیاں گُجھّے گُجھّے) پِیلاطُس اگّے عرض کِیتی پئی مَیں یِسُوع دی لوتھ لے جاواں۔ تے پِیلاطُس اجازت دِتّی سو اوہ آ کے اوہدی لوتھ لے گیا۔</verse>
				<verse number="39">تے نِیکُدِیمُس وی جیہڑا پہلاں یِسُوع کول آیا سی پنجاہ کُو سیر مُر تے عود رَلے ہوئے نال لے کے آیا۔</verse>
				<verse number="40">سو اوہناں یِسُوع دی لوتھ لے کے سُوتی کپڑے وِچ مصالے پا کے یہُودِیاں دے دَبّن دے دستُور دے دے سببّوں وھلیٹی۔</verse>
				<verse number="41">تے اوس تھاں جِتّھے اوہ صلِیب دِتّا گیا اِک باغ سی۔ تے اوس باغ وِچ اِک نَوِیں قبر سی جِہدے وِچ کَدے کوئی نئیں سی رکھیا گیا۔</verse>
				<verse number="42">اوتھے ای یہُودِیاں دی تیاری دے سبّب کر کے یِسُوع نُوں رکھیا کیوں جو قبر کول جو سی۔</verse>
			</chapter>
			<chapter number="20">
				<verse number="1">ہفتے دے پہلے دِن مریم مگدلِینی وڈّے ویلے اجے ہنیرا ای سی قبر اُتّے آئی تے ویکھیا پئی قبروں پتّھر رہڑیا ہویا اے۔</verse>
				<verse number="2">تَد اوہ شمعُون پطرس تے اوس دُوجے شاگِرد کول جِہنُوں یِسُوع پیار کر دا سی نٹّھی آئی تے اوہناں نُوں آکھن لگّی اوہناں خُداوند نُوں قبروں کڈھ لیا اے تے سانُوں پتا نئیں پئی اوہنوں کِتّھے رکھیا۔</verse>
				<verse number="3">تَد پطرس تے اوہ دُوجا شاگِرد نِکلے تے قبر اُتّے آئے۔</verse>
				<verse number="4">تے دونویں اکٹّھے بَھجّے تے دُوجا شاگِرد پطرس نالوں بَھجّن وِچ وَدّھ گیا۔ تے قبر اُتّے پہلاں اَپڑیا۔</verse>
				<verse number="5">تے جھاتی مار کے سُوتی کپڑیاں نُوں پیا ہویا ویکھیا۔ پر اوہ اندر نا وڑیا۔</verse>
				<verse number="6">تَد شمعُون پطرس وی اوہدے مگروں اَپڑ گیا تے قبر دے اندر وڑیا۔ تے سُوتی کپڑیاں نُوں پیا ہویا ویکھیا۔</verse>
				<verse number="7">تے اوس رُومال نُوں۔ جیہڑا اوہدے سِر دوالے سی سُوتی کپڑیاں دے نال نئیں۔ سگوں اِک تھاں وکھرا وھلیٹیا ہویا پیا سی۔</verse>
				<verse number="8">سو اوس ویلے دُوجے شاگِرد نیں وی جیہڑا پہلاں قبر اُتّے اَپڑیا اندر وڑ کے ویکھیا۔ تے یقِین کِیتا۔</verse>
				<verse number="9">ایس لئی پئی اجے تِیکر اوہ اوس نوِشتے نُوں نئیں سن سمجھدے پئی اوس ضرُور مُردیاں وِچوں جی اُٹھنا اے۔</verse>
				<verse number="10">سو شاگِرد اپنے گھر نُوں فیر مُڑ گئے۔</verse>
				<verse number="11">پر مریم باہر وار قبر دے کول کھلوتی۔ ہوئی روندی سی۔ تے روندیاں ہویاں جھاتی مار کے قبر دے اندر ویکھیا۔</verse>
				<verse number="12">پئی دو فرِشتے چِٹّے کپڑے پائے ہوئے اِک سرہانے تے دُوجا پیندانے جِتّھے یِسُوع دی لوتھ پئی سی۔ بَیٹھے نیں۔</verse>
				<verse number="13">تے اوہ اوہنوں آکھن لگّے اَے عورت تُوں کیوں رونی ایں؟ اوس اوہناں نُوں آکھیا ایس لئی پئی میرے خُداوند نُوں چُک لے گئے نیں تے مَیں نئیں جاندی پئی اوہنوں کِتّھے رکھیا اے۔</verse>
				<verse number="14">ایہہ آکھ کے اوہ پِچھّاں مُڑی تے یِسُوع نُوں کھلوتا ویکھیا تے نا پہچانیا پئی ایہہ یِسُوع اے۔</verse>
				<verse number="15">یِسُوع اوہنوں آکھیا اَے عورت تُوں کیوں رونی ایں؟ تُوں کِنوں لَبّھنی ایں؟ اوس ایہہ سمجھ کے پئی مالی اے اوہنوں آکھیا اَے میاں جے تُوں اوہنوں لے گیا ایں تے مَینُوں دس پئی کِتّھے رکھیا اے تے مَیں اوہنوں لے جاواں گی۔</verse>
				<verse number="16">یِسُوع اوہنوں آکھیا اَے مریم! اوس پِچھّاں مُڑ کے عِبرانی بولی وِچ آکھیا ربونی یعنی اَے اُستاد۔</verse>
				<verse number="17">یِسُوع اوہنوں آکھیا مَینُوں نا چُھو کیوں جو اجے مَیں باپ کول اُتانہہ نئیں گیا آں۔ پر میرے بھراواں دے کول جا۔ تے اوہناں نُوں آکھ پئی مَیں اپنے باپ تے تُہاڈے باپ کول تے اپنے خُدا تے تُہاڈے خُدا کول اُتانہہ جانا آں۔</verse>
				<verse number="18">مریم مگدلِینی آ کے شاگِرداں نُوں دسیا پئی مَیں خُداوند نُوں ویکھیا اے تے اوس مَینُوں ایہہ گلّاں آکھیاں نیں۔</verse>
				<verse number="19">فیر اوسے دِن جیہڑا ہفتے دا پہلا دِن سی شاماں ویلے جیہڑے تھاں یہُودِیاں دے ڈر دے مارِیاں شاگِرداں بُوہے مارے ہوئے سن یِسُوع وِچکار آکھلوتا تے اوہناں نُوں آکھیا تُہاڈی سلامتی ہوئے۔</verse>
				<verse number="20">تے ایہہ آکھ کے اوہناں نُوں اپنے ہتّھ تے وَکھّی وکھالی۔ تَد شاگِرد خُداوند نُوں ویکھ کے خُوش ہوئے۔</verse>
				<verse number="21">تَد یِسُوع اوہناں نُوں فیر آکھیا تُہاڈی سلامتی ہوئے۔ باپ نیں جیویں مَینُوں گھلّیا اے اوسے طرح مَیں تُہانوں گھلّنا آں۔</verse>
				<verse number="22">تے ایہہ آکھ کے اوہناں اُتّے پُھوک ماری تے اوہناں نُوں آکھیا پاک رُوح لوؤ۔</verse>
				<verse number="23">جِنہاں دے گُناہاں نُوں تُسی بخشو اوہناں دے بخشے گئے نیں تے جِنہاں دے تُسی قیم رکھو اوہناں دے قیم رکھّے گئے نیں۔</verse>
				<verse number="24">پر جدوں یِسُوع آیا تَد اوہناں باراں وِچوں اِک جَنا تُوما جِہنُوں جوڑا آکھدے نیں اوہناں دے نال نئیں سی۔</verse>
				<verse number="25">دُوجے شاگِرداں آکھیا اساں خُداوند نُوں ویکھیا اے۔ پر اوس اوہناں نُوں آکھیا جِنّاں چِر مَیں اوہدے ہتّھاں وِچ کِلاّں دے چھیک نا ویکھیاں تے کِلاّں دے چھیکاں وِچ اپنی اُنگلی نا پاں تے نا اوہدی وَکھّی وِچ اپنا ہتّھ پاں اوناں چِر مَیں کَدے نا منّاں گا۔</verse>
				<verse number="26">تے اَٹھاں دِناں پِچّھوں فیر اوہدے شاگِرد اندر سن تے تُوما اوہناں دے نال سی۔ بُوہے وَجّے ہوئے سن یِسُوع آیا تے وِچکار کھلو کے آکھیا تُہاڈی سلامتی ہوئے۔</verse>
				<verse number="27">تَد اوس تُوما نُوں آکھیا اپنی اُنگل اُراں کر تے میرے ہتّھاں نُوں ویکھ تے اپنا ہتّھ اُراں کر تے میری وَکھّی وِچ پا تے بےاعتبار نا ہو پر اعتبار کر۔</verse>
				<verse number="28">تُوما اوہنوں آکھیا اے میرے خُداوند اے میرے خُدا۔</verse>
				<verse number="29">یِسُوع اوہنوں آکھیا ایس کر کے پئی تُوں مَینُوں ویکھیا اے تُوں اِیمان لیاندا اے۔ مُبارک اوہ نیں جِنہاں ویکھیا نئیں تَد وی اِیمان لیاندا۔</verse>
				<verse number="30">تے بُہت ہور وی کراماتاں یِسُوع شاگِرداں دے سامھنے کِیتیاں جیہڑیاں ایس کتاب وِچ نئیں لِکھیاں گِئیاں۔</verse>
				<verse number="31">پر ایہہ لِکھیاں گِئیاں نیں تاں جو تُسی اِیمان لیاؤ پئی یِسُوع جو اے اوہو مسِیح خُدا دا پُتر اے۔ تے اِیمان لیا کے اوہدے ناں توں تُہانوں زِندگی مِلے۔</verse>
			</chapter>
			<chapter number="21">
				<verse number="1">ایہناں گلّاں دے پِچّھوں یِسُوع فیر تِبریاس دے سمُندر اُتّے اپنے آپ نُوں شاگِرداں اُتّے ظاہر کِیتا۔ تے اوس ایس طرح ظاہر کِیتا۔</verse>
				<verse number="2">شمعُون پطرس تے تُوما جِہنُوں جوڑا آکھدے نیں۔ تے گلِیل دے قانا دا نتنی ایل تے زبدی دے پُتر تے اوہدے شاگِرداں وِچوں دو ہور اکٹّھے ہوئے ہوئے سن۔</verse>
				<verse number="3">شمعُون پطرس اوہناں نُوں آکھیا مَیں مچھّیاں پھڑن جانا آں۔ اوہ اوہنوں آکھن لگّے۔ اسی وی تیرے نال چلنے آں۔ اوہ باہر نِکلے تے بیڑی اُتّے چڑھ بَیٹھے تے اوس رات کُجھ نا پھڑیا۔</verse>
				<verse number="4">پر جد دِن چڑھن لگّا یِسُوع کنڈھے اُتّے آ کے کھلو گیا پر شاگِرد نئیں سن جان دے پئی ایہہ یِسُوع اے۔</verse>
				<verse number="5">تَد یِسُوع اوہناں نُوں آکھیا اَے بچّیو! تُہاڈے کول کُجھ کھان نُوں اے؟ اوہناں اوہنوں جواب دِتّا پئی نئیں۔</verse>
				<verse number="6">اوس اوہناں نُوں آکھیا بیڑیوں سَجّے پاسے جال سُٹّو تاں پھڑو گے۔ سو اوہناں سُٹّیا تے ہُن بتھیریاں مچھّیاں دے سبّب کر کے اوہ اوہنوں کھِچّ نا سکے۔</verse>
				<verse number="7">ایس لئی اوہ شاگِرد جِہنُوں یِسُوع پیار کر دا سی پطرس نُوں آکھن لگّا ایہہ تے خُداوند اے۔ سو جد شمعُون پطرس ایہہ سُنیا پئی ایہہ خُداوند اے تَد اپنا کپڑا لکّ نال بَنّھ لیا کیوں جو ننگا سی تے سمُندر وِچ چھال ماری۔</verse>
				<verse number="8">پر ہور شاگِرد مچھّیاں دا جال کھِچّدے ہوئے نِکّی بیڑی وِچ آئے ایس لئی پئی اوہ کنڈھے توں دُراڈے نئیں سن پر دوکوُ سَو ہتّھ دی وِتھ سی۔</verse>
				<verse number="9">سو جد اوہ کنڈھے اُتّے اُترے۔ کولیاں دی اَگ دھری ویکھی تے اوہدے اُتّے مچّھی رکھی ہوئی تے نال روٹی۔</verse>
				<verse number="10">یِسُوع اوہناں نُوں آکھیا جیہڑیاں مچھّیاں تُساں ہُن پَھڑیاں نیں اوہناں وِچوں لیاؤ۔</verse>
				<verse number="11">سو شمعُون پطرس بیڑی اُتّے چڑھ کے جال نُوں زمین اُتّے کھِچّیا۔ تے اوہ اِک سَو ترونجاں وڈّیاں مچھّیاں نال بھریا ہویا سی۔ تے بھانویں اینِیاں سارِیاں سن پر جال نا ٹُٹّا۔</verse>
				<verse number="12">یِسُوع اوہناں نُوں آکھیا آؤ روٹی کھاؤ تے شاگِرداں وِچوں کِسے نُوں پچُھّن دی دلیری نا ہوئی پئی تُوں کون ایں؟ کیوں جو اوہ جان دے سن پئی اوہ خُداوند ای اے۔</verse>
				<verse number="13">یِسُوع آ کے روٹی لئی تے اوہناں نُوں دِتّی ایسے طرح مچّھی وی۔</verse>
				<verse number="14">ہُن ایہہ ترِیجی وار اے پئی یِسُوع مُردیاں وِچوں جی اُٹھن دے پِچّھوں شاگِرداں نُوں وکھالی دِتّی۔</verse>
				<verse number="15">سو جد اوہناں کھالیا۔ یِسُوع نیں شمعُون پطرس نُوں آکھیا۔ اَے شمعُون یُوحنّا دے پُتر تُوں ایہناں توں میرے نال وَدّھ مُحبّت رکھنا ایں؟ تے اوس اوہنوں آکھیا اَے خُداوند تُوں تے جاننا ایں پئی مَیں تینُوں پیار کرنا آں اوس اوہنوں آکھیا میرے لیلے چار۔</verse>
				<verse number="16">فیر دُوجی وار اوہنوں آکھیا اَے شمعُون یُوحنّا دے پُتر توں میرے نال مُحبّت رکھنا ایں؟ اوس اوہنوں آکھیا خُداوند تُوں تے جاننا ایں پئی مَیں تینُوں پیار کرنا ہاں۔ اوس اوہنوں آکھیا میرِیاں بھیڈاں نُوں پال۔</verse>
				<verse number="17">اوس اوہنوں ترِیجی وار آکھیا اَے شمعُون یُوحنّا دے پُتر تُوں مَینُوں پیار کرنا ایں؟ ایس گلّے پئی اوس ترِیجی وار اوہنوں آکھیا تُوں مَینُوں پیار کرنا ایں؟ پطرس اُداس ہویا تے اوہنوں آکھیا اَے خُداوند تُوں ای سبھ کُجھ جاننا ایں تینُوں معلُوم اے پئی مَیں تینُوں پیار کرنا آں۔ یِسُوع اوہنوں آکھیا میرِیاں بھیڈاں نُوں چار۔</verse>
				<verse number="18">مَیں تینُوں سَچ سَچ آکھنا آں جد تُوں جوان سَیں تُوں اپنا لکّ آپ بنھدا تے جِتّھے جی کر دا سی ٹُردا پِھردا سَیں۔ پر جدوں تُوں بُڈّھا ہوویں گا تَد اپنے ہتّھ پَساریں گا تے دُوجا تیرا لکّ بنھے گا تے جِتّھے تیرا جی نئیں کر دا اوتھے تینُوں چُک لے جائے گا۔</verse>
				<verse number="19">اوس ایس گلّ نال اشارہ کِیتا پئی اوہ کیہڑی مَوت نال خُدا دی وڈیائی کرے گا تے ایہہ آکھ کے آکھیا میرے مگر آ۔</verse>
				<verse number="20">پطرس پِچھّاں مُڑ کے اوس شاگِرد نُوں جِہنُوں یِسُوع پیار کر دا سی مگر آؤندیاں ویکھیا جِس رات دی روٹی ویلے وی اوہدی ہِک اُتّے ڈھاسنا لائیاں ہویاں آکھیا سی ”اَے خُداوند اوہ کون اے جیہڑا تینُوں پھڑواؤندا اے؟“</verse>
				<verse number="21">سو پطرس اوہنوں ویکھ کے یِسُوع نُوں آکھیا اَے خُداوند اوہدا کِیہ ہوئے گا؟</verse>
				<verse number="22">یِسُوع اوہنوں آکھیا جے میری مرضی ہوئے پئی ایہہ میرے آؤن تِیکر اے تے تینُوں کِیہ؟ تُوں میرے مگر آ</verse>
				<verse number="23">تَد بھراواں وِچ ایہہ گلّ مشہُور ہوگئی پئی اوہ شاگِرد نا مرے گا پر یِسُوع اوہنوں ایہہ نئیں سی آکھیا پئی ایہہ نا مرے گا پر ایہہ پئی جے میری مرضی ہوئے پئی ایہہ میرے آؤن تِیکر اے تے تینُوں کِیہ؟</verse>
				<verse number="24">ایہہ اوہو ای شاگِرد اے جیہڑا اوہناں گلّاں دی گواہی دیندا اے تے جِس ایہہ گلّاں لِکھیاں۔ تے اسی جاننے آں پئی اوہدی گواہی سَچّی اے۔</verse>
				<verse number="25">تے ہور ڈھیر سارے کمّ نیں جیہڑے یِسُوع کِیتے۔ جے اوہ وَکھو وکھرے لِکھے جاندے تے مَیں سمجھنا آں پئی جیہڑیاں کِتاباں لِکھیاں جاندِیاں اوہ دُنیا وِچ نا سماندِیاں۔</verse>
			</chapter>
		</book>
		<book number="44">
			<chapter number="1">
				<verse number="1">اَے تھِیُفِلُس مَیں اوہناں سارِیاں گلّاں دی پہلی کتاب بنائی اے۔ جیہڑیاں یِسُوع شُروع وِچ کر دا تے سِکھاؤندا رہیا۔</verse>
				<verse number="2">اوس دِن تِیکر پئی جد پاک رُوح دی راہِیں اپنے چُنیاں ہویاں رسُولاں نُوں حُکم دین دے پِچّھوں اوہ اُتانہہ چُکیا گیا۔</verse>
				<verse number="3">اوہناں نُوں اوس اپنے دُکھ سہن دے پِچّھوں بتھیریاں ثبُوتاں نال اپنے آپ نُوں جِیوندا وکھایا۔ چاھلیاں دِناں تِیکر اوہ اوہناں نُوں وکھالی دیندا تے خُدا دی بادشاہی دِیاں گلّاں دسدا رہیا۔</verse>
				<verse number="4">تے اوہناں دے نال رَل کے اوہناں نُوں حُکم دِتّا پئی یرُوشلِیم توں باہر نا جاؤ۔ سگوں باپ دے اوس وعدہ دی اُڈِیک رکھو۔ جیہڑا تُساں سُنیا اے۔</verse>
				<verse number="5">کیوں جو یُوحنّا تے پانی نال بپتِسمہ دِتّا۔ پر تُہانوں تھوڑے دِناں دے پِچّھوں پاک رُوح دا بپتِسمہ مِلے گا۔</verse>
				<verse number="6">سو اوہناں اکٹّھے ہو کے اوہدے کولوں ایہہ پُچھیا۔ پئی اَے خُداوند تُوں ایسے ویلے اِسرائیل نُوں بادشاہی فیر دیویں گا؟</verse>
				<verse number="7">پر اوس اوہناں نُوں آکھیا تُہاڈا کمّ نئیں پئی اوہناں ویلیاں یا وقتاں نُوں جانو جِنہاں نُوں باپ اپنے ای وَس وِچ رکھیا اے۔</verse>
				<verse number="8">پر جدوں پاک رُوح تُہاڈے اُتّے آوے گا۔ تے تُہانوں طاقت مِلے گی۔ تے یرُوشلِیم تے سارے یہُودیہ تے سامریہ وِچ نالے دھرتی دے اخِیر تِیکر۔ تُسی میرے گواہ ہوؤ گے۔</verse>
				<verse number="9">تے ایہہ آکھ کے اوہناں دیاں ویکھدیاں اوہ اُتانہہ چُکیا گیا۔ تے بدّل اوہنوں اوہناں دِیاں نظراں توں لُکا لیا۔</verse>
				<verse number="10">تے اوہدے جاندِیاں ہویاں۔ جد اوہ اسمان ولّ پئے ویکھدے سن ویکھو دو بندے چِٹّے کپڑے پائے ہوئے اوہناں دے کول آ کھلوتے۔</verse>
				<verse number="11">تے اوہ آکھن لگّے۔ اَے گلِیلیو تُسی کاہِنُوں اسمان ولّ ویکھدے ہو؟ ایہو یِسُوع جیہڑا تُہاڈے کولوں اسمان نُوں چُکیا گیا۔ اوسے طرح فیر آوے گا۔ جیویں تُساں اوہنوں اسمان نُوں جاندِیاں ویکھیا۔</verse>
				<verse number="12">تَد اوہ پہاڑ توں جیہڑا زَیتُون دا اکھواؤندا اے جیہڑا یرُوشلِیم دے نیڑے سبت دے دِن دا پَینڈا اے یرُوشلِیم نُوں مُڑ پئے۔</verse>
				<verse number="13">تے جدوں اَپڑے تے اِک چوبارے اُتّے جا چڑھے۔ جِتّھے پطرس تے یُوحنّا تے یعقُوب تے اندریاس تے فِلپُّس تے تُوما۔ تے برتُلمائی تے متّی۔ حلفئی دا پُتر یعقُوب۔ تے زیلوتیس والا شمعُون۔ تے یعقُوب دا پُتر یہُوداہ رہندے سن۔</verse>
				<verse number="14">ایہہ ساریاں دے سارے کئیاں زنانِیاں دے نال تے نالے یِسُوع دی ماں مریم تے اوہدے بھراواں دے نال اِک دِل ہو کے دُعا منگن وِچ لگے رہندے سن۔</verse>
				<verse number="15">تے اوہناں دِناں وِچ پطرس بھراواں دے وِچ جیہڑے اِکّو تھانویں اِک سو وِیہہ کُو بندے سن کھلو کے آکھن لگّا۔</verse>
				<verse number="16">بھراؤ۔ ضرُور سی پئی اوہ نوِشتہ پُورا ہوئے۔ جیہڑا پاک رُوح پہلاں توں داؤد دی زبانی یہُوداہ دی بابت جیہڑا یِسُوع دے پھڑن والیاں دا آگُو بن گیا سی آکھیا۔</verse>
				<verse number="17">کیوں جو اوہ ساڈے وِچ گِنیا گیا۔ تے اوہنوں ایس خِدمت دا حِصّہ مِلیا سی۔</verse>
				<verse number="18">(اوہنے بُریائی دی مزدُوری نال اِک پَیلی مُل لئی۔ تے مُنھ پرنے ڈِگّیا۔ تے اوہدا ڈِھڈ پاٹ گیا تے اوہدیاں سارِیاں آندراں نِکل گِئیاں۔</verse>
				<verse number="19">تے ایہہ حال یرُوشلِیم دے سارے رہن والیاں نُوں معلُوم ہویا ایتھوں تِیکر پئی اوہناں دی بولی وِچ اوس پَیلی دا ناں ہَقَل دما یعنی خُون دی پَیلی پَے گیا۔)</verse>
				<verse number="20">کیوں جو زبُوراں دی کتاب وِچ لِکھیا اے پئی اوہدا گھر اُجّڑ جائے۔ تے اوہدے وِچ کوئی وَسّن والا نا ہوئے۔ تے ایہہ وی پئی اوہدا درجہ دُوجا لے لَوے۔</verse>
				<verse number="21">سو ضرُور چاہیدا اے۔ پئی ایہناں بندیاں وِچوں جیہڑے ہر ویلے ساڈے نال رہے۔ جِنّاں چِر خُداوند یِسُوع ساڈے وِچ آؤندا جاندا سی۔</verse>
				<verse number="22">یُوحنّا دے بپتِسمے توں لے کے اوس دِن تِیکر جدوں اوہ ساڈے کولوں چُک لیا گیا سی۔ اِک بندہ اوہدے جی اُٹھن دا گواہ ساڈے نال بنے۔</verse>
				<verse number="23">تَد اوہناں دو جِنّیاں نُوں سامھنے کِیتا۔ اِک یُوسف نُوں جیہڑا برسبّا اکھواؤندا اے جِہدا لقب یُوستُس سی۔ دُوجا متّیاہ نُوں۔</verse>
				<verse number="24">تَد اوہناں دُعا منگ کے آکھیا اَے خُداوند تُوں جیہڑا ساریاں دے دِلاں دا حال جاننا ایں۔ ایہہ دس پئی ایہناں دوہاں وِچوں تُوں کِنوں چُنیا اے۔</verse>
				<verse number="25">پئی اوہنوں تھاں مِلے اوس خِدمت تے رسالت دے کمّ وِچ جِہنُوں یہُوداہ چھڈ کے اپنے تھاں گیا۔</verse>
				<verse number="26">تے اوہناں نیں اوہناں لئی گُنا پایا۔ تے گُنا متّیاہ دے ناں دا نِکلیا۔ تَد اوہ یارھاں رسُولاں نال گِنیا گیا۔</verse>
			</chapter>
			<chapter number="2">
				<verse number="1">تے جد پینتِیکُست دا دِن آگیا۔ سارے اِک تھاں اکٹّھے ہوئے۔</verse>
				<verse number="2">تے اِک دم اسمان توں اِک اواز آئی۔ جیویں وڈّی ہنیری دی شُوکر ہوئے۔ تے سارا گھر جِتّھے اوہ بَیٹھے سن اوہدے نال بھر گیا۔</verse>
				<verse number="3">تے اَگ دِیاں پاٹیاں ہویاں لاٹاں وانگُوں اوہناں نُوں بولیاں ویکھالی دِتّیاں۔ تے اوہناں وِچوں ہر اِک دے سِر اُتّے آ گِئیاں۔</verse>
				<verse number="4">تَد اوہ سارے پاک رُوح نال بھر گئے۔ تے اوپریاں بولیاں بولن لگّے جیویں رُوح اوہناں نُوں بولن دی طاقت دِتّی۔</verse>
				<verse number="5">تے دِیندار یہُودی ہر اِک قوم وِچوں جیہڑی اسمان دے ہیٹھ اے اودُوں یرُوشلِیم وِچ رہندے سن۔</verse>
				<verse number="6">سو جد ایہہ اواز آئی تَد بُہت لوک جمع ہوئے۔ تے حَیران ہوئے۔ کیوں جو ساریاں سُنیا پئی ایہہ ساڈیاں بولیاں بولدے نیں۔</verse>
				<verse number="7">تے سارے حَیران ہون لگّے۔ تے آکھن لگّے۔ ایہہ جیہڑے بولدے نیں سارے گلِیلی نئیں؟</verse>
				<verse number="8">فیر اَسی کِیویں اپنے اپنے وطن دی بولی سُننے آں؟</verse>
				<verse number="9">اسی پارتھی تے مادی تے عِیلامی تے مسوپتامِیہ دے رہن والے تے یہُودیہ تے کَپّدُکیہ۔ پُنطُس تے آسِیہ</verse>
				<verse number="10">فرُوگیہ تے پمفِیلیہ۔ مِصر تے لِبوآ دے علاقہ دے جیہڑا کرینے ولّ اے۔ نالے رُومی مُسافر بھانویں یہُودی تے بھانویں ایہناں دے مُرید۔</verse>
				<verse number="11">کریتی تے عربی آں تے اپنیاں اپنیاں بولیاں وِچ ایہناں نُوں خُدا دِیاں وڈّیاں گلّاں بولدے سُننے آں۔</verse>
				<verse number="12">تے سارے تعجُّب کرن لگّے۔ تے گھبرائے۔ تے اِک دُوجے نُوں آکھن لگّے پئی ایہہ کِیہ ہون لگّا اے؟</verse>
				<verse number="13">ہورناں مخَول کر کے آکھیا ایہناں نُوں سجری مَے دا نشہ اے۔</verse>
				<verse number="14">تَد پطرس نے یاراں دے نال کھلو کے اُچّی اواز نال اوہناں نُوں آکھیا۔ اَے یہُودیہ تے یرُوشلِیم دے سارے رہن والیو! ایہہ جان لیؤ۔ تے کنّ لا کے میرِیاں گلّاں سُنو۔</verse>
				<verse number="15">ایہہ لوک نشے وِچ نئیں جیویں تُسی سمجھدے ہو۔ کیوں جو اجے تیجا پَہر ای چڑھیا اے۔</verse>
				<verse number="16">پر ایہہ اوہ گلّ اے جیہڑی یُوایل نبی دی راہِیں آکھی گئی اے۔</verse>
				<verse number="17">پئی خُدا آکھدا اے پئی اخِیری دہاڑیاں وِچ اِنج ہوئے گا۔ پئی مَیں اپنے رُوح وِچوں ساریاں انساناں اُتّے ڈوہلاں گا۔ تے تُہاڈے پُتر تے تُہاڈیاں دِھیاں نبُوّت کرن گِیاں تے تُہاڈے جوان رویا ویکھن گے۔ تے تُہاڈے بُڈّھے سُفنہ ویکھن گے۔</verse>
				<verse number="18">تے مَیں اوہناں دِناں وِچ اپنے بندے بندیاں اُتّے اپنے رُوح وِچوں ڈوہلاں گا۔ تے اوہ نبُوّت کرن گے۔</verse>
				<verse number="19">تے مَیں اُتانہہ اسمان وِچ عجب کمّ تے ہیٹھاں زمین اُتّے کراماتاں وکھاواں گا۔ یعنی لہو تے اَگ تے دُھوں دا بدّل وکھاواں گا۔</verse>
				<verse number="20">سُورج ہنیرا تے چَنّ لہو ہو جائے گا خُداوند دے وڈّے تے جلال والے دِن دے آؤن توں پہلاں۔</verse>
				<verse number="21">تے اینج ہوئے گا پئی ہر اِک جیہڑا خُدا دا ناں لَئے گا اوہنوں نجات مِلے گی۔</verse>
				<verse number="22">اَے اِسرائیلیو! ایہہ گلّاں سُنو پئی یِسُوع ناصری اِک بندہ سی جِہدا خُدا دے ولّوں ہونا تُہاڈے اُتّے اوہناں کراماتاں تے نشانِیاں تے عجب کمّاں نال ثابت ہویا جیہڑے خُدا اوہدی ہتّھِیں تُہاڈے وِچ وکھالے۔ جیویں تُسی آپ جان دے ہو۔</verse>
				<verse number="23">جد خُدا دے ٹھہرائے ہوئے انتظام تے غَیب دے عِلم نال اوہ پھڑایا گیا۔ تُساں غیر شرِعاں دے۔ ہتھّوں کِل ٹُھکّاکے مروا دِتّا۔</verse>
				<verse number="24">اوسے نُوں خُدا مَوت دے بندھ توں چھڈا کے جوالیا۔ کیوں جو ایہہ نئیں سی ہو سکدا پئی اوہ اوہدے وَس وِچ رہے۔</verse>
				<verse number="25">کیوں جو داؤد اوہدے حق وِچ آکھدا اے پئی مَیں خُداوند نُوں ہمیش اپنے سامھنے ویکھیا پئی اوہ میرے سَجّے پاسے اَے تاں جو مَیں نا ہِلّاں۔</verse>
				<verse number="26">ایس کر کے میرا دِل خُوش ہویا۔ تے میری زبانوں خُوشی نِکلدی اے۔ سگوں میرا جِسم وی آس وِچ رہے گا۔</verse>
				<verse number="27">پئی تُوں میری جان نُوں پاتال وِچ نا چھڈیں گا تے نا اپنے قُدُّوس نُوں ترکّن دئیں گا۔</verse>
				<verse number="28">تُوں مَینُوں زِندگی دے راہ دسے نیں۔ تُوں اپنے دِیدار دی خُوشی نال مَینُوں بھر دیں گا۔</verse>
				<verse number="29">بھراؤ! تُہانوں کُھلا ڈُلہا ساڈے وَڈارُو داؤد ولّوں ایہہ آکھنا چَنگا اے پئی اوہ مر وی گیا تے نالے دَبّیا گیا۔ تے اَج تِیکر اوہدی قبر ساڈے کول اے۔</verse>
				<verse number="30">سو ایس کر کے پئی اوہ نبی سی تے جان دا سی پئی خُدا میرے نال سَونہہ کھادِی پئی تیری اَنس وِچوں کِسے نُوں تیری گدّی اُتّے بھاواں گا۔</verse>
				<verse number="31">اوس نبُوّت کر کے مسِیح دے جی اُٹھن دا ذِکر کِیتا۔ پئی نا اوہدی جان پاتال وِچ چھڈی گئی تے نا اوہدا جِسم گلیا سڑیا۔</verse>
				<verse number="32">ایسے یِسُوع نُوں خُدا جوالیا جِہدے اسی سارے گواہ ہاں۔</verse>
				<verse number="33">سو جد اوہ خُدا دے سَجّے پاسے اُچّا کِیتا گیا تے اوس باپ کولوں پاک رُوح دا وعدہ پایا تاں اوس ایہہ جو تُسی ویکھدے تے سُندے ہو بخش دِتّا۔</verse>
				<verse number="34">کیوں جو داؤد تاں اسمان اُتّے نئیں چڑھیا۔ سگوں آپی آکھدا اے۔ پئی خُداوند میرے خُداوند نُوں آکھیا۔ پئی میرے سَجّے ہتّھ بَیہہ جا۔</verse>
				<verse number="35">جِنّاں چِر مَیں تیرے وَیرِیاں نُوں تیرے پیراں دی چَوکی نا بناواں۔</verse>
				<verse number="36">سو اِسرائیل دا سارا گھرانا پَکّی طرح جانے پئی خُدا نے اوسے یِسُوع نُوں جِہنُوں تُساں صلِیب دِتّا۔ خُداوند تے مسِیح وی کِیتا۔</verse>
				<verse number="37">جدوں اوہناں ایہہ سُنیا تَد اوہناں دے دِل وِنّھے گئے تے پطرس تے باقی رسُولاں نُوں آکھیا۔ بھراؤ اسی کِیہ کریئے۔</verse>
				<verse number="38">تَد پطرس اوہناں نُوں آکھیا۔ تَوبہ کرو۔ تے تُہاڈے وِچوں ہر اِک اپنے گُناہاں دی مُعافی لئی یِسُوع مسِیح دے ناں اُتّے بپتِسمہ لے لَئے۔ تاں پاک رُوح تُہانوں اِنعام وِچ مِلے گا۔</verse>
				<verse number="39">کیوں جو ایہہ وعدہ تُہاڈے نال تے تُہاڈی اولاد نال اے تے اوہناں سبھناں نال وی جیہڑے دُراڈے نیں جِنہاں نُوں خُداوند ساڈا خُدا اپنے کول سَدّے گا۔</verse>
				<verse number="40">تے ہور بتھیریاں گلّاں نال پَکّ کر کے اوس اوہناں نُوں نصِیحت کِیتی۔ پئی ایس پُٹھی قوم توں اپنا آپ بچاؤ۔</verse>
				<verse number="41">سو جِنہاں اوہدی گلّ مَن لئی اوہناں بپتِسمہ لیا۔ تے اوسے دِن تِنّ کُو ہزار لوک اوہناں نال رَل گئے۔</verse>
				<verse number="42">تے اوہ رسُولاں دی تعلِیم تے سنگت وِچ تے روٹی توڑن تے دُعا منگن وِچ لگے رہندے سن۔</verse>
				<verse number="43">تے ہر اِک جان نُوں ڈر لگّا۔ تے بتھیرے عجب کمّ تے نشانِیاں رسُولاں دی راہِیں وکھالِیاں گِئیاں۔</verse>
				<verse number="44">تے سارے جِنہاں اِیمان لیاندا سی اکٹّھے رہندے سن۔ تے سارِیاں شیواں وِچ سانجھ رکھدے سن۔</verse>
				<verse number="45">تے اپنی ملکیّت تے شیواں ویچ ویچ کے جیویں کِسے نُوں لوڑ پَیندی ساریاں نُوں ونڈ دیندے سن۔</verse>
				<verse number="46">تے روز دِہاڑے اِک دِل ہو کے ہیکل وِچ اکٹّھے ہوندے سن۔ تے گھراں وِچ روٹی توڑ کے خُوشی تے صاف دِلی نال اَن پانی کھاندے سن۔</verse>
				<verse number="47">تے خُدا دی وڈیائی کر دے سن۔ تے سبھناں لوکاں نُوں پیارے لگدے سن۔ تے جیہڑے نجات پاندے سن خُدا روز اوہناں نُوں اوہناں دے نال رلاؤندا سی۔</verse>
			</chapter>
			<chapter number="3">
				<verse number="1">پطرس تے یُوحنّا ترِیجے پَہر دی عبادت دے ویلے ہیکل نُوں پئے جاندے سن۔</verse>
				<verse number="2">تے لوک اِک جماندرُو لنگے نُوں چُک کے لئی جاندے سن تے روز اوس بُوہے اُتّے جیہڑا سوہناں اکھواؤندا اے ایس لئی بہا دیندے سن پئی ہیکل وِچ وڑن والیاں توں خَیرات منگے۔</verse>
				<verse number="3">جدوں اوس بندے پطرس تے یُوحنّا نُوں ویکھیا پئی اوہ ہیکل وِچ جانا چاہندے نیں تے سوال کِیتا پئی مَینُوں خَیرات مِلے۔</verse>
				<verse number="4">تَد پطرس یُوحنّا سَنے اوہدے ولّ نظر کر کے آکھیا۔ تُوں ساڈے ولّ ویکھ۔</verse>
				<verse number="5">تے ایس آس اُتّے پئی اوہناں کولوں کُجھ مِلے اوس اوہناں ولّ دھیان کِیتا۔</verse>
				<verse number="6">پطرس آکھیا۔ چاندی سونا تاں میرے کول نئیں اے پر جو کُجھ میرے کول اے اوہ تینُوں دینا آں۔ پئی یِسُوع مسِیح ناصری دے ناں وِچ ٹُر پَو۔</verse>
				<verse number="7">تے اوس اوہدا سَجّا ہتّھ پَھڑکے اوہنوں چُکیا۔ اوسے ویلے اوہدے پَیر تے گِٹے تگڑے ہوگئے۔</verse>
				<verse number="8">تے اوہ چھال مار کے اُٹھ کھلوتا تے ٹُرن پِھرن لگ پیا۔ تے اوہ خُدا دی وڈیائی کر دا تے چھالاں مار دا اوہناں دے نال ہیکل وِچ گیا۔</verse>
				<verse number="9">تے ساریاں لوکاں اوہنوں ٹُردیاں پِھردیاں تے خُدا دی وڈیائی کر دیاں ویکھیا۔</verse>
				<verse number="10">تے اوہنوں پچھان لیا۔ پئی ایہہ اوہ اے جیہڑا ہیکل دے سوہنے بُوہے اُتّے خَیرات منگن نُوں بہایا جاندا سی تے اوہ اوس حال توں جیہڑا اوہدے اُتّے گُذریا سی بُہت حَیران ہو کے ہکّے بکّے ہوگئے۔</verse>
				<verse number="11">تے جد اوہ پطرس تے یُوحنّا دا پِچھّا نئیں سی چھڈ دا تَد سارے لوک بڑے حَیران ہو کے اوس برانڈے ولّ جیہڑا سُلیمان دا اکھواؤندا اے۔ اوہناں کول نسّے آئے۔</verse>
				<verse number="12">تَد پطرس ایہہ حال ویکھ کے لوکاں نُوں آکھیا۔ اَے اِسرائیلیو! ایس گلّ اُتّے تُسی کیوں حَیران ہوندے ہو۔ تے سانُوں کیوں اینج ویکھدے ہو پئی اساں اپنی قُدرت یا دِینداری نال اوہنوں ٹُرن دی طاقت بخشی اے؟</verse>
				<verse number="13">ابرہام تے اِضحاق تے یعقُوب دے خُدا۔ ساڈے پئیو دادیاں دے خُدا اپنے خادم یِسُوع نُوں جلال دِتّا۔ اوہنوں تُساں حوالے کِیتا۔ تے پِیلاطُس دے سامھنے اِنکاری ہوئے جِس ویلے اوس اوہنوں چھڈ دین دا اِرادہ کِیتا۔</verse>
				<verse number="14">سگوں تُسی اوہدا جیہڑا قُدُّوس تے سَچّا سی اِنکار کِیتا۔ تے اِک خُونی بندے نُوں منگ لیا۔ پئی اوہ تُہاڈے لئی چھڈیا جاوے۔</verse>
				<verse number="15">پر تُساں زِندگی دے مالک نُوں قتل کِیتا۔ جِہنُوں خُدا مُردیاں وِچوں جوالیا۔ تے اسی اوہدے گواہ آں۔</verse>
				<verse number="16">تے اوہدے ناں اُتّے اِیمان رکھن دے سبّب اوہدے ناں تے ایس بندے نُوں تگڑیاں کِیتا۔ جِہنُوں تُسی ویکھدے تے پچھاندے ہو۔ اوس اِیمان نے جیہڑا اوہدی راہِیں اے تُہاڈے ساریاں دے سامھنے ایہنوں ایہہ پُوری تندرستی دِتّی۔</verse>
				<verse number="17">ہُن بھراؤ! مَیں جاننا آں پئی تُساں ایہہ کمّ نادانی نال کِیتا۔ جیویں تُہاڈے سرداراں نیں وی۔</verse>
				<verse number="18">پر جیہڑیاں گلّاں دی خبر خُدا ساریاں نبیاں دی زبانی پہلوں ای دِتّی سی پئی اوہدا مسِیح دُکھ چُکے گا۔ اوس ایویں پُوریاں کِیتیاں۔</verse>
				<verse number="19">سو تَوبہ کرو تے پِھرو تاں جو تُہاڈے گُناہ مٹائے جان۔ تے جد خُداوند دی درگاہوں خُوشحالی دے دِن آؤن۔</verse>
				<verse number="20">تے اوہ مسِیح یِسُوع نُوں گھلّے۔ جیہڑا تُہاڈے لئی مُقرّر کِیتا گیا</verse>
				<verse number="21">ایہہ ضرُوری اے پئی اوہ اسمان وِچ اودُوں تِیکر رہے جد تِیکر سارِیاں شیواں بحال نا کِیتیاں جان جِنہاں دا ذِکر خُدا نے مُڈھوں اپنے پاک نبیاں دی زبانی کِیتا۔</verse>
				<verse number="22">مُوسیٰ نے آکھیا سی پئی خُداوند خُدا تُہاڈے بھراواں وِچوں اِک نبی میرے جِہیا کھڑا کرے گا۔ جو کُجھ اوہ تُہانوں آکھے سارے سُنو۔</verse>
				<verse number="23">تے اینج ہوئے گا۔ پئی ہر اِک جان جیہڑی اوس نبی دی نا سُنے اوہدا قوم وِچوں ناس ہو جاوے گا۔</verse>
				<verse number="24">تے سموئیل توں لے کے تے اوہدے مگروں آؤن والیاں سارے نبیاں نیں جِنہاں کلام کِیتا اے ایہناں دِناں دی خبر دِتّی۔</verse>
				<verse number="25">تُسی نبیاں دی اولاد ہو۔ تے اوس عہد دے سانجھی جیہڑا خُدا تُہاڈے پئیو دادیاں نال کِیتا۔ جد ابرہام نُوں ایہہ آکھیا۔ پئی تیری نسل توں دُنیا دے سارے گھرانیاں نُوں برکت مِلے گی۔</verse>
				<verse number="26">تُہاڈے ای کول سبھ توں پہلاں خُدا اپنے خادم نُوں اُٹھال کے ایس لئی گھلّیا پئی تُہاڈے وِچوں ہر اِک نُوں اوہدیاں بُرائیاں توں پھیر کے برکت دیوے۔</verse>
			</chapter>
			<chapter number="4">
				<verse number="1">جد اوہ لوکاں نُوں ایہہ پئے آکھدے سن۔ تَد کاہِن تے ہیکل دا سردار تے صدوقی اوہناں اُتّے چڑھ آئے۔</verse>
				<verse number="2">کیوں جو بڑے غُصّے ہوئے پئی اوہ لوکاں نُوں سکھالدے سن۔ تے یِسُوع دی مِثال دے کے مُردیاں وِچوں جی اُٹھن دی منادی کر دے سن۔</verse>
				<verse number="3">تے اوہناں اُتّے ہتّھ پائے تے دُوجے دِن تِیکر قید رکھیا۔ کیوں جو اودُوں شام ہوگئی سی۔</verse>
				<verse number="4">پر بتھیریاں اوہناں وِچوں جِنہاں کلام سُنیا اِیمان لیاندا تے اوہ بندے گنتری وِچ پنج کُو ہزار ہوگئے سن۔</verse>
				<verse number="5">تے اگلے بَھلک اِنج ہویا پئی اوہناں دے سردار تے بزُرگ تے فقِیہ یرُوشلِیم وِچ اکٹّھے ہوئے سن۔</verse>
				<verse number="6">تے حنّا سردار کاہِن نال سی۔ تے کائفا تے یُوحنّا۔ تے اِسکندر تے جِنّے سردار کاہِن دے ساک سن۔</verse>
				<verse number="7">تے اوہناں نُوں وِچ کھلار کے اوہناں پُچھیا۔ پئی تُساں کیہڑی قُدرت نال تے کیہڑے ناں اُتّے ایہہ کمّ کِیتا؟</verse>
				<verse number="8">تَد پطرس پاک رُوح نال بھر کے اوہناں نُوں آکھن لگّا۔ اَے قوم دے سردارو تے بزُرگو۔</verse>
				<verse number="9">جے ساتھوں اَج پُچھیا جاندا اے ایس احسان دی بابت جیہڑا ایس کمزور بندے اُتّے ہویا۔ پئی اوہ کِیویں چَنگا ہوگیا اے۔</verse>
				<verse number="10">تاں تُہانوں سبھناں نُوں تے اِسرائیل دی ساری قوم نُوں معلُوم ہوئے۔ پئی یِسُوع مسِیح ناصری دے ناں اُتّے جِہنُوں تُساں صلِیب دِتّی تے خُدا نے اوہنوں مُردیاں وِچوں جوالیا۔ اوہدے ناں اُتّے تُہاڈے سامھنے ایہہ بندہ بھلا چَنگا کھلوتا اے۔</verse>
				<verse number="11">ایہہ اوہو پتّھر اے جِہنُوں تُساں راجاں رَدّ کِیتا اوہ تاں گُٹّھ دا سِرا ہوگیا۔</verse>
				<verse number="12">تے کِسے دُوجے توں نجات نئیں اے ایس لئی پئی اسمانوں ہیٹھاں بندیاں نُوں کوئی ہور ناں دِتّا نئیں گیا۔ جِہدی راہِیں اسی نجات پا سکیئے۔</verse>
				<verse number="13">جدوں اوہناں پطرس تے یُوحنّا دی دلیری ویکھی۔ تے جانیا پئی ایہہ اَن پڑھ تے مُورکھ نیں۔ تے تعجُّب کِیتا تے اوہناں نُوں پِچھانیا پئی اوہ یِسُوع دے نال سن۔</verse>
				<verse number="14">تے اوس بندے نُوں جیہڑا چَنگا ہویا سی اوہناں دے نال کھلوتیاں ویکھ کے کُجھ خلاف نا آکھ سکے۔</verse>
				<verse number="15">پر اوہناں نُوں حُکم دے کے پئی مجلسیوں باہر جاؤ۔ آپو وِچ صلاح کر کے آکھن لگّے۔</verse>
				<verse number="16">پئی اسی ایہناں بندیاں نال کِیہ کرئیے۔ کیوں جو اوہناں توں اِک مَنّی ہوئی کرامات ہو گئی اے۔ جیہڑی یرُوشلِیم دے سارے رہن والیاں نُوں معلُوم اے۔ تے اسی مُکّر نئیں سکدے۔</verse>
				<verse number="17">پر کِتے ایویں نا ہوئے پئی لوکاں وِچ گلّ ہور وی کھِلّر جاوے۔ اسی اوہناں نُوں دھمکی دئیے پئی ایس ناں دا فیر کِسے بندے اگّے ذِکر نا کرن۔</verse>
				<verse number="18">تَد اوہناں نُوں سَدّ کے تاکِید کِیتی پئی یِسُوع دے ناں اُتّے بالکل نا بولنا تے نا تعلِیم دینا۔</verse>
				<verse number="19">پر پطرس تے یُوحنّا اوہناں نُوں آکھیا۔ تُسی آپ انصاف کرو۔ پئی خُدا دے اگّے ایہہ ٹھیک اے۔ پئی اسی خُدا دی گلّ نالوں وَدّھ تُہاڈی گلّ سُنئے؟</verse>
				<verse number="20">کیوں جو ایہہ ساتھوں ہو نئیں سکدا اے۔ پئی جو کُجھ اساں ویکھیا تے سُنیا اے سو نا آکھیئے؟</verse>
				<verse number="21">تَد اوہناں فیر دھمکی دے کے اوہناں نُوں چھڈ دِتّا۔ کیوں جو لوکاں دے سبّب اوہناں نُوں سزا دین دا کوئی راہ نا لَبّھیا ایس واسطے پئی اوس کمّ دے سببّوں جیہڑا ہویا سی سارے خُدا دی وڈیائی کر دے سن۔</verse>
				<verse number="22">کیوں جو اوہ جَنا جِہدے اُتّے چَنگا ہون دی کرامات ہوئی سی چاھلیاں ورھیاں دے اُتّے اُتّے سی۔</verse>
				<verse number="23">تَد اوہ چُھٹ کے اپنے جوٹی داراں دے کول آئے۔ تے جو کُجھ سردار کاہِناں تے بزُرگاں اوہناں نُوں آکھیا سی بیان کِیتا۔</verse>
				<verse number="24">تے اوہناں جدوں سُنیا اِک دِل ہو کے خُدا نُوں اُچّی اواز نال آکھیا۔ اَے مالک تُوں ای اسمان تے زمین تے سمُندر تے سبھ جو کُجھ اوہناں دے وِچ اے بنایا۔</verse>
				<verse number="25">تُوں پاک رُوح دی راہِیں اپنے بندے ساڈے پئیو داؤد دی زبانی آکھیا۔ پئی غیر قوماں کاہِنُوں شور مچایا۔ تے لوکاں نیں کُوڑے خیال بَدّھے؟</verse>
				<verse number="26">خُداوند تے اوہدے مسِیح دے برخلاف زمین دے بادشاہ اُٹھے۔ تے حاکم اِک سَنگ اکٹّھے ہوئے۔</verse>
				<verse number="27">کیوں جو سَچ مُچ ایس شہر وِچ تیرے پاک خادم یِسُوع دے برخلاف جِہنُوں تُوں مسَح کِیتا۔ ہیرودیس تے پُنطِیُس پِیلاطُس غیر قوماں تے اِسرائیلیاں سَنے ایس لئی اکٹّھے ہوئے۔</verse>
				<verse number="28">پئی اوہ کمّ کرن جِہدا ہونا تیرے ہتّھ تے تیری صلاح نے پہلے ای ٹھہرا رکھیا سی۔</verse>
				<verse number="29">تے ہُن اَے خُداوند ایہناں دِیاں دھمکیاں نُوں ویکھ تے اپنے بندیاں نُوں ایہہ ہِمّت دے پئی بڑی دلیری نال تیرا کلام سُناؤن۔</verse>
				<verse number="30">تے تُوں اپنا ہتّھ ولّ کرن لئی وَدّھا تے تیرے پاک خادم یِسُوع دے ناں اُتّے نشانِیاں تے عجب کمّ وکھائے جان۔</verse>
				<verse number="31">جد اوہناں دُعا منگ لئی تَد اوہ تھاں ہِل گیا جِہدے وِچ اوہ اکٹّھے ہوئے ہوئے سن۔ تے سبھو پاک رُوح نال بھر گئے۔ تے خُدا دا کلام دلیری نال سُنان لگّے۔</verse>
				<verse number="32">تے اِیمانداراں دی جماعت اِک دِل تے اِک جان سی۔ تے کوئی اپنے مال وِچوں کِسے شے نُوں اپنا نئیں سی آکھدا پر اوہ سبھ کُجھ سانجھا رکھدے سن۔</verse>
				<verse number="33">تے رسُول خُداوند یِسُوع مسِیح دے جی اُٹھن دی گواہی بڑی طاقت نال دیندے سن۔ تے اوہناں سبھناں اُتّے بڑا فضل سی۔</verse>
				<verse number="34">کیوں جو اوہناں وِچوں کوئی محتاج نا سی۔ ایس لئی پئی جِنّے زمین تے مکان دے مالک سن اوہنوں ویچ کے وِکِیاں ہویاں شیواں دا مُل لیاؤندے سن۔</verse>
				<verse number="35">تے رسُولاں دے پیراں وِچ رکھدے سن۔ تے ہر اِک نُوں اوہدی لوڑ دے سببّوں وَنڈیا جاندا سی۔</verse>
				<verse number="36">تے یُوسف قوم دا لاوی سی تے کُپرُس دا سی۔ اوہدا ناں رسُولاں نیں برنباس یعنی نصِیحت دا پُتر رکھیا۔</verse>
				<verse number="37">اوہدے کول اِک پَیلی سی۔ جِہنُوں ویچ کے اوس رقم لیا کے رسُولاں دِیاں پیراں وِچ لیا رکھی۔</verse>
			</chapter>
			<chapter number="5">
				<verse number="1">تے حننیاہ کر کے اِک بندے نے اپنی گھرالی سفِیرہ نال رَل کے ملکیّت ویچی۔</verse>
				<verse number="2">تے گھر والی نال صلاح رَلا کے مُل وِچوں کُجھ رکھ لیا۔ تے کُجھ حِصّہ لے کے رسُولاں دے پیراں وِچ لیا رکھیا۔</verse>
				<verse number="3">پر پطرس آکھیا۔ اَے حننیاہ شیطان تیرے دِل وِچ ایہہ گلّ کیوں پائی پئی تُوں پاک رُوح نُوں فریب دیویں تے زمین دے مُل وِچوں کُجھ رکھ چھڈیں؟</verse>
				<verse number="4">جد تِیکر اوہ رہی تے تیری ای نئیں سی۔ تے جد وِک گئی۔ تے تیرے اختیار وِچ نا رہی؟ تُوں کیوں ایس گلّ نُوں دِل وِچ رکھیا؟ تُوں بندیاں نال فریب نئیں کِیتا پر خُدا نال۔</verse>
				<verse number="5">ایہہ گلّاں سُندیاں ای حننیاہ ڈِگّ پیا۔ تے اوہدا دَم نِکل گیا تے جِنّیاں سُنیا ساریاں نُوں بڑا ڈر لگّا۔</verse>
				<verse number="6">تے جواناں اُٹھ کے اوہنوں کفنایا تے باہر لے جا کے دفنایا۔</verse>
				<verse number="7">تے تِنّ کُو گھنٹیاں دے پِچّھوں اوہدی گھر والی ایس حال توں بے خبر ہو کے اندر آئی۔</verse>
				<verse number="8">تَد پطرس اوہنوں آکھیا مَینُوں دس تُساں پَیلی نُوں اینے توں ویچیا؟ اوہ آکھن لگّی آہو۔ اینے ای توں۔</verse>
				<verse number="9">فیر پطرس اوہنوں آکھیا۔ تُساں کاہِنُوں صلاح کِیتی پئی خُداوند دے رُوح نُوں ازماؤ۔ ویکھ تیرے گھر والے دے دفنان والیاں دے پَیر بُوہے اُتّے نیں تے تینُوں وی باہر لے جان گے۔</verse>
				<verse number="10">اوسے ویلے اوہ اوہدے پیراں کول ڈِگّی۔ تے اوہدا دَم نِکل گیا۔ تے جواناں اندر آ کے اوہنوں مُردہ ویکھیا۔ تے باہر لیجا کے اوہدے گھر والے دے کول دفنایا۔</verse>
				<verse number="11">تے ساری کلِیسیا نُوں تے جِنہاں ایہہ گلّ سُنی ساریاں نُوں بڑا ڈر لگّا۔</verse>
				<verse number="12">تے رسُولاں دے ہتھّوں بُہت کراماتاں تے مُعجزے لوکاں وِچ ظاہر ہوئے تے سبھ اِک دِل ہو کے سُلیمان دے برانڈے وِچ اکٹّھے سن۔</verse>
				<verse number="13">پر ہورناں وِچوں کِسے دا حَوصلہ نا پیا پئی اوہناں وِچ رَل جائے۔ تَد وی لوک اوہناں دی تعرِیف کر دے سن۔</verse>
				<verse number="14">تے ہور وی وَدّھ بندے تے زنانِیاں سگوں جماعتاں دِیاں جماعتاں اِیمان لیا کے خُداوند دے نال مِلدے جاندے سن۔</verse>
				<verse number="15">ایتھوں تِیکر پئی لوک اپنیاں روگِیاں نُوں لیاؤندے۔ تے پلنگاں تے مَنجِیاں اُتّے رکھدے سن ایس لئی پئی پطرس جد آوے اوہدا پر چھاواں ای اوہناں وِچوں کِسے اُتّے پَے جاوے۔</verse>
				<verse number="16">تے یرُوشلِیم دے آلے دوالے دیاں نگراں توں وی بڑا مُلکھ اکٹّھا ہویا تے اوہ اپنیاں روگِیاں نُوں تے اوہناں نُوں جیہڑے پلِیت رُوحاں توں اَوکھے سن لیاؤندے رہے تے اوہناں وِچوں اِک اِک چَنگا ہوگیا۔</verse>
				<verse number="17">تَد سردار کاہِن اُٹھیا۔ تے اوہدے سارے جوٹی دار وی جیہڑے صدوقیاں دے فِرقے دے نیں ساڑے نال بھرے ہوئے سن۔</verse>
				<verse number="18">تے رسُولاں اُتّے ہتّھ چُکے۔ تے اوہناں نُوں عام قیدخانے دے وِچ سُٹ دِتّا۔</verse>
				<verse number="19">پر خُداوند دے فرِشتے رات نُوں قیدخانے دا بُوہا کھو لیا۔ تے اوہناں نُوں باہر لیا کے آکھیا۔</verse>
				<verse number="20">جاؤ تے ہیکل وِچ کھلو کے ایس زِندگی دِیاں سارِیاں گلّاں لوکاں نُوں سُناؤ۔</verse>
				<verse number="21">سو ایہہ سُن کے اوہ سویرے ہیکل وِچ گئے۔ تے سکھالن لگّے۔ جدوں سردار کاہِن اپنے جوٹی داراں دے نال آیا۔ اوہناں صدرِ مجلس نُوں تے بنی اِسرائیل دے بزُرگاں نُوں جمع کِیتا تے قیدخانے وِچ اکھوا گھلّیا پئی اوہناں نُوں لے آؤن۔</verse>
				<verse number="22">جدوں سپاہی اوتھے اَپڑے اوہناں نُوں قیدخانے وِچ نا ویکھیا۔</verse>
				<verse number="23">تے مُڑ کے اوہناں نُوں خبر دِتّی۔ پئی اساں قیدخانے نُوں بڑا ٹکاؤ بند کِیتا ہویا ویکھیا تے پہرے والے بُوہیاں اُتّے کھلوتے ہوئے سن۔ تے جد کھو لیا تے کِسے نُوں اندر نا ویکھیا۔</verse>
				<verse number="24">جد ہیکل دے سردار تے سردار کاہِناں ایہہ گلّاں سُنیاں اوہناں دی بابت بُہت گھبرا گئے۔ پئی ایہہ گلّ کِتّھوں تِیکر وَدھے گی۔</verse>
				<verse number="25">تے کِسے آ کے اوہناں نُوں خبر دِتّی۔ پئی ویکھو اوہ بندے جِنہاں نُوں تُساں قیدخانے وِچ پا دِتّا۔ اوہ ہیکل وِچ کھلو کے لوکاں نُوں سکھالدے نیں۔</verse>
				<verse number="26">تَد سردار سپاہیاں سَنے گیا۔ تے اوہناں نُوں لے آیا۔ پر زبردستی نال نئیں کیوں جو اوہ لوکاں توں ڈر دے سن۔ کِتے اوہ سانُوں پتّھر نا مارن۔</verse>
				<verse number="27">تے اوہناں نُوں لیا کے پنچایت وِچ کھلار دِتّا تے سردار کاہِن اوہناں نُوں پچُھّن لگّا۔</verse>
				<verse number="28">پئی اساں تُہانوں تاکِید نال حُکم دِتّا سی پئی ایس ناں اُتّے نا سکھالو؟ تے تُساں یرُوشلِیم نُوں اپنی تعلِیم نال بھر دِتّا اے۔ تے ایس بندے دا خُون ساڈے اُتّے لیاؤنا چاہندے ہو۔</verse>
				<verse number="29">پر پطرس تے رسُولاں آکھیا سانُوں خُدا دا حُکم بندیاں دے حُکم نالوں وَدّھ مَنّنا چاہیدا اے۔</verse>
				<verse number="30">ساڈے پئیو دادیاں دے خُدا نے یِسُوع نُوں جوالیا۔ جِہنُوں تُساں لکڑی اُتّے ٹنگ کے مار سُٹّیا۔</verse>
				<verse number="31">اوسے نُوں خُدا مالک تے نجات دین والا مُقرّر کر کے اپنے سَجّے ہتّھ نال اُچیاں کِیتا پئی اِسرائیل نُوں تَوبہ تے گُناہاں دی مُعافی بخشے۔</verse>
				<verse number="32">تے اسی ایہناں گلّاں دے گواہ آں۔ تے پاک رُوح وی گواہ اے۔ جیہڑا خُدا اپنے مَنّن والیاں نُوں دِتّا۔</verse>
				<verse number="33">پر اوہ ایہہ سُن کے اپنے دِل وِچ سڑ گئے۔ تے صلاح کِیتی پئی اوہناں نُوں مار سُٹّیئے۔</verse>
				<verse number="34">تَد گملی ایل ناں دے اِک فریسی نے جیہڑا شریعت دا مُعلّم تے سبھناں لوکاں وِچ عِزّت والا سی۔ صدرِ مجلس وِچ کھلو کے حُکم دِتّا۔ پئی ایہناں بندیاں نُوں ذرا کُو باہر کر دئیو۔</verse>
				<verse number="35">تے اوہناں نُوں آکھیا۔ اے اِسرائیلیو ہوش کرو پئی تُسی ایہناں بندیاں نال کِیہ کرنا چاہندے ہو۔</verse>
				<verse number="36">کیوں جو ایہناں دِناں توں پہلاں تھیُوداس نے اُٹھ کے آکھیا پئی مَیں وی کُجھ آں۔ اوہدے نال چار کُو سو بندے رَل گئے اوہ تاں مار یا گیا تے جِنّے اوہنوں مَن دے سن سارے کھِلرپُلر گئے۔ تے اوہناں دا ککّھ نئیں رہیا۔</verse>
				<verse number="37">اوہدے پِچّھوں مردم شُماری دے دِناں وِچ گلِیل دا یہُوداہ اُٹھیا تے لوکاں نُوں ورغلا کے اپنے مگر کھِچّ لیا۔ اوہ وی ہلاک ہویا تے جِنّے اوہنوں مَن دے سن سبھ کھِلّرپُلّڑ گئے۔</verse>
				<verse number="38">سو ہُن مَیں تُہانوں آکھنا آں۔ پئی ایہناں بندیاں توں ہٹے رہو۔ تے اوہناں نُوں جان دیو۔ کیوں جو جے ایہہ ہدایت تے ایہہ کمّ بندیاں ولّوں اے۔ تاں اوہ برباد کِیتا جائے گا۔</verse>
				<verse number="39">پر جے خُدا ولّوں اے۔ تاں تُسی اوہناں نُوں برباد کر نئیں سکو گے۔ کِتے تُسی خُدا نال وی سامنا کرن والے نا بنو۔</verse>
				<verse number="40">تے اوہناں اوہدی مَن لئی۔ تے جد اوہناں رسُولاں نُوں سدّیا تے مار پَوا کے حُکم کِیتا۔ پئی یِسُوع دے ناں اُتّے گلّ نا کرو۔ تَد اوہناں نُوں چھڈ دِتّا۔</verse>
				<verse number="41">سو اوہ صدرِ مجلس دے اگّوں خُوش ہو کے ٹُر گئے پئی اسی ایس ناں دی خاطر بے عِزّت ہون دے لائق تاں سمجھے گئے۔</verse>
				<verse number="42">تے روز دِہاڑے ہیکل وِچ تے گھر وِچ تعلِیم دین توں تے مسِیح یِسُوع دی اِنجِیل سُنان توں نا مُڑے۔</verse>
			</chapter>
			<chapter number="6">
				<verse number="1">تے اوہناں دِناں وِچ جد شاگِرد بُہت ہوندے جاندے سن۔ یُونان دے یہُودی عِبرانیاں دے نال کُڑکُڑان لگّے۔ کیوں جو روز دی خبر گِیری وِچ اوہناں دِیاں بیوہ عَورتاں دی پرواہ نئیں سی کِیتی جاندی۔</verse>
				<verse number="2">تَد باراں رسُولاں نیں شاگِرداں دی جماعت نُوں کول سَدّ کے آکھیا۔ ایہہ تے چَنگا نئیں پئی اسی خُدا دا کلام چھڈ کے کھان پِین دا بندوبست کرئیے۔</verse>
				<verse number="3">سو بھراؤ۔ اپنے وِچوں سَتّ نیک ناں بندیاں نُوں لَبّھو۔ جیہڑے رُوح تے دانائی نال بھرے ہوئے ہون۔ پئی اسی اوہناں نُوں ایس کمّ اُتّے مُقرّر کریئے۔</verse>
				<verse number="4">تے اسی آپ دُعا تے کلام دی خِدمت وِچ رُدھے رہاں گے۔</verse>
				<verse number="5">تَد ایہہ گلّ ساری جماعت نُوں چنگی لگّی۔ تے اوہناں ستِفنُس کر کے اِک جَنے نُوں جیہڑا اِیمان تے پاک رُوح نال بھریا ہویا سی۔ تے فِلپُّس تے پرُخُرس تے نیکانور۔ تے تِیمون تے پرمناس۔ تے نیکُلاؤس انطاکی نُوں جیہڑا نواں یہُودی مُرید سی چُنیا۔</verse>
				<verse number="6">تے اوہناں نُوں رسُولاں دے اگّے کھلار دِتّا۔ تے اوہناں دُعا منگ کے اوہناں اُتّے ہتّھ رکھّے۔</verse>
				<verse number="7">تے خُدا دا کلام وَدھدا گیا۔ تے یرُوشلِیم وِچ شاگِرداں دی گنتری بُہت وَدّھ گئی۔ تے بتھیرے کاہِن ایس دِین وِچ آگئے۔</verse>
				<verse number="8">تے ستِفنُس فضل تے طاقت نال بھریا ہویا وڈّے وڈّے مُعجزے لوکاں وِچ کر دا سی۔</verse>
				<verse number="9">تَد اوس جماعت وِچوں جیہڑی لِبرتیِنیاں دی اکھواؤندی اے۔ تے کُرینی تے اِسکندریہ دے لوکاں وِچوں۔ تے اوہنوں وِچوں وی جیہڑے کِلِکیہ تے آسِیہ توں آئے ہوئے سن۔ کئی بندے اُٹھ کے ستِفنُس نال بحث کرن لگّے۔</verse>
				<verse number="10">تے اوہ اوس دانائی تے رُوح اگّے جِہدے نال اوہ بولدا سی کھلو نا سکے۔</verse>
				<verse number="11">تَد اوہناں بندیاں نُوں چُکیا۔ پئی آکھن۔ پئی اساں اوہنوں مُوسیٰ تے خُدا دی بابت کُفر دِیاں گلّاں آکھدیاں سُنیا اے۔</verse>
				<verse number="12">تے اوہناں لوکاں تے بزُرگاں تے فقِیہاں نُوں اُبھاریا۔ تے اوہدے اُتّے چڑھ آئے۔ تے اوہنوں پھڑ کے پنچایت وِچ لے گئے۔</verse>
				<verse number="13">تے گواہاں نُوں ایہہ آکھن لئی کھلاریا پئی ایہہ جَنا ایس پاک تھاں تے شریعت دے برخلاف بولن توں باز نئیں آؤندا۔</verse>
				<verse number="14">اساں اوہنوں ایہہ آکھدیاں سُنیا اے پئی ایہہ ای یِسُوع ناصری ایس تھاں نُوں ڈھاوے گا۔ تے جیہڑیاں رِیتاں مُوسیٰ دے راہِیں سانُوں مِلیاں نیں بدل دیوے گا۔</verse>
				<verse number="15">تے صدرِ مجلس دے سارے بہن والیاں اوہدے ولّ دھیان کر کے ویکھیا پئی اوہدا مُکھڑا فرِشتے دے مُکھڑے وانگر اے۔</verse>
			</chapter>
			<chapter number="7">
				<verse number="1">تَد سردار کاہِن آکھیا پئی ایہہ گلّاں ایسے طرح نیں؟</verse>
				<verse number="2">اوہ آکھن لگّا۔ بھراؤ تے بزُرگو سُنو! ساڈے پئیو ابرہام نُوں جدوں مسوپتامِیہ وِچ سی اوہدے حاران وِچ وَسّن توں پہلاں جلال دے خُدا نے وکھالی دِتّی۔</verse>
				<verse number="3">تے اوہنوں آکھیا پئی اپنے دیس تے انگ ساکاں وِچوں نِکل جا۔ تے جیہڑا دیس مَیں تینُوں دساں اوتھے ٹُر جا۔</verse>
				<verse number="4">تَد کسدِیاں دے دیس وِچوں نِکل کے اوہ حاران وِچ جا وسّیا۔ تے اوہدے پئیو دے مرن پِچّھوں خُدا نے اوہنوں اوتھوں ٹور کے ایس دیس وِچ وسایا جِتّھے ہُن تُسی رہندے ہو۔</verse>
				<verse number="5">تے اوہدے وِچ کُجھ وِرثہ سگوں پَیر رکھن دا تھاں نا بخشیا۔ تے اوس وعدہ کِیتا۔ پئی وِرثہ لئی مَیں تینُوں تے تیرے پِچّھوں تیری اولاد نُوں ایہہ دیاں گا۔ بھانویں اوہدا اجے کوئی بچّہ نئیں سی۔</verse>
				<verse number="6">تے خُدا اینج آکھیا پئی اوہدی اولاد پردیس وِچ اوپری ہو کے رہے گی۔ اوہ اوہنوں چار سَو ورھیاں تِیکر غلامی وِچ رکھن گے۔ تے اوہناں نُوں خراب کرن گے۔</verse>
				<verse number="7">تے خُدا آکھیا پئی مَیں اوس قوم نُوں جِہدے اوہ غلام بنن گے سزا دیاں گا تے اوہ مگروں نِکلن گے۔ تے ایسے تھاں میری عبادت کرن گے۔</verse>
				<verse number="8">تے اوس اوہدے نال سُنتی بہن دا عہد بَدّھا۔ تے ایویں اِضحاق اوہدے توں جمّیا۔ تے اٹھویں دِہاڑے اوس اوہنوں سُنتی بہایا تے اِضحاق توں یعقُوب تے یعقُوب توں باراں وَڈارُو جمّے۔</verse>
				<verse number="9">تے اوہناں وَڈّارواں یُوسف نُوں ساڑے نال ویچ دِتّا پئی مِصر نُوں کھڑیا جائے تے خُدا اوہدے نال سی۔</verse>
				<verse number="10">تے اوہنوں اوہدیاں سارِیاں تنگِیاں توں چھڈایا۔ تے مِصر دے بادشاہ فِرعون دی نظر وِچ اوہنوں فضل تے دانائی دِتّی۔ تے اوس اوہنوں مِصر اُتّے تے اپنے سارے گھر اُتّے سردار مُقرّر کِیتا۔</verse>
				<verse number="11">پر سارے مِصر تے کِنعان وِچ کال پیا۔ تے بڑی تنگی آئی۔ تے ساڈے وڈّیاں نُوں خُوراک نئیں سی لَبھّدی۔</verse>
				<verse number="12">تے یعقُوب جد سُنیا پئی مِصر وِچ اَن پانی اے۔ تَد پہلی واری ساڈے وڈّیاں نُوں گھلّیا۔</verse>
				<verse number="13">تے دُوجی وار یُوسف اپنے بھراواں توں سہیانیا گیا نالے یُوسف دا گھرانا فِرعون نُوں معلُوم ہو گیا۔</verse>
				<verse number="14">تَد یُوسف اپنے پئیو یعقُوب تے سارے انگ ساکاں نُوں جیہڑے پنجہتر بندے سن سدّیا۔</verse>
				<verse number="15">تے یعقُوب مِصر وِچ گیا۔ تے اوہ آپ مر گیا۔ تے ساڈے وڈّے وی۔</verse>
				<verse number="16">تے اوہناں نُوں سِکم نُوں چُک کے لے گئے۔ تے اوس مقبرے وِچ دفنایا جیہڑا ابرہام نے ہمُور دے پُتراں کولوں سِکم وِچ رُپئے دے کے مُل لیا سی۔</verse>
				<verse number="17">پر جدوں اوس وعدے دا ویلا جیہڑا خُدا ابرہام نال کِیتا سی نیڑے آیا۔ تاں اوہ لوک مِصر وِچ وَدھے تے گنتری وِچ بُہت ہوگئے۔</verse>
				<verse number="18">اوس ویلے تِیکر پئی مِصر دا اِک ہور بادشاہ ہویا۔ جیہڑا یُوسف نُوں نئیں سی جان دا۔</verse>
				<verse number="19">اوس ساڈی قوم نال چترائی کر کے ساڈے وڈّیاں نال بدسلوکی کِیتی۔ پئی اوہ اپنے بچّیاں نُوں ایس لئی باہر سُٹّن پئی اوہ جِیوندے نا رہن۔</verse>
				<verse number="20">اوس سَمے وِچ مُوسیٰ جمّیا جیہڑا بڑا ای سوہنا سی۔ اوہ تِنّ مہینے پئیو دے گھر وِچ پلیا۔</verse>
				<verse number="21">جد باہر سُٹّیا گیا۔ تَد فِرعون دی دِھی اوہنوں چُک لیا۔ تے اپنا پُتر کر کے پالیا۔</verse>
				<verse number="22">تے مُوسیٰ مِصریاں دے سارے عِلم وِچ تعلِیم پائی تے اپنے کلام تے کمّ وِچ تگڑا سی۔</verse>
				<verse number="23">تے جد اوہ چاہلِیاں کُو ورھیاں دا ہویا۔ اوہدے جی وِچ آیا۔ پئی مَیں اپنے بھراواں بنی اِسرائیل دی خبر لَواں۔</verse>
				<verse number="24">تے اوہناں وِچوں اِک نُوں ظُلم سہندیاں ویکھ کے اوہدی حمایت کِیتی۔ تے مِصری نُوں مار کے اوس دُکھی دا بدلہ لیا۔</verse>
				<verse number="25">کیوں جو اوس سوچیا پئی میرے بھرا سمجھ لین گے پئی خُدا میری ہتّھِیں اوہناں نُوں چُھٹکارا پیا دیندا اے۔ پر اوہ نا سمجھے۔</verse>
				<verse number="26">تے اگلے بَھلک اوہناں وِچ دو پئے لڑ دے سن۔ اوہناں دے کول آیا تے ایہہ آکھ کے اوہناں وِچ صُلح کرانی چاہندا سی پئی اَے بندیو! تُسی تے بھرا بھرا ہو کیوں اِک دُوجے اُتّے ظُلم کر دے ہو؟</verse>
				<verse number="27">پر اوہ جیہڑا اپنے گواہنڈی اُتّے سختی پیا کر دا سی اوہنوں ایہہ آکھ کے دھکّا دِتّا۔ پئی کِس تینُوں ساڈے اُتّے حاکم تے مُنصف مُقرّر کِیتا اے۔</verse>
				<verse number="28">تُوں چاہنا ایں پئی جیویں کل مِصری نُوں وَڈّھ سُٹّیا اے مَینُوں وی وَڈّھ سُٹّیں۔</verse>
				<verse number="29">مُوسیٰ ایس گلّ توں بھجیا۔ تے مِدیان دے دیس وِچ پردیسی ہویا۔ تے اوتھے اوہدے دو پُتر جمّے۔</verse>
				<verse number="30">جد پُورے چالی ورھے ہو گئے۔ تَد سِینا پہاڑ دے بیابان وِچ اِک فرِشتے نے بَلدی جھاڑی دے۔ بھانبڑ وِچ وکھالی دِتّی۔</verse>
				<verse number="31">مُوسیٰ ایہہ اچرج وکھالی ویکھ کے حَیران ہویا۔ تے پتا لین لئی اگّے وَدّھیا۔ تاں خُداوند دی اواز آئی۔</verse>
				<verse number="32">پئی مَیں تیرے پئیو دادیاں دا خُدا ابرہام تے اِضحاق تے یعقُوب دا خُدا ہاں۔ تَد مُوسیٰ کمبیا تے اوہنوں ویکھن دا حَوصلہ نا پیا۔</verse>
				<verse number="33">تے خُداوند اوہنوں آکھیا۔ اپنے پیراں توں جُتّی لاہ۔ کیوں جو جیہڑے تھاں تُوں کھلوتا ایں اوہ پاک زمین اے۔</verse>
				<verse number="34">مَیں نِگاہ کر کے اپنے لوکاں دا جیہڑے مِصر وِچ نیں بُرا حال ویکھیا تے مَیں اوہناں دے ہو کے سُنے۔ تے اوہناں نُوں چھڈان لئی اُتریا آں۔ ایس لئی ہُنے چَل مَیں تینُوں مِصر وِچ گھلاں گا۔</verse>
				<verse number="35">جیہڑے مُوسیٰ توں اوہناں مُنھ موڑیا تے آکھیا پئی کِس تینُوں حاکم تے مُنصف کِیتا اوسے ای نُوں خُدا نے اوس فرِشتے دے راہِیں جِس اوہنوں جھاڑی وِچ وکھالی دِتّی حاکم تے چھڈواؤن والا بنا کے گھلّیا۔</verse>
				<verse number="36">اوہو اوہناں نُوں کڈھ لیایا تے مِصر تے لال سمُندر وِچ تے بیابان وِچ چالی ورھے کراماتاں تے نشانِیاں وکھاؤندا رہیا۔</verse>
				<verse number="37">ایہہ اوہو مُوسیٰ اے جِس بنی اِسرائیل نُوں آکھیا۔ پئی خُدا تُہاڈے بھراواں وِچوں تُہاڈے لئی میرے جِہیا اِک نبی کھلا کرے گا۔</verse>
				<verse number="38">ایہہ اوہ ای جَنا اے۔ جیہڑا بیابان دی کلِیسیا وِچ اوس فرِشتے دے نال سی جیہڑا سِینا پہاڑ اُتّے اوہدے نال گلّاں کر دا سی تے نالے ساڈیاں پئیو دادیاں دے نال سی اوسے نُوں جیون دا کلام مِلیا پئی ساڈے تِیکر پہنچائے۔</verse>
				<verse number="39">اوہدے تابعدار ہونا ساڈے پئیو دادے نئیں سن چاہندے۔ سگوں اوہنوں ہٹا دِتّا تے اپنے دِلاں وِچ مِصر نُوں مُڑ گئے۔</verse>
				<verse number="40">تے ہارُون نُوں آکھن لگّے پئی ساڈے لئی اجیہے بُت بنا جیہڑے ساڈے اگّے اگّے ٹُرن۔ کیوں جو ایہہ مُوسیٰ جیہڑا مِصر دے دیس وِچوں سانُوں کڈھ لیا یا اسی نئیں جان دے پئی اوہنوں کِیہ ہویا۔</verse>
				<verse number="41">تے اوہناں ای دِناں اوہناں اِک وَچّھا بنایا۔ تے اوس بُت اگّے قُربانی لیائے تے اپنے ہتّھاں دے کمّاں اُتّے خُوشی کِیتی۔</verse>
				<verse number="42">تَد خُدا نے اوہناں توں مُنھ موڑیا تے اوہناں نُوں چھڈ دِتّا۔ پئی اسمان دی فَوج نُوں پُوجن جیویں نبیاں دی کتاب وِچ لِکھیا اے۔ پئی اے اِسرائیل دے گھرانے تُسی چالی ورھے تِیکر بیابان وِچ میرے اگّے ذِبح کِیتے ہوئے جنَوراں تے قُربانِیاں نُوں لیاندا؟</verse>
				<verse number="43">سگوں جد تُسی مولک دا تنبُو تے رفان دیوتے دے تارے نُوں چُکی پِھردے سو یعنی اوہ مُورتاں جیہڑیاں تُساں مَتّھا ٹیکن لئی بنائِیاں۔ ایس لئی مَیں تُہانوں کڈھ کے بابل دے پرے چُک کھڑاں گا۔</verse>
				<verse number="44">گواہی دا خیمہ ساڈے وڈّیاں دے نال بیابان وِچ اوہدے حُکم دے سببّوں سی جِس مُوسیٰ نال کلام کر کے آکھیا۔ پئی ایس نمونے وانگر جیہڑا تُوں ویکھیا اے اوہنوں بنا۔</verse>
				<verse number="45">اوسے تنبُو نُوں ساڈیاں پئیو دادیاں اپنے وڈّیاں کولوں لے کے یشُوع دے نال لیاندا جیہڑے ویلے اوہناں قوماں دی ملکیّت اُتّے قبضہ کِیتا جِنہاں نُوں خُدا نے ساڈیاں پئیو دادیاں دے اگّوں کڈھ دِتّا۔ تے اوہ داؤد دے سَمے تِیکر رہیا۔</verse>
				<verse number="46">اوسے دے اُتّے خُدا دی درگاہوں فضل ہویا۔ تے اوس عرض کِیتی۔ پئی یعقُوب دے خُدا دے لئی ڈیرہ بناواں۔</verse>
				<verse number="47">پر سُلیمان اوہدے لئی اِک گھر اُساریا۔</verse>
				<verse number="48">تَد وی حق تعالیٰ ہتّھاں دے بنائے ہوئے تھانواں وِچ نئیں رہندا۔ جیویں نبی آکھدا اے۔</verse>
				<verse number="49">پئی خُدا آکھدا اے۔ اسمان میرا تخت تے زمین میرے پیراں دی چَوکی اے۔ میرے لئی تُسی کِیویں دا گھر اُسارو گے؟ یا کیہڑی جگہ میرے آرام دی اے؟</verse>
				<verse number="50">میرے ہتھّوں ایہہ سارِیاں شیواں نئیں بنیاں؟</verse>
				<verse number="51">اَے ہُوڑمت والیو جیہڑے دِل تے کنّ ولّوں سُنتی نئیں بَیٹھے۔ تُسی ہر ویلے پاک رُوح دا سامنا کر دے ہو جیویں تُہاڈے وڈّے کر دے سن۔ اوسے طرح تُسی کر دے ہو۔</verse>
				<verse number="52">نبیاں وِچوں تُہاڈے وڈّیاں کِنوں نئیں ستایا؟ ہاں اوہناں اوہناں نُوں مار وی چھڈیا جِنہاں اوس راستباز دے آؤن دی خبر اگّوں دِتّی۔ اوہدے ہُن تُسی پھڑان والے تے قتل کرن والے وی بنے ہو۔</verse>
				<verse number="53">تُسی اوہ لوک ہو جِنہاں نُوں فرِشتیاں دی راہِیں شریعت مِلی تَد وی تُساں عمل نا کِیتا۔</verse>
				<verse number="54">ایہہ گلّاں سُندیاں ای اوہ دِلاں وِچ سڑ گئے تے اوہدے اُتّے کچیچیاں وَٹن لگّے۔</verse>
				<verse number="55">پر اوہ پاک رُوح نال بھریا ہویا اسمان ولّ پیا ویکھدا سی۔ تے خُدا دے جلال تے یِسُوع نُوں خُدا دے سَجّے ہتّھ کھلوتیاں ویکھیا۔</verse>
				<verse number="56">تے آکھیا مَیں اسمان نُوں کُھلیا ہویا۔ تے اِبنِ آدم نُوں خُدا دے سَجّے ہتّھ کھلوتا ویکھنا ہاں۔</verse>
				<verse number="57">تے اوہناں اُچّی ڈنڈ پا کے اپنے کنّ بند کِیتے۔ تے اِک دِل ہو کے اوہدے اُتّے آپئے۔</verse>
				<verse number="58">تے شہروں باہر کڈھ کے اوہنوں روڑے مارن لگ پئے تے گواہاں نیں اپنے کپڑے ساؤُل نال دے اِک جوان دے پیراں کول رکھ دِتّے۔</verse>
				<verse number="59">تے ایہہ تاں ستِفنُس نُوں روڑے مار دے رہے تے اوہ ایہہ آکھ کے دُعا پیا منگدا سی۔ پئی اَے خُداوند یِسُوع میری رُوح نُوں قبول کر۔</verse>
				<verse number="60">فیر اوس گوڈے نواکے آکھیا۔ پئی اَے خُداوند ایہہ گُناہ ایہناں دے پیٹے نا پا۔ تے ایہہ آکھ کے اوہ سوؤں گیا۔</verse>
			</chapter>
			<chapter number="8">
				<verse number="1">تے ساؤُل اوہدے مار دین اُتّے راضی سی۔ تے اوس دِن توں یرُوشلِیم دی کلِیسیا اُتّے بڑا ظُلم ہون لگّا۔ تے رسُولاں نُوں چھڈ کے اوہ سارے یہُودیہ تے سامریہ دے مُلک وِچ کھِلّر گئے۔</verse>
				<verse number="2">تے دِیندار بندیاں ستِفنُس دا کفن دفن کِیتا تے اوہدے لئی بُہت روئے پِٹّے۔</verse>
				<verse number="3">تے ساؤُل گھر گھر وڑ کے کلِیسیا دا ناس کر دا سی تے بندیاں تے زنانِیاں نُوں گھسِیٹ کے قید وِچ پواندا سی۔</verse>
				<verse number="4">سو اوہ جیہڑے کھِلّر گئے سن کلام دی خُوشخبری سُناندے پِھرے۔</verse>
				<verse number="5">تے فِلپُّس سامریہ شہر وِچ جا کے لوکاں وِچ مسِیح دی منادی کرن لگّا۔</verse>
				<verse number="6">تے جد اوہناں سُنیا تے اوہدیاں کراماتاں جیہڑیاں اوہ کر دا سی ویکھیاں تَد بُہت لوکاں اِک دِل ہو کے فِلپُّس دِیاں گلّاں ولّ دھیان کِیتا۔</verse>
				<verse number="7">ایس لئی پئی بتھیرے لوکاں وِچوں پلِیت رُوحاں بڑی ڈنڈ پا کے نِکل آئِیاں۔ تے بتھیرے مفلُوج تے لُوہلے لنگے چنگے بھلے کِیتے گئے۔</verse>
				<verse number="8">تے اوس شہر وِچ بڑی خُوشی ہوئی۔</verse>
				<verse number="9">تے اوہدے توں پہلاں اِک جَنا شمعُون کر کے اوس شہر وِچ رہندا سی جِس اپنے جادُو نال سامریہ دے سارے لوکاں نُوں حَیران کر چھڈیا سی تے اپنے آپ نُوں دسدا سی پئی مَیں بڑا کُجھ ہاں۔</verse>
				<verse number="10">اوہنوں سارے نِکّے توں لے کے وڈّے تِیکر مَن دے تے آکھدے سن پئی ایہہ بندہ خُدا دی اوہ قُدرت اے جیہڑی وڈّی اکھواؤندی اے۔</verse>
				<verse number="11">تے اوس بتھیرے چِر دا جادُو نال اوہناں نُوں حَیران کِیتا ہویا سی ایس لئی اوہ اوہنوں مَن دے سن۔</verse>
				<verse number="12">پر جد اوہناں فِلپُّس نُوں سَچّا مَنّیا۔ جیہڑا خُدا دی بادشاہی تے یِسُوع مسِیح دے ناں دی بابت خُوشخبری دیندا سی تاں بندے تے زنانِیاں سارے بپتِسمہ لین لگّے۔</verse>
				<verse number="13">تے شمعُون آپ وی مَن گیا تے بپتِسمہ لے کے فِلپُّس دے نال ای رہیا۔ تے مُعجزے تے بڑیاں کراماتاں جیہڑیاں ہوندیاں سن ویکھ کے حَیران ہویا۔</verse>
				<verse number="14">تے جد رسُولاں نیں۔ جیہڑے یرُوشلِیم وِچ سن سُنیا پئی سامریاں نیں خُدا دا کلام قبولیا اے۔ تَد پطرس تے یُوحنّا نُوں اوہناں دے کول گھلّیا۔</verse>
				<verse number="15">اوہناں اوتھے جا کے اوہناں دے واسطے دُعا منگی۔ پئی اوہناں نُوں پاک رُوح مِلے۔</verse>
				<verse number="16">کیوں جو اجے توڑی اوہناں وِچوں اوہ کِسے اُتّے اُتریا نئیں سی۔ اوہناں نِرا خُداوند یِسُوع دے ناں دا بپتِسمہ لیا سی۔</verse>
				<verse number="17">تَد اوہناں نیں اوہناں اُتّے ہتّھ رکھّے۔ تے اوہناں نُوں پاک رُوح مِلیا۔</verse>
				<verse number="18">سو شمعُون ایہہ ویکھ کے پئی رسُولاں دے ہتّھ رکھن نال پاک رُوح دِتّا جاندا اے اوہناں اگّے رُپئے کِیتے۔</verse>
				<verse number="19">تے آکھیا ایہہ اختیار مَینُوں وی دیو پئی جِہدے اُتّے مَیں ہتّھ رکھاں پاک رُوح اوہنوں مِلے۔</verse>
				<verse number="20">پر پطرس اوہنوں آکھیا جا تیرے رُپئے تیرے نال ای برباد ہون کیوں جو تُوں خیال کِیتا پئی خُدا دی بخشِش رُپئیاں نال مِل جائے۔</verse>
				<verse number="21">تیرا ایس گلّ وِچ نا حِصّہ اے نا ونڈ کیوں جو تیرا دِل خُدا دے اگّے سِدّھا نئیں اے۔</verse>
				<verse number="22">سو تُوں اپنی ایس بُریائی توں تَوبہ کر۔ تے خُداوند دی مِنّت کر۔ متاں تیرے دِل دی دلیل تینُوں مُعاف کِیتی جاوے۔</verse>
				<verse number="23">کیوں جو مَیں تینُوں لاگا لگّی کَڑتّن تے بدی دے قابُو وِچ ویکھنا آں۔</verse>
				<verse number="24">شمعُون جواب دِتّا۔ پئی تُسی ای میرے لئی خُدا دے اگّے مِنّت کرو۔ پئی جِہدا تُساں ذِکر کِیتا میرے اُتّے کُجھ نا آوے۔</verse>
				<verse number="25">تے جد اوہناں خُوب گواہی دِتّی تے خُدا دا کلام سُنایا تَد یرُوشلِیم نُوں مُڑے تے سامریاں دے بتھیریاں پِنڈاں وِچ خُوشخبری سُناندے گئے۔</verse>
				<verse number="26">پر خُداوند دے فرِشتے فِلپُّس نال کلام کر کے آکھیا۔ پئی اُٹھ۔ تے دَکھّن ولّ اوس راہ اُتّے جا جیہڑا یرُوشلِیم توں غَزّہ نُوں جاندا اے۔ اوہ بیابان اے۔</verse>
				<verse number="27">تے اوہ اُٹھ کے ٹُرپیا تے ویکھو اِک حبشی کُھسرا سی۔ تے حبشِیاں دی رانی کندا دا وزِیر تے اوہدے سارے خزانیاں اُتّے سی یرُوشلِیم وِچ عبادت کرن نُوں آ گیا سی۔</verse>
				<verse number="28">اوہ پرتدیاں ہویاں اپنے رَتھ اُتّے بَیٹھا ہویا۔ یسعیاہ نبی دی کتاب پیا پڑھدا سی۔</verse>
				<verse number="29">تے رُوح فِلپُّس نُوں آکھیا۔ اگّے ہو تے اوس رَتھ نُوں جا رَل۔</verse>
				<verse number="30">تے فِلپُّس اوہدے ولّ بھجیا تے اوہنوں یسعیاہ نبی دی کتاب پڑھدیاں سُنیا۔ تے آکھیا جو کُجھ تُوں پڑھنا ایں اوہدی کُجھ سمجھ وی آؤندی اے؟</verse>
				<verse number="31">اوس آکھیا۔ مَیں کِیویں سمجھاں۔ جِنّاں چِر کوئی مَینُوں راہ نا پائے؟ تے اوس فِلپُّس دی مِنّت کِیتی پئی چڑھ کے میرے نال بَہو۔</verse>
				<verse number="32">تے پاک کتاب دا تھاں جیہڑا اوہ پیا پڑھدا سی سو ایہہ سی۔ پئی اوہ بھیڈ وانگُوں ذِبح ہون لئی کھڑیا گیا۔ تے جیویں لیلا اپنے مُنّن والیاں اگّے بے زبان رہندا اے۔ اوس طرح اپنا مُنھ نا کھولیا۔</verse>
				<verse number="33">اوہدی غرِیبی وِچ اوہدا انصاف نا ہویا۔ تے اوہدی نسل دا بیان کون کرے گا؟ کیوں جو اوہدی زِندگی دھرتی اُتّوں مٹائی جاندی اے۔</verse>
				<verse number="34">تے کُھسرے نے فِلپُّس نُوں آکھیا۔ مِہربانی کر کے مَینُوں دس ایہہ گلّ نبی کِہدے بارے آکھدا اے؟ اپنی یا کِسے ہور دی۔</verse>
				<verse number="35">تَد فِلپُّس اپنا مُنھ کھولیا تے اوس نوِشتے نُوں مُڈھوں لے کے یِسُوع دی خُوشخبری اوہنوں سُنائی۔</verse>
				<verse number="36">تے جاندِیاں جاندِیاں راہ وِچ اوہ اِک پانی اُتّے اَپڑے۔ تاں کُھسرے آکھیا۔ ویکھ ایہہ پانی اے بپتِسمہ لین توں مَینُوں کِیہ روکدا اے؟</verse>
				<verse number="37">[تَد فِلپُّس آکھیا پئی جے توں دِل لا کے اِیمان لِیاویں تے بپتِسمہ لے سکدا ایں۔ اوس جواب دِتّا پئی مَیں اِیمان لیاؤنا پئی یِسُوع مسِیح خُدا دا پُتر ایہہ۔]</verse>
				<verse number="38">تَد اوس حُکم کِیتا۔ پئی رَتھ کھلارو۔ تے اوہ دوویں پانی وِچ اُترے فِلپُّس تے کُھسرا وی تے اوس اوہنوں بپتِسمہ دِتّا۔</verse>
				<verse number="39">تے جد اوہ پانیوں نِکل کے باہر آئے۔ تاں خُداوند دا رُوح فِلپُّس نُوں لے گیا۔ تے کُھسرے اوہنوں فیر نا ویکھیا۔ کیوں جو اوہ خُوش ہو کے اپنے راہ ٹُر گیا۔</verse>
				<verse number="40">پر فِلپُّس اشدُود وِچ آ نِکلیا تے اوس لنگھدیاں ہویاں سبھناں شہراں وِچ اِنجِیل سُنائی جدوں تِیکر قَیصریہ وِچ نا آیا۔</verse>
			</chapter>
			<chapter number="9">
				<verse number="1">تے ساؤُل جیہڑا خُداوند دے شاگِرداں نُوں دھمکان تے قتل کرن پیچھے پیا سی۔ سردار کاہِن دے کول جا کے۔</verse>
				<verse number="2">اوہدے توں دمِشق دیاں عبادت خانیاں دے ناں اُتّے ایس مضمُون دِیاں چِٹّھیاں منگِیاں پئی جے ایس طریقے دے کوئی بندے مِلن بھانویں بندے بھانویں زنانِیاں ہون۔ تے اوہناں نُوں یرُوشلِیم وِچ بَنّھ کے لے آواں۔</verse>
				<verse number="3">تے ایویں ہویا جد اوہ پَینڈا کر دیاں دمِشق دے نیڑے آیا تے اِک دم اسمانوں نُور اوہدے چَوفیرے چمکیا۔</verse>
				<verse number="4">تَد اوہ زمین اُتّے ڈِگّ پیا تے اِک اواز سُنی جیہڑی اوہنوں آکھدی سی۔ اَے ساؤُل۔ اَے ساؤُل تُوں مَینُوں کیوں ستانا ایں؟</verse>
				<verse number="5">اوس آکھیا اَے خُداوند تُوں کون ایں؟ اوس آکھیا مَیں یِسُوع آں جِہنُوں تُوں ستانا ایں۔</verse>
				<verse number="6">پر اُٹھ کھلو تے شہر وِچ جا تے جو کُجھ تینُوں کرنا چاہیدا اے۔ تینُوں دسیا جائے گا۔</verse>
				<verse number="7">تے جیہڑے بندے اوہدے نال پئے پَینڈا کر دے سن چُپ کِیتیاں کھلوتے رہے۔ کیوں جو اواز تے سُندے سن پر کِسے نُوں ویکھدے نئیں سن۔</verse>
				<verse number="8">تے ساؤُل زمین توں اُٹھیا۔ تے جدوں اوہدیاں اَکھّیاں کُھلِیاں اوہنوں کُجھ نظر نا آیا۔ تے اوہدا ہتّھ پھڑ کے اوہنوں دمِشق وِچ لیائے۔</verse>
				<verse number="9">تے تِنّ دِن تِیکر اوہ اَنھا رہیا تے نا کھاندا تے نا پَیندا سی۔</verse>
				<verse number="10">تے دمِشق وِچ حننیاہ کر کے اِک شاگِرد سی۔ اوہنوں خُداوند رویا وِچ آکھیا۔ اے حننیاہ۔ اوس آکھیا اَے خُداوند ویکھ مَیں حاضر آں۔</verse>
				<verse number="11">تَد خُداوند اوہنوں آکھیا اُٹھ تے اوس گلی وِچ جا جیہڑی سِدّھی اکھواؤندی اے۔ تے یہُوداہ دے گھر ساؤُل ناں دے ترسی بندے نُوں پُچھ۔ کیوں جو ویکھ اوہ دُعا پیا منگدا اے۔</verse>
				<verse number="12">تے اوس حننیاہ کر کے اِک بندے نُوں ویکھیا۔ جِس اندر آ کے اوہدے اُتّے ہتّھ رکھیا پئی فیر سُجاکھا ہوئے۔</verse>
				<verse number="13">حننیاہ جواب دِتّا پئی اے خُداوند مَیں بتھیریاں لوکاں کولوں ایس بندے دے بارے سُنیا اے پئی اوس یرُوشلِیم وِچ تیرے پاک لوکاں نال کِنیاں خرابیاں کِیتیاں۔</verse>
				<verse number="14">تے ایتھے وی سردار کاہِناں ولّوں اوہنوں اختیار مِلیا اے۔ پئی تیرا ناں لین والیاں سبھناں نُوں بَنّھ لَوے۔</verse>
				<verse number="15">پر خُداوند اوہنوں آکھیا تُوں جا۔ کیوں جو اوہ غیر قوماں تے بادشاہاں تے بنی اِسرائیل دے اگّے میرا ناں پُہنچان نُوں میرا چُنیا ہویا وسیلہ اے۔</verse>
				<verse number="16">کیوں جو مَیں اوہنوں دس دیاں گا۔ پئی میرے ناں دے بدلے اوہنوں کیڈے کیڈے دُکھ جَھلّنے پَین گے۔</verse>
				<verse number="17">تَد حننیاہ گیا۔ تے اوس گھر وِچ وڑیا تے اپنے ہتّھ اوہدے اُتّے رکھّے تے آکھیا۔ اَے بھرا ساؤُل! خُداوند یعنی یِسُوع جیہڑا تیرے اُتّے اوس راہ وِچ جیہڑے راہ تُوں آیا ایں۔ ظاہر ہویا مَینُوں گھلّیا اے پئی تُوں فیر سُجاکھا ہوویں۔ تے پاک رُوح نال بھر جاویں۔</verse>
				<verse number="18">تے اونویں اوہدیاں اَکھّیاں توں چھائی جِہی لتّھی تے اوہ ویکھن لگ پیا تے اُٹھ کے بپتِسمہ لیا۔</verse>
				<verse number="19">تے کھانا کھا کے اوہنوں طاقت آئی۔ پر اوہ کئی دِن دمِشق وِچ شاگِرداں دے نال رہیا۔</verse>
				<verse number="20">تے اوسے ویلے ای عبادت خانیاں وِچ یِسُوع دی منادی کِیتی پئی اوہ خُدا دا پُتر اے۔</verse>
				<verse number="21">تے سبھ سُنن والے حَیران ہو کے آکھن لگّے۔ ایہہ اوہ نئیں جیہڑا یرُوشلِیم وِچ ایس ناں دے لین والیاں نُوں برباد کر دا سی؟ تے ایتھے وی ایسے مطلب لئی آیا سی پئی اوہناں نُوں بَنّھ کے سردار کاہِناں دے کول اپڑا وے۔</verse>
				<verse number="22">پر ساؤُل نُوں ہور وی طاقت مِلدی رہی ایس گلّ نُوں ثابت کر کے پئی مسِیح ایہو اے۔ اوہنے اوہناں یہُودِیاں نُوں جیہڑے دمِشق وِچ رہندے سن حَیران کِیتا۔</verse>
				<verse number="23">تے جد بُہت دِن لنگھ گئے یہُودِیاں آپو وِچ اوہدے مار سُٹّن دا مَتا پکائیا۔</verse>
				<verse number="24">پر اوہناں دے مَتے دا ساؤُل نُوں پتا لگ گیا۔ تے اوہ رات دِن دروازیاں دے اگّے لگّے رہندے سن۔ پئی اوہنوں مار سُٹّن۔</verse>
				<verse number="25">تَد اوہدے شاگِرداں رات دے ویلے ٹوکرے وِچ بٹھا کے کندھ وِچوں اوہنوں لاہ دِتّا۔</verse>
				<verse number="26">تے جد اوہ یرُوشلِیم وِچ اَپڑیا اوس کوشش کِیتی۔ پئی شاگِرداں دے نال رَل جائے۔ تے سارے اوہدے توں ڈردے سن۔ کیوں جو اوہدے شاگِرد ہون دا یقِین نئیں سن کر دے۔</verse>
				<verse number="27">پر برنباس اوہنوں لے کے رسُولاں دے کول اپڑا دِتّا۔ تے اوہناں نُوں دسیا پئی اوہنے راہ وِچ خُداوند نُوں کِیویں ویکھیا سی تے خُداوند اوہدے نال گلّاں کِیتیاں۔ تے کِس طرح دمِشق وِچ یِسُوع دے ناں اُتّے اوس دلیری نال کلام سُنایا سی۔</verse>
				<verse number="28">تے اوہ اوہناں نال یرُوشلِیم وِچ اندر باہر آؤندا جاندا رہیا۔</verse>
				<verse number="29">تے خُداوند دے ناں اُتّے دلیری نال کلام سُناندا سی۔ تے یُونانی یہُودِیاں نال گلّاں کر دا تے بحث کر دا سی۔ پر اوہ اوہدے مار سُٹّن دا داء لَبّھن لگّے۔</verse>
				<verse number="30">پر جد بھراواں نُوں ایہہ گلّ معلُوم ہوگئی تاں قَیصریہ وِچ لیا کے اوہنوں تَرسُس ولّ ٹور دِتّا۔</verse>
				<verse number="31">تَد سارے یہُودیہ تے گلِیل تے سامریہ وِچ کلِیسیا سُکھ پایا۔ تے ترقی کر دی جاندی سی۔ تے خُداوند دے خَوف تے پاک رُوح دی تسلّی اُتّے چَلدی تے وَدّھدِی جاندی سی۔</verse>
				<verse number="32">تے ایویں ہویا پئی پطرس ہر تھاں پِھردا ہویا اوہناں پاک لوکاں کول وی آیا۔ جیہڑے لُدّہ وِچ رہندے سن۔</verse>
				<verse number="33">تے اوتھے اَینیاس کر کے اِک بندہ اوہنوں ٹکّریا۔ جیہڑا اَٹھاں ورھیاں توں فالج دا ماریا ہویا مَنجی اُتّے پیا سی۔</verse>
				<verse number="34">تے پطرس اوہنوں آکھیا۔ اَے اَینیاس یِسُوع مسِیح تینُوں چَنگا کر دا اے۔ تُوں اُٹھ تے اپنا بسترا سانبھ لے۔ تے اوہ اوسے ویلے اُٹھیا۔</verse>
				<verse number="35">تے لُدّہ تے شارُون دے سارے رہن والے اوہنوں ویکھ کے خُداوند دے ولّ پِھرے۔</verse>
				<verse number="36">تے یافا وِچ اِک شاگِردنی سی جِہدا ناں تبِیتا سی جِہدا مطلب ہرنی اے۔ اوہ نیک کمّاں تے خَیرات کرن وِچ رُدھی رہندی سی۔</verse>
				<verse number="37">تے ایویں ہویا۔ پئی اوہناں دِناں وِچ اوہ بیمار ہو کے مر گئی۔ تے اوہنوں نوھا کے چوبارے اُتّے رکھ دِتّا۔</verse>
				<verse number="38">تے لُدّہ یافا دے نیڑے جو سی ایس واسطے جد شاگِرداں نیں سُنیا۔ پئی پطرس اوتھے ای اے۔ تَد اوہناں دو بندیاں نُوں اوہدے کول گھلّیا پئی عرض کرن پئی ساڈے کول آؤن وِچ چِر نا لا۔</verse>
				<verse number="39">تے پطرس اُٹھ کے اوہناں دے نال ٹُر پیا تے جد اَپڑیا۔ اوہ اوہنوں چوبارے اُتّے لے گئے۔ تے سارِیاں بیوہ زنانِیاں اوہدے کول آ کھلوتیاں۔ تے روندیاں ہویاں جِنّے کُرتے۔ تے کپڑے ہرنی نے اوہناں دے نال ہوندیاں بنائے سن وکھالِدیاں سن۔</verse>
				<verse number="40">پر پطرس اوہناں سبھناں نُوں باہر کڈھ کے تے گوڈے نواکے دُعا منگی۔ تے مَیّت ولّ مُنھ کر کے آکھیا۔ تبِیتا اُٹھ۔ تَد اوس اَکھّیاں کھولِیاں تے پطرس نُوں ویکھ کے اُٹھ بَیٹھی۔</verse>
				<verse number="41">تے اوس ہتّھ وَدّھا کے اوہنوں کھڑیاں کِیتا۔ تے پاک لوکاں تے بیوہ زنانِیاں نُوں سَدّ کے اوہنوں جیوندی اوہناں دے حوالے کِیتا۔</verse>
				<verse number="42">تے ایہہ گلّ سارے یافا وِچ مشہُور ہوگئی۔ تے بُہت لوکاں خُداوند اُتّے اِیمان لیاندا۔</verse>
				<verse number="43">تے اوہ بُہت دِناں تِیکر یافا وِچ شمعُون ناں دے اِک چمرنگ گھر رہیا۔</verse>
			</chapter>
			<chapter number="10">
				<verse number="1">قَیصریہ وِچ کُرنِیلِیُس کر کے اِک بندہ سی جیہڑا اِطالِیانی کر کے اِک پلٹن دا صُوبیدار سی۔</verse>
				<verse number="2">اوہ اپنے سارے گھرانے سَنے دِیندار تے خُدا کولوں ڈردا سی۔ تے لوکاں نُوں بُہت خَیرات دیندا تے نِت خُدا کولوں دُعا منگدا سی۔</verse>
				<verse number="3">اوس رویا وِچ دِن دے ترِیجے پَہر صاف صاف ویکھیا۔ پئی خُدا دا اِک فرِشتہ اوہدے کول اندر آیا۔ تے اوہنوں آکھیا۔ اَے کُرنِیلِیُس۔</verse>
				<verse number="4">اوس اوہدے ولّ دھیان کر کے ویکھیا۔ تے ڈر کے آکھیا۔ اَے خُداوند کِیہ اے؟ اوس اوہنوں آکھیا۔ تیریاں عرضاں تے تیریاں خَیراتاں یادگیری لئی خُدا دی درگاہ وِچ اَپڑ گِئیاں نیں۔</verse>
				<verse number="5">سو ہُنے ای یافا نُوں بندے گھل تے شمعُون نُوں جیہڑا پطرس اکھواؤندا اے۔ سَدّ لے۔</verse>
				<verse number="6">اوہ شمعُون کر کے اِک چمرنگ دے کول۔ جِہدا گھر سمُندر دے کنڈھے اُتّے اے۔ پَروہنا اے۔</verse>
				<verse number="7">جد فرِشتہ جِس اوس دے نال گلّاں کِیتیاں سن ٹُر گیا۔ تاں اوس اپنے گھر دیاں نَوکراں وِچوں دو زنانِیاں نُوں تے اپنے اردلِیاں وِچوں اِک دِیندار بندے نُوں بُلایا۔</verse>
				<verse number="8">تے سارِیاں گلّاں اوہناں نُوں دسیاں۔ تے اوہناں نُوں یافا ولّ ٹور دِتّا۔</verse>
				<verse number="9">دُوجے دِن جدوں اوہ راہ وِچ لگے جاندے سن۔ تے شہر دے نیڑے اَپڑے۔ پطرس دوپہراں ویلے کوٹھے اُتّے دُعا منگن گیا۔</verse>
				<verse number="10">تے اوہنوں بُھکھ لگّی۔ تے دِل کِیتا پئی کُجھ کھاوے۔ پر جدوں اوہ تیار پئے کر دے سن۔ اوہنوں بے خود ہوگیا۔</verse>
				<verse number="11">تے اسمان نُوں کھلا تے وڈّی چادر وانگُوں اِک شے نُوں چَوہاں پَلیاں توں زمین ولّ لمکدِی ویکھیا۔</verse>
				<verse number="12">اوہدے وِچ وَن سَووَنے چَوکُھر تے زمین دے کِیڑے کاڑے تے وَا دے پنچھی سن۔</verse>
				<verse number="13">تے اوہنوں اِک اواز آئی۔ پئی اَے پطرس اُٹھ ہلال کر کے کھا۔</verse>
				<verse number="14">پطرس نے آکھیا۔ اَے خُداوند کدی وی نئیں۔ کیوں جو مَیں کوئی ناپاک تے پلِیت شے کدی نئیں کھادِی۔</verse>
				<verse number="15">تے دُوجی واری اوہنوں اواز آئی پئی جِہنُوں خُدا پاک کِیتا اے۔ تُوں ناپاک نا بنا۔</verse>
				<verse number="16">ایہہ تِنّ واری ہویا۔ تے اونویں اوہ شے اسمان اُتّے چُکی گئی۔</verse>
				<verse number="17">جد پطرس اپنے دِل وِچ بڑا حَیران پیا ہوندا سی پئی ایہہ رویا جیہڑی مَیں ویکھی اے کِیہ اے۔ تَد ویکھو اوہ بندے جِنہاں نُوں کُرنِیلِیُس گھلّیا سی۔ شمعُون دا گھر پُچھدیاں پُچھدیاں بُوہے دے اگّے آ کھلوتے۔</verse>
				<verse number="18">تے اواز مار کے پُچھیا پئی شمعُون جیہڑا پطرس اکھواؤندا اے ایتھے پَروہناں اے؟</verse>
				<verse number="19">جد پطرس اوس رویا دی سوچ وِچ سی۔ رُوح اوہنوں آکھیا۔ ویکھ تِنّ بندے تینُوں لبّھدے نیں۔</verse>
				<verse number="20">پر تُوں اُٹھ تے اُتر جا تے اوہناں دے نال جا تے جھجھگ نا کر۔ کیوں جو اوہ میرے گھلّے آئے نیں۔</verse>
				<verse number="21">تَد پطرس اُٹھ کے اوہناں بندیاں نُوں آکھیا۔ جِہنُوں تُسی لبّھدے ہو ویکھو مَیں ای آں۔ تُسی کِس کر کے آئے ہو؟</verse>
				<verse number="22">اوہناں آکھیا پئی کُرنِیلِیُس صُوبیدار جیہڑا نیک تے خُدا کولوں ڈردا اے۔ تے یہُودِیاں دی ساری قوم وِچ نیک ناں اے اوہنوں اِک پاک فرِشتہ دی راہِیں حُکم مِلیا۔ پئی تینُوں اپنے گھر وِچ سَدّ لیا وے تے تَیتھوں گلّاں سُنے۔</verse>
				<verse number="23">سو اوس اوہناں نُوں اندر لے جا کے سیوا کِیتی۔ تے دُوجے دِن اُٹھ کے اوہناں دے نال ٹُر پیا۔ تے یافا دے بھراواں وِچوں کئی اوہدے نال ٹُر پئے۔</verse>
				<verse number="24">تے اگلے دیہاڑے اوہ قَیصریہ وِچ اَپڑے۔ تے کُرنِیلِیُس اپنے ساکاں انگاں تے گُوڑھیاں دوستاں نُوں اکٹّھے کر کے اوہناں دا راہ پیا ویکھدا سی۔</verse>
				<verse number="25">تے جد پطرس اندر جان لگّا کُرنِیلِیُس اوہنوں آ مِلیا۔ تے اوہدی پَیرِیں پَے کے مَتّھا ٹیکیا۔</verse>
				<verse number="26">پر پطرس اوہنوں اُٹھا کے آکھیا۔ اُٹھ کھلو۔ کیوں جو مَیں وی تے بندہ آں۔</verse>
				<verse number="27">تے اوہدے نال گلّاں کر دا ہویا اندر گیا۔ تے بتھیرے لوک اکٹّھے ہوئے ویکھے۔</verse>
				<verse number="28">تے اوہناں نُوں آکھیا تُسی آپ جان دے اوہ پئی دُوجی قوم والے نال سنگت کرنی یا اوہدے گھر وِچ جانا۔ یہُودی نُوں روا نئیں۔ پر خُدا مَینُوں وکھا لیا اے۔ پئی مَیں کِسے نُوں ناپاک یا پلِیت نا آکھاں۔</verse>
				<verse number="29">ایس لئی مَیں تُہاڈے سَدّن اُتّے بے عُذر آگیا آں۔ ہُن مَیں پُچھنا آں۔ پئی مَینُوں کیہڑی گلّ لئی سدّیا اے؟</verse>
				<verse number="30">تَد کُرنِیلِیُس نے آکھیا چار دِن ہوئے نیں پئی مَیں ایس ویلے تِیکر ترِیجے پَہر دی اپنے گھر وِچ دُعا پیا منگدا ساں۔ تے کِیہ ویکھنا آں پئی میرے سامھنے اِک بندہ چمکن والے کپڑے پائے ہوئے کھلوتا ہویا۔</verse>
				<verse number="31">آکھدا اے۔ اَے کُرنِیلِیُس تیری دُعا سُنی گئی۔ تے تیری خَیرات دی خُدا دی درگاہ وِچ یاد ہوئی۔</verse>
				<verse number="32">ایس لئی یافا وِچ کِسے نُوں گھل کے شمعُون نُوں جیہڑا پطرس اکھواؤندا اے۔ اپنے کول سَدّ۔ اوہ شمعُون چمرنگ دے گھر وِچ سمُندر دے کنڈھے اُتّے پَروہنا اے۔</verse>
				<verse number="33">خَیر مَیں اوسے ویلے تیرے کول گھلّیا تے تُوں چَنگا کِیتا پئی آ گیا ایں۔ سو ہُن اسی سبھو خُدا دے اگّے حاضر ہاں۔ پئی جو کُجھ خُداوند ولّوں تینُوں حُکم مِلیا ہوئے سو سُنیے۔</verse>
				<verse number="34">تَد پطرس نے مُنھ کھول کے آکھیا۔ سَچ مُچ مَیں جان لیا پئی خُدا کِسے دا لحاظ کرن والا نئیں۔</verse>
				<verse number="35">پر ہر قوم وِچ جیہڑا اوہدے توں ڈردا تے نیکی کر دا اے۔ اوہنوں منظُور اے۔</verse>
				<verse number="36">اوہ کلام جیہڑا اوس یِسُوع مسِیح دی راہِیں (جیہڑا سبھناں دا خُداوند اے۔) بنی اِسرائیل دے کول صُلح دی خُوشخبری سُنا کے گھلّیا۔</verse>
				<verse number="37">اوس گلّ نُوں تُسی جان دے اوہ۔ جیہڑی یُوحنّا دے بپتِسمہ دی منادی دے پِچّھوں گلِیل توں شُروع کر کے سارے یہُودیہ وِچ کھِلّر گئی۔</verse>
				<verse number="38">یعنی یِسُوع ناصری دی بابت پئی خُدا نے پاک رُوح تے قُدرت نال اوہنوں کِیویں مسَح کِیتا۔ اوہ تاں بھلیائی کر دا تے ابلیس دے سارے قابُو کِیتیاں ہویاں نُوں چَنگا کر دا پِھریا۔ کیوں جو خُدا اوہدے نال سی۔</verse>
				<verse number="39">اسی اوہناں ساریاں کمّاں دے گواہ آں جیہڑے اوس یہُودیہ دے دیس تے یرُوشلِیم وِچ کِیتے۔ اوہنوں اوہناں صلِیب اُتّے ٹنگ کے مار وی سُٹّیا۔</verse>
				<verse number="40">پر خُدا نے ترِیجے دِہاڑے اوہنوں فیر جوالیا تے اوہنوں ظاہر ہون دِتّا۔</verse>
				<verse number="41">ساری قوم اُتّے نئیں پر اوہناں گواہاں اُتّے جیہڑے اگیترے خُدا دے چُنے ہوئے سن یعنی ساڈے اُتّے جِنہاں اوہدے مُردیاں وِچوں جی اُٹھن دے مگروں اوہدے نال کھادا پِیتا۔</verse>
				<verse number="42">تے اوس سانُوں حُکم دِتّا پئی لوکاں نُوں منادی کرو۔ تے گواہی دیو پئی ایہہ اوہو اے جیہڑا خُدا ولّوں مُقرّر ہویا پئی جِیوندیاں تے مُردیاں دا انصاف کرن والا ہوئے۔</verse>
				<verse number="43">سارے نبی اوہدے اُتّے گواہی دیندے نیں۔ پئی جو کوئی اوہدے اُتّے اِیمان لیاوے۔ اوہدے ناں اُتّے اپنے گُناہاں دی مُعافی پاوے گا۔</verse>
				<verse number="44">پطرس ایہہ گلّاں اجے پیا آکھدا ای سی پئی کلام دے ساریاں سُنن والیاں اُتّے پاک رُوح اُتریا۔</verse>
				<verse number="45">تے سُنتی بَیٹھے ہویاں اِیمانداراں وِچوں جِنّے پطرس دے نال آئے سن حَیران ہوگئے۔ پئی غیر قوماں دے وِچ وی پاک رُوح دا اِنعام جاری ہو گیا۔</verse>
				<verse number="46">کیوں جو اوہ اوہناں نُوں کئی طرح دی بولیاں بولدے تے خُدا دی وڈیائی کر دیاں پئے سُندے سن۔ تَد پطرس آکھیا۔</verse>
				<verse number="47">کِیہ کوئی بندہ پانی نُوں روک سکدا اے۔ پئی جِنہاں نُوں پاک رُوح مِلیا اے جیویں سانُوں وی مِلیا سی بپتِسمہ نا دِتّا جائے؟</verse>
				<verse number="48">تَد اوس حُکم دِتّا پئی یِسُوع مسِیح دے ناں اُتّے اوہناں نُوں بپتِسمہ دِتّا جاوے۔ فیر اوہناں اوہدی مِنّت کِیتی پئی کُجھ دِن ساڈے کول رہو۔</verse>
			</chapter>
			<chapter number="11">
				<verse number="1">تَد اوہناں رسُولاں تے بھراواں نُوں جیہڑے یہُودیہ وِچ سن خبر ہوئی۔ پئی غیر قوماں نیں وی خُدا دے کلام نُوں قبول کِیتا۔</verse>
				<verse number="2">تے جدوں پطرس یرُوشلِیم وِچ آیا۔ اوہ جیہڑے سُنتی بَیٹھے ہوئے سن اوہدے نال جھگڑن لگّے۔</verse>
				<verse number="3">پئی تُوں اوہناں بندیاں کول گیا جیہڑے سُنتی نئیں بَیٹھے ہوئے۔ تے اوہناں دے نال کھادا۔</verse>
				<verse number="4">پر پطرس مُڈھ توں اوہناں دے اگّے ترتیب نال بیان کِیتا۔</verse>
				<verse number="5">پئی مَیں یافا دے شہر وِچ دُعا پیا منگدا ساں۔ تے بے خود ہو کے اِک رویا ویکھی۔ تے اسمانوں چَوہاں پَلیاں توں لمکائی ہوئی کِسے وڈّی چادر جِہی اِک شے اُتر دی میرے تِیکر آئی۔</verse>
				<verse number="6">مَیں اوہنوں دھیان کر کے سوچیا تے زمین دے ڈنگر تے بیابانی جنَور تے کِیڑے کاڑے تے وَا دے پنچھیاں نُوں ویکھیا۔</verse>
				<verse number="7">تے مَیں اِک اواز وی سُنی جیہڑی مَینُوں آکھدی سی اَے پطرس اُٹھ ہلال کر کے کھا۔</verse>
				<verse number="8">مَیں آکھیا اَے خُداوند کدی نئیں کیوں جو کوئی ناپاک یا پلِیت شے کدی میرے مُنھ وِچ نئیں گئی۔</verse>
				<verse number="9">تے جواب وِچ دُوجی وار اسمانوں اواز آئی۔ پئی جِہنُوں خُدا پاک کِیتا اے اوہنوں تُوں ناپاک نا بنا۔</verse>
				<verse number="10">ایہہ تِنّ واری ہویا۔ فیر سبھ کُجھ اسمان ولّ کھِچّیا گیا۔</verse>
				<verse number="11">تے ویکھو اوسے ویلے تِنّ بندے جیہڑے قَیصریہ توں میرے کول گھلّے گئے سن۔ اوس گھر اگّے جِتّھے اسی ساں پہنچ گئے۔</verse>
				<verse number="12">تے رُوح مَینُوں آکھیا۔ تُوں جھجھگیا نا کر۔ اوہناں دے نال ٹُر جا۔ تے ایہہ چھ بھرا میرے نال ٹُر پئے۔ تے اسی اوس بندے دے گھر وِچ گئے۔</verse>
				<verse number="13">تے اوس سانُوں دسیا پئی کِیویں اوس اِک فرِشتے نُوں اپنے گھر وِچ کھلوتا ویکھیا۔ جِس اوہنوں آکھیا۔ پئی یافا وِچ گھل تے شمعُون نُوں جیہڑا پطرس اکھواؤندا اے سَدّ۔</verse>
				<verse number="14">اوہ تینُوں اجیہاں گلّاں سُنائے گا جِنہاں توں تینُوں تے تیرے سارے گھرانے نُوں وی نجات مِلے گی۔</verse>
				<verse number="15">تے جیویں مَیں بیان کرن لگّا۔ تَد پاک رُوح اوہناں دے اُتّے اُتریا۔ جیویں پہلاں ساڈے اُتّے وی اُتریا سی۔</verse>
				<verse number="16">تَد مَینُوں خُداوند دی گلّ جیہڑی اوس آکھی یاد آئی۔ پئی یُوحنّا تاں پانی نال بپتِسمہ دِتّا۔ پر تُہانوں پاک رُوح نال بپتِسمہ مِلے گا۔</verse>
				<verse number="17">سو جدوں خُدا اوہناں نُوں اوہی نِعمت دِتّی جیہڑی سانُوں دِتّی گئی۔ جِس ویلے اسی خُداوند یِسُوع مسِیح اُتّے اِیمان لیائے تاں مَیں کون ساں جیہڑا خُدا نُوں روک سکدا؟</verse>
				<verse number="18">اوہ ایہہ سُن کے چُپ کر گئے۔ تے خُدا دی وڈیائی کر کے آکھن لگّے۔ تَد تے غیر قوماں نُوں وی خُدا زِندگی لئی تَوبہ بخشی اے۔</verse>
				<verse number="19">تے جیہڑے بندے اوس دُکھ مُصِیبت دے سببّوں جیہڑی ستِفنُس دے سبّب نال پئی سی کھِلّر گئے سن۔ سو فینِیکے کُپرُس تے انطاکیہ تِیکر اَپڑے۔ تے یہُودِیاں باہجوں کِسے نُوں کلام نئیں سن سُناندے۔</verse>
				<verse number="20">تے اوہناں وِچوں کئی کُپرُسی تے کئی کُرینی سن جِنہاں انطاکیہ وِچ آن کے یُونانِیاں نال وی کلام کِیتا۔ تے خُداوند یِسُوع دی خُوشخبری سُنائی۔</verse>
				<verse number="21">تے خُداوند دا ہتّھ اوہناں دے اُتّے سی۔ تے بتھیرے لوک جیہڑے اِیمان لیائے خُداوند ولّ پِھرے۔</verse>
				<verse number="22">تے اوہناں دی بابت یرُوشلِیم دی کلِیسیا دے کنّ وِچ خبر آئی۔ تَد اوہناں برنباس نُوں انطاکیہ تِیکر گھلّیا۔</verse>
				<verse number="23">جد اوہ اَپڑیا تے خُدا دا فضل ویکھیا۔ تَد خُوش ہویا۔ تے اوس اوہناں سبھناں نُوں نصِیحت کِیتی پئی دِل لا کے خُداوند نال مِلے رہن۔</verse>
				<verse number="24">کیوں جو اوہ چَنگا بندہ سی تے پاک رُوح تے اِیمان نال بھریا ہویا سی۔ تے بتھیرے لوک خُداوند دی کلِیسیا نال آ رَلے۔</verse>
				<verse number="25">تے ساؤُل نُوں لَبّھن لئی اوہ تَرسُس نُوں ٹُر گیا۔ تے اوہنوں لَبّھ کے انطاکیہ وِچ لے آیا۔</verse>
				<verse number="26">تے ایویں ہویا پئی اِک سال تِیکر اوہ کلِیسیا دے نال اکٹّھے رہے۔ تے بُہت لوکاں نُوں تعلِیم دیندے سن۔ تے شاگِرد پہلاں انطاکیہ وِچ ای مسِیحی اکھوائے۔</verse>
				<verse number="27">اونہی دِنیں کئی نبی یرُوشلِیم توں انطاکیہ وِچ آئے۔</verse>
				<verse number="28">اوہناں وِچوں اِک اَگَبُس کر کے اُٹھیا۔ تے رُوح دی راہِیں خبر دِتّی۔ پئی ساری دُنیا وِچ بڑا کال پَین والا اے۔ تے کلَودِیُس دے سَمے وِچ ایہہ کال پَے گیا۔</verse>
				<verse number="29">تَد شاگِرداں وِچوں ہر اِک نے اپنی اپنی توفِیق دے سببّوں ایہہ ٹھہرایا۔ پئی اوہناں بھراواں کول جیہڑے یہُودیہ وِچ رہندے نیں کُجھ مدد واسطے گھلِئے۔</verse>
				<verse number="30">تے اوہناں ایویں کِیتا تے برنباس تے ساؤُل دی ہتّھِیں بزُرگاں کول گھل دِتّا۔</verse>
			</chapter>
			<chapter number="12">
				<verse number="1">تے اوہناں دِناں وِچ ہیرودیس بادشاہ کلِیسیا دے کئی لوکاں نُوں دُکھ دین اُتّے لکّ بَدّھا۔</verse>
				<verse number="2">تے یُوحنّا دے بھرا یعقُوب نُوں تلوار نال مار سُٹّیا۔</verse>
				<verse number="3">تے جد ویکھیا پئی یہُودِیاں نُوں ایہہ گلّ چنگی لگدی اے۔ تَد ہور وی وادھا کِیتا پئی پطرس نُوں وی پھڑ لیا ایہہ بے خمیری روٹی دے دِناں وِچ ہویا۔</verse>
				<verse number="4">سو اوہنوں قابُو کر کے قید وِچ پا دِتّا۔ تے چَوہاں چَوہاں سپاہیاں دے چَوہاں پَہریاں وِچ سونپیا۔ پئی اوہدی خبرداری کرن۔ تے ایہہ صلاح کِیتی پئی اوہنوں فسح دی عید دے پِچّھوں لوکاں دے سامھنے لیاوے۔</verse>
				<verse number="5">سو قید وِچ پطرس دی خبرداری ہوندی رہی۔ پر کلِیسیا دِل لا کے اوہدے لئی خُدا کولوں دُعا منگدی سی۔</verse>
				<verse number="6">تے جدوں ہیرودیس اوہنوں باہر لیاؤن نُوں تیار سی۔ اوسے رات پطرس دو سنگلاں وِچ بَدّھا ہویا دو سپاہیاں دے وِچکار سُتّا ہویا سی۔ تے پہرے والے قیدخانے دے بُوہے اگّے پَہرا پئے دیندے سن۔</verse>
				<verse number="7">تے ویکھو خُدا دا اِک فرِشتہ آ کھلوتا۔ تے اوس کوٹھڑی وِچ نُور چمکیا تے اوس پطرس دی وَکھّی اُتّے مار کے جگایا۔ تے اوہنوں آکھیا چھیتی نال اُٹھ کھلو۔ تے اوہدیاں ہتھکڑیاں اوہدیاں ہتّھاں توں جھڑ پئیاں۔</verse>
				<verse number="8">تے فرِشتے اوہنوں آکھیا لکّ بَنّھ تے اپنی جُتّی پا۔ اوس اوسے طرح کِیتا۔ فیر اوس اوہنوں آکھیا۔ اپنا کپڑا دوالے پا۔ تے میرے مگر آ۔</verse>
				<verse number="9">تے نِکل کے اوہ پِچّھے پِچّھے ٹُر پیا تے نئیں سی جان دا پئی جو کُجھ فرِشتے ولّوں پیا ہوندا اے سو سَچ اے۔ پر سمجھیا پئی مَیں رویا پیا ویکھنا ہاں۔</verse>
				<verse number="10">تَد اوہ پہلے تے دُوجے پہرے وِچوں دی نِکل گئے۔ تے لوہے دے پھاٹک تِیکر اَپڑے۔ جیہڑا شہر ولّ اے اوہ آپی اوہناں لئی کُھل گیا۔ تے اوہ نِکل کے اِک گلی وِچوں دی ٹُر پئے فرِشتہ اوس ویلے اوہدے توں وکھرا ہوگیا۔</verse>
				<verse number="11">تے پطرس نے سُرت وِچ آ کے آکھیا۔ ہُن مَیں ٹھیک جانیا پئی خُداوند نے اپنا فرِشتہ گھلّیا۔ تے ہیرودیس دے ہتھّوں مَینُوں بچایا۔ تے یہُودِیاں دی قوم دی ساری آس توڑ دِتّی۔</verse>
				<verse number="12">تَد وچار کر کے اوہ یُوحنّا دی ماں مریم دے گھر آیا۔ جیہڑا مرقس اکھواؤندا اے۔ اوتھے بتھیرے لوک اکٹّھے ہو کے دُعا پئے منگدے سن۔</verse>
				<verse number="13">تے جد اوہ بُوہے دی باری کھڑکاؤندا سی۔ تَد رُدی ناں دی ٹہلن سُنن آئی۔</verse>
				<verse number="14">تے پطرس دی بولی پچھان کے خُوشی نال بُوہا نا کھولیا پر اندر دَوڑ کے خبر دِتّی پئی بُوہے اگّے پطرس کھلوتا اے۔</verse>
				<verse number="15">اوہناں اوہنوں آکھیا۔ تُوں کملی ہوئی ایں۔ پر اوہ اپنی گلّ اُتّے پَکّی رہی۔ پئی ایسے طرح اے۔ تَد اوہناں آکھیا پئی اوہدا فرِشتہ ہوئے گا۔</verse>
				<verse number="16">پر پطرس بُوہا کھڑکاؤندا رہیا۔ تَد اوہناں کھول کے ویکھیا تے حَیران ہوگئے۔</verse>
				<verse number="17">پر اوس ہتّھ نال سینت کِیتی پئی چُپ کر رہن تے اوہناں نُوں دسیا پئی خُداوند مَینُوں کِس طرح قیدخانے توں باہر لیایا۔ تے اوس آکھیا یعقُوب نُوں تے بھراواں نُوں ایہناں گلّاں دی خبر کر دین تے اوہ باہر جا کے دُوجے تھاں ٹُر گیا۔</verse>
				<verse number="18">تے جدوں نِکلیا سپاہیاں وِچ بڑا رَولا پَے گیا۔ پئی پطرس کِیہ ہویا</verse>
				<verse number="19">تے جدوں ہیرودیس اوہنوں بھپا تے اوہ نا لَبھّا۔ تے پہرے والیاں توں پُچھ گچھ کر کے اوہناں نُوں قتل کرن دا حُکم دِتّا۔ تے آپ یہُودیہ ٹُرکے قَیصریہ وِچ جا رہیا۔</verse>
				<verse number="20">تے صُور تے صَیدا دے لوکاں نال ہیرودیس بُہت ناراض سی۔ تے اِک دِل ہو کے اوہ اوہدے کول آئے تے بلَستُس نال مَیل کر کے صُلح صفائی کرنی چاہی۔ کیوں جو اوہناں دے مُلک نُوں بادشاہ دے مُلک توں رسد دِیاں شیواں آؤندیاں سن۔</verse>
				<verse number="21">تے ہیرودیس اِک تاریخ مِتھ کے بادشاہی کپڑے پا کے تخت اُتّے بَیٹھ گیا۔ تے اوہناں نال گلّ کرن لگّا۔</verse>
				<verse number="22">تے لوک بول اُٹھے پئی ایہہ تاں خُدا دی اواز اے نا بندے دی۔</verse>
				<verse number="23">تے اونویں خُداوند دے فرِشتے اوہنوں ماریا۔ ایس لئی پئی اوس خُدا دی وڈیائی نئیں کِیتی۔ تے اوہنوں کِیڑے پَے گئے تے مر گیا۔</verse>
				<verse number="24">پر خُدا دا کلام وَدھدا تے پَھلدا رہیا۔</verse>
				<verse number="25">تے برنباس تے ساؤُل اپنی خِدمت پُوری کر کے۔ تے یُوحنّا نُوں جیہڑا مرقس اکھواؤندا اے نال لے کے یرُوشلِیم توں ٹُر گئے۔</verse>
			</chapter>
			<chapter number="13">
				<verse number="1">تے انطاکیہ دی کلِیسیا وِچ کئی نبی تے اُستاد سن یعنی برنباس تے شمعُون جیہڑا کالا اکھواؤندا اے۔ تے لُوکِیُس کُرینی تے مناہیم جیہڑا چوتھائی مُلک دے حاکم ہیرودیس دے نال پلیا سی۔ تے ساؤُل۔</verse>
				<verse number="2">جد ایہہ خُداوند دی سیوا پئے کر دے سن۔ تے روزے رکھدے سن تَد پاک رُوح آکھیا میرے لئی برنباس تے ساؤُل نُوں وکھرا کرو اوس کمّ واسطے جِہدے لئی مَیں اوہناں نُوں سدّیا اے۔</verse>
				<verse number="3">تَد اوہناں روزہ رکھ کے تے دُعا منگ کے اوہناں اُتّے ہتّھ رکھّے تے گھلّیا۔</verse>
				<verse number="4">سو اوہ پاک رُوح دے گھلّے ہوئے سِلُوکیہ نُوں گئے تے اوتھوں جہاز اُتّے چڑھ کے کُپرُس نُوں ٹُر پئے۔</verse>
				<verse number="5">تے اوہناں سَلَمِیس وِچ اَپڑ کے یہُودِیاں دے عبادت خانیاں وِچ خُدا دا کلام سُنایا۔ تے یُوحنّا اوہناں دی خِدمت کرن والا سی۔</verse>
				<verse number="6">تے جد پافُس تِیکر سارے ٹاپُو دا پھیرا کر لیا۔ تَد بریِسُوع اِک جادُوگر تے جُھوٹھا نبی قوم دا یہُودی اوہناں نُوں مِلیا۔</verse>
				<verse number="7">ایہہ تے سرِگیُس پَولُس صُوبے دار دے نال سی جیہڑا سمجھدار بندہ سی۔ ایہہ برنباس تے ساؤُل نُوں اپنے کول سَدّ کے بُہت چاہندا سی پئی خُدا دا کلام سُنے۔</verse>
				<verse number="8">پر الِیماس جادُوگر نے (کیوں جو ایہو اوہدے ناں دا مطلب اے) اوہناں دی برخلافی کِیتی۔ تے چاہندا سی پئی ڈِپٹی نُوں اِیمان توں ہٹاوے۔</verse>
				<verse number="9">تَد ساؤُل جِہدا ناں پَولُس وی اے پاک رُوح نال بھر کے اوہدے اُتّے تاڑ لائی۔</verse>
				<verse number="10">تے آکھیا سارے مکر فریب دے بھرے ہوئے ابلیس دے بچّے سارِیاں نیکِیاں دے دُشمن تُوں خُداوند دے سِدّھیاں راہاں نُوں ڈِنگا کرنا نئیں چھڈیں گا؟</verse>
				<verse number="11">ہُن ویکھ خُداوند دا ہتّھ تیرے اُتّے اے۔ تُوں اَنھا ہو جاویں گا۔ تے کُجھ چِر تِیکر سُورج نا ویکھیں گا۔ اوسے ویلے اوہدے اُتّے دُھند تے ہنیرا پَے گیا۔ تے اوہ لَبّھدا پِھریا پئی کوئی میرا ہتّھ پھڑ کے لے چلّے۔</verse>
				<verse number="12">تَد صُوبے دار ایہہ حال ویکھ کے تے خُداوند دی تعلِیم توں حَیران ہو کے اِیمان لیاندا۔</verse>
				<verse number="13">تے پافُس توں جہاز اُتّے ٹُر کے پَولُس تے اوہدے جوٹی دار پمفِیلیہ دیس دے پرگہ شہر وِچ آئے پر یُوحنّا اوہناں نُوں چھڈ کے یرُوشلِیم نُوں مُڑ گیا۔</verse>
				<verse number="14">تے پرگہ توں لنگھ کے اوہ پِسدِیہ دے انطاکیہ وِچ اَپڑے۔ تے سبت دے دِن عبادت خانے وِچ جا بَیٹھے۔</verse>
				<verse number="15">تے توریت تے نبیاں دی کتاب پڑھن دے مگروں عبادت خانے دے سرداراں اوہناں نُوں اکھوا گھلّیا۔ پئی بھراؤ جے لوکاں لئی کوئی نصِیحت دی گلّ تُہاڈے کول ہوئے تے آکھو۔</verse>
				<verse number="16">تَد پَولُس اُٹھ کھلوتا۔ تے ہتّھ نال سَینت کر کے آکھیا۔ اَے اِسرائیلیو تے خُدا توں ڈرن والیو سُنو۔</verse>
				<verse number="17">ایس قوم اِسرائیل دے خُدا ساڈے وڈّیاں نُوں چُن لیا۔ تے قوم دا درجہ وَدھایا جدوں ایہہ مِصر دے دیس وِچ پردیسی سی تے زبردست ہتّھ نال اوہناں لوکاں نُوں اوتھوں کڈھ لیایا۔</verse>
				<verse number="18">تے چاھلیاں کُو ورھیاں تِیکر بیابان وِچ اوہناں دی برداشت کِیتی۔</verse>
				<verse number="19">تے کِنعان دے دیس وِچ ستّاں قوماں دا ناس کر کے اوس اوہناں لوکاں دی زمین ایہناں نُوں ساڈھے چار سَو ورھیاں وِچ ونڈ دِتّی۔</verse>
				<verse number="20">تے اوہدے مگروں سموئیل نبی تِیکر اوہناں نُوں قاضی دِتّے۔</verse>
				<verse number="21">اودُوں پِچّھوں اوہناں بادشاہ منگیا۔ تے خُدا چاھلیاں ورھیاں واسطے بِنیمِین دے گھرانے وِچوں قِیس دا پُتر ساؤُل اوہناں نُوں دِتّا۔</verse>
				<verse number="22">فیر اوہنوں ہٹا کے داؤد نُوں اوہناں لئی کھڑا کِیتا پئی اوہناں دا بادشاہ ہوئے۔ تے اوہدی بابت ایہہ گواہی دِتّی۔ پئی مَیں یسّی دے پُتر داؤد نُوں اپنے مَن بھاؤن دا اِک بندہ لَبّھیا۔ اوہو میری ساری مرضی پُوری کرے گا۔</verse>
				<verse number="23">اوسے دی نسل وِچوں خُدا اپنے وعدے دے سببّوں اِسرائیل دے لئی اِک نجات دین والے یِسُوع نُوں ظاہر کِیتا۔</verse>
				<verse number="24">اوہدے آؤن توں پہلاں یُوحنّا اِسرائیل دے ساریاں لوکاں وِچ تَوبہ دے بپتِسمے دی منادی کِیتی۔</verse>
				<verse number="25">تے جدوں یُوحنّا اپنی دَوڑ مُکان نُوں سی اوس آکھیا۔ تُسی مَینُوں کِیہ سمجھدے ہو؟ مَیں اوہ نئیں آں پر ویکھو اِک میرے پِچّھے آؤندا اے۔ جِہدے پیراں دی جُتّی مَیں کھولن دے لائق نئیں۔</verse>
				<verse number="26">بھراؤ۔ ابرہام دئیو پُترو۔ تے تُہاڈے وِچوں جِنّے خُدا توں ڈردے ہو۔ ساڈے لئی ایس نجات دا کلام گھلّیا گیا اے۔</verse>
				<verse number="27">کیوں جو یرُوشلِیم دے رہن والے تے اوہناں دے سرداراں نا اوہنوں پِچھانیا۔ تے نا نبیاں دِیاں گلّاں سمجھِیاں جیہڑیاں سبت نُوں سُنائیاں جاندِیاں نیں۔ ایس واسطے اوہنوں مُجرم کر کے اوہناں نُوں پُوریاں کِیتا۔</verse>
				<verse number="28">تے بھانویں اوہدی مَوت دا کوئی سبّب اوہناں نُوں نا لَبھّا۔ تاں وی اوہناں پِیلاطُس کول درخواست کِیتی۔ پئی اوہ قتل کِیتا جائے۔</verse>
				<verse number="29">جد اوہناں سبھ کُجھ جو اوہدے حق وِچ لِکھیا ہویا سی پُورا کر لیا۔ تَد اوہنوں صلِیب توں لاہ کے قبر وِچ دھریا۔</verse>
				<verse number="30">پر خُدا اوہنوں مُردیاں وِچوں جوالیا۔</verse>
				<verse number="31">تے بُہت دِناں تِیکر اوہناں بندیاں نُوں جیہڑے گلِیل توں یرُوشلِیم نُوں اوہدے نال آئے سن۔ اوہ وکھالی دِتّا۔ تے اوہ ای اوہدے گواہ نیں۔</verse>
				<verse number="32">تے اسی تُہانوں اوس قَول قرار دی خُوشخبری سُنانے آں جیہڑا ساڈے پئیو دادیاں نال ہویا سی۔</verse>
				<verse number="33">پئی یِسُوع نُوں جوا کے ساڈی اولاد لئی خُدا اوسے وعدے نُوں پُوریاں کِیتا اے۔ جیویں دُوجے زبُور وِچ لِکھیا ہویا اے۔ پئی تُوں میرا پُتر ایں۔ اَج تُوں مَیتھوں جمّیا۔</verse>
				<verse number="34">تے ایس گلّ دی بابت پئی اوس اوہنوں مُردیاں وِچوں جوالیا۔ پئی مُڑ مر کے کدی نا ترّکے۔ اوس ایہہ آکھیا اے۔ پئی مَیں داؤد دِیاں پاک تے سَچیاں نِعمتاں تُہانوں بخشاں گا۔</verse>
				<verse number="35">کیوں جو اوہ اِک ہور زبُور وِچ آ کھدا اے۔ تُوں اپنے قُدُّوس نُوں سڑن نا دئیں گا۔</verse>
				<verse number="36">داؤد تاں اپنے سَمے وِچ خُدا دی مرضی دا تابعدار رہ کے سَوں گیا۔ تے اپنے وڈّیاں وِچ جا رلیا تے ترّک گیا۔</verse>
				<verse number="37">پر جِہنُوں خُدا جوالیا۔ اوہ نا ترّکیا۔</verse>
				<verse number="38">بھراؤ تُہانوں پتا ہوئے۔ پئی اوسے دی راہِیں تُہانوں گُناہاں دی مُعافی دی خبر دِتّی جاندی اے۔</verse>
				<verse number="39">تے اوسے دی راہِیں ہر اِک اِیماندار سارِیاں گلّاں توں بَری ہوندا اے۔ جِنہاں گلّاں توں مُوسیٰ دی شریعت نال تُسی بَری نئیں ہو سکدے سو۔</verse>
				<verse number="40">سو خبردار رہو۔ کِتے اجیہا نا ہوئے۔ پئی اوہ گلّ جیہڑی نبیاں دی کِتاباں وِچ آکھی گئی اے۔ تُہاڈے اُتّے آ پَوے۔</verse>
				<verse number="41">پئی اَے حقارت کرن والیو۔ دھیان کرو تے تعجُّب کرو۔ تے فنا ہو جاؤ۔ کیوں جو مَیں تُہاڈے دِناں وِچ اِک کمّ کرنا آں اجیہا کمّ پئی جے کوئی تُہاڈے اگّے بیان کرے تُسی کدی وی سَچ نا مَنّو گے۔</verse>
				<verse number="42">تے باہر جاندِیاں ہویاں لوکاں مِنّت کِیتی پئی اگلے سبت نُوں وی ایہہ گلّاں سانُوں سُنائیاں جان۔</verse>
				<verse number="43">تے جد مجلس اُٹھ گئی۔ تے بُہت یہُودی تے دِیندار یہُودی مُرید پَولُس تے برنباس دے پِچّھے لگ پئے۔ اوہناں نیں اوہناں نُوں گلّاں کر کے مَنالیا۔ پئی تُسی خُدا دے فضل دے اُتّے قیم رہو۔</verse>
				<verse number="44">اگلے سبت دے دِن لگ بھگ سارا شہر خُدا دا کلام سُنن نُوں اکٹّھا ہویا۔</verse>
				<verse number="45">پر یہُودی لوک بِھیڑ نُوں ویکھ کے ساڑے نال بھر گئے۔ تے پَولُس دِیاں گلّاں دی مخالفت کر دے تے کُفر بَکدے سن۔</verse>
				<verse number="46">تَد پَولُس تے برنباس دلیر ہو کے بول اُٹھے۔ ضرُور چاہیدا سی پئی خُدا دا کلام پہلے تُہانوں سُنایا جاندا۔ پر جدوں تُسی اوہنوں رَدّ کر دے ہو۔ تے اپنے آپ نُوں سدا دی زِندگی دے لائق نئیں سمجھدے ہو تے ویکھو اسی غیر قوماں ولّ جانے آں۔</verse>
				<verse number="47">کیوں جو خُدا سانُوں اینج حُکم دِتّا اے پئی مَیں تینُوں غیر قوماں لئی نُور ٹھہرایا۔ پئی تُوں دھرتی دی اخِیر تِیکر نجات دا سبّب ہوویں۔</verse>
				<verse number="48">غیر قوم والے ایہہ گلّاں سُن کے خُوش ہوئے۔ تے خُدا دے کلام دی وڈیائی کرن لگّے تے جِنّے سدا دی زِندگی لئی ٹھہرائے گئے سن سو اِیمان لیائے۔</verse>
				<verse number="49">تے خُدا دا کلام اوس دیس وِچ کھِلّر گیا۔</verse>
				<verse number="50">پر یہُودِیاں نیں دِیندار تے عِزّت دار زنانِیاں تے شہر دے وڈّے بندیاں نُوں چُکیا تے پَولُس تے برنباس دے ستان واسطے اُبھار کے اوہناں نُوں اپنی حدّوں باہر کڈھ دِتّا۔</verse>
				<verse number="51">پر اوہ اپنے پیراں دا گھٹّا اوہناں دے اگّے جھاڑ کے اِکُنِیُم وِچ آئے۔</verse>
				<verse number="52">تے شاگِرد خُوشی تے پاک رُوح نال بھر دے جاندے سن۔</verse>
			</chapter>
			<chapter number="14">
				<verse number="1">تے اِکُنِیُم وِچ اینج ہویا پئی اوہ دونویں مِل کے یہُودِیاں دے عبادت خانے وِچ گئے تے ایس ڈھنگ نال بولے پئی یہُودِیاں تے یُونانِیاں دی اِک بڑی جماعت نے اِیمان لیاندا۔</verse>
				<verse number="2">پر بے اِیمان یہُودِیاں غیر قوم والیاں نُوں اُبھار کے اوہناں دے دِل بھراواں ولّوں بُرے کر دِتّے۔</verse>
				<verse number="3">سو اوہناں اوس تھاں بڑا چِر لایا۔ تے خُداوند اُتّے آسرا کر کے دلیری نال کلام سُناندے رہے۔ تے اوہ اوہناں دی ہتّھِیں نشانِیاں تے کراماتاں وکھال کے اپنے فضل دے کلام اُتّے گواہی دیندا رہیا۔</verse>
				<verse number="4">تے شہر دے لوکاں وِچ پُھٹ پَے گئی۔ کُجھ تاں یہُودِیاں ولّ تے کُجھ رسُولاں ولّ ہو گئے۔</verse>
				<verse number="5">تے جد غیر قوماں تے یہُودِیاں اپنے سرداراں سَنے فساد چُکیا تاں جو اوہناں نال بدسلوکی کرن۔ تے اوہناں نُوں مارن۔</verse>
				<verse number="6">اوہ ایس گلّ نُوں معلُوم کر کے لُکااُنیہ دے شہراں لُسترہ۔ تے دِربے۔ تے آلے دوالے دے دیس وِچ نَسّ گئے۔</verse>
				<verse number="7">تے اوتھے خُوشخبری سُناندے رہے۔</verse>
				<verse number="8">تے لُسترہ وِچ اِک جَنا جِہدے پیراں وِچ طاقت نئیں سی۔ بَیٹھا ہویا سی۔ اوہ جماندرُو لنگا سی تے کدی ٹُریا نئیں سی۔</verse>
				<verse number="9">اوس پَولُس نُوں گلّاں کر دیاں سُنیاں تے پَولُس اوہدے ولّ غَور نال دھیان کر کے ویکھیا پئی ایہدے وِچ چَنگا ہون نُوں اِیمان اے۔</verse>
				<verse number="10">تاں بڑی اواز نال آکھیا پئی اپنے پیراں اُتّے سِدّھا کھلو تے اوہ چھال مار کے ٹُرن پِھرن لگ پیا</verse>
				<verse number="11">جد سارے لوکاں ویکھیا پئی پَولُس کِیہ کِیتا۔ تَد اپنی لُکااُنیہ دی بولی وِچ اُچّی اُچّی آکھن لگّے۔ پئی دیوتے بندے دا رُوپ دھار کے ساڈے کول اُتر آئے نیں۔</verse>
				<verse number="12">تے اوہناں برنباس نُوں زیوس آکھیا تے پَولُس نُوں ہرمِیس آکھیا۔ ایس کر کے پئی بولن وِچ اوہ آگُو سی۔</verse>
				<verse number="13">تے زیوس جِہدا مندر شہر دے سامھنے سی۔ اوہدا پُجاری ڈھگّا تے پُھلّاں دے ہار پھاٹک اُتّے لیا کے سارے لوکاں دے نال قُربانی کرنی چاہندا سی۔</verse>
				<verse number="14">جد رسُولاں برنباس تے پَولُس ایہہ سُنیا۔ تَد اپنے کپڑے پھاڑ کے تے لوکاں دے وِچ چھالاں مار کے کُد پئے۔ تے بڑی اواز نال آکھیا۔</verse>
				<verse number="15">اَے بندیو! تُسی ایہہ کِیہ کر دے ہو؟ اسی وی تُہاڈے جیہے دُکھ سُکھ سہن والے بندے آں تے تُہانوں خُوشخبری دینے آں پئی ایہناں واہیات گلّاں توں لانبھے ہو کے زِندہ خُدا ولّ پِھرو۔ اوسے ای اسمان تے زمین۔ تے سمُندر نُوں۔ تے سبھ کُجھ جو اوہناں دے وِچ اے بنایا اے؟</verse>
				<verse number="16">اوس اگلیاں زمانیاں وِچ سارِیاں قوماں نُوں اپنے اپنے راہاں اُتّے ٹُرن دِتّا۔</verse>
				<verse number="17">تَد وی اوس اپنے آپ نُوں بے گواہ نئیں چھڈیا۔ اوس مہربانِیاں کِیتیاں۔ تے اسمانوں تُہاڈے لئی مینہ وسایا۔ تے فصل والے مَوسم گھلّے۔ تے تُہاڈے دِل اَن پانی تے خُوشی نال بھر دِتّے۔</verse>
				<verse number="18">تے اوہناں ایہہ گلّاں آکھ کے لوکاں نُوں مَساں مَساں روکیا۔ پئی اوہ اوہناں اگّے قُربانی نا چڑھان۔</verse>
				<verse number="19">پر انطاکیہ تے اِکُنِیُم توں آ کے یہُودِیاں لوکاں نُوں اپنے نال رَلایا۔ تے پَولُس نُوں روڑے مارے۔ تے ایہہ سمجھ کے پئی اوہ مر گیا اے شہروں باہر گھسِیٹ کے لے گئے۔</verse>
				<verse number="20">پر جد شاگِرد اوہدے چَوفیرے اکٹّھے ہوئے۔ تَد اوہ اُٹھ کھلوتا۔ تے شہر وِچ آیا۔ تے دُوجے دِن برنباس دے نال دِربے نُوں ٹُر گیا۔</verse>
				<verse number="21">تے اوس شہر وِچ وی خُوشخبری سُنائی۔ تے بتھیریاں نُوں شاگِرد کر کے لُسترہ تے اِکُنِیُم تے انطاکیہ نُوں پِچھّاں پرت گئے۔</verse>
				<verse number="22">تے شاگِرداں دے دِلاں نُوں تگڑیاں کر دے سن تے نصِیحت دیندے سن۔ پئی اِیمان اُتّے قیم رہو۔ تے آکھیا پئی ایہہ ضرُور اے۔ پئی بُہت مُصِیبتاں سہہ کے اسی خُدا دی بادشاہی وِچ داخل ہو جائیے۔</verse>
				<verse number="23">تے روزے تے دُعا نال ہر اِک کلِیسیا وِچ اوہناں دے لئی بزُرگاں نُوں مُقرّر کِیتا۔ تے اوہناں نُوں خُداوند دے سپُرد کِیتا جِہدے اُتّے اوہ اِیمان لیائے سن۔</verse>
				<verse number="24">تے پِسدِیہ دے وِچوں دی لنگھ کے پمفِیلیہ وِچ آئے۔</verse>
				<verse number="25">تے جد پرگہ وِچ کلام سُنا چُکے۔ تَد اتّلیہ وِچ گئے۔</verse>
				<verse number="26">تے اوتھوں جہاز اُتّے چڑھ کے انطاکیہ ولّ گئے۔ جِتّھوں اوہ اوس کمّ دے لئی جیہڑا ہُن اوہناں پُورا کِیتا سی خُدا دے فضل نُوں دِتّے گئے سن۔</verse>
				<verse number="27">تے اوتھے اَپڑ کے کلِیسیا نُوں اکٹّھا کِیتا۔ تے اوہناں نُوں خبر دِتّی۔ پئی خُدا نے ساڈی راہِیں کِیہ کِیہ کمّ کِیتے۔ تے غیر قوماں دے اگّے اِیمان دا بُوہا کھول دِتّا۔</verse>
				<verse number="28">تے شاگِرداں نال چِر تِیکر اوہ اوتھے رہے۔</verse>
			</chapter>
			<chapter number="15">
				<verse number="1">تے کئی یہُودیہ توں آ کے بھراواں نُوں سکھان لگّے پئی جے مُوسیٰ دی رِیت دے سببّوں تُسی سُنتی نا بَہو تے تُہاڈی نجات نئیں ہو سکدی۔</verse>
				<verse number="2">جد پَولُس تے برنباس دا اوہناں لوکاں نال بُہت جھگڑا تے بحث ہوئی۔ تَد ایہہ گلّ ٹھہرائی پئی پَولُس برنباس تے کئی ہور بندے اوہناں وِچوں ایس مسئلے دے پچُھّن لئی رسُولاں تے بزُرگاں دے کول یرُوشلِیم نُوں جان۔</verse>
				<verse number="3">سو کلِیسیا ولّوں اوہ ٹورے گئے۔ تے غیر قوماں دے اِیمان لیاؤن دا بیان کر دے ہوئے فینِیکے تے سامریہ توں لنگھ گئے۔ تے سبھناں بھراواں نُوں بُہت خُوش کِیتا۔</verse>
				<verse number="4">تے جد یرُوشلِیم اَپڑے۔ تَد کلِیسیا تے رسُولاں تے بزُرگاں نیں اوہناں دی خاطر کِیتی۔ تے جو کُجھ خُدا اوہناں دے نال کِیتا سی۔ سو اوہناں آکھ سُنایا۔</verse>
				<verse number="5">پر فرِیسیاں دے فِرقے وِچوں بعضے جیہڑے اِیمان لیائے سن اُٹھ کے آکھن لگّے پئی ضرُور اوہناں نُوں سُنتی بہن دا تے مُوسیٰ دی شریعت نُوں مَنّن دا حُکم دین۔</verse>
				<verse number="6">تے رسُول تے بزُرگ اکٹّھے ہوئے پئی ایس گلّ نُوں سوچن۔</verse>
				<verse number="7">تے جد بُہت بحث ہوئی۔ پطرس اُٹھ کے اوہناں نُوں آکھن لگّا۔ اَے بھراؤ تُسی جان دے ہو۔ پئی وَاہوَا چِر ہویا اے۔ خُدا تُہاڈے وِچوں مَینُوں چُن لیا۔ پئی میری زبانی غیر قوم خُوشخبری دا کلام سُنن تے اِیمان لیاؤن۔</verse>
				<verse number="8">تے خُدا جیہڑا دِلاں نُوں جانن والا اے اوہناں اُتّے گواہی دِتّی۔ پئی جیویں سانُوں تے اوہناں نُوں وی اوس پاک رُوح دِتّا۔</verse>
				<verse number="9">تے اوہناں دے دِل اِیمان نال پاک صاف کر کے ساڈے تے اوہناں دے وِچ کُجھ فرق نا رکھیا۔</verse>
				<verse number="10">سو ہُن تُسی کیوں خُدا نُوں ازماؤندے ہو۔ پئی شاگِرداں دی دَھون اُتّے اجیہی پنجالی رکھو۔ جِہنُوں نا اسی چُک سکدے تے نا ساڈے پئیو دادے چُک سکدے سن؟</verse>
				<verse number="11">سگوں سانُوں یقِین اے۔ پئی جیویں اوہناں نُوں اوسے طرح سانُوں وی خُداوند یِسُوع دے فضل نال نجات مِلے گی۔</verse>
				<verse number="12">تَد ساری جماعت چُپ کر گئی۔ تے برنباس تے پَولُس توں سُنن لگّے۔ پئی خُدا نے کہیو جِہیاں نشانِیاں تے کراماتاں اوہناں دی ہتّھِیں غیر قوماں وِچ وکھالِیاں سن۔</verse>
				<verse number="13">تے جدوں اوہ چُپ ہوئے۔ تے یعقُوب آکھن لگّا پئی بھراؤ! میری سُنو۔</verse>
				<verse number="14">شمعُون بیان کِیتا اے۔ پئی کِیویں خُدا پہلوں غیر قوماں اُتّے نِگاہ کِیتی۔ پئی اوہناں وِچوں اِک اُمّت نُوں اپنے ناں دے لئی چُن لَوے۔</verse>
				<verse number="15">تے ایس گلّ نال نبیاں دے کلام رَلدے نیں۔ جیویں لِکھیا اے۔</verse>
				<verse number="16">پئی ایہدے توں پِچّھے مَیں فیر آواں گا۔ تے داؤد دے ڈِگّے ہوئے ڈیرے نُوں مُڑ کھلا کراں گا۔ تے اوہدے کھولے فیر کھلے کراں گا۔ تے اوہنوں مُڑ کے اُساراں گا۔</verse>
				<verse number="17">تاں جو باقی دے بندے خُداوند نُوں لَبّھن۔ نالے سارے غیر قوم والے وی۔ جیہڑے میرے ناں دے اکھواؤندے نیں۔</verse>
				<verse number="18">اوہ خُداوند ای ایہہ گلّاں آکھدا اے۔ جِس دُنیا دے مُڈھوں ایہناں گلّاں دی خبر دِتّی اے۔</verse>
				<verse number="19">ایس کر کے میری صلاح اے۔ پئی اوہناں لوکاں نُوں جیہڑے غیر قوماں وِچوں خُدا ولّ مُڑ دے نیں اسی اَوکھیاں نا کریئے۔</verse>
				<verse number="20">پر اوہناں نُوں لِکھئے۔ پئی بُتاں دِیاں پلِیتیاں توں تے حرامکاری توں تے گل گُھٹّیاں ہویاں شیواں توں تے لہو توں بچے رہن۔</verse>
				<verse number="21">کیوں جو پرانے زمانے توں شہر شہر مُوسیٰ دی توریت دی منادی کرن والے ہوندے آئے نیں۔ تے اوہ ہر سبت نُوں عبادت خانیاں وِچ پڑھی جاندی اے۔</verse>
				<verse number="22">تَد رسُولاں تے بزُرگاں نیں ساری کلِیسیا سَنے ہَچھّا جانیا۔ پئی اپنے وِچوں کُجھ بندے چُنن تے پَولُس تے برنباس دے نال انطاکیہ نُوں گھلّن۔ یعنی یہُوداہ نُوں جیہڑا برسبّا اکھواؤندا اے۔ تے سِیلاس نُوں جیہڑے بھراواں وِچ وڈّے بندے سن۔</verse>
				<verse number="23">تے اوہناں دے ہتّھ ایہہ لِکھ گھلّیا۔ پئی اوہناں بھراواں نُوں۔ جیہڑے انطاکیہ تے سُوریہ تے کِلِکیہ وِچ رہندے نیں تے غیر قوماں وِچوں نیں۔ رسُولاں تے بزُرگ بھراواں دا سلام۔</verse>
				<verse number="24">اساں سُنیا پئی ساڈے وِچوں کئیاں جا کے گلّاں نال تُہانوں گھبرا دِتّا۔ تے تُہاڈے دِلاں نُوں وگاڑیا پر اساں اوہناں نُوں حُکم نئیں سی دِتّا۔</verse>
				<verse number="25">ایس واسطے اساں اِک دِل ہو کے ہَچھّا جانیا پئی کئی بندیاں نُوں چُن کے اپنے پیارے برنباس تے پَولُس دے نال۔</verse>
				<verse number="26">جیہڑے ایس قِسم دے بندے نیں جِنہاں اپنیاں جاناں نُوں ساڈے خُداوند یِسُوع مسِیح دے ناں اُتّے خطرے وِچ پا دِتّا۔ تُہاڈے کول گھلِئے۔</verse>
				<verse number="27">سو اساں یہُوداہ تے سِیلاس نُوں گھلّیا اے۔ اوہ آپ ایہہ گلّاں مُنھ زبانی دسن گے۔</verse>
				<verse number="28">کیوں جو پاک رُوح نُوں تے سانُوں چَنگا لگّا۔ پئی ایہناں ضرُوری گلّاں دے بِناں تُہاڈے اُتّے ہور کُجھ بھار نا پائیے۔</verse>
				<verse number="29">پئی تُسی بُتاں دے چڑھاویاں توں۔ تے لہو توں۔ تے گل گُھٹّیاں ہویاں شیواں توں۔ تے حرامکاری توں بچے رہو۔ جے تُسی ایہناں شیواں توں اپنے آپ نُوں بچائے رکھو گے۔ تاں چَنگا کرو گے۔ سلامت رہو۔</verse>
				<verse number="30">سو اوہ بھیجوا کے انطاکیہ نُوں آئے۔ تے جماعت نُوں اکٹّھیاں کر کے اوہناں نُوں چِٹّھی دِتّی۔</verse>
				<verse number="31">اوہ اوہنوں پڑھ کے تسلّی دی گلّ توں بُہت خُوش ہوئے۔</verse>
				<verse number="32">تے یہُوداہ تے سِیلاس نے کیوں جو اوہ وی نبی سن بھراواں نُوں بُہت سارِیاں گلّاں دی نصِیحت دے کے تگڑیاں کِیتا۔</verse>
				<verse number="33">تے اوہ کُجھ چِر رہ کے اپنے گھلّن والیاں دے کول راضی خُوشی بھراواں کولوں بھیجوائے۔</verse>
				<verse number="34">[پر سِیلاس نُوں اوتھے رہنا چَنگا لگّا۔]</verse>
				<verse number="35">تے پَولُس تے برنباس انطاکیہ وِچ رہ گئے تے بتھیریاں ہورناں لوکاں سَنے خُداوند دے کلام دی تعلِیم تے خُوشخبری دیندے رہے۔</verse>
				<verse number="36">تے کُجھ دِناں پِچّھوں پَولُس نے برنباس نُوں آکھیا۔ پئی چلّئے تے ہر اِک شہر وِچ جِتّھے کِتّھے اساں خُدا دا کلام سُنایا اے۔ فیر بھراواں دی خبر لئیے۔ پئی اوہناں دا کِیہ حال اے۔</verse>
				<verse number="37">تے برنباس دی صلاح سی پئی یُوحنّا نُوں وی۔ جیہڑا مرقس اکھواؤندا اے۔ اپنے نال لے جاوے۔</verse>
				<verse number="38">تے پَولُس ٹھیک نا جانیا پئی اوہنوں نال لے جاوے کیوں جو اوہ پمفِیلیہ وِچ اوہناں توں وَکھ ہوگیا۔ تے کمّ کرن نُوں اوہناں دے نال نئیں سی گیا۔</verse>
				<verse number="39">تے اوہناں وِچ ایڈی اَن بَن ہوگئی۔ پئی اوہ اِک دُوجے توں وکھرے ہوگئے تے برنباس مرقس نُوں نال لے کے جہاز اُتّے چڑھیا تے کُپرُس نُوں ٹُرگیا۔</verse>
				<verse number="40">پر پَولُس سِیلاس نُوں چُنیا۔ تے بھراواں توں خُدا دے فضل دے حوالے ہو کے ٹُرپیا۔</verse>
				<verse number="41">تے کلِیسیاواں نُوں مضبُوط کر دا ہویا سُوریہ تے کِلِکیہ وِچوں لنگھیا۔</verse>
			</chapter>
			<chapter number="16">
				<verse number="1">تے اوہ دِربے تے لُسترہ وی اَپڑیا۔ تے ویکھو اوتھے تِیمُتِھیُس کر کے اِک شاگِرد سی۔ اوہ اِک اِیمان دار یہُودن دا پُتر سی۔ پر اوہدا پئیو یُونانی سی۔</verse>
				<verse number="2">تے اوہ لُسترہ تے اِکُنِیُم دے بھراواں وِچ نیک نام سی۔</verse>
				<verse number="3">پَولُس دی مرضی سی پئی ایہہ میرے نال چلّے۔ تے اوس علاقہ دے یہُودِیاں دے سبّب اوہنوں لے کے اوہنوں سُنتی بہایا۔ کیوں جو اوہ سبھ جان دے سن پئی اوہدا پئیو یُونانی سی۔</verse>
				<verse number="4">تے شہر شہر لنگھدے ہوئے اوہ اوہناں حُکماں نُوں جیہڑے یرُوشلِیم وِچ رسُولاں تے بزُرگاں نیں ٹھہرائے سن۔ اوہناں نُوں مَنّن واسطے سونپے جاندے سن۔</verse>
				<verse number="5">سو کلِیسیاواں اِیمان وِچ تگڑیاں۔ تے گنتری وِچ دِن بدن وَدّھ ہُندیاں گِئیاں۔</verse>
				<verse number="6">تے اوہ فرُوگیہ تے گلِتیہ دے دیس وِچوں لنگھے۔ کیوں جو پاک رُوح اوہناں نُوں منع کِیتا۔ پئی آسِیہ وِچ کلام نا سُنان۔</verse>
				<verse number="7">تے جد اوہ مُوسیہ دے نیڑے آئے۔ تَد بِتُونیہ وِچ جان دا حیلہ کِیتا پر یِسُوع دے رُوح اوہناں نُوں جان نا دِتّا۔</verse>
				<verse number="8">سو مُوسیہ دے کولوں لنگھ کے اوہ تروآس وِچ آئے۔</verse>
				<verse number="9">تے پَولُس رات دے ویلے رویا ویکھیا۔ پئی اِک مَکِدُنی بندے کھلو کے اوہدی مِنّت پیا کر دا اے پئی ایس پار مَکِدُنیہ وِچ آ کے ساڈی مدد کر۔</verse>
				<verse number="10">جد اوس ایہہ رویا ویکھی اوسے وقت اساں مَکِدُنیہ نُوں جان دا اِرادہ کِیتا۔ ایہہ یقِین کر کے پئی خُدا اوہناں نُوں خُوشخبری سُنان لئی سانُوں سدّیا اے۔</verse>
				<verse number="11">سو تروآس توں جہاز وِچ بَہہ کے سِدّھے سمُتراکے نُوں آئے۔ تے دُوجے دِن نیاپُلِس وِچ۔</verse>
				<verse number="12">تے اوتھوں فِلپّی نُوں جیہڑا مَکِدُنیہ دا شہر اے۔ تے اوس ضِلعے دا پہلا شہر تے رُومِیاں دی بَستی اے۔ آ پہنچے۔ تے کئی دِن اوس شہر وِچ اسی رہے۔</verse>
				<verse number="13">تے سبت دے دِن پھاٹکوں باہر ندی دے کنڈھے اُتّے گئے۔ جِتّھے ساڈی سمجھ وِچ دُعا منگن دا تھاں سی۔ تے بَہہ کے اوہناں زنانِیاں نال جیہڑیاں اکٹّھیاں ہویاں سن گلّاں کرن لگّے۔</verse>
				<verse number="14">تے تھواتِیرہ شہر دی اِک زنانی۔ خُدا دی عبادت کرن والی لُدِیہ کر کے جامنو رنگ ویچن والی وی سُندی سی۔ اوہدا دِل خُداوند کھو لیا پئی پَولُس دِیاں گلّاں اُتّے دِل لاوے۔</verse>
				<verse number="15">تے جد اوس اپنے ٹبّر سَنے بپتِسمہ لیا۔ تَد مِنّتاں کرن لگّی۔ پئی جے تُسی مَینُوں خُداوند دی اِیمان دار سمجھدے ہو۔ تاں میرے گھر وِچ آ کے رہو تے سانُوں مجبُور کر کے لے گئی۔</verse>
				<verse number="16">تے ایویں ہویا پئی جد اسی دُعا منگن دے تھاں نُوں پَے جاندے ساں۔ تاں ٹہلن سانُوں مِلی جِہدے وِچ غَیب دِیاں گلّاں دی رُوح سی۔ تے غَیب دِیاں گلّاں دے دسن نال اوہ اپنے مالکاں لئی بُہت کُجھ کماندِی سی۔</verse>
				<verse number="17">اوس پَولُس دے تے ساڈے مگر لگ کے اُچّی اواز نال آکھیا۔ پئی ایہہ بندے خُدا تعالیٰ دے بندے نیں۔ جیہڑے نجات دا راہ تُہانوں دسدے نیں۔</verse>
				<verse number="18">تے اوہ بُہت دِناں تِیکر ایس طرح کر دی رہی تے پَولُس بڑا کلپیا۔ تے پِچّھے مُڑ کے اوس رُوح نُوں آکھیا۔ مَیں یِسُوع مسِیح دا ناں لے کے تینُوں حُکم کرنا آں پئی ایہدے وِچوں نِکل جا۔ تے اوہ اوسے گھڑی نِکل گئی۔</verse>
				<verse number="19">پر اوہدے مالکاں نیں جدوں ویکھیا پئی ساڈی کمائی دی آس جاندی رہی۔ تاں پَولُس تے سِیلاس نُوں پھڑ کے چَوک وِچ سرداراں دے کول کھِچّ لے گئے۔</verse>
				<verse number="20">تے اوہناں نُوں حاکماں دے اگّے کھڑ کے آکھیا۔ پئی ایہہ بندے یہُودی ہو کے ساڈے شہر نُوں بڑا اَوکھیاں کر دے نیں۔</verse>
				<verse number="21">تے اجیہاں رسماں نُوں دسدے نیں جِنہاں دا مَنّنا تے وَرتنا ساڈے رُومِیاں تے جائز نئیں اے۔</verse>
				<verse number="22">تے بِھیڑ مِل کے اوہناں دے خلاف کھلو گئی۔ تے حاکماں نیں اوہناں دے کپڑے دھُروہ کے پاڑے تے ڈنڈے مارن دا حُکم دِتّا۔</verse>
				<verse number="23">تے اوہناں نُوں بتھیرے ڈنڈے مار کے قید وِچ پا دِتّا۔ تے قیدخانے دے داروغے نُوں پَکّی کِیتی۔ پئی بڑی ہُشیاری نال ایہناں دی راکھی کر۔</verse>
				<verse number="24">اوس ایہہ حُکم پا کے اوہناں نُوں اندرلی جیل وِچ پا دِتّا۔ تے اوہناں دے پیراں نُوں شکنجا ماریا۔</verse>
				<verse number="25">اَدھی رات نُوں پَولُس تے سِیلاس دُعا پئے منگدے سن۔ تے خُدا دے گِیت پئے گاؤندے سن تے قیدی اوہناں دی پئے سُندے سن۔</verse>
				<verse number="26">تے یکدم ایڈا وَڈا بھونچال آیا۔ پئی قیدخانے دِیاں نِیہیاں ہِل گِئیاں تے اوسے ویلے سارے بُوہے کُھل گئے۔ تے سبھناں دِیاں بیڑیاں کُھل گِئیاں۔</verse>
				<verse number="27">تے قیدخانے دا داروغہ جاگ پیا تے جدوں قیدخانے دے بُوہے کُھلے ویکھے۔ تے تلوار کھِچّ کے اپنے آپ نُوں مارنا چاہندا سی۔ کیوں جو اوس سمجھیا پئی قیدی بھج گئے ہون گے۔</verse>
				<verse number="28">تَد پَولُس اُچّی اواز نال آکھیا۔ تُوں اپنا کُجھ نُقصان نا کر۔ اسی سارے ایتھے ای آں۔</verse>
				<verse number="29">تَد اوہ لو منگا کے چھال مار کے اندر آیا۔ تے کنمبدا کنمبدا پَولُس تے سِیلاس دی پَیرِیں ڈِگّا۔</verse>
				<verse number="30">تے اوہناں نُوں باہر لیا کے آکھیا۔ اے صاحَبو! مَینُوں کِیہ کرنا چاہیدا اے۔ پئی میری نجات ہوئے؟</verse>
				<verse number="31">اوہناں آکھیا۔ خُداوند یِسُوع اُتّے اِیمان لیا۔ تاں تُوں تے تیرا ٹبّر بچ جائے گا۔</verse>
				<verse number="32">تَد اوہناں اوہنوں تے نالے سبھناں نُوں جیہڑے اوہدے گھر وِچ سن خُداوند دا کلام سُنایا۔</verse>
				<verse number="33">تے اوہنے رات دی اوسے گھڑی اوہناں نُوں لے کے اوہناں دے پھَٹ دھوتے۔ تے اوہنے تے اوہدے سبھ لوکاں اوسے ویلے بپتِسمہ لیا۔</verse>
				<verse number="34">تے اوہناں نُوں گھر لیا کے اوہناں دے اگّے روٹی رکھی۔ تے اوس خُدا اُتّے اِیمان لیا کے سارے ٹبّر نال بڑی خُوشی کِیتی۔</verse>
				<verse number="35">جد دِن چڑھیا حاکماں نیں پیادیاں دے ہتّھ اکھوا گھلّیا۔ پئی اوہناں بندیاں نُوں چھڈ دیو۔</verse>
				<verse number="36">تَد داروغے نے ایہناں گلّاں دی خبر پَولُس نُوں دِتّی۔ پئی حاکماں تُہاڈے چھڈ دین دا حُکم دِتّا اے۔ سو ہُن نِکلو تے سلامت ٹُر جاؤ۔</verse>
				<verse number="37">پر پَولُس اوہناں نُوں آکھیا۔ ایہناں سانُوں جیہڑے رُومی آں قصور ثابت کِیتیاں بِناں سارے لوکاں دے سامھنے ماریا۔ تے قید وِچ سُٹّیا۔ تے ہُن سانُوں چُپ کِیتیاں کڈھ دیندے نیں؟ ایہہ نئیں ہو سکدا۔ سگوں اوہ آپ آ کے سانُوں باہر لے چَلّن۔</verse>
				<verse number="38">تَد پیادیاں حاکماں نُوں ایہناں گلّاں دی خبر دِتّی تے اوہ ڈر گئے جد سُنیا پئی اوہ رُومی نیں۔</verse>
				<verse number="39">تے آ کے اوہناں تَرلے مِنّت کِیتی تے باہر لیا کے عرض کرن لگّے پئی شہر توں ٹُر جاؤ۔</verse>
				<verse number="40">تے قیدخانے توں نِکل کے اوہ لُدِیہ دے گھر گئے۔ تے بھراواں نُوں ویکھ کے اوہناں نُوں تسلّی دِتّی تے ٹُر پئے۔</verse>
			</chapter>
			<chapter number="17">
				<verse number="1">تے اوہ امفِپُلِس تے اَپُلّونیہ توں لنگھ کے تھِسّلُنِیکے وِچ اَپڑے۔ اوتھے یہُودِیاں دا اِک عبادت خانہ سی۔</verse>
				<verse number="2">تے پَولُس اپنے دستُور دے سببّوں اوہناں کول گیا۔ تے تِنّاں سبتاں تِیکر پاک کتاب وِچوں اوہناں نُوں سِکھالدا رہیا۔</verse>
				<verse number="3">تے اَنترے کڈھ کے اوہ ثابت کر دا رہیا پئی مسِیح دا دُکھ اُٹھانا تے مُردیاں وِچوں جی اُٹھنا ضرُور سی۔ تے ایہو یِسُوع جِہدی خبر مَیں تُہانوں دینا آں اوہو مسِیح اے۔</verse>
				<verse number="4">اوہناں وِچوں کئیاں مَن لیا۔ تے پَولُس تے سِیلاس نال رَل گئے۔ تے ایسے طرح دِیندار یُونانِیاں دی اِک بڑی جماعت۔ تے نالے بتھیریاں اشراف زنانِیاں وی۔</verse>
				<verse number="5">پر یہُودِیاں نُوں ساڑا پَے گیا۔ تے کئی بازاری شوہدے اوہناں اپنے نال رَلا کے بِھیڑ نُوں اکٹّھا کِیتا تے شہر وِچ رَولا پا دِتّا۔ تے یاسون دا گھر گھیر کے چاہندے سن پئی اوہناں نُوں لوکاں دے اگّے لے آؤن۔</verse>
				<verse number="6">جدوں اوہناں نُوں نا لَبھّا۔ تاں یاسون نُوں۔ تے کئی بھراواں نُوں شہر دے حاکماں کول کھِچّ لیاندا پئی ایہہ بندہ جِنہاں نیں جہان نُوں اُلٹا دِتّا اے۔ ایتھے وی آئے نیں۔</verse>
				<verse number="7">تے یاسون نے ایہناں نُوں پَروہناں رکھیا اے۔ تے ایہناں ساریاں دی کارروائی قَیصر دے حُکماں دے خلاف اے۔ کیوں جو اوہ آکھدے نیں پئی بادشاہ تے ہور ای اے۔ یعنی یِسُوع۔</verse>
				<verse number="8">تے اوہناں لوکاں نُوں تے شہر دیاں حاکماں نُوں ایہہ گلّ سُنا کے گھبرا دِتّا۔</verse>
				<verse number="9">سو اوہناں یاسون تے دُوجیاں توں ضمانت لے کے اوہناں نُوں چھڈ دِتّا۔</verse>
				<verse number="10">پر بھراواں فٹافٹ راتوں رات پَولُس تے سِیلاس نُوں بِیرِیّہ شہر وِچ گھل دِتّا۔ اوہ اوتھے اَپڑ کے یہُودِیاں دے عبادت خانہ وِچ گئے۔</verse>
				<verse number="11">ایس شہر دے لوک تھِسّلُنِیکے دے لوکاں نالوں بھلے مانس سن۔ کیوں جو اوہناں نیں بڑے شَوق نال کلام مَن لیا۔ تے روز روز پاک کتاب وِچ لبّھدے رہئے۔ پئی ایہہ گلّاں ٹھیک ایسے طرح نیں کہ نئیں۔</verse>
				<verse number="12">ایس کر کے اوہناں وِچوں بتھیرے اِیمان لیائے تے نالے بُہت سارِیاں اشراف یُونانی زنانِیاں تے بندے وی اِیمان لیائے۔</verse>
				<verse number="13">جد تھِسّلُنِیکے دے یہُودِیاں نُوں معلُوم ہویا۔ پئی پَولُس خُداوند دا کلام بِیرِیّہ وِچ وی سُناندا اے تاں اوتھے وی لوکاں نُوں چُکیا تے اوہناں وِچ گڑ بڑی پائی۔</verse>
				<verse number="14">تَد بھراواں نیں اوسے ویلے پَولُس نُوں بھیجیا۔ پئی سمُندر ولّ ٹُر جائے۔ پر سِیلاس تے تِیمُتِھیُس اوتھے ای رہے۔</verse>
				<verse number="15">تے پَولُس دے پُہنچان والے اوہنوں اتھینے تِیکر لے گئے تے سِیلاس تے تِیمُتِھیُس دے لئی ایہہ حُکم لے کے ٹُر پئے۔ پئی جیویں ہوئے چھیتی نال اوہدے کول آؤن۔</verse>
				<verse number="16">تے جدوں پَولُس اتھینے وِچ اوہناں نُوں اُڈِیکدا سی۔ تاں شہر نُوں بُتاں نال بھریا ہویا ویکھ کے اوہنوں دِلوں کَوڑ لگّی۔</verse>
				<verse number="17">ایس لئی یہُودِیاں تے دِیندار لوکاں نال عبادت خانے وِچ۔ تے روز روز اوہناں دے نال جیہڑے مِلدے سن۔ بازار وِچ اوہ بحث کر دا سی۔</verse>
				<verse number="18">تے بعضے اِپِکُوری تے ستوئِیکی سِیانے اوہدے نال مُقابلہ کرن لگّے۔ تے بعضیاں نیں آکھیا۔ پئی ایہہ گپّی کِیہ آکھنا چاہندا اے؟ تے ہورناں نیں آکھیا۔ پئی ایہہ بندہ اوپرے دیوتیاں دی خبر دسن والا معلُوم ہوندا اے۔ ایس لئی پئی اوہ یِسُوع دی تے قیامت دی خُوشخبری دیندا سی۔</verse>
				<verse number="19">تے اوہنوں اپنے نال اریوپگُس وِچ لے گئے۔ تے پُچھیا۔ پئی سانُوں معلُوم ہوسکدا اے پئی ایہہ نَوِیں تعلِیم جیہڑی تُوں دسنا ایں کِیہ اے؟</verse>
				<verse number="20">کیوں جو تُوں کُجھ اوپریاں گلّاں ساڈے کنّاں وِچ پانا ایں۔ سو اسی جاننا چاہنے آں۔ پئی ایہناں گلّاں دا کِیہ مطلب اے۔</verse>
				<verse number="21">(کیوں جو سارے اتھینے دے لوک تے پردیسی جیہڑے اوتھے رہندے سن نَوِیاں نَوِیاں گلّاں آکھن تے سُنن دے بِناں اپنا ویہلا ویلا ہور کِسے کمّ وِچ نئیں سن لاندے۔)</verse>
				<verse number="22">تے پَولُس تے اریوپگُس دے وِچکار کھلو کے آکھیا۔ اَے اتھینے والیو! مَیں ویکھنا آں پئی سارِیاں گلّاں وِچ تُسی دیوتیاں دے مَنّن والے ہو۔</verse>
				<verse number="23">کیوں جو مَیں لنگھدیاں لنگھدیاں تُہاڈے دیوتیاں اُتّے نظر کر دیاں اِک قُربان گاہ وی ویکھی جِہدے اُتّے ایہہ لِکھیا ہویا سی پئی انجان خُدا دے لئی۔ سو جِہنُوں تُسی انجاتیاں پُوجدے ہو اوہدی خبر مَیں تُہانوں دینا آں۔</verse>
				<verse number="24">خُدا جِہنے جہان تے جو کُجھ اوہدے وِچ اے بنایا۔ اوہ اسمان تے زمین دا مالک ہو کے ہتّھاں دے بنایاں ہویاں بُت خانیاں وِچ نئیں وَسدا۔</verse>
				<verse number="25">تے نا بندیاں دے ہتھّوں سیوا کراندا اے۔ پئی اوہنوں کِسے شے دی تُھڑ پئی ہوئی ہوئے۔ کیوں جو اوہ آپے سبھناں نُوں زِندگی تے ساہ تے سبھ کُجھ دیندا اے۔</verse>
				<verse number="26">تے اوس اِک ای اصل توں بندیاں دِیاں سبھناں قوماں نُوں ساری دھرتی اُتّے دسن لئی پَیدا کِیتا۔ تے اوہناں دِیاں میعاداں تے رہن دِیاں حداں ٹھہرائیاں۔</verse>
				<verse number="27">تاں جو اوہ خُدا نُوں لَبّھن۔ شاید ٹوہ ٹوہ کے اوہنوں لَبّھ وی لین۔ بھانویں اوہ ساڈے وِچوں کِسے توں دُراڈے نئیں اے۔</verse>
				<verse number="28">کیوں جو اوہدے وِچ اسی جِیوندے تے ٹُردے پِھرے دے تے موجُود رہنے آں۔ جیویں بعضے تُہاڈے اپنے شاعِراں نیں وی آکھیا اے۔ پئی اسی تاں اوسے دی نسل آں۔</verse>
				<verse number="29">سو خُدا دی نسل ہو کے سانُوں نئیں چاہیدا پئی ایہہ سمجھیئے۔ پئی ذاتِ اِلہٰی سونے چاندی یا پتّھر وانگُوں اے۔ جیہڑے بندے دی کاریگری تے عقل نال گھڑے ہوئے نیں۔</verse>
				<verse number="30">خُدا تے ناواقفی دے ویلے وِچ خیال نا کر کے ہُن بندیاں نُوں حُکم دیندا اے پئی ساریاں دے سارے ہر تھاں تَوبہ کرن۔</verse>
				<verse number="31">تے اوس اِک دِن وی رکھیا اے۔ جِہدے وِچ اوہ سچیائی نال دُنیا دی عدالت اوس بندے دی راہِیں کرے گا۔ جِہنُوں اوس مُقرّر کِیتا۔ تے اوسے نُوں مُردیاں وِچوں جوال کے لوکاں نُوں ایس گلّ دا یقِین دوایا اے۔</verse>
				<verse number="32">تے جد اوہناں مُردیاں وِچوں جی اُٹھن دی گلّ سُنی تَد کئی مخَول کرن لگّے۔ تے ہورناں آکھیا۔ پئی اسی ایہہ گلّ تَیتھوں فیر سُناں گے۔</verse>
				<verse number="33">سو پَولُس ایویں اوہناں دے وِچوں ٹُر گیا۔</verse>
				<verse number="34">پر کئیاں اوہدے نال رَل کے اِیمان لیاندا۔ اوہناں وِچ دِیونُسی یُس۔ اریوپگُس دا اِک حاکم سی۔ تے دَمَرِس کر کے اِک زنانی تے ہور کئی اوہناں دے نال سن۔</verse>
			</chapter>
			<chapter number="18">
				<verse number="1">ایدوں پِچّھوں پَولُس اتھینے توں ٹُر کے کُرِنتِھس وِچ آیا۔</verse>
				<verse number="2">تے اوتھے اَکوِلہ کر کے اِک یہُودی اوہنوں مِلیا۔ جِہدا جنم پُنطُس دا سی۔ تے تھوڑا چِر ہویا پئی اوہ اپنی بیوی پرسِکّلہ دے نال اِطالِیہ توں آیا سی کیوں جو کلَودِیُس نے حُکم دِتّا سی پئی سارے یہُودی رُومہ توں ٹُر جان۔ سو اوہ اوہناں دے کول گیا۔</verse>
				<verse number="3">تے ایس لئی پئی اوہناں دا وِپار اِکّو سی۔ اوہناں دے نال رہیا۔ تے اوہ رَل کے کمّ کرن لگّے۔ کیوں جو اوہ وِپار ولّوں تنبُو سیون والے سن۔</verse>
				<verse number="4">تے اوہ ہر سبت نُوں عبادت خانے وِچ جا کے بحث کر دا تے یہُودِیاں تے یُونانِیاں نُوں مناندا سی۔</verse>
				<verse number="5">تے جد سِیلاس تے تِیمُتِھیُس مَکِدُنیہ توں آگئے تَد پَولُس کلام سُنان دے جوش نال مجبُور ہو کے یہُودِیاں اگّے گواہی پیا دیندا سی۔ پئی یِسُوع ای مسِیح اے۔</verse>
				<verse number="6">تے جد اوہ مخالفت کرن تے کُفر بکن لگّے۔ تے اوس اپنے کپڑے پھاڑ کے اوہناں نُوں آکھیا۔ تُہاڈا خُون تُہاڈے سِر اُتّے ہوئے میرے ذِمّے نئیں رہیا۔ ایدوں اگّے غیر قوماں ولّ جاواں گا۔</verse>
				<verse number="7">سو اوہ اوتھوں ٹُرگیا۔ تے طِطُس یُوستُس کر کے خُدا دے اِک بَھگت دے گھر گیا۔ جیہڑا عبادت خانے دا گواہنڈ سی۔</verse>
				<verse number="8">تے عبادت خانے دا سردار کرِسپُس کر کے اپنے سارے گھرانے سَنے خُداوند اُتّے اِیمان لیایا تے بتھیرے کُرِنتھی سُن کے اِیمان لیائے۔ تے بپتِسمہ لیا۔</verse>
				<verse number="9">تَد خُداوند رات دے ویلے رویا وِچ پَولُس نُوں آکھیا پئی نا ڈر سگوں آ کھدا جا تے چُپ نا ہو۔</verse>
				<verse number="10">کیوں جو مَیں تیرے نال ہاں۔ تے کوئی تیرے اُتّے حملہ کر کے تیرا نُقصان نا کر سکے گا۔ کیوں جو ایس شہر وِچ میرے بتھیرے لوک نیں۔</verse>
				<verse number="11">سو اوہ ڈیڑھ وَرھا اوتھے رہیا۔ تے اوہناں وِچ خُدا دا کلام سِکھالدا رہیا۔</verse>
				<verse number="12">تے جد گلیّو اَخیہ دا صُوبے دار سی۔ یہُودی اِک صلاح کر کے پَولُس اُتّے چڑھ آئے۔ تے اوہنوں کچہری وِچ لے گئے۔</verse>
				<verse number="13">تے آکھن لگّے ایہہ جَنا لوکاں نُوں مناندا اے پئی شریعت دے خلاف خُدا دی عبادت کرن۔</verse>
				<verse number="14">تے جد پَولُس اپنا مُنھ کھولن لگّا۔ گلیّو نے یہُودِیاں نُوں آکھیا اَے یہُودیو جے ایہہ ظُلم یا کوئی سخت شرارت ہوندی۔ تے عقل آکھدی اے پئی مَیں تُہاڈی سَہجے نال سُن لَیندا۔</verse>
				<verse number="15">پر جے نِرے لفظاں تے نانواں تے تُہاڈی شریعت دِیاں گلّاں نیں۔ تے تُسی جانو۔ میری نئیں صلاح پئی ایہناں گلّاں دا مُنصف ہوواں۔</verse>
				<verse number="16">تے اوس اوہناں نُوں کچہری وِچوں کڈھ دِتّا۔</verse>
				<verse number="17">تے ساریاں نیں عبادت خانے دے سردار سوستِھینس نُوں پھڑ کے کچہری دے سامھنے ماریا پر گلیّو نے ایہناں گلّاں دی کُجھ پرواہ نا کِیتی۔</verse>
				<verse number="18">تے پَولُس اجے ہور بتھیرے دِن اوتھے رہ کے بھراواں توں وِداع ہویا۔ تے اوس کِنخریہ دے وِچ سِر مُنایا سی کیوں جو اوس مَنّت مَنّی سی۔ تے جہاز اُتّے چڑھ کے سُوریہ نُوں ٹُر پیا۔ تے پرسِکّلہ تے اَکوِلہ اوہدے نال سن۔</verse>
				<verse number="19">تے اِفِسُس وِچ اَپڑ کے اوس اوہناں نُوں اوتھے چھڈیا تے آپی عبادت خانے وِچ جا کے یہُودِیاں نال بحث کرن لگّا۔</verse>
				<verse number="20">تے جد اوہناں اوہدی مِنّت کِیتی پئی ہور تھوڑا چِر رہے اوس نا مَنّیاں۔</verse>
				<verse number="21">سگوں ایہہ آکھ کے۔ پئی جے خُدا چاہے تُہاڈے کول مُڑ آواں گا۔ تے اوہ اوہناں توں وِداع ہویا۔ تے جہاز اُتّے چڑھ کے اِفِسُس توں ٹُر پیا۔</verse>
				<verse number="22">تے اوہ قَیصریہ وِچ اُتر کے یرُوشلِیم نُوں گیا۔ تے کلِیسیا نُوں سلام کر کے انطاکیہ نُوں گیا۔</verse>
				<verse number="23">تے کُجھ چِر اوتھے رہ کے ٹُر پیا۔ تے گلِتیہ تے فرُوگیہ دے دیس وِچ دی لنگھدیاں ہویاں ساریاں شاگِرداں نُوں تگڑا کر دا گیا۔</verse>
				<verse number="24">تے اِک یہُودی اُپلّوس کر کے جِہدا جنم اِسکندریہ دا سی۔ اِک عالِم بندہ اِفِسُس وِچ آیا۔ تے اوہ پاک کتاب وِچ بڑا سُگھڑ سی۔</verse>
				<verse number="25">ایہہ بندہ خُدا دی راہ سِکھیا ہویا سی۔ تے بڑے جوش نال گلّاں کر دا سی۔ تے یِسُوع دی بابت ٹھیک ٹھیک سِکھالدا سی۔ پر نِرا یُوحنّا دا بپتِسمہ جان دا سی۔</verse>
				<verse number="26">تے عبادت خانے وِچ اوہ دلیری نال بولن لگّا۔ جدوں پرسِکّلہ تے اَکوِلہ نے اوہدی سُنی اوہناں اپنے کول لیا کے خُدا دا راہ ہور وی ٹھیک طرح نال اوہنوں دسیا۔</verse>
				<verse number="27">تے جد اوہ اَخیہ نُوں لنگھناں چاہندا سی۔ بھراواں اوہدی ہِمّت وَدّھا کے شاگِرداں نُوں لِکھ گھلّیا۔ پئی اوہنوں چنگی طرح مِلن۔ تے اوس اَپڑ کے اوہناں لوکاں دی بڑی مدد کِیتی جِنہاں فضل نال اِیمان لیاندا سی۔</verse>
				<verse number="28">کیوں جو اوس یہُودِیاں نُوں ساریاں دے سامھنے بڑے زور نال قائل کر دِتّا۔ تے پاک کتاب دی راہِیں صاف ثابت کِیتا۔ پئی یِسُوع ای مسِیح اے۔</verse>
			</chapter>
			<chapter number="19">
				<verse number="1">تے اینج ہویا جدوں اُپلّوس کُرِنتِھس وِچ سی۔ تَد پَولُس اُپرلے علاقیاں وِچوں دی ہو کے اِفِسُس نُوں آیا۔ تے اوتھے کئی شاگِرد مِلے۔</verse>
				<verse number="2">تے اوس اوہناں نُوں آکھیا۔ جدوں تُساں اِیمان لیاندا۔ تُہانوں پاک رُوح مِلیا؟ اوہناں اوہنوں آکھیا۔ اساں تے اینا سُنیا وی نئیں۔ پئی پاک رُوح وی کُجھ اے۔</verse>
				<verse number="3">تَد اوس آکھیا۔ فیر تُہانوں کِہدا بپتِسمہ مِلیا اے؟ اوہ آکھن لگّے یُوحنّا دا۔</verse>
				<verse number="4">پَولُس آکھیا پئی یُوحنّا نے تَوبہ دا بپتِسمہ دِتّا۔ تے لوکاں نُوں ایہہ آکھیا۔ پئی تُسی اوہدے اُتّے جیہڑا میرے پِچّھے آؤندا اے یعنی یِسُوع اُتّے اِیمان لیاؤ۔</verse>
				<verse number="5">اوہناں ایہہ سُن کے خُداوند یِسُوع دے ناں اُتّے بپتِسمہ لیا۔</verse>
				<verse number="6">جدوں پَولُس اوہناں اُتّے ہتّھ رکھّے۔ تے پاک رُوح اوہناں اُتّے آیا۔ تے اوہ بولیاں بولن تے نبُوّت کرن لگّے۔</verse>
				<verse number="7">اوہ سارے بندے باراں کُو سن۔</verse>
				<verse number="8">فیر اوہ عبادت خانے وِچ جا کے تِنّاں مہِینیاں تِیکر دلیری نال بولدا۔ تے خُدا دی بادشاہی دِیاں گلّاں دی بابت بحث کر دا تے مناندا رہیا۔</verse>
				<verse number="9">تے جد بعضے سخت دِل تے نافرمان ہو گئے۔ تے ساریاں لوکاں دے اگّے ایس راہ نُوں بُرا آکھن لگّے۔ تَد اوس اوہناں توں وَکھریاں ہو کے شاگِرداں نُوں وَکھ کِیتا۔ تے تُرنّس دے مدرسہ وِچ روز بحث کر دا سی۔</verse>
				<verse number="10">ایہہ دو ورھیاں تِیکر ہوندا رہیا۔ ایتھوں توڑی پئی آسِیہ دے سارے رہن والیاں نیں یہُودِیاں تے یُونانِیاں نیں وی خُداوند دا کلام سُنیا۔</verse>
				<verse number="11">تے پَولُس دے ہتھّوں خُدا عجِیب طاقتاں وکھاؤندا سی۔</verse>
				<verse number="12">ایتھوں تِیکر پئی رُومال تے پٹکے۔ اوہدے پنڈے نُوں چُھوا کے بِیماراں اُتّے پاندے سن تے روگ اوہناں توں ہَٹ جاندے سن۔ تے بُریاں رُوحاں نِکل جاندِیاں سن۔</verse>
				<verse number="13">تے کئی یہُودی جھاڑن پُھوکن والے وی اوہناں لوکاں اُتّے جِنہاں نُوں بُریاں رُوحاں چمبڑیاں سن خُداوند یِسُوع دا ناں ایس طرح آکھ کے پُھوکن لگّے پئی جیہڑے یِسُوع دی منادی پَولُس کر دا اے۔ مَیں اوہدی تُہانوں سَونہہ چُکانا آں۔</verse>
				<verse number="14">تے سِکِوا کر کے اِک یہُودی سردار کاہِن دے سَتّ پُتر ایس طرح کر دے سن۔</verse>
				<verse number="15">تے بُری رُوح نے اوہناں نُوں آکھیا۔ پئی یِسُوع نُوں مَیں جاننی آں۔ تے پَولُس نُوں وی پہچاننی آں۔ پر تُسی کون ہو؟</verse>
				<verse number="16">تے اوہ بندہ جِہدے وِچ بُری رُوح سی اوہناں اُتّے کُد کے چڑھ گیا دوہاں اُتّے دابا پا کے اوہناں نُوں اپنے وَس وِچ کر لیا ایتھوں تائیں پئی اوہ اوس گھروں ننگے تے پھٹّے ہوئے بھج نِکلے۔</verse>
				<verse number="17">تے ایہہ گلّ ساریاں یہُودِیاں تے یُونانِیاں نُوں جیہڑے اِفِسُس وِچ رہندے سن معلُوم ہوگئی۔ تے اوہ سبھ ڈر گئے۔ تے خُداوند یِسُوع دے ناں دی وڈیائی ہوئی۔</verse>
				<verse number="18">تے اوہناں وِچوں جِنہاں اِیمان لیاندا سی بتھیریاں آ کے مَن لیا۔ تے اپنے کرتوت دس دِتّے۔</verse>
				<verse number="19">تے بتھیریاں جیہڑے جادُو کر دے سن اپنیاں کِتاباں کٹھِیاں کر کے سبھناں دے اگّے ساڑ دِتّیاں۔ تے جد اوہناں نیں اوہناں دے مُل دا حِساب کِیتا۔ تاں پنجاہ ہزار رُپئے دا ہویا۔</verse>
				<verse number="20">ایسے طرح قُدرت نال خُدا دا کلام وَدھدا تے زور پھڑدا گیا۔</verse>
				<verse number="21">جدوں ایہہ گلّاں ہو گِئیاں۔ تَد پَولُس دِل وِچ فیصلہ کِیتا۔ پئی مَکِدُنیہ تے اَخیہ دے وِچوں ہو کے یرُوشلِیم نُوں جاوے۔ تے آکھیا پئی اوتھے جان دے مگروں مَینُوں رُومہ وی ویکھنا پَوے گا۔</verse>
				<verse number="22">تے اوس اپنے سیوا کرن والیاں وِچوں دو بندے تِیمُتِھیُس تے اِراستُس نُوں مَکِدُنیہ ولّ ٹور دِتّا۔ پر اوہ آپ آسِیہ وِچ کُجھ چِر رہیا۔</verse>
				<verse number="23">تے اوس ویلے ایس راہ دی بابت بڑا رَولا پیا۔</verse>
				<verse number="24">کیوں جو دیمتیِریُس کر کے اِک سُنیارا سی جیہڑا اَرتمس دیوی دے چاندی دے مَندراں نُوں بناندا سی۔ تے کاریگراں نُوں بڑا کھٹاندا سی۔</verse>
				<verse number="25">اوس اوہناں نُوں تے ہورناں نُوں جیہڑے ایہو کسب کر دے سن۔ اکٹّھا کر کے آکھیا۔ اَے لوکو تُسی جان دے ہو پئی ایس کمّ نال ساڈا چَنگا گُذارا چلدا اے۔</verse>
				<verse number="26">تے تُسی ویکھدے تے سُندے ہو۔ پئی نِرا اِفِسُس وِچ نئیں سگوں سارے آسِیہ وِچ۔ ایس پَولُس ایہہ آکھ کے پئی جیہڑے ہتّھاں نال بنائے جاندے نیں۔ اوہ خُدا نئیں۔ بڑی خلقت نُوں سمجھا کے ورغلا یا اے۔</verse>
				<verse number="27">سو نِرا ایہہ خطرہ نئیں پئی ساڈے کمّ دا قدر جاندا رہے پر وڈّی دیوی اَرتمس دا مندر وی اُڈ جائے۔ تے اوہدی وڈیائی وی جاندی رہے جِہنُوں سارا آسِیہ تے ساری دُنیا پُوجدی اے۔</verse>
				<verse number="28">ایہہ گلّ سُن کے اوہ غُصّے نال بھر گئے۔ تے ڈنڈ پا کے آکھن لگّے۔ اِفسِیاں دی اَرتمس وڈّی اے۔</verse>
				<verse number="29">تے سارے شہر وِچ ہُلّڑ مَچ گیا۔ تے سبھ مِل کے گَیُس تے ارِسترخُس نُوں جیہڑے مَکِدُنیہ دے رہن والے تے پَولُس دے سفر وِچ ساتھی سن پَھڑکے تماشے دی تھانویں اِک دِل ہو کے بھج گئے۔</verse>
				<verse number="30">تے جد پَولُس دی مرضی سی۔ پئی مَیں لوکاں دے وِچ جاواں۔ تَد شاگِرداں اوہنوں جان نا دِتّا۔</verse>
				<verse number="31">تے آسِیہ دے کئی سرداراں جیہڑے اوہدے دوست سن آکھ گھلّیا۔ تے اوہدی مِنّت کِیتی۔ پئی تماشے دی تھانویں جان دی دلیری نا کرے۔</verse>
				<verse number="32">کوئی کُجھ رَولا پاندا سی۔ تے کوئی کُجھ۔ تے جماعت وِچ گڑبڑی پَے گئی۔ کیوں جو پَتا نا لگّا۔ پئی اسی کاہدے لئی اکٹّھے ہوئے آں۔</verse>
				<verse number="33">فیر اوہناں اِسکندر نُوں جِہنُوں یہُودی پیش کر دے سن بِھیڑ وِچوں کڈھ کے اگّے کر دِتّا۔ تے اِسکندر ہتّھ نال سینت کر کے چاہندا سی پئی لوکاں دے سامھنے عُذر کرے۔</verse>
				<verse number="34">پر جد اوہناں نیں جانیا پئی ایہہ یہُودی اے تَد دو کُو گھینٹیاں تِیکر اِک اواز ہو کے اُچّی اُچّی آکھدے رہے۔ پئی اِفسِیاں دی اَرتمس وڈّی اے۔</verse>
				<verse number="35">فیر شہر دے مُحرّر نے جماعت نُوں ٹھنڈا کِیتا۔ تے آکھیا۔ اَے اِفسِیو! اوہ کیہڑا بندہ اے۔ جو نئیں جان دا پئی اِفسِیاں دا شہر وڈّی دیوی اَرتمس دے مندر تے اوس مُورت دا رکھوالا اے۔ جیہڑی زیوس ولّوں ڈِگّ پئی سی؟</verse>
				<verse number="36">سو جدوں ایہناں گلّاں دے برخلاف کوئی کُجھ نئیں آکھ سکدا۔ تُہانوں چاہیدا اے۔ پئی صبر کرو۔ تے بِن سوچے کُجھ نا کرو۔</verse>
				<verse number="37">کیوں جو تُسی ایہناں بندیاں نُوں لے آئے ہو جیہڑے نا تے مندر دے چور نے۔ تے نا ساڈی دیوی دی نِندیا کرن والے۔</verse>
				<verse number="38">جے دیمتیِریُس تے اوہدے نال دے کاریگر کِسے اُتّے دعویٰ رکھدے نیں۔ تاں کچہری کُھلی اے۔ نالے نمائندے موجُود نیں۔ اِک دُوجے اُتّے نالش کرن۔</verse>
				<verse number="39">پر جے تُہانوں کوئی ہور گلّ پُچھنی ہوئے۔ تاں اوہ قانُونی مجلس وِچ فیصلہ ہوئے گا۔</verse>
				<verse number="40">کیوں جو اَج دے فسادی دی بابت ڈر اے۔ پئی ساتھوں پُچھیا جائے۔ اوہدا کوئی سبّب جو نئیں ہویا۔ اوہدی بابت اسی جواب نا دے سَکاں گے۔ پئی ایہہ شور کاہِنُوں ہویا۔</verse>
				<verse number="41">تے ایہہ آکھ کے اوس جماعت نُوں برخواست کِیتا۔</verse>
			</chapter>
			<chapter number="20">
				<verse number="1">جد رَولا ٹل گیا۔ تَد پَولُس شاگِرداں نُوں سدّیا تے نصِیحت دِتّی تے اوہناں توں وِداع ہو کے مَکِدُنیہ ولّ ٹُر پیا۔</verse>
				<verse number="2">تے اوہناں علاقیاں وِچ پھیرا کر کے تے بُہت نصِیحت دے کے۔ یُونان وِچ آیا۔</verse>
				<verse number="3">جد تِنّ مہینے رہ کے جہاز اُتّے چڑھ کے سُوریہ ولّ جان نُوں تیار سی۔ تَد یہُودِیاں اوہدے اُتّے مَتا پکائیا۔ فیر اوس ایہہ اِرادہ کِیتا۔ پئی مَیں مَکِدُنیہ دے راہ ہو کے پرت جاواں۔</verse>
				<verse number="4">تے پُرُس دا پُتر سوپَترُس جیہڑا بِیرِیّہ دا سی تے تھِسّلُنِیکیاں وِچوں ارِسترخُس تے سِکُندُس تے دِربے دا گَیُس تے تِیمُتِھیُس تے آسِیہ دا تُخِکس تے ترُفِمُس اوہدے نال آسِیہ تِیکر گئے۔</verse>
				<verse number="5">ایہہ اگّے جا کے تروآس وِچ سانُوں اُڈِیکدے سن۔</verse>
				<verse number="6">تے فطِیری روٹی دے دِناں پِچّھوں اسی جہاز اُتّے فِلپّی توں ٹُر گئے۔ تے پن جیویں دِن تروآس وِچ اوہناں کول اَپڑے۔ تے اوتھے سَتّ دِن رہے۔</verse>
				<verse number="7">تے ہفتے دے پہلے دِن جِس ویلے اسی روٹی توڑن لئی اکٹّھے ہوئے۔ پَولُس دُوجے دِن ٹُرن دا اِرادہ کر کے اوہناں نال کلام کِیتا۔ تے اَدھی رات تِیکر اپنا وعظ کر دا رہیا۔</verse>
				<verse number="8">تے اوس چوبارے وِچ جِتّھے اسی اکٹّھے ہوئے ساں۔ بتھیرے دِیوے بَلدے سن۔</verse>
				<verse number="9">تے اِک جوان یُوتخُس کر کے کھِڑکی اُتّے بَیٹھا ہویا نِیندر نال بڑا دَبّیا ہویا سی۔ تے پَولُس دے وعظ کر دیاں کر دیاں اوہ اپنی نِیندر دا ماریا ہویا ترِیجی منزلوں ہیٹھاں ڈِگّ پیا۔ تے مُردہ چُکیا گیا۔</verse>
				<verse number="10">تَد پَولُس ہیٹھاں لَہہ کے اوہدے اُتّے ڈھیہ پیا تے اوہنوں جَپھّے وِچ لے لیا۔ تے گلّ لا کے آکھن لگّا۔ تُسی گھابرو نا کیوں جو اوہدی جان اوہدے وِچ ای اے۔</verse>
				<verse number="11">تے اُتانہہ جا کے جد اوس روٹی توڑی تے کھادِی۔ بڑے چِر تِیکر سگوں دِن چڑھے تِیکر اوہناں نال گلّاں کِیتیاں فیر اوہ ٹُر پیا۔</verse>
				<verse number="12">تے اوہ اوس مُنڈے نُوں جِیوندا لیائے تے حدّوں وڈّی تسلّی پائی۔</verse>
				<verse number="13">تے اسی اگیترے جہاز اُتّے چڑھ گئے۔ تے اسُّس نُوں ایس دلیل نال گئے۔ پئی پَولُس نُوں وی اوتھوں چڑھا لئیے۔ کیوں جو اوہ پَیدل جان دا اِرادہ کر کے ایسے طرح آکھ گیا سی۔</verse>
				<verse number="14">جدوں اوہ اسُّس وِچ سانُوں مِلیا۔ اساں اوہنوں چڑھا لیا۔ تے مِتُلینے نُوں آئے۔</verse>
				<verse number="15">تے اوتھوں جہاز کھول کے دُوجے دِن خِیُس دے سامھنے آئے۔ تے ترِیجے دِن سامُس وِچ جا لگّے۔ تے اگلے دِن مِیلیتُس اَپڑے۔</verse>
				<verse number="16">کیوں جو پَولُس دی صلاح سی پئی اِفِسُس توں لانبھے ہو کے جاواں کِتے اجیہا نا ہوئے پئی آسِیہ وِچ چِر لانا پَوے۔ ایس لئی پئی اوہ چھیتی کر دا سی۔ پئی جے ہو سکے تے پِنتیکُست دا دِن یرُوشلِیم وِچ کٹّے۔</verse>
				<verse number="17">تے مِیلیتُس توں اوس اِفِسُس وِچ سنیہا گھل کے کلِیسیا دے بزُرگاں نُوں سدّیا۔</verse>
				<verse number="18">تے جد اوہ اوہدے کول آئے۔ اوس اوہناں نُوں آکھیا۔ تُسی جان دے اوہ۔ پئی مَیں جدوں آسِیہ وِچ آیا پہلے دِن توں کِس طرح ہر ویلے تُہاڈے کول رہیا۔</verse>
				<verse number="19">پئی بڑی حلِیمی نال تے اتھرُو وَہا وَہا کے اوہناں ازمایشاں وِچ جیہڑیاں یہُودِیاں دے مَتے پکان نال میرے اُتّے آ پئیاں مَیں خُداوند دی خِدمت کر دا رہیا۔</verse>
				<verse number="20">نالے تُسی جان دے ہو۔ پئی تُہانوں کوئی فائدے دی گلّ دسن وِچ تے تُہانوں کُھلی طرح تے گھر گھر جا کے وی مَیں تعلِیم دین توں نئیں جھکّیا۔</verse>
				<verse number="21">تے مَیں یہُودِیاں تے یُونانِیاں دے اگّے گواہی دیندا رہیا پئی خُدا اگّے تَوبہ کرن۔ تے ساڈے خُداوند یِسُوع مسِیح اُتّے اِیمان لیاؤن۔</verse>
				<verse number="22">تے ہُن ویکھو۔ مَیں رُوح وِچ قیدی ہو کے یرُوشلِیم نُوں جاناں آں۔ تے نئیں جان دا پئی اوس تھاں میرے نال کِیہ ہوئے گا۔</verse>
				<verse number="23">پر اینا ای معلُوم اے۔ پئی ہر شہر وِچ پاک رُوح مَینُوں صاف گواہی دے کے ایہہ آکھدا اے۔ پئی مَینُوں بیڑیاں تے مُصِیبتاں پیّاں اُڈِیکدیاں نیں۔</verse>
				<verse number="24">پر مَیں اپنی جان دا خیال بالکل نئیں کر دا۔ پئی اوہ مَینُوں پیاری لگدی اے۔ تاں جو مَیں اپنی دَوڑ نُوں تے اوس خِدمت نُوں جیہڑی خُداوند یِسُوع توں مَینُوں سپُرد ہوئی۔ پُورا کراں۔ تے خُدا دے کرم دی خُوشخبری اُتّے گواہی دیاں۔</verse>
				<verse number="25">تے ہُن ویکھو مَینُوں پتا اے۔ پئی تُسی سارے جِنہاں دے وِچ مَیں بادشاہی دی منادی کر دا رہیا۔ میرا مُنھ فیر کدی نا ویکھو گے۔</verse>
				<verse number="26">ایس کر کے مَیں اَج دے دِن تُہانوں گواہ رکھنا آں۔ پئی مَیں سبھناں دے خُون توں پاک آں۔</verse>
				<verse number="27">کیوں جو تُہانوں خُدا دی ساری صلاح دسن توں مَیں نئیں جھکّیا۔</verse>
				<verse number="28">تُسی اپنی اوس سارے اِجّڑ دی خبرداری کرو۔ جِہدا پاک رُوح نے تُہانوں نِگہبان بنایا۔ پئی خُدا دی کلِیسیا نُوں چارو جِہنُوں اوس اپنے ای لہو نال مُل لیا۔</verse>
				<verse number="29">مَیں جاننا آں پئی میرے کُوچ کرن دے مگروں بُرے بگھیاڑ تُہاڈے وِچ آ وڑن گے جیہڑے اِجّڑ نُوں نئیں چھڈن گے۔</verse>
				<verse number="30">نالے تُہاڈے اپنے ای وِچوں بندے اُٹھ کھلون گے جیہڑے اُلٹِیاں گلّاں شاگِرداں نُوں اپنے مگر کھِچّ لیجان لئی آکھن گے۔</verse>
				<verse number="31">سو جاگدے رہو۔ تے یاد رکھو۔ پئی مَیں تِنّ ورھے رات تے دِن رو رو کے ہر اِک نُوں دسن توں نئیں رُکیا۔</verse>
				<verse number="32">تے ہُن مَیں تُہانوں خُدا تے اوہدے کرم دے کلام دے سپُرد کرنا آں۔ کیوں جو اوہدے وِچ طاقت اے۔ پئی تُہانوں وَدھاوے تے سارے پاک لوکاں دے وِچ وِرثہ بخشے۔</verse>
				<verse number="33">مَیں تے کِسے دی چاندی یا سونے یا کپڑے دا لالچ نئیں کِیتا۔</verse>
				<verse number="34">تُسی آپ ای جان دے ہو۔ پئی ایہو ہتّھ میرِیاں تے میرے نالدیاں دِیاں لوڑاں نُوں پُورا کر دے رہے۔</verse>
				<verse number="35">مَیں سارِیاں گلّاں وِچ تُہانوں نمونہ وکھالیا۔ پئی ایس طرح محنت کر کے کمزوراں دی مدد کرنی تے خُداوند یِسُوع دی گلّ یاد کرنی چاہیدی اے۔ جیہڑی اوس آپے آکھی۔ پئی دینا لین نالوں مُبارک اے۔</verse>
				<verse number="36">تے ایویں آکھ کے اوس گوڈے نوائے۔ تے اوہناں سبھناں نال دُعا منگی۔</verse>
				<verse number="37">تے سبھو وَاہوَا روئے۔ تے پَولُس دے گلّ نال جَپھّی پا کے اوہنوں چُمّیا۔</verse>
				<verse number="38">تے ساریاں توں وَدّھ ایس گلّ دا اوہناں نُوں غم ہویا۔ جیہڑی گلّ اوس آکھی۔ پئی تُسی میرا مُنھ فیر کدی نا ویکھو گے۔ تے اوہناں جہاز تِیکر اوہنوں اَپڑایا۔</verse>
			</chapter>
			<chapter number="21">
				<verse number="1">تے ایویں ہویا پئی جد اسی اوہناں توں وِداع ہو کے جہاز اُتّے ٹھِلّ پئے۔ تَد سِدّھے راہ کوس نُوں آئے تے دُوجے دِن رُدُس نُوں۔ تے اوتھوں پترہ نُوں۔</verse>
				<verse number="2">تے اِک جہاز سِدّھا فینِیکے نُوں جان والا لَبھّا تے اسی اوہدے اُتّے چڑھ کے ٹُر پئے۔</verse>
				<verse number="3">تے جد کُپرُس وکھالی دِتّا۔ اساں اوہنوں کھبّے ہتّھ ولّ چھڈیا۔ تے سُوریہ ولّ ٹُر گئے۔ تے صُور وِچ جا اُترے۔ کیوں جو اوتھے جہاز دا بھار لُہاؤنا سی۔</verse>
				<verse number="4">تے شاگِرداں نُوں لَبّھ کے اسی سَتّ دِہاڑے اوتھے رہے۔ تے اوہناں رُوح دی راہِیں پَولُس نُوں آکھیا۔ پئی یرُوشلِیم وِچ پَیر نا پا۔</verse>
				<verse number="5">تے جد اساں اوہ دِن پُورے کِیتے تَد ٹُرپَئے۔ تے سارے لوک اپنیاں وَوہٹِیاں تے بال بچّیاں سَنے شہر دے باہر تِیکر ساڈے نال آئے تے سمُندر دے کنڈھے اُتّے اساں گوڈے نواکے دُعا منگی۔</verse>
				<verse number="6">تے اِک دُوجے توں وِداع ہو کے اسی جہاز اُتّے چڑھے تے اوہ اپنے گھراں نُوں پرت گئے۔</verse>
				<verse number="7">تے جد صُور توں سمُندر دا راہ مُک گیا۔ اسی پَتُلمَیِس اَپڑے تے بھراواں نُوں سلام کِیتا تے اوہناں دے نال اِک دِن رہے۔</verse>
				<verse number="8">دُوجے دِہاڑے اسی ٹُر پئے۔ تے قَیصریہ نُوں آئے۔ تے فِلپُّس دے گھر جا کے پَروہنے رہے۔ اوہ اِک اِنجِیل سُنان والا تے اوہناں ستّاں وِچوں اِک سی۔</verse>
				<verse number="9">اوس بندے دِیاں چار کوارِیاں دِھیاں سن۔ جیہڑیاں نبُوّت کر دیاں سن۔</verse>
				<verse number="10">تے جد اسی اوتھے وَاہوَا دِناں تِیکر رہے۔ یہُودیہ توں اِک نبی آیا۔ جِہدا ناں اَگَبُس سی۔</verse>
				<verse number="11">اوس ساڈے کول آ کے پَولُس دے لکّ دا پٹکا لیا۔ تے اپنے ہتّھ پَیر بَنّھ کے آکھیا۔ پئی پاک رُوح اینج آ کھدا اے۔ پئی یرُوشلِیم وِچ اوس بندے نُوں جِہدا ایہہ پٹکا اے یہُودی ایسے طرح بنھن گے۔ تے غیر قوماں دے حوالے کرن گے۔</verse>
				<verse number="12">جد اساں ایہہ سُنیا تَد اساں تے اوس تھاں دے لوکاں وی اوہدی مِنّت کِیتی۔ پئی یرُوشلِیم نُوں نا جا۔</verse>
				<verse number="13">تَد پَولُس جواب دِتّا۔ پئی تُسی کِیہ کر دے ہو؟ روندے تے میرا دِل توڑ دے ہو؟ کیوں جو مَیں صرف یرُوشلِیم وِچ خُداوند یِسُوع دے ناں پِچّھے بَدّھے جان نُوں سگوں مر جان نُوں وی تیار آں۔</verse>
				<verse number="14">سو جد اوہ نا مَنّیا اسی ایہہ آکھ کے چُپ کر گئے پئی جو خُداوند دی مرضی اے سو ہوئے۔</verse>
				<verse number="15">تے اوہناں دِناں مگروں اپنا اسباب سانبھ کے اسی یرُوشلِیم نُوں گئے۔</verse>
				<verse number="16">تے قَیصریہ توں کئی شاگِرد وی ساڈے نال ٹُر پئے۔ تے مَنَاسون کر کے کُپرُس دا اِک پرانا شاگِرد جِہدے کول اسی اُترن والے ساں۔ اپنے نال لے آئے۔</verse>
				<verse number="17">جدوں اسی یرُوشلِیم اَپڑے بھراواں نیں سانُوں خُوشی نال قبول کِیتا۔</verse>
				<verse number="18">تے دُوجے دِن پَولُس ساڈے نال یعقُوب دے گھر گیا۔ تے بزُرگ سارے حاضر سن۔</verse>
				<verse number="19">تے جد اوس اوہناں نُوں سلام آکھیا۔ تَد جو کُجھ خُدا غیر قوماں وِچ اوہدی خِدمت دی راہِیں کرایا سی سبھ کُجھ دس دِتّا۔</verse>
				<verse number="20">اوہناں سُن کے خُدا دی وڈیائی کِیتی۔ تے اوہنوں آکھیا بھرا تُوں جاننا ایں۔ پئی یہُودِیاں وِچوں کِنے ہزار بندے نیں۔ جِنہاں اِیمان لیاندا اے۔ تے اوہناں ساریاں تُوں شریعت وِچ سرگرم اے۔</verse>
				<verse number="21">تے تیرے حق وِچ اوہناں نُوں خبر مِلی اے۔ پئی سارے یہُودِیاں نُوں جیہڑے غیر قوماں وِچ وَسدے نیں تُوں ایہہ سکھالنا ایں۔ پئی مُوسیٰ نُوں چھڈن۔ تے آکھنا ایں۔ پئی اپنے مُنڈیاں نُوں سُنتی نا بٹھان تے نا رِیت رسماں اُتّے چَلّن۔</verse>
				<verse number="22">سو کِیہ کرئیے؟ لوک تاں ضرُور سُن لین گے پئی تُوں آ گیا ایں۔</verse>
				<verse number="23">ایس لئی ایویں کر جو کُجھ اسی تینُوں دسنے آں۔ ساڈے چار بندے نیں جِنہاں مَنّت مَنّی اے۔</verse>
				<verse number="24">تُوں اوہناں نُوں نال لے تے اوہناں دے نال اپنے آپ نُوں پاک کر۔ تے اوہناں دا خرچ اپنے ذِمّے لے پئی اپنے سِر مُنان تے سارے لوک جانن گے پئی جیہڑیاں گلّاں تیری بابت سِکھالِیاں گِئیاں نیں۔ ٹھیک نئیں۔ سگوں تُوں آپ وی ٹھیک چلدا تے شریعت نُوں مَنّنا ایں۔</verse>
				<verse number="25">پر غیر قوماں وِچوں جیہڑے اِیمان لیائے اوہناں دی بابت اساں ایہہ فیصلہ کر کے لِکھیا اے۔ پئی اوہ بُتاں دے چڑھاویاں توں تے لہو توں تے گل گُھٹّیاں ہویاں شیواں توں تے حرامکاری توں اپنے آپ نُوں بچائے رکھن۔</verse>
				<verse number="26">تَد پَولُس اوہناں بندیاں نُوں لیا۔ تے دُوجے دِن اوہناں دے نال اپنے آپ نُوں پاک کر کے ہیکل دے اندر گیا تے خبر دِتّی پئی پاک ہون دے دِن تَد پُورے کراں گے۔ جد اوہناں وِچوں ہر اِک لئی چڑھاوا چڑھایا جائے۔</verse>
				<verse number="27">تے جد ایہہ سَتّ دِہاڑے پُورے ہوگئے سن۔ آسِیہ دے یہُودِیاں اوہنوں ہیکل وِچ ویکھ کے سارے لوکاں نُوں چُکیا۔ تے اوہدے اُتّے ہتّھ پا کے اُچّی اُچّی آکھیا۔</verse>
				<verse number="28">پئی اَے اِسرائیلی جَنیو! مدد کرو۔ ایہہ اوہ ای بندہ اے۔ جیہڑا ہر تھاں ایس قوم تے شریعت تے ایس جگہ دے اُلٹ سبھناں نُوں سِکھالدا اے۔ نالے اوہ یُونانِیاں نُوں وی ہیکل وِچ لے آیا اے۔ تے ایس مکان نُوں پلِیت کِیتا۔</verse>
				<verse number="29">کیوں جو اوہناں پہلے ترُفِمُس اِفِسی نُوں اوہدے نال شہر وِچ ویکھیا سی۔ تے سمجھدے سن پئی پَولُس اوہنوں ہیکل وِچ لیاندا سی۔</verse>
				<verse number="30">تَد سارے شہر وِچ رَولا پَے گیا تے لوک بھج بھج کے کٹّھے ہوئے۔ تے پَولُس نُوں پھڑ کے ہیکلوں باہر کھِچّ لیاندا۔ تے جھٹ پَٹ دروازے بند کِیتے گئے۔</verse>
				<verse number="31">تے جیویں اوہ اوہدے مار سُٹّن دے مگر پئے تے پلٹن دے سردار نُوں خبر ہوئی۔ پئی سارے یرُوشلِیم وِچ تَرتھل مَچ گئی اے۔</verse>
				<verse number="32">اوہ اوسے ویلے سپاہیاں تے صُوبیداراں نُوں نال لے کے اوہناں ولّ نَسّیا۔ تے سردار تے سپاہیاں نُوں ویکھ کے اوہ پَولُس نُوں مارن توں مُڑ گئے۔</verse>
				<verse number="33">تَد سردار نیڑے آیا۔ تے اوہنوں پھڑ کے حُکم دِتّا پئی دو سنگلاں نال بَنّھ لین تے پُچھیا۔ پئی ایہہ کون اے۔ تے ایس کِیتا کِیہ اے؟</verse>
				<verse number="34">تے بِھیڑ وِچوں کئیاں نیں کُجھ۔ تے کئیاں نیں کُجھ اواز ماری۔ تے رَولے دے صدقہ اوہنوں جد پَکّی گلّ معلُوم نا ہو سکی۔ اوس حُکم دِتّا پئی اوہنوں قِلعے وِچ لے جان۔</verse>
				<verse number="35">تے جد اوہ پَوڑِیاں اُتّے اَپڑیا۔ لوکاں دے زور تے زبردستی دے صدقے سپاہیاں نیں چُک لیا۔</verse>
				<verse number="36">کیوں جو لوکاں دی بِھیڑ ایہہ ڈنڈ پاندی ہوئی مگر ٹُر آئی۔ پئی اوہنوں مار چھڈ۔</verse>
				<verse number="37">تے جد پَولُس نُوں قِلعے دے اندر لیجان لگّے۔ اوس سردار نُوں آکھیا مَینُوں اجازت اے۔ پئی تینُوں کُجھ آکھاں؟ اوس آکھیا تُوں یُونانی بولی جاننا ایں؟</verse>
				<verse number="38">تُوں اوہو مِصری بندے نئیں۔ جیہڑا ایہناں دِناں توں پہلاں ڈاکُوؤاں دے چار ہزار بندے بیابان وِچ ورغلا کے لے گیا سَیں؟</verse>
				<verse number="39">پر پَولُس آکھیا۔ مَیں تے یہُودی آں کِلِکیہ دے تَرسُس دا رہن والا جیہڑا مشہُور شہر اے۔ تے مَیں تیری مِنّت کرنا آں پئی مَینُوں لوکاں نال بولن دی اجازت دے۔</verse>
				<verse number="40">جد اوس اوہنوں اجازت دِتّی تَد پَولُس پَوڑِیاں اُتّے کھلو کے لوکاں نُوں ہتّھ نال سینت کِیتی۔ تے جد سارے چُپ کر گئے۔ عِبرانی بولی وِچ اوہ آکھن لگّا۔</verse>
			</chapter>
			<chapter number="22">
				<verse number="1">میرے بھراؤ تے بزُرگو! میرا عُذر سُنو۔ جیہڑا ایس ویلے مَیں تُہاڈے اگّے کرنا آں۔</verse>
				<verse number="2">تے اوہناں جد سُنیا۔ پئی اوہ عِبرانی بولی وِچ ساڈے نال گلّاں کر دا اے۔ تے ہور وی چُپ کر گئے۔ تَد اوس آکھیا۔</verse>
				<verse number="3">مَیں یہُودی بندے آں۔ مَیں کِلِکیہ دے تَرسُس وِچ جمّیا۔ پر ایس شہر وِچ گملی ایل دے پیراں وِچ پلیا تے پئیو دادیاں دی شریعت پُورے چج نال سِکھی۔ تے خُدا دے لئی اجیہا سرگرم ساں جیہے تُسی سارے اَج دے دِن ہو۔</verse>
				<verse number="4">مَیں بندیاں تے زنانِیاں نُوں بَنّھ بَنّھ کے قیدخانے وِچ پا پا کے ایس راہ والیاں نُوں مَوت تِیکر ستایا۔</verse>
				<verse number="5">تے ایس گلّ دا سردار کاہِن میرا گواہ اے۔ تے بزُرگاں دی ساری جماعت وی۔ جِنہاں توں مَیں بھراواں دے لئی چِٹّھیاں وی لے کے دمِشق نُوں ایس واسطے گیا۔ پئی جیہڑے اوتھے سن۔ اوہناں نُوں وی بَنّھ کے یرُوشلِیم وِچ سزا پان نُوں لیاواں۔</verse>
				<verse number="6">تے جد مَیں جاندِیاں جاندِیاں دمِشق دے نیڑے اَپڑیا۔ تاں دوپہر دے ویلے اینج ہویا۔ پئی میرے چَوفیرے اِک دم بڑا نُور اسمانوں چمکیا۔</verse>
				<verse number="7">تے مَیں زمین اُتّے ڈِگّ پیا۔ تے اواز سُنی جیہڑی مَینُوں آکھدی سی۔ اَے ساؤُل اَے ساؤُل تُوں مَینُوں کیوں ستانا ایں؟</verse>
				<verse number="8">تے مَیں جواب دِتّا۔ اَے خُداوند تُوں کون ایں؟ تے اوس مَینُوں آکھیا۔ مَیں یِسُوع ناصری آں جِہنُوں تُوں ستانا ایں۔</verse>
				<verse number="9">تے میرے نالدیاں نُور تے ویکھیا پر اوہدی اواز جیہڑا میرے نال بولدا سی اوہناں نا سُنی۔</verse>
				<verse number="10">مَیں آکھیا اَے خُداوند۔ مَیں کِیہ کراں؟ خُداوند مَینُوں آکھیا۔ اُٹھ دمِشق نُوں جا۔ تے سبھو کُجھ جو تیرے کرن لئی مُقرّر ہویا اے۔ اوتھے ای تینُوں دسیا جائے گا۔</verse>
				<verse number="11">تے جد مَیں اوس نُور دے تیز ہون دے صدقہ ویکھ نا سکیا۔ تَد میرے ساتھی میرا ہتّھ پھڑ کے دمِشق وِچ لے آئے۔</verse>
				<verse number="12">تے حننیاہ کر کے اِک بندہ سی۔ شریعت دے سببّوں دِیندار تے اوتھے وَسّن والے سارے یہُودِیاں وِچ نیک نام۔</verse>
				<verse number="13">اوہ میرے کول آیا۔ تے کول کھلو کے مَینُوں آکھن لگّا۔ بھرا ساؤُل سُجاکھا ہو اوسے گھڑی مَیں اوہدے اُتّے نظر کِیتی۔</verse>
				<verse number="14">تے اوس آکھیا۔ ساڈے پئیو دادیاں دے خُدا تینُوں مُقرّر کِیتا اے پئی تُوں اوہدی مرضی نُوں جانیں۔ تے اوس نیک نُوں ویکھیں تے اوہدے مُنھ دی اواز سُنیں۔</verse>
				<verse number="15">کیوں جو تُوں سارے بندیاں دے اگّے اوہدے ولّوں اوہناں گلّاں دا گواہ ہوویں گا۔ جیہڑیاں تُوں ویکھیاں تے سُنیاں نیں۔</verse>
				<verse number="16">تے ہُن تُوں کیوں چِر لانا ایں؟ اُٹھ کھلو تے بپتِسمہ لے۔ تے اوہدا ناں لے کے اپنے گُناہاں نُوں دھو دے۔</verse>
				<verse number="17">تے جد مَیں یرُوشلِیم نُوں مُڑ آیا۔ تے ہیکل وِچ دُعا پیا منگدا ساں۔ ایویں ہویا پئی مَینُوں ہول پَے گیا۔</verse>
				<verse number="18">تے اوہ مَینُوں آکھدا سی۔ پئی چھیتی کر۔ یرُوشلِیم توں فٹافٹ نِکل جا۔ کیوں جو تیری گواہی نُوں میری بابت اوہ قبول نا کرن گے۔</verse>
				<verse number="19">تے مَیں آکھیا اَے خُداوند اوہ آپ جان دے نیں پئی مَیں اوہناں لوکاں نُوں جِنہاں تیرے ناں اُتّے اِیمان لیاندا اے قید وِچ پاندا ساں تے ہر اِک عبادت خانے وِچ کولڑے مرواؤندا ساں۔</verse>
				<verse number="20">تے جِس ویلے تیرے شہید ستِفنُس دا لہو وگایا گیا۔ مَیں وی آپ کول کھلوتا ہویا تے حامی بھردا ساں۔ تے اوہدے خُونِیاں دے کپڑیاں دی راکھی کر دا ساں۔</verse>
				<verse number="21">تَد اوس مَینُوں آکھیا۔ ٹُرپَو۔ کیوں جو مَیں تینُوں دُراڈے سارے غیر قوماں ولّ گھلاں گا۔</verse>
				<verse number="22">ایس گلّ توڑی اوہ اوہدی سُندے رہے تَد اُچّی اواز نال آکھن لگّے پئی اجیہے بندے نُوں زمین اُتّوں دُور کر۔ کیوں جو اوہدا جِیوندیاں رہناں چَنگا نئیں اے۔</verse>
				<verse number="23">تے جد اوہ رَولا پان تے کپڑے لاہن تے مِٹّی اُڈان لگّے۔</verse>
				<verse number="24">تاں پلٹن دے سردار حُکم دِتّا۔ پئی اوہنوں قِلعے دے اندر لے آؤن تے آکھیا پئی اوہنوں کولڑے مار کے اوہدا بیان لوؤ۔ تاں جو مَینُوں معلُوم ہوئے پئی کِیہ سبّب اے جو اوہ اوہدی ضِد وِچ اِنج ڈنڈ پاندے نیں۔</verse>
				<verse number="25">تے جد اوہناں اوہنوں وَدّھراں نال بَدّھا۔ تَد پَولُس اِک صُوبیدار نُوں جیہڑا کول کھلوتا سی آکھیا۔ تُہانوں حُکم اے۔ پئی رُومی بندے نُوں کولڑے مارو۔ تے اوہ وی ڈنڈ لائے بِناں؟</verse>
				<verse number="26">صُوبیدار ایہہ سُن کے سردار کول جا کے خبر دِتّی۔ تے آکھیا۔ تُوں کِیہ کرن لگّا ایں؟ ایہہ بندہ تے رُومی اے۔</verse>
				<verse number="27">تے سردار اوہدے کول آ کے اوہنوں آکھیا۔ مَینُوں دس۔ تُوں رُومی ایں؟ اوس آکھیا آہو۔</verse>
				<verse number="28">سردار جواب دِتّا۔ مَیں بُہت خرچ کر کے رُومی ہون دا حق مُل لیا۔ پَولُس آکھیا۔ مَیں جمّیا ای ایسے طرح ساں۔</verse>
				<verse number="29">اوہدا بیان لین والے اونویں اوہدے توں ہَٹ گئے۔ تے سردار وی ڈر گیا۔ جدوں جانیا پئی ایہہ بندے رُومی اے تے مَیں اوہنوں بَدّھا اے۔</verse>
				<verse number="30">سویر نُوں ایس اِرادے نال پئی پَکّا پَتا لگ جائے پئی یہُودی اوہدے اُتّے کِیہ دعویٰ کر دے نیں اوس اوہنوں چھڈ دِتّا۔ تے حُکم کِیتا پئی سردار کاہِن تے سارے صدرِ مجلس اکٹّھے ہون۔ تے اوس پَولُس نُوں لیا کے اوہناں دے سامھنے کھلا کِیتا۔</verse>
			</chapter>
			<chapter number="23">
				<verse number="1">تے پَولُس صدرِ مجلس والیاں نُوں دھیان نال ویکھ کے آکھیا۔ بھراؤ اَج تِیکر مَیں پُوری نیک نِیتی نال خُدا دے اگّے چلدا رہیا آں۔</verse>
				<verse number="2">ایہدے اُتّے سردار کاہِن حننیاہ نے کول کھلون والیاں نُوں حُکم دِتّا پئی اوہدے مُنھ اُتّے چپیڑاں مارن۔</verse>
				<verse number="3">تَد پَولُس اوہنوں آکھیا اَے چُونہ پھیری ہوئی کندھ خُدا تینُوں مارے گا۔ تُوں شریعت دے سببّوں میرا انصاف کرن لئی بَیٹھا ایں۔ تے شریعت دے اُلٹ مَینُوں مارن دا حُکم دینا ایں؟</verse>
				<verse number="4">تے کول کھلون والے آکھن لگّے۔ تُوں خُدا دے سردار کاہِن دی نِندیا کرنا ایں؟</verse>
				<verse number="5">تے پَولُس آکھیا بھراؤ! مَینُوں خبر نئیں سی پئی ایہہ سردار کاہِن اے۔ کیوں جو لِکھیا اے۔ پئی تُوں اپنی قوم دے سرداراں نُوں بُرا نا آکھ۔</verse>
				<verse number="6">پر جد پَولُس نے معلُوم کِیتا۔ پئی اوہناں وِچ بعضے صدوقی تے بعضے فریسی نیں۔ تَد مجلس وِچ آکھیا پئی بھراؤ۔ مَیں فریسی تے فرِیسیاں دا پُتر آں۔ مُردیاں دی آس تے جی اُٹھن دی بابت میرے اُتّے مُقدّمہ ہوندا اے۔</verse>
				<verse number="7">جدوں اوس ایہہ آکھیا تاں صدوقیاں تے فرِیسیاں وِچ جھگڑا ہویا۔ تے جماعت وِچ پُھٹ پَے گئی۔</verse>
				<verse number="8">کیوں جو صدوقی آکھدے نیں پئی قیامت نئیں ہونی تے نا کوئی فرِشتہ نا رُوح اے۔ پر فریسی دوہاں نُوں مَن دے نیں۔</verse>
				<verse number="9">تَد بڑا رَولا پیا۔ تے فرِیسیاں ولّ دے کئی فقِیہ اُٹھے۔ تے تکرار کر کے آکھن لگّے۔ پئی ایس بندے وِچ اسی کوئی بُریائی نئیں ویکھنے آں۔ پر کِیہ عجب پئی کِسے رُوح یا فرِشتے نے اوہدے نال گلّ کِیتی ہوئے؟</verse>
				<verse number="10">تے جدوں بڑا جھگڑا ہو پیا تے ایس ڈر دے مارِیاں پئی اوہ پَولُس دے ٹوٹے ٹوٹے نا کر سُٹّن۔ پلٹن دے سردار نے سپاہیاں نُوں حُکم دِتّا پئی اُتر کے اوہنوں اوہناں وِچوں بدوبدی کڈھ کے قِلعے دے اندر لیاؤن۔</verse>
				<verse number="11">تے اوسے رات خُداوند اوہدے کول آ کے آکھیا حَوصلہ رکھ کیوں جو جیویں تُوں یرُوشلِیم وِچ میرِیاں گلّاں اُتّے گواہی دِتّی اے۔ اوسے طرح تینُوں رُومہ وِچ وی گواہی دینی پَوے گی۔</verse>
				<verse number="12">تے جد دِن چڑھیا۔ یہُودِیاں مَتا پکا کے اپنے آپ اُتّے سَونہہ دی مار پائی۔ تے آکھیا۔ پئی جد تِیکر اسی پَولُس نُوں نا مارِیئے اسی کُجھ نا کھاواں پِیاں گے۔</verse>
				<verse number="13">تے جِنہاں رَل کے ایہہ سَونہہ آپو وِچ چُکی چاھلیاں توں وَدّھ سن۔</verse>
				<verse number="14">اوہناں سردار کاہِن تے بزُرگاں دے کول آ کے آکھیا۔ اساں اپنے اُتّے وڈّی سَونہہ دی مار پائی اے۔ پئی جد تِیکر پَولُس نُوں نا مارِیئے۔ اسی کُجھ وی نا چکھّاں گے۔</verse>
				<verse number="15">سو صدرِ مجلس دے نال رَل کے تُسی پلٹن دے سردار اگّے عرض کرو۔ پئی بھلکے پَولُس نُوں اوہ ایس طرح تُہاڈے کول لے آوے۔ جیویں پئی اوہدی حِقیقت ہور وی معلُوم کرنی چاہندے ہو۔ اوہدے نیڑے آؤن توں پہلاں اسی اوہنوں مارن لئی تیار آں۔</verse>
				<verse number="16">پر پَولُس دا بھنیواں اوہناں دی چھیہہ لان دی خبر سُن کے آیا تے قِلعے دے اندر جا کے پَولُس نُوں دس دِتّا۔</verse>
				<verse number="17">تے پَولُس صُوبیداراں وِچوں اِک نُوں سَدّ کے آکھیا۔ پئی ایس جوان نُوں پلٹن دے سردار کول لے کے جا کیوں جو اوس اوہنوں کُجھ آکھنا اے۔</verse>
				<verse number="18">سو اوہ اوہنوں نال لے کے سردار کول ٹُر گیا۔ تے آکھیا پئی پَولُس قیدی مَینُوں سَدّ کے مِنّت کِیتی پئی ایس جوان نُوں تیرے کول لیاواں کیوں جو ایس تیرے نال کوئی گلّ کرنی اے۔</verse>
				<verse number="19">سردار اوہدا ہتّھ پھڑیا تے وَکھریاں لے جا کے پُچھیا۔ تُوں مَینُوں کِیہ دسنا چاہنا ایں؟</verse>
				<verse number="20">اوس آکھیا یہُودِیاں تیرے اگّے درخواست کرن لئی ایکا کِیتا اے۔ پئی تُوں بھلکے پَولُس نُوں مجلس وِچ اِنج لے آویں جیویں اوہدی بابت تُوں کُجھ ہور وی ٹھیک دریافت کرنا ایں۔</verse>
				<verse number="21">پر تُوں اوہناں دی نا مَنّیں۔ کیوں جو اوہناں وِچوں چاھلیاں توں وَدّھ بندے اوہدی چھیہہ وِچ لگّے ہوئے نیں جِنہاں اپنے اُتّے سَونہہ دی مار پائی اے۔ پئی جِنّاں چِر اوہنوں نا مار سُٹّیئے اسی نا کھاواں گے نا پِیاں گے۔ تے ہُن اوہ تیار ای نیں۔ تے اوہناں نُوں تیرے اِقرار دی اوڈِیک اے۔</verse>
				<verse number="22">سو پلٹن دے سردار نے اوس جوان نُوں ایہہ حُکم دے کے وِداع کِیتا۔ پئی کِسے نُوں نا آکھیں پئی تُوں ایہہ گلّاں مَینُوں دسیاں نیں۔</verse>
				<verse number="23">تے صُوبیداراں وِچوں دو نُوں سَدّ کے اوس آکھیا۔ پئی دو سو سپاہی قَیصریہ تِیکر جان لئی تے ستّر سوار تے دو سو برچھے پہر رات گئی نُوں تیار رکھو۔</verse>
				<verse number="24">تے ویہتر تیار رکھو۔ پئی اوہ پَولُس نُوں چڑھا کے فیلِکس حاکم دے کول سلامت لے جان۔</verse>
				<verse number="25">فیر اوس ایس مضمُون دا خط لِکھیا۔</verse>
				<verse number="26">کلَودِیُس لُوسِیاس دا فیلِکس بہادر حاکم نُوں سلام۔</verse>
				<verse number="27">ایس بندے نُوں یہُودِیاں پھڑیا۔ تے اوہ اوہناں دی ہتّھِیں ماریا جان والا سی۔ مَینُوں جد پتا لگّا پئی اوہ رُومی اے۔ تے سپاہیاں سَنے جا کے چھڈا لیایا۔</verse>
				<verse number="28">تے جدوں مَیں سبھ معلُوم کرنا چاہندا ساں۔ پئی اوہ اوہدے اُتّے کاہدا الزام دیندے نیں۔ تاں اوہناں دی صدرِ مجلس وِچ اوہنوں پُہنچا دِتّا۔</verse>
				<verse number="29">مَیں دریافت کِیتا پئی اوہناں دی شریعت دے مسئلیاں دا اوہنوں الزام دیندے نیں پر کوئی اِنج الزام نئیں جیہڑا اوہدے قتل یا قید دا سبّب ہوئے۔</verse>
				<verse number="30">تے جدوں مَینُوں خبر ہوئی۔ پئی اوہدے اُتّے مَتا پکُّو اے۔ اوس ویلے مَیں اوہنوں تیرے کول گھل دِتّا۔ تے اوہدے مُدّعیاں نُوں وی حُکم کِیتا پئی تیرے اگّے اوہدے اُتّے دعویٰ کرن۔</verse>
				<verse number="31">سو سپاہیاں حُکم دے سببّوں پَولُس نُوں لے کے راتوں رات انتیپترِس وِچ اَپڑایا۔</verse>
				<verse number="32">تے دُوجے دِن سواراں نُوں اوہدے نال ٹُرن لئی چھڈ کے۔ اوہ قِلعے نُوں مُڑے۔</verse>
				<verse number="33">تے اوہ جد قَیصریہ وِچ آئے تاں حاکم نُوں خط دِتّا۔ تے پَولُس نُوں وی اوہدے اگّے حاضر کِیتا۔</verse>
				<verse number="34">جد اوس خط پڑھیا۔ تاں پُچھیا۔ پئی اوہ کیہڑے صُوبے دا اے؟ تے معلُوم کر کے پئی کِلِکیہ توں اے۔</verse>
				<verse number="35">اوس آکھیا۔ جد تیرے مُدّعی وی آؤن گے۔ تَد مَیں تیری سُناں گا۔ تے حُکم دِتّا پئی اوہنوں ہیرودیس دے محل وِچ حفاظت نال رکھو۔</verse>
			</chapter>
			<chapter number="24">
				<verse number="1">تے پنج دِناں پِچّھوں سردار کاہِن حننیاہ بعضے بزُرگاں تے اِک وکِیل تِرطُلُس نُوں لے کے آیا۔ اوہناں پَولُس دے برخلاف حاکم نُوں سمجھایا۔</verse>
				<verse number="2">تے جد اوہ سدّیا گیا۔ تَد تِرطُلُس الزام لاکے ایہہ آکھن لگّا۔ پئی اَے فیلِکس بہادر ایس واسطے پئی اسی لوک تیری راہِیں بڑا سُکھ پانے آں۔ تے ایس قوم لئی تیری دُور اندیشی توں چنگے چنگے انتظام کِیتے جاندے نیں۔</verse>
				<verse number="3">اسی ہر گلّ تے ہر تھاں وِچ ایہناں گلّاں توں بڑی شُکر گُزاری نال تیرا احسان مَنّنے آں۔</verse>
				<verse number="4">پر ایس واسطے پئی مَیں تینُوں بُہتی تکلیف نا دیاں۔ تیری مِنّت کرنا آں پئی مِہربانی کر کے ساڈیاں تھوڑیاں جِہیاں گلّاں سُن۔</verse>
				<verse number="5">کیوں جو اساں ایس بندے نُوں اِک بلا۔ تے دُنیا دے سارے یہُودِیاں وِچوں فسادی۔ تے ناصریاں دے بِدعتی فِرقے دا موہر لا ویکھیا اے۔</verse>
				<verse number="6">اوس کوشش وی کِیتی پئی ہیکل نُوں پلِیت کرے۔ تے اوہنوں اساں قابُو کِیتا۔ [تے اسی چاہندے ساں کہ اپنی شریعت دے مطابق اوہدی عدالت کرئیے۔</verse>
				<verse number="7">پر سردار لُوسِیاس آ کے بڑا زور پا کے اوہنوں ساڈے ہتھّوں کھو لیا۔</verse>
				<verse number="8">تے اوہدے مُدّعیاں نُوں حُکم کِیتا پئی تیرے کول جان] ایہناں سارِیاں گلّاں دی بابت جِنہاں دا الزام اسی اوہدے اُتّے لانے آں تُوں آپ جاچ کے اوہدے توں معلُوم کر سکیں گا۔</verse>
				<verse number="9">تے یہُودِیاں وی رَل کے دعویٰ کِیتا پئی ایہہ گلّاں ایسے طرح نیں۔</verse>
				<verse number="10">تے جد حاکم اوہنوں بولن دی سینت کِیتی تاں پَولُس جواب دِتّا۔ ایس کر کے پئی مَیں جاننا آں پئی تُوں بُہت ورھیاں توں ایس قوم دا مُنصف ایں۔ مَیں خُوشی نال اپنی بابت عُذر کرنا آں۔</verse>
				<verse number="11">کیوں جو تُوں معلُوم کر سکنا ایں پئی باراں دِناں توں وَدّھ نئیں ہوئے۔ جدوں مَیں عبادت کرن لئی یرُوشلِیم نُوں گیا۔</verse>
				<verse number="12">تے اوہناں مَینُوں نا ہیکل وِچ کِسے دے نال جھگڑ دیاں تے نا لوکاں وِچ فساد کر دیاں ویکھیا نا عبادت خانیاں وِچ تے نا شہر وِچ۔</verse>
				<verse number="13">تے نا ایہناں گلّاں نُوں جِنہاں دی بابت ہُن میرے اُتّے الزام لاندے نیں۔ تیرے سامھنے اوہ ثابت کر سکدے نیں۔</verse>
				<verse number="14">پر ایہہ مَیں تیرے اگّے مَن لینا آں۔ پئی جِس راہ نُوں اوہ بِدعت آکھدے نیں۔ مَیں اوسے دے مطابق اپنے پئیو دادیاں دے خُدا دی سیوا کرنا آں۔ تے جو کُجھ توریت تے نبیاں دِیاں کِتاباں وِچ لِکھیا ہویا اے۔ اوس سارے اُتّے میرا اِیمان اے۔</verse>
				<verse number="15">تے مَیں خُدا کولوں آس رکھنا آں پئی نیکاں تے بداں دی قیامت ہوئے گی جِہنُوں ایہہ آپ وی پئے اُڈِیکدے نیں۔</verse>
				<verse number="16">مَیں وی ایہدے وِچ کوشش کرنا آں۔ پئی خُدا تے بندیاں دے اگّے میرا دِل کَدے مَینُوں ملامت نا کرے۔</verse>
				<verse number="17">تے بُہت ورھیاں پِچّھوں مَیں اپنی قوم نُوں خَیرات پُہنچان تے چڑھاوے چڑھان آیا۔</verse>
				<verse number="18">اوہناں مَینُوں پاک ہویاں ہویاں بِھیڑ تے شور شرابے بِناں ایہہ کمّ کر دیاں ہویاں ہیکل وِچ ویکھیا نا بِھیڑ نال نا شور شرابے نال۔ ہاں آسِیہ دے کُجھ یہُودی ہے سن۔</verse>
				<verse number="19">تے اوہناں نُوں چاہیدا سی پئی تیرے اگّے حاضر ہوندے۔ تے جے میرے اُتّے کوئی گلّ ہوندی تے اوہ نالش کر دے۔</verse>
				<verse number="20">یا ایہہ آپی دسن۔ پئی جد مَیں صدرِ مجلس دے اگّے کھلوتا ساں اوہناں میرے وِچ کِیہ بُریائی ویکھی۔</verse>
				<verse number="21">سِوا اِک گلّ دے جیہڑی اوہناں دے وِچکار کھلوتیاں ہویاں مَیں اُچّی اواز نال آکھی۔ پئی مُردیاں دے جی اُٹھن دی بابت اَج تُہاڈے سامھنے میرے اُتّے مُقدّمہ پیا ہوندا اے۔</verse>
				<verse number="22">پر فیلِکس جیہڑا ایس راہ دے حال توں بُہتا واقف سی۔ اوہناں نُوں دِتّا۔ تے ایہہ آکھیا پئی جدوں پلٹن دا سردار لُوسِیاس آوے گا تَد مَیں تُہاڈیاں گلّاں نبیڑاں گا۔</verse>
				<verse number="23">تے اوس صُوبیدار نُوں حُکم دِتّا۔ پئی پَولُس دی راکھی کر۔ تے اوہنوں سُکھ نال رکھ۔ تے اوہدے دوستاں وِچوں کِسے نُوں اوہدی سیوا کرن توں نا روک۔</verse>
				<verse number="24">پر کُجھ دِناں پِچّھوں فیلِکس اپنی بیوی درُوسِلّہ دے نال جیہڑی یہُودن سی آگیا تے پَولُس نُوں سَدّ گھلّیا تے اوہدے کولوں مسِیح یِسُوع دے دِین دی بابت سُنیا۔</verse>
				<verse number="25">تے جد اوہ نیکی تے پرہیزگاری تے آؤن والی عدالت دی بابت بیان پیا کر دا سی۔ تَد فیلِکس نے خَوف کھا کے جواب دِتّا۔ ایس ویلے تُوں جا۔ موقع ویکھ کے مَیں تینُوں سدّاں گا۔</verse>
				<verse number="26">نالے اوہنوں آس سی پئی پَولُس کولوں مَینُوں کُجھ رُپئے مِلن گے۔ ایسے گلّے اوہ اوہنوں گھڑی مُڑی سَدّ کے اوہدے نال گلّاں کر دا رہندا سی۔</verse>
				<verse number="27">پر جد دو ورھے پُورے ہوئے فیلِکس دے تھاں پُرکِیُس فیستُس مُقرّر ہویا تَد فیلِکس ایس نِیّت اُتّے پئی یہُودِیاں نُوں احسان مند رکھّے۔ پَولُس نُوں قید وِچ ای چھڈ گیا۔</verse>
			</chapter>
			<chapter number="25">
				<verse number="1">سو فیستُس ضِلعے وِچ اَپڑ کے تِنّاں دِناں دے پِچّھوں قَیصریہ توں یرُوشلِیم نُوں گیا۔</verse>
				<verse number="2">تے سردار کاہِناں تے یہُودِیاں دے وڈّے وڈّے بندیاں پَولُس دے برخلاف اوہدے اگّے فریاد کِیتی تے اوہدی مِنّت کِیتی۔</verse>
				<verse number="3">تے اوہدی بابت ایہہ رعایت منگی پئی فیستُس اوہنوں یرُوشلِیم وِچ سَدّ گھلّے تے ایہہ مَتا پکائیا ہویا سی پئی راہ وِچ اوہنوں مار سُٹّن۔</verse>
				<verse number="4">فیستُس جواب دِتّا پئی پَولُس قَیصریہ وِچ قید اے۔ تے مَیں آپ وی چھیتی اوتھے جاواں گا۔</verse>
				<verse number="5">تے آکھن لگّا پئی تُہاڈے وِچوں جیہڑے اختیار والے ہون سو میرے نال چَلّن۔ جے اوس بندے وِچ کوئی بُھل ہوئے تاں الزام دین۔</verse>
				<verse number="6">تے کوئی اَٹھ دَس دِن اوہناں دے نال رہ کے قَیصریہ نُوں ٹُر گیا تے دُوجے دِن عدالت دی گدّی اُتّے بَیہہ کے پَولُس نُوں لیاؤن دا حُکم دِتّا۔</verse>
				<verse number="7">جدوں اوہ حاضر ہویا۔ یہُودی جیہڑے یرُوشلِیم توں آئے ہوئے سن اوہدے آلے دوالے کھلو گئے تے بتھیرے بھارے بھارے الزام اوہدے اُتّے لان لگّے۔ جِنہاں نُوں اوہ ثابت نا کر سکے۔</verse>
				<verse number="8">پَولُس عُذر کِیتا پئی نا تے یہُودِیاں دی شریعت دا نا ہیکل دا نا قَیصر دا مَیں کُجھ گُناہ کِیتا اے۔</verse>
				<verse number="9">پر فیستُس ایس اِرادے نال پئی یہُودِیاں اُتّے احسان چڑھاوے پَولُس نُوں جواب دِتّا۔ تُوں یرُوشلِیم جاناں چاہنا ایں پئی اوتھے میرے سامھنے ایہناں گلّاں دی بابت تیرا فیصلہ کِیتا جائے؟</verse>
				<verse number="10">پر پَولُس آکھیا پئی مَیں قَیصر دی عدالت وِچ حاضر آں۔ چاہیدا اے پئی میرا فیصلہ ایتھے ای ہوئے یہُودِیاں دا جیویں تُوں آپ وی چنگی طرح جاننا ایں مَیں کُجھ گُناہ نئیں کِیتا۔</verse>
				<verse number="11">سو جے مَیں تقصِیری آں۔ تے مَوت دے لائق کُجھ کِیتا ہوئے۔ تاں مَیں مرن توں عُذر نئیں کر دا۔ پر جے ایہناں گلّاں وِچ جِنہاں دا ایہہ میرے اُتّے الزام لاؤندے نیں کُجھ اصل نئیں اے تَد کِسے دا حق نئیں پئی مَینُوں اوہناں دی رَئی نال اوہناں دے ہتّھ دے چھڈے مَیں قَیصر اگّے دوہائی دینا آں۔</verse>
				<verse number="12">تَد فیستُس نے کونسل نال صلاح کر کے جواب دِتّا تُوں قَیصر دی دوہائی دِتّی اے تُوں قَیصر کول ای جائیں گا۔</verse>
				<verse number="13">تے کُجھ دِناں پِچّھوں اگرِپّا بادشاہ تے برنِیکے نے قَیصریہ وِچ آ کے فیستُس نُوں سلام کِیتا۔</verse>
				<verse number="14">جد اوتھے بُہت دِن رہ پئے فیستُس بادشاہ نُوں پَولُس دا حال دس دِتّا تے آکھیا پئی اِک بندہ اے جِہنُوں فیلِکس قید وِچ چھڈ گیا۔</verse>
				<verse number="15">جدوں مَیں یرُوشلِیم وِچ ساں سردار کاہِناں تے یہُودِیاں دیاں بزُرگاں نیں اوہدی بابت شکایت کِیتی۔ تے اوہدے لئی سزا دا حُکم منگیا۔</verse>
				<verse number="16">مَیں اوہناں نُوں ایہہ جواب دِتّا۔ پئی رُومِیاں دا دستُور نئیں اے۔ پئی کِسے بندے نُوں رَئی نال سزا واسطے دے چھڈن۔ جِنّاں چِر مُلزم نُوں اپنے الزام دین والیاں دے آمھے سامھنے دعویٰ دے جواب دین دا موقع نا مِلے۔</verse>
				<verse number="17">سو جد اوہ ایتھے اکٹّھے ہوئے۔ مَیں کِسے طرح چِر نا لایا سگوں دُوجے دِن ای عدالت دی گدّی اُتّے بَیہہ کے حُکم دِتّا پئی اوس بندے نُوں لیاؤن۔</verse>
				<verse number="18">جد اوہدے الزام دین والے کھلو گئے تے اوہناں نیں اوہناں بُرائیاں دا جیہڑیاں مَیں سمجھدا ساں اوہدے اُتّے کوئی الزام نئیں لایا۔</verse>
				<verse number="19">پر اپنے دِین دی بابت بحث کر دے سن۔ تے کِسے بندے یِسُوع دی بابت جیہڑا مر گیا سی تے پَولُس اوہنوں جِیوندیاں آکھدا اے۔</verse>
				<verse number="20">تے جد مَیں شک وِچ پیا پئی ایہناں گلّاں دی کِس طرح تحقیقات کراں تَد مَیں اوہنوں پُچھیا پئی یرُوشلِیم نُوں جان دی تیری صلاح اے؟ پئی ایہناں گلّاں دی بابت تیرا فیصلہ ہوئے؟</verse>
				<verse number="21">پر پَولُس نے جد دوہائی دِتّی پئی شہنشاہ دی عدالت وِچ میرا فیصلہ ہوئے تاں مَیں حُکم دِتّا پئی جد تِیکر مَیں اوہنوں قَیصر کول نا گھلاں قید وِچ رکھیا جائے۔</verse>
				<verse number="22">تے اگرِپّا فیستُس نُوں آکھیا میری مرضی اے۔ پئی مَیں آپ وی ایس بندے دِیاں گلّاں سُناں۔ اوس آکھیا تُوں بھلکے اوہدیاں سُن لئیں۔</verse>
				<verse number="23">سو دُوجے دِن جدوں اگرِپّا تے برنِیکے وی بڑے بن پھّب کے آئے۔ تے فَوج دے سرداراں تے شہر دے رئیساں سَنے اوہ دیوان خانے وِچ گئے۔ تاں فیستُس دے حُکم نال پَولُس حاضر کِیتا گیا۔</verse>
				<verse number="24">تَد فیستُس آکھن لگّا۔ اے اگرِپّا بادشاہ تے سارے جیہڑے حاضر ہو تُسی ایس بندے نُوں ویکھدے ہو جِہدی بابت سارے یہُودی یرُوشلِیم وِچ تے ایتھے وی میرے مگر پئے تے رَولا پا کے آکھدے سن پئی اگّے نُوں اوہدا جِیوندیاں رہنا مناسب نئیں۔</verse>
				<verse number="25">پر مَیں سمجھیا اوس مَوت دے لائق کوئی کمّ نئیں کِیتا تے جِس حالت وِچ اوس آپی شہنشاہ دی دوہائی دِتّی۔ مَیں اوہنوں گھل دین دا اِرادہ کِیتا۔</verse>
				<verse number="26">اوہدی بابت میرے کول کوئی پَکّی گلّ اے نئیں پئی اپنے مالک نُوں لِکھاں۔ ایس کر کے مَیں اوہنوں تُہاڈے اگّے خاص کر کے اگرِپّا بادشاہ تیرے اگّے لے آیا تاں جو تحقیقات کر کے میرے کول کُجھ لِکھن جوگا ہو جائے۔</verse>
				<verse number="27">کیوں جو مَینُوں ایہہ عقل دی گلّ نئیں جاپدی پئی قیدی نُوں گھلاں۔ تے نال ای ایہہ نا دساں پئی کیہڑے کیہڑے الزام اوہدے اُتّے لائے نیں۔</verse>
			</chapter>
			<chapter number="26">
				<verse number="1">تے اگرِپّا پَولُس نُوں آکھیا۔ تینُوں اپنی بابت بولن دی اجازت اے۔ تَد پَولُس اپنا ہتّھ وَدّھا کے جواب دین لگّا۔</verse>
				<verse number="2">اَے اگرِپّا بادشاہ۔ مَیں اپنی نیک بختی سمجھنا آں۔ پئی اوہناں سبھناں گلّاں دا جیہڑیاں یہُودی میرے اُتّے لاندے نیں اَج تیرے اگّے جواب دیاں۔</verse>
				<verse number="3">خاص ایس لئی پئی یہُودِیاں دِیاں سارِیاں رسماں۔ تے مسئلیاں توں تُوں واقف ایں۔ ایس واسطے میری عرض اے۔ پئی تُوں صبر نال میری گلّ سُن۔</verse>
				<verse number="4">سارے یہُودی جان دے نیں پئی میری قوم دے وِچ تے یرُوشلِیم وِچ جوانی توں لے کے ہُن تِیکر میرا چال چَلّن کیہو جِہیا رہیا اے۔</verse>
				<verse number="5">شُروع توں اوہناں نُوں میری بابت معلُوم اے جے گواہی دینی چاہن پئی اپنے پَرلے درجے دے دِیندار فِرقے وانگر مَیں فریسی ہو کے رہندا ساں۔</verse>
				<verse number="6">تے ہُن اوس وعدے دی آس پِچّھے جیہڑا خُدا ولّوں۔ ساڈے پئیو دادیاں دے نال کِیتا گیا سی۔ مَیں عدالت وِچ کھلوتا آں۔</verse>
				<verse number="7">اوسے وعدے دے پُورے ہون دی آس اُتّے ساڈے باراں گھرانے دِلوں جانوں رات دِن بندگی کر دے نیں۔ اَے بادشاہ ایسے آس دے سبّب یہُودی مَینُوں الزام دیندے نیں۔</verse>
				<verse number="8">جد خُدا مُردیاں نُوں جوالدا اے تے تُسی ایس گلّ نُوں کیوں مَنّن والی نئیں سمجھدے۔</verse>
				<verse number="9">مَیں وی سمجھدا ساں پئی یِسُوع ناصری دے ناں دے برخلاف بُہت کُجھ کرنا چاہیدا اے۔</verse>
				<verse number="10">سو ایہو ای مَیں یرُوشلِیم وِچ کِیتا۔ تے سردار کاہِناں توں اختیار لے کے بتھیریاں پاک لوکاں نُوں قید وِچ پایا۔ تے جد اوہ مارے جاندے سن اوہناں دے برخلاف مَیں رائے دیندا ساں۔</verse>
				<verse number="11">تے سارے عبادت خانیاں وِچ اوہناں نُوں کئی واری سزا دے کے مَیں اوہناں توں کُفر اکھواؤندا ساں۔ تے اوہناں اُتّے بڑا سَودائی ہو کے مَیں اوہناں نُوں اوپریاں شہراں تِیکر وی تنگ کِیتا۔</verse>
				<verse number="12">جِس ویلے سردار کاہِناں توں وَس تے سونپنا لے کے مَیں ایسے حال وِچ دمِشق ولّ پیا جاندا ساں۔</verse>
				<verse number="13">تاں اَے بادشاہ۔ مَیں راہ وِچ دوپہر ویلے اِک چانن ویکھیا۔ جیہڑا سُورج دے چانن نالوں بوہتا سی تے اوہ میرے تے میرے نال دیاں دے چَوفیرے چمکیا۔</verse>
				<verse number="14">تے جد اسی سارے زمین اُتّے ڈِگّ پئے مَیں اِک اواز سُنی جیہڑی عِبرانی بولی وِچ آکھدی سی۔ اَے ساؤُل اَے ساؤُل تُوں مَینُوں کیوں ستانا ایں؟ پرانی اُتّے چھڑ مارنا تیرے لئی اَوکھا اے۔</verse>
				<verse number="15">تے مَیں آکھیا اے خُداوند تُوں کون ایں؟ تے خُداوند آکھیا۔ مَیں یِسُوع آں۔ جِہنُوں تُوں ستانا ایں۔</verse>
				<verse number="16">اُٹھ تے اپنے پیراں اُتّے کھلو جا۔ کیوں جو مَیں ایس لئی تینُوں وکھالی دِتّی اے۔ پئی تینُوں اوہناں گلّاں دا جِنہاں وِچ تُوں مَینُوں ویکھیا اے۔ تے جِنہاں وِچ مَیں تینُوں وکھالی دیاں گا۔ مَیں تینُوں خادم تے گواہ بناواں۔</verse>
				<verse number="17">تینُوں ایس قوم تے غیر قوماں توں بچا کے اوہناں دے کول مَیں تینُوں ایس لئی گھلّنا آں۔</verse>
				<verse number="18">پئی تُوں اوہناں دِیاں اَکھّیاں کھولیں۔ تاں جو اوہ ہنیریوں چانن ولّ۔ تے شیطان دے وَس توں خُدا ولّ مُڑن پئی گُناہاں دی مُعافی لین۔ تے اوہناں لوکاں وِچ جیہڑے میرے اُتّے اِیمان رکھن نال پاک ہوئے نیں وِرثہ لین۔</verse>
				<verse number="19">ایس کر کے اَے اگرِپّا بادشاہ مَیں اوس اسمانی رویا دی نافرمانی نئیں کِیتی۔</verse>
				<verse number="20">پر پہلاں دمِشق تے یرُوشلِیم دے رہن والیاں نُوں تے یہُودیہ دے سارے دیس وِچ تے غیر قوماں نُوں وی دسدا رہیا۔ پئی تَوبہ کرو تے خُدا ولّ پھر کے تَوبہ دے لائق کمّ کرو۔</verse>
				<verse number="21">ایس سبّب کر کے یہُودِیاں مَینُوں ہیکل وِچ پَھڑکے میرے مار سُٹّن دی کوشش کِیتی۔</verse>
				<verse number="22">پر خُدا دی مدد نال مَیں اَج دے دِن تِیکر کھلوتا ہویا آں۔ تے نِکّیاں وڈّیاں اگّے گواہی دینا آں تے جیہڑیاں گلّاں نبیاں تے مُوسیٰ نے دسیاں سن پئی ہون والیاں نیں۔ اوہناں دے بِناں ہور کُجھ مَیں نئیں آکھدا۔</verse>
				<verse number="23">پئی مسِیح ضرُور دُکھ سہے گا۔ تے مُردیاں وِچوں اُٹھ کے ایس قوم نُوں تے غیر قوماں نُوں وی پہلاں اوہ ای چانن دی خبر دے گا۔</verse>
				<verse number="24">تے جد اوہ اینج اجے اپنا جواب پیا دیندا سی فیستُس اُچّی اواز نال آکھن لگّا۔ پَولُس تُوں تے پاگل ایں۔ بُہتے عِلم تیری عقل مار چھڈی اے۔</verse>
				<verse number="25">پَولُس آکھیا اَے فیستُس بہادر مَیں تاں پاگل نئیں آں۔ سگوں سچیائی تے سُرت والیاں گلّاں صاف سُناناں آں۔</verse>
				<verse number="26">کیوں جو بادشاہ جِہدے حضُور مَیں دلیری نال بولنا آں ایہناں گلّاں دی بابت جان دا اے مَینُوں یقِین اے پئی ایہناں گلّاں وِچوں کوئی وی اوہدے توں لُکی ہوئی نئیں ایس لئی پئی ایہہ کمّ کِسے گُٹّھے نئیں ہویا۔</verse>
				<verse number="27">اَے اگرِپّا بادشاہ تُوں نبیاں نُوں مَنّنا ایں؟ مَیں جاننا آں پئی تُوں مَنّنا ایں۔</verse>
				<verse number="28">اگرِپّا پَولُس نُوں آکھیا۔ تُوں تے چاہنا ایں پئی تھوڑی جِہی نصِیحت نال مَینُوں مسِیحی کر لئیں۔</verse>
				<verse number="29">پَولُس آکھیا مَیں تے خُدا توں چاہناں آں پئی بھانویں تھوڑی نصِیحت نال بھانویں بُہتی نصِیحت نال نا نِرا تُوں سگوں جِنّے اَج میری پئے سُندے نیں ایہناں بیڑیاں نُوں چھڈ کے میرے جیہے ہو جان۔</verse>
				<verse number="30">تے بادشاہ تے حاکم تے برنِیکے تے جیہڑے اوہناں دے نال بَیٹھے ہوئے سن اُٹھ کھلوتے۔</verse>
				<verse number="31">تے وکھرے ہو کے آپو وِچ گلّاں کرن لگّے۔ پئی ایہہ جِنہاں قتل یا قید دے لائق کُجھ نئیں کر دا۔</verse>
				<verse number="32">تے اگرِپّا نے فیستُس نُوں آکھیا۔ پئی ایہہ بندے جے قَیصر دی دوہائی نا دیندا تاں چُھٹ سکدا سی۔</verse>
			</chapter>
			<chapter number="27">
				<verse number="1">تے جدوں فیصلہ ہوگیا۔ پئی اسی جہاز اُتّے اِطالِیہ نُوں جائیے اوہناں پَولُس تے ہور قیدِیاں نُوں یُولِیُس کر کے شہنشاہی پلٹن دے اِک صُوبیدار دے حوالے کِیتا۔</verse>
				<verse number="2">تے ادرمُتّیُم دے اِک جہاز اُتّے جِس آسِیہ دے کنڈھے کنڈھے دے شہراں نُوں جانا سی۔ چڑھ کے اسی ٹُر پئے۔ تے ارِسترخُس تھِسّلُنِیکے دا اِک مَکِدُنی ساڈے نال سی۔</verse>
				<verse number="3">تے دُوجے دِن اسی صَیدا وِچ جا لگّے۔ تے یُولِیُس نے پَولُس نال چَنگا سلُوک کر کے اوہنوں دوستاں کول جان دِتّا۔ پئی اوہدی سیوا خِدمت ہوئے۔</verse>
				<verse number="4">تے اوتھوں ٹُرے تے وَا سامنی ہون دے سببّوں اسی کُپرُس دے اوہلے اوہلے چلّے۔</verse>
				<verse number="5">تے کِلِکیہ تے پمفِیلیہ دے سامھنے دے سمُندر نُوں لنگھ کے اسی لُوکیہ دے مُورہ وِچ اُترے۔</verse>
				<verse number="6">تے اوتھے صُوبیدار نُوں اِسکندریہ دا اِک جہاز لَبھّا جیہڑا اِطالِیہ ولّ جان والا سی۔ تے اوس اوہدے اُتّے سانُوں چڑھا دِتّا۔</verse>
				<verse number="7">تے جد بُہت دِن تِیکر ہَولے ہَولے ٹُر کے اسی مَساں کَنِدُس دے سامھنے اَپڑے تے ایس واسطے پئی وَا سانُوں اگّے نئیں سی جان دیندی۔ اسی سلمونے دے ساہمنیوں ہو کے کریتے دے اوہلے اوہلے چلّے۔</verse>
				<verse number="8">تے اوہدے کنڈھے کنڈھے مُشکل نال چَل کے اسی اِک تھاں جِہدا ناں سوہنا پتّن سی اَپڑے اوہدے نیڑے لَسَیَہ شہر سی۔</verse>
				<verse number="9">تے جد بُہت ویلا لنگھ گیا تے سمُندر دا سفر خطرے والا سی ایس کر کے پئی روزے دا دِن وی ہُن لنگھ گیا سی پَولُس اوہناں نُوں سمجھا کے آکھیا۔</verse>
				<verse number="10">صاحَبو مَینُوں پتا اے۔ پئی ایس سفر وِچ مُصِیبت تے بڑا نُقصان ہون والا اے نِرا مال دا تے جہاز دا نئیں۔ پر ساڈیاں جاناں دا وی۔</verse>
				<verse number="11">پر صُوبیدار پَولُس دِیاں گلّاں نالوں مَلّاحاں دے سردار دی تے جہاز دے مالک دی گلّ بُہتی مَن لئی۔</verse>
				<verse number="12">تے ایس لئی پئی اوہ پتّن سِیال ٹپان لئی چَنگا نئیں سی بتھیریاں دی صلاح سی پئی ایتھوں ٹُر چلّئے۔ پئی کِسے طرح فِینِکس نُوں اَپڑ سکِئے۔ تے اوتھے سِیال لنگھائیے اوہ تاں کریتے دا اِک پتّن اے۔ تے اوہدا مُہاڑ پہاڑ چڑھدے تے دَکھّن چڑھدے ولّ اے۔</verse>
				<verse number="13">تے جدوں دکھنی وَا ہَولی ہَولی وَگن لگّی۔ تَد ایہہ سمجھ کے پئی ساڈا مطلب ہتّھ آیا اوہناں لنگر نُوں چُک لیا۔ تے کریتے دے کنڈھے دے نال نال ٹُرے۔</verse>
				<verse number="14">پر تھوڑے چِر پِچّھوں اِک بڑی تگڑی ہنیری جِہنُوں یُورکلُون آکھدے نیں اودھروں جہاز اُتّے آ گئی۔</verse>
				<verse number="15">تے جدوں جہاز اوہدے قابُو آگیا۔ تے وَا دا سامنا نا کر سکیا۔ اساں اوہدے توں لاچار ہو کے اوہنوں چَلّن دِتّا۔</verse>
				<verse number="16">تے کَودہ کر کے اِک نِکّے ٹاپُو دے اوہلے جاندِیاں جاندِیاں اساں مَساں بیڑی نُوں قابُو کِیتا۔</verse>
				<verse number="17">جدوں اوس بیڑی نُوں اُتانہہ چڑھا لیا تَد ولّ نال جہاز نُوں تھلیوں کسّیا۔ تے ایس ڈر دے مارِیاں پئی کِتے سُورتِس دے بریتیاں اُتّے نا جا لگیئے۔ اوہ سامان لاہ کے ایویں رُڑھدے رُڑھدے ٹُر دے گئے۔</verse>
				<verse number="18">تے جدوں ہنیری دے سببّوں اساں بڑے ہُجکے کھادے۔ تاں دُوجے دِن بھار باہر سُٹّن لگّے۔</verse>
				<verse number="19">تے ترِیجے دِہاڑے اپنے ہتّھاں نال جہاز دِیاں جہتراں سُٹ دِتّیاں۔</verse>
				<verse number="20">تے جدوں بُہت دِناں تِیکر نا سُورج نا تارے دِسے۔ تے ہنیری بڑے زور دی وَگدی سی تَد اخِیر سانُوں بچن دی آس نا رہی۔</verse>
				<verse number="21">تے جدوں اوہناں نُوں روٹی کھادِیاں بُہت چِر ہو گیا۔ تَد پَولُس اوہناں وِچ کھلو کے آکھن لگّا۔ صاحَبو۔ تُہانوں چاہیدا سی پئی میرے آکھے لگدے تے کریتے توں نا ٹُر دے تے ایہہ مُصِیبت تے نُقصان نا ہوندا۔</verse>
				<verse number="22">تے ہُن مَیں تُہاڈی مِنّت کرنا آں پئی تسلّی رکھو کیوں جو تُہاڈے وِچوں کِسے دی جان دا نُقصان نا ہوئے گا۔ پر نِرا جہاز دا۔</verse>
				<verse number="23">کیوں جو خُدا جِہدا مَیں آں تے جِہدی عبادت وی کرنا آں۔ اوہدا فرِشتہ اَج راتِیں میرے کول آیا۔</verse>
				<verse number="24">تے آکھیا۔ اَے پَولُس۔ تُوں نا ڈر۔ ایس لئی پئی تینُوں قَیصر دے اگّے کھلونا اے۔ تے ویکھ خُدا ایہناں سبھناں نُوں جیہڑے تیرے نال سوار نیں تینُوں بخش دِتّا اے۔</verse>
				<verse number="25">سو صاحَبو تسلّی رکھو۔ کیوں جو میرا خُدا اُتّے یقِین اے۔ پئی جیویں مَینُوں آکھیا گیا اے اوسے طرح ہوئے گا۔</verse>
				<verse number="26">پر کِسے ٹاپُو وِچ اسی ضرُور جا پواں گے۔</verse>
				<verse number="27">تے جدوں چودھویں رات آئی تے اسی ادریہ دے سمُندر وِچ رُڑھدے پِھردے ساں۔ تَد اسی رات نُوں مَلّاحاں نیں جاچیا پئی کِسے مُلک دے نیڑے اَپڑے آں۔</verse>
				<verse number="28">تے اوہناں پانی نُوں مِتھیا تے اوہ اَسّی ہتّھ نِکلیا۔ تھوڑا ہور وَدّھ کے فیر مِتھیا تے سَٹّھ ہتّھ نِکلیا۔</verse>
				<verse number="29">تے ایس ڈر دے مارے پئی اسی کِتے پتّھر والے تھاں نا جا پئیے اوہناں جہاز دے پِچّھلے پاسیوں چار لنگر سُٹ دِتّے تے دِن چڑھن دی دُعا منگدے رہے۔</verse>
				<verse number="30">تے جدوں ملّاح جہاز وِچوں بھج جانا چاہندے سن تے ایس بہانے نال بیڑی نُوں سمُندر وِچ ہیٹھاں لمکایا۔ پئی جیویں اگلے پاسیوں لنگر سُٹّیا اے۔</verse>
				<verse number="31">تَد پَولُس صُوبیدار نُوں تے سپاہیاں نُوں آکھیا۔ جے ایہہ جہاز وِچ نا رہن تاں تُسی بچ نئیں سکدے۔</verse>
				<verse number="32">تَد سپاہیاں نیں بیڑی دِیاں رَسّیاں وَڈّھ سُٹِّیاں تے اوہنوں ڈِگّن دِتّا۔</verse>
				<verse number="33">تے دِن اجے نئیں سی نِکلیا تے پَولُس نے سبھناں دی مِنّت کِیتی پئی کُجھ کھاؤ۔ تے ایہہ آکھیا اَج چودھواں دِن ہویا پئی اُڈِیکدیاں اُڈِیکدیاں تُساں کُجھ نئیں کھادا تے بُھکھے رہے ہو۔</verse>
				<verse number="34">ایس واسطے مَیں تُہاڈی مِنّت کرنا آں پئی کُجھ کھاؤ پِیو۔ کیوں جو ایہدے وِچ تُہاڈا بچاؤ اے۔ ایس کر کے پئی تُہاڈے وِچوں کِسے دے سِر دا وال وی وِنگا نا ہوئے گا۔</verse>
				<verse number="35">تے ایہہ آکھ کے اوس روٹی لئی تے خُدا دا شُکر سبھناں دے سامھنے کِیتا تَد توڑ کے کھان لگّا۔</verse>
				<verse number="36">تَد ساریاں نُوں تسلّی ہوئی تے اوہناں آپ وی اَن پانی کھادا۔</verse>
				<verse number="37">تے جہاز اُتّے سارے مِل کے اسی دو سو چھہتّر بندے سن۔</verse>
				<verse number="38">تے جدوں کھا کے اوہ رَجّ گئے تاں اوہناں کنک نُوں سمُندر وِچ سُٹ کے جہاز نُوں ہولیاں کِیتا۔</verse>
				<verse number="39">جدوں دِن ہویا اوہناں اوس دیس نُوں نا سہاتا پر اِک پَدھرا تھاں ویکھ کے جِہدا کنڈھا صاف سی۔ اوہناں آپو وِچ صلاح کِیتی پئی جے ہو سکے تاں جہاز اوتھے چڑھا لئیے۔</verse>
				<verse number="40">تے لنگراں نُوں کٹ کے اوہناں نیں اوہناں نُوں سمُندر وِچ چھڈ دِتّا۔ نالے پتوار دِیاں رَسّیاں کھولِیاں۔ تے اگلے پاسے دے پال نُوں وَا دے مُہاڑ چاہڑ کے کنڈھے ولّ ہو پئے۔</verse>
				<verse number="41">پر اِک تھاں اَپڑ کے۔ جِتّھے دو پاسے سمُندر دا زور سی اوہناں جہاز نُوں زمین اُتّے لگّن دِتّا تے اگلا پاسا دھکّا کھا کے کُھب گیا۔ تے پِچّھلا پاسا ٹھاٹھاں دے زور نال ٹُٹن لگّا۔</verse>
				<verse number="42">تے سپاہیاں دی صلاح سی پئی قیدِیاں نُوں مار سُٹّیئے کِتے اجیہا نا ہوئے پئی کوئی تَر کے بھج نِکلے۔</verse>
				<verse number="43">پر صُوبیدار پَولُس نُوں بچانا چاہندا سی تے اوہناں نُوں اوس اِرادے توں ڈکیا۔ تے حُکم دِتّا پئی جیہڑے جیہڑے تَر سکدے نیں سو جہاز توں چھال مار کے پہلاں زمین اُتّے جا لگّن۔</verse>
				<verse number="44">تے باقی کئی پھَٹیاں اُتّے تے کئی جہاز دی ہور کِسے شے اُتّے ٹُر جان۔ تے ایس طرح ہویا پئی ساریاں دے سارے بچ کے زمین اُتّے سلامتی نال اَپڑ گئے۔</verse>
			</chapter>
			<chapter number="28">
				<verse number="1">جدوں اسی بچ نِکلے تاں معلُوم کِیتا پئی ایہہ ٹاپُو مِلتِے اکھواؤندا اے۔</verse>
				<verse number="2">تے اوس تھاں اوپرے لوکاں ساڈے اُتّے بڑی مِہربانی کِیتی۔ پئی اوہناں مینہ دی جھڑی تے پالے دے سبّب اَگ بالی۔ تے ساڈے سبھناں دی خاطر کِیتی۔</verse>
				<verse number="3">جد پَولُس نے لکڑیاں کٹھِیاں کِیتیاں۔ تے اَگ اُتّے رَکھیّاں۔ تَد اِک سَپّ سیک نال نِکلیا۔ تے اوہدے ہتّھ نُوں چَمّڑ گیا۔</verse>
				<verse number="4">جدوں اوہناں اوپریاں کِیڑے نُوں اوہدے ہتّھ نال لمکیا ہویا ویکھیا تے آپو وِچ آکھن لگّے۔ بے شک ایہہ خُونی بندہ اے۔ بھانویں سمُندروں بچ گیا۔ فیر وی انصاف اوہنوں جیون نئیں دیندا۔</verse>
				<verse number="5">تَد اوہنے کِیڑے نُوں اَگ وِچ چھنڈ دِتّا تے کُجھ نُقصان نا ہویا۔</verse>
				<verse number="6">تے اوہ ویکھدے سن پئی ہُن سُج جائے گا۔ یا اِک دم مر کے ڈِگّ پَوے گا۔ پر جدوں اوہناں بُہت چِر اُڈِیک کِیتی تے ویکھیا پئی اوہدا کُجھ نئیں وِگڑیا۔ تاں اوہناں دا ہور خیال ہویا تے آکھن لگّے۔ پئی ایہہ کوئی دیوتا اے۔</verse>
				<verse number="7">تے اوس تھاں دے نیڑے ٹاپُو دے سردار پُبلِیُس دی ملکیّت سی۔ اوس سانُوں اپنے گھر کھڑ کے تَرے دِہاڑے ساڈی بڑی خاطر تواضع کِیتی۔</verse>
				<verse number="8">تے اینج ہویا پئی پُبلِیُس دا پئیو تاپ تے مروڑے نال ماندا پیا ہویا سی۔ اوہدے کول جا کے پَولُس دُعا منگی۔ تے اپنے ہتّھ اوہدے اُتّے رکھ کے اوہنوں ولّ کِیتا۔</verse>
				<verse number="9">تے ایس حال دے ہون نال ٹاپُو دے ہور لوک وی جیہڑے روگی سن آئے تے چنگے کِیتے گئے۔</verse>
				<verse number="10">تے اوہناں ساڈی بُہت ای عِزّت کِیتی۔ تے جِس ویلے اسی ٹُرن لگّے تاں جیہڑیاں شیواں دی سانُوں لوڑ سی اوہناں جہاز اُتّے لَدّ دِتّیاں۔</verse>
				<verse number="11">تے تِنّاں مہِینیاں پِچّھوں اسی اِسکندریہ دے اِک جہاز اُتّے ٹُرپَئے جِہدا نِشان دِیُسکُوری سی تے جِس اوسے ٹاپُو وِچ سِیال کَٹیا ہویا سی۔</verse>
				<verse number="12">تے سرَکُوسہ وِچ اُتر کے اسی تِنّ دِن رہے۔</verse>
				<verse number="13">اوتھوں وَلا پا کے ریِگیُم وِچ اَپڑے تے اِک دِن پِچّھوں دَکھّن دی وَا وَگ پئی تے دُوجے دِن اسی پُتیُلِی وِچ اَپڑے۔</verse>
				<verse number="14">اوتھے سانُوں بھرا مِلے۔ جِنہاں ساڈی مِنّت کِیتی۔ پئی اِک ہفتہ ساڈے کول رہ جاؤ۔</verse>
				<verse number="15">تے اسی ایسے طرح رُومہ وِچ اَپڑے۔ اوتھوں وی بھرا ساڈی خبر سُن کے اَپّیُس دے چَوک تے تَرے سراواں تِیکر ساڈے مِلن نُوں اگّوں والی آئے۔ اوہناں نُوں ویکھ کے پَولُس خُدا دا شُکر کِیتا تے اوہنوں تسلّی ہوئی۔</verse>
				<verse number="16">تے جدوں اسی رُومہ وِچ اَپڑے پَولُس نُوں ایہہ اجازت مِلی۔ پئی اوس سپاہی نال اکلّا رہے جیہڑا اوہدی راکھی کر دا سی۔</verse>
				<verse number="17">تے اینج ہویا پئی تِنّ دِن پِچّھوں اوس یہُودِیاں دے وڈّے وڈّے بندیاں نُوں سدّیا تے جدوں اوہ اکٹّھے ہوئے اوس اوہناں نُوں آکھیا۔ بھراؤ! بھانویں مَیں اپنی قوم دے یا پئیو دادیاں دِیاں رسماں دے اُلٹ کُجھ وی نئیں کِیتا۔ تَد وی یرُوشلِیم توں قیدی ہو کے مَیں رُومِیاں دے ہتّھ پھڑوایا گیا۔</verse>
				<verse number="18">جدوں ایہناں تحقیقات کِیتی۔ مَینُوں چھڈ دینا چاہندے سن کیوں جو میرے وِچ کوئی مَوت دا سبّب نئیں سی۔</verse>
				<verse number="19">تے جدوں یہُودی ایس گلّ دے خلاف بولے مَیں مجبُور ہو کے قَیصر دی دوہائی دِتّی۔ پر ایس لئی نئیں پئی مَیں اپنی قوم اُتّے کُجھ فریاد کرنی سی۔</verse>
				<verse number="20">ایسے واسطے مَیں تُہانوں سدّیا پئی تُہانوں مِلاں تے گلّ بات کراں۔ کیوں جو اِسرائیل دی آس دے سببّوں مَیں ایس سَنگل نال بَدّھا ہویا ہاں۔</verse>
				<verse number="21">تَد اوہناں اوہنوں آکھیا نا سانُوں یہُودِیاں ولّوں تیری بابت چِٹّھیاں مِلیاں۔ تے نا بھراواں وِچوں کِسے آ کے تیری کوئی خبر دِتّی نا بُرائی دسی۔</verse>
				<verse number="22">پر اسی چاہنے آں پئی تیرے کولوں سُنیے۔ پئی تیرے کِیہ خیال نیں۔ کیوں جو ایس فِرقے دی بابت اسی جاننے آں۔ پئی سبھنیں تھائِیں اوہنوں بُرا آکھدے نیں۔</verse>
				<verse number="23">تے جد اوہناں اوہدے لئی اِک دِن مُقرّر کِیتا۔ بتھیرے اوہدے ڈیرے اُتّے اوہدے کول آئے اوہناں نُوں اوس کھول کے سکھالیا تے خُدا دی بادشاہی دی گواہی دِتّی تے سویرے توں لے کے شام تِیکر مُوسیٰ دی توریت تے نبیاں دِیاں کِتاباں وِچوں یِسُوع دی بابت دلِیلاں کڈھ کے دسیاں۔</verse>
				<verse number="24">تے بعضیاں اوہناں گلّاں نُوں جیہڑیاں اوس آکھیاں سن مَن لیا۔ تے بعضیاں نا مَنّیا۔</verse>
				<verse number="25">تے جد اوہناں دی آپو وِچ اِکّو صلاح نا بنی۔ تَد پَولُس دے ایہہ گلّ آکھدیاں سار ای اوہ ٹُر گئے۔ پئی پاک رُوح نے یسعیاہ نبی دی زبانی تُہاڈے پئیو دادیاں نُوں چَنگا آکھیا۔</verse>
				<verse number="26">پئی تُوں ایس قوم دے کول جا کے آکھ پئی تُسی کنّاں نال سُنو گے پر کَدے نئیں سمجھو گے۔ تے اَکھّیاں نال ویکھو گے پر کدی نئیں پہچانو گے۔</verse>
				<verse number="27">کیوں جو ایس قوم دا دِل موٹا ہو گیا اے۔ تے اوہناں دے کنّ اُچّے سُندے نیں تے اپنیاں اَکھّیاں اوہناں مِیٹِیاں ہویاں نیں۔ کِتے اجیہا نا ہوئے پئی اوہ اپنیاں اَکھّیاں نال پہچانن۔ تے اپنے کنّاں نال سُنن۔ تے دِل نال سمجھن۔ تے مُڑ جان۔ تے مَیں اوہناں نُوں ولّ کراں۔</verse>
				<verse number="28">سو تُسی جان لو پئی خُدا دی ایس نجات دی خبر غیر قوماں ولّ گھلّی گئی اے۔ تے اوہ اوہنوں سُن وی لین گِیاں۔</verse>
				<verse number="29">[جدوں اوس ایہہ آکھیا تے یہُودی آپو وِچ بحث کر دے ہوئے چلّے گئے۔]</verse>
				<verse number="30">اوہ پُورے دو ورھیاں تِیکر اپنے کرائے دے گھر وِچ رہیا سبھناں نُوں جیہڑے اوہدے کول آوندے سن اوہناں نُوں مِلدا رہیا۔</verse>
				<verse number="31">تے پُوری دلیری نال خُدا دی بادشاہی دی منادی کر دا تے خُداوند یِسُوع مسِیح دی بابت سِکھالدا رہیا تے کوئی اوہنوں روکدا نئیں سی۔</verse>
			</chapter>
		</book>
		<book number="45">
			<chapter number="1">
				<verse number="1">پَولُس ولّوں جیہڑا یِسُوع مسِیح دا غلام سدّیا ہویا رسُول تے خُدا دی خُوشخبری لئی وَکھ کِیتا گیا۔</verse>
				<verse number="2">جِہدا اوس اگّے توں اپنے نبیاں دی راہِیں پاک کتاب وِچ۔</verse>
				<verse number="3">اپنے پُتر ساڈے خُداوند یِسُوع مسِیح دی بابت وعدہ کِیتا سی جیہڑا جِسم ولّوں تے داؤد دی نسلوں پَیدا ہویا۔</verse>
				<verse number="4">پر پاکیزگی دی رُوح ولّوں مُردیاں وِچوں جی اُٹھن دے سبّب قُدرت نال خُدا دا پُتر ثابت ہویا۔</verse>
				<verse number="5">جِہدی راہِیں سانُوں فضل تے رسالت مِلی۔ تاں جو اوہدے ناں واسطے سارِیاں قوماں وِچوں لوک اِیمان دے تابعیاں ہون۔</verse>
				<verse number="6">اوہناں قوماں وِچوں تُسی وی یِسُوع مسِیح دے ہون لئی سَدّے گئے ہو۔</verse>
				<verse number="7">اوہناں ساریاں دے ناں جیہڑے رُومہ وِچ خُدا دے پیارے پاک ہون لئی سَدّے گئے نیں۔ ساڈے باپ خُدا تے خُداوند یِسُوع مسِیح ولّوں تُہانوں فضل تے سلامتی مِلدی رئے۔</verse>
				<verse number="8">پہلاں تے مَیں یِسُوع مسِیح دی راہِیں تُہاڈے سبھناں لئی اپنے خُدا دا شُکر کرنا آں۔ پئی تُہاڈے اِیمان دی مشہُوری سارے جہان وِچ ہوندی اے۔</verse>
				<verse number="9">تے خُدا جِہدی بندگی مَیں اپنی رُوح نال اوہدے پُتر دی خُوشخبری سُنان وِچ کرنا آں۔ میرا گواہ اے پئی کِس طرح ہرویلے تُہانوں یاد رکھنا آں۔</verse>
				<verse number="10">تے سدا اپنی دُعاواں وِچ درخواست کر دا رہناں آں پئی کِسے طرح جے خُدا چاہے مَیں کِیویں نا کِیویں خَیر نال ہُن وی تُہاڈے کول اَپڑ جاواں۔</verse>
				<verse number="11">کیوں جو مَینُوں تُہاڈے ویکھن دا بُہت ای شَوق اے۔ پئی کوئی رُوحانی بخشِش تُہانوں پُچاواں۔ جِہدے نال تُسی تگڑے ہو جاؤ۔</verse>
				<verse number="12">سو مَینُوں وی تُہاڈے وِچ ہو کے تُہاڈے نال اوس اِیمان دے سببّوں تسلّی مِلے۔ جیہڑا میرے تے تُہاڈے دوہاں وِچ اے۔</verse>
				<verse number="13">بھراؤ مَیں نئیں چاہندا۔ پئی تُسی ایس گلّوں بے خبر رہو۔ پئی مَیں کئی وار تُہاڈے کول آؤن دا اِرادہ کِیتا۔ پئی جیویں مَینُوں ہورناں غیر قوماں وِچ پَھل مِلیا اے۔ اوسے طرح تُہاڈے وِچ وی مِلے۔ پر اَج تِیکر رُکیا رہیا۔</verse>
				<verse number="14">مَیں یُونانِیاں تے غیر یُونانِیاں۔ داناواں تے ناداناں دا قرضئی آں۔</verse>
				<verse number="15">سو مَیں اپنی طاقت دے سببّوں تُہانوں وی جیہڑے رُومہ وِچ اوہ۔ خُوشخبری سُنان نُوں تیار آں۔</verse>
				<verse number="16">کیوں جو مَیں اِنجِیل توں شرماں دا نئیں۔ ایس کر کے پئی اوہ ہر اِک دی نجات دے لئی۔ جیہڑا اِیمان لیاؤندا اے۔ پہلاں یہُودی تے فیر یُونانی دے لئی خُدا دی قُدرت اے۔</verse>
				<verse number="17">ایس لئی پئی خُدا دی راستبازی اِیمان توں تے اِیمان لئی اوہدے وِچ ظاہر ہوندی اے۔ جیویں لِکھیا ہویا اے۔ پئی راستباز اِیمان توں جیوے گا۔</verse>
				<verse number="18">کیوں جو خُدا دا غضب اوہناں بندیاں دی ساری بے دِینی تے ناراستی اُتّے اسمان توں ظاہر ہوندا اے۔ جیہڑے سچیائی نُوں ناراستی نال دباندے نیں۔</verse>
				<verse number="19">کیوں جو خُدا دی بابت جو کُجھ معلُوم ہوسکدا اے۔ اوہناں دے دِل وِچ ظاہر اے۔ کیوں جو خُدا اوہناں اُتّے اوہنوں ظاہر کر دِتّا۔</verse>
				<verse number="20">کیوں جو دُنیا دی پَیدایش دے ویلیوں اوہدیاں صِفتاں جیہڑیاں دیکھیاں نئیں جاندِیاں یعنی اوہدی مُڈھ قدِیم دی قُدرت تے خُدائی۔ اوہدی بنائِیاں ہویاں شیواں دی راہِیں صاف ظاہر ہوندیاں نیں۔ ایتھوں توڑی پئی ایہہ بے عُذر نیں۔</verse>
				<verse number="21">کیوں جو اوہناں بھانویں خُدا نُوں پچھانیاں تے وی اوہدی خُدائی دے لائق اوہدی وڈیائی نا کِیتی۔ تے نا اوہدا شُکر کِیتا۔ سگوں اپنے بَھرماں وِچ نکمّے ہوگئے۔ نالے اوہناں دے بے سمجھ دِل ہنیرے ہوگئے۔</verse>
				<verse number="22">اوہ اپنے آپ نُوں عقل والے آکھ کے مُورکھ بن گئے۔</verse>
				<verse number="23">تے نا فنا ہون والے خُدا دے جلال نُوں فانی بندیاں تے پکھیرُواں تے چَوپایاں تے کِیڑے مکوڑیاں دی صُورت بنا دِتّی۔</verse>
				<verse number="24">ایس لئی خُدا اوہناں دے دِلاں دِیاں خواہشاں دے سببّوں اوہناں نُوں پلِیتی وِچ چھڈ دِتّا پئی اپنے بدناں نُوں آپو وِچ بے عِزّت کرن۔</verse>
				<verse number="25">سو اوہناں خُدا دی سچیائی نُوں وَٹا کے جُھوٹھ بنا دِتّا۔ تے خلقت دی بندگی تے سیوا خالق نالوں وَدّھ کے کِیتی۔ جیہڑا سدا تِیکر مُبارک اے آمِین۔</verse>
				<verse number="26">ایسے سببّوں خُدا نے اوہناں نُوں گندِیاں بَھیڑیاں خواہشاں وِچ چھڈ دِتّا پئی اوہناں دِیاں زنانِیاں اپنے اصلی کمّ نُوں چھڈ کے اوہ کمّ شُروع کِیتے جیہڑے قُدرت دے خلاف نیں۔</verse>
				<verse number="27">تے ایسے طرح بندے وی زنانِیاں نال اصلی کمّ چھڈ کے لُچ پُنے نال آپو وِچ مست ہوگئے۔ مرد نے مرد نال بے شرمی دے کمّ کِیتے۔ تے اپنی بدراہی دے لائق اپنے وِچ بدلہ پایا۔</verse>
				<verse number="28">تے جدوں خُدا نُوں اپنی پِچھّاں وِچ رکھناں اوہناں نُوں چَنگا نا لگّا تَد خُدا وی اوہناں نُوں بیواقوفی وِچ چھڈ دِتّا۔ پئی نالائق کمّ کرن۔</verse>
				<verse number="29">اوہ ساری بے انصافی۔ بُریائی۔ حرص۔ وَیر نال بھر گئے۔ تے ساڑے۔ خُون۔ جھگڑے۔ دغے تے دُشمنی نال بھرے ہوئے چُغلی کرن والے۔</verse>
				<verse number="30">بُرا آکھن والے۔ خُدا اگّے نفرتی۔ طعنے مارن والے گُھمنّڈی۔ گپّی۔ بدیاں دے بانی۔ ماپیاں دا آکھا نا مَنّن والے۔</verse>
				<verse number="31">ناسمجھ۔ اِقراراں دے جُھوٹھے۔ بے دَرد۔ بے رَحم ہوئے۔</verse>
				<verse number="32">اوہ بھانویں خُدا دا حُکم جان دے نیں۔ پئی اجیہے کمّ کرن والے مَوت دے لائق نیں فیر وی نِرے اوہ آپ ای ایہہ کمّ نئیں کر دے پر کرن والیاں نال راضی وی ہوندے نیں۔</verse>
			</chapter>
			<chapter number="2">
				<verse number="1">سو اَے عیب لان والیا۔ بھانویں کون ہوویں تُوں جو عیب لانا ایں تیرا کُجھ عُذر نئیں۔ کیوں جو جیہڑی گلّ دا تُوں دُوجے اُتّے عیب لانا ایں اوسے دا تُوں اپنے آپ نُوں وَدّھ عَیبی بنانا ایں۔ تُوں جیہڑا عیب لانا ایں آپے ای اوہو کمّ کرنا ایں۔</verse>
				<verse number="2">تے اسی جاننے آں۔ پئی اجیہے کمّ کرن والیاں اُتّے خُدا سچیائی نال حُکم لاندا اے۔</verse>
				<verse number="3">اَے مر دا تُوں جیہڑا اجیہے کمّ کرن والیاں اُتّے عیب لانا ایں تے آپ ای اوہو کمّ کرنا ایں۔ ایہہ سمجھنا ایں۔ پئی تُوں خُدا دی عدالت توں بچ نکلیں گا؟</verse>
				<verse number="4">یا تُوں اوہدی مِہربانی تے تحمّل تے صبر دی دَولت نُوں ماڑا جاننا ایں۔ تے نئیں سمجھدا پئی خُدا دی مِہربانی تینُوں تَوبہ دے راہ پاندی اے؟</verse>
				<verse number="5">سگوں تُوں اپنے ڈاہڈے تے نا تَوبہ کرن والے دِل دے سببّوں اوس دِن لئی جِہدے وِچ قَہر تے خُدا دی سَچّی عدالت ظاہر ہوئے گی۔ اپنے لئی قَہر اکٹّھا کرنا ایں۔</verse>
				<verse number="6">اوہ تے ہر اِک نُوں اوہدے کمّاں دے سببّوں بدلا دے گا۔</verse>
				<verse number="7">اوہناں نُوں جیہڑے نیک کمّاں دی پَیروی کر کے وڈیائی تے عِزّت تے بقا نُوں لبّھدے نیں سدا دی زِندگی دے گا۔</verse>
				<verse number="8">پر اوہناں اُتّے جیہڑے لڑاکے نیں تے سچیائی نُوں نئیں سگوں ناراستی نُوں مَن دے نیں قَہر تے غضب ہوئے گا۔</verse>
				<verse number="9">ہر اِک بندے دی جان اُتّے جیہڑا بُریائی کر دا اے۔ بِپتا تے تنگی ہوئے گی۔ پہلاں یہُودی تے فیر یُونانی اُتّے۔</verse>
				<verse number="10">پر وڈیائی تے عِزّت تے سلامتی ہر اِک نُوں جیہڑا نیک کمّ کر دا اے۔ پہلے یہُودی نُوں تے فیر یُونانی نُوں مِلے گی۔</verse>
				<verse number="11">کیوں جو خُدا دے اگّے کِسے دی رَئی نئیں ہوندی۔</verse>
				<verse number="12">ایس لئی پئی جِنہاں بِناں شریعت پایاں گُناہ کِیتے اوہ بِناں شریعت دے ہلاک وی ہون گے تے جِنہاں شریعت پا کے گُناہ کِیتے اوہناں دا فیصلہ شریعت دے سببّوں ہوئے گا۔</verse>
				<verse number="13">کیوں جو شریعت مَنّن والے وی خُدا دے اگّے راستباز نئیں ٹَھیرن گے۔ سگوں شریعت اُتّے چلّن والے۔</verse>
				<verse number="14">ایس لئی پئی جد اوہ قوماں جیہڑیاں شریعت نئیں رکھدیاں اپنے سبھاؤ توں وی شریعت دے کمّ کرن تے اوہ بھانویں شریعت نئیں رکھدیاں اپنے لئی آپ شریعت نیں</verse>
				<verse number="15">کیوں جو شریعت دِیاں گلّاں اپنے دِلاں وِچ لِکھیاں ہویاں وکھاؤندِیاں تے اوہناں دے دِل وی گواہی دیندے نیں۔ تے اوہناں دے خیال آپو وِچ الزام لاندے یا عُذر کر دے نیں۔</verse>
				<verse number="16">اوس دِن جد خُدا میری خُوشخبری دے سببّوں یِسُوع مسِیح دی راہِیں بندیاں دِیاں لُکِیاں ہویاں گلّاں دا انصاف کرے گا۔</verse>
				<verse number="17">پر جے تُوں یہُودی اکھواؤندا ایں۔ تے شریعت اُتّے بھروسا رکھنا ایں۔ تے خُدا اُتّے فخر کرنا ایں۔</verse>
				<verse number="18">تے اوہدی مرضی جاننا ایں۔ تے شریعت دی تعلِیم پا کے چنگیاں شیواں پسند کرنا ایں۔</verse>
				<verse number="19">تے اپنے اُتّے یقِین کر بَیٹھنا ایں۔ پئی مَیں اَنھیاں نُوں راہ پان والا تے ہنیرے وِچ بیہن والیاں لئی چانن۔</verse>
				<verse number="20">تے ناداناں دا گُرو تے نیانیاں دا اُستاد آں تے شریعت دے عِلم تے سچیائی دا نمونہ میرے کول اے۔</verse>
				<verse number="21">تُوں جیہڑا دُوجے نُوں سکھانا ایں۔ اپنے آپ نُوں نئیں سِکھالدا۔ تُوں جیہڑا منادی کرنا ایں۔ پئی چوری نا کر۔ آپے ای چوری کرنا ایں؟</verse>
				<verse number="22">تُوں جیہڑا آکھنا ایں زنا نا کرنا۔ آپے ای زنا کرنا ایں؟ تُوں جیہڑا بُتاں توں نفرت کرنا ایں۔ آپ ای مَندراں نُوں لُٹّناں ایں۔</verse>
				<verse number="23">تُوں جیہڑا شریعت اُتّے فخر کرنا ایں۔ شریعت دے ٹالن نال خُدا دی بے عِزّتی کرنا ایں؟</verse>
				<verse number="24">کیوں جو لِکھیا ہویا اے۔ پئی تُہاڈے سبّب غیر قوماں وِچ خُدا دے ناں دی بے عِزّتی کِیتی جاندی اے۔</verse>
				<verse number="25">سُنتی بہن توں فائدہ تے اے جے تُوں شریعت اُتّے چلّیں۔ پر جے تُوں شریعت دا ٹالن والا ہوویں۔ تے تیرا سُنتی بہنا بے سُنتی جیہا ہوگیا۔</verse>
				<verse number="26">پر جے سُنتی نا بَیٹھے ہوئے شریعت دے حُکم مَنّن۔ تے اوہناں دا سُننی نا بہنا بہن دے برابر نا سمجھیا جائے گا؟</verse>
				<verse number="27">تے جیہڑے اُنج بیٹھے ای نئیں۔ جے شریعت نُوں مَنّن اوہ تینُوں جیہڑا سگوں سُنتی بَہہ کے تے کلام نُوں کول رکھ کے شریعت دا ٹالن والا ایں گُناہی نا ٹھہران گے؟</verse>
				<verse number="28">کیوں جو اوہ یہُودی نئیں جیہڑا وکھالے دا اے۔ تے نا اوہ سُنتی بہنا اے جیہڑا نِرا جِسمانی اے۔</verse>
				<verse number="29">سگوں ٹھیک یہُودی اوہو اے۔ جیہڑا اندروں اے تے سُنتی بہنا اوہو اے۔ جیہڑا دِل دا اے رسمی نا ہوئے پر رُوحانی ہوئے۔ اجیہے دی وڈیائی بندیاں ولّوں نئیں پر خُدا ولّوں اے۔</verse>
			</chapter>
			<chapter number="3">
				<verse number="1">فیر یہُودی کیہڑی گلّوں وَدّھ اے تے سُنتی بہن دا کِیہ فائدہ اے؟</verse>
				<verse number="2">ہر طرح نال بُہت اے خاص ایس گلّے پئی خُدا دا کلام اوہناں دے سپُرد کِیتا گیا۔</verse>
				<verse number="3">فیر جے کئی اِیمان نا وی لیائے تے کِیہ؟ اوہناں دی بے اِیمان خُدا دی وفاداری نُوں نکمّیاں کر سکدی اے؟</verse>
				<verse number="4">کدی نئیں سگوں خُدا سَچّا ٹھہرے۔ بھانویں سارے بندے جُھوٹھے ہون جیویں لِکھیا اے۔ پئی تُوں اپنیاں گلّاں وِچ سَچّا ٹھہریں۔ تے عدالت وِچ جِت جاویں۔</verse>
				<verse number="5">پر جے ساڈی ناراستی خُدا دی راستبازی نُوں قیم کر دی اے۔ تے اسی کِیہ آکھیئے؟ خُدا ناراست اے۔ جیہڑا قَہر گھلدا اے؟ (مَیں اِنسان ہوندیاں گلّ کرنا آں۔)</verse>
				<verse number="6">کدی وی نئیں۔ جے ہوئے تے خُدا دُنیا دی عدالت کِیویں کرے گا؟</verse>
				<verse number="7">پر جے میرے جُھوٹھ دے سببّوں خُدا دی سچیائی اوہدی وڈیائی لئی وَدھی۔ تے مَیں کاہِنُوں گُناہی ہویا۔</verse>
				<verse number="8">تے اسی بُریائی کیوں نا کریئے پئی بھلیائی نِکلے؟ جیویں ساڈے اُتّے تُہمت لاندے نیں کئیاں وِچ افواہ اے۔ پئی اسی ایسے طرح آکھنے آں۔ ایہو جِہیاں اُتّے سزا دا حُکم ٹھیک اے۔</verse>
				<verse number="9">فیر کِیہ ہویا اسی اوہناں نالوں چنگے آں؟ کَدے وی نئیں کیوں جو اسی آکھ بَیٹھے آں۔ پئی یہُودی تے یُونانی ساریاں دے سارے گُناہ دے ہیٹھ نیں۔</verse>
				<verse number="10">جیویں لِکھیا ہویا اے۔ پئی کوئی راستباز نئیں اِک وی نئیں۔</verse>
				<verse number="11">کوئی سمجھن والا نئیں کوئی خُدا دا لَبّھن والا نئیں۔</verse>
				<verse number="12">سارے بدراہ نیں۔ تے رَل کے نکمّے نیں۔ کوئی نیکی کرن والا نئیں اِک وی نئیں۔</verse>
				<verse number="13">اوہناں دا سَنگھ کُھلی قبر اے۔ اوہناں اپنی زبانوں فریب دِتّا اے۔ اوہناں دے مُنھاں وِچ سپّاں دا زہر اے۔</verse>
				<verse number="14">اوہناں دا مُنھ لعنت تے کَڑتّن دا بھریا ہویا اے۔</verse>
				<verse number="15">اوہناں دے پَیر خُون کرن وِچ کاہلے نیں۔</verse>
				<verse number="16">اوہناں دِیاں راہاں وِچ بربادی تے مُصِیبت اے۔</verse>
				<verse number="17">تے اوہناں سلامتی دا راہ سہاتا نئیں۔</verse>
				<verse number="18">اوہناں دِیاں اَکھّیاں وِچ خُدا دا خوف نئیں اے۔</verse>
				<verse number="19">ہُن اسی جاننے آں پئی شریعت جو کُجھ آکھدی اے شریعت والیاں ای نُوں آکھدی اے تاں جو ہر اِک دا مُنھ بند ہو جائے۔ تے ساری دُنیا خُدا دی عدالت دے ہیٹھ آ جائے۔</verse>
				<verse number="20">کیوں جو کوئی بندے شریعت دے کمّاں نال اوہدی نظر وِچ راستباز نا ٹھہرے گا۔ ایس لئی پئی شریعت نال ای گُناہ دی پہچان اے۔</verse>
				<verse number="21">پر ہُن شریعت دے بغیر خُدا دی راستبازی ظاہر ہوئی اے۔ تے اوہدے اُتّے شریعت تے نبی گواہی دیندے نیں۔</verse>
				<verse number="22">یعنی خُدا دی اوہ راستبازی جیہڑی یِسُوع مسِیح اُتّے اِیمان لیاؤن نال ساریاں اِیمانداراں نُوں مِلدی اے کیوں جو کُجھ فرق نئیں۔</verse>
				<verse number="23">ایس لئی پئی سبھناں گُناہ کِیتا تے خُدا دے جلال توں رَیہہ جاندے نیں۔</verse>
				<verse number="24">پر اوہدے فضل توں اوس چُھٹکارے دے سبّب جیہڑا مسِیح یِسُوع وِچ ہوندا اے۔ مُفت راستباز گِنے جاندے نیں۔</verse>
				<verse number="25">اوہنوں خُدا نے مُقرّر کِیتا۔ پئی اوہدے لہو اُتّے اِیمان لیاؤن نال کفّارہ ہوئے۔ تاں جو اوہدی راستبازی دِکھائی جاوے۔ کیوں جو خُدا صبر کر کے پِچّھلے گُناہاں نُوں چھڈ دِتّا۔</verse>
				<verse number="26">تے ایس زمانے وِچ وی اپنی راستبازی ظاہر کرے۔ تاں جو اوہ آپ راستباز رہے۔ تے اوہنوں جیہڑا یِسُوع اُتّے اِیمان لیاوے راستباز ٹھہرائے۔</verse>
				<verse number="27">فیر ہُن فخر کِتّھے رہیا۔ اوہدا تھاں ای نا رہیا کیہڑی شریعت نال؟ عملاں دی شریعت نال؟ نئیں سگوں اِیمان دی شریعت نال۔</verse>
				<verse number="28">ایس لئی اسی ایہہ سمجھنے آں پئی بندہ اِیمان ای نال شریعت دے کمّاں بِناں راستباز ٹھہر دا اے۔</verse>
				<verse number="29">خُدا نِرا یہُودِیاں دا ای اے تے غیر قوماں دا نئیں؟ ہاں اوہ غیر قوماں دا وی اے۔</verse>
				<verse number="30">کیوں جو اِکّو خُدا اے جیہڑا سُنتی بہن والیاں نُوں اِیمان نال تے نا بہن والیاں نُوں وی اِیمان دی راہِیں راستباز ٹھہراوے گا۔</verse>
				<verse number="31">فیر اسی شریعت نُوں اِیمان دی راہِیں ردّ کرنے آں؟ خُدا نا کرے۔ سگوں اسی تے شریعت نُوں قیم رکھنے آں۔</verse>
			</chapter>
			<chapter number="4">
				<verse number="1">فیر اسی کِیہ آکھیئے۔ پئی ابرہام نُوں جیہڑا ساڈا جِسمانی پئیو اے کِیہ مِلیا اے؟</verse>
				<verse number="2">کیوں جو جے ابرہام کمّاں نال راستباز گِنیا گیا۔ تے اوہدا فخر دا تھاں اے۔ تَد وی خُدا دے اگّے نئیں۔</verse>
				<verse number="3">نوِشتہ کِیہ آکھدا اے؟ ایہہ پئی ابرہام خُدا اُتّے اِیمان لیا یا تے ایہہ اوہدے لئی راستبازی گِنیا گیا۔</verse>
				<verse number="4">ہُن کمّ کرن والے نُوں مزدُوری دینی بخشِش نئیں اے۔ سگوں اوہدا حق گِنیا جاندا اے۔</verse>
				<verse number="5">پر جیہڑا کمّ نئیں کر دا سگوں گُنہگار نُوں راستباز ٹھہران والے اُتّے اِیمان لیاؤندا اے۔ اوہدے لئی اوہدا اِیمان راستبازی گِنیا جاندا اے۔</verse>
				<verse number="6">جیویں داؤد دی اوس بندے دے مُبارک حال دا ذِکر کر دا اے۔ جِہدے لئی خُدا بِناں کمّاں دے راستبازی گِن لَیندا اے۔</verse>
				<verse number="7">پئی دھنّ نیں اوہ جِنہاں دے گُناہ بخشے گئے۔ تے جِنہاں دِیاں تقصِیراں کجِّیاں گِئیاں۔</verse>
				<verse number="8">دھنّ اے۔ اوہ بندہ جِہدے لیکھے وِچ خُداوند گُناہ نا گِنے گا۔</verse>
				<verse number="9">فیر اوہ مُبارکبادی سُنتی بہن والیاں اُتّے آؤندی اے یا نا بہن والیاں اُتّے وی؟ کیوں جو اسی آکھنے آں پئی ابرہام لئی اوہدا اِیمان ای راستبازی گِنیا گیا سی۔</verse>
				<verse number="10">فیر اوہ کِس حال وِچ گِنیا گیا۔ جدوں اوہ سُنتی بَیٹھا ہویا سی۔ یا اجے نئیں سی بَیٹھا؟ سُنت وِچ نئیں سگوں نا سُنت وِچ۔</verse>
				<verse number="11">تے اوہنوں سُنتی بہن دا نِشان مِلیا۔ پئی اوس اِیمان دی راستبازی دی مُہر ہوئے۔ جیہڑا اوہ ناسُنتی دے حال وِچ لیایا۔ تاں جو اوہ سبھناں دا پئیو ہوئے۔ جیہڑے نا سُنت ہوندیاں اِیمان لیاؤندے نیں پئی اوہناں لئی راستبازی گِنی جاوے۔</verse>
				<verse number="12">تے نا سُنت والیاں دا پئیو ہوئے جیہڑے نِرے سُنتی بَیٹھے ہوئے ای نئیں۔ سگوں اوس اِیمان دے کُھرے اُتّے چلدے نیں جیہڑا ساڈے پئیو ابرہام دا ناسُنتا ہوندیاں ہوئیا سی۔</verse>
				<verse number="13">کیوں جو ایہہ وعدہ پئی دُنیا تیری وِرثہ اے شریعت دی راہِیں ابرہام یا اوہدی نسل نال نئیں سی کِیتا گیا پر اِیمان دی راستبازی دی راہِیں کِیتا گیا۔</verse>
				<verse number="14">پر جے شریعت والے ای وارث نیں۔ تے اِیمان بے فائدہ تے وعدہ ردّیا گیا۔</verse>
				<verse number="15">کیوں جو شریعت قَہر پَیدا کر دی اے۔ پر جِتّھے شریعت نئیں اوتھے اوہدا ٹالنا وی نئیں۔</verse>
				<verse number="16">ایس کر کے اوہ وِرثہ اِیمان توں اے۔ تاں جو فضل وانگُوں ہوئے تے ایہہ وعدہ کُل نسل لئی قیم رہے نا نِرا اوس نسل لئی جیہڑی شریعت والی اے۔ سگوں اوس لئی وی جیہڑی ابرہام وانگر اِیمان والی اے۔ جیہڑا ساڈے سبھناں دا پئیو اے۔</verse>
				<verse number="17">(جیویں لِکھیا اے۔ پئی مَیں تینُوں بتھیریاں قوماں دا پئیو بنایا اے) اوس خُدا دی حضُوری وِچ جِہدے اُتّے اوس اِیمان لیاندا جیہڑا مُردیاں نُوں جوالدا تے اوہناں شیواں نُوں جیہڑیاں ہَین نئیں ایس طرح سَدّ دا اے پئی اوہ ہَین۔</verse>
				<verse number="18">اوس نااُمیدی وِچ آس نال اِیمان لیاندا۔ تاں جو اوس وعدے دے سببّوں پئی تیری نسل ایس طرح ہوئے گی۔ اوہ بتھیریاں قوماں دا پئیو بنے۔</verse>
				<verse number="19">تے جد سَو کُو ورھیاں دا سی اوس بھانویں اپنے بدن دا جیہڑا موئے برابر سی تے سارہ دے کُکھ دی مُردگی دا وچار کِیتا پر اِیمان وِچ ڈِھلّا نا ہویا۔</verse>
				<verse number="20">خُدا دے وعدے اُتّے بے اِیمانی نال شک نا کِیتا۔ سگوں اِیمان دی راہِیں تگڑیاں ہو کے خُدا دی وڈیائی کِیتی۔</verse>
				<verse number="21">تے اوہنوں پَکّا یقِین ہویا۔ پئی جیہڑا اوس وعدہ کِیتا اے سو پُورا وی کر سکدا اے۔</verse>
				<verse number="22">تے ایس کر کے اوہدے لئی ایہہ راستبازی وی گِنی گئی۔</verse>
				<verse number="23">تے ایہہ گلّ پئی اِیمان اوہدے لئی راستبازی گِنیا گیا۔ نِری اوہدے لئی نئیں لِکھی گئی۔</verse>
				<verse number="24">پر ساڈی خاطر وی لِکھی گئی۔ جِنہاں لئی گِنی جائے گی۔ جے اسی اوہدے اُتّے اِیمان رکھنے آں جِس ساڈے خُداوند یِسُوع نُوں مُردیاں توں جوالیا۔</verse>
				<verse number="25">جیہڑا ساڈیاں قصوراں دے لئی حوالے کِیتا گیا۔ تے سانُوں راستباز ٹھہران لئی جوایا گیا۔</verse>
			</chapter>
			<chapter number="5">
				<verse number="1">سو جد اسی اِیمان توں راستباز ٹھہرائے گئے تے اسی اپنے خُداوند یِسُوع مسِیح دی راہِیں خُدا نال صُلح رکھیے۔</verse>
				<verse number="2">جِہدی راہِیں اِیمان نال ساڈی فضل تِیکر پہنچ اے۔ جِہدے وِچ اسی قیم آں۔ تے خُدا دے جلال دی آس اُتّے اسی فخر کریئے۔</verse>
				<verse number="3">تے نِرا ایہو نئیں سگوں اسی اپنیاں تنگِیاں وِچ وی فخر کریئے۔ ایہہ جان کے پئی تنگی صبر پَیدا کر دی اے۔</verse>
				<verse number="4">تے صبر تجربے نُوں تے تجربہ آس نُوں۔</verse>
				<verse number="5">تے آس شرمندہ ایس لئی نئیں کر دی۔ پئی خُدا دی مُحبّت پاک رُوح دی راہِیں جیہڑا سانُوں دِتّا گیا ساڈے دِلاں وِچ پائی ہوئی اے۔</verse>
				<verse number="6">ایس کر کے مسِیح جد اسی کمزور ساں ویلے سر بے دِیناں دے بدلے مویا۔</verse>
				<verse number="7">ہُن مَساں کوئی کِسے راستباز بندے لئی مرے گا۔ پر شاید کِسے نیک بندے دے بدلے کوئی مرن دی دلیری کرے۔</verse>
				<verse number="8">پر خُدا اپنی مُحبّت دی خُوبی ساڈے اُتّے ایس طرح ظاہر کر دا اے۔ پئی جد اسی اجے گُناہی ساں مسِیح ساڈے بدلے مویا۔</verse>
				<verse number="9">ہُن جد اسی اوہدے خُون نال راستباز ٹھہرائے گئے تے اوہدی راہِیں قَہر توں ضرُور ای بچائے جاواں گے۔</verse>
				<verse number="10">کیوں جو جے اسی وَیری ہو کے خُدا نال اوہدے پُتر دی مَوت دی راہِیں مِلائے گئے تے ہُن جد میل ہوگیا اسی اوہدی زِندگی وِچ ضرُور ای بچائے جاواں گے۔</verse>
				<verse number="11">تے نِرا ایہو نئیں سگوں اسی خُدا وِچ فخر وی کرنے آں۔ اپنے خُداوند یِسُوع مسِیح دی خاطر جِہدی راہِیں ہُن اسی مِلائے گئے آں۔</verse>
				<verse number="12">ایس کر کے جیویں اِک بندے توں گُناہ دُنیا وِچ آ وڑیا تے گُناہ توں مَوت۔ تے ایویں مَوت ساریاں بندیاں اُتّے آئی ایس لئی پئی سبھناں گُناہ کِیتا۔</verse>
				<verse number="13">کیوں جو شریعت دے آؤن تِیکر گُناہ تے دُنیا وِچ ای سی۔ پر جِتّھے شریعت نئیں اوتھے گُناہ گِنیا نئیں جاندا۔</verse>
				<verse number="14">تَد وی آدم توں لے کے مُوسیٰ تِیکر مَوت نے اوہناں اُتّے وی بادشاہی کِیتی۔ جِنہاں آدم دی نافرمانی وانگر گُناہ نا کِیتا۔ جیہڑا آؤن والے دا نمونہ سی۔</verse>
				<verse number="15">پر ایہہ نئیں پئی جِہیا قصور تیِہی بخشِش کیوں جو جد اِک دے قصور نال بتھیرے موئے تے خُدا دا فضل تے اوہ بخشِش جیہڑی اِک بندے یعنی یِسُوع مسِیح دے فضل توں اے ضرُور ای بتھیریاں لئی وَاہوَا ساری ہوئی۔</verse>
				<verse number="16">جیویں اِک بندے دے قصور کرن دا نتیجہ ہویا تیہا بخشِش دا حال نئیں کیوں جو اِکّی دے سببّوں اوہ فیصلہ ہویا۔ جِہدا نتیجہ سزا دا حُکم اے پر بتھیرے قصوراں توں ایہہ نِعمت پَیدا ہوئی پئی لوک راستباز ٹھہرن۔</verse>
				<verse number="17">کیوں جو اِک دے قصور دے سببّوں جے مَوت نے اِک دی راہِیں بادشاہی کِیتی۔ تے اوہ لوک جیہڑے فضل تے راستبازی دی بخشِش وَدّھ پاندے نیں۔ اِک دی راہِیں جیہڑا یِسُوع مسِیح اے۔ ضرُور ای زِندگی وِچ بادشاہی کرن گے۔</verse>
				<verse number="18">جیویں اِک قصور دی راہِیں سزا دا حُکم ساریاں بندیاں اُتّے آیا ایسے طرح راستبازی دے اِک کمّ توں سارے بندیاں نُوں راستباز ٹھہرا کے زِندگی مِلی۔</verse>
				<verse number="19">کیوں جو جیویں اِک بندے دے حُکم موڑن نال بتھیرے گُناہیں ٹھہرائے گئے۔ ایسے طرح اِک بندے دے حُکم مَنّن نال بتھیرے راستباز ٹھہرائے جان گے۔</verse>
				<verse number="20">تے شریعت نال ای آوڑِی تاں جو قصور بُہتا ہوئے۔ پر جِتّھے گُناہ بُہتا ہویا۔ اوتھے فضل حدّوں باہر وَدّھ ہویا۔</verse>
				<verse number="21">تاں جو جیویں گُناہ مَوت وِچ بادشاہی کِیتی۔ ایسے طرح فضل دی زِندگی توڑی راستبازی دی راہِیں یِسُوع مسِیح ساڈے خُداوند دی راہِیں بادشاہی کرے۔</verse>
			</chapter>
			<chapter number="6">
				<verse number="1">اسی فیر کِیہ آکھئے۔ گُناہ وِچ رہئے تاں جو فضل بُہتا ہوئے؟</verse>
				<verse number="2">خُدا نا کرے۔ اسی جیہڑے گُناہ ولّوں مر گئے کِیویں اگّے نُوں اوہدے وِچ زِندگی کِٹئے؟</verse>
				<verse number="3">یا تُسی بے خبر ہو پئی اساں جِنّیاں مسِیح یِسُوع دا بپتِسمہ لیا اوہدی مَوت دا بپتِسمہ لیا؟</verse>
				<verse number="4">سو بپتِسمے دی راہِیں اوہدی مَوت وِچ اسی اوہدے نال دفنائے گئے۔ تاں جو جیویں مسِیح باپ دے جلال دی راہِیں مُردیاں وِچوں جوالیا گیا۔ ایسے طرح اسی وی نَوِیں زِندگی وِچ چلّئے۔</verse>
				<verse number="5">کیوں جو جیویں اسی اوہدی مَوت دی صُورت وِچ اوہدے نال جوڑے گئے آں۔ اوسے طرح اسی اوہدے جی اُٹھن دی صُورت وِچ ہوواں گے۔</verse>
				<verse number="6">ایہہ جان کے پئی ساڈی پرانی اِنسانِیّت اوہدے نال صلِیب دِتّی گئی۔ تاں جو گُنہگار بدن رَدّ کِیتا جائے تے اگّے نُوں اسی گُناہ دی غلامی نا کریئے۔</verse>
				<verse number="7">ایس کر کے پئی جیہڑا مر چُکیا سو گُناہ توں بَری ہویا اے۔</verse>
				<verse number="8">پر جد اسی مسِیح نال موئے۔ سانُوں یقِین اے پئی اسی اوہدے نال زِندہ وی ہوواں گے۔</verse>
				<verse number="9">ایہہ جان کے پئی مسِیح مُردیاں وِچوں جد جوالیا گیا اوہ مُڑ نئیں مر دا۔ مَوت دا مُڑ اوہدے اُتّے وَس نئیں چلدا۔</verse>
				<verse number="10">کیوں جو مسِیح جو مر گیا تے گُناہ ولّوں اِک وار مویا۔ پر ہُن جو جِیوندا اے خُدا واسطے جِیوندا اے۔</verse>
				<verse number="11">ایسے طرح تُسی وی اپنے آپ نُوں گُناہ ولّوں مُردے پر مسِیح یِسُوع وِچ خُدا واسطے جِیوندے سمجھو۔</verse>
				<verse number="12">سو گُناہ تُہاڈے فانی بدن وِچ بادشاہی نا کرے۔ پئی تُسی اوہدیاں شہوتاں نُوں مَنّوں۔</verse>
				<verse number="13">تے نا تُسی اپنے انگاں نُوں گُناہ دے حوالے کرو پئی ناراستی دے ہتّھیار ہون۔ پر اپنے آپ نُوں مُردیاں وِچوں جِیوندے جان کے خُدا دے حوالے کرو۔ تے اپنا انگاں نُوں راستبازی دے ہتّھیار ہون لئی خُدا دے حوالے کرو۔</verse>
				<verse number="14">کیوں جو گُناہ دا تُہاڈے اُتّے وَس نا چلّے گا۔ ایس کر کے پئی تُسی شریعت دے ہیٹھ نئیں پر فضل دے ہیٹھ ہو۔</verse>
				<verse number="15">فیر کِیہ ہویا ایس کر کے پئی اسی شریعت ہیٹھ نئیں سگوں فضل ہیٹھ آں۔ اسی گُناہ کریئے؟ خُدا نا کرے۔</verse>
				<verse number="16">تُسی نئیں جان دے پئی جِہدے تُسی اپنے آپ نُوں تابعداری لئی غلام کر کے حوالے کر دے ہو اوسے دے تُسی غلام ہو جِہدے تابعیاں اوہ۔ بھانویں مَوت لئی گُناہ دے بھانویں راستبازی لئی تابعداری دے؟</verse>
				<verse number="17">پر شُکر خُدا دا پئی بھانویں تُسی گُناہ دے غلام سو۔ تُسی اوس تعلِیم دے جِہدے سَچّے وِچ ڈھالے گئے سو۔ دِلوں تابعدار بنے۔</verse>
				<verse number="18">تے گُناہ توں چُھٹ کے تُسی راستبازی دے غلام بنے۔</verse>
				<verse number="19">تُہاڈے جِسم دی کمزوری دے سببّوں مَیں اِنسانی سبھا وانگُوں گلّ کرنا آں کیوں جو جیویں تُساں اپنے انگاں نُوں شرارت کرن لئی پلِیتی تے شرارت دی غلامی دے حوالے کِیتا اوسے طرح ہُن تُسی اپنے انگاں نُوں پاک ہون لئی راستبازی دی غلامی دے حوالے کر دیو۔</verse>
				<verse number="20">کیوں جو جد تُسی گُناہ دے غلام سو تُسی راستبازی ولّوں اَزاد سو۔</verse>
				<verse number="21">سو اودُوں تُہانوں اوہناں گلّاں دا جِنہاں توں ہُن شرماؤندے ہو کِیہ پَھل لَبّھیا؟ کیوں جو اوہناں دا اوڑک تے مَوت اے۔</verse>
				<verse number="22">پر ہُن گُناہ توں چُھٹ کے تے خُدا دے غلام بن کے تُہاڈا پَھل پاکیزگی لئی اے۔ تے اوڑک ہمیشہ دی زِندگی۔</verse>
				<verse number="23">کیوں جو گُناہ دی مزدُوری مَوت اے۔ پر خُدا دی بخشِش ساڈے خُداوند یِسُوع مسِیح وِچ ہمیشہ دی زِندگی اے۔</verse>
			</chapter>
			<chapter number="7">
				<verse number="1">بھراؤ! تُسی نئیں جان دے (مَیں اوہناں نُوں آکھنا آں جیہڑے شریعت توں واقف نیں) پئی بندہ جد تیک جِیوندا رہندا اے اوہدے اُتّے شریعت دا وَس چلدا اے۔</verse>
				<verse number="2">کیوں جو وِیاہی ہوئی زنانی جد تِیکر بندہ جِیوندا اے۔ شریعت ولّوں اوہدے تابع وِچ اے۔ پر جے اوہدا بندہ مر جائے۔ تے اوہ بندے دی شریعت توں چھڈائی گئی۔</verse>
				<verse number="3">جے اوہ اپنے بندے دے جِیوندے جی دُوجے بندے دی ہو جائے تے اوہ بدکار اکھوائے گی پر جے اوہدا بندہ مر جائے۔ تے اوہ اوس شریعت توں اَزاد اے پئی جے اوہ دُوجے مرد دی ہو وی جائے۔ تے بدکار نئیں اے۔</verse>
				<verse number="4">سو میرے بھراؤ! تُسی مسِیح دے بدن دی راہِیں شریعت ولّوں ایس کر کے مر گئے اوہ۔ پئی تُسی دُوجے دے جیہڑا مُردیاں وِچوں جوالیا گیا۔ ہو جاؤ۔ تاں جو اسی خُدا دے لئی پَھل لیاوے۔</verse>
				<verse number="5">کیوں جو جد اسی جِسمانی ساں تَد گُناہ دِیاں خواہشاں جیہڑیاں شریعت دے سببّوں سن۔ ساڈے انگاں وِچ مَوت دے لئی پَھل لیاؤن نُوں زور کر دِیاں سن۔</verse>
				<verse number="6">پر اسی اوہدے ولّوں مر کے جِہدے وِچ بَدّھے ساں شریعت توں ہُن ایتھوں تِیکر چھڈائے گئے آں۔ پئی اسی رُوح دے نَوِیں طریقے اُتّے خِدمت کریئے نا حرف دی پرانی رِیت اُتّے۔</verse>
				<verse number="7">فیر اسی کِیہ آکھیئے؟ شریعت گُناہ اے؟ خُدا نا کرے سگوں بِناں شریعت دے مَیں گُناہ نُوں نئیں پچھاندا۔ کیوں مَیں لالچ نا جان دا جے شریعت نا آکھدی پئی تُوں لالچ نا کر۔</verse>
				<verse number="8">پر گُناہ شریعت دے سبّب موقع پا کے میرے وِچ ہر طرح دا لالچ پَیدا کِیتا۔ کیوں جو شریعت باہجوں گُناہ مُردہ اے۔</verse>
				<verse number="9">تے مَیں اگّے شریعت باہجوں جِیوندا ساں پر جد حُکم آیا گُناہ مُڑ جی اُٹھیا تے مَیں مر گیا۔</verse>
				<verse number="10">تے اوہ حُکم جیہڑا زِندگی دے لئی سی۔ مَینُوں مَوت دے لئی معلُوم ہویا۔</verse>
				<verse number="11">کیوں جو گُناہ حُکم دی راہِیں موقع پا کے مَینُوں دھوکھا دِتّا تے اوسے دی راہِیں مَینُوں مار سُٹّیا۔</verse>
				<verse number="12">سو شریعت تے پاک اے۔ تے حُکم پاک تے راست تے چَنگا اے۔</verse>
				<verse number="13">پر جیہڑی شے چنگی اے۔ کِیہ میرے لئی مَوت بن گئی؟ خُدا نا کرے۔ پر گُناہ نے اوس چنگی شے دی راہِیں میرے لئی مَوت پَیدا کِیتی۔ پئی اوہدا گُناہ ہونا ظاہر ہوئے تاں جو گُناہ حُکم دی راہِیں حدّوں وَدّھ بُرا معلُوم ہوئے۔</verse>
				<verse number="14">کیوں جو اسی جاننے آں پئی شریعت رُوحانی اے۔ پر مَیں جِسمانی آں تے گُناہ دے ہتّھ وِکیا ہویا۔</verse>
				<verse number="15">کیوں جو جیہڑا کمّ مَیں کرنا آں اوہ مَیں نئیں جان دا۔ پر جیہڑا کمّ مَیں نئیں چاہندا سو مَیں کرنا آں۔ تے جِہدے توں مَینُوں کراہت اے اوہی مَیتھوں ہوندا اے۔</verse>
				<verse number="16">سو جے مَیتھوں اوہی ہوندا اے جیہڑا مَیں نئیں چاہندا۔ تے مَیں اِقرار کرنا آں۔ پئی شریعت چنگی اے۔</verse>
				<verse number="17">تے ہُن مَیں اوہدا کرن والا نئیں رہیا سگوں گُناہ جیہڑا میرے وِچ وَسدا اے۔ اوہو ای کر دا اے۔</verse>
				<verse number="18">کیوں جو مَینُوں معلُوم اے پئی میرے وِچ یعنی میرے جِسم وِچ کوئی چنگی شے نئیں وَسدی۔ سو چاہ تے مَیں کرنا آں۔ پر جو کُجھ چَنگا اے۔ اوہ مَیتھوں نئیں ہوندا۔</verse>
				<verse number="19">پئی جیہڑی بھلیائی مَیں چاہناں آں مَیں نئیں کر دا۔ پر بَھیڑے کمّ جیہڑے مَیں نئیں چاہندا اوہی مَیں کرنا آں۔</verse>
				<verse number="20">سو جے مَیں اوہو کرنا آں جیہڑا نئیں چاہندا تے ہُن مَیں اوہدا کرن والا نا رہیا۔ سگوں گُناہ جیہڑا میرے وِچ وَسدا اے۔</verse>
				<verse number="21">فیر مَینُوں شریعت ایویں معلُوم ہوندی اے۔ پئی جد مَیں نیکی کرنی چاہناں آں۔ تے بدی میرے سامھنے اے۔</verse>
				<verse number="22">کیوں جو مَیں تے دِلوں خُدا دی شریعت توں خُوش آں۔</verse>
				<verse number="23">پر دُوجی شریعت مَیں اپنے انگاں وِچ ویکھنا آں۔ جیہڑی میری عقل دی شریعت نال لڑائی کر کے مَینُوں گُناہ دی اوس شریعت دے ہتّھ جیہڑی میرے انگاں وِچ اے قید کر کے پھڑاؤندی اے۔</verse>
				<verse number="24">ہائے مَیں تے بڑا اَوکھا آں۔ ایس مَوت دے بدن توں مَینُوں کون چھڈاوے گا؟</verse>
				<verse number="25">مَیں اپنے خُداوند یِسُوع مسِیح دی راہِیں خُدا دا شُکر کرنا آں۔ ایس طرح مَیں آپ اپنی عقل نال تے خُدا دی شریعت دا غلام آں۔ پر اپنے جِسم نال گُناہ دی شریعت دا۔</verse>
			</chapter>
			<chapter number="8">
				<verse number="1">سو ہُن اوہناں اُتّے کُجھ وی سزا دا حُکم نئیں۔ جیہڑے مسِیح یِسُوع وِچ نیں۔</verse>
				<verse number="2">کیوں جو جیہڑی زِندگی مسِیح یِسُوع وِچ اے۔ اوہدے رُوح دی شریعت مَینُوں گُناہ تے مَوت دی شریعت توں چھڈا دِتّا۔</verse>
				<verse number="3">ایس لئی پئی جیہڑی گلّ جِسم دی کمزوری دے سببّوں شریعت توں نا ہو سکی۔ خُدا اپنے ای پُتر نُوں گُناہی جِسم دی صُورت وِچ تے گُناہ دی قُربانی لئی گھل کے جِسم وِچ گُناہ دی سزا دا حُکم کِیتا۔</verse>
				<verse number="4">تاں جو شریعت دا راست حُکم ساڈے وِچ جیہڑے جِسم دے سببّوں نئیں سگوں رُوح دے سببّوں ٹُر نیں آں۔ پُورا کِیتا جائے۔</verse>
				<verse number="5">کیوں جو اوہ لوک جیہڑے جِسمانی نیں اوہ جِسمانی گلّاں سوچدے نیں پر اوہ جیہڑے رُوحانی نیں اوہ رُوحانی گلّاں سوچدے نیں۔</verse>
				<verse number="6">کیوں جو جِسمانی نِیّت مَوت اے پر رُوحانی نِیّت زِندگی تے چَین اے۔</verse>
				<verse number="7">ایس لئی پئی جِسمانی نِیّت خُدا دے برخلاف اے۔ کیوں جو اوہ خُدا دی شریعت دی تابعدار نئیں اے۔ تے نا ہو سکدی اے۔</verse>
				<verse number="8">تے جیہڑے جِسمانی نیں خُدا نُوں خُوش نئیں کر سکدے۔</verse>
				<verse number="9">پر تُسی جِسمانی نئیں سگوں رُوحانی ہو۔ جے خُدا دا رُوح تُہاڈے وِچ وَسدا ہوئے۔ پر جِہدے وِچ مسِیح دا رُوح نئیں اوہ اوہدا نئیں اے۔</verse>
				<verse number="10">تے جے مسِیح تُہاڈے وِچ اے تاں بدن گُناہ دے سبّب مُردہ اے۔ پر رُوح راستبازی دے سبّب زِندہ اے۔</verse>
				<verse number="11">پر جے اوہدا رُوح جِس یِسُوع نُوں مُردیاں وِچوں جوالیا تُہاڈے وِچ وَسدا اے تے اوہ جِس مسِیح یِسُوع نُوں مُردیاں وِچوں جوالیا تُہاڈیاں مرن والیاں بدناں نُوں وی اپنے رُوح دی راہِیں جیہڑا تُہاڈے وِچ وَسدا اے جوا لے گا۔</verse>
				<verse number="12">سو بھراؤ! اسی قرضئی تے آں پر جِسم دے نئیں پئی جِسم دے سببّوں زِندگی کِٹئے۔</verse>
				<verse number="13">کیوں جو جے جِسم دے سببّوں زِندگی کٹّو تاں تُہانوں مرنا پئے گا۔ پر جے تُسی رُوح نال بدن دیاں کمّاں نُوں مار دے رہو۔ تے جِیوندے رہو گے۔</verse>
				<verse number="14">ایس لئی پئی جِنّے خُدا دے رُوح دے سببّوں چلدے نیں اوہو ای خُدا دے پُتر نیں۔</verse>
				<verse number="15">کیوں جو تُہانوں تے غلامی دی رُوح نئیں مِلی۔ پئی فیر ڈر جاؤ سگوں پُتریلا ہون دا رُوح مِلیا جِہدے وِچ اسی ابّا یعنی اَے باپ آکھ کے سَدّ نیں آں۔</verse>
				<verse number="16">رُوح آپ ای ساڈے رُوح نال گواہی دیندا اے پئی اسی خُدا دے بچّے آں۔</verse>
				<verse number="17">تے جد بچّے ہوئے تے وارث وی یعنی وارث خُدا دے۔ تے وِرثے وِچ مسِیح نال شریک ایس شرط اُتّے پئی اسی اوہدے نال دُکھ وِچ بھوگِیئے پئی اوہدے نال سانُوں وی جلال لَبھّے۔</verse>
				<verse number="18">کیوں جو میری سمجھ وِچ ایس ویلے دے دُکھ دَرد اوس جلال دے اگّے کُجھ وی نئیں جیہڑا ساڈے اُتّے ظاہر ہوئے گا۔</verse>
				<verse number="19">پئی خلقت بڑی چاہ نال خُدا دے پُتراں دے ظاہر ہون دا راہ ویکھدی اے۔</verse>
				<verse number="20">کیوں جو خلقت نکمّے پن دے تابعیاں کِیتی گئی۔ اپنی مرضی نال نئیں پر اوہدے سبّب جِس اوہنوں تابعیاں کِیتا۔</verse>
				<verse number="21">ایس آس اُتّے پئی خلقت فنا دے قبضے توں چُھٹ کے خُدا دے بچّیاں دی جلال والی خلاصی نُوں حاصِل کرے گی۔</verse>
				<verse number="22">کیوں جو اسی جاننے آں پئی ساری خلقت رَل کے تڑپھدی اے تے ہُن تِیکر اوہنوں پِیڑاں لگِیاں ہویاں نیں۔</verse>
				<verse number="23">تے نِری اوہو نئیں پر اسی وی جِنہاں نُوں رُوح دے پہلے پَھل مِلے۔ آپ ای اپنے وِچ تڑپھنے آں۔ تے پُتریلے ہون دے یعنی اپنے بدن دے چُھٹکارے دی اُڈِیک وِچ آں۔</verse>
				<verse number="24">پئی اسی تے آس نال بچ گئے ساں۔ پر اوہ آس جیہڑی دِسدی اے آس نا رہی کیوں جو جیہڑی شے نظر آوے اوہدی کون آس رکھّے؟</verse>
				<verse number="25">پر جِہنُوں اسی نئیں ویکھدے جے اوہدی آس رکھیے۔ تے صبر نال اوہدی اُڈِیک وِچ رہنے آں۔</verse>
				<verse number="26">تے ایسے طرح رُوح وی ساڈیاں کمزوریاں وِچ ساڈی مدد کر دا اے کیوں جو جیویں چاہیدا اے۔ اسی نئیں جان دے پئی کِیہ دُعا منگیے۔ پر اوہ رُوح اجیہے ہوکے بھرکے جِنہاں دا بیان نئیں ہوسکدا۔ ساڈی سفارِش کر دا اے۔</verse>
				<verse number="27">تے اوہ جیہڑا دِلاں دا جانن والا اے جان دا اے۔ پئی رُوح دی کِیہ نِیّت اے۔ کیوں جو اوہ خُدا دی مرضی دے سببّوں پاک لوکاں دی سفارِش کر دا اے۔</verse>
				<verse number="28">تے اسی جاننے آں پئی سارِیاں شیواں اوہناں لئی جیہڑے خُدا نال مُحبّت رکھدے نیں رَل کے فائدہ پَیدا کر دیاں نیں ایہہ اوہ نیں جیہڑے خُدا دے اِرادے دے سببّوں سَدّے گئے نیں۔</verse>
				<verse number="29">کیوں جو جِنہاں نُوں اوس پہلے توں جانیا۔ اوہناں نُوں اگّے توں مُقرّر وی کِیتا پئی اوہدے پُتر دی شکل بنن۔ تاں جو اوہ بتھیرے بھراواں وِچ پلیٹھا ہوئے۔</verse>
				<verse number="30">تے جِنہاں نُوں اوس اگّے توں مُقرّر کِیتا اوس اوہناں نُوں سدّیا وی۔ تے جِنہاں نُوں سدّیا اوہناں نُوں راستباز وی ٹھیرایا۔ تے جِنہاں نُوں راستباز ٹھیرایا اوہناں نُوں اوس جلال وی دِتّا۔</verse>
				<verse number="31">ہُن اسی ایہناں گلّاں دی بابت کِیہ آکھئے؟ جے خُدا ساڈے ولّ اے۔ تے کون ساڈے برخلاف ہوئے گا؟</verse>
				<verse number="32">جِس اپنے ای پُتر نُوں بچا نا رکھیا۔ سگوں اوہنوں اساں سبھناں دے بدلے حوالے کِیتا سو اوہدے نال ای سانُوں سارِیاں شیواں وی کِیویں نا بخشے گا؟</verse>
				<verse number="33">خُدا دے چُنیاں ہویاں نُوں کیہڑا الزام دے گا؟ ایہہ خُدا ای جیہڑا سَتی بناندا اے۔</verse>
				<verse number="34">کیہڑا اے جیہڑا ڈنڈ لاندا اے؟ ایہہ مسِیح یِسُوع اے جیہڑا مر گیا۔ آہو سگوں اوہی جیہڑا مُردیاں وِچوں جوالیا گیا تے خُدا دے سَجّے پاسے اے۔ تے ساڈی سفارِش وی کر دا اے۔</verse>
				<verse number="35">کون سانُوں مسِیح دی مُحبّت توں وَکھ کرے گا؟ مُصِیبت یا تنگی یا ظُلم یا کال یا ننگ یا خطرہ یا تلوار؟</verse>
				<verse number="36">جیویں لِکھیا اے۔ اسی تیری خاطر سارا دِن مارے جانے آں۔ اسی کوہِیاں جان والِیاں بھیڈاں وانگُوں گِنے جانے آں۔</verse>
				<verse number="37">تَد وی اسی ایہناں سبھناں گلّاں وِچ اوہدی راہِیں جِس ساڈے نال مُحبّت کِیتی حدّوں وَدّھ فتح پانے آں۔</verse>
				<verse number="38">کیوں جو مَینُوں یقِین اے پئی نا مَوت نا زِندگی۔ نا فرِشتے نا حکُومتاں۔ نا ہُن دِیاں شیواں تے نا آؤن والِیاں۔ تے نا طاقتاں۔</verse>
				<verse number="39">نا اُچیائی نا ڈونگھیائی تے نا کوئی ہور مخلُوق سانُوں خُدا دی اوس مُحبّت توں جیہڑی یِسُوع مسِیح ساڈے خُداوند وِچ اے وَکھ کر سکے گی۔</verse>
			</chapter>
			<chapter number="9">
				<verse number="1">مسِیح وِچ ہو کے مَیں سَچ آکھنا آں۔ جُھوٹھ نئیں آکھدا میرا دِل پاک رُوح وِچ میرے نال ایہو گواہی دیندا اے۔</verse>
				<verse number="2">پئی مَینُوں بُہت رنج اے۔ تے میرا دِل ہر ویلے دُکھی رہندا اے۔</verse>
				<verse number="3">کیوں جو مَینُوں ایتھوں تِیکر وی منظُور ہوندا۔ پئی اپنے بھراواں واسطے جیہڑے جِسم ولّوں میرے انگ ساک نیں مَیں آپ ای مسِیح توں لعنتی ہوندا۔</verse>
				<verse number="4">اوہ تے اِسرائیلی نیں۔ پُتریلے ہونا تے جلال تے عہد تے شریعت دا سونپیا جانا تے عبادت تے وعدے اوہناں دے نیں۔</verse>
				<verse number="5">بزُرگ اوہناں دے نیں۔ نالے مسِیح جِسم ولّوں اوہناں وِچوں ہویا جیہڑا سبھناں توں اُچّا خُدا سدا توڑی مُبارک اے آمِین۔</verse>
				<verse number="6">پر ایہہ نئیں پئی خُدا دا کلام ایویں گیا۔ کیوں جو اوہ سارے اِسرائیلی نئیں جیہڑے اِسرائیل وِچوں نیں۔</verse>
				<verse number="7">تے نا ابرہام دی نسل ہون کر کے سارے پُتر نیں۔ پر لِکھیا اے پئی اِضحاق توں تیری نسل اکھوائے گی۔</verse>
				<verse number="8">گلّ تے اِنج اے پئی نا اوہ جیہڑے جِسم ولّوں پُتر ہوئے اوہی خُدا دے پُتر نیں۔ پر وعدے دے پُتر نسل گِنی دی اے۔</verse>
				<verse number="9">کیوں جو وعدے دا کلام ایہہ اے۔ ”پئی ایسے ویلے دے سببّوں مَیں آواں گا تے سارہ نُوں پُتر ہوئے گا۔“</verse>
				<verse number="10">تے نِرا ایہہ ای نئیں۔ سگوں رِبقہ وی اِک بندے توں یعنی ساڈے پئیو اِضحاق توں حاملہ سی۔</verse>
				<verse number="11">کیوں جو اوہ تے اجے نئیں سن جمّے تے نا کُجھ بھلا بُرا کِیتا سی۔ ایس مطلب واسطے پئی خُدا دا اِرادہ جیہڑا چُنن دی بابت اے۔ اوہ کمّاں اُتّے نا رہے۔ سگوں سَدّن والے دی مرضی اُتّے رہے۔</verse>
				<verse number="12">تَد اوہنوں آکھیا گیا سی پئی وَڈا چھوٹے دی سیوا کرے گا۔</verse>
				<verse number="13">جیویں لِکھیا ہویا اے۔ پئی مَیں یعقُوب نال پیار کِیتا۔ پر عیسَو توں نفرت۔</verse>
				<verse number="14">فیر اسی کِیہ آکھئے پئی خُدا دی درگاہ وِچ بے انصافی اے؟ خُدا نا کرے۔</verse>
				<verse number="15">کیوں جو اوہ مُوسیٰ نُوں آکھدا اے۔ پئی جِہدے اُتّے مَیں رَحم کرنا آں رَحم کراں گا تے جِہدے اُتّے ترس کرنا آں ترس کراں گا۔</verse>
				<verse number="16">سو ایہہ تے نا چاہن والے توں تے نا دَوڑ بھج کرن والے توں پر خُدا توں حُکم اے جیہڑا رَحم کر دا اے۔</verse>
				<verse number="17">کیوں جو پاک کلام فِرعون نُوں آکھدا اے۔ پئی ”مَیں ایس لئی تینُوں کھڑا کِیتا اے۔ پئی تیرے وِچ اپنی قُدرت وکھالاں تے ساری دھرتی اُتّے میرا ناں مشہُور کِیتا جائے۔“</verse>
				<verse number="18">سو جِہدے اُتّے اوہ چاہندا اے رَحم کر دا اے تے جِہنُوں اوہ چاہندا اے۔ سخت کر دا اے۔</verse>
				<verse number="19">فیر تُوں مَینُوں ایہہ آکھیں گا۔ ”پئی اوہ کاہِنُوں عیب لاندا اے اوہدی مرضی دا کِس سامنا کِیتا؟“</verse>
				<verse number="20">اوہ بندیا۔ تُوں کون ایں۔ جیہڑا خُدا نال مُڑ مُڑ جواب کرنا ایں؟ کاریگری کاریگر نُوں آکھے گی پئی تُوں مَینُوں اجیہا کیوں بنایا؟</verse>
				<verse number="21">گھمیار دا مِٹّی اُتّے وَس نئیں پئی اِکّو تھوبے وِچوں اِک بھانڈا عِزّت دا تے دُوجا بے عِزّتی دا بنائے؟</verse>
				<verse number="22">تے کِیہ ہویا جے خُدا ایس غرض نال پئی اپنا غُصّہ وکھا لے تے اپنی قُدرت معلُوم کراوے۔ غُصّے دے بھانڈیاں دی جیہڑے ناس ہون لئی تیار کِیتے گئے سن بڑے صبر نال سہندا رہیا۔</verse>
				<verse number="23">تاں جو رَحم دے بھانڈیاں نُوں اپنے جلال دی دَولت معلُوم کراوے۔ جِنہاں نُوں اوس اگّے توں جلال لئی تیار کِیتا۔</verse>
				<verse number="24">یعنی سانُوں جِنہاں نُوں اوس نِرا یہُودِیاں وِچوں ای نئیں سگوں غیر قوماں وِچوں وی سدّیا۔</verse>
				<verse number="25">جیویں ہوسیع وِچ وی آکھدا اے۔ پئی جیہڑی میری قوم نئیں سی۔ اوہنوں مَیں اپنی قوم آکھاں گا۔ تے جیہڑی پیاری نئیں سی اوہنوں پیاری آکھاں گا۔</verse>
				<verse number="26">تے اِنج ہوئے گا پئی جِس تھاں اوہناں نُوں آکھیا گیا سی۔ پئی تُسی میری قوم نئیں اوہ۔ اوتھے اوہ جِیوندے خُدا دے پُتر اکھوان گے۔</verse>
				<verse number="27">پر یسعیاہ اِسرائیل دی بابت ہوکا دیندا اے۔ پئی ”اِسرائیل دے پُتر بھانویں گنتری وِچ سمُندر دی رِیت دے برابر ہون۔ پر باقِیاں وِچوں تھوڑے ای بچائے جان گے۔“</verse>
				<verse number="28">کیوں جو خُدا اپنا لیکھا زمین اُتّے تمام کر کے تے چھیتی مُکا کے پُورا کرے گا۔</verse>
				<verse number="29">تے جیویں یسعیاہ نے اگّے وی آکھیا اے پئی جے فَوجاں دا خُداوند ساڈے لئی نسل نا چھڈ دا تے اسی سدُوم وانگُوں بن جاندے تے عمُورہ جیہے ہو جاندے۔</verse>
				<verse number="30">پھر اسی کِیہ آکھئے؟ پئی غیر قوماں جیہڑیاں راستبازی دا پِچھّا نئیں سن کر دیاں اوہناں نُوں راستبازی ہتّھ آئی؟ یعنی اوہ راستبازی جیہڑی اِیمان توں ہوندی اے؟</verse>
				<verse number="31">پر اِسرائیل جِس راستبازی دا پِچھّا کِیتا اوس شریعت تِیکر نئیں اَپڑیا۔</verse>
				<verse number="32">کاہِنُوں؟ کیوں جو اوہناں اِیمان دے راہ نئیں سگوں عملاں دے راہ نال اوہدا پِچھّا کِیتا۔ اوہناں ٹھیڈے والے پتّھر نال ٹھیڈا کھادا۔</verse>
				<verse number="33">جیویں لِکھیا اے پئی ویکھ مَیں صِیُّون وِچ ٹھیڈے دی چٹان تے ٹھوکر دا پتّھر رکھنا آں۔ تے جیہڑا اوہدے اُتّے اِیمان لیاؤندا اے اوہ شرمندہ نئیں کِیتا جاوے گا۔</verse>
			</chapter>
			<chapter number="10">
				<verse number="1">بھراؤ۔ میرے دِل دی چاہ تے خُدا اگّے میری دُعا اوہناں دے لئی ایہہ اے پئی اوہ نجات پان۔</verse>
				<verse number="2">کیوں جو مَیں اوہناں دا گواہ آں پئی اوہناں نُوں خُدا دی بابت غیرت تے ہے۔ پر عِلم دے سببّوں نئیں۔</verse>
				<verse number="3">کیوں جو خُدا دی راستبازی توں نا واقف ہو کے تے اپنی ای راستبازی نُوں قیم کرن دے شَوق نال۔ اوہ خُدا دی راستبازی دے تابعیاں نا ہوئے۔</verse>
				<verse number="4">کیوں جو راستبازی لئی مسِیح ہر اِک اِیمان لیاؤن والے واسطے شریعت دا خاتمہ اے۔</verse>
				<verse number="5">کیوں جو مُوسیٰ لِکھدا اے۔ پئی جیہڑا جَنا اوس راستبازی نُوں جیہڑی شریعت توں ہوندی اے پُورا کرے اوہ اوہدے سبّب جِیوندا رہے گا۔</verse>
				<verse number="6">پر اوہ راستبازی جیہڑی اِیمان توں اے ایویں آکھدی اے۔ پئی تُوں اپنے دِل وِچ نا آکھ پئی اسمان اُتّے کون چڑھے گا؟ (ایس لئی پئی مسِیح نُوں ہیٹھاں اُتارے۔)</verse>
				<verse number="7">یا اتھاہ کھڈے وِچ کون اُترے گا۔ (ایس لئی پئی مسِیح نُوں مُردیاں وِچوں جوال کے اُتانہہ چڑھائے)</verse>
				<verse number="8">فیر اوہ کِیہ آکھدی اے؟ ایہہ پئی ”کلام تیرے نیڑے اے۔ تیرے مُنھ تے تیرے دِل وِچ اے۔“ ایہہ اوہ اِیمان دا کلام اے۔ جِہدی اسی منادی کرنے آں۔</verse>
				<verse number="9">کیوں جو جے تُوں اپنے مُنھوں یِسُوع دے خُداوند ہون دا اِقرار کریں تے اپنے دِل وِچ اِیمان لِیاویں پئی خُدا نے اوہنوں مُردیاں وِچوں جوالیا۔ تے تُوں بچایا جائیں گا۔</verse>
				<verse number="10">کیوں جو راستبازی لئی دِلوں اِیمان لیاوی دا اے۔ تے نجات لئی مُنھ توں اِقرار کری دا اے۔</verse>
				<verse number="11">کیوں جو پاک کلام آکھدا اے پئی ”ہر کوئی جیہڑا اوہدے اُتّے اِیمان لیاؤندا اے۔ شرمندہ نئیں کِیتا جائے گا۔“</verse>
				<verse number="12">کیوں جو یہُودی تے یُونانی وِچ کُجھ فرق نئیں اے۔ ایس لئی پئی سبھناں دا اوہی خُدا اے۔ جیہڑا اپنے سوالِیاں دے لئی دَھنّی اے</verse>
				<verse number="13">کیوں جو ہر کوئی جیہڑا خُداوند دا ناں لَئے گا۔ بچایا جاوے گا۔</verse>
				<verse number="14">فیر جِہدے اُتّے اِیمان نئیں لیائے۔ اوہ اوہدا ناں کِیویں لین گے؟ تے جِہدی بابت اوہناں سُنیا ای نئیں۔ اوہدے اُتّے کِیویں اِیمان لیاؤن؟ تے منادی کرن والے باہجوں کِیویں سُنن۔</verse>
				<verse number="15">تے جے گھلّے نا جان اوہ منادی کِیویں کرن؟ جیویں لِکھیا ہویا اے کہے سوہنے اوہناں دے قدم جیہڑے چَنگیاں گلّاں دی خُوشخبری سُنان والے نیں۔</verse>
				<verse number="16">پر سبھناں خُوشخبری نُوں نئیں مَنّیا۔ یسعیاہ جو آکھدا اے خُداوند ساڈے سنیہے دا کِس یقِین کِیتا؟</verse>
				<verse number="17">سو اِیمان سُنن توں۔ تے سُننا مسِیح دے کلام دی راہِیں آؤندا اے۔</verse>
				<verse number="18">پر مَیں آکھنا آں کِیہ اوہناں نئیں سُنیا؟ بے شک اوہناں دی اواز ساری دھرتی اُتّے نِکل ٹُری تے اوہناں دا کلام دُنیا دِیاں حداں تِیکر۔</verse>
				<verse number="19">فیر مَیں آکھنا آں۔ اِسرائیل نُوں معلُوم نا ہویا؟ اوّل تے مُوسیٰ آکھدا اے پئی مَیں تُہانوں اوہناں توں جیہڑے قوم نئیں غیرت دواں گا۔ تے نادان قوم توں تُہانوں غُصّہ چڑھاواں گا۔</verse>
				<verse number="20">فیر یسعیاہ بڑا دلیر ہو کے بولدا اے۔ پئی جِنہاں مَینُوں نا لَبّھیا اوہناں مَینُوں لَبّھ لیا تے جِنہاں مَینُوں نا پُچھیا اوہناں اُتّے مَیں ظاہر ہویا۔</verse>
				<verse number="21">پر اِسرائیل نُوں آکھدا اے۔ پئی نافرمان تے حُجتّی قوم دے ولّ مَیں سارا دِن اپنے ہتّھ وَدھائے رہیا۔</verse>
			</chapter>
			<chapter number="11">
				<verse number="1">فیر مَیں آکھنا آں کِیہ خُدا نے اپنی قوم نُوں رَدّ کر دِتّا؟ خُدا نا کرے۔ کیوں جو مَیں وی تے ابرہام دی نسلوں بِنیمِین دے فِرقے دا اِسرائیلی آں۔</verse>
				<verse number="2">خُدا اپنی قوم نُوں جِہنُوں اوس پہلے توں جانیا رَدّ نئیں کِیتا۔ تُسی نئیں جان دے پئی ایلیّاہ دے بیان وِچ پاک کتاب کِیہ آکھدی اے؟ پئی اوہ خُدا دے اگّے اِسرائیل دے لئی کِس طرح فریاد کر دا اے۔</verse>
				<verse number="3">پئی اَے خُداوندا۔ اوہناں تیرے پیغمبراں نُوں جانوں مار دِتّا تے تیریاں قُربان گاہاں نُوں ڈھا دِتّا تے مَیں اکلّا ای رہ گیا آں۔ تے اوہ میری جان دے وی پِچّھے پئے ہوئے نیں۔</verse>
				<verse number="4">پر اوہنوں خُدا غَیب توں کِیہ جواب دیندا اے؟ ایہہ پئی مَیں اپنے لئی سَتّ ہزار بندے رکھ لَئے۔ جِنہاں بَعَل دے اگّے گوڈے نئیں نوائے۔</verse>
				<verse number="5">سو ایسے طرح ایس ویلے وِچ وی فضل دے چُنن دے سببّوں کُجھ باقی رکھّے ہوئے نیں۔</verse>
				<verse number="6">پر ایہہ جے فضل توں ہویا تے فیر عملاں توں نا ہویا۔ نئیں تے فضل فیر فضل ای نا رہیا۔</verse>
				<verse number="7">فیر کِیہ ہویا۔ جِس گلّ نُوں اِسرائیل لَبّھدا اے سو ہتّھ نا لگّی۔ پر چُنیاں ہویاں نُوں ہتّھ لگّی۔ تے باقی سخت دِل کِیتے گئے۔</verse>
				<verse number="8">جیویں لِکھیا ہویا اے پئی خُدا اوہناں نُوں اجے تِیکر سُست طبیعت دِتّی۔ ایہو جِہیاں اَکھّیاں جو نا ویکھن تے۔ اجیہے کنّ جیہڑے نا سُنن۔</verse>
				<verse number="9">تے داؤد آکھدا اے۔ اوہناں دا دسترخوان پھاہی تے جال تے ٹھوکر تے اوہناں لئی بدلہ بن جائے۔</verse>
				<verse number="10">اوہناں دِیاں اَکھّیاں اگّے ہنیرا آ جائے پئی اوہ نا ویکھن۔ تے تُوں اوہناں دی پِٹھ سدا کُبّی رکھ۔</verse>
				<verse number="11">فیر مَیں آکھنا آں اوہناں ایس لئی ٹھیڈا کھادا پئی ڈِگّ پَین؟ خُدا نا کرے سگوں اوہناں دی بُھل دے سبّب غیر قوماں نُوں نجات مِلی۔ تاں جو اوہناں نُوں غیرت آوے۔</verse>
				<verse number="12">تے جے اوہناں دی بُھل دُنیا وی دَولت ہوئی تے اوہناں دا گھٹنا غیر قوماں دی دَولت ہوئی۔ تے اوہناں دا وَدھنا ضرُور ای اوہناں دی دَولت دا سبّب ہوئے گا۔</verse>
				<verse number="13">پر مَیں تُساں غیر قوماں نال گلّ کرنا آں۔ سو جِس حال وِچ مَیں غیر قوماں دا رسُول آں مَیں اپنی خِدمت نُوں وڈیاناں آں۔</verse>
				<verse number="14">پئی مَیں کِسے طرح اپنی قوم والیاں نُوں غیرت دواکے اوہناں وِچوں کئیاں نُوں بچاواں۔</verse>
				<verse number="15">کیوں جو جے اوہناں دے ردّے جان توں دُنیا دا میل ہویا تے اوہناں دے قبول ہون توں مُردیاں دا جی اُٹھنا ای نا ہوئے گا؟</verse>
				<verse number="16">تے جے نذرانے دا پہلا پیڑا پاک اے تے ساری تَون پاک اے۔ تے جے جڑ پاک اے۔ تے ٹہنِیاں وی پاک نیں۔</verse>
				<verse number="17">پر جے ٹہنِیاں وِچوں کئی اِک بَھن کے سُٹِّیاں گِئیاں تے تُوں جنگلی زَیتُون ہو کے اوہناں دے وِچ پَیوند کِیتا گیا۔ تے اوہناں دے نال زَیتُون دی تھندی جڑ دا سانجھی بن گیا۔</verse>
				<verse number="18">تے ٹہنِیاں اُتّے نا آکڑ۔ پر جے تُوں آکڑیں گا وی تے تُوں جڑ نُوں نئیں سنبھالدا پر جڑ تینُوں سنبھالدی اے۔</verse>
				<verse number="19">فیر تُوں آکھیں گا۔ ٹہنِیاں ایس لئی بَھن کے سُٹِّیاں گِئیاں پئی مَیں پَیوند کِیتا جاواں۔</verse>
				<verse number="20">ہَچھّا اوہ تے بے اِیمانی دے سبّب بَھن کے سُٹِّیاں گِئیاں۔ تے تُوں اپنے اِیمان دے سبّب کھلوتا ایں۔ مغرُور نا بن سگوں ڈر۔</verse>
				<verse number="21">کیوں جو جد خُدا اصلی ٹہنِیاں نُوں نئیں چھڈیا۔ تے اوہ تینُوں وی نئیں چھڈے گا۔</verse>
				<verse number="22">سو خُدا دی مِہربانی تے سختی دیکھ ڈِگّن والیاں اُتّے سختی پر تیرے اُتّے مِہربانی خُدا دی۔ پئی جے تُوں اوہدی مِہربانی اُتّے ٹِکیا رہَیں۔ نئیں تے تُوں وی وَڈّھ سُٹّیا جائیں گا۔</verse>
				<verse number="23">تے اوہ وی جے بے اِیمانی وِچ ٹِکے نا رہن۔ تے پَیوند کِیتے جان گے۔ کیوں جو خُدا قُدرت والا اے۔ پئی اوہناں نُوں وی مُڑ پَیوند کرے۔</verse>
				<verse number="24">کیوں جو جے تُوں اوس رُکھّ نالوں جیہڑا اصلی جنگلی زَیتُون اے۔ وَڈّھیا گِیؤں۔ تے اصل دے برخلاف چنگے زَیتُون اُتّے پَیوند کِیتا گِیؤں۔ تے اوہ جیہڑیاں اصلی ٹہنِیاں نیں اپنے زَیتُون دے رُکھّ وِچ ضرُور ای پَیوند کِیتیاں جان گِیئاں۔</verse>
				<verse number="25">بھراؤ کِتے اجیہا نا ہوئے پئی تُسی اپنے آپ نُوں سِیانے سمجھو۔ مَیں نئیں چاہندا۔ پئی تُسی ایس بھید توں ناواقِف رہو۔ پئی اِسرائیل دے اِک حِصّے اُتّے۔ جد تِیکر غیر قوماں دی بھرتی پُوری نا ہوئے۔ سخت دِلی آگئی اے۔</verse>
				<verse number="26">تے ایسے طرح سارا اِسرائیل بچایا جاوے گا۔ جیویں لِکھیا ہویا اے۔ پئی صِیُّون توں اِک چھڈواؤن والا آوے گا۔ جیہڑا یعقُوب توں بے دِینیاں ہٹائے گا۔</verse>
				<verse number="27">تے اوہناں دے نال میرا ایہو عہد اے۔ جِس ویلے مَیں اوہناں دے گُناہاں نُوں اُٹھا لواں۔</verse>
				<verse number="28">اِنجِیل ولّوں اوہ تے تُہاڈے سبّب دُشمن نیں پر چُنن ولّوں وڈّیاں دے سبّب پیارے۔</verse>
				<verse number="29">کیوں جو خُدا دِیاں نِعمتاں تے اوہدا بُلاوا مُڑن والیاں گلّاں نئیں۔</verse>
				<verse number="30">کیوں جو جیویں تُسی کِسے ویلے خُدا نُوں نئیں سو مَن دے پر ایس ویلے ایہناں دے نا مَنّن دے سببّوں تُہاڈے اُتّے رَحم کِیتا گیا۔</verse>
				<verse number="31">ایسے طرح ہُن ایہہ وی مَنّن والے نا ہوئے تاں جو تُہاڈے اُتّے رَحم ہون دے سبّب ہُن اوہناں اُتّے وی رَحم کِیتا جائے۔</verse>
				<verse number="32">کیوں جو خُدا سبھناں نُوں نافرمانی وِچ شامل کِیتا۔ تاں جو ساریاں اُتّے رَحم کرے۔</verse>
				<verse number="33">واہ خُدا دی بھرمار تے عقل تے سمجھ کیڈے ڈُونگھے نیں! اوہدیاں عدالتاں دی تھاہ کدوں مِلدی اے۔ تے اوہدیاں راہاں دا کھوج کدوں مِلدا اے۔</verse>
				<verse number="34">کِس خُدا دے خیالاں نُوں جاچیا اے؟ یا کیہڑا اوہدا صلاح کار بنیا؟</verse>
				<verse number="35">یا کِس اوہنوں پہلاں کُجھ دِتّا جِہدا مُڑ اوہنوں بدلا دِتّا جائے؟</verse>
				<verse number="36">کیوں جو اوسے توں تے اوسے دی راہِیں تے اوسے لئی سارِیاں شیواں ہویاں نیں۔ اوہدی وڈیائی سدا تِیکر ہوئے۔ آمِین۔</verse>
			</chapter>
			<chapter number="12">
				<verse number="1">سو بھراؤ۔ مَیں خُدا دِیاں مہربانِیاں دے سببّوں تُہاڈی مِنّت کرنا آں۔ پئی تُسی اپنے بدناں نُوں جیوندی پاک قُربانی چڑھاؤ۔ جیہڑی خُدا نُوں چنگی لگّے۔ پئی ایہو تُہاڈی رُوحانی بندگی اے۔</verse>
				<verse number="2">تے ایس جہان دی شکل ورگے نا بنو۔ سگوں نَوِیں عقل ہون نال اپنی صُورت بدل دے جاؤ۔ تاں جو خُدا دی نیک تے چنگی لگّن والی تے کامِل مرضی تجربے نال معلُوم کر دے رہو۔</verse>
				<verse number="3">کیوں جو اوس فضل نال جیہڑا مَینُوں بخشیا گیا اے۔ مَیں تُہاڈے وِچوں ہر اِک نُوں آکھنا آں۔ پئی جیہڑا اپنی بابت تُہانوں خیال کرنا چاہیدا اے۔ اوہدے توں وَدّھ نا کرو۔ پر سُرت نال اوسے طرح خیال کرو۔ جیویں خُدا نے ہر اِک نُوں اِیمان دا حِصّہ ونڈ دِتّا۔</verse>
				<verse number="4">کیوں جو جیویں اِک بدن وِچ ساڈے بتھیرے انگ نیں تے سارے انگاں دا اِکّو کمّ نئیں۔</verse>
				<verse number="5">اوسے طرح اسی جیہڑے بتھیرے آں پر مسِیح وِچ اِک بدن آں۔ تے اِک اِک کر کے اِک دُوجے دے انگ آں۔</verse>
				<verse number="6">سو اوس فضل دے سببّوں جیہڑا سانُوں بخشیا گیا۔ سانُوں وَکھو وَکھریاں برکتاں مِلیاں۔ جے نبُوّت اے تے اِیمان دے اندازے نال نبُوّت کریئے۔</verse>
				<verse number="7">جے خِدمت اے تے خِدمت وِچ لگّے رہیئے۔ جے کوئی سکھان والا ہوئے تے سکھان وِچ۔</verse>
				<verse number="8">تے جے وعظ نصِیحت کرن والا ہوئے۔ تے وعظ نصِیحت وِچ لگّا رہے۔ خَیرات کرن والا کُھلِّیں ہتّھِیں کرے۔ پیشوا کوشش نال پیشوائی کرے۔ رَحم کرن والا خُوشی نال کرے۔</verse>
				<verse number="9">مُحبّت بِناں مکّارِیوں ہوئے۔ بُریائی توں نفرت کرو۔ بھلیائی نال چمبڑے رہو۔</verse>
				<verse number="10">بھراواں وَرگی مُحبّت نال آپو وِچ بڑا پیار رکھو۔ عِزّت ولّوں اِک دُوجے نُوں چَنگا سمجھو۔</verse>
				<verse number="11">کمّ کرن وِچ سُستی نا کرو۔ رُوح وِچ سرگرم ہوؤو۔ خُداوند دی سیوا کر دے رہو۔</verse>
				<verse number="12">آس وِچ خُوش رہو۔ تنگی وِچ صبر کرو۔ دُعا منگن وِچ لگّے رہو۔</verse>
				<verse number="13">پاک لوکاں دِیاں لوڑاں پُوریاں کرو۔ مُسافراں دی سیوا وِچ لگے رہو۔</verse>
				<verse number="14">اپنے ستان والیاں نُوں دُعا دیو۔ دُعا دیو۔ تے بددُعا نا دیو۔</verse>
				<verse number="15">خُوشی کرن والیاں نال خُوشی کرو۔ رون والیاں نال روؤ۔</verse>
				<verse number="16">آپو وِچ اِکّو جِہیا خیال رکھو۔ اُچّے اُچّے خیال نا بنھنو۔ سگوں نِیویاں ولّ دھیان کرو۔ اپنے ولّوں سِیانے نا بن بَیٹھو۔</verse>
				<verse number="17">بدی دے بدلے کِسے نال بدی نا کرو۔ جیہڑیاں گلّاں سبھناں نُوں چَنگیاں لگدِیاں نیں اوہناں نُوں سوچو۔</verse>
				<verse number="18">جِتّھوں تِیکر ہو سکے۔ ساریاں لوکاں نال صُلح رکھو۔</verse>
				<verse number="19">پیاریو! آپے اپنا بدلہ نا لوؤ۔ سگوں غُصّے نُوں جان دیو۔ کیوں جو لِکھیا ہویا اے پئی خُداوند آکھدا اے۔ بدلہ لینا میرا کمّ اے۔ مَیں ای بدلہ لَواں گا۔</verse>
				<verse number="20">پر جے تیرا وَیری بُھکھا ہوئے اوہنوں کھوال۔ جے تریہایا ہوئے اوہنوں پیال کیوں جو جے ایہہ کریں تے تُوں اوہدے سِر اُتّے اَنگیاراں دا ڈھیر لا دیں گا۔</verse>
				<verse number="21">بُریائی کولوں ہار نا جا سگوں بھلیائی نال بُریائی نُوں ہرا دے۔</verse>
			</chapter>
			<chapter number="13">
				<verse number="1">ہر اِک بندہ اعلیٰ حکُومتاں دے تابعیاں رہے۔ کیوں جو کوئی حکُومت نئیں جیہڑی خُدا ولّوں نا ہوئے۔ تے جِنّیاں ہَین سو خُدا ولّوں ٹھہرائیاں ہویاں نیں۔</verse>
				<verse number="2">ایس لئی جیہڑا حکُومت دی مخالفت کر دا اے سو خُدا دے بندوبست دا سامنا کر دا اے تے سامنا کرن والیاں نُوں آپ ای سزا مِلے گی۔</verse>
				<verse number="3">کیوں جو حاکم چنگے کمّ لئی نئیں پر بُرے کمّ لئی ڈراوا نیں۔ جے تُوں چاہنا ایں پئی حکُومت توں نا ڈریں تاں بھلا کر اوہدے ولّوں تینُوں شاواشے مِلے گی۔</verse>
				<verse number="4">کیوں جو اوہ تیرے بھلے لئی خُدا دا نوکر اے۔ پر جے تُوں بُرا کریں تے ڈر۔ ایس لئی پئی اوہ تلوار ایویں نئیں لئی پھر دا کیوں جو اوہ خُدا دا نوکر اے۔ تے اوہدے قَہر دے سببّوں بدکار نُوں سزا دیندا اے۔</verse>
				<verse number="5">ایس لئی تابعیاں رہنا ضرُور چاہیدا اے۔ نِرا غضب دے ڈر دے مارِیاں نئیں پر خُدا دا خَوف کر کے وی۔</verse>
				<verse number="6">کیوں جو تُسی ایسے سببّوں چُنگی وی بھر دے اوہ۔ پئی اوہ خُدا دے ٹہلئے نیں جیہڑے ایسے کمّ وِچ رُجھّے رہندے نیں۔</verse>
				<verse number="7">سبھناں دا حق دے چھڈو۔ جِہنُوں چُنگی چاہیدی اے۔ چُنگی دیو جِہنُوں محصُول چاہیدا اے۔ اوہنوں محصُول دیو۔ جِہدے کولوں ڈرنا چاہیدا اے ڈرو۔ جِہدی عِزّت کرنی چاہیدی اے۔ عِزّت کرو۔</verse>
				<verse number="8">اِک دُوجے نال پیار کرن توں بِناں کِسے گلّے کِسے دے دیندار نا رہو۔ کیوں جو جیہڑا دُوجے نال پیار کر دا اے۔ اوہنے شریعت نُوں پُورا کِیتا اے۔</verse>
				<verse number="9">کیوں جو ایہہ پئی تُوں زنا نا کر۔ خُون نا کر۔ چوری نا کر۔ لالچ نا کر۔ تے جے کوئی ہور حُکم وی ہوئے۔ اوہ ایس گلّ وِچ ای آ جاندا اے پئی تُوں اپنے گواہنڈی نُوں اپنے جِہیا پیار کر۔</verse>
				<verse number="10">مُحبّت گواہنڈی دا بُرا نئیں کر دی۔ ایس کر کے مُحبّت رکھنا شریعت دا پُورا کرنا اے۔</verse>
				<verse number="11">تے زمانے نُوں جان کے پئی ہُنے ای نِیندر توں تُہاڈے جاگن دا ویلا اے۔ ایس طرح کریا کرو۔ کیوں جو اوس ویلے نالوں جدوں اساں اِیمان لیاندا ہُن ساڈی نجات نیڑے آئی۔</verse>
				<verse number="12">رات بڑی لنگھ گئی دِن نیڑے آیا۔ سو ہنیرے دے کمّ چھڈ کے چانن دے ہتّھیار پا لیئے۔</verse>
				<verse number="13">جیویں دِن نُوں چاہیدا اے۔ بھلمانسی نال چلیئے۔ نا لُچ پنیاں تے نشیاں وِچ۔ نا حرامکاری تے بدماشِیاں وِچ۔ نا جھگڑے تے ساڑے وِچ۔</verse>
				<verse number="14">سگوں خُداوند یِسُوع مسِیح نُوں پا لوؤ تے جِسم دِیاں خواہشاں پُوریاں کرن لئی سوچ فِکر نا کرو۔</verse>
			</chapter>
			<chapter number="14">
				<verse number="1">اوہنوں جیہڑا اِیمان وِچ کمزور اے۔ تُسی قبول تے کرو۔ پر شک شُبہ دے جھگڑیاں لئی نئیں۔</verse>
				<verse number="2">کِسے دا اِیمان اے پئی مَیں سبھ کُجھ کھاواں پر ہور کوئی جیہڑا کمزور اے۔ سو ساگ پَتّر کھاندا اے۔</verse>
				<verse number="3">تے جیہڑا کھان والا اے اوہ اوہنوں جیہڑا نئیں کھاندا۔ ماڑیاں نا جانے۔ تے جیہڑا نئیں کھاندا اوہ کھان والے اُتّے عیب نا لاوے کیوں جو خُدا اوہنوں قبول کِیتا اے۔</verse>
				<verse number="4">تُوں کون ہوناں ایں۔ پئی پرائے ٹہلئے اُتّے عیب لاویں؟ اوہدا اُٹھنا ڈِگّنا اوہدا اپنا ای مالک سگوں اوہ اُٹھا لیا جائے گا۔ کیوں جو خُدا اوہنوں کھلھارن اُتّے قادر اے۔</verse>
				<verse number="5">کوئی اِک دِن نُوں دُوجے دِن نالوں چَنگا سمجھدا اے۔ تے کوئی سبھناں دِناں نُوں چَنگا سمجھدا اے۔ ہر کوئی آپو اپنے مَن وِچ پَکّا ہوئے۔</verse>
				<verse number="6">جیہڑا کِسے دِن نُوں مَندا اے۔ اوہ خُداوند دی خاطر مَندا اے۔ تے جیہڑا کھاندا اے۔ اوہ خُداوند دی خاطر کھاندا اے کیوں جو اوہ خُدا دا شُکر کر دا اے۔ تے جیہڑا نئیں کھاندا اوہ خُداوند دی خاطر نئیں کھاندا تے خُدا دا شُکر کر دا اے۔</verse>
				<verse number="7">کیوں جو ساڈے وِچوں کوئی اپنی خاطر نئیں جِیوندا تے نا کوئی اپنی خاطر مر دا اے۔</verse>
				<verse number="8">ایس واسطے بھانویں اسی جِیوئیے خُداوند دی خاطر جیونے آں۔ تے بھانویں اسی مریئے خُداوند دی خاطر مرنے آں۔ بس بھانویں جیویئے بھانویں مریئے اسی خُداوند دے ای آں۔</verse>
				<verse number="9">کیوں جو ایسے واسطے مسِیح مویا تے جِیو پیا۔ پئی مُردیاں تے جِیوندیاں دا وی خُداوند ہوئے۔</verse>
				<verse number="10">پر تُوں اپنے بھرا اُتّے کاہِنُوں عیب لانا ایں؟ یا تُوں کاہِنُوں اپنے بھرا نُوں ماڑیاں جاننا ایں۔ کیوں جو اسی سارے خُدا دے تخت دے اگّے حاضر ہوواں گے۔</verse>
				<verse number="11">کیوں جو ایہہ لِکھیا ہویا اے۔ پئی خُداوند آکھدا اے۔ میری حیاتی دی سَونہہ میرے اگّے سارے گوڈے نوان گے تے سارِیاں زباناں خُدا دا اِقرار کرن گِیاں۔</verse>
				<verse number="12">سو ساڈے وِچوں ہر کوئی خُدا نُوں اپنا اپنا حِساب دے گا۔</verse>
				<verse number="13">ایس لئی اسی اگّے نُوں اِک دُوجے اُتّے عیب نا لایئے۔ سگوں تُسی اپنے مَن وِچ ایہہ ٹھہراؤ۔ پئی اسی اپنے بھرا دے اگّے کوئی ٹھوکر نا رکھیے۔</verse>
				<verse number="14">مَیں جاننا آں تے خُداوند یِسُوع وِچ مَینُوں یقِین ہویا اے۔ پئی کوئی شے اپنے آپ وِچ ناپاک نئیں اے۔ پر جیہڑا کِسے شے نُوں ناپاک گندا اے۔ اوہدے لئی ناپاک اے۔</verse>
				<verse number="15">سو جے کھان دے سببّوں تیرے بھراواں نُوں دُکھ ہوندا اے۔ تے تُوں فیر مُحبّت وِچ نئیں چلدا۔ اپنے کھان نال اوہدا ناس نا کر۔ جِہدے بدلے مسِیح مویا۔</verse>
				<verse number="16">سو تُہاڈی بھلیائی دی بدنامی نا کِیتی جاوے۔</verse>
				<verse number="17">کیوں جو خُداوند دی بادشاہی کھانا پِینا نئیں اے۔ سگوں راستبازی تے میل ملاپ تے پاک رُوح وِچ خُوشی اے۔</verse>
				<verse number="18">کیوں جو جیہڑا ایس طرح مسِیح دا غلام ہوندا اے۔ اوہ خُدا اگّے چَنگا اے۔ تے بندیاں اگّے کھرا اے۔</verse>
				<verse number="19">سو آؤ اسی اوہناں گلّاں دا پِچھّا کریئے۔ جِنہاں توں میل ملاپ تے اِک دُوجے دی ترقی ہوئے۔</verse>
				<verse number="20">کھان دے سبّب خُدا دے کمّ نُوں نا وگاڑ۔ سارِیاں شیواں تے پاک نیں پر اوس بندے دے لئی بُریاں نیں جِہنُوں کھان نال ٹھوکر لگدی اے۔</verse>
				<verse number="21">چنگی گلّ ایہہ اے نا تُوں گوشت کھائیں نا شراب پِیویں۔ نا کوئی اجیہا کمّ کریں۔ جِہدے توں تیرا بھرا ٹھوکر کھاوے۔</verse>
				<verse number="22">جیہڑا تُوں اِیمان رکھنا ایں۔ اپنے لئی خُدا دے اگّے رکھ۔ دھنّ اے اوہ بندہ جِہدا دِل اپنے آپ نُوں اوس گلّ اُتّے جِہنُوں اوہ کھری سمجھدا اے۔ عَیبی نا ٹھہراوے۔</verse>
				<verse number="23">پر جیہڑا شک رکھ کے کھاندا اے۔ اوہ گُنہگار ٹھہریا۔ ایس لئی پئی اِیمان نال نئیں کھاندا تاں جو کُجھ اِیمان نال نئیں۔ سو گُناہ اے۔</verse>
			</chapter>
			<chapter number="15">
				<verse number="1">ہُن سانُوں جیہڑے تگڑے آں چاہیدا اے۔ پئی ماڑیاں دِیاں کمزوریاں دی برداشت کریئے۔ تے اپنی خُوشی نا کریئے۔</verse>
				<verse number="2">ساڈے وِچوں ہر کوئی آپو اپنے گواہنڈی نُوں اوہدی بھلیائی لئی خُوش کرے۔ پئی اوہدی ترقی ہوئے۔</verse>
				<verse number="3">کیوں جو مسِیح نے وی اپنے آپ نُوں خُوش نئیں کِیتا۔ پر جیویں لِکھیا ہویا اے۔ تیرے طعنے مارن والیاں دے طعنے میرے اُتّے آپئے۔</verse>
				<verse number="4">کیوں جو جو کُجھ اگّے لِکھیا گیا سی ساڈی تعلِیم دے لئی لِکھیا گیا۔ تے جو اسی صبر نال تے پاک کتاب دی تسلّی نال آس رکھیے۔</verse>
				<verse number="5">ہُن صبر تے تسلّی دا خُدا تُہانوں ایہہ بخشے۔ پئی مسِیح یِسُوع دے طَور طریقے اُتّے آپو وِچ اِکّو جیہے خیال رکھو۔</verse>
				<verse number="6">تاں جو تُسی اِک دِل ہو کے اِک مُنھ نال خُدا تے ساڈے خُداوند یِسُوع مسِیح دے باپ دی وڈیائی کرو۔</verse>
				<verse number="7">ایس کر کے تُسی اِک دُوجے نُوں قبول کرو۔ جیویں مسِیح وی تُہانوں قبول کِیتا۔ تاں جو خُدا دی وڈیائی ہوئے۔</verse>
				<verse number="8">کیوں جو مَیں آکھنا آں پئی خُدا دی سچیائی ثابت کرن لئی ایس کر کے مسِیح سُنتی بہن والیاں دا خادم کِیتا گیا۔ تاں جو اوہناں وعدیاں نُوں۔ جیہڑے پئیو دادیاں نال کِیتے گئے سن۔ پَکیّاں کرے۔</verse>
				<verse number="9">تے غیر قوماں رَحم دے سببّوں خُدا دی وڈیائی کرن جیویں لِکھیا ہویا اے۔ پئی ایس لئی مَیں غیر قوماں وِچ تیرا قرار کراں گا۔ تے تیرے ناں دا گِیت گاواں گا۔</verse>
				<verse number="10">تے فیر اوہ آکھدا اے۔ پئی اَے غیر قوم والیو۔ اوہدی اُمّت دے نال خُوشی کرو۔</verse>
				<verse number="11">تے فیر ایہہ پئی سارے غیر قوم والیو۔ خُداوند دی وڈیائی کرو۔ تے سارِیاں اُمّتاں اوہدیاں صِفتاں کرن۔</verse>
				<verse number="12">تے فیر یسعیاہ ایہہ آکھدا اے۔ یسّی دی جڑ ظاہر ہوئے گی۔ تے جیہڑا غیر قوماں اُتّے حکُومت کرن نُوں اُٹھدا اے۔ اوہدے اُتّے غیر قوماں آس رکھن گِیاں۔</verse>
				<verse number="13">ہُن اوس آس دا خُدا تُہاڈے اِیمان لیاؤن دے سبّب ساری خُوشی تے چَین نال تُہانوں بھر دیوے تاں جو تُسی پاک رُوح دی قُدرت نال آس وِچ وَدھدے جاؤ۔</verse>
				<verse number="14">تے میرے بھراؤ! مَیں آپ تُہاڈی بابت ایہہ یقِین رکھنا آں پئی تُسی آپ نیکی نال بھرپُور تے ساری دانائی نال بھرے ہوئے ہو تے اِک دُوجے نُوں سمجھان جوگے اوہ۔</verse>
				<verse number="15">پر مَیں تُہانوں چیتا دوان واسطے تھوڑا تھوڑا لِکھیا۔ سو اوہدے وِچ بُہتی دلیری کِیتی اوس فضل دے سببّوں جیہڑا خُدا ولّوں مَینُوں بخشیا گیا اے</verse>
				<verse number="16">پئی مَیں خُدا دی خُوشخبری دی سیوا کاہِن وانگر کر کے غیر قوماں دے لئی مسِیح یِسُوع دا سیوک ہوواں۔ تاں جو غیر قوماں دا چڑھاوا پاک رُوح توں پاک ہو کے منظُور کِیتا جاوے۔</verse>
				<verse number="17">سو مَیں ایہناں گلّاں دی بابت جیہڑیاں خُدا ولّوں نیں۔ مسِیح یِسُوع وِچ فخر کرنا آں</verse>
				<verse number="18">کیوں جو مَیں ایہہ دلیری نئیں کراں گا۔ پئی مَیں ہور کِسے گلّ دا ذِکر کراں بنا اوہناں دے جیہڑیاں مسِیح میری راہِیں غیر قوماں دے منان لئی کِیتیاں بھانویں کلام تے کمّاں نال۔</verse>
				<verse number="19">بھانویں نشانِیاں تے کراماتاں دی قُدرت نال بھانویں پاک رُوح دی قُدرت نال۔ ایتھوں تِیکر پئی یرُوشلِیم توں لے کے اِلّرِکُم تِیکر وی مَیں پھیرا مار کے مسِیح دی خُوشخبری دی پُوری منادی کِیتی۔</verse>
				<verse number="20">پر مَینُوں ایہہ چاہ سی۔ پئی مَیں خُوشخبری دی منادی اوتھے نا کراں جِتّھے مسِیح دا ناں سُنایا گیا۔ کِتے اجیہا نا ہوئے پئی مَیں دُوجے دی نِینّھ اُتّے ردّہ رکھاں۔</verse>
				<verse number="21">سگوں جیویں لِکھیا ہویا اے پئی اوہ ویکھن گے جِنہاں نُوں اوہدی خبر نئیں سی دِتّی گئی۔ تے اوہ سمجھن گے۔ جِنہاں نئیں سُنیا۔</verse>
				<verse number="22">ایسے سببّوں مَیں اکثر تُہاڈے کول آؤن توں وی رُکیا رہیا۔</verse>
				<verse number="23">پر ہُن ایسے کر کے پئی ایہناں دیساں وِچ تاں نئیں رہیا۔ نالے بتھیرے ورھیاں توں مَینُوں تُہاڈے کول آؤن دا دِلی شَوق سی۔</verse>
				<verse number="24">سو جد مَیں اِسفانیہ ولّ جاواں گا۔ مَینُوں آس اے پئی واٹے تُہانوں مِل کے جاواں گا تے جد پہلاں تُہاڈی سنگت نال میری کُجھ تسلّی ہو جاوے گی۔ تے تُسی مَینُوں اوس پاسے ٹور دیو گے۔</verse>
				<verse number="25">پر ایس ویلے مَیں پاک لوکاں دی خِدمت کرن لئی یرُوشلِیم نُوں جانا آں۔</verse>
				<verse number="26">کیوں جو مَکِدُنیہ تے اَخیہ دے لوکاں نُوں ایہہ چَنگا لگّا۔ پئی اوہ یرُوشلِیم دے پاک لوکاں وِچوں جیہڑے غرِیب نیں اوہناں لئی چندہ کرن۔</verse>
				<verse number="27">کِیتا تے رضامندی نال پر اوہ اوہناں دے دیندار وی نیں۔ کیوں جو جد غیر قوماں اوہناں دِیاں رُوحانی برکتاں وِچ شریک ہوئیاں۔ تے اوہناں نُوں وی چاہیدا سی پئی جِسمانی برکتاں وِچ اوہناں دی سیوا کرن۔</verse>
				<verse number="28">سو جد مَیں ایس کمّ نُوں مُکالاں گا تے ایس پَھل اُتّے اوہناں لئی مُہر لاواں گا۔ تے مَیں تُہاڈے کولوں ہو کے اِسفانیہ نُوں جاواں گا</verse>
				<verse number="29">تے مَیں جاننا آں پئی جدوں تُہاڈے کول آواں گا۔ تدوں مسِیح دی پُوری برکت لے کے آواں گا۔</verse>
				<verse number="30">بھراؤ مَیں یِسُوع مسِیح دا جیہڑا ساڈا خُداوند اے۔ واسطہ دے کے تے رُوح دی مُحبّت نُوں یاد دوا کے تُہاڈی مِنّت کرنا آں۔ پئی میرے لئی خُدا کولوں دُعا منگن وِچ میرے نال کوشش کرو۔</verse>
				<verse number="31">پئی مَیں اوہناں توں جیہڑے یہُودیہ وِچ نافرمان نیں بچ جاواں نالے اوہ میری خِدمت جیہڑی مَیں یرُوشلِیم لئی کرنا آں پاک لوکاں نُوں منظُور ہوئے۔</verse>
				<verse number="32">تے مَیں جے خُدا چاہے تُہاڈے کول خُوشی نال آواں تے تُہاڈی سنگت وِچ سُکھ پاواں۔</verse>
				<verse number="33">ہُن تسلّی دا خُدا تُہاڈے سبھناں نال ہوئے آمِین۔</verse>
			</chapter>
			<chapter number="16">
				<verse number="1">مَیں فِیبے دی جیہڑی ساڈی بھین تے کِنخریہ دی کلِیسیا دی ٹہلن اے۔ تُہانوں سونپیا آں۔</verse>
				<verse number="2">پئی تُسی اوہنوں خُداوند وِچ قبول کرو۔ جیویں پاک لوکاں نُوں چاہیدا اے۔ تے جِس کِسے کمّ وِچ اوہنوں تُہاڈی لوڑ پَوے۔ تُسی اوہدی مدد کرو۔ کیوں جو اوہ آپ وی بتھیریاں دی سگوں میری وی مدد کرن والی سی۔</verse>
				<verse number="3">پرسِکّلہ تے اَکوِلہ نُوں جیہڑے مسِیح یِسُوع وِچ میرے نال دے کمّ کرن والے نیں سلام آکھو۔</verse>
				<verse number="4">اوہناں تے میری جان دے بدلے اپنا گلّ ڈاہ دِتّا۔ اوہناں دا نِرا مَیں ای نئیں پر غیر قوماں دِیاں سارِیاں کلِیسیاواں شُکر گُزار نیں۔</verse>
				<verse number="5">نالے اوس کلِیسیا نُوں جیہڑی اوہناں دے گھر وِچ اے۔ سلام آکھو۔ میرے پیارے اِپینِتُس نُوں جیہڑا مسِیح لئی آسِیہ دا پہلا پَھل اے سلام آکھو۔</verse>
				<verse number="6">مریم نُوں جِس تُہاڈے نال بُہت محنت کِیتی سلام آکھو۔</verse>
				<verse number="7">میرے ساکاں اندرُنِیکُس تے یُونِیاس نُوں سلام آکھو۔ اوہ تے قید وِچ میرے ساتھی سن تے رسُولاں وِچ مشہُور نیں۔ تے مَیتھوں اگیترے مسِیح وِچ سن۔</verse>
				<verse number="8">میرے خُداوند دے وِچ پیارے اَمپلیاطُس نُوں سلام آکھنا۔</verse>
				<verse number="9">اُربانُس مسِیح وِچ ساڈے نال دے کمّ کرن والے نُوں تے میرے پیارے استخُس نُوں سلام آکھنا۔</verse>
				<verse number="10">اَپلِّیس نُوں جیہڑا مسِیح وِچ مقبُول اے۔ سلام آکھنا۔ اَرِستُِبُولُس دے گھر دیاں نُوں میرا سلام آکھو۔</verse>
				<verse number="11">ہیرودیاں نُوں جیہڑا میرا ساک اے سلام آکھو نَرکِسُّس دے ٹبّر دے جِنّے خُداوند وِچ نیں۔ اوہناں نُوں سلام آکھو۔</verse>
				<verse number="12">ترُوفَینہ تے ترُوفوسہ نُوں جیہڑیاں خُداوند وِچ محنت کر دیاں نیں سلام آکھو۔ پیاری پرسِس نُوں جِس خُداوند وِچ بُہت محنت کِیتی سلام آکھو۔</verse>
				<verse number="13">رُوفس نُوں جیہڑا خُداوند وِچ چُنیا ہویا اے۔ تے اوہدی ماں نُوں جیہڑی میری وی ماں اے۔ سلام آکھو۔</verse>
				<verse number="14">اَسُنکرِتُس تے فلِگون تے ہرمِیس تے پترُباس تے ہرماس تے بھراواں نُوں جیہڑے اوہناں دے نال نیں سلام آکھو۔</verse>
				<verse number="15">فِلُلُگس تے یُولیہ تے نیریُوس تے اوہدی بھین تے اُلُمپاس تے سارے پاک لوکاں نُوں جیہڑے اوہناں دے نال نیں سلام آکھو۔</verse>
				<verse number="16">تُسی پاک بوسہ لے کے اِک دُوجے نُوں سلام آکھو۔ مسِیح دِیاں سارِیاں کلِیسیاواں تُہانوں سلام آکھدیاں نیں۔</verse>
				<verse number="17">پر بھراؤ! مَیں تُہاڈی مِنّت کرنا آں۔ تُسی اوہناں لوکاں توں جیہڑے اوس تعلِیم دے اُلٹ جیہڑی تُہانوں مِلی پُھٹ پان والے تے ٹھوکر دین والے نیں خبردار رہو تے اوہناں توں لانبھے رہو۔</verse>
				<verse number="18">کیوں جو ایہو جِہے ساڈے خُداوند مسِیح دے غلام نئیں سگوں اپنے ڈِھڈ دے غلام نیں۔ تے چوپڑیاں چاپڑیاں گلّاں نال اوہ بھولیاں دیاں دِلاں نُوں بھچلاندے نیں۔</verse>
				<verse number="19">کیوں جو تُہاڈی تابعداری ساریاں وِچ مشہُور ہوئی اے ایس کر کے مَیں تُہاڈے اُتّے خُوش آں پر مَیں چاہناں آں پئی تُسی بھلیائی وِچ سِیانے تے بُریائی وِچ نِیانے رہو۔</verse>
				<verse number="20">تسلّی دا خُدا چھیتی تُہاڈے پیراں ہیٹھ شیطان نُوں لتاڑے گا۔ ساڈے خُداوند یِسُوع مسِیح دا فضل تُہاڈے نال ہوئے۔</verse>
				<verse number="21">تِیمُتِھیُس جیہڑا میرے نال کمّ کر دا اے۔ تے لُوکِیُس تے یاسون تے سوسِپطرُس جیہڑے میرے ساک نیں تُہانوں سلام آکھدے نیں۔</verse>
				<verse number="22">مَیں ترتِیُس جیہڑا خُداوند وِچ ایس خط دا لِکھن والا آں۔ تُہانوں سلام آکھنا آں۔</verse>
				<verse number="23">گَیُس جِہدے مَیں تے ساری کلِیسیا پَروہنے آں۔ تُہانوں سلام آکھدا اے۔ اِراستُس جیہڑا شہر دا خزانچی اے۔ تے بھرا کوارتُس تُہانوں سلام آکھدے نیں۔</verse>
				<verse number="24">[ساڈے خُداوند یِسُوع مسِیح دا فضل تُہاڈے سبھناں نال ہوئے۔ آمِین۔]</verse>
				<verse number="25">ہُن اوہدی جِہدی قُدرت اے۔ پئی میری خُوشخبری تے یِسُوع مسِیح دے ناں دی منادی دے سببّوں تُہانوں قیم رکھّے۔ اوس بھید دے ظاہر ہون دے سببّوں جیہڑا مُڈھوں ای چُھپیا رہیا۔</verse>
				<verse number="26">پر ہُن نبیاں دِیاں کِتاباں دی راہِیں ظاہر کِیتا گیا۔ تے ہمیشہ دے خُدا دے حُکم دے سببّوں سارِیاں قوماں نُوں ایس لئی دسیا گیا۔ پئی اوہ اِیمان دے تابعدار ہون۔</verse>
				<verse number="27">اوسے اکلّے سیانپ والے خُدا دی۔ یِسُوع مسِیح دی راہِیں سدا وڈیائی ہوئے۔ آمِین</verse>
			</chapter>
		</book>
		<book number="46">
			<chapter number="1">
				<verse number="1">پَولُس ولّوں جیہڑا خُداوند دی مرضی نال یِسُوع مسِیح دا رسُول ہون لئی سدّیا گیا تے بھرا سوستِھینس ولّوں۔</verse>
				<verse number="2">خُدا دی اوس کلِیسیا نُوں جیہڑی کُرِنتِھس وِچ اے۔ یعنی اوہناں نُوں جیہڑے مسِیح یِسُوع دی راہِیں پاک کِیتے گئے تے پاک لوک ہون دے لئی سَدّے گئے نیں تے اوہناں ساریاں نُوں وی جیہڑے سبھنیں تھائِیں ساڈے تے اپنے خُداوند یِسُوع مسِیح دا ناں لَیندے نیں۔</verse>
				<verse number="3">ساڈے باپ خُدا تے خُداوند یِسُوع مسِیح ولّوں تُہانوں فضل تے تسلّی مِلدی رہے۔</verse>
				<verse number="4">مَیں تُہاڈے لئی خُدا دے اوس فضل دے سببّوں جیہڑا مسِیح یِسُوع دی راہِیں تُہاڈے اُتّے ہویا۔ سدا اپنے خُدا دا شُکر کرنا آں۔</verse>
				<verse number="5">پئی تُسی اوہدے وِچ ہو کے کلام تے عِلم دی ہر طرح دی دَولت نال دَولتمند ہوگئے اوہ۔</verse>
				<verse number="6">سو مسِیح دی گواہی تُہاڈے وِچ قیم ہوئی۔</verse>
				<verse number="7">ایتھوں توڑی پئی تُسی کِسے نِعمت وِچ ہورناں نالوں گھٹ نئیں تے ساڈے خُداوند یِسُوع مسِیح دے ظاہر ہون دی اُڈِیک وِچ اوہ۔</verse>
				<verse number="8">جیہڑا تُہانوں اوڑک تِیکر قیم وی رکھّے گا۔ تاں جو تُسی ساڈے خُداوند یِسُوع مسِیح دے دِن بے عیب ٹھیرو</verse>
				<verse number="9">خُدا سَچّا اے۔ جِس تُہانوں اپنے پُتر ساڈے خُداوند یِسُوع مسِیح دی سنگت لئی سدّیا اے۔</verse>
				<verse number="10">ہُن بھراؤ! مَیں یِسُوع مسِیح دا جیہڑا ساڈا خُداوند اے ناں یاد دوا کے تُہاڈے اگّے مِنّت کرنا آں۔ پئی اِکّو جِہی گلّ آکھو تے تُہاڈے وِچ دُوجا پن نا ہوئے۔ سگوں آپو وِچ اِک دِل تے اِک صلاح ہو کے کامِل بنے رہو۔</verse>
				<verse number="11">کیوں جو بھراؤ! تُہاڈی بابت مَینُوں خلوئے دے کئیاں توں پتا لگّا۔ پئی تُہاڈے وِچ جھگڑے ہوندے نیں۔</verse>
				<verse number="12">میرا مطلب ایہہ اے پئی تُہاڈے وِچوں کوئی تے اپنے آپ نُوں پَولُس دا آکھدا اے۔ کوئی اُپلّوس دا کوئی کیفا دا۔ کوئی مسِیح دا۔</verse>
				<verse number="13">کِیہ مسِیح وَنڈیا گیا؟ یا پَولُس تُہاڈے لئی صلِیب دِتّا گیا؟ یا تُساں پَولُس دے ناں اُتّے بپتِسمہ لیا اے؟</verse>
				<verse number="14">مَیں خُدا دا شُکر کرنا آں پئی کرِسپُس تے گَیُس دے بِناں مَیں تُہاڈے وِچوں کِسے نُوں بپتِسمہ نئیں دِتّا۔</verse>
				<verse number="15">متے کوئی ایہہ آکھے پئی تُساں میرے ناں اُتّے بپتِسمہ لیا۔</verse>
				<verse number="16">ہاں ستِفناس دے ٹبّر نُوں وی مَیں بپتِسمہ دِتّا تے اوہناں دے بِناں مَینُوں نئیں پتا۔ پئی مَیں کِسے ہور نُوں بپتِسمہ دِتّا ہوئے۔</verse>
				<verse number="17">کیوں جو مسِیح مَینُوں بپتِسمے لئی نئیں سگوں خُوشخبری سُنان لئی گھلّیا اے تے اوہ وی کلام دی دنائی نال نئیں۔ تاں جو مسِیح دی صلِیب بے اثر نا ہو جائے۔</verse>
				<verse number="18">کیوں جو صلِیب دی منادی ناس ہون والیاں واسطے تے مُورکھ اے۔ پر ساڈے نجات لین والیاں واسطے خُدا دی قُدرت اے۔</verse>
				<verse number="19">کیوں جو لِکھیا اے۔ پئی مَیں سیانیاں دی دنائی دا ناس تے عقل والیاں دی عقل نُوں رَدّ کر دیاں گا۔</verse>
				<verse number="20">کِتّھوں دا سیانا۔ کِتّھوں دا منشی۔ کِتّھوں دا ایس دُنیا دا بحث کرن والا۔ کِیہ خُدا نے دُنیا دی دنائی نُوں مُورکھ نئیں کِیتا؟</verse>
				<verse number="21">ایس لئی پئی جد خُدا دی دنائی دے سببّوں دُنیا اپنی دنائی نال خُدا نُوں نا سہاتا۔ تَد خُدا نُوں ایہہ چَنگا لگّا۔ پئی ایس منادی دی مُورکھ دی راہِیں اِیمان لیاؤن والیاں نُوں نجات دیوے۔</verse>
				<verse number="22">جیویں یہُودی نِشان منگدے نیں۔ تے یُونانی دانائی دی کھوج کر دے نیں۔</verse>
				<verse number="23">پر اسی اوس صلِیب دِتّے ہوئے مسِیح دی منادی کرنے آں۔ جیہڑا یہُودِیاں لئی ٹھوکر تے غیر قوماں بھانے مُورکھ اے۔</verse>
				<verse number="24">پر جیہڑے سَدّے ہوئے نیں یہُودی ہون بھانویں یُونانی۔ اوہناں بھانے مسِیح خُدا دی قُدرت تے خُدا دی حِکمت اے۔</verse>
				<verse number="25">کیوں جو خُدا دی مُورکھ بندیاں دی حِکمت نالوں چنگی اے تے خُدا دی کمزوری بندیاں دے زور نالوں زور والی اے۔</verse>
				<verse number="26">بھراؤ! اپنے سَدّے جان اُتّے تے دھیان کرو پئی تُہاڈے وِچوں دُنیا دے بتھیرے حکِیم۔ بتھیرے اختیار والے۔ بتھیرے اشراف نئیں سَدّے گئے۔</verse>
				<verse number="27">سگوں خُدا نے دُنیا دے مُورکھاں نُوں چُن لیا۔ پئی حکیماں نُوں شرمندیاں کرے۔</verse>
				<verse number="28">تے خُدا نے دُنیا دیاں ماڑیاں نُوں چُنیا پئی تگڑیاں نُوں شرمندیاں کرے۔</verse>
				<verse number="29">تے کوئی بندہ خُدا دے اگّے فخر نا کرے۔</verse>
				<verse number="30">پر تُسی اوہدے ولّوں یِسُوع مسِیح وِچ ہو جیہڑا ساڈے لئی خُدا ولّوں حِکمت ہویا یعنی راستبازی تے پاکیزگی تے مُکتی۔</verse>
				<verse number="31">تاں جو جیویں لِکھیا اے۔ اوسے طرح ای ہوئے پئی جیہڑا فخر کرے اوہ خُداوند اُتّے فخر کرے۔</verse>
			</chapter>
			<chapter number="2">
				<verse number="1">تے بھراؤ! جد مَیں خُدا دے بھیت دی منادی کر دا ہویا تُہاڈے کول آیا۔ تے اُچّے درجے دے کلام یا دنائی نال نئیں آیا</verse>
				<verse number="2">کیوں جو مَیں ایہہ اِرادہ کر لیا سی پئی تُہاڈے وِچ یِسُوع مسِیح سگوں صلِیب دِتّے ہوئے مسِیح دے بِناں ہور کُجھ نا جاناں گا۔</verse>
				<verse number="3">تے مَیں کمزوری تے ڈر تے بڑے تَھر تَھر کمبن دی حالت وِچ تُہاڈے کول رہیا۔</verse>
				<verse number="4">تے میرے کلام تے میری منادی وِچ دنائی دِیاں پَرچا لین والِیاں گلّاں نئیں سن سگوں اوہ رُوح تے قُدرت نال ثابت ہوندیاں سن۔</verse>
				<verse number="5">تاں جو تُہاڈا اِیمان بندیاں دی دنائی اُتّے نا بنیا ہوئے۔ سگوں خُدا دی قُدرت اُتّے۔</verse>
				<verse number="6">فیر وی سیانیاں وِچ اسی حِکمت دِیاں گلّاں کرنے آں۔ پر ایس دُنیا دی تے ایس جہان دے ناس ہون والیاں سرداراں دی حِکمت نئیں۔</verse>
				<verse number="7">سگوں اسی خُدا دی اوہ لُکی ہوئی حِکمت بھیت وانگر بیان کرنے آں۔ جِہنُوں خُدا نے دُنیا دے مُڈھ توں پہلاں ساڈے جلال واسطے مُقرّر کِیتا سی۔</verse>
				<verse number="8">تے اوہنوں ایس جہان دے سرداراں وِچوں کِسے نا سہاتا کیوں جو جے سمجھدے تے جلال دے خُداوند نُوں صلِیب نا دیندے۔</verse>
				<verse number="9">سگوں جیویں لِکھیا اے۔ اوسے طرح ہویا پئی جیہڑیاں شیواں نا اَکھّیاں ویکھیاں نا کنّاں سُنیاں نا بندیاں دے دِلاں وِچ آئِیاں۔ جِنّیاں شیواں خُدا نے اپنے پیار کرن والیاں لئی تیار کر دِتّیاں۔</verse>
				<verse number="10">پر ساڈے اُتّے خُدا اوہناں نُوں رُوح دی راہِیں ظاہر کِیتا۔ کیوں جو رُوح سارِیاں گلّاں سگوں خُدا دِیاں ڈُوہنِگیاں گلّاں وی بھال کر لَیندا اے۔</verse>
				<verse number="11">کیوں جو بندیاں وِچوں کون کِسے بندے دا حال جان دا اے۔ اوس بندے دی رُوح دے بِناں جیہڑی اوہدے وِچ اے۔ ایس طرح خُدا دے رُوح بِناں کوئی خُدا دا حال نئیں جان دا۔</verse>
				<verse number="12">پر سانُوں دُنیا دی رُوح نئیں۔ سگوں اوہ رُوح مِلیا اے جیہڑا خُدا ولّوں اے۔ تاں جو اوہناں گلّاں نُوں جانئے جیہڑیاں خُدا سانُوں دان کِیتیاں نیں۔</verse>
				<verse number="13">تے اسی ایہناں گلّاں نُوں اوہناں لفظاں وِچ نئیں بیان کر دے۔ جیہڑے اِنسانی حِکمت نال سانُوں سِکھائے گئے ہون۔ سگوں اوہناں لفظاں وِچ جیہڑے رُوح سِکھائے نیں۔ تے رُوحانی گلّاں نُوں رُوحانی گلّاں نال جاچنے آں۔</verse>
				<verse number="14">پر نفس دا بندہ خُدا دے رُوح دِیاں گلّاں نئیں مَندا کیوں جو اوہ اوہدے بھانیں مُورکھ دِیاں گلّاں نیں۔ تے اوہ اوہناں نُوں سمجھ نئیں سکدا اے۔ کیوں جو اوہ رُوحانی طرح پرکھیاں جاندِیاں نیں۔</verse>
				<verse number="15">پر رُوحانی بندہ سارِیاں گلّاں نُوں پرکھ لَیندا اے۔ پر آپ کِسے توں پرکھیا نئیں جاندا۔</verse>
				<verse number="16">خُداوند دی عقل نُوں کِس جانیا اے۔ پئی اوہنوں کوئی سِکھا سکے۔ پر ساڈے وِچ مسِیح دی عقل رہندی اے۔</verse>
			</chapter>
			<chapter number="3">
				<verse number="1">تے بھراؤ! مَیں تُہاڈے نال ایس طرح کلام نا کر سکیا جیویں رُوحانِیاں نال سگوں جیویں جسمانِیاں نال تے اوہناں نال جیہڑے مسِیح وِچ نِیانے نیں۔</verse>
				<verse number="2">مَیں تُہانوں دُدّھ پیایا۔ تے روٹی نا کھوائی۔ کیوں جو تُسی اوہنوں پچا نئیں سو سکدے۔ سگوں اجے وی پچا نئیں سکدے ہو۔</verse>
				<verse number="3">کیوں جو اجے تِیکر جِسمانی ہو۔ ایس لئی پئی جد تُہاڈے وِچ ساڑا تے جھگڑا اے۔ تے تُسی جِسمانی نا ہوئے؟ تے بندیاں دِیاں طریقیاں اُتّے ٹُرن والے نا ہوئے؟</verse>
				<verse number="4">ایس لئی پئی جد اِک آکھدا اے۔ پئی مَیں پَولُس دا آں۔ تے دُوجا آکھدا اے مَیں اُپلّوس دا آں۔ تے تُسی اِنسان نا ہوئے؟</verse>
				<verse number="5">اُپلّوس کِیہ شے اے؟ تے پَولُس کِیہ اے؟ سیوائے جِنہاں دی راہِیں تُساں اِیمان لیاندا۔ تے ہر اِک دا اوناں ای درجہ اے۔ جِنّاں خُداوند دِتّا اے</verse>
				<verse number="6">مَیں بُوٹا لا یا تے اُپلّوس پیایا پر وَدھایا خُدا نے۔</verse>
				<verse number="7">سو نا تے لان والا کُجھ شے اے۔ نا پیان والا پر خُدا جیہڑا وَدھان والا اے۔</verse>
				<verse number="8">لان والا تے پانی دین والا دونویں اِکّو جیہے نیں۔ پر ہر اِک نُوں بدلہ اوہدی اپنی محنت پِچّھے مِلے گا۔</verse>
				<verse number="9">کیوں جو اسی خُدا دے نال کمّ کرن والے آں۔ تے تُسی خُدا دی پَیلی اوہ۔ تے خُدا دی عمارت۔</verse>
				<verse number="10">مَیں اوس توفِیق دے سببّوں جیہڑی خُدا مَینُوں بخشی۔ عقلمند راج وانگر نِینّھ رکھی تے دُوجا اوہدے اُتّے عمارت اُسار دا اے۔ سو ہر اِک خبردار رہے۔ پئی کہیو جِہی عمارت اُسار دا اے۔</verse>
				<verse number="11">کیوں جو بِناں اوس نِینّھ دے جیہڑی دھری ہوئی اے۔ تے اوہ یِسُوع مسِیح اے۔ کوئی ہور نِینّھ رکھ نئیں سکدا۔</verse>
				<verse number="12">تے جے کوئی اوس نِینّھ اُتّے سونے یا چاندی یا قِیمتی پتّھراں یا لکّڑیا گھاہ یا بھوہ دا ردّہ رکھّے۔</verse>
				<verse number="13">تے ہر کِسے دا کمّ دِس پووے گا۔ کیوں جو جیہڑا دِن اَگ نال ظاہر ہوئے گا۔ اوہ اوس کمّ نُوں دس دے گا۔ تے اوہ اَگ ہر اِک دا کمّ آپی پرکھ لَئے گی۔ پئی کیہو جِہیا اے۔</verse>
				<verse number="14">جِہدا کمّ اوہدے اُتّے اُساریا ہویا باقی رہے گا۔ اوہنوں بدلہ مِلے گا۔</verse>
				<verse number="15">تے جِہدا کمّ سڑ جائے گا۔ اوہ گھاٹا پائے گا۔ اوہ آپی بھانویں بچ تے جائے گا۔ پر سڑدیاں سڑدیاں۔</verse>
				<verse number="16">تُسی نئیں جان دے ہو۔ پئی تُسی خُدا دی ہیکل ہو تے خُدا دا رُوح تُہاڈے وِچ وَسدا اے؟</verse>
				<verse number="17">جے کوئی خُدا دی ہیکل نُوں برباد کرے گا۔ خُدا اوہنوں برباد کرے گا۔ کیوں جو خُدا دی ہیکل پاک اے۔ تے اوہ تُسی ہو۔</verse>
				<verse number="18">کوئی اپنے آپ نُوں دھوکھا نا دے۔ جیہڑا تُہاڈے وِچوں اپنے آپ نُوں ایس جہان دا سیانا سمجھے اوہ مُورکھ بنے تاں جو سیانا ہو جائے۔</verse>
				<verse number="19">کیوں جو دُنیا دی حِکمت خُدا دے بھانے مُورکھ اے۔ جیویں لِکھیا ہویا اے پئی اوہ سیانیاں نُوں اوہناں دی چالاکی وِچ پھسا دیندا اے۔</verse>
				<verse number="20">تے ایہہ وی لِکھیا ہویا اے۔ پئی خُدا سیانیاں دِیاں خیالاں نُوں جان دا اے۔ پئی جُھوٹھے نیں۔</verse>
				<verse number="21">سو بندے اُتّے کوئی فخر نا کرے کیوں جو سارِیاں شیواں تُہاڈیاں نیں۔</verse>
				<verse number="22">بھانویں پَولُس ہوئے بھانویں اُپلّوس بھانویں کیفا بھانویں دُنیا بھانویں زِندگی بھانویں مَوت بھانویں ہُن دِیاں شیواں تے بھانویں آؤن والِیاں۔</verse>
				<verse number="23">سارِیاں تُہاڈیاں نیں تے تُسی مسِیح دے اوہ۔ تے مسِیح خُدا دا اے۔</verse>
			</chapter>
			<chapter number="4">
				<verse number="1">بندہ سانُوں اجیہا جانے پئی اسی مسِیح دے سیوائے تے خُدا دے بھیتاں دے مُختِیار آں۔</verse>
				<verse number="2">تے ایتھے مُختِیار وِچ ایہہ گلّ ویکھی جاندی اے۔ پئی دیانتدار ہوئے۔</verse>
				<verse number="3">پر میرے بھانیں ایہہ نکمّی جیہی گلّ اے۔ پئی تُسی یا کوئی بندیاں دی عدالت مَینُوں پرکھے۔ سگوں مَیں آپ وی اپنے آپ نُوں نئیں پرکھدا۔</verse>
				<verse number="4">کیوں جو میرا دِل تے مَینُوں ملامت نئیں کر دا پر اوہدے توں مَیں راستباز نئیں ٹھہردا۔ سگوں میرا پرکھن والا خُداوند اے۔</verse>
				<verse number="5">سو جد تِیکر خُداوند نا آوے۔ ویلے توں پہلاں کِسے کمّ دا فیصلہ نا کرو اوہو ہنیرے دِیاں چُھپیاں ہویاں گلّاں نُوں روشن کر دے گا۔ تے دِلاں دے منصُوبے ظاہر کر دے گا۔ اوس ویلے ہر اِک دی وڈیائی خُدا ولّوں ہوئے گی۔</verse>
				<verse number="6">تے بھراؤ! مَیں ایہناں گلّاں وِچ تُہاڈی خاطر اپنا تے اُپلّوس دا ذِکر مِثال دے طَور کِیتا اے۔ تاں جو تُسی ساڈی راہِیں ایہہ سِکھّو پئی لِکھے ہوئے توں اگانہہ نا لنگھ جاؤ۔ پئی کوئی اِک دے نال ہو کے دُوجے دے برخلاف شیخی نا مارے۔</verse>
				<verse number="7">تیرے وِچ تے دُوجے وِچ ونڈ کون کر دا اے۔ تے تیرے کول کیہڑی اجیہی شے اے۔ جیہڑی تُوں نئیں لئی تے جد اوہ لئی ہوئی اے۔ تے فخر کیوں کرناں ایں؟ پئی لئی نئیں؟</verse>
				<verse number="8">تُسی تے پہلاں توں ای رجّے ہوئے اوہ۔ تے پہلاں توں ای دَولت والے اوہ۔ تے تُساں ساڈے بِناں بادشاہی کِیتی تے چَنگا سی پئی تُسی بادشاہی کر دے تاں جو اسی وی تُہاڈے نال بادشاہی کر دے۔</verse>
				<verse number="9">میری سمجھ وِچ خُدا سانُوں رسُولاں نُوں ساریاں توں چھیکڑلا بنا کے قتل ہون والیاں وانگُوں دھریا اے۔ کیوں جو اسی دُنیا تے فرِشتیاں تے بندیاں واسطے اِک تماشہ بن گئے آں۔</verse>
				<verse number="10">اسی مسِیح دی خاطر مُورکھ آں۔ پر تُسی مسِیح وِچ عقل والے ہو اسی ماڑے آں تے تُسی زور والے۔ تُسی عِزّت والے اسی بے عِزّت آں۔</verse>
				<verse number="11">اسی ایس ویلے تِیکر بُھکھے تریہائے تے ننگے آں۔ تے ہُورے کھاندے تے آوارہ آں۔</verse>
				<verse number="12">تے اپنے ہتّھاں نال محنت کرنے آں لوک بُرا آکھدے نیں اسی دُعا دینے آں۔ اوہ دُکھ دیندے نیں اسی سہنے آں۔</verse>
				<verse number="13">اوہ بدنام کر دے نیں اسی تَرلے کرنے آں۔ اسی اَج تِیکر دُنیا دے کُوڑے تے سبھناں دی مَیل آں۔</verse>
				<verse number="14">مَیں تُہانوں شرمندیاں کرن لئی ایہہ گلّاں نئیں لِکھدا سگوں پیارے پُتر جان کے مَت دینا آں۔</verse>
				<verse number="15">کیوں جو جے مسِیح وِچ تُہاڈے اُستاد دَس ہزار وی ہون۔ تَد وی تُہاڈے رُوحانی پئیو بتھیرے نئیں۔ ایس لئی پئی مَیں ای اِنجِیل دی راہِیں مسِیح یِسُوع وِچ تُہاڈا پئیو بنیا۔</verse>
				<verse number="16">سو مَیں تُہاڈی مِنّت کرنا آں پئی میرے وانگر بنو۔</verse>
				<verse number="17">ایس لئی مَیں تِیمُتِھیُس نُوں تُہاڈے کول گھلّیا۔ اوہ خُداوند وِچ میرا پیارا تے دیانتدار پُتر اے۔ تے میرے اوہناں مسِیحی طریقیاں دا تُہانوں چیتا کراوے گا۔ جِنہاں دی مَیں ہر تھاں دی کلِیسیا وِچ تعلِیم دینا آں۔</verse>
				<verse number="18">کئی اجیہی شیخی مار دے نیں۔ پئی جیویں مَیں تُہاڈے کول آؤنا ای نئیں۔</verse>
				<verse number="19">پر خُداوند دی مرضی ہوئی تے مَیں تُہاڈے کول چھیتی آواں گا۔ تے شیخی خوریاں دِیاں گلّاں نُوں نئیں سگوں اوہناں دی قُدرت نُوں معلُوم کراں گا۔</verse>
				<verse number="20">کیوں جو خُدا دی بادشاہی گلّاں اُتّے نئیں سگوں قُدرت اُتّے قیم اے۔</verse>
				<verse number="21">تُسی کِیہ چاہندے ہو؟ پئی مَیں سوٹا لے کے تُہاڈے کول آواں یاں مُحبّت تے حلِیمی نال؟</verse>
			</chapter>
			<chapter number="5">
				<verse number="1">ایتھوں تِیکر سُنن وِچ آیا اے۔ پئی تُہاڈے وِچ حرامکاری ہوندی اے۔ سگوں اِنج حرامکاری جیہڑی غیر قوماں وِچ وی نئیں ہوندی۔ پئی تُہاڈے وِچوں اِک بندہ اپنے پئیو دی بیوی رکھدا اے۔</verse>
				<verse number="2">تے تُسی افسوس تے کر دے نئیں۔ تاں جو جِس ایہہ کمّ کِیتا اے۔ اوہ تُہاڈے وِچوں کڈھیا جائے۔ سگوں شیخیاں مار دے ہو۔</verse>
				<verse number="3">پر مَیں بھانویں جِسم ولّوں موجُود نئیں۔ پر رُوح ولّوں حاضر ہو کے موجُود وانگُوں۔ جیہا کرن والے دی بابت ایہہ حُکم دے دِتّا اے۔</verse>
				<verse number="4">پئی جد تُسی تے میری رُوح ساڈے خُداوند یِسُوع دی قُدرت نال اکٹّھے ہوؤ۔ تے جیہا بندہ ساڈے خُداوند یِسُوع دے ناں نال۔</verse>
				<verse number="5">جِسم دی ہلاکت لئی شیطان دے حوالے کِیتا جاوے تے جو اوہدی رُوح خُداوند یِسُوع دے دِن بچ جائے۔</verse>
				<verse number="6">تُہاڈا فخر کرنا چَنگا نئیں۔ تُسی نئیں جان دے ہو۔ پئی تھوڑا جیہا خمیر ساری تَون نُوں خمیرا کر دیندا اے؟</verse>
				<verse number="7">پرانا خمیر کڈھ کے اپنے آپ نُوں پاک کرو۔ تاں جو تازی تَون بن جاؤ۔ سو تُسی بے خمیر ہو۔ کیوں جو ساڈا وی فسح یعنی مسِیح قُربان ہویا۔</verse>
				<verse number="8">سو آؤ اسی عید کریئے نا پرانے خمیر نال تے نا بُرائی تے شرارت دے خمیر نال۔ سگوں صاف دِلی تے سچیائی دی بے خمیری روٹی نال۔</verse>
				<verse number="9">مَیں اپنے خط وِچ تُہانوں ایہہ لِکھیا سی۔ پئی حرامکاراں نال صُحبت نا رکھنا۔</verse>
				<verse number="10">ایہہ تے نئیں پئی بالکل دُنیا دے حرامکاراں یا لالچیاں یا ظالماں یا بُت پرستاں نال مِلنا ای نئیں۔ کیوں جو ایس طرح تُہانوں دُنیا وِچوں ای نِکلنا پَیندا۔</verse>
				<verse number="11">پر تُہانوں مَیں ایہہ لِکھیا سی۔ پئی جے کوئی بھرا اکھوا کے حرامکار یا لالچی یا بُت پرست یا گالی کڈھن والا یا شرابی یا ظالم ہوئے تے اوہدے نال صُحبت نا رکھو سگوں اجیہے نال روٹی وی نا کھاؤ۔</verse>
				<verse number="12">کیوں جو مَینُوں باہر والیاں اُتّے حُکم کرن دا کِیہ واسطہ اے؟ تُسی اندر والیاں اُتّے حُکم نئیں کر دے ہو؟</verse>
				<verse number="13">پر باہر والیاں اُتّے خُدا حُکم کر دا اے۔ سو اوس شریر بندے نُوں اپنے وِچوں کڈھ دیو۔</verse>
			</chapter>
			<chapter number="6">
				<verse number="1">تُہاڈے وِچوں کِسے نُوں ایہہ دلیری اے۔ پئی جد دُوجے دے نال مُقدّمہ ہوئے۔ تے فیصلے دے لئی بے دِیناں کول جاوے۔ تے پاک لوکاں کول نا جائے؟</verse>
				<verse number="2">تُسی نئیں جان دے پئی پاک لوک دُنیا دا نیاں کرن گے؟ سو جد تُساں دُنیا دا نیاں کرنا اے۔ تے نِکّے توں نِکّے جھگڑیاں دے وی نبیڑیاں دے قابل نئیں ہو۔</verse>
				<verse number="3">تُسی نئیں جان دے پئی اسی فرِشتیاں دا نیاں کراں گے؟ تے ایس دُنیا دے مُعاملے دا فیصلہ نا کریئے؟</verse>
				<verse number="4">سو جے تُہاڈے وِچ دُنیا دے مُقدّمے ہون۔ تے اوہناں نُوں مُنصف مُقرّر کرو گے۔ جیہڑے کلِیسیا وِچ حِقیر سمجھے جاندے نیں؟</verse>
				<verse number="5">مَیں تُہانوں شرمندیاں کرن لئی ایہہ آکھنا آں۔ سَچ مُچ تُہاڈے وِچ اِک وی سیانا نئیں۔ جیہڑا اپنے بھراواں دا فیصلہ کر سکے؟</verse>
				<verse number="6">سگوں بھراواں بھراواں وِچ مُقدّمہ ہوندا اے۔ سو اوہ وی بیدیناں اگّے۔</verse>
				<verse number="7">پر اصل وِچ تُہاڈا وَڈا نُقص ایہہ اے۔ پئی آپو وِچ مُقدّمہ بازی کر دے ہو۔ ظُلم سہنا کیوں نئیں ہَچھّا سمجھدے۔ نُقصان کیوں نئیں منظُور کر دے؟</verse>
				<verse number="8">سگوں تُسی آپ ای ظُلم کر دے تے نُقصان پُہنچاندے ہو۔ تے اوہ وی بھراواں نُوں۔</verse>
				<verse number="9">تُسی نئیں جان دے۔ پئی بدکار خُدا دی بادشاہی دے وارث نا ہون گے؟ فریب نا کھاؤ۔ نا حرامکار خُدا دی بادشاہی دے وارث ہون گے۔ نا بُت پرست نا زناہی۔ نا لُچّے۔ نا مُنڈے باز۔</verse>
				<verse number="10">نا چور نا لالچی نا شرابی نا گالاں کڈھن والے نا ظالم۔</verse>
				<verse number="11">تے کئی تُہاڈے وِچ اجیہے اے سن وی۔ پر تُسی خُداوند یِسُوع مسِیح دے ناں اُتّے تے ساڈے خُدا دے رُوح نال دھوئے گئے تے پاک ہوئے تے راستباز ٹھہرے۔</verse>
				<verse number="12">سارِیاں شیواں میرے واسطے روا تے نیں پر سارِیاں شیواں فائدے والیاں نئیں۔ سارِیاں شیواں میرے لئی روا تے نیں۔ پر مَیں کِسے شے دے قابُو وِچ نا ہوواں گا۔</verse>
				<verse number="13">کھانے ڈِھڈ لئی نیں تے ڈِھڈ کھانیاں لئی۔ پر خُدا اوہنوں تے اوہناں نُوں فنا کرے گا۔ پر بدن حرامکاری لئی نئیں سگوں خُداوند لئی اے۔ تے خُداوند بدن لئی۔</verse>
				<verse number="14">تے خُدا نے خُداوند نُوں جوالیا۔ تے سانُوں وی اپنی قُدرت نال جوالے گا۔</verse>
				<verse number="15">تُسی نئیں جان دے پئی تُہاڈے بدن مسِیح دے انگ نیں؟ سو مَیں مسِیح دے انگ لے کے کسبی دے انگ بناواں؟ کدی نئیں۔</verse>
				<verse number="16">تُسی نئیں جان دے پئی جیہڑا کسبی نال رلیا ہویا اے اوہدے نال اِک تَن ہو جاندا اے؟ کیوں جو اوہ آکھدا اے پئی اوہ دونویں اِک تَن ہون گے۔</verse>
				<verse number="17">تے جیہڑا خُداوند دی صُحبت وِچ رہندا اے اوہ اوہدے نال اِک رُوح ہو جاندا اے۔</verse>
				<verse number="18">حرامکاری توں نسّو جِنّے گُناہ بندہ کر دا اے اوہ بدن توں باہر نیں پر حرامکار اپنے بدن دا وی گُناہگار اے۔</verse>
				<verse number="19">تُسی نئیں جان دے پئی تُہاڈا بدن پاک رُوح دی ہیکل اے جیہڑا تُہاڈے وِچ وَسدا اے۔ تے تُہانوں خُدا ولّوں مِلیا اے۔ تے تُسی اپنے نئیں۔</verse>
				<verse number="20">کیوں جو مُل لَئے گئے ہو۔ سو اپنے بدن نال خُدا دا جلال ظاہر کرو۔</verse>
			</chapter>
			<chapter number="7">
				<verse number="1">جیہڑیاں گلّاں تُسی لِکھیاں مَیں اوہناں دی بابت پہلے ایہہ آکھنا آں۔ بندے لئی چَنگا اے پئی زنانی نُوں نا چُھوئے۔</verse>
				<verse number="2">پر حرامکاری دے خطریوں ہر اِک مرد اپنی بیوی تے ہر اِک زنانی اپنا شوہر رکھّے۔</verse>
				<verse number="3">شوہر بیوی دا حق ادا کرے۔ ایسے طرح بیوی شوہر دا۔</verse>
				<verse number="4">بیوی اپنے جِسم دی مُختِیار نئیں۔ سگوں شوہر مُختِیار اے۔ ایسے طرح شوہر وی اپنے جِسم دا مُختِیار نئیں سگوں بیوی اے۔</verse>
				<verse number="5">تُسی اِک دُوجے توں وَکھ نا رہو پر تھوڑے چِر تِیکر سو ایہہ وی آپو وِچ رضامندی نال۔ تاں جو دُعا لئی ویہل مِلے۔ تے مُڑ کٹّھے ہو جاؤ۔ اجیہا نا ہوئے پئی نا جَرن دے سببّوں شیطان تُہانوں ازمائے۔</verse>
				<verse number="6">پر ایہدے وِچ مَیں اجازت دینا آں۔ حُکم نئیں دیندا۔</verse>
				<verse number="7">پر مَیں ایہہ چاہناں آں پئی جیہا مَیں آں اوہو جیہے سارے بندے ہون۔ پر ہر اِک نُوں خُدا ولّوں خاص خاص توفِیق مِلی اے۔ کِسے نُوں کِسے طرح دی کِسے نُوں کِسے طرح دی۔</verse>
				<verse number="8">مَیں بِن وِیاہیاں تے رَنڈِیاں دے حق وِچ ایہہ آکھنا آں پئی اوہناں دے لئی ایہو جیہا رہنا چَنگا اے جیہا مَیں آں۔</verse>
				<verse number="9">پر جے رُک نا سکن تے ویاہ کر لین۔ کیوں جو ویاہ کرنا مسَتی نالوں چَنگا اے۔</verse>
				<verse number="10">پر جِنہاں دا ویاہ ہوگیا اے اوہناں نُوں مَیں نئیں سگوں خُداوند حُکم دیندا اے۔ پئی بیوی اپنے شوہر نُوں نا چھڈے۔</verse>
				<verse number="11">(جے چھڈے تے بے نکاحی رہے یا اپنے بندے نال فیر مِل کے رہے۔) تے نا ای شوہر بیوی نُوں چھڈے۔</verse>
				<verse number="12">باقِیاں نُوں مَیں ای آکھنا آں نا خُداوند۔ پئی جے کِسے بھرا دی بیوی بے اِیمان ہوئے تے اوہدے نال رہن نُوں راضی ہوئے۔ تے اوہ اوہنوں نا چھڈے۔</verse>
				<verse number="13">تے جیہڑی زنانی دا شوہر بے اِیمان ہوئے تے اوہدے نال رہن نُوں راضی ہوئے۔ تے اوہ شوہر نُوں نا چھڈے۔</verse>
				<verse number="14">کیوں جو جیہڑا شوہر اِیماندار نئیں اوہ بیوی دے سببّوں پاک ہوندا اے۔ تے جیہڑی بیوی اِیماندار نئیں اوہ مسِیحی شوہر دے سببّوں پاک ہوندی اے۔ نئیں تے تُہاڈی اولاد پلِیت ہوندی۔ پر ہُن پاک اے۔</verse>
				<verse number="15">پر بندہ جیہڑا بے اِیمان ہوئے۔ جے اوہ وَکھ ہوئے۔ تے ہون دیو۔ اجیہے حال وِچ کوئی بھرا یا بھین بَدّھی ہوئی نئیں۔ تے خُدا سانُوں وی میل ملاپ لئی سدّیا اے۔</verse>
				<verse number="16">کیوں جو اَے زنانی! تینُوں کِیہ پَتا اے۔ پئی شاید تُوں اپنے شوہر نُوں بچا لئیں۔ تے بندیا! تینُوں کِیہ پَتا اے۔ پئی تُوں اپنی بیوی نُوں بچا لئیں۔</verse>
				<verse number="17">پر جیہا خُدا ہر اِک نُوں حِصّہ دِتّا اے تے جیویں خُدا ہر اِک نُوں سدّیا اے۔ اوہ اوسے طرح ٹُرے۔ تے مَیں ساریاں کلِیسیاواں وِچ ایسے طرح حُکم دینا آں۔</verse>
				<verse number="18">تے جیہڑا سُنتی والا سدّیا گیا اے۔ اوہ نا سُنت نا ہو جائے۔ جیہڑا نا سُنتی دی حالت وِچ سدّیا گیا اے۔ اوہ سُنتی نا بَہے۔</verse>
				<verse number="19">نا تے سُنت کُجھ شے اے تے نا ناسُنتی سگوں خُدا دے حُکماں اُتّے ٹُرناں ای سبھ کُجھ اے۔</verse>
				<verse number="20">ہر کوئی جِس حال وِچ سدّیا گیا اے اوسے وِچ رہے۔</verse>
				<verse number="21">جے تُوں غلامی دی حالت وِچ سدّیا گیا ایں۔ تے فِکر نا کر پر جے تُوں اَزاد وی ہو سکیں۔ تَد وی اوسے نُوں منظُور کر۔</verse>
				<verse number="22">کیوں جو جیہڑا غلام خُداوند وِچ سدّیا گیا اے اوہ خُداوند دا اَزاد کِیتا ہویا اے۔ ایسے طرح جیہڑا اَزادی دی حالت وِچ سدّیا گیا اے۔ اوہ مسِیح دا غلام اے۔</verse>
				<verse number="23">تُسی مُل لَئے گئے ہو بندیاں دے غلام نا بنو۔</verse>
				<verse number="24">بھراؤ! جیہڑا جیہڑی حالت وِچ سدّیا گیا اے۔ اوہ اوسے حالت وِچ خُدا دے نال رہے۔</verse>
				<verse number="25">تے کوارِیاں لئی میرے کول خُداوند دا کوئی حُکم نئیں پر ایس کر کے۔ پئی میرے اُتّے دیانتدار ہون لئی اجیہا خُداوند ولّوں رَحم ہویا۔ مَیں ایہہ صلاح دینا آں۔</verse>
				<verse number="26">سو ہُن دی مُصِیبت دا خیال کر کے میری رائے وِچ بندے دے لئی ایہو چَنگا اے۔ پئی جِہیا اے۔ اوہو جِہیا رہے۔</verse>
				<verse number="27">جے تیری بیوی اے۔ تے اوہدے توں وَکھریاں ہون دی کوشش نا کر۔ تے جے تیری بیوی نئیں تے بیوی دی بھال نا کر۔</verse>
				<verse number="28">پر جے تُوں ویاہ کر لیں۔ تے کوئی گُناہ وی نئیں۔ تے جے کواری وِیاہی جائے تے کوئی گُناہ نئیں۔ اجیہے بندے جِسم دا دُکھ پان گے تے مَیں تُہانوں بچانا چاہناں آں۔</verse>
				<verse number="29">پر بھراؤ! مَیں ایہہ آکھنا آں۔ پئی ویلا تنگ اے۔ سو اگّے نُوں چاہیدا اے۔ پئی وَوہٹِیاں والے اجیہے ہون۔ پئی اوہناں دِیاں وَوہٹِیاں نئیں۔</verse>
				<verse number="30">تے رون والے اجیہے ہون جیویں نئیں روندے۔ تے خُوشی کرن والے اجیہے ہون جیویں خُوشی نئیں کر دے۔ تے مُل لین والے اجیہے ہون جیویں مال نئیں رکھدے۔</verse>
				<verse number="31">تے دُنیا دے کاروبار کرن والے اجیہے ہون پئی دُنیا ای دے نا ہو جان۔ کیوں جو دُنیا دا رُوپ بدلدا جاندا اے۔</verse>
				<verse number="32">سو مَیں ایہہ چاہناں آں۔ پئی تُسی بے فِکر رہو۔ جیہڑا وِیاہیا ہویا نئیں۔ اوہ خُداوند دے فِکر وِچ رہندا اے۔ پئی کِسے طرح خُداوند نُوں خُوش کرے۔</verse>
				<verse number="33">پر وِیاہیا ہویا دُنیا دے فِکر وِچ رہندا اے۔ پئی کِسے طرح اپنی بیوی نُوں خُوش کرے۔</verse>
				<verse number="34">وِیاہی ہوئی تے نا وِیاہی وِچ وی فرق اے۔ نا وِیاہی ہوئی خُداوند دے فِکر وِچ رہندی اے تاں جو اوہدا جِسم تے رُوح دونویں پاک ہون۔ پر وِیاہی ہوئی زنانی دُنیا دے فِکر وِچ رہندی اے پئی کِسے طرح اپنے بندے نُوں خُوش کرے۔</verse>
				<verse number="35">ایہہ مَیں تُہاڈے فائدے لئی آکھنا آں۔ نا تُہانوں پَھسان لئی۔ سگوں ایس کر کے پئی جو کُجھ ٹھیک اے اوہو عمل وِچ آوے تے تُسی خُداوند دی سیوا وِچ بے فِکر لگے رہو۔</verse>
				<verse number="36">تے جے کوئی ایہہ سوچ کرے پئی مَیں اپنی اوس کواری دِھی دا حق مارنا آں جِہدی جوانی ڈَھلدی جاندی اے۔ تے نالے لوڑ وی معلُوم کرے۔ تے اوہنوں اختیار اے ایہدے وِچ کوئی گُناہ نئیں اوہ اوہنوں ویاہ دے۔</verse>
				<verse number="37">پر جیہڑا اپنے دِل وِچ پَکّا ہوئے۔ تے اوہنوں لوڑ وی نا ہوئے سگوں اپنے اِرادے نُوں پُوریاں کرن وِچ پَکّا ہوئے۔ تے دِل وِچ اِرادہ کر لیا ہوئے۔ پئی اوہ اپنی دِھی نُوں بے نکاحی رکھّے گا۔ اوہ چَنگا کر دا اے۔</verse>
				<verse number="38">سو جیہڑا اپنی کواری دِھی نُوں ویاہ دیندا اے اوہ چَنگا کر دا اے۔ تے جیہڑا نئیں وِیاہندا اوہ اودُوں چَنگا کر دا اے۔</verse>
				<verse number="39">جد تِیکر زنانی دا بندہ جِیوندا اے اوہ اوہدے وَس وِچ اے۔ پر جد اوہدا بندہ مر جائے تے جِہدے نال مرضی ہوئے ویاہ کر سکدی اے۔ پر نِری خُداوند وِچ۔</verse>
				<verse number="40">پر جے جِہی اے اوہو جِہی رہے۔ تے میری رائے وِچ اوہ بُہتی چنگی رہے گی۔ تے مَیں سمجھنا آں۔ پئی خُداوند دا رُوح میرے وِچ اے۔</verse>
			</chapter>
			<chapter number="8">
				<verse number="1">ہُن بُتاں دی قُربانی دی بابت ایہہ گلّ اے اسی جاننے آں پئی اسی سارے عِلم رکھنے آں۔ عِلم مان پَیدا کر دا اے پر مُحبّت ترقی دا سبّب اے۔</verse>
				<verse number="2">جے کوئی خیال کرے پئی مَیں کُجھ جاننا آں تے وی جِنّاں جاننا چاہیدا اے۔ اوہو جِہیا اجے تِیکر نئیں جان دا۔</verse>
				<verse number="3">پر جیہڑا خُدا نال مُحبّت رکھدا اے خُدا اوہنوں پچھاندا اے۔</verse>
				<verse number="4">سو بُتاں دی قُربانی دا ماس کھان دی بابت اسی جاننے آں۔ پئی بُت دُنیا وِچ کوئی شے نئیں۔ تے بِناں اِک دے ہور کوئی خُدا نئیں۔</verse>
				<verse number="5">بھانویں اسمان تے زمین وِچ بتھیرے خُدا اکھواؤندے نیں۔ (جیویں بتھیرے خُدا تے بتھیرے خُداوند نیں۔)</verse>
				<verse number="6">پر ساڈے بھانیں تے اِکّوئی خُدا اے۔ یعنی ربّ جِہدے ولّوں سارِیاں شیواں نیں۔ تے اسی اوہدے لئی آں۔ تے اِکّوئی خُداوند اے۔ یعنی یِسُوع مسِیح جِہدی راہِیں سارِیاں شیواں بنیاں نیں۔ تے اسی وی اوسے دی راہِیں آں۔</verse>
				<verse number="7">پر سبھناں نُوں ایہہ عِلم نئیں۔ سگوں کئیاں نُوں اجے تِیکر بُت پُوجن دی عادت اے۔ ایس لئی اوس ماس نُوں بُت دی قُربانی جان کے کھاندے نیں۔ تے اوہناں دا دِل ایس کر کے پئی کمزور اے پلِیت ہو جاندا اے۔</verse>
				<verse number="8">کھانا سانُوں خُدا نال نئیں مِلاوے گا۔ جے نا کھایئے تے ساڈا کُجھ وِگڑدا نئیں۔ تے جے کھایئے تے کُجھ نفع نئیں۔</verse>
				<verse number="9">پر خبردار رہو۔ اجیہا نا ہوئے پئی تُہاڈی ایہہ کُھل کمزوراں دی ٹھوکر دا سبّب بن جائے۔</verse>
				<verse number="10">کیوں جو جے کوئی تینُوں عِلم والے نُوں بُت خانے وِچ کھانا کھاندیاں ہویاں ویکھے تے اوہ کمزور بندہ ہوئے۔ تے اوہدا دِل بُتاں دی قُربانی کھان لئی دلیر نا ہو جائے گا؟</verse>
				<verse number="11">سو تیرے عِلم دے سببّوں اوہ کمزور بندہ یعنی اوہ بھرا جِہدی خاطر مسِیح مویا ہلاک ہو جائے گا۔</verse>
				<verse number="12">تے تُسی ایس طرح بھراواں دے گُنہگار ہو کے تے اوہناں کمزور دِلاں نُوں زخمی کر کے مسِیح دے گُنہگار ہوندے ہو۔</verse>
				<verse number="13">ایس لئی جے کھانا میرے بھرا نُوں ٹھوکر کھواوے تے مَیں کدی وی ماس نا کھاں گا۔ تاں جو اپنے بھرا دے ٹھوکر کھان دا سبّب نا ہوواں۔</verse>
			</chapter>
			<chapter number="9">
				<verse number="1">کِیہ مَیں اَزاد نئیں؟ مَیں رسُول نئیں؟ مَیں یِسُوع نُوں نئیں ویکھیا۔ جیہڑا ساڈا خُداوند اے؟ تُسی خُداوند وِچ میرے لئی بنائے ہوئے نئیں؟</verse>
				<verse number="2">جے مَیں ہورناں دا رسُول نئیں۔ پر تُہاڈے لئی تے ضرُور آں۔ کیوں جو تُسی آپ ای خُداوند وِچ میرے رسُول ہون اُتّے موہر ہو۔</verse>
				<verse number="3">جیہڑے مَینُوں ازماندے نیں۔ اوہناں لئی میرا ایہو ای جواب اے۔</verse>
				<verse number="4">پئی سانُوں کھان پِین دا اختیار نئیں؟</verse>
				<verse number="5">سانُوں ایہہ اختیار نئیں پئی کِسے مسِیحی بھین نُوں ویاہ کے لئی پِھریئے جیویں ہور رسُول تے خُداوند دے بھرا تے کیفا کر دے نیں۔</verse>
				<verse number="6">یا نِرا مَینُوں تے برنباس نُوں محنت نا کرن دا اختیار نئیں؟</verse>
				<verse number="7">کیہڑا سپاہی اپنے پلّیوں کھا کے لڑائی کر دا اے۔ کون انگور دا باغ لاکے پَھل نئیں کھاندا؟ یا کون اِجّڑ چار کے اوس اِجّڑ دا دُدّھ نئیں پَیندا؟</verse>
				<verse number="8">کِیہ مَیں ایہہ گلّاں اِنسانی خیال ولّوں ای آکھنا آں؟ توریت وی ایسے طرح ای نئیں آکھدی؟</verse>
				<verse number="9">جیویں مُوسیٰ دی توریت وِچ لِکھیا ہویا اے۔ پئی گاہ وِچ وَگدے ڈھگّے دا مُنھ نا بنھنو۔ خُدا نُوں ڈھگّیاں دا فِکر اے۔</verse>
				<verse number="10">یا خاص ساڈے واسطے ایہہ آکھدا اے؟ ہاں ایہہ ساڈے واسطے لِکھیا گیا اے۔ کیوں جو چاہیدا اے۔ جون والا آس نال جوئے تے گاہن والا حِصّہ لین دی آس اُتّے گاہے۔</verse>
				<verse number="11">سو اساں تُہاڈے لئی رُوحانی شیواں بِیجیاں۔ تے ایہہ کوئی وڈّی گلّ اے۔ پئی اسی تُہاڈیاں جِسمانی شیواں دی فصل وَڈّھئے؟</verse>
				<verse number="12">جے ہورناں دا تُہاڈے اُتّے ایہہ اختیار اے تے ساڈا اوہدے نالوں وَدّھ نا ہوئے گا؟ پر اساں اختیار نال کمّ نا لیا۔ سگوں ہر شے دی برداشت کرنے آں۔ تاں جو ساڈے سبّبوں یِسُوع مسِیح دی خُوشخبری وِچ اڑِکا نا ہوئے۔</verse>
				<verse number="13">تُسی نئیں جان دے۔ پئی جیہڑے پاک شیواں دی سیوا کر دے نیں۔ اوہ ہیکل وِچوں کھاندے نیں؟ تے جیہڑے قُربان گاہ دی سیوا کر دے نیں۔ اوہ قُربان گاہ دے نال حِصّہ لَیندے نیں۔</verse>
				<verse number="14">ایسے طرح خُداوند وی حُکم دِتّا اے۔ پئی خُوشخبری سُنان والے خُوشخبری دی راہِیں گذارہ کرن۔</verse>
				<verse number="15">پر مَیں ایہناں وِچوں کِسے اُتّے عمل نئیں کِیتا۔ نا ایس مطلب نال ایہہ لِکھیا۔ پئی میرے لئی اجیہا ہوئے۔ کیوں جو میرا مر جانا ای اوہدے نالوں چَنگا اے۔ پئی کوئی میرا فخر گواوے۔</verse>
				<verse number="16">جے خُوشخبری سُناواں تے میرا کوئی فخر نئیں کیوں جو ایہہ تے میرے لئی ضرُوری گلّ اے۔ سگوں میرے اُتّے افسوس اے جے خُوشخبری نا سُناواں۔</verse>
				<verse number="17">کیوں جو جے اپنی مرضی نال ایہہ کرنا آں۔ تے میرے لئی بدلہ اے تے جے اپنی مرضی نال نئیں کر دا۔ تے مُختیاری میرے سپُرد ہوئی اے۔</verse>
				<verse number="18">سو مَینُوں کِیہ بدلہ مِلدا اے؟ ایہہ پئی جدوں خُوشخبری دی منادی کراں تے خُوشخبری نُوں مُفت کر دیاں۔ تاں جو جیہڑا اختیار مَینُوں خُوشخبری دے لئی مِلیا ہویا اے۔ اوہدے سببّوں پُورا عمل نا کراں۔</verse>
				<verse number="19">بھانویں مَیں ساریاں لوکاں توں اَزاد آں تَد وی مَیں اپنے آپ نُوں سبھناں دا غلام بنا دِتّا اے۔ تاں جو ہور وی وَدّھ لوکاں نُوں کھِچّ لیاواں۔</verse>
				<verse number="20">مَیں یہُودِیاں لئی یہُودی بنیا تاں جو یہُودِیاں نُوں کھِچّ لیاواں۔ جیہڑے لوک شریعت دے وَس وِچ نیں اوہناں لئی مَیں شریعت دے ہیٹھ ہویا۔ تاں جو اوہناں نُوں جیہڑے شریعت دے وَس وِچ نیں کھِچّ لیاواں۔ بھانویں آپ شریعت دے وَس وِچ نئیں۔</verse>
				<verse number="21">بے شریعت لوکاں لئی مَیں بے شریعت بنیا۔ تاں جو بے شریعت لوکاں نُوں کھِچّ لیاواں (بھانویں خُدا دے اگّے بے شریعت نئیں) سگوں مسِیح دی شریعت دے تابع۔</verse>
				<verse number="22">کمزوراں لئی مَیں کمزور بنیا۔ تاں جو کمزوراں نُوں کھِچّ لیاواں۔ مَیں ساریاں بندیاں لئی سبھ کُجھ بنیا ہویا آں۔ تاں جو کِسے طرح نال بعضیاں نُوں بچاواں۔</verse>
				<verse number="23">تے مَیں سبھ کُجھ اِنجِیل دی خاطر کرنا آں۔ تاں جو ہورناں نال اوہدے وِچ شریک ہوواں۔</verse>
				<verse number="24">تُسی نئیں جان دے پئی میدان دے دَوڑن والے دَوڑ دے تے سارے ای نیں۔ پر اِنعام اِکّوئی لے جاندا اے۔ تُسی وی اجیہے دَوڑو پئی جِت لوؤ۔</verse>
				<verse number="25">تے ہر اِک پہلوان سبھ طرح دا پرہیز کر دا اے۔ اوہ لوک تے کُملان والا سِہرا لین لئی ایہہ کر دے نیں۔ پر اسی اوس سِہرے لئی کرنے آں۔ جیہڑا کُملاؤندا نئیں۔</verse>
				<verse number="26">سو مَیں وی ایسے طرح دَوڑناں آں۔ پئی بے ٹِکانے نئیں۔ مَیں ایس طرح ہُوریاں نال لڑنا آں۔ پئی اوہدے وانگر نئیں جیہڑا وَا نُوں مار دا اے۔</verse>
				<verse number="27">سگوں مَیں اپنے جِسم نُوں مار دا کُٹدا تے اوہنوں قابُو وِچ رکھنا آں تاں جو اجیہا نا ہوئے پئی ہورناں وِچ منادی کر دا کر دا آپی قبول نا ہوواں۔</verse>
			</chapter>
			<chapter number="10">
				<verse number="1">بھراؤ! مَیں نئیں چاہندا۔ پئی تُسی ایس گلّ نُوں نا جانو۔ پئی ساڈے سارے پئیو دا دے بدّل دے ہیٹھ سن۔ تے سارے سمُندر وِچوں لنگھ گئے۔</verse>
				<verse number="2">تے سبھناں ای اوس بدّل تے سمُندر وِچ مُوسیٰ دا بپتِسمہ لیا۔</verse>
				<verse number="3">تے سبھناں اِکّوئی رُوحانی خُوراک کھادِی۔</verse>
				<verse number="4">تے سبھناں اِکّوئی رُوحانی پانی پِیتا۔ کیوں جو اوہ اوس رُوحانی چٹان وِچوں پانی پِیندے سن۔ جیہڑی اوہناں دے نال نال ٹُردی سی۔ تے اوہ چٹان مسِیح سی۔</verse>
				<verse number="5">پر اوہناں وِچوں بتھیریاں نال خُدا خُوش نا ہویا۔ سو اوہ بیابان وِچ ڈھیر ہوگئے۔</verse>
				<verse number="6">ہُن ایہہ گلّاں ساڈے واسطے نصِیحت ہویاں۔ تاں جو اسی بُریاں شیواں دی چاہ نا کریئے۔ جیویں اوہناں کِیتی۔</verse>
				<verse number="7">تے تُسی بُتاں دے پُوجن والے نا بنو۔ جیویں اوہناں وِچوں بعضے بن گئے سن۔ جیویں لِکھیا اے پئی لوک کھان پِین بَیٹھے۔ فیر اُٹھ کے نچّن کُدّن لگّے۔</verse>
				<verse number="8">تے اسی حرامکاری نا کریئے۔ جیویں اوہناں وِچوں بعضیاں کِیتی۔ تے اِکّوئی دِن وِچ تریئی ہزار مارے گئے۔</verse>
				<verse number="9">تے اسی خُداوند نُوں نا ازمایئے۔ جیویں اوہناں وِچوں بعضیاں ازمایا۔ تے سپّاں اوہناں نُوں ہلاک کِیتا۔</verse>
				<verse number="10">تُسی نا کُڑ کُڑاؤ جیویں اوہناں وِچوں کئی کُڑ کُڑائے۔ تے ہلاک کرن والے توں ہلاک ہوئے۔</verse>
				<verse number="11">ایہہ گلّاں اوہناں دی نصِیحت لئی ہویاں۔ تے ساڈے اخِیری زمانے والیاں دے سمجھان واسطے لِکھیاں گِئیاں۔</verse>
				<verse number="12">سو جیہڑا اپنے آپ نُوں پَکیّاں سمجھدا اے سو خبردار رہے پئی ڈِگّ نا پَوے۔</verse>
				<verse number="13">تُسی کِسے اجیہی ازمایش وِچ نئیں پئے۔ جیہڑی بندے دی برداشت توں باہر ہوئے۔ تے خُدا سَچّا اے۔ اوہ تُہانوں تُہاڈی طاقت توں وَدّھ ازمایش وِچ نئیں پَین دے گا۔ سگوں ازمایش وِچوں نِکل جان دا راہ وی بناوے گا۔ تاں جو تُسی برداشت کر سکو۔</verse>
				<verse number="14">ایس لئی میرے بھراؤ۔ بُتاں دی پُوجا توں بچو۔</verse>
				<verse number="15">مَیں تُہانوں سیانیاں سمجھ کے تُہاڈے نال گلّ کرنا آں۔ جو کُجھ مَیں آکھنا آں۔ تُسی آپ اوہنوں ازماؤ۔</verse>
				<verse number="16">اوہ برکت دا پیالہ جِہدے اُتّے اسی برکت منگنے آں۔ مسِیح دے خُون دی شراکت نئیں؟ اوہ روٹی جیہڑی اسی توڑنے آں۔ مسِیح دے بدن دی شراکت نئیں؟</verse>
				<verse number="17">ایس کر کے پئی روٹی اِکّوئی اے۔ ایس لئی اسی جو بتھیرے آں اِکّوئی جِسم آں۔ کیوں جو اسی سارے اوسے اِکّوئی روٹی وِچ سِیری ہُنے آں۔</verse>
				<verse number="18">جیہڑے جِسم ولّوں اِسرائیلی نئیں اوہناں ولّوں ویکھو۔ قُربانی دا گوشت کھان والے قُربان گاہ دے شریک نئیں؟</verse>
				<verse number="19">سو مَیں کِیہ آکھنا آں؟ پئی بُتاں دی قُربانی کوئی شے اے؟ یا بُت کُجھ شے اے؟</verse>
				<verse number="20">نئیں مَیں سگوں ایہہ آکھنا آں پئی جیہڑی قُربانی غیر قوماں کر دیاں نیں۔ شیطاناں اگّے قُربانی کر دیاں نیں نا خُدا اگّے۔ تے مَیں نئیں چاہندا پئی تُسی شیطاناں دے شریک ہوؤو۔</verse>
				<verse number="21">تُسی خُداوند دے پیالے تے شیطاناں دے پیالے دوہاں وِچوں نئیں پی سکدے۔ خُداوند دے دسترخوان تے شیطان دے دسترخوان دوہاں وِچ شریک نئیں ہوسکدے۔</verse>
				<verse number="22">کِیہ اسی خُداوند نُوں غیرت دوانے آں؟ کِیہ اسی اوہدے نالوں زوراور آں؟</verse>
				<verse number="23">سارِیاں شیواں روا تے ہَین۔ پر سارِیاں شیواں فائدے والیاں نئیں۔ سارِیاں شیواں روا تے ہَین۔ پر سارِیاں ترقی دا سبّب نئیں۔</verse>
				<verse number="24">کوئی اپنا فائدہ نا لَبھّے سگوں دُوجے دا۔</verse>
				<verse number="25">جو کُجھ قصائِیاں دی دُکاناں اُتّے وِکدا اے۔ سو کھاؤ۔ تے دِین دا خیال کر کے کُجھ نا پُچھو۔</verse>
				<verse number="26">کیوں جو زمین تے اوہدی بھرپُوری خُداوند دی اے۔</verse>
				<verse number="27">جے بے اِیماناں وِچوں کوئی تُہاڈی روٹی ٹھاکے تے تُہاڈی مرضی ہوئے تاں جو کُجھ تُہاڈے اگّے رکھیا جائے کھالَو۔ تے دین دا خیال کر کے کُجھ نا پُچھو۔</verse>
				<verse number="28">پر جے کوئی تُہانوں آکھے۔ پئی ایہہ قُربانی دا گوشت اے۔ تے اوہدے سببّوں جِس تُہانوں دسیا تے دِین دے خیال دے سبّب نا کھاؤ۔</verse>
				<verse number="29">دِینی خیال توں میرا مطلب تیرا خیال نئیں۔ سگوں اوس دُوجے دا اے۔ میری اَزادی دُوجے بندے دے خیال نال کیوں ویکھی جائے۔</verse>
				<verse number="30">جے مَیں شُکر کر کے کھاناں آں۔ تے جیہڑی شے اُتّے شُکر کرنا آں۔ اوہدے سببّوں کاہدے لئی بدنام کِیتا جاناں آں۔</verse>
				<verse number="31">سو تُسی کھاؤ یا پِیو جو کُجھ کرو سبھ کُجھ خُدا دے جلال لئی کرو۔</verse>
				<verse number="32">تُسی نا یہُودِیاں دی ٹھوکر دا سبّب بنو۔ نا یُونانِیاں تے نا خُدا دی کلِیسیا دے۔</verse>
				<verse number="33">سو مَیں وی سبھناں گلّاں وِچ سبھناں نُوں خُوش کرنا آں۔ تے اپنا نئیں پر بتھیریاں دا فائدہ لبّھنا آں۔ پئی بچ جان۔</verse>
			</chapter>
			<chapter number="11">
				<verse number="1">تُسی میرے وانگر بنو جیویں مَیں مسِیح وانگر بنیا آں۔</verse>
				<verse number="2">مَیں تُہاڈی وڈیائی کرنا آں۔ پئی تُسی سبھناں گلّاں وِچ مَینُوں یاد رکھدے ہو۔ تے جیویں مَیں تُہانوں روائِتاں اپڑائیاں۔ تُسی اوسے طرح اوہناں نُوں برقرار رکھدے اوہ۔</verse>
				<verse number="3">سو مَیں تُہانوں دسنا چاہناں آں۔ پئی ہر بندے دا سِر مسِیح تے زنانی دا سِر بندہ تے مسِیح دا سِر خُدا اے۔</verse>
				<verse number="4">جیہڑا مرد سِر کجّ کے دُعا یا نبُوّت کر دا اے اوہ اپنے سِر نُوں بے عِزّت کر دا اے۔</verse>
				<verse number="5">تے جیہڑی زنانی سِر نا کجّ کے دُعا یا نبُوّت کر دی اے۔ اوہ اپنے سِر نُوں بے عِزّت کر دی اے۔ کیوں جو اوہ سِر مُنّی ہوئی وانگر اے۔</verse>
				<verse number="6">تے جے عورت چادر اُتّے نا لَئے تے وال وی کٹا چھڈے۔ جے عورت دا وال کٹانا یا سِر مُنانا شرم دی گلّ اے تے چادر اُتّے لَئے۔</verse>
				<verse number="7">بے شک مرد نُوں اپنا سِر ڈھکنا نئیں چاہیدا کیوں جو اوہ خُدا دی صُورت تے اوہدا جلال اے۔ پر عورت مرد دا جلال اے۔</verse>
				<verse number="8">ایس لئی پئی مرد عورت توں نئیں سگوں عورت مرد توں اے۔</verse>
				<verse number="9">تے مرد عورت لئی نئیں۔ سگوں عورت مرد لئی پَیدا ہوئی اے۔</verse>
				<verse number="10">سو فرِشتیاں دے سبّب عورت نُوں چاہیدا اے۔ پئی اپنے سِر اُتّے حُکم دے ہیٹھ ہون دا نِشان رکھّے۔</verse>
				<verse number="11">تَد وی خُداوند وِچ نا عورت مرد دے بِناں اے نا مرد عورت بِناں۔</verse>
				<verse number="12">کیوں جو جیویں زنانی مرد توں اے۔ اوسے طرح مرد وی عورت دی راہِیں اے۔ پر سارِیاں شیواں خُداوند ولّوں نیں۔</verse>
				<verse number="13">تُسی آپی نیاں کرو۔ پئی عورت دا سِر کجّے بِناں دُعا منگنا ٹھیک اے؟</verse>
				<verse number="14">تُہانوں اپنی طبیعت وِچ وی پَتا نئیں لگدا پئی جے مرد لمّے وال رکھّے۔ تے اوہدی بے عِزّتی اے۔</verse>
				<verse number="15">تے جے عورت دے لمّے وال ہون تے اوہدی شان اے۔ کیوں جو وال اوہنوں پردے لئی دِتّے گئے نیں۔</verse>
				<verse number="16">پر جے کوئی حُجتّاں کرن والا ہوئے تے ایہہ جان چھڈو۔ پئی نا ساڈا اجیہا کوئی دستُور اے نا خُداوند دِیاں کلِیسیاواں دا۔</verse>
				<verse number="17">پر ایہہ حُکم جو دینا آں ایہدے وِچ تُہاڈی وڈیائی نئیں کر دا۔ ایس لئی پئی تُہاڈے اکٹّھیاں ہون توں فائدہ نئیں۔ سگوں نُقصان ہوندا اے۔</verse>
				<verse number="18">کیوں جو پہلاں تے مَیں ایہہ سُننا آں پئی جِس ویلے تُہاڈی کلِیسیا اکٹّھی ہوندی اے تے تُہاڈے وِچ ونڈاں ہوندیاں نیں۔ تے مَیں ایہنوں کُجھ کُجھ مَن وی لینا آں۔</verse>
				<verse number="19">کیوں جو تُہاڈے وِچ بِدعتاں دا ہونا ضرُوری اے۔ تاں جو پَتا لگ جائے پئی تُہاڈے وِچ قبول کِیتے ہوئے کیہڑے کیہڑے نیں۔</verse>
				<verse number="20">سو جدوں تُسی آپو وِچ اکٹّھے ہوندے اوہ۔ تے تُہاڈا اوہ کھانا عشائے ربّانی نئیں ہوسکدا۔</verse>
				<verse number="21">کیوں جو کھان دے ویلے ہر کوئی دُوجے نالوں پہلے اپنا عِشاء کھالَیندا اے۔ تے کوئی بُھکھا رہ جاندا اے تے کِسے نُوں نشہ ہو جاندا اے۔</verse>
				<verse number="22">کیوں؟ کھان پِین لئی تُہاڈے گھر نئیں؟ یا خُدا دی کلِیسیا نُوں حِقیر جان دے تے جِنہاں کول نئیں اوہناں نُوں شرمندیاں کر دے ہو۔ ایس گلّ وِچ تُہاڈی وڈیائی کراں؟ مَیں وڈیائی نئیں کر دا۔</verse>
				<verse number="23">کیوں جو ایہہ گلّ مَینُوں خُداوند ولّوں اَپڑی تے مَیں تُہانوں وی اپڑا دِتّی۔ پئی خُداوند یِسُوع مسِیح جیہڑی رات اوہ پھڑوایا گیا روٹی لئی۔</verse>
				<verse number="24">تے شُکر کر کے توڑی تے آکھیا۔ پئی ایہہ میرا بدن اے۔ جیہڑا تُہاڈے لئی اے میری یادگیری لئی ایسے طرح کریا کرو۔</verse>
				<verse number="25">ایسے طرح اوس کھانیوں پِچّھوں پیالہ وی لیا۔ تے آکھیا پئی ایہہ پیالہ میرے لہو وِچ نواں عہد اے۔ جدوں کدی پِیو میری یادگیری لئی ایہو کریا کرو۔</verse>
				<verse number="26">کیوں جو جدوں کَدے تُسی ایہہ روٹی کھاندے تے ایس پیالے وِچوں پِیندے اوہ۔ تے خُداوند دی مَوت دا ہوکا دیندے اوہ۔ جد تِیکر نا آوے۔</verse>
				<verse number="27">ایس واسطے جیہڑا نامناسب طَور نال خُداوند دی روٹی کھاوے یا اوہدے پیالے وِچوں پِیوے اوہ خُداوند دے بدن تے لہو دا قصوروار ہوئے گا۔</verse>
				<verse number="28">سو بندہ اپنے آپ نُوں ازمائے تے ایسے طرح اوس روٹی وِچوں کھائے۔ تے اوس پیالے وِچوں پِیوے۔</verse>
				<verse number="29">کیوں جو جیہڑا کھان پِین دے ویلے خُداوند دے بدن نُوں نا پچھانے۔ اوہنوں ایس کھان پِین دے سببّوں سزا ہوئے گی۔</verse>
				<verse number="30">ایسے سبّب تُہاڈے وِچوں بتھیرے ماڑے تے بیمار نیں تے بتھیرے سَوں وی گئے نیں۔</verse>
				<verse number="31">پر جے اسی اپنے آپ نُوں ازماؤندے تے سانُوں سزا نا مِلدی۔</verse>
				<verse number="32">پر خُداوند سانُوں سزا دے کے سِکھاؤندا اے تاں جو دُنیا دے نال قصوروار نا ٹھیریئے۔</verse>
				<verse number="33">بھراؤ! جد تُسی کھان دے لئی اکٹّھے ہوؤو تے اِک دُوجے نُوں اُڈِیکو۔</verse>
				<verse number="34">جے کوئی بُھکھا ہوئے تے اپنے گھر وِچ کھائے۔ تاں جو تُہاڈا اکٹّھا ہونا سزا دا سبّب نا ہوئے۔ تے باقی گلّاں مَیں آ کے ٹھیک کراں گا۔</verse>
			</chapter>
			<chapter number="12">
				<verse number="1">ہُن بھراؤ! مَیں نئیں چاہندا پئی تُسی رُوحانی نِعمتاں ولّوں بے خبر رہو۔</verse>
				<verse number="2">تُسی جان دے ہو پئی جد تُسی غیر قوم سو۔ تے گُونگے بُتاں دے پِچّھے جیویں کوئی لے جاندا سی اوسے طرح جاندے سو۔</verse>
				<verse number="3">سو مَیں تُہانوں دسنا آں پئی جیہڑا خُدا دے رُوح دی ہدایت نال بولدا اے اوہ نئیں آکھدا پئی یِسُوع لعنتی اے۔ تے نا کوئی پاک رُوح بِناں آکھ سکدا ایہہ۔ پئی یِسُوع خُداوند اے۔</verse>
				<verse number="4">نِعمتاں تے طرح طرح دِیاں نیں پر رُوح اِکّوئی اے۔</verse>
				<verse number="5">تے خِدمتاں وی طرح طرح دِیاں نیں پر خُداوند اِکّوئی اے۔</verse>
				<verse number="6">تے تاثِیراں وی طرح طرح دِیاں نیں پر خُداوند اِکّوئی اے۔ جیہڑا ساریاں وِچ ہر طرح دا اثر پَیدا کر دا اے۔</verse>
				<verse number="7">پر ہر کِسے وِچ رُوح دا ظاہر ہونا فائدہ پُچان لئی ہوندا اے۔</verse>
				<verse number="8">کیوں جو اِک نُوں رُوح دی راہِیں حِکمت دا کلام مِلدا اے تے دُوجے نُوں اوسے رُوح دی مرضی نال عِلم دا کلام۔</verse>
				<verse number="9">کِسے نُوں اوسے رُوح نال اِیمان تے کِسے نُوں اوسے اِک رُوح نال شفا دین دی نِعمت۔</verse>
				<verse number="10">تے کِسے نُوں کراماتاں کرن دِیاں قُدرتاں۔ کِسے نُوں نبُوّت کِسے نُوں رُوحاں دی پہچان۔ کِسے نُوں طرح طرح دِیاں زباناں۔ کِسے نُوں زباناں دا ترجمہ کرنا۔</verse>
				<verse number="11">پر ایہہ سارِیاں اوہو اِکّو رُوح کر دا اے تے جِہنُوں چاہندا اے۔ ونڈ دا اے۔</verse>
				<verse number="12">کیوں جو جیویں جِسم اِک اے تے اوہدے انگ بتھیرے نیں۔ تے جِسم دے سارے انگ بھانویں بتھیرے نیں پر آپو وِچ رَل کے اِکّوئی جِسم نے۔ ایسے طرح مسِیح وی اے۔</verse>
				<verse number="13">کیوں جو اساں ساریاں بھانویں یہُودی ہوئے بھانویں یُونانی بھانویں غلام بھانویں اَزاد اِکّو رُوح دی راہِیں اِک جِسم ہون لئی بپتِسمہ لیا تے سبھناں نُوں اِکّو رُوح پیا یا گیا۔</verse>
				<verse number="14">کیوں جو جِسم وِچ اِکّو انگ نئیں سگوں بتھیرے نیں۔</verse>
				<verse number="15">جے پَیر آکھے پئی ایس کر کے پئی مَیں ہتّھ نئیں ایس لئی بدن دا نئیں تے اوہ ایس سببّوں جِسم وِچوں خارج تے نئیں ہو جاندا۔</verse>
				<verse number="16">تے جے کنّ آکھے پئی ایس کر کے پئی مَیں اَکھ نئیں ایس لئی جِسم دا نئیں تے اوہ ایس سببّوں جِسم وِچوں خارج تے نئیں۔</verse>
				<verse number="17">جے سارا جِسم اَکھ ای ہوندا تے سُننا کِتّھوں ہوندا جے سُننا ای سُننا ہوندا تے سُنگھنا کِتّھوں ہوندا۔</verse>
				<verse number="18">پر اصل وِچ خُدا ہر اِک انگ نُوں جِسم وِچ اپنی مرضی دے سببّوں رکھیا اے۔</verse>
				<verse number="19">جے اوہ سارے اِکّو انگ ہوندے۔ تے بدن کِتّھے ہوندا۔</verse>
				<verse number="20">پر ہُن انگ تے بتھیرے نیں پر جِسم اِکّوئی اے۔</verse>
				<verse number="21">سو اَکھ ہتّھ نُوں نئیں آکھ سکدی پئی مَینُوں تیری کوئی لوڑ نئیں۔ تے نا سِر پَیر نُوں آکھ سکدا اے۔ پئی مَینُوں تیری لوڑ نئیں۔</verse>
				<verse number="22">سگوں جِسم دے اوہ انگ جیہڑے ساریاں نالوں ماڑے معلُوم ہوندے نیں بُہت ای ضرُوری نیں۔</verse>
				<verse number="23">تے جِسم دے اوہ انگ جِنہاں نُوں ہورناں نالوں اسی حِقیر جاننے آں اوہناں نُوں ای وَدّھ عِزّت دینے آں۔ تے ساڈے کوجھے انگ بُہت سوچَجّے ہو جاندے نیں۔</verse>
				<verse number="24">پر ساڈے سوچَجّے انگاں نُوں لوڑ نئیں۔ پر خُدا نے جِسم نُوں ایس طرح بنایا اے۔ پئی جیہڑے انگ لوڑ والے اوسے نُوں وَدّھ عِزّت دِتّی جاوے۔</verse>
				<verse number="25">تاں جو جِسم وِچ ونڈ نا پَے جاوے۔ سگوں سارے انگ اِک دُوجے دا اِکّو جیہا فِکر کرن۔</verse>
				<verse number="26">سو جے اِک انگ نُوں دُکھ ہوندا اے۔ تے ساریاں انگاں نُوں اوہدے نال دُکھ ہوندا اے۔ تے جے اِک انگ نُوں عِزّت مِلدی اے تے سارے انگ اوہدے نال خُوش ہوندے نیں۔</verse>
				<verse number="27">ایویں تُسی مِل کے مسِیح دا بدن ہو تے وکھرے وکھرے انگ ہو۔</verse>
				<verse number="28">تے خُدا نے کلِیسیا وِچ وَکھو وَکھ بندے مُقرّر کِیتے۔ پہلے رسُول دُوجے نبی ترِیجے اُستاد فیر کراماتاں وکھان والے۔ فیر بیماریاں ولّ کرن والے۔ مدد کرن والے۔ انتظام کرن والے۔ وَن سَووَنِیاں زباناں بولن والے۔</verse>
				<verse number="29">کِیہ سارے رسُول نیں؟ کِیہ سارے نبی نیں؟ کِیہ سارے اُستاد نیں؟ کِیہ سارے کراماتاں وکھان والے نیں؟</verse>
				<verse number="30">کِیہ ساریاں نُوں چَنگیاں کرن دی قُوّت مِلی ہوئی اے؟ کِیہ سارے وَن سَووَنِیاں بولیاں بولدے نیں؟ کِیہ سارے ترجمہ کر دے نیں؟</verse>
				<verse number="31">تُسی وی وڈّی توں وڈّی نِعمتاں دی چاہ رکھو۔ پر ساریاں نالوں ہور وی چَنگا طریقہ مَیں تُہانوں دسنا آں۔</verse>
			</chapter>
			<chapter number="13">
				<verse number="1">جے مَیں بندیاں تے فرِشتیاں دِیاں زباناں بولاں تے مُحبّت نا رکھاں تے کھڑکھڑ کرن والا پِتّل تے چَھن کن والی کھڑتال آں۔</verse>
				<verse number="2">تے جے مَینُوں نبُوّت مِلے تے ساریاں بھیتاں تے سارے عِلم دی واقفی ہوئے تے میرا اِیمان ایتھوں تِیکر پَکّا ہوئے۔ پئی پہاڑاں نُوں ہٹا دیاں۔ تے مَیں مُحبّت نا رکھاں تے مَیں کُجھ وی نئیں۔</verse>
				<verse number="3">تے جے اپنا سارا مال غرِیباں نُوں کھوا دیاں۔ یا اپنا جِسم ساڑن لئی دے دیاں۔ پر مُحبّت نا رکھاں۔ تے مَینُوں کُجھ وی فائدہ نئیں۔</verse>
				<verse number="4">مُحبّت صبر کرن والی اے۔ تے مہربان اے۔ مُحبّت وِچ ساڑا نئیں۔ مُحبّت شیخی نئیں مار دی تے پُھلدی نئیں۔</verse>
				<verse number="5">کوچَجّے کمّ نئیں کر دی۔ اپنی بھلیائی نئیں چاہندی غُصّے نئیں ہوندی بدگمانی نئیں کر دی۔</verse>
				<verse number="6">بدکاری توں خُوش نئیں ہوندی۔ سگوں سچیائی توں خُوش ہوندی اے۔</verse>
				<verse number="7">سبھ کُجھ سہہ لَیندی اے۔ سارِیاں گلّاں دا یقِین کر دی اے۔ سارِیاں گلّاں دی آس رکھدی اے۔ سارِیاں گلّاں نُوں جَر لَیندی اے۔</verse>
				<verse number="8">مُحبّت نُوں زوال نئیں۔ نبُوّتاں ہون تے مَوقُوف ہو جان گِیاں تے زباناں ہون تے جاندِیاں رہن گِیاں۔ عِلم ہوئے تے مِٹ جائے گا۔</verse>
				<verse number="9">کیوں جو ساڈا عِلم اُدھورا اے۔ تے ساڈی نبُوّت پُوری نئیں۔</verse>
				<verse number="10">پر جد کامِل آوے گا۔ تے اُدھورا جاندا رہے گا۔</verse>
				<verse number="11">جد مَیں بچّہ ساں تَد بچّیاں وانگُوں بولدا ساں۔ بچّیاں جیہی طبیعت سی۔ بچّیاں جیہی سمجھ سی۔ پر جد جوان ہویا تَد بچّے پُنے دِیاں گلّاں چھڈ دِتّیاں۔</verse>
				<verse number="12">ہُن سانُوں شیشے وِچوں دُھندلا جیہا وکھائی دیندا اے پر اوس ویلے آہمنوں سامھنے ویکھاں گے۔ ایس ویلے میرا عِلم اُدھورا اے پر اوس ویلے اجیہا پُوری طرح نال پچھاناں گا۔ جیویں مَیں پچھانیاں گیا۔</verse>
				<verse number="13">سو اِیمان اُمّید مُحبّت تِنّے سدا رہن والِیاں نیں پر اوہناں وِچوں وَدّھیا مُحبّت اے۔</verse>
			</chapter>
			<chapter number="14">
				<verse number="1">مُحبّت دے طالب رہو۔ تے رُوحانی نِعمتاں دی چاہ رکھو۔ خاص کر ایس گلّ دی پئی نبُوّت کرو۔</verse>
				<verse number="2">کیوں جو جیہڑا اوپری زبان وِچ گلّ کر دا اے۔ اوہ بندیاں نال گلّاں نئیں کر دا سگوں خُدا نال۔ ایس لئی پئی اوہدی کوئی نئیں سمجھدا بھانویں اوہ اپنی رُوح دی راہِیں بھیت دِیاں گلّاں آکھدا اے۔</verse>
				<verse number="3">پر جیہڑا نبُوّت کر دا اے۔ اوہ بندیاں دی ترقی تے نصِیحت تے تسلّی دِیاں گلّاں آکھدا اے۔</verse>
				<verse number="4">جیہڑا اوپری زبان وِچ گلّاں کر دا اے۔ اوہ اپنی ترقی کر دا اے۔ تے جیہڑا نبُوّت کر دا اے۔ اوہ کلِیسیا دی ترقی کر دا اے۔</verse>
				<verse number="5">بھانویں مَیں ایہہ چاہناں آں پئی تُسی سارے اوپری زبان وِچ گلّاں کرو۔ پر بُہتا ایہو ای چاہناں آں پئی نبُوّت کرو۔ تے جے اوپری زبان بولن والا کلِیسیا دی ترقی دے لئی ترجمہ نا کرے تے نبُوّت کرن والا اوہدے نالوں وَڈا اے۔</verse>
				<verse number="6">سو بھراؤ جے مَیں تُہاڈے کول آ کے اوپری زبان وِچ گلّاں کراں تے اِلہام یا عِلم یا نبُوّت یا تعلِیم دِیاں گلّاں نا کراں تے تُہانوں مَیتھوں کِیہ فائدہ ہوئے گا؟</verse>
				<verse number="7">ایسے طرح بے جان شیواں وی جِنہاں وِچوں اواز نِکلدی اے۔ بھانویں بانسری بھانویں بربط جے ایہناں دِیاں اَوازاں وِچ فرق نا ہوئے تاں جو کُجھ پُھوک ماریا یا وجایا جاندا اے۔ اوہ کِیویں پچھانیاں جاوے؟</verse>
				<verse number="8">تے جے تُرہی دی اواز صاف نا ہوئے۔ تے کون لڑائی دے لئی تیاری کرے گا؟</verse>
				<verse number="9">ایسے طرح جے تُسی وی زبان توں صاف گلّ نا آکھو تاں جو کُجھ آکھیا جاندا اے کِیویں سمجھیا جائے گا؟ تُسی وَا نال گلّاں کرن والے ٹھیرو گے۔</verse>
				<verse number="10">دُنیا وِچ کِنیاں ای وَن سَووَنِیاں بولیاں بھانویں ہون۔ پر اوہناں وِچوں کوئی وی بے معنے نا ہوئے گی۔</verse>
				<verse number="11">سو جے مَیں کِسے بولی دے معنے نا سمجھاں تے بولن والے دے بھانے مَیں اوپرا ٹھہراں گا۔ تے بولن والا میرے بھانے اوپرا ہوئے گا۔</verse>
				<verse number="12">سو جد رُوحانی نِعمتاں دی چاہ رکھدے ہو تاں ایہہ کوشش کرو پئی تُہاڈیاں نِعمتاں دے وَدھن نال کلِیسیا دی ترقی ہوئے۔</verse>
				<verse number="13">ایس لئی جیہڑا اوپری بولی وِچ گلّاں کر دا اے۔ اوہ دُعا منگے پئی ترجمہ وی کر سکے۔</verse>
				<verse number="14">سو جے مَیں کِسے اوپری بولی وِچ دُعا منگاں تے میری رُوح تے منگدی اے۔ پر میری عقل نکمّی اے۔</verse>
				<verse number="15">سو کِیہ کرناں چاہیدا اے؟ مَیں رُوح نال وی دُعا منگاں گا تے عقل نال وی دُعا منگاں گا۔ رُوح نال وی گاواں گا تے عقل نال وی گاواں گا۔</verse>
				<verse number="16">نئیں تے جے تُوں رُوح نال ای حمد کریں گا تے ناواقِف بندہ تیری شُکر گُزاری اُتّے آمِین کِس طرح آکھے گا؟ ایس لئی پئی اوہ نئیں جان دا پئی توں کِیہ آکھنا ایں۔</verse>
				<verse number="17">تُوں تے بے شک چنگی طرح نال شُکر گُزاری کرنا ایں پر دُوجے دی ترقی نئیں ہوندی۔</verse>
				<verse number="18">مَیں خُدا دا شُکر کرنا آں پئی مَیں تُہاڈے سبھناں نالوں وَدّھ بولیاں بولنا آں۔</verse>
				<verse number="19">پر کلِیسیا وِچ اوپری بولی وِچ دَس ہزار گلّاں آکھن نالوں مَینُوں ایہہ بُہتا چَنگا لگدا اے پئی ہورناں نُوں سکھان دے لئی پنج ای گلّاں آکھاں۔</verse>
				<verse number="20">بھراؤ! تُسی سمجھ وِچ بچّے نا بنو۔ بُریائی وِچ تے بچّے رہو پر سمجھ وِچ جوان بنو۔</verse>
				<verse number="21">توریت وِچ لِکھیا اے۔ پئی خُداوند آکھدا اے مَیں اوپریاں زباناں تے اوپریاں ہونٹھاں نال ایس اُمّت نال گلّاں کراں گا۔ تَد وی ایہہ میری نا سُنن گے۔</verse>
				<verse number="22">سو اوپریاں زباناں اِیمانداراں لئی نئیں سگوں بے اِیماناں لئی نِشان نیں۔ تے نبُوّت بے اِیماناں لئی نئیں سگوں اِیمانداراں لئی نِشان اے۔</verse>
				<verse number="23">سو جے ساری کلِیسیا اِک تھاں وِچ اکٹّھی ہوئے۔ تے ساریاں دے سارے اوپریاں زباناں بولن تے ناواقِف بے اِیمان لوک اندر آ جان۔ تے اوہ تُہانوں پاگل نا آکھن گے؟</verse>
				<verse number="24">پر جے سارے نبُوّت کرن تے کوئی بے اِیمان یا ناواقِف اندر آ جائے۔ تے سارے اوہنوں قائل کر دین گے۔ تے سارے اوہنوں ازما لین گے۔</verse>
				<verse number="25">تے اوہدے دِل دے بھیت ظاہر ہو جان گے تے اوہ مُنھ پرنیں ڈِگّ کے خُدا نُوں سجدہ کرے گا۔ تے اوہ اِقرار کرے گا۔ پئی بے شک خُدا تُہاڈے وِچ اے۔</verse>
				<verse number="26">سو بھراؤ! کِیہ کرنا چاہیدا اے؟ جد تُسی اکٹّھے ہوندے ہو تے ہر اِک دے دِل وِچ زبُور یا تعلِیم یا مُکاشفہ یا اوپری زبان یا ترجمہ ہوندا اے۔ سبھ کُجھ رُوحانی ترقی دے لئی ہونا چاہیدا اے۔</verse>
				<verse number="27">جے اوپری بولی وِچ گلّاں کرنِیاں ہون تے دو دو یا وَدّھ توں وَدّھ تِنّ تِنّ بندے واری واری نال بولن۔ تے اِک بندہ ترجمہ کرے۔</verse>
				<verse number="28">تے جے کوئی ترجمہ کرن والا نا ہوئے تے کلِیسیا وِچ چُپ کِیتی رکھّے تے اپنے دِل نال تے خُدا نال گلّاں کرے۔</verse>
				<verse number="29">نبیاں وِچوں دو یا تِنّ بولن تے باقی اوہناں دے کلام نُوں ازمان۔</verse>
				<verse number="30">پر جے دُوجے کولدے بَیٹھے ہوئے اُتّے وحی اُترے تے پہلا چُپ کر جائے۔</verse>
				<verse number="31">کیوں جو تُسی ساریاں دے سارے اِک اِک کر کے نبُوّت کر سکدے ہو تاں جو سارے سِکھّن تے سبھناں نُوں نصِیحت ہوئے۔</verse>
				<verse number="32">تے نبیاں دِیاں رُوحاں نبیاں دے تابعیاں نیں۔</verse>
				<verse number="33">کیوں جو خُدا گڑبڑی دا نئیں سگوں امن دا بانی اے۔ جیویں پاک لوکاں دِیاں سارِیاں کلِیسیاواں وِچ اے۔</verse>
				<verse number="34">زنانِیاں کلِیسیا دی مجلس وِچ چُپ کِیتیاں رہن کیوں جو اوہناں نُوں بولن دا حُکم نئیں سگوں تابعیاں رہن جیویں توریت وِچ وی لِکھیا اے۔</verse>
				<verse number="35">تے جے کُجھ سِکھنا چاہن تے اپنے گھر وِچ اپنے اپنے خصماں نُوں پچُھّن۔ کیوں جو زنانی دا کلِیسیا دی مجلس وِچ بولنا شرم دی گلّ اے۔</verse>
				<verse number="36">خُدا دا کلام تُہاڈے وِچوں نِکلیا اے؟ یا نِرا تُہاڈے کول ای اَپڑیا اے؟</verse>
				<verse number="37">جے کوئی اپنے آپ نُوں نبی یا رُوحانی سمجھے تے ایہہ جان لَئے پئی جیہڑیاں گلّاں مَیں تُہانوں لِکھنا آں اوہ خُداوند دے حُکم نے۔</verse>
				<verse number="38">پر جے کوئی نا جانے تے نا جانے۔</verse>
				<verse number="39">سو بھراؤ! نبُوّت کرن دی چاہ رکھو۔ تے بولیاں بولن توں منع نا کرو۔</verse>
				<verse number="40">پر سارِیاں گلّاں دُرستی تے ٹھیک طریقے نال ہون۔</verse>
			</chapter>
			<chapter number="15">
				<verse number="1">ہُن بھراؤ! مَیں تُہانوں اوہی خُوشخبری دس چھڈناں آں جیہڑی پہلاں دسی سی۔ جِہنُوں تُساں مَن وی لیا سی تے جِہدے اُتّے پکّے وی ہو۔</verse>
				<verse number="2">اوسے دی راہِیں تُہانوں نجات وی مِلدی اے۔ جیویں اوہ خُوشخبری جیہڑی مَیں تُہانوں دِتّی سی یاد رکھدے ہو۔ نئیں تے تُہاڈا اِیمان لیاؤنا بے فائدہ ہویا۔</verse>
				<verse number="3">سو مَیں سبھناں توں پہلاں تُہانوں اوہو گلّ اپڑا دِتّی جیہڑی مَینُوں اَپڑی۔ پئی مسِیح پاک کتاب دے سببّوں ساڈیاں گُناہاں دے لئی مویا۔</verse>
				<verse number="4">تے دفن ہویا تے ترِیجے دِن پاک کتاب دے سببّوں جی اُٹھیا۔</verse>
				<verse number="5">تے کیفا نُوں تے اوہدے مگروں اوہناں باراں نُوں وکھالی دِتّا۔</verse>
				<verse number="6">فیر پنج سَو نالوں وَدّھ بھراواں نُوں اِکّو واری وکھالی دِتّا۔ جِنہاں وِچوں ادّھیوں وَدّھ اجے تِیکر جِیوندے نیں۔ تے بعضے سَوں گئے نیں۔</verse>
				<verse number="7">فیر یعقُوب نُوں وکھالی دِتّا۔ فیر ساریاں رسُولاں نُوں۔</verse>
				<verse number="8">تے سبھناں توں پِچّھوں مَینُوں وی جیہڑا ادھماہنُو جِہیا آں وکھائی دِتّا۔</verse>
				<verse number="9">کیوں جو مَیں رسُولاں وِچوں ساریاں نالوں نِکّا آں سگوں رسُول اکھوان دے لائق نئیں ایس لئی پئی مَیں خُدا دی کلِیسیا نُوں ستایا سی۔</verse>
				<verse number="10">پر جو کُجھ آں خُدا دے فضل توں آں۔ تے اوہدا فضل جیہڑا میرے اُتّے ہویا بے فائدہ نا ہویا۔ سگوں مَیں اوہناں ساریاں نالوں وَدّھ محنت کِیتی۔ تے ایہہ میرے ولّوں نئیں ہوئی سگوں خُدا دے فضل توں جیہڑا میرے اُتّے سی۔</verse>
				<verse number="11">سو بھانویں مَیں بھانویں اوہ ہون اسی ایہو منادی کرنے آں تے ایسے اُتّے تُساں اِیمان وی لیاندا اے۔</verse>
				<verse number="12">سو جد مسِیح دی ایہہ منادی کِیتی جاندی اے۔ پئی اوہ مُردیاں وِچوں جی اُٹھیا۔ تے تُہاڈے وِچوں بعضے کِیویں آکھدے نیں پئی مُردیاں دی قیامت ہے ای نئیں؟</verse>
				<verse number="13">جے مُردیاں دی قیامت نئیں تے مسِیح وی نئیں جی اُٹھیا۔</verse>
				<verse number="14">تے جے مسِیح نئیں جی اُٹھیا۔ تے ساڈی منادی وی بے فائدہ اے۔ تے تُہاڈا اِیمان وی بے فائدہ۔</verse>
				<verse number="15">سگوں اسی خُدا دے جُھوٹھے گواہ بنے۔ کیوں جو اساں خُدا دی بابت ایہو گواہی دِتّی پئی اوس مسِیح نُوں جوالیا کیوں جے اوس نئیں مُردے نئیں جی اُٹھدے۔</verse>
				<verse number="16">تے جے مُردے نئیں جی اُٹھدے۔ تے مسِیح وی نئیں جی اُٹھیا۔</verse>
				<verse number="17">تے جے مسِیح نئیں جی اُٹھیا تے تُہاڈا اِیمان بے فائدہ اے۔ تُسی اجے تِیکر اپنیاں گُناہاں وِچ پَھسے ہوئے ہو۔</verse>
				<verse number="18">سگوں جیہڑے مسِیح وِچ سَوں گئے نیں اوہ وی ہلاک ہوئے۔</verse>
				<verse number="19">جے اسی نِرے پُرے ایسے زِندگی وِچ مسِیح اُتّے آس رکھنے آں۔ تے اسی ساریاں بندیاں نالوں وَدّھ بَھیڑے نصیب والے آں۔</verse>
				<verse number="20">پر سَچ مُچ مسِیح تے مُردیاں وِچوں جی اُٹھیا اے تے اوہناں وِچوں جیہڑے سَوں گئے نیں پہلا پَھل ہویا۔</verse>
				<verse number="21">کیوں جو جدوں بندے دے سببّوں مَوت اے۔ تے بندے دے سببّوں مُردیاں دا اُٹھنا وی اے۔</verse>
				<verse number="22">تے جیویں آدم وِچ سارے مر دے نیں۔ ایسے طرح مسِیح وِچ سارے جوالے جان گے۔</verse>
				<verse number="23">پر ہر اِک اپنی اپنی واری سِر پہلا پَھل مسِیح فیر مسِیح دے آؤن اُتّے سارے لوک۔</verse>
				<verse number="24">ایہدے مگروں اوڑک اے۔ اوس ویلے اوہ ساری حکُومت تے سارا اختیار تے قُدرت دا ناس کر کے بادشاہی نُوں خُدا باپ دے حوالے کر دے گا۔</verse>
				<verse number="25">کیوں جو جد تِیکر اوہ ساریاں وَیرِیاں نُوں اپنے پیراں ہیٹھ نا لیاوے۔ تَد تِیکر اوہنوں بادشاہی کرنی ضرُور اے۔</verse>
				<verse number="26">ساریاں نالوں پِچّھلا وَیری جِہدا ناس کِیتا جائے سو مَوت اے۔</verse>
				<verse number="27">کیوں جو خُدا سبھو کُجھ اوہدے پیراں ہیٹھ کِیتا اے۔ پر جد اوہ آکھدا اے۔ پئی سبھو کُجھ اوہدے پیراں ہیٹھ کِیتا گیا اے۔ تے صاف معلُوم ہوندا اے۔ پئی جِس سارِیاں شیواں اوہدے تابعیاں کر دِتّیاں۔ اوہ آپ تابعیاں نئیں ہویا۔</verse>
				<verse number="28">تے جدوں سبھو کُجھ اوہدے تابعیاں ہو جائے گا۔ تے پُتر آپ اوہدے تابعیاں ہو جائے گا جِس سارِیاں شیواں اوہدے ہیٹھ کر دِیتّاں۔ تاں جو خُدا ای سبھناں وِچ سبھ کُجھ ہوئے۔</verse>
				<verse number="29">نئیں تے اوہ جیہڑے مُردیاں لئی بپتِسمہ لَیندے نیں سو کِیہ کرن گے؟ جے مُردے جی اُٹھدے ای نئیں تے فیر اوہناں دے لئی کیوں بپتِسمہ لَیندے نیں؟</verse>
				<verse number="30">تے اسی کیوں ہر ویلے خطرے وِچ رہنے آں۔</verse>
				<verse number="31">بھراؤ! مَینُوں اوس مان دی سَونہہ جیہڑا خُداوند یِسُوع مسِیح وِچ تُہاڈے اُتّے اے۔ مَیں روز دِہاڑی مرنا آں۔</verse>
				<verse number="32">جے مَیں بندے وانگ اِفِسُس وِچ درِندیاں نال لڑیا۔ تے مَینُوں کِیہ فائدہ اے۔ جے مُردے نا جی اُٹھن گے تے آؤ کھایئے پِیئے۔ بھلکے تے مر ای جانا اے</verse>
				<verse number="33">دھوکھا نا کھاؤ بُریاں سنگتاں چَنگیاں عادتاں نُوں وگاڑ دیندیاں نیں</verse>
				<verse number="34">اِیماندار ہون لئی ہوش وِچ آؤ۔ تے گُناہ نا کرو۔ کیوں جو کئیاں وِچ خُدا دی پچھان نئیں۔ مَیں تُہانوں شرمندیاں کرن لئی ایہہ آکھنا آں۔</verse>
				<verse number="35">ہُن کوئی آکھے پئی مُردے کِس طرح جی اُٹھدے نیں تے کِس طرح دے جِسم وِچ آوندے نیں؟</verse>
				<verse number="36">مُورکھا تُوں آپ جو کُجھ بِیجنا ایں جد تِیکر اوہ نا مرے۔ جوالیا نئیں جاندا؟</verse>
				<verse number="37">تے ایہہ جو کُجھ تُوں بِیجنا ایں۔ سو اوہ جِسم نئیں جیہڑا ہونا اے سگوں نِرا دانہ اے بھانویں کنک دا بھانویں کِسے ہور شے دا۔</verse>
				<verse number="38">پر خُدا جِہیا چاہندا اے۔ اوہنوں جِسم دیندا اے۔ تے ہر اِک بی نُوں اپنا اپنا جِسم۔</verse>
				<verse number="39">سارے ماس اِکّو جیہے ماس نئیں۔ پر بندیاں دا ماس ہور اے۔ ڈنگراں دا ماس ہور اے پنچھیاں دا ماس ہور اے۔ مچھّیاں دا ماس ہور اے۔</verse>
				<verse number="40">اسمانی جِسم وی نیں تے زمِینی وی۔ پر اسمانِیاں دا جلال ہور اے تے زمِینِیاں دا ہور۔</verse>
				<verse number="41">سُورج دا جلال ہور اے چَنّ دا ہور تے تاریاں دا جلال ہور اے۔ کیوں جو تارے تارے دے جلال وِچ فرق اے۔</verse>
				<verse number="42">مُردیاں دی قیامت وی ایہو جیہی اے۔ جِسم ناس ہو جان والی حالت وِچ بِیجیا جاندا اے۔ سدا رہن والی حالت وِچ جی اُٹھدا اے۔</verse>
				<verse number="43">بے عِزّتی دے حال وِچ بِیجیا جاندا اے۔ تے جلال دی حالت وِچ جی اُٹھدا اے۔ کمزوری دی حالت وِچ بِیجیا جاندا اے۔ تے زور دی حالت وِچ جی اُٹھدا اے۔</verse>
				<verse number="44">نفسانی جِسم بِیجیا جاندا اے۔ تے رُوحانی جِسم جی اُٹھدا اے۔ جے اِنسانی جِسم اے تے رُوحانی جِسم وی اے۔</verse>
				<verse number="45">جیویں لِکھیا وی اے۔ پئی پہلا بندہ یعنی آدم جِیوندا جی بنیا پِچّھلا آدم زِندگی دین والی رُوح بنیا۔</verse>
				<verse number="46">پر رُوحانی پہلاں نئیں سی سگوں نفسانی سی۔ پِچّھوں رُوحانی ہویا۔</verse>
				<verse number="47">پہلا بندہ زمین وِچوں یعنی خاکی سی دُوجا بندہ اسمانی اے۔</verse>
				<verse number="48">جیویں اوہ خاکی اے۔ اوسے طرح ہور وی خاکی نیں تے جیویں اوہ اسمان اے اوسے طرح ہور وی اسمانی نیں۔</verse>
				<verse number="49">تے جیویں اسی اوس خاکی دی صُورت اُتّے ہوئے اوسے طرح اوس اسمانی دی صُورت اُتّے وی ہوواں گے۔</verse>
				<verse number="50">بھراؤ! مَیں ایہہ آکھنا آں۔ پئی ماس تے لہو خُدا دی بادشاہی دے وارث نئیں ہوسکدے نا ناس ہون والا بقا دا وارث ہوسکدا اے۔</verse>
				<verse number="51">ویکھو مَیں تُہانوں ایہہ بھیت دی گلّ دسنا آں۔ اسی سارے سَنواں گے نئیں۔ پر سارے بدل جاواں گے۔</verse>
				<verse number="52">تے اِک دم وِچ اِک پَل وِچ پِچّھلی تُرہی پُھوکدیاں ای ہو جائے گا۔ کیوں جو تُرہی پُھوکی جائے گی تے مُردے بقا دی حالت وِچ اُٹھن گے۔ تے اسی بدل جاواں گے۔</verse>
				<verse number="53">کیوں جو ضرُور اے پئی ایہہ ناس ہون والا جِسم بقا دا جامہ پائے تے ایہہ مرن والا جِسم سدا دی زِندگی دا جامہ پائے۔</verse>
				<verse number="54">تے جدوں ایہہ ناس ہون والا جِسم بقا دا جامہ پائے گا۔ تے ایہہ مرن والا جِسم سدا دی زِندگی دا جامہ پا لے گا۔ تاں اوہ گلّ پُوری ہوئے گی۔ جیہڑی لِکھی اے۔ پئی مَوت فتح دی بُرکی بن گئی۔</verse>
				<verse number="55">مَوت تیری فتح کِتّھے اے؟ مَوت تیرا ڈنگ کِتّھے رہیا؟</verse>
				<verse number="56">مَوت دا ڈنگ گُناہ اے۔ تے گُناہ دا ڈنگ شریعت اے۔</verse>
				<verse number="57">پر خُدا دا شُکر اے۔ جیہڑا ساڈے خُداوند یِسُوع مسِیح دی راہِیں سانُوں فتح دیندا اے۔</verse>
				<verse number="58">سو میرے پیارے بھراؤ! پیراں اُتّے پکّے رہو۔ تے خُداوند دے کمّ وِچ سدا وَدھدے جاؤ۔ کیوں جو تُسی ایہہ جان دے ہو پئی تُہاڈی محنت خُداوند وِچ ایویں نئیں اے۔</verse>
			</chapter>
			<chapter number="16">
				<verse number="1">ہُن اوس چندے دی بابت جیہڑا پاک لوکاں لئی کِیتا جاندا اے۔ جیویں مَیں گلِتیہ دی کلِیسیاواں نُوں حُکم دِتّا اے۔ اوسے طرح تُسی وی کرو۔</verse>
				<verse number="2">ہفتے دے پہلے دِن تُہاڈے وِچوں ہر اِک اپنے قدر سیتی کُجھ اپنے کول رکھ چھڈے تاں جو میرے آؤن اُتّے چندے نا کرنے پَین۔</verse>
				<verse number="3">تے جدوں مَیں آواں گا تَد جِنہاں نُوں تُسی منظُور کرو گے اوہناں نُوں مَیں خط دے کے گھل دیاں گا۔ پئی تُہاڈی خَیرات یرُوشلِیم وِچ اپڑا دین۔</verse>
				<verse number="4">تے جے میرا وی جانا ٹھیک ہوئے تے اوہ میرے نال جان گے۔</verse>
				<verse number="5">تے مَیں مَکِدُنیہ ہو کے تُہاڈے کول آواں گا۔ کیوں جو مَیں مَکِدُنیہ وِچوں ای ہو کے جاناں اے۔</verse>
				<verse number="6">پر شاید مَیں تُہاڈے کول ای رہواں گا تے سِیال وی تُہاڈے کول کٹّاں گا۔ تاں جو جیہڑے پاسے جانا چاہاں۔ تُسی مَینُوں اوس پاسے ٹور دیو۔</verse>
				<verse number="7">کیوں جو مَیں ہُن راہ وِچ تُہانوں نئیں مِلنا چاہندا سگوں مَینُوں آس اے۔ پئی جے خُداوند دی مرضی ہوئی تے کُجھ چِر تُہاڈے کول ٹِکاں گا۔</verse>
				<verse number="8">پر مَیں پِنتیکُست دی عید توڑی اِفِسُس وِچ رہاں گا۔</verse>
				<verse number="9">کیوں جو میرے لئی اِک وَڈا سارے کمّ دا بُوہا لتّھا اے۔ تے وَیری بتھیرے نیں۔</verse>
				<verse number="10">جے تِیمُتِھیُس آ جائے تے خیال رکھنا۔ پئی اوہ تُہاڈے کول بے فِکر رہے کیوں جو اوہ میرے وانگُوں خُدا دا کمّ کر دا اے۔</verse>
				<verse number="11">سو کوئی اوہنوں ماڑا نا جانے سگوں اوہنوں خیریں مِہریں ایدھر ٹور دیو۔ تاں جو میرے کول آ جائے مَیں اوہنوں پیا اُڈِیکناں آں۔ پئی بھراواں سَنے آ جاوے۔</verse>
				<verse number="12">تے بھرا اُپلّوس دے مَیں بڑے تَرلے کِیتے۔ پئی بھراواں نال تُہاڈے کول جائے پر اجے تے اوہ جان نُوں بالکل راضی نئیں ہویا۔ پر جد اوہنوں موقع مِلے گا۔ تے جائے گا۔</verse>
				<verse number="13">جاگدے رہو اِیمان وِچ پکّے رہو۔ بندے بنو تگڑے ہوؤ۔</verse>
				<verse number="14">جو کُجھ کر دے ہو مُحبّت نال کرو۔</verse>
				<verse number="15">بھراؤ! تُسی ستِفناس دے ٹبّر نُوں جان دے اوہ۔ پئی اوہ اَخیہ دے پہلے پَھل نیں تے پاک لوکاں دی سیوا لئی تیار رہندے نیں۔</verse>
				<verse number="16">سو تُہاڈے اگّے عرض کرنا آں پئی اجیہے لوکاں دے تابعیاں رہو۔ سگوں ہر اِک دے جیہڑے ایس کمّ تے محنت وِچ سِیری نیں۔</verse>
				<verse number="17">تے مَیں ستِفناس تے فرتُوناتُس تے اخیکُس دے آؤن توں خُوش آں۔ کیوں جو کُجھ تُہاڈے توں رہ گیا سی اوہناں پُورا کر دِتّا۔</verse>
				<verse number="18">تے اوہناں میری تے تُہاڈی رُوح نُوں تازیاں کِیتا سو ایہو جِہیاں نُوں مَنّوں۔</verse>
				<verse number="19">آسِیہ دِیاں کلِیسیاواں تُہانوں سلام آکھدیاں نیں اَکوِلہ تے پرسِکّلہ اوس کلِیسیا سَنے جیہڑی اوہناں دے گھر وِچ اے۔ تُہانوں خُداوند وِچ بُہت بُہت سلام آکھدے نیں۔</verse>
				<verse number="20">سارے بھرا تُہانوں سلام آکھدے نیں۔ پاک بوسہ لے کے آپو وِچ سلام آکھو۔</verse>
				<verse number="21">مَیں پَولُس اپنے ہتّھ نال سلام لِکھناں آں</verse>
				<verse number="22">جیہڑا خُداوند نُوں پیار نئیں کر دا سو لعنتی ہوئے۔ ساڈے خُداوندا آ۔</verse>
				<verse number="23">خُداوند یِسُوع مسِیح دا فصل تُہاڈے اُتّے ہوندا رہے۔</verse>
				<verse number="24">میری مُحبّت مسِیح یِسُوع وِچ تُہاڈے سبھناں دے نال رہے۔ آمِین</verse>
			</chapter>
		</book>
		<book number="47">
			<chapter number="1">
				<verse number="1">پَولُس ولّوں جیہڑا خُدا دی مرضی نال مسِیح یِسُوع دا رسُول اے۔ تے بھرا تِیمُتِھیُس ولّوں خُدا دی اوس کلِیسیا دے ناں جیہڑی کُرِنتِھس وِچ اے۔ تے کُل اَخیہ دے ساریاں پاک لوکاں دے ناں۔</verse>
				<verse number="2">ساڈے باپ خُدا تے خُداوند یِسُوع مسِیح ولّوں تُہانوں فضل تے تسلّی مِلدی رہے۔</verse>
				<verse number="3">ساڈے خُداوند یِسُوع مسِیح دے خُدا تے باپ دی وڈیائی ہوئے جیہڑا رحمتاں دا باپ تے ہر طرح دی تسلّی دا خُدا اے۔</verse>
				<verse number="4">اوہ ساڈیاں سارِیاں مُصِیبتاں وِچ سانُوں تسلّی دیندا اے۔ تاں جو اسی اوس تسلّی دے سبّب جیہڑی خُدا سانُوں دیندا اے۔ اوہناں نُوں وی تسلّی دے سکِئے۔ جیہڑے کِسے نا کِسے طرح دی مُصِیبت وِچ پئے ہوئے نیں۔</verse>
				<verse number="5">کیوں جو جیویں مسِیح دے دُکھ سانُوں وَدّھ پُہنچدے نیں اوسے طرح ساڈی تسلّی وی مسِیح دی راہِیں وَدّھ ہوندی اے۔</verse>
				<verse number="6">جے ساڈے اُتّے مُصِیبت آؤندی اے تے تُہاڈی تسلّی تے نجات لئی۔ تے جے سانُوں تسلّی مِلدی اے۔ تے تُہاڈی تسلّی دے لئی جِہدے اثر نال تُسی صبر کر کے اوہناں دُکھاں نُوں سہہ لَیندے ہو۔ جیہڑے اسی وی سہنے آں۔</verse>
				<verse number="7">تے ساڈی آس تُہاڈی بابت پَکّی اے۔ کیوں جو اسی جاننے آں پئی جیویں تُسی دُکھاں وِچ سِیری ہو۔ اوسے طرح تسلّی وِچ وی ہو۔</verse>
				<verse number="8">بھراؤ! اسی نئیں چاہندے پئی تُسی اوس مُصِیبت توں ناواقِف رہو۔ جیہڑی آسِیہ وِچ ساڈے اُتّے پئی۔ تے اسی حدّوں وَدّھ تے طاقتوں باہر تنگ ہوگئے۔ ایتھوں توڑی پئی اساں اپنی جانوں وی ہتّھ دھوئے۔</verse>
				<verse number="9">سگوں اپنے اُتّے مَوت دا حُکم یقِین کر لیا سی۔ تاں جو اپنا بھروسا نا رکھیے سگوں خُدا دا جیہڑا مُردیاں نُوں جوالدا اے۔</verse>
				<verse number="10">سو اوسے سانُوں ایڈی وڈّی ہلاکت توں چھڈایا تے چھڈاوے گا تے سانُوں اوہدے توں آس اے۔ پئی اگّے نُوں وی چھڈاؤندا رہے گا۔</verse>
				<verse number="11">جے تُسی وی رَل مِل کے دُعا نال ساڈی مدد کرو گے۔ پئی جیہڑی بخشِش سانُوں بتھیریاں لوکاں دی راہِیں مِلی اوہدا شُکر وی بُہتے لوک ساڈے ولّوں کرن۔</verse>
				<verse number="12">کیوں جو سانُوں اپنے دِل دی ایس گواہی اُتّے فخر اے پئی ساڈا چال چَلّن دُنیا وِچ تے خاص کر تُہاڈے وِچ جِسمانی حِکمت نال نئیں۔ سگوں خُدا دے فضل دے نال یعنی اجیہی پاکیزگی تے صفائی دے نال رہیا۔ جیہڑا خُدا دے لائق اے۔</verse>
				<verse number="13">اسی ہور گلّاں تُہانوں نئیں لِکھدے۔ اوہناں دے بِناں جیہڑیاں تُسی پڑھدے یا مَن دے اوہ۔ تے مَینُوں آس اے۔ پئی اوڑک تِیکر مَن دے رہو گے۔</verse>
				<verse number="14">جیویں تُہاڈے وِچوں کئیاں مَن وی لیا اے پئی اسی تُہاڈا فخر آں۔ جیویں ساڈے خُداوند یِسُوع مسِیح دے دِن تُسی وی ساڈا فخر ہوؤ گے۔</verse>
				<verse number="15">تے ایسے بھروسے اُتّے مَیں ایہہ اِرادہ کِیتا سی پئی پہلاں تُہاڈے کول آواں تاں جو تُہانوں اِک ہور بخشِش مِلے۔</verse>
				<verse number="16">تے تُہاڈے کول ہوندا ہویا مَکِدُنیہ نُوں جاواں۔ تے مَکِدُنیہ توں فیر تُہاڈے کول آواں۔ تے تُسی مَینُوں یہُودیہ ولّ ٹور دیو۔</verse>
				<verse number="17">سو مَیں جو ایہہ اِرادہ کِیتا سی کِیہ مَیں اِقرار دا کچّا ساں؟ یا جِنہاں گلّاں دا اِرادہ کرنا آں جِسم ولّوں کرنا آں پئی ہاں ہاں وی کراں تے نئیں نئیں وی؟</verse>
				<verse number="18">خُدا دی سچیائی دی سَونہہ پئی ساڈے اوس کلام وِچ جیہڑا تُہاڈے نال کِیتا جاندا اے۔ ہاں تے نئیں دونویں ای نئیں ہوندے۔</verse>
				<verse number="19">کیوں جو خُدا دا پُتر یِسُوع مسِیح جِہدی منادی اساں یعنی مَیں تے سِلوانُس تے تِیمُتِھیُس نیں تُہاڈے وِچ کِیتی۔ اوہدے وِچ ہاں تے نئیں دونویں نئیں سن۔ سگوں اوہدے وِچ ہاں ای ہاں ہوئی۔</verse>
				<verse number="20">کیوں جو خُدا دے جِنّے وعدے نیں۔ اوہ سارے اوہدے وِچ ہاں دے نال نیں۔ ایس کر کے اوہدی راہِیں آمِین وی ہوئی۔ تاں جو ساڈی راہِیں خُدا دا جلال ہوئے۔</verse>
				<verse number="21">تے جیہڑا سانُوں تُہاڈے نال مسِیح وِچ قیم کر دا اے۔ تے جِس سانُوں مسَح کِیتا اوہ خُدا اے۔</verse>
				<verse number="22">جِس ساڈے اُتّے مُہر وی لائی۔ تے رُوح دی سائی ساڈے دِلاں وِچ دِتّی۔</verse>
				<verse number="23">مَیں خُدا نُوں گواہ کرناں آں پئی مَیں اجے تِیکر کُرِنتِھس وِچ ایس کر کے نئیں آیا۔ کیوں جو مَینُوں تُہاڈے اُتّے ترس آؤندا سی۔</verse>
				<verse number="24">ایہہ نئیں پئی اسی اِیمان ولّوں تُہاڈے اُتّے حکُومت کرنے آں سگوں خُوشی وِچ تُہاڈے مددگار ہاں کیوں جو تُسی اِیمان ای نال قیم رہندے ہو۔</verse>
			</chapter>
			<chapter number="2">
				<verse number="1">مَیں اپنے دِل وِچ ایہہ اِرادہ کِیتا سی۔ پئی فیر تُہاڈے کول دلگِیر ہو کے نا آواں۔</verse>
				<verse number="2">کیوں جو جے مَیں تُہانوں دلگِیر کراں۔ تے مَینُوں کون خُوش کرے گا۔ بِناں اوہدے جیہڑا میرے سببّوں دلگِیر ہویا؟</verse>
				<verse number="3">تے مَیں تُہانوں ایہو گلّ لِکھی سی۔ تاں جو اجیہا نا ہوئے پئی مَیں آ کے جِنہاں توں خُوش ہونا چاہندا ساں۔ اوہناں ای دے سببّوں دلگِیر ہوواں۔ کیوں جو مَینُوں تُہاڈے ساریاں اُتّے ایس گلّ دا بھروسا اے۔ پئی جیہڑی میری خُوشی اے سو ای تُہاڈی سبھناں دی اے۔</verse>
				<verse number="4">کیوں جو مَیں بڑی مُصِیبت تے دلگِیری دی حالت وِچ بتھیرے اتھرُو وَہا وَہا کے تُہانوں لِکھیا سی۔ پر ایس واسطے نئیں پئی تُہانوں غم ہوئے۔ سگوں ایس واسطے پئی تُسی اوس مُحبّت نُوں معلُوم کرو۔ جیہڑی مَینُوں تُہاڈے نال اے۔</verse>
				<verse number="5">تے جے کوئی بندہ غم دا سبّب ہویا اے۔ تے میرے ای غم دا نئیں سگوں (اوہدے اُتّے وَدّھ سختی نا کراں) کِسے قدر تُہاڈے سبھناں دے غم دا سبّب ہویا۔</verse>
				<verse number="6">ایہو سزا جیہڑی اوہنوں کئیاں ولّوں مِلی اجیہے بندے لئی بس اے۔</verse>
				<verse number="7">سو اوہدے بدلے وِچ ایہو چَنگا اے پئی اوہدا قصور مُعاف کرو۔ تے تسلّی دیو تاں جو اوہ بُہتے غم دے سبّب برباد نا ہو جائے۔</verse>
				<verse number="8">ایس لئی مَیں تُہاڈی مِنّت کرنا آں پئی اوہدی بابت اپنی مُحبّت نُوں پَکیّاں کرو۔</verse>
				<verse number="9">کیوں جو مَیں ایس کر کے وی لِکھیا سی پئی تُہانوں ازمانواں پئی سارِیاں گلّاں وِچ فرمانبردار ہویا نئیں۔</verse>
				<verse number="10">جِہنُوں تُسی مُعاف کر دے اوہ۔ اوہنوں مَیں وی مُعاف کرنا آں کیوں جو جو کُجھ مَیں مُعاف کِیتا۔ جے کر مَیں کُجھ مُعاف کِیتا اے۔ اوہ مسِیح دا قیم مقام ہو کے تُہاڈی خاطر مُعاف کِیتا۔</verse>
				<verse number="11">تاں جو شیطان دا ساڈے اُتّے داء نا چلّے کیوں جو اسی ایہدیاں فریباں توں ناواقِف نئیں آں۔</verse>
				<verse number="12">تے جد مَیں مسِیح دی خُوشخبری دین لئی تروآس وِچ آیا۔ تے خُداوند وِچ میرے لئی بُوہا کُھل گیا۔</verse>
				<verse number="13">تے میری رُوح نُوں آرام نا مِلیا۔ ایس لئی پئی مَیں اپنے بھرا طِطُس نُوں نا ویکھیا۔ سگوں اوہناں توں وِداع ہو کے مَکِدُنیہ نُوں ٹُر گیا۔</verse>
				<verse number="14">پر خُدا دا شُکر اے۔ جیہڑا مسِیح وِچ سانُوں سدا قیدِیاں وانگُوں گشت کراندا اے۔ تے اپنے عِلم دی خُوشبوئی ساڈی راہِیں ہر تھاں پَھیلاؤندا اے۔</verse>
				<verse number="15">کیوں جو اسی خُدا دے اگّے نجات لین والیاں تے ہلاک ہون والیاں دوہاں دے لئی مسِیح دی خُوشبوئی آں۔</verse>
				<verse number="16">کئیاں واسطے تے مرن دے لئی مَوت دی بو تے کئیاں واسطے جیون دے لئی زِندگی دی بو آں۔ تے کون ایہناں گلّاں دے لائق اے؟</verse>
				<verse number="17">کیوں جو اسی اوہناں بتھیریاں لوکاں وانگر نئیں جیہڑے خُدا دے کلام وِچ مِلاوٹ کر دے نیں۔ سگوں دِل دی صفائی نال تے خُدا ولّوں خُدا نُوں حاضر جان کے مسِیح وِچ بولنے آں۔</verse>
			</chapter>
			<chapter number="3">
				<verse number="1">کِیہ اسی فیر اپنی نیک نامی دسنی شُروع کرنے آں؟ یا سانُوں کئیاں وانگر نیک نامی دِیاں چِٹّھیاں تُہاڈے کول لیاؤن یا تُہاتھوں لین دی لوڑ اے؟</verse>
				<verse number="2">ساڈا خط جیہڑا ساڈیاں دِلاں اُتّے لِکھیا ہویا اے۔ سو تُسی ہو تے اوہنوں سارے بندے جان دے تے پڑھدے نیں۔</verse>
				<verse number="3">ظاہر اے پئی تُسی مسِیح دا اوہ خط اوہ جیہڑا اساں خادماں دے طَور اُتّے لِکھیا۔ سیاہی نال نئیں سگوں زِندہ خُدا دے رُوح نال پتّھر دِیاں تختِیاں اُتّے نئیں سگوں گوشت دی یعنی دِل دِیاں تختِیاں اُتّے۔</verse>
				<verse number="4">اسی مسِیح دی راہِیں خُدا اُتّے اجیہا ای بھروسا رکھنے آں۔</verse>
				<verse number="5">ایہہ نئیں پئی آپ ای اسی ایس لائق آں۔ پئی اپنے ولّوں کُجھ خیال وی کر سکِئے۔ سگوں ساڈی لیاقت خُدا ولّوں اے۔</verse>
				<verse number="6">جِس سانُوں نَوِیں عہد دے خادم ہون جوگیاں وی کِیتا۔ لفظاں دے خادم نئیں سگوں رُوح دے کیوں جو لفظ مار سُٹّدے نیں پر رُوح جوالدی اے۔</verse>
				<verse number="7">تے جد مَوت دا اوہ عہد جِہدے حرف پتّھراں اُتّے اُکرے گئے نیں اجیہا جلال والا ہویا۔ پئی بنی اِسرائیل مُوسیٰ دے مُنھ نُوں اوس جلال دے سببّوں جیہڑا اوہدے مُنھ اُتّے آیا سی تاڑ نا سکے بھانویں اوہ گھٹدا جاندا سی۔</verse>
				<verse number="8">تے رُوح دا عہد تے ضرُور ای جلال والا ہوئے گا۔</verse>
				<verse number="9">کیوں جو جد قصوروار ٹھہرن والا عہد جلال والا سی۔ تے راستبازی دا عہد تے ضرُور ای جلال والا ہوئے گا۔</verse>
				<verse number="10">سگوں ایس حال اوہ جلال والا ایس وڈّے جلال دے سبّب بے جلال ہویا۔</verse>
				<verse number="11">کیوں جو جد مِٹن والی شے جلال والی سی تے باقی رہن والی شے تے ضرُور ای جلال والی ہوئے گی۔</verse>
				<verse number="12">سو اسی اجیہی آس کر کے بڑی دلیری نال بولنے آں۔</verse>
				<verse number="13">تے مُوسیٰ وانگر نئیں آں جِس اپنے مُنھ اُتّے پردہ پایا تاں جو بنی اِسرائیل ایس مِٹن والی شے دے اوڑک نُوں نا ویکھ سکن۔</verse>
				<verse number="14">پر اوہناں دے دِل سخت ہوگئے۔ کیوں جو اَج توڑی پرانے عہد نامے نُوں پڑھدیاں اوہناں دے دِلاں اُتّے اوہو پردہ پیا رہندا اے۔ تے اوہ مسِیح وِچ اُٹھایا جاندا اے۔</verse>
				<verse number="15">پر اَج تِیکر جد کدِیں مُوسیٰ دی کتاب پڑھی جاندی اے تے اوہناں دے دِل اُتّے پردہ پیا رہندا اے۔</verse>
				<verse number="16">پر جد کدی اوہناں دا دِل خُداوند ولّ پِھرے گا۔ تے اوہ پردہ اُٹھایا جائے گا۔</verse>
				<verse number="17">تے اوہ خُداوند رُوح اے۔ تے جِتّھے کِتّھے خُداوند دا رُوح اے اوتھے اَزادی اے۔</verse>
				<verse number="18">پر جد اساں سبھناں دے بے پردہ چِہریاں توں خُداوند دے جلال دا ایس طرح عکس پَیندا اے جیویں شیشے توں۔ تے اوس خُداوند دی راہِیں جیہڑا رُوح اے۔ اسی اوسے ای جلالی صُورت وِچ درجہ بدرجہ بدلدے جانے آں۔</verse>
			</chapter>
			<chapter number="4">
				<verse number="1">سو جد ساڈے اُتّے اجیہا رَحم ہویا پئی سانُوں ایہہ خِدمت مِلی۔ تاں اسی ہِمّت نئیں ہار دے۔</verse>
				<verse number="2">سگوں اساں شرم دِیاں لُکِیاں ہویاں گلّاں نُوں چھڈ دِتّا۔ تے مکّاری دی چال نئیں چلدے۔ نا خُدا دے کلام وِچ کُجھ رَلا دینے آں۔ سگوں سچیائی ظاہر کر کے خُدا دے اگّے ہر اِک بندے دے دِل وِچ اپنی نیکی بٹھالنے آں۔</verse>
				<verse number="3">تے جے ساڈی خُوشخبری اُتّے پردہ پیا ہویا اے۔ تے ہلاک ہون والیاں ای دے لئی پیا اے۔</verse>
				<verse number="4">یعنی اوہناں بے اِیماناں لئی جِنہاں دِیاں اَکھّیاں نُوں ایس جہان دے خُدا اَنھیاں کر دِتّا اے۔ تاں جو مسِیح جیہڑا خُدا دی صُورت اے اوہدے جلال دی خُوشخبری دا چانن اوہناں اُتّے نا پئے۔</verse>
				<verse number="5">کیوں جو اسی اپنی نئیں سگوں مسِیح یِسُوع دی منادی کرنے آں۔ پئی اوہ خُداوند اے۔ تے اپنی بابت ایہہ آکھنے آں۔ پئی یِسُوع دی خاطر تُہاڈے نوکر آں۔</verse>
				<verse number="6">ایس لئی پئی خُدا ای اے جِس آکھیا پئی ہنیرے وِچوں نُور چمکے تے اوہو ای ساڈیاں دِلاں وِچ چمکیا۔ تاں جو خُدا دے جلال دی پچھان دا نُور یِسُوع مسِیح دے چِہرے توں چمکارا مارے۔</verse>
				<verse number="7">پر ساڈے کول ایہہ خزانہ مِٹّی دیاں بھانڈیاں وِچ رکھیا ہویا اے۔ تاں جو اوہ حدّوں وَدّھ قُدرت ساڈے ولّوں نئیں سگوں خُدا ولّوں معلُوم ہوئے۔</verse>
				<verse number="8">اسی ہر اِک گلّ وِچ مُصِیبت تے چُکنے آں۔ پر لاچار نئیں ہوندے۔ حَیران تے ہُنے آں پر نا آس نئیں ہوندے۔</verse>
				<verse number="9">ستائے تے جانے آں پر اکلّے نئیں چھڈے جاندے۔ ڈیگے تے جانے آں پر ہلاک نئیں ہوندے۔</verse>
				<verse number="10">اسی ہر ویلے اپنے جِسم وِچ یِسُوع دی مَوت لئی پِھرنے آں۔ تاں جو یِسُوع دی زِندگی ساڈے بدن وِچ ظاہر ہوئے۔</verse>
				<verse number="11">کیوں جو اسی جِیوندے ای یِسُوع دی خاطر سدا مَوت دے حوالے کِیتے جانے آں۔ تاں جو یِسُوع دی زِندگی ساڈے فنا ہون والے جِسم وِچ ظاہر ہوئے۔</verse>
				<verse number="12">سو مَوت تے ساڈے وِچ اثر کر دی اے تے زِندگی تُہاڈے وِچ۔</verse>
				<verse number="13">تے ایس کر کے پئی ساڈے وِچ اوہو ای اِیمان دی رُوح اے۔ جِہدی بابت لِکھیا اے۔ پئی مَیں اِیمان لیایا تے ایس لئی بولیا۔ سو اسی اِیمان وی لیاؤنے آں تے ایسے لئی آکھنے آں۔</verse>
				<verse number="14">کیوں جو اسی جاننے آں۔ پئی جِس خُداوند یِسُوع نُوں جوالیا اوہ سانُوں وی یِسُوع دے نال جوالے گا۔ تے تُہاڈے نال اپنے اگّے حاضر کرے گا۔</verse>
				<verse number="15">ایس لئی پئی سارِیاں شیواں تُہاڈے واسطے نیں تاں جو بتھیریاں لوکاں دے سببّوں فضل بُہتا ہو کے خُدا دے جلال لئی شُکر گُزاری نُوں وی وَدھائے۔</verse>
				<verse number="16">ایس لئی اسی ہِمّت نئیں ہار دے سگوں بھانویں ساڈی ظاہری اِنسانِیّت برباد ہوندی اے۔ فیر وی ساڈی اندرلی اِنسانِیّت دِنوں دِن نَوِیں ہوندی جاندی اے۔</verse>
				<verse number="17">کیوں جو ساڈی پَل کُو دی ہَولی جیہی مُصِیبت ساڈے لئی بُہت ای بھارا تے سدا دا جلال پَیدا کر دی جاندی اے۔</verse>
				<verse number="18">جِس حال اسی ویکھیاں ہویاں شیواں اُتّے نئیں سگوں اَن ویکھیاں شیواں اُتّے نِگاہ کرنے آں۔ کیوں جو ویکھیاں ہویاں شیواں تھوڑیاں دِناں دِیاں نیں۔ پر اَن ویکھیاں شیواں سدا رہن والیاں نیں۔</verse>
			</chapter>
			<chapter number="5">
				<verse number="1">کیوں جو اسی جاننے آں پئی جد ساڈا ایہہ تنبُو جیہا گھر جیہڑا زمین اُتّے اے ڈیگیا جائے گا۔ تے سانُوں خُدا ولّوں اسماناں اُتّے اِک اجیہی عمارت مِلے گی۔ جیہڑا ہتّھاں دا بنیا ہویا گھر نئیں سگوں سدا رہن والا اے۔</verse>
				<verse number="2">سو اسی ایہدے وِچ کُرلاؤندے آں۔ تے بڑی چاہ رکھنے آں۔ پئی اپنے اسمانی گھر نُوں کپڑیاں وانگُوں پا لیئے۔</verse>
				<verse number="3">تاں جو کپڑا پا لَیندے سببّوں ننگے نا رہیئے۔</verse>
				<verse number="4">کیوں جو اسی ایس ڈیرے وِچ رہ کے بھار دیاں مارِیاں کُرلاؤندے آں۔ ایس کر کے نئیں پئی ایہہ پوشاک لاہنی چاہنے آں۔ سگوں ایس اُتّے ہور پانی چاہنے آں۔ تاں جو اوہ جیہڑی فنا ہو جان والی اے۔ زِندگی دے وِچ ڈُب جائے۔</verse>
				<verse number="5">تے جِس سانُوں ایس گلّ واسطے تیار کِیتا سو خُدا اے تے اوسے سانُوں رُوح سائی وِچ دِتّا۔</verse>
				<verse number="6">سو ساڈی ہمیش ای خاطرجمع رہندی اے۔ تے ایہہ جاننے آں پئی جدوں تِیکر اسی بدن دے وطن وِچ آں۔ خُداوند دے دیسوں دُراڈے آں۔</verse>
				<verse number="7">کیوں جو اسی اِیمان نال ٹُرنے آں نا اَکھّیں ویکھے اُتّے۔</verse>
				<verse number="8">سو ساڈی خاطرجمع اے تے سانُوں بدن دے وطن توں وَکھریاں ہو کے خُداوند دے وطن وِچ رہنا وَدّھ منظُور اے۔</verse>
				<verse number="9">ایسے واسطے سانُوں ایہہ حَوصلہ اے پئی دیس وِچ ہوئیے تے بھانویں دیسوں باہر اسی اوسے نُوں خُوش کریئے۔</verse>
				<verse number="10">کیوں جو ضرُوری گلّ اے پئی مسِیح دے عدالت دے تخت دے اگّے جا کے ساڈے سبھناں دا حال کُھل جاوے۔ تاں جو ہر کِسے نُوں اوہدیاں اوہناں کمّاں دا بدلہ مِلے۔ جیہڑے اوس بدن دی راہِیں کِیتے ہون۔ بھانویں بھلے تے بھانویں بُرے۔</verse>
				<verse number="11">سو اسی خُدا دے خَوف نُوں جان کے بندیاں نُوں سمجھانے آں تے خُدا نُوں ساڈا حال معلُوم اے۔ تے آس اے پئی تُہاڈے دِلاں اُتّے وی ظاہر ہویا ہوئے گا۔</verse>
				<verse number="12">اسی فیر اپنی نیک نامی تُہاڈے اُتّے نئیں جتاؤندے سگوں اپنے سبّب اسی تُہانوں فخر کرن دا موقع دینے آں تاں جو تُسی اوہناں نُوں جواب دے سکو۔ جیہڑے ظاہر اُتّے شیخی مار دے نیں۔ تے باطن اُتّے نئیں۔</verse>
				<verse number="13">جے اسی بے خود آں۔ تاں خُدا دے لئی آں۔ تے جے سُرت والے آں تے تُہاڈے لئی۔</verse>
				<verse number="14">کیوں جو مسِیح دی مُحبّت سانُوں لاچار کر دیندی اے۔ ایس لئی پئی اسی ایہہ سمجھنے آں پئی جد اِک ساریاں لئی مویا۔ تے سارے مر گئے۔</verse>
				<verse number="15">تے اوہ ایس لئی ساریاں لئی مویا پئی جیہڑے جِیوندے نیں اوہ اگّے نُوں اپنے واسطے نا جیون سگوں اوہدے لئی جیہڑا اوہناں واسطے مویا تے فیر جی اُٹھیا۔</verse>
				<verse number="16">سو ہُن توں اسی کِسے نُوں جِسم ولّوں نا سنجھاناں گے۔ آں بھانویں مسِیح نُوں وی جِسم ولّوں جانیا سی۔ پر ہُن توں نا جاناں گے۔</verse>
				<verse number="17">ایس لئی جے کوئی مسِیح وِچ اے۔ تے اوہ نواں مخلُوق اے پرانیاں شیواں جاندِیاں رہیاں۔ ویکھو اوہ نَوِیاں ہوگِئیاں۔</verse>
				<verse number="18">تے سارِیاں شیواں خُدا ولّوں نیں۔ جِس مسِیح دی راہِیں اپنے نال ساڈا میل کر لیا تے میل دی خِدمت ساڈے سپُرد کِیتی۔</verse>
				<verse number="19">مطلب ایہہ اے پئی خُدا نے مسِیح وِچ ہو کے اپنے نال دُنیا دا میل کر لیا تے اوہناں دِیاں تقصِیراں نُوں اوہناں دے ذِمّے نا لایا۔ تے اوس میل دا سنیہا سانُوں سونپ دِتّا اے۔</verse>
				<verse number="20">سو اسی مسِیح دے ایلچی آں۔ جیویں خُدا ساڈی راہِیں مِنّت کر دا اے اسی مسِیح ولّوں مِنّت کرنے آں پئی خُدا نال میل کرو۔</verse>
				<verse number="21">جیہڑا گُناہ توں واقف نئیں سی اوسے نُوں اوس ساڈے لئی گُناہ ٹھہرایا۔ تاں جو اسی اوہدے وِچ ہو کے خُدا دی راست بازی ہو جائیے۔</verse>
			</chapter>
			<chapter number="6">
				<verse number="1">تے اسی جیہڑے اوہدے نال کمّ وِچ سِیری آں ایہہ عرض وی کرنے آں۔ پئی خُدا دا فضل جیہڑا تُہاڈے اُتّے ہویا بے فائدہ نا رہن دیو۔</verse>
				<verse number="2">کیوں جو اوہ آکھدا اے پئی مَیں قبولِیّت دے ویلے تیری سُن لئی تے نجات دے دِن تیری مدد کِیتی۔ ویکھو ہُن قبولِیّت دا ویلا اے ویکھو ایہہ نجات دا دِن اے۔</verse>
				<verse number="3">اسی کِسے گلّ وِچ ٹھوکر کھان دا کوئی موقع نئیں دیندے تاں جو ساڈی خِدمت اُتّے حرف نا آوے۔</verse>
				<verse number="4">سگوں خُدا دے کامیاں وانگ اپنی خُوبی ظاہر کرنے آں۔ بڑے صبر نال۔ مُصِیبتاں نال۔ لوڑاں نال ۔تنگِیاں نال۔</verse>
				<verse number="5">کولڑے کھان نال۔ قید ہون نال۔ ہنگامیاں نال۔ محِنتاں نال۔ جاگدیاں رہن نال۔ بُھکھیاں رہن نال۔</verse>
				<verse number="6">پاکیزگی نال۔ عِلم نال ۔تحمّل نال۔ مِہربانی نال۔ پاک رُوح نال۔ سَچّی مُحبّت نال۔</verse>
				<verse number="7">سچیائی دے کلام نال۔ خُدا دی قُدرت نال۔ راست بازی دے ہتّھیاراں دی راہِیں جیہڑے سَجّے کھبّے نیں۔</verse>
				<verse number="8">عِزّت تے بے عِزّتی دی راہِیں۔ بدنامی تے نیک نامی دی راہِیں۔ بھانویں بد راہ کرن والے معلُوم ہُنے آں فیر وی سَچّے آں۔</verse>
				<verse number="9">گُمناماں وانگر آں تَد وی مشہُور آں۔ مویاں ہویاں وانگر آں۔ پر ویکھو جیونے آں۔ مار کھان والیاں وانگر آں پر جانوں مارے نئیں جاندے۔</verse>
				<verse number="10">اُداساں وانگر آں پر سدا خُوش رہنے آں۔ کنگالاں جیہے آں پر بتھیریاں نُوں دَولت مند کر دینے آں۔ ناداراں وانگر آں۔ تَد وی سبھ کُجھ رکھنے آں۔</verse>
				<verse number="11">پئی کُرِنتھیو! اساں تُہاڈے نال کُھل کے گلّاں کِیتیاں نیں۔ ساڈا دِل تُہاڈے ولّوں کُھلا ہوگیا اے۔</verse>
				<verse number="12">ساڈے دِلاں وِچ تُہاڈے لئی تنگی نئیں پر تُہاڈے دِلاں وِچ تنگی اے۔</verse>
				<verse number="13">سو مَیں پُتر جان کے تُہانوں آکھنا آں پئی تُسی ایہدے بدلے وِچ کُھلے دِل والے ہو جاؤ۔</verse>
				<verse number="14">بے اِیماناں دے نال ڈِنگی پنجالی وِچ نا جُپو۔ کیوں جو راستبازی تے بے دِینی وِچ کِیہ میل جول اے؟ یا چانن تے ہنیرے وِچ کِیہ میل اے؟</verse>
				<verse number="15">مسِیح دا بلِیعال دے نال کِیہ واسطہ؟ یا اِیماندار دابے اِیمان نال کِیہ واسطہ؟</verse>
				<verse number="16">تے خُدا دے مَقدِس نُوں بُتاں نال کِیہ تعلق اے؟ کیوں جو اسی زِندہ خُدا دا مَقدِس آں۔ جیویں خُدا آکھیا اے پئی مَیں اوہناں وِچ وَسّاں گا تے اوہناں وِچ ٹُراں پھراں گا۔ تے مَیں اوہناں دا خُدا ہوواں گا۔ تے اوہ میری اُمّت ہون گے۔</verse>
				<verse number="17">ایس واسطے خُداوند آکھدا اے پئی ایہناں وِچوں نِکل کے وکھرے رہو تے ناپاک شے نُوں ہتّھ نا لاؤ۔ تے مَیں تُہانوں قبول کر لاں گا۔</verse>
				<verse number="18">تے تُہاڈا باپ ہوواں گا۔ تے تُسی میرے دِھیاں پُتر ہوؤ گے۔ ایہہ خُداوند قادرِ مُطلق دا قَول اے۔</verse>
			</chapter>
			<chapter number="7">
				<verse number="1">سو اَے عزِیزو! ایس کر کے پئی ساڈے نال اجیہے وعدے کِیتے گئے۔ تے آؤ اپنے آپ نُوں ہر طرح دی جِسمانی تے رُوحانی گندگی توں پاک کریئے تے خُدا دے خَوف نال پاکیزگی نُوں کمال تِیکر پُچایئے۔</verse>
				<verse number="2">سانُوں اپنے دِلاں وِچ تھاں دیو۔ اساں کِسے نال بے انصافی نئیں کِیتی۔ کِسے نُوں وگاڑیا نئیں۔ کِسے نُوں دھوکھا نئیں دِتّا۔</verse>
				<verse number="3">مَیں تُہانوں مُجرم بنان لئی ایہہ نئیں آکھدا کیوں جو پہلاں ای آکھ چُکیا آں پئی تُسی ساڈیاں دِلاں وِچ اجیہے وَس گئے اوہ۔ پئی اسی تُسی اکٹّھے ای رہئے۔ تے جیویئے۔</verse>
				<verse number="4">مَیں تُہاڈے نال بڑی دلیری نال گلّاں کرنا آں۔ مَینُوں تُہاڈے اُتّے بڑا فخر اے۔ مَینُوں پُوری تسلّی ہوگئی اے۔ جِنّیاں مُصِیبتاں ساڈے اُتّے آؤندیاں نیں۔ اوہناں سبھناں وِچ میرا دِل خُوشی نال بھریا رہندا اے۔</verse>
				<verse number="5">کیوں جو جد اسی مَکِدُنیہ وِچ آئے۔ اوس ویلے وی ساڈے جِسم نُوں چَین نا مِلیا سگوں ہر پاسیوں مُصِیبت وِچ ای پَھسے رہے۔ باہر لڑائِیاں سن اندر خَوف۔</verse>
				<verse number="6">تَد وی عاجزاں نُوں تسلّی دین والے یعنی خُدا نے طِطُس دے آؤن نال سانُوں تسلّی دِتّی۔</verse>
				<verse number="7">تے نا نِرا اوہدے آؤن نال۔ سگوں اوہدی اوس تسلّی نال وی جیہڑی اوہنوں تُہاڈے ولّوں ہوئی تے اوس تُہاڈا شَوق۔ تُہاڈا غم۔ تے تُہاڈا جوش۔ جیہڑا میری بابت سی ساڈے اگّے بیان کِیتا۔ جِہدے توں مَیں ہور وی خُوش ہویا۔</verse>
				<verse number="8">مَیں تُہانوں اپنے خط نال اُداس تے کِیتا پر اوہدے توں پچھتاندا نئیں بھانویں پہلاں پچھتاندا ساں۔ کیوں جو ویکھنا آں پئی اوس خط توں تُہانوں غم ہویا بھانویں تھوڑے ای چِر تِیکر رہیا۔</verse>
				<verse number="9">ہُن مَیں ایس کر کے خُوش نئیں ہویا۔ پئی تُہانوں غم ہویا سگوں ایس لئی پئی تُہاڈے غم دا نتیجہ تَوبہ ہویا۔ کیوں جو تُہاڈا غم خُدا پرستی دا سی تاں جو تُہانوں ساڈے ولّوں کِسے طرح دا نُقصان نا ہوئے۔</verse>
				<verse number="10">کیوں جو خُدا پرستی دا غم اجیہی تَوبہ پَیدا کر دا اے جِہدا نتیجہ نجات اے۔ تے اوہدے توں پچھتانا نئیں پَیندا۔ پر دُنیا دا غم مَوت پَیدا کر دا اے۔</verse>
				<verse number="11">سو ویکھو ایس گلّ نے پئی تُسی خُدا پرستی دے نال اُداس ہوئے تُہاڈے وِچ کِنی کُو سرگرمی تے عُذر تے خفگی تے خَوف تے شَوق تے جوش تے بدلے دا خیال پَیدا کر دِتّا۔ تُساں ہر طرح نال ثابت کر وکھایا۔ پئی تُسی ایس گلّ وِچ بَری اوہ۔</verse>
				<verse number="12">سو بھانویں مَیں تُہانوں لِکھیا سی۔ پر نا اوہدے سبّب لِکھیا۔ جِس بے انصافی کِیتی۔ تے نا اوہدے سبّب جِہدے اُتّے بے انصافی ہوئی۔ پر ایس لئی پئی تُہاڈی سرگرمی جیہڑی ساڈے واسطے اے خُدا دے حضُور تُہاڈے اُتّے ظاہر ہو جائے۔</verse>
				<verse number="13">ایسے لئی سانُوں تسلّی ہوئی اے۔ تے ساڈی ایس تسلّی وِچ سانُوں طِطُس دی خُوشی دے سببّوں ہور وی وَدّھ خُوشی ہوئی کیوں جو تُہاڈے سبھناں دے سببّوں ایہدی رُوح فیر نَوِیں ہوگئی۔</verse>
				<verse number="14">تے جے مَیں اوہدے اگّے تُہاڈی بابت کُجھ فخر کِیتا تے شرمندہ نا ہویا سگوں جیویں اساں سارِیاں گلّاں تُہانوں سَچ سَچ آکھیاں ایسے طرح جیہڑا فخر اساں طِطُس دے اگّے کِیتا۔ اوہ وی سَچ نِکلیا۔</verse>
				<verse number="15">تے جدوں اوہنوں تُہاڈی سبھناں دی فرمانبرداری یاد آؤندی اے۔ پئی تُسی کِس طرح ڈر دے تے کمبدے ہوئے اوہدے نال مِلے۔ تے اوہدی دِلی مُحبّت تُہاڈے نال ہور وی وَدھیری ہوندی جاندی اے۔</verse>
				<verse number="16">مَیں خُوش آں پئی ہر گلّ وِچ تُہاڈے ولّوں میری تسلّی اے۔</verse>
			</chapter>
			<chapter number="8">
				<verse number="1">ہُن بھراؤ! اسی تُہانوں خُدا دے اوس فضل دی خبر دینے آں۔ جیہڑا مَکِدُنیہ دِیاں کلِیسیاواں اُتّے ہویا۔</verse>
				<verse number="2">پئی مُصِیبت دی وڈّی ازمایش وِچ اوہناں دی بڑی خُوشی تے سخت غرِیبی نے اوہناں دی سخاوت نُوں حدّوں وَدّھ کر دِتّا۔</verse>
				<verse number="3">تے مَیں گواہی دینا آں پئی اوہناں قدر دے سببّوں سگوں قدروں وَدّھ کے اپنی خُوشی نال دِتّا۔</verse>
				<verse number="4">تے ایس خَیرات تے پاک لوکاں دی خِدمت وِچ سِیری ہوندی بابت ساڈے اگّے بڑی مِنّت نال عرض کِیتی۔</verse>
				<verse number="5">تے ساڈی آس دے سببّوں ای نئیں دِتّا۔ سگوں اپنے آپ نُوں پہلاں خُداوند دے تے فیر خُدا دی مرضی نال ساڈے سپُرد کِیتا۔</verse>
				<verse number="6">ایس واسطے اساں طِطُس نُوں نصِیحت کِیتی پئی جیویں اوس پہلاں شُروع کِیتا سی اوسے طرح ای تُہاڈے وِچ ایس خَیرات دے کمّ نُوں پُوریاں وی کرے۔</verse>
				<verse number="7">سو جیویں تُسی ہر گلّ وِچ اِیمان تے کلام تے عِلم تے پُوری سرگرمی تے اوس مُحبّت وِچ جیہڑی ساڈے نال رکھدے ہو اگّے وَدّھ گئے ہو ایسے طرح ای ایس خَیرات دے کمّ وِچ وی اگّے وَدّھ جاؤ۔</verse>
				<verse number="8">مَیں حُکم دے طَور نال نئیں آکھدا سگوں ایس لئی پئی ہورناں دی سرگرمی نال تُہاڈی مُحبّت وِچ سچیائی نُوں ازماواں۔</verse>
				<verse number="9">کیوں جو تُسی ساڈے خُداوند یِسُوع مسِیح دے فضل نُوں جان دے اوہ۔ پئی اوہ بھانویں دَولتمند سی پر تُہاڈی خاطر غرِیب بن گیا۔ تاں جو تُسی اوہدی غرِیبی دے سبّب دَولت مند بن جاؤ۔</verse>
				<verse number="10">تے مَیں ایس گلّ وِچ اپنی صلاح دینا آں کیوں جو ایہہ تُہاڈے لئی فائدے والی اے۔ ایس لئی پئی تُسی پِچّھلے ورھے توں نا نِرے ایس کمّ وِچ سگوں ایہدے اِرادے کرن وِچ وی پہلے سو۔</verse>
				<verse number="11">سو ہُن ایس کمّ نُوں پُوریاں وی کرو۔ تاں جو جیویں تُسی اِرادہ کرن وِچ تگڑے سو۔ اوسے طرح قدر دے سببّوں اوہنوں پُوریاں وی کرو۔</verse>
				<verse number="12">کیوں جو جے نِیّت ہوئے تے خَیرات اوہدے دے سببّوں قبول ہوئے گی۔ جو کُجھ بندے دے کول اے۔ نا اوس دے سببّوں جو کُجھ اوہدے کول نئیں۔</verse>
				<verse number="13">ایہہ نئیں پئی ہورناں نُوں آرام مِلے۔ تے تُہانوں اَوکھ ہوئے۔</verse>
				<verse number="14">سگوں برابری دے طَور نال ایس ویلے تُہاڈی دَولت نال اوہناں دا گھاٹا پُورا ہوئے۔ تاں جو اوہناں دی دَولت نال وی تُہاڈا گھاٹا پُورا ہوئے۔ تے ایس طرح نال برابری ہو جائے۔</verse>
				<verse number="15">جیویں لِکھیا ہویا اے۔ پئی جِس کِسے بُہتا اکٹّھا کِیتا اوہدا کُجھ وَدّھ نا نِکلیا تے جِس تھوڑا اکٹّھا کِیتا اوہدا کُجھ گھٹ نا نِکلیا۔</verse>
				<verse number="16">خُدا دا شُکر اے جیہڑا طِطُس دے دِل وِچ تُہاڈے واسطے اوہو جیہی ای سرگرمی پَیدا کر دا اے۔</verse>
				<verse number="17">کیوں جو اوس ساڈی نصِیحت نُوں مَن لیا۔ سگوں بُہت سرگرم ہو کے اپنی خُوشی نال تُہاڈے ولّ ٹُر پیا۔</verse>
				<verse number="18">تے اساں اوہدے نال اوس بھرا نُوں گھلّیا۔ جِہدی وڈیائی خُوشخبری دے سبّب سارِیاں کلِیسیاواں وِچ ہوندی اے۔</verse>
				<verse number="19">تے نِرا اوہو ای نئیں سگوں اوہ کلِیسیاواں ولّوں ایس خَیرات دے سببّوں ساڈے نال سفر کرن والا مُقرّر ہویا تے اسی ایہہ خِدمت ایس لئی کرنے آں پئی خُداوند دا جلال تے ساڈا شَوق ظاہر ہوئے۔</verse>
				<verse number="20">تے اسی بچدے رہنے آں۔ پئی جِس وڈّی خَیرات لئی خِدمت کرنے آں اوہدی بابت کوئی ساڈے اُتّے کوئی گلّ نا بنائے۔</verse>
				<verse number="21">کیوں جو اسی اجیہی شیواں دی تدبیر کرنے آں جیہڑیاں نا نِریاں خُداوند دے اگّے بھلیاں نیں سگوں بندیاں دے اگّے وی۔</verse>
				<verse number="22">تے اساں اوہناں نال اپنے اوس بھرا نُوں گھلّیا اے۔ جِہنُوں اساں بُہت سارِیاں گلّاں وِچ کئی وار ازما کے سرگرم ویکھیا اے پر ایس کر کے پئی اوہنوں تُہاڈے اُتّے بھروسا اے۔ ایس لئی ہُن بُہت وَدّھ سرگرم اے۔</verse>
				<verse number="23">جے کوئی طِطُس دی بابت پُچھے۔ تے اوہ میرا سِیری تے تُہاڈے واسطے میرے نال خِدمت کرن والا اے۔ جے ساڈیاں بھراواں دی بابت پُچھیا جاوے۔ تے اوہ کلِیسیاواں دے گھلّے ہوئے تے مسِیح دا جلال نیں۔</verse>
				<verse number="24">سو اپنی اوہ مُحبّت تے ساڈا اوہ فخر جیہڑا تُہاڈے اُتّے اے کلِیسیاواں دے رُوبرُو اوہناں اُتّے ثابت کرو۔</verse>
			</chapter>
			<chapter number="9">
				<verse number="1">جیہڑی خِدمت پاک لوکاں دے واسطے کِیتی جاندی اے اوہدی بابت میرا تُہانوں لِکھنا بے فائدہ اے۔</verse>
				<verse number="2">کیوں جو مَیں تُہاڈا شَوق جاننا آں۔ جِہدے سبّب مَکِدُنیہ دیاں لوکاں اگّے تُہاڈے اُتّے فخر کرنا آں۔ پئی اَخیہ دے لوک پِچّھلے ورھے توں تیار نیں۔ تے تُہاڈی سرگرمی نے کئیاں لوکاں نُوں جوش دوایا۔</verse>
				<verse number="3">پر مَیں بھراواں نُوں ایس لئی گھلّیا۔ پئی اسی جیہڑا فخر ایس گلّے تُہاڈے اُتّے کرنے آں۔ اوہ بے اصل نا ٹھہرے سگوں تُسی میرے آکھے دے سببّوں تیار رہو۔</verse>
				<verse number="4">اجیہا نا ہوئے۔ پئی جے مَکِدُنیہ دے لوک میرے نال آؤن۔ تاں تُہانوں تیار نا ویکھن۔ تے اسی (ایہہ نئیں آکھدے پئی تُسی) اوس بھروسے دے سبّب شرمندے ہوئیے۔</verse>
				<verse number="5">ایس لئی مَیں بھراواں اگّے ایہہ درخواست کرنی ضرُور سمجھی۔ پئی اوہ جا کے تُہاڈی وعدہ کِیتی ہوئی بخشِش نُوں اگیترے ای تیار کر چھڈن۔ تے جو اوہ بخشِش وانگر تیار رہے نا بدوبدی دے طریقے نال۔</verse>
				<verse number="6">پر گلّ ایہہ اے پئی جیہڑا تھوڑا بِیجدا اے۔ اوہ تھوڑا وَڈّھے گا تے جیہڑا بُہتا بِیجدا اے اوہ بُہتا وَڈّھے گا۔</verse>
				<verse number="7">جِنّاں کِسے اپنے دِل وِچ ٹھہرایا اے۔ اوناں ای دیوے رنج ہو کے نئیں تے نا لاچاری نال۔ کیوں جو خُدا خُوشی نال دین والے نُوں پیار کر دا اے۔</verse>
				<verse number="8">تے خُدا تُہاڈے اُتّے ہر طرح دا فضل بُہتا کر سکدا اے۔ تاں جو تُہانوں سدا ہر شے وادُھو مِلیا کرے۔ تے ہر نیک کمّ لئی تُہاڈے کول بُہت کُجھ موجُود رہیا کرے۔</verse>
				<verse number="9">جیویں لِکھیا اے پئی اوس کھنڈایا اے۔ اوس کنگالاں نُوں دِتّا اے۔ اوہدی راستبازی سدا تِیکر باقی رہے گی۔</verse>
				<verse number="10">سو جیہڑا بِیجن والے نُوں وی تے کھان لئی روٹی دیندا اے۔ اوہ ای تُہاڈے لئی وی دے گا۔ تے اوہدے وِچ وادھا کر دے گا۔ تے تُہاڈی راستبازی دیاں پَھلاں نُوں وَدھائے گا۔</verse>
				<verse number="11">تُسی ہر شے نُوں وادھے نال لے کے سبھ طرح دی سخاوت کرو گے۔ جیہڑی ساڈی راہِیں خُدا دی شُکر گُزاری دا سبّب ہوندی اے۔</verse>
				<verse number="12">کیوں جو ایس سیوا نُوں پُوریاں کرن نال نا نِریاں پاک لوکاں دِیاں لوڑاں پُوریاں ہوندیاں نیں سگوں بتھیریاں لوکاں ولّوں خُدا دی بڑی شُکر گُزاری ہوندی اے۔</verse>
				<verse number="13">ایس لئی پئی جیہڑی نِیّت ایس خِدمت توں ثابت ہوئی اوہدے سببّوں اوہ خُدا دی وڈیائی کر دے نیں پئی تُسی مسِیح دی خُوشخبری دا اِقرار کر کے اوہدے اُتّے تابعداری نال عمل کر دے ہو۔ تے اوہناں دی تے ساریاں لوکاں دی مدد کرن وِچ سخی ہو۔</verse>
				<verse number="14">تے اوہ تُہاڈے لئی دُعا منگدے نیں تے تُہانوں پیار کر دے نیں۔ ایس لئی پئی تُہاڈے اُتّے خُدا دا بڑا ای فضل اے۔</verse>
				<verse number="15">شُکر خُدا دا اوہدی اوس بخشِش لئی جیہڑی بیانوں باہر اے۔</verse>
			</chapter>
			<chapter number="10">
				<verse number="1">مَیں پَولُس جیہڑا تُہاڈے سامھنے عاجز تے پِٹھ پِچّھے تُہاڈے اُتّے دلیر آں۔ مسِیح دی حلِیمی تے نرمی یاد دوا کے آپ تُہاڈے اگّے عرض کرنا آں۔</verse>
				<verse number="2">سگوں مِنّت کرنا آں۔ پئی مَینُوں حاضر ہو کے اوس بے دھڑکی نال دلیر نا ہونا پَوے جِس نال مَیں کئیاں لوکاں اُتّے دلیر ہون دا اِرادہ کرنا آں جیہڑے سانُوں ایس طرح سمجھدے نیں۔ پئی اسی جِسم دے سببّوں زِندگی کٹنے آں۔</verse>
				<verse number="3">کیوں جو اسی بھانویں جِسم وِچ زِندگی کٹنے آں پر جِسم دے سببّوں لڑدے نئیں۔</verse>
				<verse number="4">ایس لئی پئی ساڈی لڑائی دے ہتّھیار جِسمانی نئیں۔ سگوں خُدا دے اگّے قِلعیاں نُوں ڈھاہ سُٹّن جو گے نیں۔</verse>
				<verse number="5">سو اسی وہماں تے ہر اُچّی شے نُوں جِس خُدا دی پہچان دے برخلاف سِر چُکیا ہویا اے۔ ڈھاہ دینے آں۔ تے ہر اِک خیال نُوں قید کر کے مسِیح دا تابعدار بنا دینے آں۔</verse>
				<verse number="6">تے اسی تیار آں پئی جد تُہاڈی تابعداری پُوری ہوئے تے ہر طرح دی نافرمانی دا بدلہ لئیے۔</verse>
				<verse number="7">تُسی تے اوہناں شیواں نُوں ویکھدے ہو۔ جیہڑیاں اَکھّیاں اگّے نیں۔ جے کِسے نُوں اپنے اُتّے بھروسا ہوئے۔ پئی اوہ مسِیح دا اے۔ تے اپنے دِل وِچ ایہہ وی سوچ لَوے۔ پئی جیویں اوہ مسِیح دا اے۔ اوسے طرح اسی وی آں۔</verse>
				<verse number="8">کیوں جو جے مَیں ایس اختیار اُتّے کُجھ وَدّھ فخر وی کراں۔ جیہڑا خُداوند تُہاڈے بنان لئی مَینُوں دِتّا اے۔ تے تُہاڈے وگاڑن لئی نئیں۔ تے مَیں شرمندہ نا ہوواں گا۔</verse>
				<verse number="9">ایہہ مَیں ایس کر کے آکھنا آں پئی خطاں نال تُہانوں ڈران والا نا بناواں۔</verse>
				<verse number="10">کیوں جو آکھدے نیں پئی اوہدے خط تے ضرُور تاثِیر کرن والے زبردست نیں پر جد آپی موجُود ہوندا اے۔ تے ماڑا جِہیا معلُوم ہوندا اے۔ تے اوہدا بولنا ایویں کوِیں ای اے۔</verse>
				<verse number="11">سو ایس طرح آکھن والا سمجھ چھڈے پئی جیویں پِٹھ پِچّھے خطاں وِچ ساڈا کلام اے اوہو جِہیا ای آپے ہوندیاں ہویاں ساڈا کمّ وی ہوئے گا۔</verse>
				<verse number="12">کیوں جو ساڈے وِچ ایہہ حَوصلہ نئیں پئی اپنے آپ نُوں اوہناں بندیاں وِچ رلایئے۔ یاں اوہناں نال کوئی برابری کریئے جیہڑے اپنی نیک نامی جتاؤندے نیں۔ پر اوہ آپ ای اپنے آپ نُوں مَن کے تے اپنے آپ دی اِک دُوجے نال برابری کر کے نادان بن دے نیں۔</verse>
				<verse number="13">پر اسی اندازیوں وَدّھ فخر نا کراں گے۔ سگوں اوسے ای حد دے اندازے دے سببّوں جیہڑی خُدا ساڈے لئی مُقرّر کِیتی اے۔ جِہدے اندر تُسی وی آگئے ہو۔</verse>
				<verse number="14">کیوں جو اسی اپنے آپ نُوں حدّوں وَدّھ نئیں وَدھاندے جِہیا تُہاڈے کول نا اپڑن ویلے ہوندا۔ سگوں اسی مسِیح دی خُوشخبری دیندے ہوئے تُہاڈے کول اَپڑ گئے ساں۔</verse>
				<verse number="15">تے اسی اندازیوں وَدّھ کے یعنی ہورناں دِیاں محِنتاں اُتّے فخر نئیں کر دے۔ پر اُمّیدوار آں پئی جد تُہاڈے اِیمان وِچ وادھا ہوئے تے اسی تُہاڈے سببّوں اپنی حد دے سببّوں ہور وی وَدِھیئے۔</verse>
				<verse number="16">تاں جو تُہاڈیاں حداں توں پرانہہ خُوشخبری پُچایئے۔ نا پئی ہورناں دی حد وِچ بنیاں بنائِیاں شیواں اُتّے فخر کریئے۔</verse>
				<verse number="17">سو جیہڑا کوئی فخر کرے۔ سو خُداوند اُتّے فخر کرے۔</verse>
				<verse number="18">کیوں جو جیہڑا کوئی اپنی نیک نامی جتاؤندا اے۔ اوہ قبولیا ہویا نئیں۔ سگوں جِہنُوں خُداوند نیک نام ٹھہراؤندا اے اوہو ای قبولیا ہویا اے۔</verse>
			</chapter>
			<chapter number="11">
				<verse number="1">چَنگا ہوندا جے تُسی میری تھوڑی جیہی بیواقوفی دی برداشت کر سکدے۔ ہاں تُسی میری برداشت کر دے تے اوہ۔</verse>
				<verse number="2">مَینُوں تُہاڈے لئی خُدا جیہی غیرت اے۔ کیوں جو اِکّو ای بندے دے نال تُہاڈی منگنی کِیتی اے۔ تاں جو تُہانوں پاک کواری وانگُوں مسِیح دے کول حاضر کراں۔</verse>
				<verse number="3">پر مَیں ڈرناں آں۔ کِتے اجیہا نا ہوئے۔ جِہیا سَپّ نیں اپنی مکّاری نال حوّا نُوں چُکیا ایسے طرح تُہاڈے خیال وی اوس سادگی تے پاکیزگی توں ہَٹ جان جیہڑی مسِیح دے نال ہونی چاہیدی اے۔</verse>
				<verse number="4">کیوں جو جیہڑا آؤندا اے جے اوہ کِسے دُوجے یِسُوع دی منادی کر دا اے۔ جِہدی اساں منادی نئیں کِیتی۔ یا کوئی ہور رُوح تُہانوں مِلدا اے۔ جیہڑا نئیں سی مِلیا۔ یا دُوجی خُوشخبری مِلی۔ جِہنُوں تُساں قبول نئیں سی کِیتا۔ تے تُہاڈا سہہ لینا ٹھیک اے</verse>
				<verse number="5">مَیں تے اپنے آپ نُوں اوہناں وڈّیاں رسُولاں نالوں کُجھ گھٹ نئیں سمجھدا۔</verse>
				<verse number="6">تے جے بولن دا مَینُوں ولّ نئیں آؤندا تے عِلم تے آؤندا اے۔ سگوں اساں اوہنوں ہر گلّے ساریاں لوکاں اُتّے تُہاڈی خاطر ظاہر کر دِتّا۔</verse>
				<verse number="7">کِیہ ایہہ مَیتھوں خطا ہوئی؟ پئی مَیں تُہانوں خُدا دی خُوشخبری مُفت اپڑا کے اپنے آپ نُوں نِیویاں کِیتا۔ تاں جو تُسی اُچّے ہو جاؤ؟</verse>
				<verse number="8">مَیں ہورناں کلِیسیاواں نُوں لُٹیا۔ یعنی اوہناں کولوں مزدُوری لئی۔ تاں جو تُہاڈی خِدمت کراں۔</verse>
				<verse number="9">تے جد مَیں تُہاڈے کول ساں تے ضرورت مند ہوگیا ساں۔ تَد وی مَیں کِسے اُتّے بھار نا پایا۔ کیوں جو بھراواں مَکِدُنیہ توں آ کے میری لوڑ پُوری کر دِتّی سی۔ تے مَیں ہر گلّ وِچ تُہاڈے اُتّے بھار پان توں رُکیا رہیا۔ تے رہاں گا وی۔</verse>
				<verse number="10">مسِیح دی سچیائی دی سَونہہ جیہڑی میرے وِچ اے۔ اَخیہ دے علاقے وِچ کوئی بندہ مَینُوں ایہہ فخر کرن توں نا روکے گا۔</verse>
				<verse number="11">کیوں؟ ایس کر کے پئی مَیں تُہاڈے نال مُحبّت نئیں رکھدا؟ ایہہ خُدا جان دا اے۔</verse>
				<verse number="12">پر جو کُجھ کرناں آں اوہ ای کر دا رہاں گا۔ تاں جو داء لَبّھن والیاں دا داء لگّن نا دیاں۔ سگوں جِس گلّے اوہ فخر کر دے نیں اوہدے وِچ ساڈے جیہے ای نِکلن۔</verse>
				<verse number="13">کیوں جو اجیہے لوک جُھوٹھے رسُول تے دغابازی دے کمّ کرن والے نیں تے اپنے آپ نُوں مسِیح دے رسُولاں جیہے بناندے نیں۔</verse>
				<verse number="14">تے کُجھ عجب نئیں۔ کیوں جو شیطان وی اپنے آپ نُوں نُورانی فرِشتے جِہیا بناندا اے۔</verse>
				<verse number="15">سو جے اوہدے خادم وی راستبازی دے خادماں جیہے بن جان تے کوئی وڈّی گلّ نئیں۔ پر اوہناں دا اوڑک اوہناں دے کمّاں دے سببّوں ہوئے گا۔</verse>
				<verse number="16">مَیں فیر آکھنا آں۔ پئی مَینُوں کوئی مُورکھ نا سمجھے۔ نئیں تے مُورکھ ای سمجھ کے مَینُوں قبول کرو۔ تاں جو مَیں وی تھوڑا جِہیا فخر کراں۔</verse>
				<verse number="17">جو کُجھ مَیں آکھنا آں۔ اوہ خُداوند وانگر نئیں سگوں جیویں مُورکھ وانگُوں تے اوس حَوصلے نال آکھنا آں۔ جیہڑا فخر کرن وِچ ہوندا اے۔</verse>
				<verse number="18">جِتّھے ہور بتھیرے جِسمانی طَور نال فخر کر دے نیں۔ مَیں وی کراں گا۔</verse>
				<verse number="19">کیوں جو تُسی تے سِیانے ہو کے خُوشی نال مُورکھاں دی برداشت کر دے ہو۔</verse>
				<verse number="20">جد کوئی تُہانوں غلام بناندا اے یا کھا لَیندا اے۔ یا پھسا لَیندا اے۔ یا اپنے آپ نُوں وَڈا بناندا اے۔ یا تُہاڈے مُنھ اُتّے چپیڑ مار دا اے۔ تے تُسی سہہ لَیندے ہو۔</verse>
				<verse number="21">میرا ایہہ آکھنا بے عِزّتی دے طَور اُتّے ای سہی۔ پئی اسی ماڑے جیہے ساں۔ پر جِس کِسے گلّ وِچ کوئی دلیر اے (بھانویں ایہہ آکھنا کملی گلّ اے) مَیں وی دلیر آں۔</verse>
				<verse number="22">اوہ عِبرانی نیں؟ مَیں وی آں۔ اوہ اِسرائیلی نیں؟ مَیں وی آں اوہ ابرہام دی نسل وِچوں نیں؟ مَیں وی آں۔</verse>
				<verse number="23">اوہ مسِیح دے خادم نیں؟ (میرا ایہہ آکھنا نادانی اے) مَیں وَدّھ آں۔ محِنتاں وِچ وَدّھ کے۔ قید وِچ وَدّھ کے کولڑے کھان وِچ حدّوں وَدّھ۔ کئی واری مَوت دے خطریاں وِچ رہیا آں۔</verse>
				<verse number="24">مَیں یہُودِیاں توں پنج واری اِک گھٹ چالی چالی کولڑے کھادے۔</verse>
				<verse number="25">تِنّ واری بیَنت کھادے اِک وار پتّھراں نال ماریا گیا۔ تِنّ واری جہاز ٹُٹن دی بلا وِچ پیا۔ اِک رات دِن سمُندر وِچ کَٹیا۔</verse>
				<verse number="26">مَیں کئی واری سفراں وِچ۔ دریاواں دے خطریاں وِچ۔ ڈاکُوؤاں دے خطریاں وِچ۔ اپنی قوم توں خطریاں وِچ۔ غیر قوماں توں خطریاں وِچ۔ شہر دیاں خطریاں وِچ۔ بیابان دیاں خطریاں وِچ۔ سمُندر دیاں خطریاں وِچ۔ جُھوٹھے بھراواں دے خطریاں وِچ۔</verse>
				<verse number="27">محنت تے مُشقّت وِچ۔ کئی واری جاگدیاں رہن۔ بُھکھ تے تَریہہ دی مُصِیبت وِچ۔ کئی واری فاقے وِچ۔ پالے تے ننگے رہن دی حالت وِچ رہیا آں۔</verse>
				<verse number="28">ہورناں گلّاں دے سِوا جِنہاں دا مَیں ذِکر نئیں کر دا۔ سارِیاں کلِیسیاواں دا فِکر مَینُوں روز دِہاڑے آ دبدا اے۔</verse>
				<verse number="29">کِہدی کمزوری توں مَیں کمزور نئیں ہوندا؟ کِہدے ٹھوکر کھان توں میرا دِل نئیں دُکھدا؟</verse>
				<verse number="30">جے فخر ای کرنا پئے۔ تے اوہناں گلّاں دا فخر کراں گا۔ جیہڑیاں میری کمزوری دِیاں نیں۔</verse>
				<verse number="31">خُداوند یِسُوع دا خُدا تے باپ جِہدی سدا تِیکر حمد ہوئے۔ جان دا اے۔ پئی مَیں جُھوٹھ نئیں آکھدا۔</verse>
				<verse number="32">دمِشق وِچ اوس حاکم جیہڑا بادشاہ اَرِتاس ولّوں سی۔ میرے پھڑن دے لئی دمشقیاں دے شہر اُتّے پَہرا بہال چھڈیا سی۔</verse>
				<verse number="33">فیر مَیں ٹوکرے وِچ باری دی راہِیں کوٹ وِچوں لمکایا گیا۔ تے مَیں اوہدے ہتھّوں بچ گیا۔</verse>
			</chapter>
			<chapter number="12">
				<verse number="1">مَینُوں فخر کرنا ضرُور ہویا بھانویں فائدہ مند نئیں۔ سو جیہڑے رویا تے اِلہام مَینُوں خُداوند ولّوں مِلے۔ مَیں اوہناں دا بیان کرنا آں۔</verse>
				<verse number="2">مَیں مسِیح وِچ اِک بندے نُوں جاننا آں چَوداں ورھے ہوئے پئی اوہ اِک دم ترِیجے اسمان تِیکر اُٹھا لیا گیا۔ مَینُوں پتا نئیں پئی بدن سَنے یا بدن بِناں۔ ایہہ خُدا نُوں پتا اے۔</verse>
				<verse number="3">تے مَیں ایہہ وی جاننا آں پئی اوس بندے نیں (بدن سَنے یا بدن بِناں۔ ایہہ مَینُوں پتا نئیں خُدا نُوں پتا اے۔)</verse>
				<verse number="4">اِک دم بہشت وِچ اَپڑ کے اِنج دِیاں گلّاں سُنیاں جیہڑیاں آکھن والِیاں نئیں۔ تے جِنہاں دا آکھنا بندے نُوں روا نئیں۔</verse>
				<verse number="5">مَیں اجیہے بندے اُتّے تے فخر کراں گا پر اپنے اُتّے اپنی کمزوری دے بِناں فخر نا کراں گا۔</verse>
				<verse number="6">تے جے فخر کرنا چاہاں وی۔ تے مُورکھ نا ٹھہراں گا۔ ایس لئی پئی سَچ بولاں گا۔ پر تَد وی رُکیا رہنا آں۔ تاں جو کوئی مَینُوں اوہدے نالوں وَدّھ نا سمجھے جِہیا مَینُوں ویکھدا اے۔ یا میرے کولوں سُندا اے۔</verse>
				<verse number="7">تے الہاماں دے بُہتے ہون دے سببّوں پئی متے مَیں پُھل نا جاواں میرے جِسم وِچ کنڈا چوبھیا گیا اے۔ یعنی شیطان دا گھلّیا ہویا تاں جو مَینُوں ہُورے مارے تے مَیں پُھل نا جاواں۔</verse>
				<verse number="8">ایہدے لئی مَیں تَرے واری خُدا اگّے عرض کِیتی۔ پئی ایہہ مَیتھوں دُراڈے ہو جائے۔</verse>
				<verse number="9">پر اوس مَینُوں آکھیا پئی میرا فضل تیرے لئی بہتیرا اے۔ کیوں جو میری قُدرت کمزوری وِچ پُوری ہوندی اے سو مَیں بڑی خُوشی نال اپنیاں کمزوریاں اُتّے فخر کراں گا۔ تاں جو مسِیح دی قُدرت میرے اُتّے رہے۔</verse>
				<verse number="10">ایس لئی مَیں مسِیح دی خاطر کمزوری وِچ۔ بے عزّتِیاں وِچ۔ لوڑاں وِچ۔ ستائے جان وِچ۔ تنگِیاں وِچ خُوش آں۔ کیوں جو جد مَیں کمزور ہوناں آں۔ اوسے ویلے زور والا ہوناں آں۔</verse>
				<verse number="11">مَیں مُورکھ تے بنیاں پر تُساں ای مَینُوں لاچار کِیتا کیوں جو تُہانوں میری وڈیائی کرنی چاہیدی سی۔ ایس لئی پئی مَیں اوہناں وڈّیاں رسُولاں نالوں کِسے گلّ وِچ گھٹ نئیں بھانویں کُجھ وی نئیں ساں۔</verse>
				<verse number="12">رسُول ہوندیاں نشانِیاں پُورے صبر دے نال نشاناں تے عجب کمّاں تے کراماتاں دے وسیلے تُہاڈے وِچ ظاہر ہوئیاں۔</verse>
				<verse number="13">تُسی کیہڑی گلّ وِچ ہورناں کلِیسیاواں نالوں گھٹ نِکلے۔ ایہدے سِوا پئی مَیں تُہاڈے اُتّے بھار نا پایا؟ میری ایہہ بے انصافی مُعاف کرو۔</verse>
				<verse number="14">ویکھو ایہہ ترِیجی واری مَیں تُہاڈے کول آؤن لئی تیار آں۔ تے تُہاڈے اُتّے بھار نا پاں گا۔ ایس لئی پئی مَیں تُہاڈا مال نئیں سگوں تُہانوں چاہناں آں۔ کیوں جو بچّیاں نُوں ماں پئیو لئی جوڑنا نئیں چاہیدا سگوں ماپیاں نُوں بچّیاں لئی جوڑنا چاہیدا اے۔</verse>
				<verse number="15">تے مَیں تُہاڈیاں رُوحاں واسطے بُہت خُوشی نال خرچ کراں گا۔ سگوں آپ وی خرچ ہو جاواں گا۔ جے مَیں تُہاڈے نال وَدّھ مُحبّت رکھاں تے تُسی میرے نال گھٹ مُحبّت رکھو گے؟</verse>
				<verse number="16">پر ہوسکدا اے پئی مَیں آپے ای تُہاڈے اُتّے بھار نا پایا ہوئے۔ پر مکّار جو ہویا ایس لئی تُہانوں دھوکھا دے کے پھسا لیا ہوئے۔</verse>
				<verse number="17">جِنہاں نُوں مَیں تُہاڈے کول گھلّیا۔ اوہناں وِچوں کِسے دی راہِیں دغے نال تُہاڈے کولوں کُجھ لے لیا؟</verse>
				<verse number="18">مَیں طِطُس نُوں سمجھا کے اوہدے نال اوس بھرا نُوں گھلّیا۔ سو طِطُس تُہاڈے کولوں دغے نال کُجھ لے لیا؟ ساڈے دوہاں دا چال چَلّن اِکّو ای رُوح دی ہدایت دے سببّوں نئیں سی؟ اسی اِکّو ای کُھرے اُتّے نا ٹُریئے؟</verse>
				<verse number="19">تُسی اجے تِیکر ایہو ای سمجھدے ہوؤگے پئی اسی تُہاڈے اگّے عُذر کرنے آں۔ اسی تے خُدا نُوں حاضر جان کے مسِیح وِچ سَچ بولنے آں۔ تے پیاریو! ایہہ سبھ کُجھ تُہاڈی ترقی دے لئی اے۔</verse>
				<verse number="20">کیوں جو مَیں ڈرنا آں۔ کِتے اجیہا نا ہوئے۔ پئی مَیں آ کے جیویں تُہانوں چاہناں آں ایہو جِہیا نا ویکھیاں۔ تے مَینُوں جیہا تُسی نئیں چاہندے اوہو جِہیا ای ویکھو۔ پئی تُہاڈے وِچ جھگڑا۔ ساڑا۔ غُصّہ۔ جُدائِیاں۔ بدگوئِیاں۔ چُغلیاں۔ شیخیاں تے فساد ہون۔</verse>
				<verse number="21">تے فیر مَیں جد آواں۔ تے میرا خُدا مَینُوں تُہاڈے اگّے عاجز کرے۔ تے مَینُوں بتھیریاں لئی افسوس کرنا پَوے۔ جِنہاں پہلاں گُناہ کِیتے نیں۔ تے اوس پلِیتی تے زنا۔ تے شہوت پرستی توں جیہڑی اوہناں توں ہوئی تَوبہ نا کِیتی۔</verse>
			</chapter>
			<chapter number="13">
				<verse number="1">ہُن ترِیجی وار مَیں تُہاڈے کول آؤناں آں دو یا تِنّ گواہاں دی زبانی ہر اِک گلّ ثابت ہو جائے گی۔</verse>
				<verse number="2">جیویں مَیں جد دُوجی وار حاضر ساں۔ تے پہلاں توں آکھ دِتّا سی۔ ایسے طرح ای ہُن حاضر نا ہو کے وی اوہناں لوکاں نُوں جِنہاں پہلاں گُناہ کِیتے نیں۔ تے ہور ساریاں لوکاں نُوں پہلوں ای آکھ دینا آں پئی جے فیر آواں تے چھڈاں گا نئیں۔</verse>
				<verse number="3">کیوں جو تُسی ایہدی دلیل چاہندے اوہ۔ پئی مسِیح میرے وِچ بولدا اے۔ تے اوہ ساڈے لئی کمزور نئیں۔ سگوں تُہاڈے وِچ زوراور اے۔</verse>
				<verse number="4">ہاں اوہ کمزوری دے سببّوں صلِیب دِتّا گیا پر خُدا دی قُدرت دے سببّوں زِندہ اے۔ تے اسی وی اوہدے وِچ کمزور تے آں پر اوہدے نال خُدا دی اوس قُدرت نال زِندہ ہوواں گے جیہڑی تُہاڈے لئی اے۔</verse>
				<verse number="5">تُسی اپنے آپ نُوں ازماؤ پئی اِیمان وِچ ہویا نئیں۔ اپنے آپ نُوں پرکھو تُسی اپنی بابت ایہہ نئیں جان دے پئی یِسُوع مسِیح تُہاڈے وِچ اے؟ نئیں تے تُسی نامقبُول اوہ۔</verse>
				<verse number="6">پر مَیں آس رکھنا آں پئی تُسی معلُوم کر لو گے پئی اسی تے نامقبُول نئیں۔</verse>
				<verse number="7">تے اسی خُدا توں دُعا منگنے آں۔ پئی تُسی کوئی بُریائی نا کرو۔ نا ایس لئی پئی اسی قبولے ہوئے معلُوم ہوئے۔ سگوں ایس لئی پئی تُسی نیکی کرو۔ بھانویں اسی نامقبُول وی ٹھہریئے۔</verse>
				<verse number="8">کیوں جو اسی سچیائی دے برخلاف کُجھ نئیں کر سکدے۔ پر نِرا سچیائی دے لئی کر سکنے آں۔</verse>
				<verse number="9">جدوں اسی کمزور آں تے تُسی زوراور تَد اسی خُوش آں تے ایہہ دُعا وی منگنے آں۔ پئی تُسی کامِل بنو۔</verse>
				<verse number="10">ایس لئی مَیں غیر حاضری وِچ ایہہ گلّاں لِکھنا آں۔ تاں جو حاضر ہو کے مَینُوں اوس اختیار دے سببّوں سختی نا کرنی پَوے۔ جیہڑا خُداوند مَینُوں بنان لئی دِتّا اے نا وگاڑن لئی۔</verse>
				<verse number="11">سو بھراؤ! خُوش رہو۔ کامِل بنو۔ خاطرجمع رکھو۔ اِک دِل رہو۔ میل ملاپ رکھو۔ تے خُدا مُحبّت تے تسلّی دا سرچشمہ تُہاڈے نال ہوئے گا۔</verse>
				<verse number="12">آپو وِچ پاک بوسہ لے کے سلام آکھو۔</verse>
				<verse number="13">سارے پاک لوک تُہانوں سلام آکھدے نیں۔</verse>
				<verse number="14">خُداوند یِسُوع مسِیح دا فضل تے خُدا دی مُحبّت تے پاک رُوح دی سنگت تُہاڈے سبھناں نال ہوندی رہے۔</verse>
			</chapter>
		</book>
		<book number="48">
			<chapter number="1">
				<verse number="1">پَولُس ولّوں جیہڑا نا بندیاں ولّوں تے نا بندیاں دی راہِیں پر یِسُوع مسِیح تے خُدا باپ ولّوں جِس اوہنوں مُردیاں وِچوں جوالیا رسُول اے۔</verse>
				<verse number="2">تے ساریاں بھراواں ولّوں جیہڑے میرے نال ہَین گلِتیہ دِیاں کلِیسیاواں دے ناں۔</verse>
				<verse number="3">خُدا باپ تے ساڈے خُداوند یِسُوع مسِیح ولّوں فضل تے تسلّی تُہانوں مِلدی رہے۔</verse>
				<verse number="4">جِس ساڈیاں گُناہاں دے بدلے اپنے آپ نُوں قُربان کر دِتّا۔ ایس کر کے پئی ساڈے خُدا تے باپ دی مرضی دے سببّوں سانُوں ہُن وی بَھیڑی دُنیا توں چھڈائے۔</verse>
				<verse number="5">اوہدی وڈیائی سدا تِیکر ہوندی رہے۔ آمِین۔</verse>
				<verse number="6">مَینُوں اچرج جاپدا اے پئی تُسی ایڈی چھیتی اوہدے ولّوں پھر کے جِس تُہانوں مسِیح دے فضل نال سدّیا کِسے ہور خُوشخبری ولّ دھیان کر دے ہو۔</verse>
				<verse number="7">پر اوہ دُوجی خُوشخبری نئیں۔ ہاں بعضے اجیہے نیں جیہڑے تُہانوں گھبراؤندے تے مسِیح دی خُوشخبری نُوں وِگاڑنا چاہندے نیں۔</verse>
				<verse number="8">پر جے اسی یا اسمانوں کوئی فرِشتہ وی بِناں اوس خُوشخبری دے جیہڑی اساں تُہانوں سُنائی اے۔ کوئی ہور خُوشخبری تُہانوں سُنائے تے لعنتی ہوئے۔</verse>
				<verse number="9">جیہا اسی پہلاں آکھ چُکے آں۔ تِہا ای ہُن مَیں فیر وی تُہانوں آکھنا آں۔ پئی اوس خُوشخبری دے بِناں جیہڑی تُساں قبول کِیتی سی جے کوئی تُہانوں ہور خُوشخبری سُنائے سو لعنتی ہوئے۔</verse>
				<verse number="10">ہُن مَیں بندیاں نُوں سجن بنانا آں یا خُدا نُوں؟ مَیں بندیاں نُوں راضی کرنا چاہناں آں؟ جے مَیں ہُن تِیکر بندیاں نُوں خُوش کر دا رہندا تے مسِیح دا بندہ نا ہوندا۔</verse>
				<verse number="11">بھراؤ مَیں تُہانوں دس چھڈناں آں۔ پئی جیہڑی خُوشخبری مَیں تُہانوں سُنائی اوہ بندے وانگر نئیں۔</verse>
				<verse number="12">کیوں جو نا تے اوہ مَینُوں بندیاں ولّوں اَپڑی تے نا مَینُوں کِسے سِکھائی۔ پر یِسُوع مسِیح ولّوں مَینُوں اوہدا اِلہام ہویا۔</verse>
				<verse number="13">ایس لئی پئی یہُودی طریقے وِچ جیہڑا میرا حال سی۔ تُساں سُن ای لیا اے۔ مَیں خُدا دی کلِیسیا نُوں حدّوں وَدّھ کے ستاؤندا تے برباد کر دا ساں۔</verse>
				<verse number="14">تے مَیں یہُودی طریقے وِچ اپنی قوم دِیاں بتھیریاں ہانِیاں نالوں وَدھدا جان دا ساں تے وڈّیاں دِیاں رِیتاں دے وِچ بڑے جوش نال لگّا ہویا ساں۔</verse>
				<verse number="15">پر جدوں اوس خُدا دی جِس مَینُوں میری ماں دے ڈِھڈ توں وَکھریاں کِیتا تے اپنے فضل نال سدّیا ایہہ مرضی ہوئی۔</verse>
				<verse number="16">پئی اپنے پُتر نُوں میرے دِل وِچ ظاہر کرے۔ ایس کر کے پئی غیر قوماں وِچ مَیں اوہدی خُوشخبری دیاں۔ تے نا مَیں گوشت تے لہو کولوں صلاح پُچھی۔</verse>
				<verse number="17">تے نا یرُوشلِیم وِچ اوہناں دے کول گیا۔ جیہڑے مَیتھوں پہلے رسُول سن۔ سگوں عرب نُوں ٹُر گیا۔ تے فیر اوتھوں دمِشق پرت آیا۔</verse>
				<verse number="18">تَد تِنّاں ورھیاں پِچّھوں کیفا نُوں مِلن لئی مَیں فیر یرُوشلِیم گیا۔ تے پندراں دِن اوہدے کول رہیا۔</verse>
				<verse number="19">پر ہورناں رسُولاں وِچوں خُداوند دے بھرا یعقُوب دے بِناں کِسے نُوں نا ویکھیا۔</verse>
				<verse number="20">جیہڑیاں گلّاں مَیں تُہانوں لِکھناں آں ویکھو خُدا نُوں گواہ کر کے آکھنا آں۔ پئی اوہ جُھوٹھیاں نئیں۔</verse>
				<verse number="21">ایدوں پِچّھے مَیں سُوریہ تے کِلِکیہ دے علاقیاں وِچ آیا۔</verse>
				<verse number="22">تے یہُودیہ دِیاں کلِیسیاواں جیہڑیاں مسِیح وِچ سن میرِیاں واقف تے نئیں سن۔</verse>
				<verse number="23">پر سُندیاں سن پئی جیہڑا پہلاں سانُوں ستاؤندا سی۔ ہُن اوسے اِیمان دی جِہنُوں برباد کر دا سی۔ خُوشخبری دیندا اے۔</verse>
				<verse number="24">تے اوہ میرے صدقہ خُدا دی وڈیائی کر دیاں سن۔</verse>
			</chapter>
			<chapter number="2">
				<verse number="1">فیر چَوداں ورھیاں پِچّھوں برنباس دے نال مَیں دُوجی وار یرُوشلِیم گیا تے طِطُس نُوں وی نال لے گیا۔</verse>
				<verse number="2">تے میرا جانا اِلہام دے سببّوں ہویا تے اوہناں نُوں اوہ خُوشخبری دسی جِہدی منادی مَیں غیر قوماں وِچ کرنا آں تے اوہناں لوکاں نُوں جیہڑے کِسے گنتری وِچ سن۔ پڑدے نال دسی۔ ایس کر کے پئی متے میری اگلی پِچّھلی کِیتی کتری ایویں نا جائے۔</verse>
				<verse number="3">پر طِطُس جیہڑا میرے نال سی۔ تے یُونانی اے سُنتی بہن لئی مجبُور نا کِیتا گیا۔</verse>
				<verse number="4">ایہہ اوہناں جُھوٹھیاں بھراواں دے سببّوں ہویا جیہڑے چوری چوری آ وڑے سن ایس کر کے پئی اوس اَزادی دا جیہڑی سانُوں مسِیح وِچ مِلدی اے سُوہے بن کے پتا لین۔ تے سانُوں غلامی وِچ لیاؤن۔</verse>
				<verse number="5">اِک گھڑی وی اوہناں دا تابعیاں رہنا سانُوں نا سکھایا۔ ایس کر کے پئی خُوشخبری دی سچیائی تُہاڈے وِچ قیم رہے۔</verse>
				<verse number="6">تے جیہڑے لوک کِسے گنتری وِچ سن (بھانویں کیویں وی سن۔) مَینُوں ایس گلّ نال کِیہ۔ خُدا کِسے بندے دی رَئی نئیں کر دا۔ اوہناں لوکاں جیہڑے کِسے گنتری وِچ سن مَینُوں کوئی صلاح نا دِتّی۔</verse>
				<verse number="7">پر اُلٹا جدوں اوہناں ایہہ ویکھیا۔ پئی سُنتِیاں نُوں خُوشخبری دین دا کمّ پطرس نُوں سونپیا گیا۔ ایسے طرح بے سُنتِیاں نُوں سُنان دا میرے سپُرد ہویا۔</verse>
				<verse number="8">(کیوں جو جِس سُنتِیاں دی رسالت لئی پطرس وِچ اثر کِیتا اوسے ای غیر قوماں لئی میرے وِچ اثر کِیتا۔)</verse>
				<verse number="9">تے یعقُوب تے کیفا تے یُوحنّا نے جیہڑے کلِیسیا دے سرپَینچ سمجھے جاندے سن۔ جدوں اوس فضل نُوں جیہڑا مَینُوں مِلیا سی معلُوم کِیتا تے سانجھداری دا سَجّا ہتّھ دے کے مَینُوں تے برنباس نُوں جوڑی دار بنا لیا۔ پئی اسی غیر قوماں ولّ جائیے۔ تے اوہ سُنتِیاں ولّ۔</verse>
				<verse number="10">تے نِرا ایہہ آکھیا پئی غرِیباں نُوں یاد رکھو۔ جِس گلّ دی مَینُوں آپ وی لگن سی۔</verse>
				<verse number="11">تے جدوں کیفا انطاکیہ وِچ آیا۔ مَیں رُوبرُو ہو کے اوہدا مُقابلہ کِیتا۔ کیوں جو اوہ تقصِیری سی۔</verse>
				<verse number="12">ایس لئی پئی یعقُوب ولّوں کُجھ جِنّیاں دے آؤن توں پہلاں تے اوہ غیر قوماں نال کھاندا ہوندا سی۔ پر جدوں اوہ آ گئے تے سُنتِیاں توں ڈر دا مارا ہَٹ گیا۔ تے وکھرا ہوگیا۔</verse>
				<verse number="13">تے رہندے یہُودی وی اوہدے نال رَل کے دو رنگی چلّے۔ ایتھوں تِیکر پئی برنباس وی اوہناں نال دو رنگی وِچ رُڑھ وَگیا۔</verse>
				<verse number="14">جدوں مَیں ویکھیا پئی اوہ اِنجِیل دی سچیائی دے سببّوں سِدّھے راہ نئیں ٹُردے تے مَیں سبھناں دے سامھنے کیفا نُوں آکھیا۔ پئی جے یہُودی ہوندیاں تیرا ورتاوا غیر قوماں وانگر رہیا اے۔ نا یہُودِیاں وانگر تے تُوں یہُودِیاں دِیاں رِیتاں اُتّے چَلّن لئی غیر قوماں نُوں مجبُور کیوں کرنا ایں؟</verse>
				<verse number="15">بھانویں اسی جنم دے یہُودی آں تے گُناہی غیر قوماں وِچوں نئیں۔</verse>
				<verse number="16">تَد وی ایہہ جان کے پئی بندہ شریعت دے کمّاں نال نئیں سگوں نِرا یِسُوع مسِیح اُتّے اِیمان لیاؤن نال راستباز ٹھہردا اے۔ اساں آپ وی مسِیح یِسُوع اُتّے اِیمان لیاندا۔ ایس کر کے پئی اسی مسِیح اُتّے اِیمان لیاؤن نال راستباز سمجھے جائیے نا شریعت دیاں کمّاں نال۔ کیوں جو شریعت دیاں کمّاں نال کِسے راستباز نئیں ٹھہرنا۔</verse>
				<verse number="17">پر اسی جیہڑے مسِیح وِچ راستباز ٹھہرن دی چاہ کرنے آں جے آپی گُناہیں نِکلئے تے دسو گُناہ دا مسِیح سیوادار اے؟ کدی وی نئیں۔</verse>
				<verse number="18">کیوں جو جے مَیں اوہناں شیواں نُوں جِنہاں نُوں ڈھاہ چھڈیا اے فیر بناواں۔ تے اپنے آپ نُوں تقصِیری ٹھہرانا آں۔</verse>
				<verse number="19">ایس کر کے پئی مَیں شریعت دی راہِیں شریعت ولّوں مر گیا تاں جو خُدا ولّوں جِیُوپَواں۔</verse>
				<verse number="20">مَیں مسِیح دے نال سُولی دِتّا گیا آں ہُن مَیں جِیوندا نا رہیا۔ سگوں مسِیح میرے وِچ جِیوندا اے۔ تے مَیں جیہڑا ہُن جِسم وِچ جِیوناں آں۔ تے خُدا دے پُتر اُتّے اِیمان لیاؤن نال جِیوناں آں۔ جِس مَینُوں پیار کِیتا تے میری تھانویں اپنا آپ دے دِتّا۔</verse>
				<verse number="21">مَیں خُدا دے فضل نُوں ایویں نئیں گواؤندا۔ کیوں جو جے راست بازی شریعت دی راہِیں ہوندی اے تے مسِیح ایویں موئیا۔</verse>
			</chapter>
			<chapter number="3">
				<verse number="1">اَے مُورکھ گلِتیو! کِس تُہاڈے اُتّے ٹُونا کِیتا اے؟ جِنہاں دِیاں اَکھّیاں سامھنے یِسُوع مسِیح سُولی چاہڑیا ہویا وکھالی دِتّا۔</verse>
				<verse number="2">مَیں تُہانوں ایہی گلّ پُچھنی چاہناں آں پئی تُہانوں شریعت دیاں کمّاں پِچھّے رُوح مِلیا یا اِیمان دے سنیہے نال؟</verse>
				<verse number="3">تُسی اجیہے مُورکھ ہو۔ پئی رُوح نال شُروع کر کے ہُن جِسم نال پُورا کرنا چاہندے ہو؟</verse>
				<verse number="4">تُساں اینِیاں تکلیفاں بے فید جھلیاں نیں؟ پر سَچّی مُچّی بے فید نئیں۔</verse>
				<verse number="5">تَد جیہڑا تُہانوں رُوح بخشدا اے تے تُہاڈے وِچ کراماتاں وکھاؤندا اے اوہ شریعت دے کمّاں نال اجیہا کر دا اے۔ یا اِیمان دے سنیہے نال؟</verse>
				<verse number="6">جیویں ابرہام خُدا اُتّے اِیمان لیاندا تے اوہ اوہدے حق وِچ راستبازی گِنیا گیا۔</verse>
				<verse number="7">سو جان لوؤ پئی جیہڑے اِیمان والے نیں۔ اوہو ابرہام دے پُتر نیں۔</verse>
				<verse number="8">تے پاک کتاب نے پہلاں ای ایہہ جان کے پئی خُدا غیر قوماں نُوں اِیمان دی راہِیں راست باز ٹھہرائے گا ابرہام نُوں اگیتری ایہہ خُوشخبری سُنا دِتّی۔ پئی سارِیاں قوماں تیرے وِچ برکتاں پان گِئیاں۔</verse>
				<verse number="9">ایس لئی جیہڑے اِیمان والے نیں اوہ اِیماندار ابرہام نال برکت پاندے نیں۔</verse>
				<verse number="10">کیوں جو جِنّے شریعت دیاں کمّاں اُتّے بھروسا رکھدے نیں۔ اوہ سارے لعنت دے ہیٹھ نیں۔ ایس کر کے لِکھیا اے۔ پئی اوہ جیہڑا سارِیاں گلّاں جیہڑیاں کتاب وِچ لِکھیاں ہویاں نیں۔ کرن وِچ لگّا نئیں رہندا لعنتی اے۔</verse>
				<verse number="11">تے ایہہ گلّ ظاہر اے۔ پئی شریعت دی راہِیں کوئی بندہ خُدا اگّے راستباز نئیں ٹھہردا۔ کیوں جو راستباز اِیمان نال جِیوندا رہے گا۔</verse>
				<verse number="12">تے شریعت نُوں اِیمان نال کُجھ واسطہ نئیں۔ سگوں لِکھیا ہویا اے پئی جِس ایہناں اُتّے عمل کِیتا۔ اوہ ایہناں دے سببّوں جیوندا رہے گا۔</verse>
				<verse number="13">مسِیح ساڈے لئی لعنتی بن کے تے سانُوں مُل لے کے شریعت دی لعنت توں چھڈایا۔ کیوں جو لِکھیا ہویا اے پئی جیہڑا کاٹھ اُتّے ٹنگیا گیا اوہ لعنتی اے۔</verse>
				<verse number="14">ایس کر کے پئی مسِیح یِسُوع وِچ ابرہام دی برکت غیر قوماں تِیکر وی اَپڑے۔ تے اسی اِیمان دی راہِیں اوس رُوح نُوں حاصِل کریئے جِہدا وعدہ ہویا اے۔</verse>
				<verse number="15">بھراؤ! مَیں لوکاں وانگر آکھنا آں۔ پئی بھانویں بندیاں دا ای عہد ہوئے۔ جدوں اوہ پَکّا ہوگیا۔ تدوں کوئی اوہنوں جُھوٹھا نئیں کر دا۔ تے نا اوہدے اُتّے کُجھ وَدھاندا ای اے۔</verse>
				<verse number="16">ہُن ابرہام تے اوہدی نسل نال وعدے کِیتے گئے اوہ ایہہ نئیں آکھدا پئی تیریاں نسلاں نال جِیکن چوکھیاں نیں۔ سگوں تیری نسل نال جیویں اِک نال تے اوہ مسِیح اے۔</verse>
				<verse number="17">میرا ایہہ مطلب اے۔ پئی جیہڑا عہد خُدا پہلاں توں کِیتا سی۔ اوہنوں شریعت چار سَو ترِیہاں ورھیاں پِچھّوں آ کے جُھوٹھا نئیں کر سکدی۔ پئی اوہ وعدہ ایویں جائے۔</verse>
				<verse number="18">کیوں جو جے وِرثہ شریعت دے سببّوں مِلدی اے۔ فیر وعدے دے سببّوں تے نا ہوئی۔ ابرہام نُوں خُدا وعدے دے سببّوں ای دِتّی۔</verse>
				<verse number="19">تَد شریعت کاہدی رہی۔ اوہ قصوراں دے سببّوں اوس نسل دے آؤن تِیکر دِتّی گئی جِہدے نال وعدہ کِیتا گیا سی۔ تے اوہ فرِشتیاں دے وسیلے اِک وچولے دی راہِیں مُقرّر کِیتی گئی۔</verse>
				<verse number="20">ہُن وچولا اِک دا نئیں ہوندا پر خُدا اِکّو ای اے۔</verse>
				<verse number="21">مُڑ دسو کِیہ شریعت خُدا دیاں وعدیاں دے اُلٹ اے؟ کدی نئیں! کیوں جو جے کوئی اجیہی شریعت دِتّی جاندی۔ جیہڑی زِندگی دے سکدی۔ تے راست بازی شریعت دے سببّوں ہوندی۔</verse>
				<verse number="22">پر پاک کتاب ساریاں نُوں گُناہ دے ہیٹھ کر دِتّا۔ ایس کر کے پئی اوہ وعدہ جیہڑا یِسُوع مسِیح نُوں مَنّن دے سببّوں اے اِیمانداراں دے حق وِچ پُورا کِیتا جاوے۔</verse>
				<verse number="23">اِیمان دے آؤن توں پہلاں شریعت دے ہیٹھ ساڈی رکھوالی ہوندی سی۔ تے اوس اِیمان دے آؤن تِیکر جیہڑا ظاہر ہون والا سی۔ اسی اوسے دے ڈَکے وِچ رہے۔</verse>
				<verse number="24">ایس لئی شریعت مسِیح تِیکراں اپڑان لئی ساڈا اُستاد بنی۔ ایس کر کے پئی اسی اِیمان نال راستباز ٹھہرئیے۔</verse>
				<verse number="25">پر جد اِیمان آ گیا۔ تَد اسی اُستاد دے ہیٹھ نا رہے۔</verse>
				<verse number="26">کیوں جو تُسی سارے اوس اِیمان دی راہِیں جیہڑا مسِیح یِسُوع اُتّے اے خُدا دے پُتر ہو۔</verse>
				<verse number="27">تے تُساں ساریاں بندیاں مسِیح وِچ بپتِسمہ لیا۔ مسِیح نُوں پہن لیا۔</verse>
				<verse number="28">نا کوئی یہُودی رہیا نا یُونانی۔ نا کوئی غلام نا اَزاد نا کوئی جَنا نا زنانی۔ کیوں جو تُسی سارے مسِیح یِسُوع وِچ اِک ہو۔</verse>
				<verse number="29">تے جے تُسی مسِیح دے ہو۔ تے ابرہام دی نسل یعنی وعدے دے سببّوں وارث ہو۔</verse>
			</chapter>
			<chapter number="4">
				<verse number="1">میرا مطلب ایہہ اے پئی وارث جِچر تِیکر بال اے۔ بھانویں سبھ کُجھ اوسے دا ای اے۔ پر اوہدے وِچ تے غلام وِچ فرق نئیں۔</verse>
				<verse number="2">سگوں جیہڑی میعاد باپ مُقرّر کِیتی اُچر تِیکر سَربراہاں تے مُختِیاراں دے اختیار وِچ رہندا اے۔</verse>
				<verse number="3">ایسے طرح اسی وی جدوں نِیانے ساں۔ تے دُنیا دی مُڈھ دِیاں گلّاں دی غلامی وِچ ڈکے رہے۔</verse>
				<verse number="4">پر جدوں پُورا ویلا آ گیا خُدا اپنے پُتر نُوں گھلّیا جیہڑا عورت توں جمّیا۔ تے جنم توں شریعت دا ہٹھارُو بنیا۔</verse>
				<verse number="5">ایس کر کے پئی شریعت دِیاں ہٹھارُواں نُوں مُل لے کے چھڈا لَئے۔ تے سانُوں پُتر ہون دا درجہ مِلے۔</verse>
				<verse number="6">تے تُسی پُتر جو ہوئے ایس کر کے خُدا اپنے پُتر دا رُوح ساڈیاں دِلاں وِچ گھلّیا جیہڑا ابّا یعنی اَے باپ کر کے پُکار دا اے۔</verse>
				<verse number="7">سو ہُن تُوں غلام نئیں۔ سگوں پُتر ایں تے جد پُتر ہوئیوں۔ تے خُدا دے سببّوں وارث وی ہوئیوں۔</verse>
				<verse number="8">پر اوس ویلے تُسی خُدا نُوں نئیں سو جان دے۔ تے تُسی اوہناں بُتاں دی غلامی وِچ سو جیہڑے اصلوں خُدا نئیں۔</verse>
				<verse number="9">پر ہُن جو تُساں خُدا نُوں پِچھانیا۔ سگوں خُدا تُہانوں پِچھانیا تے اوہناں کمزوراں تے نکمّیاں مُڈھ والِیاں گلّاں ولّ کیوں پِھردے ہو۔ جِنہاں دی دُوجی وار غلامی کرنی چاہندے ہو۔</verse>
				<verse number="10">تُسی دِناں تے مہِینیاں تے بنھیاں ہویاں ویلیاں تے ورھیاں نُوں مَن دے ہو۔</verse>
				<verse number="11">مَیں ڈرنا آں پئی اوہ محنت جیہڑی مَیں تُہاڈے اُتّے کِیتی اے۔ کِتے ایویں نا جائے۔</verse>
				<verse number="12">بھراؤ! مَیں تُہاڈی مِنّت کرنا آں۔ پئی میرے وانگر ہو جاؤ۔ کیوں جو مَیں وی تُہاڈے وانگر آں۔ تُساں میرا کُجھ وگاڑیا نئیں۔</verse>
				<verse number="13">سگوں تُسی جان دے ہو۔ پئی مَیں پہلی واری تُہانوں جِسمانی کمزوری دے سببّوں خُوشخبری سُنائی سی۔</verse>
				<verse number="14">تے تُساں میرے جِسم نُوں جِہدے وِچ تُہاڈی ازمایش سی نا ماڑا جانیا نا اوس توں نفرت کِیتی۔ پر خُدا دے فرِشتے سگوں مسِیح یِسُوع وانگر مَینُوں مَن لیا۔</verse>
				<verse number="15">سو تُہاڈی اوہ خُوشی کِتّھے گئی؟ مَیں تُہاڈا گواہ آں پئی جے ہو سکدا تے تُسی اپنیاں اَکھّیاں وی کڈھ کے مَینُوں دے دیندے۔</verse>
				<verse number="16">تے تُہاڈے نال سَچّی گلّ کرن دے سببّوں مَیں تُہاڈا وَیری بن گیا؟</verse>
				<verse number="17">اوہ تُہانوں سجن بنان دی کوشش تے کر دے نیں پر نیک نِیتی نال نئیں۔ سگوں اوہ تُہانوں چھیکنا چاہندے نیں۔ ایس کر کے پئی تُسی اوہناں نُوں سجن بنان دی کوشش کرو۔</verse>
				<verse number="18">پر ایہہ چنگی گلّ اے پئی نیک کمّ وِچ سجن بنان دی ہر ویلے کوشش کِیتی جائے نا نِرا اوسے ویلے جِس ویلے تُہاڈے کول ہوواں۔</verse>
				<verse number="19">میرے بالو! تُہاڈے ولّوں مَینُوں نَوِیں سِریوں جمّن دِیاں پِیڑاں لگِیاں نیں۔ جدوں تِیکر مسِیح تُہاڈے وِچ صُورت نا پھڑ لَئے۔</verse>
				<verse number="20">پر مَیں ایہہ چاہناں آں پئی ہُن تُہاڈے کول حاضر ہو کے ہوری طرح بولاں۔ کیوں جو مَینُوں تُہاڈے ولّوں فِکر اے۔</verse>
				<verse number="21">مَینُوں دَسّو کھاں تُسی جیہڑے شریعت دے ہٹھارُو ہونا چاہندے ہو۔ تُسی شریعت دی گلّ نُوں نئیں سُندے؟</verse>
				<verse number="22">کیوں جو ایہہ لِکھیا ہویا اے پئی ابرہام دے دو پُتر سن۔ اِک ٹہلن وِچوں تے دُوجا ویاہڑ وِچوں۔</verse>
				<verse number="23">پر ٹہلن دا مُنڈا جِسمانی طَور تے ویاہڑ دا مُنڈا وعدے دے سببّوں جمّیا۔</verse>
				<verse number="24">ایہناں گلّاں وِچ مِثال پائی جاندی اے۔ ایس کر کے پئی ایہہ زنانِیاں گویا دو عہد نیں۔ اِک سِینا پہاڑ دا جِہدے توں غلام ای جمدے نیں۔ تے اوہ ہاجرہ اے۔</verse>
				<verse number="25">تے ہاجرہ عرب دا سِینا پہاڑ اے۔ تے ہُن دا یرُوشلِیم اوہدے نال مِلدا اے کیوں جو اوہ اپنیاں بالاں سَنے غلامی وِچ اے۔</verse>
				<verse number="26">پر اُتلا یرُوشلِیم اَزاد اے۔ تے اوہ ساڈی ماں اے۔</verse>
				<verse number="27">کیوں جو لِکھیا ہویا اے۔ پئی اَے بے اولاد تُوں جِہدے گھر اولاد نئیں خُوشی کر تُوں جیہڑی جمّن دِیاں پِیڑاں نُوں نئیں جاندی اُچّی اُچّی رو کیوں جو جیہڑی وچاری چھڈی گئی سی۔ اوہدی اولاد سُہاگن نالوں وَدّھ اے۔</verse>
				<verse number="28">سو بھراؤ! اسی اِضحاق وانگر وعدے دے پُتر آں۔</verse>
				<verse number="29">تے جیویں اودُوں جِسم توں جمّیا ہویا رُوح توں جمّے ہوئے نُوں ستاؤندا ہوندا سی اوسے طرح ہُن وی ہوندا اے۔</verse>
				<verse number="30">پر پاک کتاب کِیہ آکھدی اے؟ پئی ٹہلن تے اوہدے پُتر نُوں کڈھ دے کیوں جو ٹہلن دا پُتر ویاہڑ دے پُتر نال کدی وارث نا ہوئے گا۔</verse>
				<verse number="31">سو بھراؤ اسی ٹہلن دے پُتر نئیں سگوں ویاہڑ دے آں۔</verse>
			</chapter>
			<chapter number="5">
				<verse number="1">مسِیح نے سانُوں اَزاد رہن لئی اَزاد کِیتا اے۔ سو تگڑے رہو تے فیر غلامی دے جُولے ہیٹھ نا جُپّو۔</verse>
				<verse number="2">ویکھو مَیں پَولُس تُہانوں آکھنا آں پئی جے تُسی سُنتی بَہو گے۔ تے مسِیح توں تُہانوں کُجھ فائدہ نا ہوئے گا۔</verse>
				<verse number="3">سگوں مَیں ہر اِک سُنتی بہن والے اگّے فیر گواہی دینا آں۔ پئی ساری شریعت اُتّے عمل کرنا اوہدا فرض اے۔</verse>
				<verse number="4">تُسی جیہڑے شریعت دی راہِیں راستباز ٹھہرنا چاہندے ہو مسِیح توں وکھرے ہو گئے۔ تے فضل ولّوں رہ گئے۔</verse>
				<verse number="5">کیوں جو اسی رُوح دے سبّب اِیمان دی راہِیں راست بازی دی آس پُوری ہون دی اُڈِیک وِچ آں۔</verse>
				<verse number="6">تے مسِیح یِسُوع وِچ نا تے سُنتی بہنا کِسے کمّ دا اے۔ تے نا سُنتی نا بہنا۔ پر اوہ اِیمان جیہڑا مُحبّت دی راہِیں اثر کر دا اے۔</verse>
				<verse number="7">تُسی تے چنگی طرح پئے دَوڑ دے سو۔ کِس تُہانوں سچیائی دے مَنّن توں ڈکیا؟</verse>
				<verse number="8">ایہہ چُک تُہاڈے سَدّن والے ولّوں نئیں؟</verse>
				<verse number="9">تھوڑا جِہیا خمیر ساری تَون نُوں خمیرا کر دیندا اے۔</verse>
				<verse number="10">مَینُوں خُداوند وِچ تُہاڈے اُتّے ایہہ وساہ اے پئی تُسی ہور طرح دا خیال نا کرو گے۔ پر جیہڑا تُہانوں گھبراؤندا اے اوہ بھانویں کیہڑا ہوئے سزا پائے گا۔</verse>
				<verse number="11">تے بھراؤ مَیں جے اجے تِیکر سُنتی بہن دی منادی کرنا آں تے ہُن تِیکر ستایا کیوں جانا آں؟ تے صلِیب دی ٹھوکر تے جاندی رہی۔</verse>
				<verse number="12">چَنگا ہوئے جے تُہانوں سَوڑِیاں پان والے اپنا آپ سارا وَڈّھ لین۔</verse>
				<verse number="13">بھراؤ! تُسی اَزادی لئی سَدّے گئے سو پر اجیہا نا ہوئے پئی اوہ اَزادی جِسم دِیاں گلّاں دا موقع بنے۔ سگوں پیار نال اِک دُوجے دی سیوا کرو۔</verse>
				<verse number="14">کیوں جو ساری شریعت اِکّی گلّ وِچ پُوری ہوندی اے۔ پئی تُوں اپنے گواہنڈی نال اپنے جِہیا پیار رکھ۔</verse>
				<verse number="15">پر جے تُسی اِک دُوجے نُوں وَڈّھ دے تے پاڑ کھاندے ہو۔ تے خبردار رہو۔ پئی تُہاڈا اِک دُوجے کولوں ستیاناس نا ہوئے۔</verse>
				<verse number="16">پر مَیں ایہہ آکھنا آں پئی رُوح دے طَور نال چلّو ایس طرح نال تُسی جِسم دی خواہش نُوں کدی پُورا نا کرو گے۔</verse>
				<verse number="17">کیوں جو جِسم دی خواہش رُوح دے اُلٹ اے۔ تے رُوح جِسم دے اُلٹ۔ تے ایہہ اِک دُوجے دے دُشمن نیں۔ ایس کر کے پئی جو کُجھ تُسی چاہندے ہو نا کرو۔</verse>
				<verse number="18">تے جے تُسی رُوح دے طَور نال ٹُردے ہو۔ تے شریعت دے ہیٹھ نئیں رہے۔</verse>
				<verse number="19">ہُن جِسم دے کمّ تے ظاہر نیں یعنی زناکاری۔ پلِیتی۔ لُچ پُناں۔</verse>
				<verse number="20">بُت پرستی۔ جادُوگری۔ دُشمنیاں۔ جھگڑا۔ ساڑا۔ غُصّہ۔ دھڑے بازی۔ دوجائیگِیاں۔ بِدعتاں۔</verse>
				<verse number="21">بُغض۔ نشے بازی۔ ناچ رنگ تے ہور ایہو جیہے۔ ایہناں دی بابت تُہانوں اگیترا دس دیناں آں جیویں پہلاں وی دسیا سی۔ پئی اجیہے کمّ کرن والے خُدا دی بادشاہی دے وارث نا ہون گے۔</verse>
				<verse number="22">پر رُوح دا پَھل پیار۔ خُوشی۔ تسلّی۔ برداشت۔ مِہربانی۔ نیکی۔ دیانتداری۔</verse>
				<verse number="23">حلِیمی پرہیزگاری اے۔ اجیہاں کمّاں دے برخلاف کوئی شریعت نئیں۔</verse>
				<verse number="24">تے جیہڑے مسِیح یِسُوع دے نیں۔ اوہناں جِسم نُوں اوہدیاں چاہواں تے خواہشاں سَنے سُولی چاڑھ دِتّا اے۔</verse>
				<verse number="25">جے اسی رُوح دے سببّوں جیونے آں۔ تے رُوح دے طَور نال چلنا وی چاہیدا اے۔</verse>
				<verse number="26">اسی نا حق فخر کر کے نا اِک دُوجے نُوں چِڑائیے۔ تے نا اِک دُوجے ولّوں سڑئیے۔</verse>
			</chapter>
			<chapter number="6">
				<verse number="1">بھراؤ جے کوئی تُہاڈے وِچوں کِسے قصور وِچ پھڑیا وی جائے۔ تے تُسی جیہڑے رُوحانی اوہ۔ اوہنوں حلِیمی نال سمبھالو۔ تے اپنا وی سمبھالا رکھّیں کِتے تُوں وی ازمایش وِچ نا پَے جائیں۔</verse>
				<verse number="2">تُسی اِک دُوجے دے بھار وَنڈو تے ایس طرح مسِیح دی شریعت نُوں پُوریاں کرو۔</verse>
				<verse number="3">کیوں جو جے کوئی اپنے آپ نُوں کُجھ سمجھے تے اصل ہوئے کُجھ نا۔ تاں اوہ اپنے آپ نُوں دھوکھا دیندا اے۔</verse>
				<verse number="4">سو ہر کوئی اپنے ای کمّ نُوں جاچے۔ ایس طرح اوہدے کمّ واسطے اوہدی وڈیائی ہوئے گی نا کِسے ہور دے کمّ واسطے۔</verse>
				<verse number="5">کیوں جو ہر کوئی اپنا ای بھار چُکے گا۔</verse>
				<verse number="6">کلام دے سِکھّن والے نُوں چاہیدا اے۔ پئی اُستاد نُوں سارِیاں نِعمتاں وِچ حِصّہ دار بنائے۔</verse>
				<verse number="7">دھوکھا نا کھاؤ خُدا دے نال مخَول نئیں کری دا۔ کیوں جو جو کُجھ بندہ بِیجدا اے سوئیو وَڈّھے گا۔</verse>
				<verse number="8">جیہڑا اپنے جِسم لئی بِیجدا اے اوہ جِسم توں ہلاکت دا پَھل وَڈّھے گا۔ تے جیہڑا رُوح لئی بِیجدا اے۔ اوہ رُوح توں سدا دی زِندگی دا پَھل وڈّے گا۔</verse>
				<verse number="9">نیک کمّ کرن وِچ ہِمّت نئیں ہارنی چاہیدی۔ کیوں جو جے اسی نا گھابرِئیے تے ٹھیک ویلے سِر وَڈّھاں گے۔</verse>
				<verse number="10">سو جدوں موقع مِلے۔ ساریاں نال نیکی کریئے۔ خاص کر اِیمانداراں نال۔</verse>
				<verse number="11">ویکھو مَیں کئیاں موٹیاں موٹیاں حرفاں وِچ تُہانوں اپنی ہتّھِیں لِکھیا اے۔</verse>
				<verse number="12">جِنّے لوک جِسمانی وکھالا چاہندے نیں اوہ تُہانوں سُنتی بہن اُتّے مجبُور کر دے نیں۔ نِرا ایس کر کے پئی مسِیح دی صلِیب دے سببّوں ستائے نا جان۔</verse>
				<verse number="13">کیوں جو سُنتی بَیٹھے ہوئے آپ وی شریعت اُتّے عمل نئیں کر دے پر ایس واسطے تُہانوں سُنتی بہانا چاہندے نیں۔ پئی تُہاڈے جِسمانی حال اُتّے فخر کرن۔</verse>
				<verse number="14">پر خُدا نا کرے۔ پئی مَیں کِسے شے اُتّے فخر کراں۔ بِناں اپنے خُداوند یِسُوع مسِیح دی صلِیب دے جِہدے توں دُنیا میرے ولّوں صلِیب دِتّی گئی۔ تے مَیں دُنیا دے ولّوں۔</verse>
				<verse number="15">کیوں جو نا تے سُنتی بہنا ای کوئی شے اے۔ تے نا سُنتی نا بہنا۔ پر نَوِیں سِریوں جمّنا۔</verse>
				<verse number="16">تے جِنّے ایس قاعدے اُتّے ٹُرن اوہناں اُتّے تے خُدا دے اِسرائیل اُتّے تسلّی تے رَحم ہوئے۔</verse>
				<verse number="17">ایدوں اگّے کوئی مَینُوں دُکھ نا دے کیوں جو مَیں اپنے بدن اُتّے یِسُوع دے داغ لئی پِھرنا آں۔</verse>
				<verse number="18">بھراؤ! ساڈے خُداوند یِسُوع مسِیح دا فضل تُہاڈی رُوح دے نال رہے۔ آمِین۔</verse>
			</chapter>
		</book>
		<book number="49">
			<chapter number="1">
				<verse number="1">پَولُس ولّوں جیہڑا خُدا دی مرضی نال مسِیح یِسُوع دا رسُول اے۔ اِفِسُس دے پاک لوکاں دے ناں جیہڑے مسِیح یِسُوع وِچ اِیماندار نیں۔</verse>
				<verse number="2">ساڈے باپ خُدا تے خُداوند یِسُوع مسِیح ولّوں تُہانوں فضل تے تسلّی مِلدی رہے۔</verse>
				<verse number="3">ساڈے خُداوند یِسُوع مسِیح دے خُدا تے باپ دی وڈیائی ہوئے۔ جِس سانُوں مسِیح وِچ اسمانی تھانواں اُتّے ہر طرح دی رُوحانی برکت دِتّی۔</verse>
				<verse number="4">تے اوس سانُوں دُنیا دے مُڈھ توں پہلاں اوہدے وِچ ایس لئی چُن لیا پئی اسی اوہدے سامھنے مُحبّت وِچ پاک تے بے نُقص ہوئے۔</verse>
				<verse number="5">تے اوس اپنی مرضی دے نیک اِرادے نال سانُوں اپنے لئی پہلاں توں مُقرّر کِیتا۔ پئی یِسُوع مسِیح دی راہِیں اوہدے پُتریلے ہوئے۔</verse>
				<verse number="6">تاں جو اوہدے اوس فضل دے جلال دی وڈیائی ہوئے جیہڑا اوس سانُوں اوس پیارے وِچ مُفت دِتّا۔</verse>
				<verse number="7">اسی اوہدے وِچ اوہدے خُون دی راہِیں رہائی یعنی قصوراں دی مُعافی پانے آں۔ اوہدے اوس فضل دی دَولت دے سببّوں۔</verse>
				<verse number="8">جیہڑا اوس سانُوں ساری حِکمت تے دانائی دے نال چوکھا دِتّا۔</verse>
				<verse number="9">تے نالے اوہنے اپنی مرضی دے بھیت نُوں اپنے اوس نیک اِرادے دے سببّوں ساڈے اُتّے کھولیا جیہڑا اوہنے اوہدے وِچ دھاریا سی۔</verse>
				<verse number="10">تاں جو زمانیاں دے پُورا ہون دا اِنج بندوبست ہوئے۔ پئی مسِیح وِچ سارِیاں شیواں اکٹّھیاں ہو جان۔ بھانویں اسمان دِیاں ہون بھانویں زمین دِیاں۔</verse>
				<verse number="11">اوسے وِچ اسی وی اوسے اِرادے دے سببّوں جیہڑا اپنی مرضی دی صلاح نال سبھ کُجھ کر دا اے۔ مُڈھوں ای مُقرّر ہو کے وِرثہ بنے۔</verse>
				<verse number="12">ایس کر کے پئی اسی جیہڑے پہلاں توں مسِیح دی آس وِچ ساں اوہدے جلال دی وڈیائی دا سبّب ہوئے۔</verse>
				<verse number="13">تے تُساں وی جدوں سچیائی دا کلام سُنیا جیہڑا تُہاڈی نجات دی خُوشخبری اے۔ نالے اوہدے اُتّے اِیمان لیاندا تے مسِیح وِچ تُہاڈے اُتّے وعدہ کِیتے ہوئے پاک رُوح دی مُہر لگّی۔</verse>
				<verse number="14">اوہ ای خُدا دی ملکیّت دی رہائی واسطے ساڈے وِرثے دی سائی اے۔ تاں جو اوہدے جلال دی وڈیائی ہوئے۔</verse>
				<verse number="15">ایس واسطے مَیں وی تُہاڈے اوس اِیمان دا جیہڑا خُداوند یِسُوع اُتّے اے تے اوس مُحبّت دا جیہڑی ساریاں پاک لوکاں نال اے حال سُن کے۔</verse>
				<verse number="16">تُہاڈے واسطے ہر ویلے شُکر کر دا رہنا آں تے اپنیاں دُعاواں وِچ تُہاڈا ذِکر کرنا ہُناں آں۔</verse>
				<verse number="17">پئی ساڈے خُداوند یِسُوع مسِیح دا خُدا جیہڑا جلال دا باپ اے۔ تُہانوں اپنی پچھان لئی حِکمت تے اِلہام دی رُوح دیوے۔</verse>
				<verse number="18">تے تُہاڈے دِل دِیاں اَکھّیاں سوجاکھِیاں ہو جان۔ تاں جو تُہانوں پتا لگّے۔ پئی اوہدے سَدّن توں کیہو جیہی آس اے۔ تے اوہدی میراث دے جلال دی دَولت پاک لوکاں وِچ کیڈی کُو اے۔</verse>
				<verse number="19">تے ساڈے اِیمان لیاؤن والیاں واسطے اوہدی قُدرت کیڈی وڈّی اے اوہدی اوس وڈّی قُوّت دے اثر دے سببّوں۔</verse>
				<verse number="20">جیہڑا اوس مسِیح وِچ اوس ویلے کِیتا جدوں اوہنوں مُردیاں وِچوں جوا کے اپنے سَجّے پاسے اسمانی تھانواں اُتّے بہایا۔</verse>
				<verse number="21">تے ہر طرح دی حکُومت تے اختیار تے قُدرت تے ریاست تے ہر اِک ناں توں وَاہوَا اُچّا کِیتا۔ جیہڑا نِرا ایسے جہان وِچ نئیں سگوں آؤن والے جہان وِچ وی لیا جائے گا۔</verse>
				<verse number="22">تے سبھ کُجھ اوہدے پیراں ہیٹھ کر دِتّا۔ تے اوہنوں سارِیاں شیواں دا سردار بنا کے کلِیسیا نُوں دے دِتّا۔</verse>
				<verse number="23">ایہہ اوہدا بدن اے تے اوسے نال رچی ہوئی اے۔ جیہڑا سبھنیں پلِّیں سبھناں دا بھرن والا اے۔</verse>
			</chapter>
			<chapter number="2">
				<verse number="1">تے اوس تُہانوں وی جوالیا جیہڑے اپنے قصوراں تے گُناہاں دے سببّوں موئے ہوئے سو۔</verse>
				<verse number="2">جِنہاں وِچ تُسی پہلاں ایس دُنیا دی چال اُتّے ٹُر دے سو۔ وَا دے پتّے دے حاکم یعنی اوس رُوح دے مگر مگر ٹُردے سو۔ جیہڑی ہُن نافرمان لوکاں وِچ اثر کر دی اے۔</verse>
				<verse number="3">اوہناں وِچ اسی وی ساریاں دے سارے پہلاں اپنے جِسم دِیاں خواہشاں وِچ رہندے ساں۔ تے جِسم تے عقل دے اِرادے پُورے کر دے ساں۔ تے ہورناں وانگر قُدرتی طَور اُتّے غضب دے بال ساں۔</verse>
				<verse number="4">پر خُدا اپنے رَحم دی دَولت نال اوس وڈّی مُحبّت دے سببّوں جیہڑی اوس ساڈے نال کِیتی۔</verse>
				<verse number="5">جدوں قصوراں دے سببّوں موئے ہوئے ساں تدوں سانُوں مسِیح دے نال زِندہ کِیتا (تُہانوں فضل نال ای نجات مِلی اے۔)</verse>
				<verse number="6">تے مسِیح یِسُوع وِچ رَلا کے اوہدے نال جوالیا تے اسمانی تھانواں اُتّے اوہدے نال بٹھایا۔</verse>
				<verse number="7">ایس کر کے پئی اوہ آؤن والیاں زمانیاں وِچ اپنے فضل دی باہلی دَولت وکھائے جیہڑا مسِیح یِسُوع وِچ ساڈے اُتّے مِہربانی نال ہویا سی۔</verse>
				<verse number="8">کیوں جو تُہانوں اِیمان دی راہِیں فضل نال ای نجات مِلی اے۔ تے ایہہ ساڈے ولّوں نئیں پر خُدا دی بخشِش اے۔</verse>
				<verse number="9">تے نا کمّاں دے سببّوں مِلی اے تاں جو کوئی فخر نا کرے۔</verse>
				<verse number="10">کیوں جو اسی اوسے دی کاریگری آں تے مسِیح یِسُوع وِچ اوہناں نیک کمّاں دے واسطے پَیدا کِیتے گئے ساں جیہڑے خُدا مُڈھوں ای ساڈے کرن لئی تیار کِیتے سن۔</verse>
				<verse number="11">سو ایس کر کے یاد کرو پئی کَدے تُسی جیہڑے جِسم ولّوں اوہناں کولوں بے سُنتے اکھواؤندے ہو جیہڑے جِسم ولّوں ہتّھاں نال سُنتی بَیٹھے ہوئے اکھواؤندے نیں۔</verse>
				<verse number="12">اگلے زمانے وِچ مسِیح توں وکھرے تے اِسرائیل دی بادشاہی وِچوں خارج تے ایہناں دے وعدے والے عَہداں توں ناواقِف سو تے نااُمید تے دُنیا وِچ بے خُدا سو۔</verse>
				<verse number="13">پر تُسی جیہڑے پہلاں دُراڈے سو ہُن مسِیح یِسُوع وِچ مسِیح دے خُون دے سببّوں نیڑے ہوگئے ہو۔</verse>
				<verse number="14">کیوں جو اوہ ای ساڈی صُلح اے۔ جِس دوہاں نُوں اِک کر لیا۔ تے جُدائی دی کندھ نُوں جیہڑی وِچکار سی ڈھا دِتّا۔</verse>
				<verse number="15">تے اوس اپنے جِسم دی راہِیں وَیر نُوں یعنی اوس شریعت نُوں جِہدے حُکم ضابطے نال سن۔ مَوقُوف کر دِتّا۔ تاں جو اپنے وِچ دوہاں توں اِک نواں اِنسان پَیدا کر کے صُلح کرا وے۔</verse>
				<verse number="16">تے صلِیب اُتّے وَیر نُوں ہٹا کے اوہدے سببّوں دوہاں نُوں اِک تَن بنا کے خُدا نال مِلائے۔</verse>
				<verse number="17">تے اوس آ کے خُوشخبری دِتّی۔ تُہاڈے لئی جیہڑے دُراڈے سو صُلح تے اوہناں لئی وی جیہڑے نیڑے سن صُلح دی خُوشخبری دِتّی۔</verse>
				<verse number="18">کیوں جو اوسے دی راہِیں ساڈی دوہاں دی اِکّو جِہی رُوح وِچ باپ کول ڈھوئی اے۔</verse>
				<verse number="19">سو ہُن تُسی پردیسی تے راہی نئیں۔ سگوں پاک لوکاں دے وطنی تے خُدا دے ٹبّر دے اوہ۔</verse>
				<verse number="20">تے رسُولاں تے نبیاں دی نِینّھ اُتّے جِہدی گُٹّھ دا پتّھر آپی مسِیح یِسُوع اے اُسارے گئے اوہ۔</verse>
				<verse number="21">اوسے وِچ ہر اِک مکان جُڑ کے خُداوند وِچ اِک پاک ہیکل بن دا جاندا اے۔</verse>
				<verse number="22">تے تُسی وی اوہدے وِچ رَل کے اُسارے جاندے ہو۔ تاں جو رُوح وِچ خُدا دا گھر بنو۔</verse>
			</chapter>
			<chapter number="3">
				<verse number="1">ایسے واسطے مَیں پَولُس جیہڑا تُساں غیر قوم والیاں دی خاطر مسِیح یِسُوع دا قیدی آں۔</verse>
				<verse number="2">شاید تُساں خُدا دے فضل دا ناں سُنیا ہوئے گا۔ جیہڑا تُہاڈے لئی مَینُوں مِلیا۔</verse>
				<verse number="3">یعنی ایہہ پئی اوہ بھیت مَینُوں اِلہام نال معلُوم ہویا تے نالے مَیں پہلاں اوہدا تھوڑا جیہا حال لِکھیا سی۔</verse>
				<verse number="4">جِہنُوں پڑھ کے تُسی معلُوم کر سکدے ہو۔ پئی مَیں مسِیح دا اوہ بھیت کِتّھوں تِیکر سمجھنا آں۔</verse>
				<verse number="5">جیہڑا ہورناں زمانیاں وِچ بنی آدم نُوں ایس طرح معلُوم نئیں سی ہویا۔ جیویں اوہدے پاک رسُولاں تے نبیاں اُتّے رُوح نال ہُن ظاہر ہویا اے۔</verse>
				<verse number="6">یعنی ایہہ پئی مسِیح یِسُوع وِچ غیر قوم والے خُوشخبری دی راہِیں وِرثے وِچ سانجھے تے بدن وِچ شامل تے وعدے وِچ داخل نیں۔</verse>
				<verse number="7">تے خُدا دے فضل دی بخشِش نال جیہڑا قُدرت دے اثر نال میرے اُتّے ہویا مَیں ایس خُوشخبری دا نوکر بنیا۔</verse>
				<verse number="8">میرے اُتّے جیہڑا ساریاں پاک لوکاں وِچ حِقیر توں حِقیر ساں ایہہ فضل ہویا۔ پئی مَیں غیر قوماں نُوں مسِیح دی بے انت دَولت دی خُوشخبری دیاں۔</verse>
				<verse number="9">تے ساریاں نُوں اِک گلّ دس دیاں۔ پئی جیہڑا بھیت مُڈھوں سارِیاں شیواں دے پَیدا کرن والے خُدا وِچ چُھپیا رہیا۔ اوہدا کِیہ بندوبست اے۔</verse>
				<verse number="10">تاں جو ہُن کلِیسیا دی راہِیں خُدا دی طرح طرح دی حِکمت اوہناں حکُومت تے اختیار والیاں نُوں معلُوم ہو جائے۔ جیہڑے اسمانی تھانواں وِچ نیں۔</verse>
				<verse number="11">اوس ازلی اِرادے دے سببّوں جیہڑا اوس ساڈے خُداوند مسِیح یِسُوع وِچ کِیتا سی۔</verse>
				<verse number="12">جِہدے وِچ سانُوں اوہدے اُتّے اِیمان رکھن نال دلیری تے بھروسے نال ڈھوئی اے۔</verse>
				<verse number="13">سو مَیں درخواست کرنا آں پئی تُسی میرِیاں اوہناں تنگِیاں دے سببّوں جیہڑیاں تُہاڈی خاطر سہنا آں ہِمّت نا ہارو۔ اوہ تُہاڈا ٹھاٹھ نیں۔</verse>
				<verse number="14">ایس لئی مَیں باپ اگّے گوڈے نِیؤنا آں۔</verse>
				<verse number="15">جِہدے ناں اُتّے زمین تے اسمان دِیاں سارِیاں ٹابریاں اکھواؤندیاں نیں۔</verse>
				<verse number="16">پئی اوہ اپنے جلال دی دَولت دے سببّوں تُہانوں ایہہ بخشے پئی تُسی اوہدی رُوح توں اپنی اندرلی اِنسانِیّت وِچ چوکھے تگڑے ہو جاؤ۔</verse>
				<verse number="17">تے اِیمان دی راہِیں مسِیح تُہاڈے دِلاں وِچ وَسّے پئی مُحبّت وِچ گڈ کے تے ٹُھک کے۔</verse>
				<verse number="18">ساریاں پاک لوکاں سَنے چنگی طرح معلُوم کر سکو۔ پئی اوہدی چوڑائی تے لمبائی تے اُچیائی تے ڈونگھیائی کِنی اے۔</verse>
				<verse number="19">تے مسِیح دی راہِیں اوس مُحبّت نُوں جان سکو جیہڑی جانن توں پراں اے۔ پئی خُدا دی پُوری بھرپُوری تِیکر بھر جاؤ۔</verse>
				<verse number="20">ہُن جیہڑا اِنج قُدرت والا اے۔ پئی اوس قُدرت دے سببّوں جیہڑی ساڈے وِچ اثر کر دی اے۔ ساڈی درخواست تے خیال توں بُہت وَدّھ کر سکدا اے۔</verse>
				<verse number="21">کلِیسیا وِچ تے مسِیح یِسُوع وِچ سارِیاں پِیہڑیاں تِیکر تے سدا تِیکر اوسے دا جلال ہوندا رہے۔ آمِین۔</verse>
			</chapter>
			<chapter number="4">
				<verse number="1">سو مَیں جیہڑا خُداوند دے سببّوں قیدی آں تُہاڈے اگّے عرض کرنا آں پئی جیویں سَدّے گئے سو۔ اوسے طرح چلّو۔</verse>
				<verse number="2">یعنی پُوری عاجزی تے حلِیمی نال صبر کر کے مُحبّت نال اِک دُوجے دی برداشت کرو۔</verse>
				<verse number="3">تے ایہو ای کوشش کر دے رہو۔ پئی رُوح دی اِکتائی صُلح دے بند نال بَدّھی رہے۔</verse>
				<verse number="4">اِکّو ای بدن اے تے اِکّو ای رُوح اے۔ جیویں تُہانوں وی جیہڑے سَدّے گئے سو تُہاڈے سَدّے جان توں آس وی اِکّو ای اے۔</verse>
				<verse number="5">اِکّو ای خُداوند اے۔ اِکّو ای اِیمان۔ اِکّو ای بپتِسمہ۔</verse>
				<verse number="6">تے ساریاں دا اِکّو ای خُدا تے باپ اے۔ جیہڑا ساریاں اُتّے تے ساریاں وِچ تے ساریاں دے اندر اے۔</verse>
				<verse number="7">تے ساڈے وِچوں ہر اِک اُتّے مسِیح دی بخشِش دے اندازے دے سببّوں فضل ہویا اے۔</verse>
				<verse number="8">ایسے واسطے اوہ آکھدا اے۔ پئی جد اوہ عالمِ بالا اُتّے چڑھیا تے قیدِیاں نُوں نال لے گیا۔ تے بندیاں نُوں اِنعام دِتّے۔</verse>
				<verse number="9">(ہُن اوہدے چڑھن دا ایہدے بِناں ہور کِیہ مطلب اے پئی زمین دے ہیٹھلے علاقے وِچ وی اُتریا سی؟</verse>
				<verse number="10">تے ایہہ اُترن والا اوہو ای اے۔ جیہڑا ساریاں اسماناں توں اُچّا چڑھیا تاں جو سارِیاں شیواں نُوں بھر دے۔)</verse>
				<verse number="11">تے اوسے ای بعضیاں نُوں رسُول تے بعضیاں نُوں نبی تے بعضیاں نُوں اِنجِیل سُنان والے تے بعضیاں نُوں آجڑی تے اُستاد بنا کے دے دِتّا۔</verse>
				<verse number="12">تاں جو پاک لوک کامِل بنن تے سیوا دا کمّ کِیتا جائے۔ تے مسِیح دا جِسم وَدھے۔</verse>
				<verse number="13">جدوں تِیکر اسی سارے خُدا دے پُتر تے اِیمان تے اوہدی پچھان وِچ اِک نا ہو جائیے تے پُورے اِنسان یعنی مسِیح دے پُورے قد جیڈے نا ہو جائیے۔</verse>
				<verse number="14">پئی اسی اگّے نُوں بچّے نا رہیئے۔ یعنی بندیاں دے فریب تے مکر دے سبّب اوہناں دی بھڑکان والی چالاکی پِچّھے ہر اِک تعلِیم دی وَا نال ڈولدے نا پِھریئے۔</verse>
				<verse number="15">سگوں مُحبّت تے سچیائی اُتّے چَل کے اوہدے وِچ جیہڑا سِر اے۔ مطلب اے مسِیح وِچ سبھنیں گلِّیں وَدھدے جائیے۔</verse>
				<verse number="16">جِہدے توں سارا تَن اِک اِک جوڑ دی مدد نال جوڑیا تے گنڈھیا جاندا اے تے اِک اِک انگ دے ولّ کمّ کرن نال مُحبّت وِچ اپنے آپ نُوں اُسارن لئی تَن دا وادھا ہوندا اے۔</verse>
				<verse number="17">ایس لئی مَیں ایہہ آکھنا آں تے خُدا ولّوں ایہہ دس دینا آں پئی جِیکن غیر قوماں اپنے واہیات خیالاں وِچ ٹُردیاں نیں۔ تُسی اوس طرح نا ٹُرناں۔</verse>
				<verse number="18">کیوں جو اوہناں دی عقل اَنھی ہوگئی۔ تے اوہ اوس نادانی دے سببّوں جیہڑی اوہناں وِچ اے۔ تے اپنے دِلاں دی سختی دے سببّوں خُدا دی زِندگی توں خارج نیں۔</verse>
				<verse number="19">اوہناں سُنّ ہو کے اپنے آپ نُوں لُچ پُنے مگر لا دِتّا۔ پئی سارے گندے کمّ لوبھ نال کرن۔</verse>
				<verse number="20">پر تُساں مسِیح دی بابت ایہو جیہی تعلِیم نئیں سِکھی۔</verse>
				<verse number="21">سگوں تُساں اوس سچیائی دے سببّوں جیہڑی یِسُوع وِچ اے اوسے دی سُنی تے اوسے دی ایہہ تعلِیم سِکھی۔</verse>
				<verse number="22">پئی تُسی اپنے اگلے چال چَلّن دی اوس پرانی اِنسانِیّت نُوں لاہ چھڈو۔ جیہڑی فریب دین والِیاں شہوتاں پِچّھے خراب ہوندی جاندی اے۔</verse>
				<verse number="23">تے اپنی عقل دی رُوحانی حالت وِچ نَوِیں بندے جاؤ۔</verse>
				<verse number="24">تے نَوِیں اِنسانِیّت نُوں پاؤ جیہڑی خُدا دے سببّوں اوس سچیائی دی راستبازی تے پاکیزگی وِچ پَیدا کِیتی گئی اے۔</verse>
				<verse number="25">سو جُھوٹھ بولنا چھڈ کے ہر اِک اپنے گواہنڈی نال سَچ بولے۔ کیوں جو اسی آپو وِچ اِک دُوجے دے انگ آں۔</verse>
				<verse number="26">غُصّے تے ہوؤ پر گُناہ نا کرو۔ دِن ڈُبن تِیکر تُہاڈی خفگی نا رہے۔</verse>
				<verse number="27">تے نا ابلیس نُوں تھاں دیو۔</verse>
				<verse number="28">چوری کرن والا فیر چوری نا کرے سگوں چَنگا پیشہ مَل کے ہتّھاں نال کمّ کرے۔ تاں جو غرِیب نُوں کُجھ دے سکے۔</verse>
				<verse number="29">کوئی گندی گلّ تُہاڈے مُنھ توں نا نِکلے۔ سگوں اوہو جیہڑی ویلے سر فائدہ دیوے۔ تاں جو اوہدے توں سُنن والیاں اُتّے فضل ہوئے۔</verse>
				<verse number="30">تے خُدا دے پاک رُوح نُوں نا کلپاؤ جِہدی ساڈے اُتّے چُھٹکارے دے دِن لئی مُہر لگّی ہوئی اے۔</verse>
				<verse number="31">ہر اِک طرح دی کَوڑ تے کرودھ تے دھُروہ تے رَولا تے بھنڈی ساری کِڑ سَنے دُراڈے کرو۔</verse>
				<verse number="32">تے اِک دُوجے اُتّے مہربان تے نرم دِل ہوؤ۔ تے جیویں مسِیح دے سببّوں خُدا ساڈے قصور بخش دِتّے نیں۔ تُسی وی اِک دُوجے نُوں بخشو۔</verse>
			</chapter>
			<chapter number="5">
				<verse number="1">ایس لئی پیاریاں بچّیاں وانگر خُدا دی رِیس۔</verse>
				<verse number="2">تے تُہاڈا چالا مُحبّت وِچ ہوئے جیویں مسِیح وی تُہاڈے نال مُحبّت کِیتی۔ تے ساڈے واسطے اپنے آپ نُوں خُوشبوئی وانگر خُدا دی نظر کر کے قُربان کِیتا۔</verse>
				<verse number="3">تے جیویں پاک لوکاں نُوں پھبدا اے۔ تُہاڈے وِچ زناکاری تے گندگی یا لالچ دا ناں وی نا آوے۔</verse>
				<verse number="4">تے نا بے لہنگی تے بکواس یا پھکّڑ۔ کیوں جو ایہہ نئیں۔ سگوں شُکر کرو۔</verse>
				<verse number="5">کیوں جو تُسی چنگی طرح جان دے ہو۔ پئی کِسے زنائی یا گندے بندے یا لالچی دی جیہڑا بُت پرست دے برابر اے۔ مسِیح تے خُدا دی بادشاہی وِچ کوئی وِرثہ نئیں۔</verse>
				<verse number="6">کوئی تُہانوں بے فائدہ گلّاں نال دھوکھا نا دے۔ کیوں جو ایہناں دے سببّوں نافرمان لوکاں اُتّے خُدا دا غُصّہ آؤندا اے۔</verse>
				<verse number="7">سو اوہناں دیاں کمّاں وِچ نا رَلو۔</verse>
				<verse number="8">کیوں جو تُسی پہلاں ہنیرا سو۔ ہُن خُداوند وِچ چانن ہو۔ سو چانن دے بچّیاں وانگر چلّو۔</verse>
				<verse number="9">(ایس لئی پئی چانن دا پَھل پُوری نیکی تے راستبازی تے سچیائی اے۔)</verse>
				<verse number="10">تے پَتا لاندے رہو۔ پئی خُداوند نُوں کِیہ چَنگا لگدا اے۔</verse>
				<verse number="11">ہنیرے دے بے فائدہ کمّاں وِچ نا رَلو۔ سگوں اوہناں نُوں جِھڑکو۔</verse>
				<verse number="12">کیوں جو اوہناں دے اوہلے دے کمّاں دی گلّ کرنی وی بے لہنگی دی گلّ اے۔</verse>
				<verse number="13">تے جِنہاں گلّاں نُوں جِھڑکیا جاندا اے اوہ سارِیاں چانن وِچ اُگھڑدیاں نیں ایس لئی پئی جیہڑی شے اُگھیڑی جاندی اے اوہ چانن اے۔</verse>
				<verse number="14">ایس لئی اوہ آکھدا اے۔ پئی اے سُتّیا ہویا جاگ تے مُردیاں وِچوں جِیو اُٹھ۔ تے مسِیح دا چانن تیرے اُتّے چمکے گا۔</verse>
				<verse number="15">سو دھیان کرو۔ پئی کِس طرح ٹُر دے ہو۔ جھلیاں وانگر نئیں سگوں سیانیاں وانگر ٹُرو۔</verse>
				<verse number="16">تے ویلے نُوں چَنگا کر کے ورتو ایس لئی پئی دِن بَھیڑے نیں۔</verse>
				<verse number="17">ایس سبّب بال نا رہو۔ سگوں خُدا دی مرضی نُوں سمجھو۔ پئی کِیہ اے۔</verse>
				<verse number="18">تے شراب پی کے مست نا ہوؤ۔ کیوں جو ایہدے وِچ بدچلنی ہوندی اے۔ سگوں رُوح نال بھر دے جاؤ۔</verse>
				<verse number="19">تے آپو وِچ زبُور تے گِیت تے رُوحانی غزلاں گایا کرو۔ تے دِل وِچ خُداوند لئی گاؤندے وجاؤندے رہیا کرو۔</verse>
				<verse number="20">تے سارِیاں گلّاں واسطے ساڈے خُداوند یِسُوع مسِیح دے ناں اُتّے سدا خُدا باپ دا شُکر کر دے رہو۔</verse>
				<verse number="21">تے مسِیح دے ڈر نال اِک دُوجے دے تابعیاں رہو۔</verse>
				<verse number="22">اَے زنانِیو! اپنے گھر والیاں دی اجیہی تابعیاں رہو۔ جیویں خُداوند دی۔</verse>
				<verse number="23">کیوں جو گھر والا زنانی دا سِر اے۔ جیویں مسِیح کلِیسیا دا سِر اے۔ تے اوہ آپی ای بدن دا بچاؤن والا اے۔</verse>
				<verse number="24">پر جیویں کلِیسیا مسِیح دے تابعیاں اے۔ اوسے طرح زنانِیاں وی سبھناں گلّاں وِچ اپنے گھر والیاں دے تابعیاں ہون۔</verse>
				<verse number="25">گھر والیو! اپنیاں زنانِیاں نُوں پیار کرو جیویں مسِیح وی کلِیسیا نُوں پیار کر کے اپنے آپ نُوں اوہدی خاطر مَوت دے حوالے کر دِتّا۔</verse>
				<verse number="26">تاں جو اوہنوں کلام دی راہِیں پانی نال نوھا کے تے صاف کر کے پاک بنائے۔</verse>
				<verse number="27">تے اِک اجیہی جلالی کلِیسیا بنا کے اپنے اگّے حاضر کرے۔ جِہدے بدن وِچ داغ یا جُھری یا کوئی ہور اجیہی شے نا ہوئے۔ سگوں پاک تے بے نُقص ہوئے۔</verse>
				<verse number="28">ایسے طرح گھر والیاں نُوں چاہیدا اے پئی اپنیاں زنانِیاں نُوں اپنے بدن وانگر پیار کرن جیہڑا زنانی نُوں پیار کر دا اے اوہ اپنے آپ نُوں پیار کر دا اے۔</verse>
				<verse number="29">کیوں جو کدی کِسے اپنے جِسم نال وَیر نئیں رکھیا سگوں اوہدی پالنا کر دا اے۔ جیویں مسِیح کلِیسیا دی۔</verse>
				<verse number="30">ایس لئی پئی اسی اوہدے جِسم دے انگ آں۔</verse>
				<verse number="31">ایسے سبّب بندے اپنے ماں پئیو توں وَکھریاں ہو کے اپنی زنانی نال جُڑیا رہے گا۔ تے اوہ دو نَوِیں اِک تَن ہون گے۔</verse>
				<verse number="32">ایہہ بھیت تے وَڈا اے۔ پر مَیں مسِیح تے کلِیسیا دی بابت آکھنا آں۔</verse>
				<verse number="33">ہر صُورت تُہاڈے وِچوں وی ہر اِک اپنی زنانی نُوں اپنے وانگر پیار کرے۔ تے زنانی ایس گلّ دا خیال رکھّے پئی اپنے گھر والے کولوں ڈر دی رہے۔</verse>
			</chapter>
			<chapter number="6">
				<verse number="1">بچّیو! تُسی خُداوند وِچ اپنے ماں پئیو دے آکھے لگو۔ کیوں جو ایہہ چاہیدا اے۔</verse>
				<verse number="2">اپنے ماں پئیو دی عِزّت کر۔ (ایہہ پہلا حُکم اے جِہدے نال وعدہ اے۔)</verse>
				<verse number="3">تاں جو تیرا بھلا ہوئے۔ تے تیری عُمر زمین اُتّے وڈّی ہوئے۔</verse>
				<verse number="4">تے بچّیاں والیو۔ اپنے بچّیاں نُوں غُصّہ نا دواؤ۔ سگوں خُدا ولّوں تعلِیم تے نصِیحت دے دے کے اوہناں دی پالنا کرو۔</verse>
				<verse number="5">نَوکرو۔ جیہڑے جِسم ولّوں تُہاڈے مالک نیں صاف دِلی نال ڈردے تے کمبدے ہوئے اوہناں دے اجیہے آکھے لگو۔ جیویں مسِیح دے۔</verse>
				<verse number="6">تے بندیاں نُوں خُوش کرن والیاں وانگر وکھالے لئی سیوا نا کرو۔ سگوں مسِیح دیاں بندیاں وانگر دِل نال خُدا دی مرضی پُوری کرو۔</verse>
				<verse number="7">تے اوہ خِدمت بندیاں دی نئیں۔ سگوں خُداوند دی جان کے دِل نال کرو۔</verse>
				<verse number="8">کیوں جو تُسی جان دے ہو۔ پئی جیہڑا اجیہا چَنگا کمّ کرے گا۔ بھانویں غلام ہوئے بھانویں اَزاد۔ خُداوند کولوں اوہو جیہا ای پاوے گا۔</verse>
				<verse number="9">تے اے مالِکو! تُسی جِھڑکاں چھڈ کے اوہناں نال ایہو جیہا سلُوک کرو کیوں جو تُسی جان دے اوہ۔ پئی اوہناں دا تے تُہاڈا دوہاں دا مالک اسمان اُتّے اے۔ تے اوہ کِسے دی رَئی نئیں کر دا۔</verse>
				<verse number="10">باقی خُداوند تے اوہدی بڑی قُوّت دی طاقت وِچ تگڑے رہو۔</verse>
				<verse number="11">خُداوند دے سارے ہتّھیار لا لوؤ۔ پئی تُسی ابلیس دِیاں چالاکیاں اگّے کھلون جوگے ہوؤ۔</verse>
				<verse number="12">کیوں جو اساں لہو تے جِسم نال نئیں سگوں اساں حکُومت تے اختیار والیاں تے ایس دُنیا دے ہنیرے دِیاں حاکماں تے شرارت دِیاں رُوحانی فَوجاں نال گُھلنا اے۔ جیہڑیاں اسمانی تھانواں وِچ نیں۔</verse>
				<verse number="13">ایس واسطے تُسی خُدا دے سارے ہتّھیار بَنّھ لو۔ تاں جو بَھیڑے دِن وِچ تُسی مُقابلہ کرن جوگے ہوؤ۔ تے سارے کمّاں نُوں مُکا کے قیم رَیہہ سکو۔</verse>
				<verse number="14">سو سچیائی دی پیٹی لکّ بَنّھ کے تے راستبازی دا بکتر پا کے۔</verse>
				<verse number="15">تے پیراں وِچ تسلّی دی خُوشخبری دی تیاری دی جُتّی پا کے اوہناں ساریاں اُتّے اِیمان دی سِپر لاکے کھلے رہو۔</verse>
				<verse number="16">جِہدے نال تُسی اوس شرِیر دے بَلدے ہوئے تِیراں نُوں بُجھا سکو۔</verse>
				<verse number="17">تے نجات دا خود پاؤ تے رُوح دی تلوار جیہڑی خُدا دا کلام اے۔ لے لوؤ۔</verse>
				<verse number="18">تے ہر ویلے تے سبھنیں گلِّیں رُوح وِچ دُعا تے مِنّت کر دے رہو۔ تے ایسے مطلب واسطے جاگدے رہو پئی تُسی سارے پاک لوکاں لئی دُعا منگدے رہو۔</verse>
				<verse number="19">تے میرے لئی وی۔ تاں جو بولن دے ویلے مَینُوں کلام کرن دی ہِمّت مِلے۔ جِہدے نال مَیں ایس خُوشخبری دے بھیت نُوں دلیری نال ظاہر کراں۔</verse>
				<verse number="20">جِہدے واسطے سنگلی نال بَدّھا ہویا ایلچی آں۔ تے اوہنوں دلیری نال بیان کراں جیویں چاہیدا اے۔</verse>
				<verse number="21">تے تُخِکس جیہڑا پیارا بھرا تے خُداوند دا دیانتدار نوکر اے تُہانوں میرِیاں سارِیاں گلّاں دسے گا۔ تاں جو تُسی جانو پئی مَیں کِیہ کرنا آں۔</verse>
				<verse number="22">اوہنوں مَیں تُہاڈے کول ایسے واسطے گھلّیا اے۔ پئی تُسی ساڈے حال توں واقف ہو جاؤ۔ تے اوہ تُہاڈے دِلاں نُوں تسلّی دے۔</verse>
				<verse number="23">خُدا باپ تے خُداوند یِسُوع مسِیح ولّوں بھراواں نُوں تسلّی مِلے۔ تے اوہناں وِچ اِیمان دے نال مُحبّت ہوئے۔</verse>
				<verse number="24">جیہڑے ساڈے خُداوند یِسُوع مسِیح نال سدا قیم رہن والی مُحبّت رکھدے نیں۔ اوہناں ساریاں اُتّے فضل ہوئے۔</verse>
			</chapter>
		</book>
		<book number="50">
			<chapter number="1">
				<verse number="1">مسِیح یِسُوع دیاں غلاماں پَولُس تے تِیمُتِھیُس ولّوں فِلپّی دیاں ساریاں پاک لوکاں دے ناں جیہڑے مسِیح یِسُوع وِچ نیں نگہباناں تے خادماں سَنے۔</verse>
				<verse number="2">ساڈے باپ خُدا تے خُداوند یِسُوع مسِیح ولّوں تُہانوں فضل تے تسلّی مِلدی رہے۔</verse>
				<verse number="3">مَیں جدوں تُہانوں یاد کرنا آں تَد ہرویلے اپنے خُدا دا شُکر کرنا آں۔</verse>
				<verse number="4">تے ہر اِک دُعا وِچ جیہڑی تُہاڈے لئی منگنا آں سدا خُوشی نال تُہاڈے لئی مِنّت کرنا آں۔</verse>
				<verse number="5">ایس لئی پئی تُسی پہلے دِن توں لگ کے اَج تِیکر خُوشخبری دے پَھیلان وِچ میرے سنگی رہے ہو۔</verse>
				<verse number="6">تے مَینُوں یقِین اے پئی جِس تُہاڈے وِچ نیک کمّ شُروع کِیتا اے۔ اوہ اوہنوں یِسُوع مسِیح دے دِن تِیکر پُورا کر دے گا۔</verse>
				<verse number="7">تے چاہیدا وی اے پئی مَیں تُہاڈے سبھناں دی بابت اجیہا ای خیال کراں کیوں جو تُسی میرے دِل وِچ وَسدے اوہ۔ ایس لئی میری قید تے خُوشخبری دے جواب دین تے ثابت کرن وِچ تُسی سارے میرے نال فضل وِچ سنگی ہو۔</verse>
				<verse number="8">خُدا میرا گواہ اے پئی مَیں کِیویں مسِیح یِسُوع دیاں ترساں نال تُہاڈی ساریاں دی چاہ کرنا آں۔</verse>
				<verse number="9">تے ایہہ دُعا کرنا آں پئی تُہاڈی مُحبّت عِلم تے ہر طرح دی پچھان نال ہور وی وَدّھدِی جاوے۔</verse>
				<verse number="10">تاں جو چَنگیاں چَنگیاں شیواں نُوں پرکھ سکو تے مسِیح دے دِن تِیکر صاف دِل رہو۔ تے کدی ٹھیڈا نا کھاؤ۔</verse>
				<verse number="11">تے راستبازی دے پَھل نال جیہڑا مسِیح یِسُوع دے سببّوں اے بھرے رہو۔ تاں جو خُدا دا جلال تے وڈیائی ہوئے۔</verse>
				<verse number="12">تے بھراؤ! مَیں تُہانوں دسنا چاہناں آں پئی جو کُجھ میرے اُتّے بِیتیا اوہ خُوشخبری دی ترقی ای دا سبّب بنیا۔</verse>
				<verse number="13">ایتھوں تِیکر پئی قَیصری سپاہیاں دی ساری پلٹن تے باقی ساریاں لوکاں وِچ مشہُور ہوگیا پئی مَیں مسِیح دے واسطے قید آں۔</verse>
				<verse number="14">تے جیہڑے خُداوند وِچ بھرا نیں کئی میرے قید ہون دے سببّوں دلیر ہو کے بے دھڑک خُدا دا کلام سُنان وِچ وَدّھ کے حَوصلہ کر دے نیں۔</verse>
				<verse number="15">کئی تے ساڑے تے جھگڑے دے سببّوں مسِیح دی منادی کر دے نیں۔ تے کئی نیک نِیتی نال۔</verse>
				<verse number="16">اِک تے مُحبّت دے سببّوں ایہہ جان کے مسِیح دا ہوکا دیندے نیں۔ پئی مَیں خُوشخبری دا جواب دین لئی مُقرّر آں۔</verse>
				<verse number="17">پر دُوجے دھڑے صدقہ صاف دِل نال نئیں سگوں ایس خیال نال پئی میری قید وِچ میرے لئی دُکھ پَیدا کرن۔</verse>
				<verse number="18">سو فیر کِیہ ہویا؟ نِرا ایہہ پئی سبھ طرح نال مسِیح دا ہوکا دِتّا جاندا اے۔ بھانویں پّج نال ہوئے بھانویں سچیائی نال تے ایس توں مَیں خُوش آں تے رہاں گا وی۔</verse>
				<verse number="19">کیوں جو مَیں جاننا آں پئی تُہاڈی دُعا تے یِسُوع مسِیح دے رُوح دے اِنعام توں ایہدا انت میری نجات ہوئے گا۔</verse>
				<verse number="20">ایس لئی پئی میرے دِل دی تاہنگ تے آس ایہو ای اے پئی مَیں کِسے گلّ وِچ شرمندہ نا ہوواں سگوں پُوری دلیری صدقہ جیویں مسِیح دی وڈیائی میرے بدن دے سببّوں سدا ہوندی رہی اے اوسے طرح ہُن وی ہوئے گی۔ بھانویں مَیں مر جاواں تے بھانویں مَیں جِیوندا رہاں۔</verse>
				<verse number="21">ایس لئی پئی جِیونا میرے بھانے مسِیح اے۔ تے مرنا کھٹّی۔</verse>
				<verse number="22">پر جے میرا جِسم وِچ جِیونا میری کمائی نُوں پَھل لائے۔ تے میری سمجھ وِچ نئیں آؤندا پئی مَیں کِنوں چُناں۔</verse>
				<verse number="23">مَیں دو وَلّیِں پھسیا ہویا آں۔ پر جی تے ایہہ چاہندا اے۔ پئی مسِیح کول کُوچ کر کے جا رہواں ایس لئی پئی ایہہ اودُوں چوکھا چَنگا اے۔</verse>
				<verse number="24">پر جِسم وِچ رہنا تُہاڈی خاطر بُہتا ضرُوری اے۔</verse>
				<verse number="25">تے ایس کر کے پئی مَینُوں ایہدا یقِین اے۔ ایس لئی مَیں جاننا آں پئی جِیوندا رہاں گا۔ سگوں تُہاڈے سبھناں دے نال رہواں گا تاں جو تُسی اِیمان وِچ وَدھو۔ تے اوہدے وِچ خُوش رہو۔</verse>
				<verse number="26">تے جیہڑا مان تُہانوں میرے اُتّے اے۔ اوہ میرے تُہاڈے کول مُڑ آؤن نال مسِیح یِسُوع وِچ وَدھیرا ہو جائے۔</verse>
				<verse number="27">نِرا ایہہ کرو پئی تُہاڈا چال چَلّن مسِیح دی خُوشخبری دے لائق ہوئے۔ تاں جو بھانویں مَیں آواں تے تُہانوں ویکھاں تے بھانویں نا آواں تُہاڈا ایہہ حال سُناں۔ پئی تُسی اِکّو رُوح وِچ پکّے اوہ۔ تے اِنجِیل دے اِیمان دے لئی تُسی رَل کے اِک جان ہو کے دِلوں محنت کر دے ہو۔</verse>
				<verse number="28">تے کِسے گلّ وِچ دُشمناں کولوں نئیں ڈردے۔ ایہہ اوہناں لئی ہلاکت دا صاف نِشان اے۔ تے تُہاڈے لئی خُدا ولّوں نجات دا۔</verse>
				<verse number="29">کیوں جو مسِیح دی خاطر تُہاڈے اُتّے ایہہ فضل ہویا۔ پئی نا نِرے اوہدے اُتّے اِیمان لیاؤ سگوں اوہدی خاطر دُکھ وی سَہندے رہو۔</verse>
				<verse number="30">تے تُسی اوسے طرح پُورے دِلوں کوشش کر دے ہو۔ جیویں مَینُوں کر دیاں ویکھیا سی۔ تے ہُن وی سُندے ہو پئی مَیں اوسے طرح کرنا آں۔</verse>
			</chapter>
			<chapter number="2">
				<verse number="1">ایس لئی جیکر مسِیح وِچ کُجھ نصِیحت اے تے جیکر کُجھ مُحبّت پاروں دلاسا اے تے جیکر رُوح دی کُجھ سانجھ اے تے جیکر کُجھ کھِچّ پِیڑ اے۔</verse>
				<verse number="2">تے میری ایہہ رِیجھ پُوری کرو۔ پئی اِکّو جیہا وچار کرو۔ اِکّو جیہی مُحبّت رکھو۔ اِک جان ہوؤ۔ اِکّو وچار کرو۔</verse>
				<verse number="3">دھڑے بازی تے پھنڈ مارِیاں کُجھ نا کرو۔ سگوں عاجزی نال اِک دُوجے نُوں اپنے نالوں چَنگا جانو۔</verse>
				<verse number="4">ہر کوئی اپنیاں ولّ ای نا ویکھے سگوں دُوجیاں ولّ وی۔</verse>
				<verse number="5">سو اوہو جیہا ای سبھا رکھو جیہا یِسُوع مسِیح دا سی۔</verse>
				<verse number="6">اوہ بھانویں خُدا دی صُورت وِچ سی۔ پر اوہنے خُدا دے برابر ہون نُوں اپنے قبضے وِچ رکھن دی شے نا جانیا۔</verse>
				<verse number="7">سگوں اپنے آپ نُوں خالی کر دِتّا۔ تے ٹہلئے دی صُورت مَل لئی۔ تے بندیاں وانگر ہو گیا۔</verse>
				<verse number="8">تے اِنسانی شکل وِچ ظاہر ہو کے اپنے آپ نُوں نِیویاں کر دِتّا تے ایتھوں تِیکر تابعدار ہویا پئی مَوت سگوں صلِیب دی مَوت جَھل لئی</verse>
				<verse number="9">ایس کر کے خُدا اوہنوں بُہت اُچّا کِیتا تے اوہنوں ایہہ ناں دِتّا۔ جیہڑا ساریاں نانواں نالوں اعلیٰ اے۔</verse>
				<verse number="10">تاں جو یِسُوع دے ناں اُتّے سارے گوڈے ٹیکن بھانویں اسمانی ہون بھانویں زمِینی بھانویں اوہ جیہڑے زمین دے ہیٹھاں نیں۔</verse>
				<verse number="11">تے خُدا باپ دے جلال دے لئی ہر اِک زبان مَن لَئے پئی یِسُوع مسِیح خُداوند اے۔</verse>
				<verse number="12">سو میرے پیاریو۔ جیویں مُڈھوں ای تُسی تابعداری کر دے رہے ہو اوسے طرح ہُن وی نا نِرے میرے ہوندیاں سگوں ایہدے نالوں وَدّھ میرے نا ہوندیاں ڈردے تے کمبدے ہوئے اپنی نجات دا کمّ کر دے جاؤ۔</verse>
				<verse number="13">کیوں جو جیہڑا تُہاڈے وِچ نِیّت تے عمل دوہاں نُوں اپنا نیک اِرادہ پُورا کرن لئی پَیدا کر دا اے سو خُدا ای اے۔</verse>
				<verse number="14">سارے کمّ بِناں شکایت تے بِناں حُجتّاں کریا کرو۔</verse>
				<verse number="15">تاں جو تُسی بے عیب تے حلِیم ہو کے ڈِنگیاں تے پُٹھے چَلّن والیاں لوکاں وِچ خُدا دے بے نُقص پُتر بنے رہو۔ (جِنہاں وِچ تُسی دُنیا وِچ چانن وانگُوں ظاہر ہوندے ہو۔</verse>
				<verse number="16">تے زِندگی دا کلام پیش کر دے ہو۔) تاں جو مسِیح دے دِن مَینُوں فخر ہوئے۔ پئی نا میری بھج دَوڑ بے فائدہ ہوئی نا میری محنت ایویں گئی۔</verse>
				<verse number="17">تے جے تُہاڈے اِیمان دی قُربانی تے سیوا اُتّوں مَیں گھولیا وی جاواں تَد وی خُوش آں۔ تے تُہاڈے سبھناں نال خُوشی کرنا آں۔</verse>
				<verse number="18">تُسی وی ایسے طرح خُوش ہوؤ۔ تے میرے نال خُوشی کرو۔</verse>
				<verse number="19">پر مَینُوں خُداوند یِسُوع وِچ آس اے۔ پئی تِیمُتِھیُس نُوں تُہاڈے کول چھیتی گھلاں گا۔ تاں جو تُہاڈا حال معلُوم کر کے تے میرے دِل نُوں وی ارمان ہوئے۔</verse>
				<verse number="20">کیوں جو اجیہا جانی جان میرے کول کوئی نئیں۔ جِہنُوں تُہاڈی سَچّی فِکر ہوئے۔</verse>
				<verse number="21">سارے آپو اپنیاں شیواں دے فِکر وِچ نیں۔ یِسُوع مسِیح دِیاں شیواں دے نئیں۔</verse>
				<verse number="22">پر تُسی اوہدی پکیائی نُوں جان دے ہو۔ پئی جیویں پُتر پئیو دی سیوا کر دا اے اونویں ای اوس میرے نال خُوشخبری سُنان وِچ خِدمت کِیتی۔</verse>
				<verse number="23">ایس لئی مَیں آس کرنا آں پئی ایہہ ویکھدیاں ساری ای پئی میرے نال کِیہ ہوئے گا۔ تے اوہنوں اودُوں ای گھل دیاں گا۔</verse>
				<verse number="24">تے مَینُوں خُداوند اُتّے یقِین اے۔ پئی مَیں آپ وی چھیتی آواں گا۔</verse>
				<verse number="25">تے مَیں اِپفُردِتُس نُوں تُہاڈے کول گھلّنا ضرُوری سمجھیا ایہہ میرا بھرا تے کمّ کرن وِچ میرا سنگی تے میرے نال دا سپاہی تے تُہاڈے ولّوں گھلّیا ہویا تے میرِیاں لوڑاں پُوریاں کرن لئی ٹہلیا اے۔</verse>
				<verse number="26">کیوں جو اوہ تُہانوں سبھناں نُوں بُہت چاہندا سی تے ایس کر کے بے چَین رہندا سی۔ پئی تُساں اوہدی بیماری دا حال سُنیا سی۔</verse>
				<verse number="27">بے شک اوہ بیماری نال مرن والا ہویا سی۔ پر خُدا اوہدے اُتّے رَحم کِیتا۔ تے نِرا اوسے اُتّے ای نئیں۔ سگوں میرے اُتّے وی۔ تاں جو مَینُوں غم اُتّے غم نا ہوئے۔</verse>
				<verse number="28">ایس لئی مَینُوں اوہدے گھلّن دا ہور وی وَدّھ خیال سی۔ تے تُسی وی اوہنوں مِل کے فیر خُوش ہو جاؤ تے میرا غم وی گھٹ جائے۔</verse>
				<verse number="29">سو خُداوند ولّوں تُسی اوہنوں بڑی خُوشی نال قبول کرنا۔ تے اجیہے بندیاں دی عِزّت کریا کرو۔</verse>
				<verse number="30">ایس لئی پئی اوہ مسِیح دے کمّ دی خاطر مرن دے نیڑے اَپڑ گیا سی۔ اوہ ایس کر کے جان اُتّے کھیڈ گیا پئی جِنّاں گھاٹا تُہاڈے ولّوں میری سیوا وِچ ہویا اے۔ اوہنوں پُوریاں کرے۔</verse>
			</chapter>
			<chapter number="3">
				<verse number="1">ہور بھراؤ! خُداوند وِچ خُوش رہو۔ تُہانوں اِکّو گلّ گھڑی مُڑی لِکھن وِچ مَینُوں تے کوئی اَوکھ نئیں۔ تے تُہاڈا ایہدے وِچ بچاؤ اے۔</verse>
				<verse number="2">کُتّیاں توں خبردار رہو۔ بدکاراں توں خبردار رہو۔ ماس وَڈّھان والیاں توں خبردار رہو۔</verse>
				<verse number="3">کیوں جو سُنت والے تے اسی آں۔ جیہڑے خُدا دے رُوح دی ہدایت نال عبادت کرنے آں۔ تے مسِیح یِسُوع اُتّے فخر کرنے آں۔ تے جِسم دا بھروسا نئیں کر دے۔</verse>
				<verse number="4">پر مَیں تے جِسم دا وی بھروسا کر سکنا آں۔ جے کِسے ہور نُوں جِسم اُتّے بھروسا کرن دا خیال ہوئے۔ تے مَیں اوہدے نالوں وی وَدّھ کر سکنا آں۔</verse>
				<verse number="5">اٹھویں دِن مَیں سُنتی بَیٹھا۔ مَیں اِسرائیل دی قوم تے بِنیمِین دے فِرقے دا آں۔ عِبرانِیاں دا عِبرانی تے شریعت ولّوں فریسی آں۔</verse>
				<verse number="6">جوش ولّوں کلِیسیا دا ستان والا۔ شریعت دی راستی ولّوں بے عیب ساں۔</verse>
				<verse number="7">پر جِنّیاں شیواں میرے نفع دِیاں سن اوہناں نُوں مَیں مسِیح دی خاطر گھاٹا سمجھیا۔</verse>
				<verse number="8">سگوں مَیں اپنے خُداوند یِسُوع مسِیح دی پہچان دی بُہتی خُوبی دے سبّب سارِیاں شیواں نُوں گھاٹا سمجھنا آں۔ جِہدے لئی مَیں ساریاں شیواں دا گھاٹا جھلیا تے اوہناں نُوں کُوڑا سمجھنا آں پئی مسِیح نُوں کھٹ لَواں۔</verse>
				<verse number="9">تے مَیں اوہدے وِچ لَبّھاں تے میرے کول اپنی اوہ راست بازی نا ہوئے جیہڑی شریعت ولّوں اے۔ پر اوہ جیہڑی مسِیح اُتّے اِیمان رکھن دے سببّوں اے پئی اوہ راستبازی جیہڑی خُدا ولّوں اِیمان دی راہِیں مِلدی اے۔</verse>
				<verse number="10">تے مَیں اوہنوں تے اوہدے جِیو اُٹھن دی قُدرت نُوں تے اوہدے نال دُکھاں وِچ شریک ہون نُوں معلُوم کراں۔ تے اوہدی مَوت ورگا ہو جاواں۔</verse>
				<verse number="11">پئی کوِیں مُردیاں وِچوں جی اُٹھن دے درجے نُوں اپڑاں۔</verse>
				<verse number="12">ایہہ نئیں پئی مَینُوں ہُن تِیکر لَبھّا اے یا مَیں ہُن تِیکر پُگ گیا آں پر مَیں بھجا جانا آں۔ پئی اوس گلّ نُوں ہتّھ پاں جِہدے مارِیاں مسِیح یِسُوع مَینُوں ہتّھ پایا اے۔</verse>
				<verse number="13">بھراؤ! میرا ایہہ خیال نئیں۔ پئی میرے ہتّھ لگ گیا اے پر اِک گلّ کرنا آں جیہڑیاں شیواں پِچّھے رہ گِئیاں نیں اوہناں نُوں وسار کے اگلیاں شیواں ولّ وَدھدا جاناں آں۔</verse>
				<verse number="14">نشانے ولّ بھجا جاناں آں۔ تاں جو اوس اِنعام نُوں لے لَواں جِہدے لئی خُدا نے مسِیح یِسُوع دی راہِیں مَینُوں اُتانہہ سدّیا۔</verse>
				<verse number="15">سو جِنّے ساڈے وِچوں کامِل نیں ایسے طرح ای سمجھن۔ تے جے کِسے گلّ وِچ تُہاڈا ہور خیال ہوئے تے تاں خُدا اوہ وی تُہاڈے اُتّے ظاہر کر دے گا۔</verse>
				<verse number="16">تَد وی جِتّھوں تِیکر اسی پُجے آں اوسے ای سیدھ اُتّے ٹُریئے۔</verse>
				<verse number="17">بھراؤ! تُسی رَل کے میری رِیس کرو تے اوہناں نُوں سنجھانو جیہڑے اِنج ٹُردے نیں جِیکُوں تُہاڈے لئی ساڈا وی نمونہ اے۔</verse>
				<verse number="18">ایس لئی پئی بتھیرے اِنج ٹُردے نیں جِنہاں ولّوں مَیں تُہانوں بہتیری واری دسیا اے تے ہُن وی رو رو کے دسنا آں پئی اوہ مسِیح دی صلِیب دے وَیری نیں۔</verse>
				<verse number="19">اوہناں دا انت ہلاکت اے۔ ڈِھڈ اوہناں واسطے خُدا اے۔ اوہ اپنی شرم دِیاں گلّاں اُتّے پُھلدے نیں۔ تے دُنیا دِیاں شیواں ولّ دھیان رکھدے نیں۔</verse>
				<verse number="20">پر ساڈا وطن اسمان اے۔ تے اسی اِک نجات دین والے یعنی خُداوند یِسُوع مسِیح دے آؤن دی اُڈِیک وِچ آں۔</verse>
				<verse number="21">اوہ اپنی اوس قُدرت دے اثر دے سببّوں جِہدے توں سارِیاں شیواں اپنے تابعیاں وِچ کر سکدا اے۔ ساڈے نِکھد بدن دی شکل بدل کے اپنے جلالی بدن دی صُورت اُتّے بنائے گا۔</verse>
			</chapter>
			<chapter number="4">
				<verse number="1">ایس لئی میرے پیارے بھراؤ! جِنہاں دی مَینُوں چاہ اے۔ تے جیہڑے میری خُوشی تے تاج ہو۔ میرے پیاریو! خُداوند وِچ پکّے رہو۔</verse>
				<verse number="2">مَیں یُوؤدیہ نُوں وی نصِیحت کرنا آں تے سنُتخے نُوں وی پئی اوہ خُداوند وِچ اِک دِل ہون۔</verse>
				<verse number="3">ہَلا اَے میرے سَچّے ساتھی تیرے اگّے وی عرض کرنا آں۔ پئی تُوں اوہناں زنانِیاں دی مدد کر کیوں جو اوہناں میرے نال خُوشخبری سُنان وِچ کلیمینس تے میرے اوہناں باقی ساتھِیاں سَنے جان مار کے محنت کِیتی۔ جِنہاں دے ناں زِندگی دی کتاب وِچ لِکھے ہوئے نیں۔</verse>
				<verse number="4">خُداوند وِچ ہرویلے خُوش رہو۔ فیر آکھنا آں۔ پئی خُوش رہو۔</verse>
				<verse number="5">تُہاڈی نرم دِلی ساریاں اُتّے ظاہر ہوئے۔ خُداوند نیڑے اے۔</verse>
				<verse number="6">کِسے گلّ دی فِکر نا کرو۔ سگوں سارِیاں گلّاں وِچ دُعا تے مِنّت کر کے اپنیاں عرضاں شُکر گُزاری نال خُدا دے اگّے کرو۔</verse>
				<verse number="7">تے خُدا دی تسلّی جیہڑی سمجھ توں بالکل باہر اے۔ تُہاڈے دِلاں تے خیالاں دی مسِیح یِسُوع وِچ رکھوالی کرے گی۔</verse>
				<verse number="8">بھراؤ! ہور ایہہ گلّ اے جیہڑیاں گلّاں سَچیاں نیں جیہڑیاں عِزّت جوگیاں نیں جیہڑیاں نیک نیں۔ جیہڑیاں سُدّھ نیں۔ جیہڑیاں پیاریاں نیں۔ جیہڑیاں بھلیاں نیں۔ جیہڑیاں گُن دِیاں نیں تے جیہڑیاں تعرِیف دِیاں نیں اوہناں اُتّے دھیان رکھو۔</verse>
				<verse number="9">جیہڑیاں گلّاں تُساں مَیتھوں سِکھیاں تے پائیاں تے سُنیاں تے میرے وِچ ویکھیاں نیں اوہناں اُتّے عمل کرو۔ تے جیہڑا تسلّی دا خُدا اے۔ تُہاڈے نال رہے گا۔</verse>
				<verse number="10">مَیں خُداوند وِچ بُہت خُوش آں۔ پئی اینے چِر پِچّھوں تُساں مُڑ میرا خیال کِیتا۔ آں پہلاں وی تُہانوں ایہدا خیال سی۔ پر موقع نا مِلیا۔</verse>
				<verse number="11">مَیں ایس لئی نئیں آکھدا کہ مَینُوں لوڑ ایہہ۔ کیوں جو مَیں ایہہ سِکھیا اے۔ پئی جیہڑے حال وِچ ہوواں اوسے وِچ راضی رہواں۔</verse>
				<verse number="12">مَیں گھٹناں وی جاننا آں تے وَدھنا وی۔ سارِیاں گلّاں تے ہر حالت وِچ مَیں رجناں تے بُھکھیاں رہنا تے وَدھنا گھٹنا سِکھ لیا اے۔</verse>
				<verse number="13">جیہڑا مَینُوں طاقت دیندا اے اوہدے سببّوں مَیں سبھ کُجھ کر سکنا آں۔</verse>
				<verse number="14">فیر وی تُساں چَنگا کِیتا۔ پئی میری تنگی وِچ تُساں میرا ساتھ دِتّا۔</verse>
				<verse number="15">تے فِلِپّیو! تُسی آپ وی جان دے ہو۔ پئی خُوشخبری دے شُروع وِچ جد مَیں مَکِدُنیہ وِچوں ٹُرپیا۔ تُہاڈے باہجوں کِسے کلِیسیا لین دین وِچ میری مدد نا کِیتی۔</verse>
				<verse number="16">تھِسّلُنِیکے وِچ میری تُھڑ پُوری کرن لئی اِکّو واری نئیں سگوں دو واری کُجھ گھلّیا۔</verse>
				<verse number="17">ایہہ نئیں پئی اِنعام منگنا آں پر اجیہا پَھل چاہناں آں۔ جیہڑا تُہاڈے لیکھے وِچ وَدّھ ہو جائے۔</verse>
				<verse number="18">میرے کول سبھو کُجھ اے۔ سگوں بُہت وَدّھ اے۔ تُہاڈیاں گھلّیاں ہویاں شیواں اِپفُردِتُس دے ہتھّوں لے کے مَیں رَجّ گیا آں۔ اوہ اِک خُوشبوئی تے اجیہی قُربانی نیں۔ جیہڑی قبول ہوئی تے خُدا نُوں پسند اے۔</verse>
				<verse number="19">میرا خُدا اپنی دَولت دے سببّوں مسِیح یِسُوع وِچ تُہاڈی ہر اِک تُھڑ اپنے جلال نال پُوری کرے گا۔</verse>
				<verse number="20">ساڈے خُدا تے باپ دی وڈیائی سدا تِیکر ہوندی رہے۔ آمِین۔</verse>
				<verse number="21">ہر اِک پاک نُوں جیہڑا مسِیح یِسُوع وِچ اے۔ سلام آکھو۔ جیہڑے بھرا میرے نال نیں تُہانوں سلام آکھدے نیں۔</verse>
				<verse number="22">سارے پاک لوک خاص کر قَیصر دے گھر والے تُہانوں سلام آکھدے نیں۔</verse>
				<verse number="23">خُداوند یِسُوع مسِیح دا فضل تُہاڈی رُوح دے نال رہے۔</verse>
			</chapter>
		</book>
		<book number="51">
			<chapter number="1">
				<verse number="1">پَولُس ولّوں جیہڑا خُدا دی مرضی نال مسِیح یِسُوع دا رسُول اے تے بھرا تِیمُتِھیُس ولّوں۔</verse>
				<verse number="2">اوہناں پاک لوکاں یعنی مسِیح وِچ اِیماندار بھراواں دے نال جیہڑے کُلُسِّے وِچ نیں۔ ساڈے باپ خُدا ولّوں تُہانوں فضل تے تسلّی مِلدی رہے۔</verse>
				<verse number="3">اسی تُہاڈے لئی سدا دُعا کر کے اپنے خُداوند یِسُوع مسِیح دے باپ یعنی خُدا دا شُکر کرنے آں۔</verse>
				<verse number="4">کیوں جو اساں سُنیا اے۔ پئی تُساں مسِیح یِسُوع اُتّے اِیمان لیاندا اے۔ تے سارے پاک لوکاں نال پیار کر دے ہو۔</verse>
				<verse number="5">اوس آس کِیتی ہوئی شے دے سببّوں جیہڑی تُہاڈے واسطے اسمان اُتّے رکھی ہوئی اے۔ جِہدا ذِکر تُساں اوس خُوشخبری دے سَچّے کلام وِچ سُنیا اے۔</verse>
				<verse number="6">جیہڑا تُہاڈے کول اَپڑیا اے۔ تے سارے جہان وِچ پَھلدا اے۔ تے وَدھدا جاندا اے۔ تُہاڈے وِچ وی جد توں تُساں خُدا دے فضل نُوں سُنیا تے اوہنوں سَچ کر کے جانیا اے۔ اینج ای کر دا اے۔</verse>
				<verse number="7">جیویں تُساں ساڈے پیارے ساتھی اِپَفراس کولوں سُنیا اے۔ جیہڑا ساڈے ولّوں مسِیح دا دیانتدار نوکر اے۔</verse>
				<verse number="8">اوسے ای تُہاڈی مُحبّت جیہڑی رُوح ولّوں اے۔ ساڈے اُتّے ظاہر کِیتی۔</verse>
				<verse number="9">ایس کر کے جد توں اساں سُنیا اے۔ اسی تُہاڈے لئی دُعا تے مِنّت کرنی نئیں چھڈ دے۔ پئی تُسی ساری رُوحانی حِکمت تے سمجھ نال اوہدی مرضی دے عِلم نال بھر جاؤ۔</verse>
				<verse number="10">تاں جو تُہاڈا چال چَلّن خُدا دے لائق ہوئے تے تُسی اوہنوں سارِیاں گلّاں وِچ خُوش کرو۔ تے تُہاڈے ساریاں نیک کمّاں وِچ پَھل لگّے۔ تے تُسی خُدا دی پچھان وِچ وَدھدے جاؤ۔</verse>
				<verse number="11">تے اوہدے جلال دی قُدرت دے سببّوں ہر طرح دی قُوّت پَیدا کرو۔ تاں جو خُوشی نال سارِیاں گلّاں وِچ صبر تے حَوصلہ کرو۔</verse>
				<verse number="12">تے باپ دا شُکر کر دے رہو۔ جِس سانُوں ایس لائق کِیتا پئی چانن وِچ پاک لوکاں دے وِرثے دا حِصّہ پایئے۔</verse>
				<verse number="13">اوسے ای سانُوں ہنیرے دے ہتھّوں چھڈا کے اپنے پیارے پُتر دی بادشاہی وِچ واڑیا۔</verse>
				<verse number="14">جِہدے توں سانُوں رہائی یعنی گُناہ دی مُعافی مِلی۔</verse>
				<verse number="15">اوہ اَن ویکھے خُدا دی صُورت تے ساری خلقت وِچوں پلیٹھا اے۔</verse>
				<verse number="16">کیوں جو اوسے توں سارِیاں شیواں پَیدا کِیتیاں گِئیاں۔ بھانویں اسمان دِیاں ہون۔ بھانویں زمین دِیاں۔ ویکھیاں ہویاں ہون بھانویں انویکھیاں۔ تخت ہون بھانویں ریاستاں۔ بھانویں حکُومتاں بھانویں اختیار۔ سارِیاں شیواں اوسے دی راہِیں تے اوہدے واسطے پَیدا کِیتیاں ہویاں نیں۔</verse>
				<verse number="17">تے اوہ سارِیاں شیواں توں پہلاں اے۔ تے اوسے توں ای سارِیاں قیم رہندیاں نیں۔</verse>
				<verse number="18">تے اوہ ای بدن یعنی کلِیسیا دا سِر اے۔ اوہ ای مُڈھ اے۔ تے مُردیاں وِچوں جی اُٹھن وِچ پلیٹھا اے پئی سارِیاں گلّاں وِچ موہرلا ہوئے۔</verse>
				<verse number="19">کیوں جو باپ دی خُوشی سی پئی سارا کمال اوسے وِچ ہوئے۔</verse>
				<verse number="20">تے اوہدے لہو دے سببّوں جیہڑا صلِیب اُتّے وَگیا۔ صُلح کر کے سارِیاں شیواں دا اوہدی راہِیں اپنے نال میل کرائے بھانویں اوہ زمین دِیاں ہون بھانویں اسمان دِیاں۔</verse>
				<verse number="21">تے اوس ہُن اپنے جِسمانی بدن دے سببّوں مَوت دی راہِیں تُہاڈا وی میل کرایا۔</verse>
				<verse number="22">جیہڑے پہلاں خارج تے بُریاں کمّاں دے سببّوں وَیری سو۔ تاں جو اوہ تُہانوں پاک تے بے نُقص تے بے الزام بنا کے اپنے اگّے حاضر کرے۔</verse>
				<verse number="23">ایس شرط نال پئی تُسی اِیمان دی نِینّھ اُتّے قیم تے پکّے رہو۔ تے اوس خُوشخبری دی آس نُوں جِہنُوں تُساں سُنیا اے۔ نا چھڈو۔ جِہدی منادی اسمان دے ہیٹھ ساری خلقت وِچ کِیتی گئی۔ تے مَیں پَولُس اوسے دا نوکر بنیاں۔</verse>
				<verse number="24">ہُن مَیں اوہناں دُکھاں توں خُوش آں۔ جیہڑے تُہاڈے لئی سہنا آں۔ تے مسِیح دے دُکھاں دا گھاٹا اوہدے بدن یعنی کلِیسیا دی خاطر اپنے جِسم وِچ پُورا کرنا آں۔</verse>
				<verse number="25">جِہدا مَیں خُدا دے اوس بندوبست دے سببّوں نوکر بنیاں۔ جیہڑا تُہاڈے لئی میرے سپُرد ہویا۔ تاں جو مَیں خُدا دے کلام دی پُوری پُوری منادی کراں۔</verse>
				<verse number="26">یعنی اوس بھیت دی جیہڑا ساریاں زمانیاں تے پِیڑھیاں وِچ چُھپیا رہیا تے ہُن اوہدے ایہناں پاک لوکاں اُتّے ظاہر ہویا۔</verse>
				<verse number="27">جِنہاں اُتّے خُدا ظاہر کرنا چاہندا سی۔ پئی غیر قوماں وِچ اوس بھیت دے جلال دی دَولت کیہو جیہی اے۔ تے اوہ ایہہ اے۔ پئی مسِیح جیہڑا جلال دی آس اے۔ تُہاڈے وِچ رہندا اے۔</verse>
				<verse number="28">جِہدی منادی کر کے اسی ہر اِک بندے نُوں نصِیحت کرنے آں۔ تے ہر اِک نُوں پُوری دانائی نال تعلِیم دینے آں۔ تاں جو اسی ہر اِک بندے نُوں مسِیح وِچ کامِل کر کے پیش کریئے۔</verse>
				<verse number="29">تے ایسے لئی مَیں اوہدی اوس قُوّت دے سببّوں دِل توڑ کے محنت کرنا آں۔ جیہڑی میرے وِچ زور نال اثر کر دی اے۔</verse>
			</chapter>
			<chapter number="2">
				<verse number="1">مَیں تُہانوں دسنا چاہناں آں۔ پئی تُہاڈے تے لَودِیکیہ والیاں تے اوہناں سبھناں لئی جِنہاں میرا مُنھ نئیں ویکھیا کِنّاں ای دَوڑ بھج کرنا آں۔</verse>
				<verse number="2">تاں جو اوہناں دے دِلاں نُوں تسلّی ہوئے۔ تے اوہ آپو وِچ مُحبّت نال گنڈھے رہن۔ تے پُوری سمجھ دی ساری دَولت لے لین۔ تے خُدا دے یعنی مسِیح دے بھیت نُوں پچھانن۔</verse>
				<verse number="3">جِہدے وِچ حِکمت تے عِلم دے سارے خزانے چُھپے ہوئے نیں۔</verse>
				<verse number="4">ایہہ مَیں ایس لئی آکھنا آں پئی کوئی جَنا مِٹّھیاں گلّاں نال تُہانوں دھوکھا نا دیوے۔</verse>
				<verse number="5">تے بھانویں میرا جِسم تُہاتھوں دُور اے پر میری رُوح تُہاڈے نال اے۔ تے تُہاڈے ڈھب تے پکّے اِیمان نُوں ویکھ کے خُوش آں جیہڑا مسِیح اُتّے اے۔</verse>
				<verse number="6">ایس لئی جیویں تُساں مسِیح یِسُوع خُداوند نُوں مَنّیا جھلیا اے اوسے طرح اوہدے وِچ ای چلدے رہو تے اوہدے وِچ جڑ پھڑ کے وَدھدے جاؤ۔</verse>
				<verse number="7">تے جیویں تُہانوں تعلِیم مِلی اے اوسے طرح اِیمان وِچ پکّے رہو۔ تے شُکرانے وِچ وَدھدے جاؤ۔</verse>
				<verse number="8">خبردار تُہانوں کوئی بندہ اوس فلسفی تے بے فائدہ فریب نال لُٹ نا لَئے۔ جیہڑے بندیاں دِیاں روائِتاں تے دُنیا دِیاں مُڈھ والِیاں گلّاں وانگر نیں۔ پر مسِیح وانگر نئیں۔</verse>
				<verse number="9">کیوں جو ساری کمال الُوہیّت اوسے وِچ جِسم لے کے وَسدی اے۔</verse>
				<verse number="10">تے تُسی اوسے وِچ کامِل بن گئے ہو۔ جیہڑا ساری حِکمت تے اختیار دا سِر اے۔</verse>
				<verse number="11">اوسے وِچ تُسی ایس طرح سُنتی بَیٹھے جیہڑی سُنت ہتّھاں نال نئیں ہوندی۔ سگوں مسِیح دی سُنت جِہدے وِچ نفسانی بدن لاہ چھڈی دا اے۔</verse>
				<verse number="12">تے اوہدے ای نال بپتِسمے وِچ دبّے گئے تے اوسے وِچ خُدا دی قُوّت اُتّے اِیمان لیا کے اوہدے نال جی وی اُٹھے۔ جِس اوہنوں مُردیاں وِچوں جوالیا۔</verse>
				<verse number="13">تے اوس تُہانوں وی جیہڑے اپنے قصوراں تے جِسم دی نا سُنتی دے سببّوں موئے ہوئے سو اوہدے نال جوالیا تے سارے ساڈے قصور بخش دِتّے۔</verse>
				<verse number="14">تے حُکماں دی اوہ اُلیکھ مِٹا چھڈی جیہڑی ساڈے ناں تے ساڈے سِر سی۔ تے اوہنوں صلِیب اُتّے کِلاّں نال جَڑھ کے اگّوں ہٹا دِتّا۔</verse>
				<verse number="15">اوس حکُومتاں تے اِختیاراں نُوں اپنے اُتّوں ہٹا کے اوہناں دا کُھلا تماشہ بنایا تے صلِیب دے سببّوں اوہناں اُتّے فتح پا لین دی خُوشی کِیتی۔</verse>
				<verse number="16">سو کھان پِین یا عید یا نَوِیں چَنّ یا سبت دی بابت کوئی تُہاڈے اُتّے الزام نا لائے۔</verse>
				<verse number="17">کیوں جو اوہ آؤن والِیاں شیواں دا پرچھاواں اے۔ پر اصل شیواں مسِیح دِیاں نیں۔</verse>
				<verse number="18">کوئی بندہ عاجزی یا فرِشتیاں دی بندگی نُوں پسند کر کے تُہاڈا دَوڑ والا اِنعام نا کھو لَئے۔ اجیہا بندے اپنے جِسم دی عقل اُتّے بے فائدہ شیخی مار کے ویکھیاں ہویاں شیواں وِچ لگّا رہندا اے۔</verse>
				<verse number="19">پر اوس سِر نُوں پَھڑی نئیں رہندا جِہدے توں سارا بدن جوڑاں تے پٹّھیاں دی راہِیں پَلدا اے۔ تے آپو وِچ مِل جُل کے خُدا ولّوں وَدھدا جاندا اے۔</verse>
				<verse number="20">جد تُسی مسِیح نال دُنیا دِیاں مُڈھ والِیاں گلّاں ولّوں مر گئے۔ تے فیر اوہناں وانگر جیہڑے دُنیا وِچ جِیوندے نیں بندیاں دے حُکماں تے تعلِیماں وِچوں اجیہاں رسماں نُوں کیوں مَن دے ہو۔</verse>
				<verse number="21">پئی ایہنوں نا چُھونا۔ اوہنوں نا چکھّنا تے اوہنوں ہتّھ نا لانا۔</verse>
				<verse number="22">(کیوں جو ایہہ سارِیاں شیواں ورتدیاں ورتدیاں مُک جان گِیاں۔)</verse>
				<verse number="23">ایہناں گلّاں وِچ اپنی مرضی دی بندگی تے عاجزی تے بدن نال سختی کرن دے سببّوں حِکمت دی صُورت تے اے۔ پر جِسمانی خواہشاں دے روکن وِچ کِسے کمّ دِیاں نئیں۔</verse>
			</chapter>
			<chapter number="3">
				<verse number="1">سو جے تُسی مسِیح نال جوالے گئے ہو تاں اُتّے دِیاں شیواں نُوں لبّھدے رہو۔ جِتّھے مسِیح رہندا اے تے خُدا دے سَجّے ہتّھ بَیٹھا اے۔</verse>
				<verse number="2">اُتّے دِیاں شیواں دے دھیان وِچ رہو زمین دِیاں شیواں دے نئیں۔</verse>
				<verse number="3">کیوں جو تُسی مر گئے تے تُہاڈی زِندگی مسِیح وِچ چُھپی ہوئی اے۔</verse>
				<verse number="4">جد مسِیح جیہڑا ساڈی زِندگی اے۔ ظاہر کِیتا جائے گا تے تُسی وی جلال وِچ اوہدے نال ظاہر کِیتے جاؤ گے۔</verse>
				<verse number="5">سو اپنے اوہناں انگاں نُوں مار چھڈو۔ جیہڑے زمین اُتّے نیں۔ یعنی زنا تے پلِیتی۔ شہوت تے بُری خواہش تے لالچ نُوں جیہڑا بُت پرستی دے برابر اے۔</verse>
				<verse number="6">کیوں جو اوہناں دے سببّوں خُدا دا غضب نافرمان لوکاں اُتّے آؤندا اے۔</verse>
				<verse number="7">تے تُسی وی جد اوہناں گلّاں وِچ جِیوندے سو اوس ویلے اوہناں اُتّے عمل کر دے سو۔</verse>
				<verse number="8">پر ہُن تُسی وی اوہناں سبھناں نُوں یعنی غُصّہ تے قَہر تے وَیر تے بُرا آکھنا تے مُنھوں گندِیاں گلّاں آکھنیاں چھڈ دیو۔</verse>
				<verse number="9">آپو وِچ جُھوٹھ نا مارو کیوں جو تُساں پرانی اِنسانِیّت نُوں اوہدیاں کمّاں سَنے لاہ چھڈیا۔</verse>
				<verse number="10">تے نَوِیں اِنسانِیّت نُوں پالیا اے۔ جیہڑی خُدا دے عِلم لئی اپنے پَیدا کرن والے دی صُورت اُتّے نَوِیں بندی جاندی اے۔</verse>
				<verse number="11">اوتھے نا یُونانی رہیا نا یہُودی نا سُنتی بَیٹھے ہوئے نا بَیٹھے ہوئے نا وحشی نا سکُوتی نا غلام نا اَزاد نِرا مسِیح سبھ کُجھ تے ساریاں وِچ اے۔</verse>
				<verse number="12">سو خُدا دے چُنیاں ہویاں وانگر۔ جیہڑے پاک تے پیارے نیں۔ رَحم دِلی تے مِہربانی تے عاجزی تے حلِیمی تے برداشت دا لباس پاؤ۔</verse>
				<verse number="13">جے کِسے نُوں دُوجے دی شکایت ہوئے تے اِک دُوجے دی برداشت کرے۔ تے اِک دُوجے دے قصور مُعاف کرے۔ جیویں خُداوند تُہاڈے قصور مُعاف کِیتے نیں اوسے طرح تُسی وی کرو۔</verse>
				<verse number="14">تے اوہناں ساریاں اُتّے مُحبّت پا لوؤ۔ کیوں جو اوہ کمال دی پیٹی اے۔</verse>
				<verse number="15">تے مسِیح دی تسلّی جِہدے لئی تُسی اِک تَن ہو کے سَدّے گئے سو۔ تُہاڈے دِلاں وِچ حکُومت کرے تے نالے تُسی شُکر کرو۔</verse>
				<verse number="16">مسِیح دے کلام نُوں پُوری دانائی نال اپنے دِل وِچ چنگی طرح وَسّن دیو۔ تے تُسی زبُوراں تے گِیتاں تے رُوحانی غزلاں نال آپو وِچ سکھاؤ تے نصِیحت کرو تے اپنے دِلاں وِچ فضل نال خُدا لئی گاؤ۔</verse>
				<verse number="17">تے کلام یا کمّ جو کُجھ کر دے ہو اوہ سبھ خُداوند یِسُوع دے ناں اُتّے کرو۔ تے اوسے دی راہِیں خُدا باپ دا شُکر کرو۔</verse>
				<verse number="18">زنانِیو! جیویں خُداوند وِچ چَنگا اے اپنے گھر والیاں دی تابعیاں رہو۔</verse>
				<verse number="19">گھر والوں اپنیاں زنانِیاں نُوں پیار کرو۔ تے اوہناں نال کَوڑے نا ہوؤ۔</verse>
				<verse number="20">بچّیو! سارِیاں گلّاں وِچ اپنے ماں پئیو دا آکھا مَنّو کیوں جو ایہہ خُداوند نُوں چَنگا لگدا اے۔</verse>
				<verse number="21">بچّیاں والیو! اپنے پُتراں نُوں دِق نا کرو۔ تاں جو اوہ دِل نا چھڈ دین۔</verse>
				<verse number="22">نَوکرو جیہڑے جِسم ولّوں تُہاڈے مالک نیں سارِیاں گلّاں وِچ اوہناں دا آکھا مَنّو۔ بندیاں دے خُوش کرن والیاں وانگر وکھا لے لئی نئیں سگوں صاف دِلی تے خُدا دے خَوف نال۔</verse>
				<verse number="23">جیہڑا کمّ کرو دِل نال کرو۔ ایہہ جان کے پئی خُداوند لئی کر دے اوہ۔ بندیاں واسطے نئیں۔</verse>
				<verse number="24">کیوں جو تُسی جان دے ہو پئی خُداوند ولّوں تُہانوں اوہدے بدلے وِرثہ مِلے گی۔ خُداوند مسِیح دی سیوا کرو۔</verse>
				<verse number="25">کیوں جو جیہڑا بُرا کر دا اے۔ اوہ اپنی بُریائی دا بدلہ پائے گا۔ اوتھے کِسے دی رَئی نئیں ہوندی۔</verse>
			</chapter>
			<chapter number="4">
				<verse number="1">مالِکو! اپنے نَوکراں نال ایہہ جان کے عدل تے انصاف کرو پئی اسمان اُتّے ساڈا وی اِک مالک اے۔</verse>
				<verse number="2">دُعا منگن وِچ لگے رہو۔ تے شُکر نال اوہدے واسطے جاگدے رہو۔</verse>
				<verse number="3">تے نال نال ساڈے لئی وی دُعا منگیا کرو پئی خُدا ساڈے اُتّے کلام دا بُوہا کھولے۔ تاں جو مَیں مسِیح دا اوہ بھیت بیان کراں جِہدے سببّوں بَدّھا ہویا آں۔</verse>
				<verse number="4">تے اوہنوں اجیہا بیان کراں۔ جِہیا مَینُوں چاہیدا اے۔</verse>
				<verse number="5">وقت نُوں قِیمتی جان کے باہر والیاں نال ہوش نال ورتو۔</verse>
				<verse number="6">تُہاڈیاں گلّاں سدا اجیہاں فضل والِیاں تے سوادلِیاں ہون۔ پئی تُسی ساریاں نُوں ٹھیک جواب دے سکو۔</verse>
				<verse number="7">پیارا بھرا تے دیانتدار خادم تُخِکس جیہڑا خُداوند دی سیوا وِچ سنگی اے۔ میرا سارا حال تُہانوں دسے گا۔</verse>
				<verse number="8">اوہنوں مَیں ایسے لئی تُہاڈے کول گھلّیا اے۔ پئی تُہانوں ساڈے حال دا پتا لگ جائے۔ تے اوہ تُہاڈے دِلاں نُوں تسلّی دے۔</verse>
				<verse number="9">تے اوہدے نال اُنیسِمُس نُوں وی گھلّیا اے۔ جیہڑا دیانتدار تے پیارا بھرا تے تُہاڈے وِچوں اے۔ ایہہ تُہانوں ایتھوں دِیاں سارِیاں گلّاں دسن گے۔</verse>
				<verse number="10">ارِسترخُس جیہڑا میرے نال قید اے تے برنباس دا بھرا مرقس (جِہدی بابت تُہانوں حُکم مِلے سن جے اوہ تُہاڈے کول آوے تے اوہنوں چنگی طرح مِلنا۔)</verse>
				<verse number="11">تے یِسُوع جیہڑا یُوستُس اکھواؤندا اے اوہ سارے جیہڑے سُنت والیاں وِچوں نیں تُہانوں سلام آکھدے نیں۔ نِرے ایہو ای خُدا دی بادشاہی واسطے میرے ساتھی رہے نیں۔ اوہناں توں میری تسلّی ہوئی اے۔</verse>
				<verse number="12">اِپَفراس جیہڑا تُہاڈے وِچوں اے تے مسِیح یِسُوع دا خادم اے تُہانوں سلام آکھدا اے۔ اوہ تُہاڈے لئی دُعا وِچ سدا دَوڑ بھج کر دا رہندا اے۔ تاں جو تُسی خُدا دی پُوری مرضی وِچ کامِل تے پکّے یقِین والے رہو۔</verse>
				<verse number="13">مَیں اوہدا گواہ آں پئی اوہ تُہاڈے تے لَودِیکیہ تے ہِیراپُلس دے لوکاں لئی بڑی محنت کر دا اے۔</verse>
				<verse number="14">پیارا حکِیم لُوقا تے دِیماس تُہانوں سلام آکھدے نیں۔</verse>
				<verse number="15">لَودِیکیہ دے بھرا نُوں تے نُمفاس تے اوہناں دے گھراں دی کلِیسیاواں نُوں سلام آکھنا۔</verse>
				<verse number="16">تے جدوں ایہہ خط تُسی پڑھ لو تے فیر لَودِیکیہ دی کلِیسیا وِچ گھل دیو۔ تاں جو اوہ وی پڑھ لین۔</verse>
				<verse number="17">تے خط جیہڑا لَودِیکیہ وِچوں آوے پڑھ لوؤ۔ تے ارخِپُّس نُوں آکھنا پئی جیہڑی خِدمت تینُوں خُداوند ولّوں مِلی اے۔ اوہنوں ہوش نال سمبھالِیں۔</verse>
				<verse number="18">میرا پَولُس دا اپنی ہتّھِیں سلام۔ میرِیاں بیڑیاں نُوں چیتے رکھو۔ تُہاڈے اُتّے فضل ہوندا رہے۔</verse>
			</chapter>
		</book>
		<book number="52">
			<chapter number="1">
				<verse number="1">پَولُس تے سِلوانُس تے تِیمُتِھیُس ولّوں تھِسّلُنِیکیاں دی کلِیسیا دے ناں جیہڑی خُدا باپ تے خُداوند یِسُوع مسِیح وِچ اے فضل تے تسلّی تُہانوں مِلدی رہے۔</verse>
				<verse number="2">تُہاڈے سبھناں ولّوں اسی خُدا دا شُکر کرنے آں۔ تے اپنیاں دُعاواں وِچ سدا تُہانوں یاد کرنے آں۔</verse>
				<verse number="3">تے اپنے خُدا تے باپ اگّے تُہاڈے اِیمان دے کمّ تے مُحبّت دی محنت تے اوس آس دے صبر نُوں جیہڑا ساڈے خُداوند یِسُوع مسِیح دے اُتّے اے۔ ہر ویلے یاد کرنے آں۔</verse>
				<verse number="4">بھراؤ! خُدا دے پیاریو! اسی جاننے آں۔ پئی تُسی چُنے ہوئے اوہ۔</verse>
				<verse number="5">ایس لئی پئی ساڈی خُوشخبری تُہاڈے کول نِریاں گلّاں نال نئیں پر زور تے پاک رُوح تے پُورے اعتقاد نال اَپڑی جیویں تُہانوں پتا اے۔ پئی اساں تُہاڈی خاطر تُہاڈے وِچ کیہو جِہیا بن وکھایا۔</verse>
				<verse number="6">تے تُسی کلام نُوں بڑی مُصِیبت وِچ پاک رُوح دی خُوشی نال مَن کے ساڈے تے نالے خُداوند دے نمونے اُتّے چَلّن والے بنے۔</verse>
				<verse number="7">ایتھوں تِیکر پئی مَکِدُنیہ تے اَخیہ وِچ سارے اِیمانداراں لئی نمونہ بن گئے۔</verse>
				<verse number="8">کیوں جو تُہاڈے کولوں نا نِرا مَکِدُنیہ تے اَخیہ وِچ خُداوند دے کلام دی پُکار ہوئی سگوں تُہاڈا اِیمان جیہڑا خُدا اُتّے اے ہر تھاں اجیہا دُھم گیا۔ پئی ساڈے آکھن دی کوئی لوڑ نئیں۔</verse>
				<verse number="9">ایس لئی پئی اوہ آپ ساڈا ذِکر کر دے نیں پئی ساڈا تُہاڈے کول آؤنا کیہو جِہیا ہویا تے تُسی کِس طرح بُتاں ولّوں خُدا ولّ مُڑے۔ تاں جو زِندہ تے سَچّے خُدا دے بندے بنو۔</verse>
				<verse number="10">تے اوہدے پُتر دے اسمان ولّوں آؤن دی اُڈِیک وِچ رہو۔ جِہنُوں اوس مُردیاں وِچوں جوایا۔ جِہدا ناں اے یِسُوع۔ جیہڑا سانُوں آؤن والے غضبوں چھڈاؤندا اے۔</verse>
			</chapter>
			<chapter number="2">
				<verse number="1">بھراؤ! تُسی جان دے ہو پئی ساڈا تُہاڈے کول آؤنا بے فائدہ نا ہویا۔</verse>
				<verse number="2">سگوں تُہانوں پتا اے۔ پئی بھانویں اساں فِلپّی وِچ دُکھ جھلیا تے بے عِزّت ہوئے۔ پر فیر وی سانُوں اپنے خُداوند وِچ ایہہ دلیری مِلی۔ پئی خُداوند دی خُوشخبری جان توڑ کے تُہانوں سُنائیے۔</verse>
				<verse number="3">کیوں جو ساڈی نصِیحت نا بدراہی نال نا ناپاکی نال نا دھوکھے بازی نال اے۔</verse>
				<verse number="4">پر جیویں اسی خُدا کولوں منظُور ہوئے۔ پئی خُوشخبری ساڈے سپُرد کِیتی جائے۔ اوسے طرح اسی بیان کرنے آں۔ بندیاں نُوں نئیں پر خُدا نُوں خُوش کرن لئی۔ جیہڑا ساڈے دِلاں نُوں پرکھدا اے۔</verse>
				<verse number="5">کیوں جو تُسی جان دے ہو پئی اساں کدی وی خُوشامد والیاں گلّاں نا کِیتیاں۔ نا اوہناں نُوں لوبھ دا پردہ بنایا۔ خُدا گواہ اے۔</verse>
				<verse number="6">تے اسی لوکاں توں عِزّت نئیں چاہندے نا تُہاتھوں نا ہورناں توں۔ بھانویں مسِیح دے رسُول ہون دے سببّوں تُہاڈے اُتّے بھار پا سکنے آں۔</verse>
				<verse number="7">سگوں جیویں دائی اپنے بچّیاں نُوں پالدی اے۔ اوسے طرح اسی تُہاڈے وِچ نرمی نال رہے۔</verse>
				<verse number="8">ایسے طرح اسی تُہاڈے چاہ وند ہو کے نِرے خُدا دی خُوشخبری نئیں پر اپنی جان تِیکر دے دین نُوں راضی ساں۔ ایس لئی پئی تُسی ساڈے پیارے ہوگئے سو۔</verse>
				<verse number="9">کیوں جو بھراؤ تُہانوں ساڈی محنت تے سختی یاد اے۔ دِنے راتِیں مزدُوری کر کے تُہاڈے کول خُدا دی خُوشخبری دی منادی کِیتی۔ تاں جو تُہاڈے وِچوں کِسے اُتّے بھارُو نا ہوئے۔</verse>
				<verse number="10">تُسی گواہ ہو۔ تے خُدا وی گواہ اے۔ پئی ساڈا رویّہ تُہاڈے نال جِنہاں اِیمان لے آؤندا اے کیہو جیہا پاک تے راست تے بے عیب سی۔</verse>
				<verse number="11">جیویں تُسی جان دے ہو۔ پئی پئیو اپنے بچّیاں نال کر دا اے ایویں ای اسی وی تُہاڈے وِچوں ہر اِک نُوں نصِیحت کر دے تے دلاسا دیندے تے سمجھاؤندے رہے۔</verse>
				<verse number="12">تاں جو تُہاڈا چال چَلّن اوس خُدا دے وانگُوں ہوئے جیہڑا تُہانوں اپنی بادشاہی تے جلال وِچ سدّدا اے۔</verse>
				<verse number="13">ایس لئی اسی وی ہر ویلے خُدا دا شُکر کرنے آں پئی جدوں تُساں خُدا دے سنیہے دا کلام ساڈی راہِیں سُنیاں تدوں تُساں اوہنوں بندیاں دا کلام سمجھ کے نئیں پر (جو اوہ سَچ مُچ ہے وی۔) خُدا دا کلام جان کے قبول کِیتا تے اوہ تُہاڈے اِیمان لیاؤن والیاں وِچ کمّ وی پیا کر دا اے۔</verse>
				<verse number="14">ایس لئی پئی تُسی بھراؤ خُدا دی اوہناں کلِیسیاواں دے نمونے اُتّے چَلّن والے بن گئے۔ جیہڑیاں یہُودیہ وِچ مسِیح یِسُوع وِچ نیں۔ کیوں جو تُساں وی اپنے مُلکی بھراواں توں ہو تکلیفاں سَہیاں جیہڑیاں اوہناں وی یہُودِیاں کولوں۔</verse>
				<verse number="15">جِنہاں خُداوند یِسُوع مسِیح تے نبیاں نُوں وی مار سُٹّیا تے سانُوں دھکّے مار کے باہر کڈھ چھڈیا۔ اوہ خُدا نُوں پسند نئیں۔ تے سارے بندیاں دے برخلاف نیں۔</verse>
				<verse number="16">اوہ سانُوں غیر قوماں اگّے اوہناں دی نجات لئی کلام سُنان توں ڈَکدے نیں تاں جو اوہناں دے گُناہاں دا پیالہ سدا بھریا رہے۔ پر اوہناں اُتّے حد درجے دا غضب آگیا۔</verse>
				<verse number="17">پر بھراؤ! اسی جو تھوڑے چِر تِیکر تُہاڈے نالوں نِکھڑ گئے۔ بھانویں دِلوں نئیں ساں نِکھڑے۔ اساں بڑی چاہ نال تُہاڈی صُورت ویکھن دی ہور وی وَدّھ حیلہ کِیتا۔</verse>
				<verse number="18">ایس لئی اساں (یعنی مَیں پَولُس) اِک وار نئیں سگوں دو واری تُہاڈے کول آؤن دا اِرادہ کِیتا۔ تے شیطان سانُوں ڈکیا۔</verse>
				<verse number="19">بھلا آس تے خُوشی تے فخر دا تاج کِیہ اے؟ کِیہ اوہ ساڈے خُداوند یِسُوع دے سامھنے اوہدے آؤن دے ویلے تُسی نا ہوؤگے؟</verse>
				<verse number="20">کیوں جو ساڈا جلال تے ساڈی خُوشی تُسی ای ہو۔</verse>
			</chapter>
			<chapter number="3">
				<verse number="1">ایس واسطے جد اسی ہور سہار نا سکے اساں اتھینے وِچ اکلّے رہنا منظُور کِیتا۔</verse>
				<verse number="2">تے اساں تِیمُتِھیُس نُوں جیہڑا ساڈا بھرا تے مسِیح دی خُوشخبری وِچ خُدا دا نوکر اے۔ ایسے واسطے گھلّیا پئی اوہ تُہانوں پَکیّاں کرے۔ تے تُہاڈے اِیمان ولّوں تُہانوں تسلّی دیوے۔</verse>
				<verse number="3">پئی کوئی بندہ ایہناں مُصِیبتاں توں گھابر نا جائے۔ کیوں جو تُسی آپ جان دے اوہ۔ پئی اسی ایہناں ای لئی مُقرّر ہوئے آں۔</verse>
				<verse number="4">سگوں پہلاں وی جد اسی تُہاڈے کول ساں تُہانوں آکھدے ہوندے ساں۔ پئی سانُوں مُصِیبت سہنی پَوے گی۔ فیر ایسے طرح ہویا تے تُسی جان دے وی ہو۔</verse>
				<verse number="5">ایس واسطے جد مَیں ہور برداشت نا کر سکیا۔ تَد تُہاڈے اِیمان دا حال دریافت کرن لئی گھلّیا۔ پئی اجیہا نا ہوئے۔ پئی ازمان والے تُہاڈی ازمایش کِیتی ہوئے۔ تے ساڈی محنت ایویں گئی ہوئے۔</verse>
				<verse number="6">پر ہُن جو تِیمُتِھیُس تُہاڈے کول آ کے تُہاڈے اِیمان تے مُحبّت دی تے نالے ایس گلّ دی خُوشخبری دِتّی پئی تُسی سدا سانُوں نیک یاد کر دے ہو۔ تے ساڈے ویکھن دی اجیہی چاہ رکھدے ہو۔ جیویں اسی تُہاڈے ویکھن دی۔</verse>
				<verse number="7">ایس لئی بھراؤ! سانُوں ساری تنگی تے مُصِیبت وِچ تُہاڈے اِیمان دے سبّب تُہاڈے ولّوں تسلّی ہوئی۔</verse>
				<verse number="8">کیوں جو ہُن جے تُسی خُداوند وِچ قیم ہو۔ تے اسی جیونے آں۔</verse>
				<verse number="9">تُہاڈے ولّوں خُدا دے سامھنے سانُوں جِنّی خُوشی مِلی اے۔ اوہدے بدلے کِس طرح تُہاڈی بابت خُدا دا شُکر کرئیے؟</verse>
				<verse number="10">اسی دِنے راتِیں بُہت وَدّھ کے دُعا منگنے آں۔ پئی تُہاڈی صُورت ویکھئے۔ تے تُہاڈے اِیمان دے گھاٹے نُوں پُوریاں کرئیے۔</verse>
				<verse number="11">ہُن آپ ساڈا خُدا تے باپ تے ساڈا خُداوند یِسُوع تُہاڈے ولّ ساڈا راہ بنائے۔</verse>
				<verse number="12">تے خُداوند کرے پئی جیویں سانُوں تُہاڈے نال مُحبّت اے اوسے طرح تُہاڈی مُحبّت وی آپو وِچ تے ساریاں بندیاں نال بُہتی ہوئے۔ تے وَدھے۔</verse>
				<verse number="13">تاں جو تُہاڈے دِلاں نُوں اجیہا تگڑیاں کرے۔ پئی جد ساڈا خُداوند یِسُوع اپنے ساریاں پاک لوکاں نال آوے۔ اوہ ساڈے خُدا تے باپ دے سامھنے پاکیزگی وِچ بے عیب ہون۔</verse>
			</chapter>
			<chapter number="4">
				<verse number="1">باقی بھراؤ! اسی تُہاڈی مِنّت کرنے آں تے خُداوند یِسُوع مسِیح وِچ تُہانوں ایہہ نصِیحت کرنے آں۔ پئی جیویں تُساں ساڈے کولوں سِکھیا۔ پئی جیویں ٹُرناں تے خُدا نُوں خُوش کرنا چاہیدا اے تے جیویں تُسی ٹُر دے وی ہو اوسے طرح وَدھدے جاؤ۔</verse>
				<verse number="2">کیوں جو تُسی جان دے ہو پئی اساں تُہانوں خُداوند یِسُوع ولّوں کِیہ کِیہ حُکم سُنایا۔</verse>
				<verse number="3">سو خُدا دی مرضی ایہہ اے پئی تُسی پاک بنو تے زنا توں بچے رہو۔</verse>
				<verse number="4">تے ہر اِک تُہاڈے وِچوں اپنے بدن نُوں پاکیزگی تے عِزّت نال قابُو رکھنا جانے۔</verse>
				<verse number="5">نا شہوت دے جوش نال اوہناں قوماں وانگر جیہڑیاں خُدا نُوں نئیں جان دِیاں۔</verse>
				<verse number="6">تے کوئی بندہ اپنے بھرا نال ایس گلّ وِچ وادھا تے دَغا نا کرے۔ کیوں جو خُدا ایہناں ساریاں کمّاں دا بدلہ دین والا اے۔ جیویں اساں پہلاں تُہانوں صاف صاف دس چھڈیا۔</verse>
				<verse number="7">ایس لئی پئی خُدا سانُوں پلِیتی دے واسطے نئیں پر پاکیزگی دے واسطے سدّیا اے۔</verse>
				<verse number="8">ایس واسطے جیہڑا نئیں مَندا اوہ بندے دی نئیں پر اوس خُدا دی گلّ نئیں مَندا جیہڑا تُہانوں اپنا پاک رُوح دیندا اے۔</verse>
				<verse number="9">پر بھراواں دی مُحبّت ولّوں تُہانوں کُجھ لِکھن دی لوڑ نئیں۔ کیوں جو تُساں آپو وِچ مُحبّت رکھنا خُدا کولوں سِکھیا اے۔</verse>
				<verse number="10">تے سارے مَکِدُنیہ دے سارے بھراواں نال ایسے طرح کر دے ہو۔ پر بھراؤ! اسی تُہانوں نصِیحت کرنے آں پئی ہور وی وَدھدے جاؤ۔</verse>
				<verse number="11">تے جیویں اساں تُہانوں حُکم دِتّا تُسی ہِمّت کر کے چُپ چاپ رہو تے اپنا کمّ دھندا کرو تے اپنے ہتّھاں نال محنت کرو۔</verse>
				<verse number="12">تاں جو باہر والے لوکاں نال بھلمانسی دے نال چلّو۔ تے کِسے شے دی لوڑ نا رکھو۔</verse>
				<verse number="13">پر بھراؤ! اسی نئیں چاہندے۔ پئی تُسی اوہناں ولّوں نا واقف رہو۔ جیہڑے سَوں جاندے نیں۔ تاں جو تُسی ہورناں وانگر جیہڑے نا آس نیں غم نا کرو۔</verse>
				<verse number="14">کیوں جو جد سانُوں ایہہ یقِین اے پئی یِسُوع مر گیا تے فیر جی اُٹھیا۔ تے ایسے طرح خُدا اوہناں نُوں وی جیہڑے یِسُوع وِچ سَوں گئے نیں اوہدے نال لے آوے گا۔</verse>
				<verse number="15">سگوں اسی تُہانوں خُدا دے کلام دے سببّوں آکھنے آں پئی اسی جیہڑے جیونے آں تے خُداوند دے آؤن توڑی باقی رہاں گے سُتّیاں ہویاں توں کِسے طرح اگّے نا وَدھاں گے۔</verse>
				<verse number="16">کیوں جو خُداوند آپ اسمانوں اُتر آوے گا۔ اوس ویلے بڑی پُکار تے سردار فرِشتے دی اواز سُنائی دیوے گی۔ تے خُدا دی تُرہی وَجائی جائے گی۔ تے پہلاں اوہ جی اُٹھن گے جیہڑے مسِیح وِچ موئے ہوئے نیں۔</verse>
				<verse number="17">فیر اسی جیہڑے جِیوندے باقی ہوواں گے۔ اوہناں دے نال بدّلاں اُتّے چُکے جاواں گے تاں جو وَا وِچ خُداوند دی اگّوالی کریئے۔ تے ایس طرح سدا خُداوند دے نال رہاں گے۔</verse>
				<verse number="18">سو تُسی ایہناں گلّاں نال اِک دُوجے نُوں تسلّی دَیا کرو۔</verse>
			</chapter>
			<chapter number="5">
				<verse number="1">پر بھراؤ! کوئی لوڑ نئیں۔ پئی ویلیاں تے مَوقعیاں ولّوں تُہانوں کُجھ لِکھیا جائے۔</verse>
				<verse number="2">ایس لئی پئی تُسی آپ چنگی طرح جان دے ہو۔ پئی خُداوند دا دِن ایس طرح آؤن والا اے۔ جیویں رات نُوں چور آؤندا اے۔</verse>
				<verse number="3">جِس ویلے لوک آکھدے ہون گے۔ پئی خَیر سُکھ اے۔ اوس ویلے اوہناں اُتّے ایس طرح اِک دم تباہی آوے گی۔ جیویں جمّن والی عورت نُوں پِیڑاں۔ تے اوہ کِسے طرح نا بچن گے۔</verse>
				<verse number="4">پر تُسی بھراؤ ہنیرے وِچ نئیں۔ پئی اوہ دِن چور وانگر تُہاڈے اُتّے آوے۔</verse>
				<verse number="5">کیوں جو تُسی سارے چانن دے پُتر تے دِن دے پُتر اوہ۔ اسی نا رات دے آں نا ہنیرے دے۔</verse>
				<verse number="6">سو ہورناں وانگر سَوں نا رہئے۔ پر جاگدے تے ہوش وِچ رہئے۔</verse>
				<verse number="7">کیوں جو جیہڑے سَوندے نیں اوہ راتِیں سَوندے نیں۔ تے جیہڑے نشہ پِیندے نیں سو راتِیں پِیندے نیں۔</verse>
				<verse number="8">پر اسی جیہڑے دِن دے آں اِیمان تے مُحبّت دی بکتر پا کے تے نجات دی آس دا خود پا کے ہُشیار رہئے۔</verse>
				<verse number="9">کیوں جو خُدا سانُوں غضب واسطے نئیں پر ایس واسطے مُقرّر کِیتا اے۔ پئی سانُوں اپنے خُداوند یِسُوع مسِیح دی راہِیں نجات مِلے۔</verse>
				<verse number="10">اوہ ساڈی خاطر ایس لئی مویا۔ پئی اسی بھانویں جاگدے بھانویں سُتّے سارے مِل کے اوسے دے نال جِیوئیے۔</verse>
				<verse number="11">سو تُسی اِک دُوجے نُوں تسلّی دیو تے اِک دُوجے دی ترقی دا سبّب بنو جیویں تُسی کر دے وی ہو۔</verse>
				<verse number="12">تے بھراؤ! اسی تُہاڈے اگّے درخواست کرنے آں پئی جیہڑے تُہاڈے وِچ محنت کر دے تے خُداوند وِچ تُہاڈے آگُو نیں تے تُہانوں نصِیحت کر دے نیں اوہناں دے آکھے وِچ رہو۔</verse>
				<verse number="13">تے اوہناں دے کمّ دے سبّب مُحبّت نال اوہناں دی بُہتی عِزّت کرو۔ تے آپو وِچ میل ملاپ رکھو۔</verse>
				<verse number="14">تے بھراؤ! اسی تُہانوں نصِیحت کرنے آں پئی بے قاعدہ ٹُرن والیاں نُوں سمجھاؤ۔ نِگھریاں ہویاں نُوں دلاسا دیو ماڑیاں نُوں سنبھالو۔ سبھناں نال صبر دا سلُوک کرو۔</verse>
				<verse number="15">خیال رکھو پئی کوئی کِسے نال بدی دے بدلے بدی نا کرے۔ سگوں ہر ویلے آپو وِچ تے سبھناں نال نیکی کرن دے پِچّھے لگّے رو۔</verse>
				<verse number="16">ہر ویلے خُوش رہو۔</verse>
				<verse number="17">ہر ویلے دُعا منگو۔</verse>
				<verse number="18">سبھناں گلّاں وِچ شُکر گُزاری کرو۔ کیوں جو مسِیح یِسُوع وِچ تُہاڈے واسطے خُدا دی ایہو مرضی اے۔</verse>
				<verse number="19">رُوح نُوں نا بُجھاؤ۔</verse>
				<verse number="20">نبُوّتاں دی حقارت نا کرو۔</verse>
				<verse number="21">سارِیاں گلّاں پرکھو جیہڑی چنگی اے اوہنوں قابُو رکھو۔</verse>
				<verse number="22">بدی دی ہر صُورت توں لانبھے رہو۔</verse>
				<verse number="23">خُدا جیہڑا تسلّی دا چشمہ اے آپ تُہانوں بالکل پاک کرے تے تُہاڈی رُوح تے جان تے بدن ساڈے خُداوند یِسُوع مسِیح دے آؤن تِیکر ثابت ثبُوت تے بے عیب بچے رہن۔</verse>
				<verse number="24">تُہاڈا سَدّن والا وفادار اے۔ اوہ ایسے طرح کرے گا۔</verse>
				<verse number="25">بھراؤ! ساڈے لئی دُعا منگو۔</verse>
				<verse number="26">پاک بوسنے نال سارے بھراواں نُوں سلام آکھو۔</verse>
				<verse number="27">مَیں تُہانوں خُدا دی سَونہہ چُکانا آں۔ پئی ایہہ خط سارے بھراواں نُوں سُنایا جاوے۔</verse>
				<verse number="28">ساڈے خُداوند یِسُوع مسِیح دا فضل تُہاڈے اُتّے رہے۔ آمِین۔</verse>
			</chapter>
		</book>
		<book number="53">
			<chapter number="1">
				<verse number="1">پَولُس تے سِلوانُس نے تِیمُتِھیُس ولّوں تھِسّلُنِیکیاں دی کلِیسیا دے ناں جیہڑی ساڈے باپ خُدا تے خُداوند یِسُوع مسِیح وِچ اے۔</verse>
				<verse number="2">تُہانوں خُدا باپ تے خُداوند یِسُوع مسِیح ولّوں کرم تے تسلّی مِلدی رہے۔</verse>
				<verse number="3">بھراؤ! تُہاڈے ولّوں ہر ویلے خُدا دا شُکر کرنا ساڈے اُتّے فرض اے تے چاہیدا وی اے۔ کیوں جو تُہاڈا اِیمان بُہت وَدھدا جاندا اے۔ تے تُہاڈی ساریاں دی مُحبّت آپو وِچ بُہت وَدّھدِی جاندی اے۔</verse>
				<verse number="4">ایتھوں تِیکر پئی اسی آپ خُدا دی کلِیسیاواں وِچ تُہاڈے ولّوں فخر کرنے آں۔ پئی جِنّے ظُلم تے مُصِیبتاں تُسی سَہندے ہو۔ اوہناں ساریاں وِچ تُہاڈا صبر تے اِیمان ظاہر ہوندا اے۔</verse>
				<verse number="5">ایہہ خُدا دی سَچّی عدالت دی صاف نشانی اے۔ تاں جو تُسی خُدا دی بادشاہی دے قابل ٹھیرو۔ جِہدے لئی تُسی دُکھ وی سَہندے ہو۔</verse>
				<verse number="6">کیوں جو خُدا دے اگّے ایہہ نیاں اے۔ پئی بدلے وِچ تُہاڈے دُکھ دین والِیاں نُوں دُکھ۔</verse>
				<verse number="7">تے تُہانوں دُکھ سہن والیاں نُوں ساڈے نال آرام دیوے۔ اوس ویلے جدوں خُداوند یِسُوع اپنیاں زوراور فرِشتیاں نال مُچّی ہوئی اَگ وِچ اسمانوں ظاہر ہوئے گا۔</verse>
				<verse number="8">تے جیہڑے خُدا نُوں نئیں پچھاندے تے ساڈے خُداوند یِسُوع دی اِنجِیل نُوں نئیں مَن دے۔ اوہناں نُوں بدلہ دے گا۔</verse>
				<verse number="9">اوہ خُداوند دے چِہرے تے اوہدی قُدرت دے جلال کولوں دُراڈے ہو کے سدا دی ہلاکت دی سزا پان گے۔</verse>
				<verse number="10">ایہہ اوس دِن ہوئے گا۔ جدوں اوہ اپنے پاک لوکاں وِچ جلال پان تے ساریاں اِیمان لیاؤن والیاں لئی اچرج دسن لئی آوے گا۔ کیوں جو تُساں ساڈی گواہی اُتّے اِیمان لیاندا۔</verse>
				<verse number="11">ایس لئی اسی تُہاڈے لئی ہر ویلے دُعا وی منگدے رہنے آں پئی ساڈا خُدا تُہانوں ایس بُلاوے دے قابل جانے تے نیکی دی ہر خواہش تے اِیمان دے ہر کمّ نُوں قُدرت نال پُوریاں کرے۔</verse>
				<verse number="12">تاں جو ساڈے خُدا تے خُداوند یِسُوع مسِیح دے فضل دے سببّوں ساڈے خُداوند یِسُوع دا ناں تُہاڈے وِچ جلال پاوے تے تُسی اوہدے وِچ۔</verse>
			</chapter>
			<chapter number="2">
				<verse number="1">بھراؤ! اسی اپنے خُداوند یِسُوع مسِیح دے آؤن تے اوہدے کول اپنے اکٹّھے ہون دی بابت تُہاڈی مِنّت کرنے آں۔</verse>
				<verse number="2">پئی جے کِسے رُوح دی گلّ یا کوئی کلام یا اجیہا خط آوے۔ جیہڑا ساڈے خط وانگُوں دسے اوس توں ایہہ سمجھ کے پئی خُداوند دا دِن پُج گیا اے۔ تُسی دِلوں نا ڈولو تے نا تُسی گھابر جاؤ۔</verse>
				<verse number="3">کِسے طرح کِسے دے دھوکھے وِچ نا آ جانا کیوں جو اوہ دِن نئیں آؤنا جد تِیکر پہلاں برگشتگی نا ہوئے۔ تے اوہ گُناہ دا بندہ یعنی ہلاکت دا پُتر ظاہر نا ہوئے۔</verse>
				<verse number="4">جیہڑا مخالفت کر دا اے۔ تے ہر اِک کولوں جیہڑا خُدا اکھواؤندا اے۔ یا جِہدی مَنتا ہوندی اے۔ اپنے آپ نُوں اُچّا کر دا اے۔ ایتھوں تِیکر پئی اوہ خُدا دے مَقدِس وِچ بَہہ کے اپنے آپ نُوں خُدا ظاہر کر دا اے۔</verse>
				<verse number="5">تُہانوں یاد نئیں پئی جد مَیں تُہاڈے کول ساں تَد مَیں ایہہ گلّاں تُہانوں آکھدا ساں۔</verse>
				<verse number="6">تے ہُن جیہڑی شے اوہنوں ڈکدی اے۔ پئی اوہ اپنے ویلے سِر ظاہر ہوئے۔ تُسی جان دے اوہ۔</verse>
				<verse number="7">کیوں جو بے دِینی دا بھیت ہُن وی عمل پیا کر دا اے۔ پر ہُن اِک ڈکن والا اے۔ تے جد تِیکر اوہ ہٹایا نا جائے ڈکدا رہے گا۔</verse>
				<verse number="8">تے فیر اوہ بے دِین بندہ جِہنُوں خُداوند یِسُوع اپنے مُنھ دی پُھوک نال ہلاک تے اپنے آؤن دے جَلوے نال فنا کرے گا ظاہر کِیتا جائے گا۔</verse>
				<verse number="9">یعنی اوہ بندہ جِہدا آؤنا شیطان دی تاثِیر دے سببّوں ہر طرح دی طاقت تے نشانِیاں تے جُھوٹھے عجوبیاں نال۔</verse>
				<verse number="10">تے ہلاک ہون والیاں لئی ناراستی دے ہر طرح دے دھوکھے نال ہوئے گا۔ ایس لئی پئی اوہناں سچیائی دی مُحبّت نُوں قبول نا کِیتا جِہدے نال اوہناں دی نجات ہوندی۔</verse>
				<verse number="11">ایس لئی خُدا اوہناں اُتّے بدراہی دی تاثِیر گھلّے گا۔ تاں جو اوہ جُھوٹھ نُوں سَچ جانن۔</verse>
				<verse number="12">تے جِنّے سچیائی دا یقِین نئیں سن کر دے سگوں ناراستی نُوں پسند کر دے سن اوہ سارے سزا پان۔</verse>
				<verse number="13">پر بھراؤ! خُدا دے پیاریو ساڈا فرض اے پئی ہرویلے تُہاڈے ولّوں خُدا دا شُکر کریئے۔ کیوں جو خُدا مُڈھوں تُہانوں چُن لیا۔ پئی رُوح دی راہِیں پاک بن کے تے سچیائی اُتّے اِیمان لیا کے نجات پاؤ۔</verse>
				<verse number="14">جِہدے لئی اوس تُہانوں ساڈی اِنجِیل دی راہِیں سدّیا تاں جو تُسی ساڈے خُداوند یِسُوع مسِیح دا جلال حاصِل کرو۔</verse>
				<verse number="15">سو بھراؤ تگڑے ہو کے کھلے رہو۔ تے جِنہاں روائِتاں دی بابت تُساں ساڈی زبانی یا ساڈے خط دی راہِیں تعلِیم پائی۔ اوہناں اُتّے قیم رہو۔</verse>
				<verse number="16">ہُن ساڈا خُداوند یِسُوع مسِیح آپ تے ساڈا باپ خُدا جِس ساڈے نال مُحبّت رکھی تے فضل نال سدا دی تسلّی تے چنگی آس سانُوں بخشی۔</verse>
				<verse number="17">تُہاڈے دِلاں نُوں تسلّی دے تے ہر نیک کمّ تے گلّ وِچ پَکیّاں کرے۔</verse>
			</chapter>
			<chapter number="3">
				<verse number="1">سو بھراؤ! ساڈے حق اندر دُعا کرو۔ پئی خُدا دا کلام ایڈی چھیتی پھیل جائے۔ تے جلال پائے۔ جیویں تُہاڈے وِچ۔</verse>
				<verse number="2">پُٹھے تے بُرے بندیاں توں بچے رہو۔ کیوں جو ساریاں وِچ اِیمان نئیں۔</verse>
				<verse number="3">پر خُدا وفادار اے اوہ تُہانوں مضبُوط رکھّے گا۔ تے اوس شریر توں تُہاڈی راکھی کرے گا۔</verse>
				<verse number="4">تے سانُوں تُہاڈے ولّوں خُداوند وِچ وساہ اے۔ پئی جیہڑے حُکم اسی تُہانوں دینے آں۔ تُسی اوہناں اُتّے عمل کر دے ہو تے کر دے وی رہو گے۔</verse>
				<verse number="5">تے خُداوند تُہاڈے دِلاں نُوں خُدا دی مُحبّت تے مسِیح دے صبر ولّ ہدایت کرے۔</verse>
				<verse number="6">ہُن بھراؤ! اسی اپنے خُداوند یِسُوع مسِیح دے ناں وِچ تُہانوں حُکم دینے آں پئی اجیہے ہر اِک بھرا توں بچے رہو۔ جیہڑا بے قاعدہ ٹُردا اے تے اوس روائت اُتّے عمل نئیں کر دا جیہڑی اوہنوں ساڈے ولّوں مِلی اے۔</verse>
				<verse number="7">کیوں جو تُسی آپ جان دے ہو پئی تُہانوں ساڈے نمونے اُتّے کِس طرح ٹُرناں چاہیدا اے۔ ایس لئی پئی اسی تُہاڈے وِچ بے قاعدہ نئیں ساں ٹُردے۔</verse>
				<verse number="8">تے نا کِسے دی روٹی مُفت کھاندے ساں سگوں محنت مُشقّت نال دِنے راتِیں کمّ کر دے ساں تاں جو تُہاڈے وِچوں کِسے اُتّے بھارُو نا ہوئے۔</verse>
				<verse number="9">ایس لئی نئیں پئی سانُوں اختیار نئیں سی۔ پر ایس واسطے پئی اسی اپنے آپ نُوں تُہاڈے لئی نمونہ بنایئے تاں جو تُسی ساڈے وانگر بنو۔</verse>
				<verse number="10">جد اسی تُہاڈے کول ساں اساں تُہانوں ایہہ حُکم دِتّا سی پئی جیہڑا کمّ نا کرے اوہنوں کھانا وی نا مِلے۔</verse>
				<verse number="11">کیوں جو اسی سُننے آں۔ پئی تُہاڈے وِچوں بعضے بے قاعدہ ٹُردے نیں تے کوئی کمّ نئیں کر دے۔ سگوں ہورناں دے کمّ وِچ ہتّھ پاندے نیں۔</verse>
				<verse number="12">ہُن اجیہاں نُوں اسی خُداوند یِسُوع مسِیح وِچ حُکم دیندے تے نصِیحت کرنے آں۔ پئی چُپ چاپ کمّ کر کے اپنی ای روٹی کھاؤ۔</verse>
				<verse number="13">تے تُسی بھراؤ! نیک کمّ کرن وِچ تھک نا جاؤ۔</verse>
				<verse number="14">تے جیہڑا ساڈے ایس خط دی گلّ نا مَنّے اوہدے ولّ خیال رکھو۔ اوہدے نال نا بَہو نا کھلو۔ تاں جو اوہ شرمندہ ہوئے۔</verse>
				<verse number="15">اوہنوں وَیری نا سمجھو سگوں بھرا سمجھ کے نصِیحت کرو۔</verse>
				<verse number="16">ہُن تسلّی دا خُداوند آپے تُہانوں ہمیشہ تے ہر طرح نال تسلّی بخشے۔ خُداوند تُہاڈے سبھناں نال رہے۔</verse>
				<verse number="17">مَیں پَولُس اپنے ہتّھ نال سلام لِکھناں آں۔ ہر خط وِچ میری ایہو نشانی اے۔ مَیں ایسے طرح لِکھنا ہُناں آں۔</verse>
				<verse number="18">ساڈے خُداوند یِسُوع مسِیح دا فضل تُہاڈے سبھناں اُتّے ہوئے۔</verse>
			</chapter>
		</book>
		<book number="54">
			<chapter number="1">
				<verse number="1">پَولُس ولّوں جیہڑا ساڈے نجات دین والے خُدا تے ساڈی آس۔ مسِیح یِسُوع دے حُکم نال مسِیح یِسُوع دا رسُول اے۔</verse>
				<verse number="2">تِیمُتِھیُس دے ناں جیہڑا اِیمان وِچ میرا سَچّا پُتر اے خُدا باپ تے ساڈے خُداوند مسِیح یِسُوع ولّوں فضل رَحم تے تسلّی ہوئے۔</verse>
				<verse number="3">جیویں مَکِدُنیہ جان دے ویلے مَیں تینُوں نصِیحت دِتّی سی۔ پئی اِفِسُس وِچ رہ کے بعضیاں بندیاں نُوں حُکم دَیا کر پئی اوہ ہور طرح دی تعلِیم نا دین۔</verse>
				<verse number="4">تے اوہناں کہانِیاں تے بے انت شجریاں دا خیال نا کرن۔ جیہڑے جھگڑے دا سبّب ہوندے نیں۔ تے اوس خُدائی۔ بندوبست دے سببّوں نئیں جیہڑا اِیمان اُتّے بنیا ہویا اے۔ اوسے طرح مَیں ہُن وی کرنا آں۔</verse>
				<verse number="5">حُکم دا مطلب ایہہ اے پئی پاک دِلی تے نیک نِیتی تے سَچّے اِیمان نال مُحبّت ہوئے</verse>
				<verse number="6">ایہناں توں کُھنج کے کُجھ بندے تھوتھے بکواس ولّ پرت گئے نیں۔</verse>
				<verse number="7">تے شریعت دے اُستاد بننا چاہندے نیں بھانویں جیہڑیاں گلّاں آکھدے نیں تے جِنہاں دا پَکّ کر دے نیں اوہ اوہناں نُوں سمجھدے وی نئیں۔</verse>
				<verse number="8">پر اسی جاننے آں۔ پئی شریعت چنگی اے۔ جے کوئی اوہنوں شریعت وانگُوں ورتے۔</verse>
				<verse number="9">یعنی ایہہ سمجھ کے پئی شریعت راست لوکاں لئی مُقرّر نئیں ہوئی سگوں بے شریعت تے کھبّے لوکاں تے بے دِیناں۔ تے گُناہِیاں تے پِلیتاں تے بے اِیمان تے ماں پئیو دے قتل کرن والیاں تے خُونِیاں۔</verse>
				<verse number="10">تے زناہیاں تے مُنڈے بازاں تے بردہ فروشاں تے جُھوٹھیاں تے جُھوٹھی سَونہہ کھان والیاں تے جو کُجھ وی ہور ٹھیک تعلِیم دے اُلٹ ہوئے۔</verse>
				<verse number="11">ایہہ مُبارک خُدا دے جلال دی اوس خُوشخبری دے سببّوں اے۔ جیہڑی میرے سپُرد ہوئی اے۔</verse>
				<verse number="12">مَیں اپنے طاقت دِین والے مسِیح یِسُوع دا ایس لئی شُکر کرنا آں۔ پئی اوس مَینُوں دیانتدار جان کے اپنی سیوا لئی مُقرّر کِیتا۔</verse>
				<verse number="13">بھانویں مَیں پہلاں کُفر آکھن والا تے ستان والا تے بے عِزّت کرن والا ساں تَد وی میرے اُتّے رَحم ہویا ایس واسطے پئی مَیں بے اِیمانی دی حالت وِچ نادانی نال ایہہ کمّ کِیتے سن۔</verse>
				<verse number="14">تے ساڈے خُداوند دا فضل اوس اِیمان تے پیار دی راہِیں جیہڑا مسِیح یِسُوع وِچ اے بُہت وَدّھ کے ہویا۔</verse>
				<verse number="15">ایہہ سَچّی گلّ اے تے سبھنیں پاسیں مَنّن والی اے پئی مسِیح یِسُوع گُناہِیاں نُوں نجات دین واسطے دُنیا وِچ آیا جِنہاں وِچوں مَیں موہرلا آں۔</verse>
				<verse number="16">میرے اُتّے ایس لئی رَحم ہویا پئی یِسُوع مسِیح میرے سببّوں جیہڑا موہرلا ہاں سارا صبر وکھائے پئی جِنہاں لوکاں سدا دی زِندگی لئی اوہدے اُتّے اِیمان لیاؤنا اے اوہناں لئی مَیں نمونہ بناں۔</verse>
				<verse number="17">ہُن جُگّاں دے بادشاہ سدا حیات۔ اَن ڈِٹھ۔ اِکّو خُدا دی عِزّت تے ٹھاٹھ باٹھ سدا دے لئی ہوئے۔ آمِین۔</verse>
				<verse number="18">میرے پُتر تِیمُتِھیُس۔ اوہناں پیشِینگوئِیاں دے سببّوں جِنہاں تینُوں راہ پایا۔ مَیں ایہہ حُکم کرنا آں۔ پئی تُوں اوہناں دی راہِیں چنگی لڑائی لڑیں۔</verse>
				<verse number="19">اِیمان تے نیک نِیتی نُوں پَکیّاں رکھّیں۔ جِنہاں دے چھڈن دے سببّوں بتھیریاں لوکاں دے اِیمان دا بیڑا ڈُب گیا اے۔</verse>
				<verse number="20">اوہناں وِچوں ہُمِنِیُس تے سکندر نیں۔ اوہناں نُوں مَیں شیطان دے ہتّھ وِچ دے دِتّا اے۔ پئی کُفر توں مُڑنا سِکھّن۔</verse>
			</chapter>
			<chapter number="2">
				<verse number="1">مَیں ساریاں توں پہلاں ایہہ نصِیحت دینا آں۔ پئی ساریاں بندیاں لئی دُعا تے بینتی تے عرض تے شُکر کِیتے جان۔</verse>
				<verse number="2">بادشاہاں تے اُچّے رُتبے والیاں واسطے ایس لئی کِیتے جان۔ پئی اسی پُوری دِینداری تے حلِیمی تے امن تے ارمان نال زِندگی کِٹئے۔</verse>
				<verse number="3">ایہہ ساڈے نجات دین والے خُدا نُوں پسند تے چَنگا لگدا اے۔</verse>
				<verse number="4">اوہ چاہندا اے پئی سارے لوک نجات پان۔ تے سچیائی دی پچھان تِیکر اَپڑ جان۔</verse>
				<verse number="5">کیوں جو خُدا اِکّو ای اے تے خُدا تے بندیاں وِچ وچولا وی اِکّو ای اے۔ یعنی یِسُوع مسِیح جیہڑا اِنسان اے۔</verse>
				<verse number="6">جِس سبھناں دی تھانویں ڈنڈ بھرن لئی اپنا آپ دے دِتّا۔ پئی ویلیاں سِر اوہدی گواہی دِتّی جاوے۔</verse>
				<verse number="7">مَیں سَچ آکھناں آں تے جُھوٹھ نئیں آکھدا۔ پئی مَیں ایسے مطلب نال منادی کرن والا تے رسُول تے غیر قوماں نُوں اِیمان تے سچیائی دِیاں گلّاں سکھان والا لگّا آں۔</verse>
				<verse number="8">ایس لئی مَیں چاہناں آں پئی مرد سبھنیں تھائِیں غُصیّوں تے جھگڑے بِناں پاک ہتّھ چُک کے دُعا منگیا کرن۔</verse>
				<verse number="9">ایسے طرح زنانِیاں سُچجیاں کپڑیاں نال لنگھ تے سُرت نال اپنے آپ نُوں سنگارن۔ وال گُندن۔ تے سونے تے موتِیاں تے بُہتے مُل والیاں کپڑیاں نال نئیں۔</verse>
				<verse number="10">سگوں جیویں خُدا دِیاں مَنّن والیاں نُوں پھبدا اے پئی اپنے آپ نُوں چنگے کمّاں نال سنگارن۔</verse>
				<verse number="11">زنانی چُپ چپاتیاں پُوری تابعداری نال سِکھّے۔</verse>
				<verse number="12">تے مَیں ایہہ اجازت نئیں دیندا پئی زنانی سِکھائے۔ یا مرد اُتّے حُکم کرے۔ سگوں چُپ رہوے۔</verse>
				<verse number="13">کیوں جو پہلاں آدم بنایا گیا سی۔ تے اودُوں پِچّھوں حوّا۔</verse>
				<verse number="14">تے آدم فریب نئیں سی کھادا سگوں زنانی فریب کھا کے گُناہ وِچ پَے گئی۔</verse>
				<verse number="15">پر اولاد جمّن دے سببّوں نجات پائے گی۔ جے اِیمان تے پیار تے پاکیزگی تے پرہیزگاری اُتّے قیم رہے۔</verse>
			</chapter>
			<chapter number="3">
				<verse number="1">ایہہ گلّ سَچّی اے۔ پئی جیہڑا بندہ نگران ہونا چاہندا اے اوہ چنگے کمّ دی تانگہہ کر دا اے۔</verse>
				<verse number="2">ایس لئی نگران بے نُقص تے اِک زنانی دا بندہ۔ تے پرہیزگار تے سُرت والا تے سُچجا تے مُسافراں دی سیوا کرن والا تے سکھان وِچ چَنگا ہوئے۔</verse>
				<verse number="3">تے نا نشے وِچ ڈنڈ پان والا تے نا مارن کُٹّن والا ہوئے سگوں حلِیم ہوئے۔ تے جھگڑا کرن والا تے پَیسے دا پیارا نا ہوئے۔</verse>
				<verse number="4">اپنے گھر دا چنگی طرح بندوبست کرن والا ہوئے تے اپنیاں بچّیاں نُوں پُوری سنجِیدگی نال تابعیاں رکھن والا ہوئے۔</verse>
				<verse number="5">(جدوں کوئی اپنے گھر دا ای بندوبست نئیں کر سکدا تے اوہ خُدا دی کلِیسیا دی کِیویں راکھی کرے گا؟)</verse>
				<verse number="6">نواں مُرید نا ہوئے متے فخر کر کے ابلیس دی سزا پائے۔</verse>
				<verse number="7">تے باہر والیاں وِچ نیک نام ہونا چاہیدا اے۔ تاں جو ملامت وِچ تے ابلیس دی پھاہی وِچ پَھس نا جائے۔</verse>
				<verse number="8">ایسے طرح معاونین نُوں وی سنجیدہ ہونا چاہیدا اے۔ نِگلّے تے شرابی تے ناجائز نفع لین دے لالچی نا ہون۔</verse>
				<verse number="9">تے خُدا دے اِیمان دے بھیت نُوں صاف دِل وِچ حفاظت نال رکھن۔</verse>
				<verse number="10">اوہ وی پہلاں ازمائے جان۔ پِچّھوں جے بے نُقص نِکلن۔ تے خِدمت دا کمّ کرن۔</verse>
				<verse number="11">ایسے طرح زنانِیاں وی سنجیدہ ہونیاں چاہیدیاں نیں۔ اُوج لان والِیاں نا ہون سگوں پرہیزگار تے سارِیاں گلّاں وِچ اِیمان دار ہون۔</verse>
				<verse number="12">خادم اِکّو اِک زنانی دے بندے ہون تے اپنے اپنے بچّیاں تے گھراں دا چنگی طرح بندوبست کر دے ہون۔</verse>
				<verse number="13">کیوں جو جیہڑے خِدمت دا کمّ چنگی طرح مُکاندے نیں اوہ اپنے لئی چَنگا رُتبہ تے اوس اِیمان وِچ جیہڑا یِسُوع مسِیح اُتّے اے۔ بڑی دلیری پاندے نیں۔</verse>
				<verse number="14">تیرے کول چھیتی آؤن دی آس کر کے مَیں ایہہ گلّاں تینُوں لِکھنا آں۔</verse>
				<verse number="15">تے جے مَینُوں چِر لگّے تے تُوں جان لے پئی خُدا دے گھر یعنی جِیوندے خُدا دی کلِیسیا وِچ جیہڑی سچیائی دا تھم تے نِیہہ اے۔ کِیویں وَرتنا چاہیدا اے۔</verse>
				<verse number="16">ایہدے وِچ شک نئیں پئی دِینداری دا بھید وَڈا اے یعنی اوہ جیہڑا جِسم وِچ ظاہر ہویا۔ تے رُوح وِچ راستباز مِتھیا گیا۔ تے فرِشتیاں وِچ وکھالی دِتّا۔ غیر قوماں وِچ اوہدی منادی ہوئی دُنیا وِچ مَنّیا گیا۔ تے جلال وِچ اُتانہہ چُکیا گیا۔</verse>
			</chapter>
			<chapter number="4">
				<verse number="1">پر رُوح صاف آکھدا اے۔ پئی آؤن والیاں زمانیاں وِچ کُجھ اِیمان نُوں چھڈ جان گے بُھلان والِیاں رُوحاں تے شیطان دِیاں تعلِیماں ولّ گَوہ کرن گے۔ تے اِیمان نُوں بُھل جان گئے۔</verse>
				<verse number="2">ایہہ اوہناں جُھوٹھیاں بندیاں دے فریب دے سببّوں ہوئے گا۔ جِنہاں اپنے دِلاں نُوں گویا تّتے لوہے نال داغی کِیتا۔</verse>
				<verse number="3">ایہہ لوک ویاہ کرن توں ٹھاکن گے تے اوہناں کھانیاں توں لانبھے رہن دا حُکم دین گے۔ جیہڑے خُدا ایسے لئی بنائے نیں۔ پئی اِیماندار تے سَچ نُوں پچھانن والے لوک اوہناں نُوں شُکر کر کے کھان۔</verse>
				<verse number="4">کیوں جو خُدا دِیاں بنائِیاں ہویاں سارِیاں شیواں چَنگیاں نیں تے کوئی شے اِنکار کرن جوگی نئیں۔ ایس شرط نال پئی شُکر کر کے لئی جائے۔</verse>
				<verse number="5">ایس لئی پئی خُدا دے کلام تے دُعا نال پاک ہوندی اے۔</verse>
				<verse number="6">جے تُوں بھراواں نُوں ایہہ گلّ یاد کرائیں گا۔ تے مسِیح یِسُوع دا چَنگا خادم بنیں گا۔ تے اِیمان تے اوس چنگی سِکھیا نال جِنہاں نُوں تُوں مَندا آیا ایں پلدا رہیں گا۔</verse>
				<verse number="7">پر بے اِیمانی دِیاں تے بُڈِّھیاں دِیاں کہانِیاں توں لانبھے رہو۔ تے دِینداری لئی مشق کریا کر۔</verse>
				<verse number="8">کیوں جو جِسمانی مشق دا فائدہ تھوڑے چِر لئی اے۔ پر دِینداری سارِیاں گلّاں وِچ فائدہ دیندی اے۔ ایس لئی پئی ہُن وی تے آؤن والی زِندگی دا وعدہ وی ایہدے نال ای اے۔</verse>
				<verse number="9">ایہہ سَچّی گلّ اے تے سبھنیں پاسیں مَنّن والی اے۔</verse>
				<verse number="10">کیوں جو اسی ایسے واسطے محنت تے جتن کرنے آں۔ پئی ساڈی آس اوس جِیوندے خُدا توں اے جیہڑا سارے بندیاں نُوں نجات دین والا اے۔ تے خاص کر اِیمان والیاں نُوں۔</verse>
				<verse number="11">ایہناں گلّاں دا حُکم دے تے سِکھا۔</verse>
				<verse number="12">کوئی تیری جوانی ولّوں تیری حقارت نا کرے۔ سگوں اِیمان والیاں لئی گلّاں کرن تے چال چَلّن تے پیار تے اِیمان پاکیزگی وِچ نمونہ بن۔</verse>
				<verse number="13">جد تِیکر مَیں نا آواں۔ پڑھن تے نصِیحت کرن تے سکھان ولّ دھیان رکھ۔</verse>
				<verse number="14">اوس بخشِش نُوں نا بُھل جیہڑی تیرے کول اے۔ تے نبُوّت دی راہِیں بزُرگاں دے ہتّھ رکھن نال تینُوں مِلی سی۔</verse>
				<verse number="15">ایہناں گلّاں دا فِکر کر تے ایہناں وِچ لگّا رہو۔ تاں جو تیرے وَدھن دا ساریاں نُوں پتا لگّے۔</verse>
				<verse number="16">اپنی تے اپنی تعلِیم دی راکھی کر۔ اوہناں گلّاں اُتّے پَکّا رہو۔ کیوں جو اجیہا کرن نال تُوں اپنی تے سُنن والیاں دی نجات دا سبّب ہوویں گا۔</verse>
			</chapter>
			<chapter number="5">
				<verse number="1">کِسے بُڈّھے نُوں نا جِھڑکیں۔ سگوں پئیو سمجھ کے نصِیحت کریں۔</verse>
				<verse number="2">تے گبھرُوآں نُوں بھرا سمجھ کے۔ تے بُڈِّھیاں زنانِیاں نُوں ماں سمجھ کے تے مُٹیاراں زنانِیاں نُوں پُوری پاکیزگی نال بھین سمجھ کے۔</verse>
				<verse number="3">اوہناں رَنڈِیاں زنانِیاں دی جیہڑیاں سَچّی مُچّی رَنڈِیاں نیں عِزّت کریں۔</verse>
				<verse number="4">تے جے کِسے رَنڈی زنانی دے پُتر پوترے ہون تے پہلاں اپنے گھرانے نال دِینداری دا ورتاؤ کرنا سِکھّن تے ماں باپ دا حق دین۔ کیوں جو ایہہ خُدا نُوں پسند اے۔</verse>
				<verse number="5">جیہڑی سَچّی مُچّی رَنڈی اے۔ تے اوہدا کوئی وی نئیں۔ اوہ خُدا اُتّے آس رکھدی اے۔ تے راتِیں دِنے بینتی تے دُعا وِچ لگّی رہندی اے۔</verse>
				<verse number="6">پر جیہڑی شوقِین بن گئی اے اوہ جِیوندیاں ای مر گئی اے۔</verse>
				<verse number="7">ایہناں گلّاں دا وی حُکم دے۔ تاں جو اوہ بے الزام رہن۔</verse>
				<verse number="8">جے کوئی اپنیاں تے خاص کر اپنے گھر والیاں دی وی خبر نا لَوے۔ تے اوہ اِیمان دا مُنکر تے بے اِیمان نالوں وی بَھیڑا اے۔</verse>
				<verse number="9">اوہ ای رَنڈی کتاب وِچ لِکھی جائے۔ جیہڑی سٹّھاں ورھیاں توں گھٹ نا ہوئے تے اِکّو ای بندہ کِیتا ہوئے۔</verse>
				<verse number="10">تے چَنگیاں کمّاں وِچ مشہُور ہوئے۔ بچّیاں نُوں پا لیا ہوئے تے پردیسیاں دی سیوا کِیتی ہوئے تے پاک لوکاں دے پَیر دھوتے ہون۔ تے خستہ حال والیاں دی مدد کِیتی ہوئے تے سارے نیک کمّ کرن وِچ لگّی رہی ہوئے۔</verse>
				<verse number="11">پر مُٹیار رَنڈِیاں دے نال نا لِکھیں۔ کیوں جو جد اوہ مسِیح دے اُلٹ جِسم دے تابعیاں ہو جاندِیاں نیں تے ویاہ کرنا چاہندیاں نیں۔</verse>
				<verse number="12">تے سزا دے لائق بن جاندِیاں نیں ایس لئی پئی اوہناں اپنے پہلے اِیمان نُوں چھڈ دِتّا۔</verse>
				<verse number="13">تے نالے گھر گھر پِھرکے وِھلِیاں رہناں سِکھ جاندِیاں نیں تے نِریاں وِھلِیاں ای نئیں رہندیاں سگوں بکواس کر دیاں رہندیاں نیں تے دُوجیاں دے کمّاں وِچ دخل وی دیندیاں نیں تے ناجائز گلّاں آکھدیاں نیں۔</verse>
				<verse number="14">سو مَیں چاہناں آں۔ پئی مُٹیار رَنڈِیاں ویاہ کر لین۔ تے اولاد جمّن تے گھر دا بندوبست کرن۔ تے کوئی وَیری بھلا بُرا نا آکھ سکے۔</verse>
				<verse number="15">کیوں جو بتھیریاں بُھل کے شیطان دِیاں ہوگِئیاں نیں۔</verse>
				<verse number="16">جے کِسے اِیمان والی زنانی کول رَنڈِیاں زنانِیاں ہون۔ تے اوہ ای اوہناں دی مدد کرے۔ تے کلِیسیا اُتّے بھار نا پائے۔ تاں جو اوہ اصلی رَنڈِیاں دی مدد کر سکے۔</verse>
				<verse number="17">جیہڑے بزُرگ چَنگے آگُو نیں۔ خاص کر کے اوہ جیہڑے کلام تے تعلِیم دی محنت کر دے نیں دُونی عِزّت دے قابل سمجھے جان۔</verse>
				<verse number="18">کیوں جو پاک کتاب ایہہ آکھدی اے۔ پئی گاہ وِچ وَگدے ڈھگّے دا مُنھ نا بَنّھ تے مزدُوری مزدُور دا حق اے۔</verse>
				<verse number="19">جیہڑا دعویٰ کِسے بزُرگ اُتّے کِیتا جائے۔ اوہنوں دو تِنّ گواہاں بِناں نا سُنیں۔</verse>
				<verse number="20">گُناہ کرن والیاں نُوں ساریاں دے سامھنے جِھڑک تاں جو دُوجیاں نُوں وی ڈر ہوئے۔</verse>
				<verse number="21">خُدا تے خُداوند یِسُوع مسِیح تے چُنیاں ہویاں فرِشتیاں دے سامھنے مَیں تینُوں آکھ دینا آں پئی ایہناں گلّاں اُتّے انصاف نال عمل کریں تے کوئی کمّ رَئی نال نا کریں۔</verse>
				<verse number="22">کِسے بندے اُتّے چھیتی نا ہتّھ رکھّیں تے دُوجیاں دے گُناہ وِچ نا رَلیں۔ تے اپنے آپ نُوں پاک رکھّیں۔</verse>
				<verse number="23">اگّے نُوں نِرا پانی نا پِیویں۔ سگوں اپنے ڈِھڈ تے ویلے کویلے دی کمزوری دے سببّوں تھوڑی جیہی مَے وی ورتیا کریں۔</verse>
				<verse number="24">بُہتے بندیاں دے گُناہ ظاہر ہو جاندے نیں۔ تے پہلاں ای عدالت وِچ اَپڑ جاندے نیں۔ تے بتھیریاں دے پِچّھوں اَپڑ دے نیں۔</verse>
				<verse number="25">ایسے طرح بُہتے چنگے کمّ وی ظاہر ہو جاندے نیں تے جیہڑے ہوری طرح دے نیں اوہ وی چُھپ نئیں سکدے۔</verse>
			</chapter>
			<chapter number="6">
				<verse number="1">جیہڑے نوکر جُولے ہیٹھ نیں اپنے اپنے مالکاں نُوں پُوری عِزّت دے قابل جانن۔ تاں جو خُدا دا ناں تے تعلِیم بدنام نا ہوئے۔</verse>
				<verse number="2">تے جِنہاں دے مالک اِیمان والے نیں اوہ اوہناں نُوں بھرا ہون دے سببّوں حِقیر نا جانن سگوں ایس لئی وَدّھ کے اوہناں دی سیوا کرن۔ پئی فائدہ لین والے اِیماندار تے پیارے نیں۔ تُوں ایہناں گلّاں دی تعلِیم تے نصِیحت دے۔</verse>
				<verse number="3">جے کوئی بندہ ہور تعلِیم دیندا اے۔ تے ٹھیک گلّاں نُوں یعنی ساڈے خُداوند یِسُوع مسِیح دِیاں گلّاں تے تعلِیم نئیں مَندا جیہڑی دِینداری دے سببّوں اے۔</verse>
				<verse number="4">اوہ مغرُور اے تے کُجھ وی نئیں جان دا سگوں اوہنوں بحث تے لفظی جھگڑیاں دی بیماری اے۔ جِنہاں توں ساڑا۔ لڑائِیاں۔ تے بدگوئِیاں تے بدنِیتی۔</verse>
				<verse number="5">تے اوہناں بندیاں وِچ جھگڑے ہوندے نیں جِنہاں دی عقل وِگڑ گئی اے۔ تے سچیائی توں خالی نیں۔ تے دِینداری نُوں نفع لین دا وسیلہ سمجھدے نیں۔</verse>
				<verse number="6">ہاں دِینداری صبر دے نال تے بڑے نفع دا وسیلہ اے۔</verse>
				<verse number="7">کیوں جو نا اسی دُنیا وِچ کُجھ لیائے تے نا ہُن کُجھ ایہدے وِچوں لے جا سکنے آں۔</verse>
				<verse number="8">سو جے ساڈے کول کھان ہنڈان نُوں اے تے اوسے اُتّے صبر کریئے۔</verse>
				<verse number="9">پر جیہڑے دَولتمند بننا چاہندے نیں اوہ ایسے ای ازمایش تے پھاہی تے بُہت ساری واہیات تے نُقصان دین والِیاں خواہشاں وِچ پَھس جاندے نیں جیہڑیاں بندیاں نُوں بربادی تے مَوت دے دریا وِچ ڈوب دیندیاں نیں۔</verse>
				<verse number="10">کیوں جو پَیسے دی مُحبّت سارِیاں بُرائیاں دی اِک جڑ اے۔ جِہدی تانگھ وِچ بتھیریاں اِیمان ولّوں پرت کے اپنے دِلاں نُوں وَن سَونّے روگاں نال وِنّھ لیا اے۔</verse>
				<verse number="11">پر تُوں اَے خُدا دے بندیا۔ ایہناں گلّاں توں نَسّ تے راستبازی تے دِینداری تے اِیمان تے مُحبّت تے صبر تے حلِیمی دے مگر لگ۔</verse>
				<verse number="12">اِیمان دی چنگی کُشتی گُھل اوس سدا دی زِندگی اُتّے قبضہ کر لے۔ جِہدے لئی سدّیا گیا سَیں۔ تے بتھیرے گواہاں اگّے چَنگا اِقرار کِیتا سی۔</verse>
				<verse number="13">مَیں اوس خُدا نُوں جیہڑا سارِیاں شیواں نُوں جوالدا اے۔ تے مسِیح یِسُوع نُوں جِس پُنطِیُس پِیلاطُس دے اگّے چَنگا اِقرار کِیتا سی گواہ کر کے تینُوں پَکّی کرنا آں۔</verse>
				<verse number="14">پئی ساڈے خُداوند یِسُوع مسِیح دے ظاہر ہون تِیکر حُکم نُوں بے نُقص تے بے عیب رکھ۔</verse>
				<verse number="15">اوہنوں اوہ چنگے ویلے وِچ ظاہر کرے گا۔ جیہڑا مُبارک تے اِکّو حاکم تے بادشاہاں دا بادشاہ تے خُداونداں دا خُداوند اے۔</verse>
				<verse number="16">بے انت زِندگی نِری اوہدی اے۔ تے اوہ چانن وِچ رہندا اے۔ جِتّھے کوئی اَپڑ نئیں سکدا۔ تے نا کِسے بندے اوہنوں ویکھیا اے۔ تے نا ویکھ سکدا اے۔ اوہدی عِزّت تے بادشاہی سدا تِیکر رہے۔ آمِین۔</verse>
				<verse number="17">ہُن دے جہان دیاں دَولت منداں نُوں حُکم دے۔ پئی مغرُور نا ہون تے قیم نا رہن والی دَولت اُتّے نئیں سگوں خُدا اُتّے آس رکھن۔ جیہڑا سانُوں سواد لین واسطے سارِیاں شیواں کُھلے دِل نال دیندا اے۔</verse>
				<verse number="18">تے نیکی کرن تے چنگے کمّاں وِچ دَولتمند بنن تے سخی ہون نُوں تیار تے مدد کرن اُتّے قیم ہون۔</verse>
				<verse number="19">تے اگّے واسطے اِک چنگی نِینّھ قیم کر رکھن۔ تاں جو اصلی زِندگی اُتّے قبضہ کر لین۔</verse>
				<verse number="20">اَے تِیمُتِھیُس ایس امانت نُوں چنگی طرح رکھ۔ تے جیہڑے عِلم نُوں عِلم آکھنا ای نئیں چاہیدا۔ اوہدی واہیات بکواساں تے مخالفتاں اُتّے دھیان نا کر۔</verse>
				<verse number="21">بُہتے اوہدا اِقرار کر کے اِیمان ولّوں بُھل گئے نیں۔ تُہاڈے اُتّے فضل ہوندا رہے۔</verse>
			</chapter>
		</book>
		<book number="55">
			<chapter number="1">
				<verse number="1">پَولُس ولّوں جیہڑا خُدا دی مرضی نال مسِیح یِسُوع دا رسُول اے اوس زِندگی دے وعدے دے سببّوں جیہڑا مسِیح یِسُوع وِچ اے۔</verse>
				<verse number="2">پیارے پُتر تِیمُتِھیُس دے ناں۔ خُدا باپ تے ساڈے خُداوند مسِیح یِسُوع ولّوں فضل تے رَحم تے تسلّی ہوئے۔</verse>
				<verse number="3">جیہڑے خُدا دی بندگی وِچ صاف دِل نال پئیو دادیاں دے طریقے اُتّے کرنا واں اوہدا شُکر کرنا آں۔ پئی اپنیاں دُعاواں وِچ ہرویلے تینُوں یاد کرنا آں۔</verse>
				<verse number="4">تے تیرے اَتھرُواں نُوں یاد کر کے راتِیں دِنے تیرے مِلن دی چاہ رکھنا آں۔ پئی خُوشی وِچ بھر جاواں۔</verse>
				<verse number="5">تے مَینُوں تیرا اوہ سَچّا اِیمان یاد کرایا گیا اے۔ جیہڑا پہلاں تیری نانی لُوئس تے تیری ماں یُونِیکے رکھدی سی۔ تے مَینُوں یقِین اے۔ پئی تُوں وی رکھیا اے۔</verse>
				<verse number="6">ایسے سبّب مَیں تینُوں یاد کراناں آں۔ پئی تُوں خُدا دی اوس برکت نُوں بَھکھا جیہڑی تینُوں میرے ہتّھ رکھن نال مِلی۔</verse>
				<verse number="7">کیوں جو خُدا سانُوں ڈرن والی رُوح نئیں سگوں طاقت تے پیار تے سُرت دی رُوح دِتّی اے۔</verse>
				<verse number="8">سو ساڈے خُداوند دی گواہی توں تے میرے کولوں جیہڑا اوہدا قیدی آں شرم نا کر۔ سگوں اوس خُدا دی قُدرت نال خُوشخبری دی خاطر میرے نال دُکھ سہہ۔</verse>
				<verse number="9">جِس سانُوں نجات دِتّی تے پاک بُلاوے نال بُلایا۔ ساڈے کمّاں دے سببّوں نئیں۔ سگوں اپنے خاص اِرادے تے اوس فضل دے سببّوں جیہڑا مسِیح یِسُوع وِچ ساڈے اُتّے مُڈھوں ای ہویا۔</verse>
				<verse number="10">پر ہُن ساڈے نجات دین والے مسِیح یِسُوع دے ظاہر ہون توں ظاہر ہویا۔ جِس مَوت نُوں برباد تے زِندگی تے بقا نُوں اوس خُوشخبری دی راہِیں چانن والا کر دِتّا۔</verse>
				<verse number="11">جِہدے لئی مَیں مَنّاد تے رسُول تے اُستاد بنیا آں۔</verse>
				<verse number="12">ایسے سبّب مَیں ایہہ دُکھ وی سہنا آں۔ پر شرماؤندا نئیں۔ کیوں جو جِہدے اُتّے مَیں اِیمان لیاندا اے۔ اوہنوں جاننا آں تے مَینُوں یقِین اے پئی اوہ میری امانت دی اوس دِن تِیکر حفاظت کر سکدا اے۔</verse>
				<verse number="13">جیہڑیاں ٹھیک گلّاں تُوں میرے کولوں سُنیاں اوس اِیمان تے پیار دے نال جیہڑا مسِیح یِسُوع وِچ اے۔ اوہناں دا خُلاصہ یاد رکھ۔</verse>
				<verse number="14">اوس پاک رُوح دی راہِیں جیہڑا ساڈے وِچ وسّیا ہویا اے۔ اوس چنگی امانت دی حفاظت کر۔</verse>
				<verse number="15">تے تُوں ایہہ جاننا ایں پئی آسِیہ دے سارے لوک میرے ولّوں پھر گئے جِنہاں وِچوں فُوگلُس تے ہرمُگِنیُس نیں۔</verse>
				<verse number="16">خُداوند اُنیسِفرُس دے ٹبّر اُتّے رَحم کرے۔ کیوں جو اوس بُہتی واری مَینُوں تازیاں کِیتا تے میری قید تُوں شرمندہ نا ہویا۔</verse>
				<verse number="17">سو جد اوہ رُومہ وِچ آیا تے کوشش نال لَبّھ کے مَینُوں مِلیا۔</verse>
				<verse number="18">(خُداوند اوہنوں ایہہ بخشے۔ پئی اوس دِن اوہدے اُتّے خُداوند دا رَحم ہوئے۔) تے جیہڑیاں خِدمتاں اوس اِفِسُس وِچ کِیتیاں تُوں چنگی طرح جاننا ایں۔</verse>
			</chapter>
			<chapter number="2">
				<verse number="1">سو میرے پُتر تُوں اوس فضل نال جیہڑا مسِیح یِسُوع وِچ اے تگڑا ہو۔</verse>
				<verse number="2">تے جیہڑیاں گلّاں میرے کولوں بتھیرے گواہاں دے سامھنے سُنیاں نیں اوہناں نُوں اجیہے دیانتدار بندیاں نُوں سونپ جیہڑے ہورناں نُوں وی سکھان دے لائق ہون۔</verse>
				<verse number="3">مسِیح یِسُوع دے چنگے سپاہی وانگر میرے نال دُکھ سہہ۔</verse>
				<verse number="4">کوئی سپاہی لڑائی دے ویلے دُنیا دے معاملیاں وِچ نئیں پھسدا۔ سگوں اپنے بھرتی کرن والے نُوں خُوش کر دا اے۔</verse>
				<verse number="5">دنگل وِچ گُھلن والے نُوں وی جد تِیکر قاعدے نال نا گُھلے تاج نئیں مِلدا۔</verse>
				<verse number="6">جیہڑا زمیندار محنت کر دا اے۔ اوہنوں فصل دا حِصّہ پہلاں مِلنا چاہیدا اے۔</verse>
				<verse number="7">جو کُجھ مَیں آکھنا آں۔ اوہدے اُتّے خیال کر۔ خُداوند تینُوں سارِیاں گلّاں دی سمجھ دے گا۔</verse>
				<verse number="8">یِسُوع مسِیح نُوں یاد رکھ جیہڑا داؤد دی نسل وِچوں اے۔ تے میری اوس خُوشخبری دے سببّوں مُردیاں وِچوں جی اُٹھیا۔</verse>
				<verse number="9">جِہدے لئی مَیں بدکار وانگر دُکھ سہناں آں۔ ایتھوں تِیکر پئی قید آں۔ پر خُدا دا کلام قید نئیں۔</verse>
				<verse number="10">ایسے سبّب مَیں چُنیاں ہویاں لوکاں دی خاطر سبھ کُجھ سہنا آں پئی اوہناں نُوں وی اوہ نجات جیہڑی مسِیح یِسُوع وِچ اے۔ سدا دے جلال نال مِل جائے۔</verse>
				<verse number="11">سَچّی گلّ ایہہ اے پئی جے اسی اوہدے نال مر گئے۔ تے اوہدے نال جی وی اُٹھاں گے۔</verse>
				<verse number="12">جے اسی دُکھ سہاں گے۔ تے اوہدے نال بادشاہی وی کراں گے۔ جے اسی اوہدا اِنکار کراں گے۔ تے اوہ وی ساڈا اِنکار کرے گا۔</verse>
				<verse number="13">جے اسی بے وفا ہو جاواں گے۔ تَد اوہ وفادار ای رہے گا۔ کیوں جو اوہ اپنا اِنکار نئیں کر سکدا۔</verse>
				<verse number="14">ایہہ گلّاں اوہناں نُوں یاد کرا۔ تے خُداوند دے سامھنے پَکّی کر پئی لفظی تکرار نا کرن جِہدے توں کُجھ وی فائدہ نئیں سگوں سُنن والے وِگڑ جاندے نیں۔</verse>
				<verse number="15">اپنے آپ نُوں خُدا دے سامھنے مقبُول تے اجیہے کمّ کرن والے وانگر پیش کرن دی کوشش کر جِہنُوں شرمندہ ہونا نا پَوے۔ جیہڑا سَچّے کلام نُوں چج نال کمّ وِچ لیاؤندا اے۔</verse>
				<verse number="16">پر واہیات بکواس توں پرہیز کر۔ کیوں جو اجیہے بندے ہور وی بیدینی وِچ وَدھن گے۔</verse>
				<verse number="17">تے اوہناں دا کلام گھنبِیر وانگر کھاندا رہے گا۔ ہُمِنِیُس تے فِلیتُس اوہناں وِچوں ای نیں۔</verse>
				<verse number="18">اوہ ایہہ آکھ کے پئی قیامت ہوگئی اے سچیائی توں پھر گئے نیں۔ تے بعضیاں دا اِیمان وگاڑ دے نیں۔</verse>
				<verse number="19">تَد وی خُدا دی پَکّی نِینّھ قیم رہندی اے۔ تے اوہدے اُتّے ایہہ مُہر اے پئی خُداوند اپنیاں نُوں پچھاندا اے۔ تاں جو کوئی خُداوند دا ناں لَیندا اے۔ ناراستی توں مُڑ جائے۔</verse>
				<verse number="20">وڈّے گھر وِچ نا نِرے سونے چاندی دے بھانڈے ہوندے نیں سگوں لکڑ تے مِٹّی دے وی بعضے عِزّت تے بعضے بے عِزّتی دے لئی۔</verse>
				<verse number="21">سو جیہڑا اوہناں توں وکھرا ہو کے اپنے آپ نُوں پاک کرے گا اوہ عِزّت دا بھانڈا ہوئے گا تے پاک بنے گا۔ تے مالک دے کمّ دے لائق تے ہر اِک نیک کمّ دے لئی تیار ہوئے گا۔</verse>
				<verse number="22">جوانی دِیاں خواہشاں توں بچ۔ جیہڑے صاف دِلی نال خُداوند توں دُعا منگدے نیں۔ اوہناں دے نال راستبازی تے اِیمان تے پیار تے صُلح دا لَبّھن والا ہو۔</verse>
				<verse number="23">پر بےکل تے نادانی دے مخولاں توں ایہہ جان کے وکھرا رہ۔ پئی اوہ جھگڑا پَیدا کر دے نیں۔</verse>
				<verse number="24">تے چَنگا نئیں پئی خُداوند دا بندہ جھگڑا کرے سگوں ساریاں دے نال نرمی کرے تے تعلِیم دین دے لائق تے صبر کرن والا ہوئے۔</verse>
				<verse number="25">تے مخالفت کرن والیاں نُوں حلِیمی نال تعلِیم دے۔ شاید خُدا اوہناں نُوں تَوبہ دی طاقت بخشے پئی اوہ سچیائی نُوں جانن۔</verse>
				<verse number="26">تے خُداوند دے بندے دے ہتھّوں خُدا دی مرضی دے قیدی ہون تے ابلیس دی پھاہی تُوں چُھٹن۔</verse>
			</chapter>
			<chapter number="3">
				<verse number="1">تے ایہہ جان رکھ پئی اخِیری زمانے وِچ بَھیڑے دِن آؤن گے۔</verse>
				<verse number="2">پئی بندے خود غرض پَیسے دے پیارے شیخی مارن والے مغرُور بُرا آکھن والے ماں پئیو دے نافرمان ناشکرے تے ناپاک۔</verse>
				<verse number="3">اصلی پیار توں خالی پتّھر دِل تُہمت لان والے تے بے مُہّار بَھیڑی طبیعت والے نیکی دے وَیری۔</verse>
				<verse number="4">دغاباز۔ ڈِھیٹھ۔ گُھمنّڈی۔ خُدا نالوں دُنیا دِیاں خُوشیاں نُوں بُہتا پسند کرن والے ہون گے۔</verse>
				<verse number="5">اوہ دِینداری دی ڈول تے رکھن گے۔ پر اوہدے اثر نُوں نا مَنّن گے۔ اجیہے تُوں وکھرا ہو جا۔</verse>
				<verse number="6">اوہناں ای وِچوں اوہ لوک نیں جیہڑے گھراں وِچ چُپ چاپ وڑے ہوئے نیں۔ تے اوہناں بَھیڑیاں زنانِیاں نُوں وی وَس وِچ کر لَیندے نیں۔ جیہڑیاں گُناہ وِچ پھسیاں ہویاں نیں۔ تے ہر طرح دی خواہشاں دے وِچ نیں۔</verse>
				<verse number="7">تے سدا سِکھدِیاں رہندیاں نیں۔ پر سچیائی دی پچھان تِیکر کدی وی نئیں اَپڑ دِیاں۔</verse>
				<verse number="8">تے جیویں ینیّس تے یمبریس نیں مُوسیٰ دی مخالفت کِیتی سی۔ ایسے طرح ایہہ لوک وی سچیائی دی مخالفت کر دے نیں۔ ایہہ اجیہے بندے نیں جِنہاں دی عقل وِگڑی ہوئی اے۔ تے اِیمان ولّوں مقبُول نئیں۔</verse>
				<verse number="9">پر اوہ ایدوں وَدّھ نا کر سکن گے۔ ایس کر کے پئی اوہناں دی بے وقوفی ساریاں بندیاں اُتّے ظاہر ہو جائے گی۔ جیویں اوہناں دی وی ہوگئی سی۔</verse>
				<verse number="10">پر تُوں تعلِیم۔ چال چَلّن۔ اِرادے۔ اِیمان۔ صبر۔ مُحبّت۔ برداشت۔ ستائے جان۔ تے دُکھ دَرد سہن وِچ میری پَیروی کِیتی۔</verse>
				<verse number="11">یعنی اجیہے دُکھاں وِچ جیہڑے انطاکیہ تے اِکُنِیُم تے لُسترہ وِچ میرے اُتّے پئے تے ہورناں دُکھاں وِچ وی جیہڑے مَیں سہے نیں۔ پر خُداوند مَینُوں اوہناں ساریاں توں بچایا۔</verse>
				<verse number="12">سگوں جِنّے مسِیح یِسُوع وِچ دِینداری دے نال زِندگی کٹنی چاہندے نیں۔ اوہ سارے ستائے جان گے۔</verse>
				<verse number="13">تے بُرے تے دھوکھے باز بندے فریب دیندے تے فریب کھاندے وِگڑدے لگے جان گے۔</verse>
				<verse number="14">پر تُوں اوہناں گلّاں اُتّے جیہڑیاں تُوں سِکھیاں سن۔ تے جِنہاں دا یقِین تینُوں دوایا گیا سی ایہہ جان کے قیم رہ پئی تُوں کِنّاں لوکاں کولوں سِکھیاں سن۔</verse>
				<verse number="15">تے ایہہ وی پئی شُروع توں اوہناں پاک کِتاباں توں تُوں واقف سَیں جیہڑیاں تینُوں مسِیح یِسُوع اُتّے اِیمان لیاؤن نال نجات حاصِل کرن دے لئی دانائی دے سکدِیاں نیں۔</verse>
				<verse number="16">ہر اِک کتاب جیہڑی خُدا دے اِلہام توں اے۔ اوہ تعلِیم تے الزام تے صلاح تے راستبازی دی تعلِیم واسطے فائدہ مند وی اے۔</verse>
				<verse number="17">تاں جو خُداوند دا بندہ کامِل بنے تے ہر اِک نیک کمّ دے واسطے بالکل تیار ہوئے۔</verse>
			</chapter>
			<chapter number="4">
				<verse number="1">خُدا تے مسِیح یِسُوع نُوں جیہڑا جِیوندیاں تے مویاں ہویاں دی عدالت کرے گا۔ گواہ کر کے تے اوہدے ظاہر ہون توں بادشاہی نُوں یاد دوا کے مَیں تینُوں آکھنا آں۔</verse>
				<verse number="2">پئی تُوں کلام دی منادی کر۔ ویلے کویلے تیار رہ۔ تے ہر طرح دے صبر تے تعلِیم دے نال الزام دے۔ تے ملامت تے نصِیحت کر۔</verse>
				<verse number="3">کیوں جو اجیہا ویلا آوے گا۔ پئی لوک صحِیح تعلِیم دی برداشت نا کرن گے۔ سگوں کنّاں دی جلُون دے سببّوں اپنیاں اپنیاں خواہشاں دے سببّوں بتھیرے اُستاد کرن گے۔</verse>
				<verse number="4">تے اپنے کنّاں نُوں سچیائی ولّوں فیر کے کہانِیاں اُتّے لان گے۔</verse>
				<verse number="5">پر تُوں سارِیاں گلّاں وِچ ہُشیار رہ۔ دُکھ سہہ۔ اِنجِیل دا کمّ کر۔ اپنی خِدمت نُوں پُوریاں کر۔</verse>
				<verse number="6">پئی مَیں ہُنے قُربان پیا ہُنا آں۔ تے میرے کُوچ دا ویلا آ پُجیا اے۔</verse>
				<verse number="7">مَیں چَنگا دنگل گھلّیا اے مَیں دَوڑ مُکا چھڈی۔ مَیں اِیمان نُوں سانبھ رکھیا۔</verse>
				<verse number="8">اگّے لئی میرے واسطے راستبازی دا اوہ تاج رکھیا ہویا اے۔ جیہڑا راستباز نیائِیں یعنی خُداوند مَینُوں اوس دِن دے گا۔ تے نِرا مَینُوں ای نئیں سگوں اوہناں ساریاں نُوں وی جیہڑے اوہدے ظاہر ہون دی اُڈِیک وِچ نیں۔</verse>
				<verse number="9">میرے کول چھیتی آؤن دی کوشش کر۔</verse>
				<verse number="10">کیوں جو دِیماس ایس دُنیا نُوں پیار کر کے مَینُوں چھڈ کے تھِسّلُنِیکے نُوں ٹُر گیا۔ تے کریسکینس گلِتیہ نُوں تے طِطُس دِلمتیہ نُوں۔</verse>
				<verse number="11">اِکّو لُوقا میرے نال اے۔ مرقس نُوں نال لے کے آجا کیوں جو خِدمت لئی اوہ میرے کمّ دا اے۔</verse>
				<verse number="12">مَیں تُخِکس نُوں اِفِسُس وِچ گھل دِتّا اے۔</verse>
				<verse number="13">جیہڑا چوغہ مَیں تروآس وِچ کرپُس دے کول چھڈ آیا آں جدوں تُوں آویں اوہ تے کِتاباں خاص کر چَمّ پتّر لَیندا آویں۔</verse>
				<verse number="14">سکندر ٹھٹھیار میرے نال بُہت بُرائیاں کِیتیاں۔ خُداوند اوہنوں اوہدے کمّاں پِچّھے بدلہ دے گا۔</verse>
				<verse number="15">اوہدے توں تُوں ہُشیار رہ۔ کیوں جو اوس ساڈیاں گلّاں دی بڑی مخالفت کِیتی۔</verse>
				<verse number="16">میری پہلی پیشی میرے نال کوئی نئیں سی۔ سگوں مَینُوں ساریاں چھڈ دِتّا۔ اوہناں نُوں ایہدا حِساب نا دینا پَوے۔</verse>
				<verse number="17">پر خُداوند میرا مددگار سی۔ تے مَینُوں ہِمّت دِتّی۔ تاں جو میری راہِیں اِنجِیل دا سنیہا مشہُور ہو جائے تے سارِیاں قوماں سُن لین۔ تے مَیں شیر دے مُنھ وِچوں چھڈایا گیا۔</verse>
				<verse number="18">خُداوند ہر اِک بُرے کمّ توں بچاوے گا۔ تے اپنی اسمانی بادشاہی وِچ صحِیح سلامت اَپڑائے گا۔ اوہدا جلال سدا تِیکر ہوندا رہے آمِین۔</verse>
				<verse number="19">پرسِکّلہ تے اَکوِلہ تے اُنیسِفرُس دے ٹبّر نُوں سلام آکھنا۔</verse>
				<verse number="20">اِراستُس کُرِنتِھس وِچ رہیا تے ترُفِمُس نُوں مَیں مِیلیتُس وِچ بیمار چھڈیا۔</verse>
				<verse number="21">سِیال توں پہلاں میرے کول آؤن دی کوشش کر۔ یُوبُولُس تے پُودینس تے لِینُس تے کلودِیہ تے سارے بھرا تینُوں سلام آکھدے نیں۔</verse>
				<verse number="22">خُداوند تیری رُوح دے نال رہے۔ تُہاڈے اُتّے فضل ہوندا رہے۔</verse>
			</chapter>
		</book>
		<book number="56">
			<chapter number="1">
				<verse number="1">پَولُس ولّوں جیہڑا خُدا دا غلام تے یِسُوع مسِیح دا رسُول اے خُدا دے چُنیاں ہویاں دے اِیمان تے اوس سچیائی دی پچھان لئی جیہڑی دِینداری سیتی اے۔</verse>
				<verse number="2">اوس سدا دی زِندگی دی آس وِچ جِہدا وعدہ مُڈھ تِھیں خُدا کِیتا سی۔ جیہڑا جُھوٹھ نئیں مار سکدا۔</verse>
				<verse number="3">پر اپنے ویلے سِر اپنے کلام نُوں اوس سنیہے وِچ اُگھیڑیا۔ جیہڑا ساڈے نجات دین والے خُدا دے حُکم دے سببّوں میرے سپُرد ہویا۔</verse>
				<verse number="4">طِطُس دے ناں جیہڑا اِیمان دی سانجھ وِچ میرا سَچّا پُتر اے۔ خُدا باپ تے ساڈے نجات دین والے مسِیح یِسُوع ولّوں فضل تے تسلّی ہوئے۔</verse>
				<verse number="5">مَیں کریتے وِچ تینُوں ایس لئی چھڈیا سی پئی تُوں جِنہاں گلّاں وِچ کسر رہ گئی سی ٹھیک کریں۔ تے جیویں مَیں حُکم دِتّا ساریاں شہراں وِچ اجیہے بزُرگ نامزد کر۔</verse>
				<verse number="6">جیہڑے بے الزام تے اِک زنانی دے گھر والے ہون۔ تے اوہناں دی اولاد اِیمان والی ہوئے تے بدچلنی تے سرکشی دے سبّب بدنام نا ہوئے۔</verse>
				<verse number="7">کیوں جو نِگہبان ایس واسطے پئی خُدا دا مُختِیار اے بے الزام ہونا چاہیدا اے۔ نا ضِدی ہوئے۔ نا غُصّے والا۔ نا نشئی ہو کے شور کرن والا۔ نا مارن والا۔ نا ناجائز نفع دا لالچی۔</verse>
				<verse number="8">پر مُسافراں دی تواضع کرن والا۔ نیکی نُوں پسند کرن والا۔ سُرت والا تے نیائِیں۔ پاک تے پرہیزگار ہوئے۔</verse>
				<verse number="9">تے اِیمان دے کلام نُوں جیہڑا ایس تعلِیم دے سببّوں اے پَھڑی رکھّے۔ پئی ٹھیک تعلِیم نال نصِیحت وی کرے۔ تے مخالفاں نُوں وی منائے۔</verse>
				<verse number="10">کیوں جو بتھیرے لوک نافرمان تے بیُہودہ گلّاں کرن والے تے دھوکھے باز نیں خاص کر سُنت والیاں وِچوں۔</verse>
				<verse number="11">اوہناں دا مُنھ بند کرنا چاہیدا اے اوہناں لوکاں ناجائز نفع لئی بَھیڑیاں گلّاں سِکھا کے گھراں دے گھر اُجاڑ چھڈے۔</verse>
				<verse number="12">اوہناں وِچوں اِکّی آکھیا اے۔ جیہڑا سگوں اوہناں دا اپنا نبی سی۔ پئی کریتی سدا جُھوٹھے بَھیڑے پشُو۔ آہلکی پیٹُو ہوندے نیں۔</verse>
				<verse number="13">ایہہ گواہی سَچّی اے۔ پر اوہناں نُوں چنگی طرح جھاڑ پئی اوہناں دا اِیمان ٹھیک ہوئے۔</verse>
				<verse number="14">تے یہُودِیاں دِیاں کہانِیاں تے اوہناں بندیاں دے حُکماں اُتّے دھیان نا کرن۔ جیہڑے سچیائی ولّوں بَھوں جاندے نیں۔</verse>
				<verse number="15">پاک لوکاں واسطے سارِیاں شیواں پاک نیں۔ پر پلِیت تے بے اِیمان لوکاں واسطے کُجھ وی پاک نئیں۔ پر اوہناں دی عقل تے دِل دونویں پلِیت نیں۔</verse>
				<verse number="16">اوہ خُدا دی پچھان دا دعویٰ کر دے نیں۔ پر اپنے کمّاں نال اوہدا اِنکار کر دے نیں۔ کیوں جو اوہ مکرُوہ تے نافرمان نیں تے کِسے نیک کمّ دے لائق نئیں۔</verse>
			</chapter>
			<chapter number="2">
				<verse number="1">پر تُوں اوہ گلّاں دس جیہڑیاں ٹھیک تعلِیم نُوں پَھبدِیاں نیں۔</verse>
				<verse number="2">ایہہ پئی بُڈّھے پرہیزگار سنجیدہ تے سُرت والے ہون۔ اوہناں دا اِیمان۔ تے مُحبّت۔ تے صبر ٹھیک ہوئے۔</verse>
				<verse number="3">ایسے طرح بُڈِّھیاں زنانِیاں دی چال ڈھال ادب والی ہوئے۔ چُغلی کرن والِیاں تے شرابی نا ہون پر ٹھیک گلّاں دسن والِیاں ہون۔</verse>
				<verse number="4">مُٹیاراں نُوں سکھان پئی اپنے اپنے گھر والیاں نُوں پیار کرن بچّیاں نُوں پیار کرن۔</verse>
				<verse number="5">تے پرہیزگار۔ تے پاک۔ تے گھر دے کمّ کرن والیاں۔ تے مہربان ہون۔ تے اپنے اپنے گھر والیاں دے حُکم وِچ رہن تاں جو خُدا دا کلام بدنام نا ہوئے۔</verse>
				<verse number="6">جواناں نُوں وی ایسے طرح مَت دے۔ پئی پرہیزگار بنن۔</verse>
				<verse number="7">سارِیاں گلّاں وِچ اپنے آپ نُوں نیک گلّاں دا نمونہ بنا۔ تیری تعلِیم وِچ صفائی تے سنجِیدگی ہوئے۔</verse>
				<verse number="8">تے اجیہا نیک کلام ہوئے جیہڑا الزام ہیٹھ نا آوے۔ تاں جو مخالف ساڈے اُتّے کوئی عیب نا لاسکن سگوں شرمندے ہون۔</verse>
				<verse number="9">نَوکراں نُوں نصِیحت کر۔ پئی اپنے مالکاں دے تابِع رہن سارِیاں گلّاں وِچ اوہناں نُوں خُوش رکھن۔ مالک دا آکھا نا موڑن۔</verse>
				<verse number="10">چوری تے چالاکی نا کرن۔ سگوں پُوری دیانتداری نُوں چنگی طرح ظاہر کرن۔ پئی اوہ سارِیاں گلّاں وِچ ساڈے نجات دین والے خُدا دی تعلِیم نُوں سنگارن۔</verse>
				<verse number="11">کیوں جو خُدا دا اوہ فضل دِس پیا اے۔ جیہڑا سارے بندیاں دی نجات دا سبّب اے۔</verse>
				<verse number="12">تے سانُوں سِکھاؤندا اے۔ پئی بیدینی تے دُنیاوی خواہشاں نُوں چھڈ کے ایس جہان وِچ پرہیز تے نیکی تے دِینداری نال زِندگی کٹیئے۔</verse>
				<verse number="13">تے اوس مُبارک آس یعنی اپنے بزُرگ خُدا تے نجات دین والے یِسُوع مسِیح دے جلال دے ظاہر ہون دی اُڈِیک وِچ رہئے۔</verse>
				<verse number="14">جِس اپنے آپ نُوں ساڈے لئی دے دِتّا۔ پئی سانُوں ساری بیدینی توں ڈنڈ بھرکے چھڈائے تے پاک کر کے اپنے خاص وِرثہ لئی اِک اُمّت بنائے۔ جیہڑی نیک کمّاں وِچ سرگرم ہوئے۔</verse>
				<verse number="15">پُورے اختیار نال ایہہ گلّاں آکھ تے نصِیحت دے تے جِھڑک کوئی تینُوں ماڑا نا سمجھے۔</verse>
			</chapter>
			<chapter number="3">
				<verse number="1">اوہناں نُوں یاد دوا پئی حاکماں تے اختیار والیاں دے تابعیاں رہن اوہناں دا حُکم مَنّن تے سارے نیک کمّاں لئی تیار رہن۔</verse>
				<verse number="2">کِسے نُوں بُرا بھلا نا آکھن۔ جھگڑالو نا ہون پر نرم طبیعت ہون تے سارے بندیاں نال حلِیمی دا سلُوک کرن۔</verse>
				<verse number="3">کیوں جو اسی وی پہلاں نادان۔ نافرمان۔ دھوکھا کھان والے تے بُریاں خواہشاں تے خُوشیاں دے غلام ساں۔ تے دُکھ۔ تے ساڑا کر دے ساں۔ نفرت دے لائق ساں تے آپو وِچ وَیر رکھدے ساں۔</verse>
				<verse number="4">پر جد ساڈے نجات دین والے خُدا دی مِہربانی تے بندیاں نال اوہدی مُحبّت دِس پئی۔</verse>
				<verse number="5">تے اوس سانُوں چھڈایا۔ پر راستبازی دے کمّاں دے سببّوں نئیں جیہڑے اساں کِیتے پر اپنی رحمت نال نَوِیں پَیدایش تے نہاؤن تے پاک رُوح دے سانُوں نَوِیاں بناؤن دے وسیلے نال۔</verse>
				<verse number="6">جِہنُوں اوس ساڈے نجات دین والے یِسُوع مسِیح دی راہِیں ساڈے اُتّے چوکھا ڈوہلیا۔</verse>
				<verse number="7">تاں جو اسی اوہدے فضل نال راستباز ٹھہر کے سدا دی زِندگی دی آس وِچ وارث بنیئے۔</verse>
				<verse number="8">ایہہ گلّ سَچ اے۔ تے مَیں چاہناں آں پئی تُوں ایہہ گلّاں بڑا پَکّ کر کے دسیں۔ تاں جو جِنہاں خُدا نُوں مَنّیا اے۔ اوہ چنگے کمّاں وِچ لگّے رہن دا خیال رکھن۔ ایہہ گلّاں بندیاں لئی چَنگیاں تے فائدے والِیاں نیں۔</verse>
				<verse number="9">پر بیواقوفی دِیاں حُجتّاں تے شجریاں تے جھگڑیاں تے شریعت دِیاں لڑائِیاں توں پرہیز کر۔ ایس لئی پئی ایہہ بے فائدہ تے تھوتھیاں نیں۔</verse>
				<verse number="10">اِک دو واری نصِیحت کر کے بِدعتی بندے توں وکھرا ہو جا۔</verse>
				<verse number="11">ایہہ جان کے پئی اجیہا بندہ بد راہ ہوگیا اے تے اپنے آپ نُوں مُجرم ٹھہرا کے گُناہ کر دا رہندا اے۔</verse>
				<verse number="12">جد مَیں تیرے کول اَرتِماس یا تُخِکس نُوں گھلاں۔ تُوں میرے کول نِیکُپُلس آؤن دی کوشش کریں۔ کیوں جو اوتھے ای میری سِیال کٹّن دی دلیل اے۔</verse>
				<verse number="13">زیناس شریعت دے عالِم تے اُپلّوس نُوں کوشش کر کے ٹور دے۔ ایس طرح پئی اوہناں نُوں کِسے شے دی لوڑ نا رہے۔</verse>
				<verse number="14">تے ساڈے لوک ضرُورتاں پُوریاں کرن لئی چَنگیاں کمّاں وِچ لگِیاں رہنا سِکھّن۔ تاں جو اوہ اپّھل نا ہون۔</verse>
				<verse number="15">میرے سارے جوٹی دار تینُوں سلام آکھدے نیں تے جیہڑے اِیمان دی راہِیں ساڈے نال مُحبّت کر دے نیں اوہناں نُوں سلام آکھ۔ تُہاڈے ساریاں اُتّے فضل ہوندا رہے۔</verse>
			</chapter>
		</book>
		<book number="57">
			<chapter number="1">
				<verse number="1">پَولُس ولّوں جیہڑا مسِیح یِسُوع دا قیدی اے۔ تے بھرا تِیمُتِھیُس ولّوں ساڈے پیارے تے جوٹی دار فلِیمون۔</verse>
				<verse number="2">تے بھین افیہ تے ساڈے جوٹی دار سپاہی ارخِپُّس تے تیرے گھر دی کلِیسیا دے ناں۔</verse>
				<verse number="3">فضل تے تسلّی ساڈے باپ خُدا تے خُداوند یِسُوع مسِیح ولّوں تُہانوں مِلدی رہے۔</verse>
				<verse number="4">مَیں تیرے پیار دا تے اوس اِیمان دا حال سُن کے جیہڑا خُداوند یِسُوع تے ساریاں پاک لوکاں نال اے۔</verse>
				<verse number="5">ہرویلے خُدا دا شُکر کرنا آں تے اپنیاں دُعاواں وِچ تینُوں یاد کرنا آں۔</verse>
				<verse number="6">تاں جو تیرے اِیمان دی سنگت تُہاڈی ہر نیکی دی پچھان وِچ مسِیح دے واسطے کمّ دیوے۔</verse>
				<verse number="7">کیوں جو بھرا! مَینُوں تیرے پیار نال بڑی خُوشی تے تسلّی ہوئی۔ ایس کر کے پئی تیری راہِیں پاک لوکاں دے دِلاں نُوں ٹھنڈ پئی اے۔</verse>
				<verse number="8">ہُن بھانویں مسِیح وِچ میرا بڑا حَوصلہ اے۔ پئی تینُوں ٹھیک گلّ دا حُکم دیاں۔</verse>
				<verse number="9">تے وی مَینُوں ایہہ بُہتا چَنگا لگدا اے۔ پئی مَیں بُڈّھا پَولُس سگوں ایس ویلے مسِیح یِسُوع دا قیدی ہو کے پیار نال مِنّتاں کراں۔</verse>
				<verse number="10">سو اپنے پُتر اُنیسِمُس دے لئی جیہڑا قید وِچ مَیتھوں جمّیا۔ تیری مِنّت کرنا آں۔</verse>
				<verse number="11">پہلاں اوہ تیرے کِسے کمّ دا نئیں سی۔ پر ہُن تیرے تے میرے دوہاں دے کمّ دا اے۔</verse>
				<verse number="12">اوہنوں اپنے کلیجے دا ٹوٹا جان کے مَیں تیرے کول مُڑ کے گھلّنا آں۔</verse>
				<verse number="13">اوہنوں مَیں اپنے کول ای رکھنا چاہندا ساں۔ تاں جو تیرے ولّوں ایس قید وِچ جیہڑی خُوشخبری دے سبّب اے میری سیوا کرے۔</verse>
				<verse number="14">پر تیری مرضی باہجوں کُجھ کرنا نئیں ساں چاہندا تاں جو تیرا چَنگا کمّ لاچاری نال نئیں سگوں خُوشی ناں ہوئے۔</verse>
				<verse number="15">شاید تیرے توں اوہ تھوڑے دِناں لئی ایس واسطے اَڈ ہویا سی پئی سدا تیرے کول رہے۔</verse>
				<verse number="16">پر اگّے نُوں غلام وانگر نئیں سگوں غلام نالوں چَنگا ہو کے اجیہے بھرا وانگر جیہڑا جِسم ولّوں وی تے خُداوند ولّوں وی میرا بُہتا پیارا تے تیرا اودُوں وَدّھ پیارا ہوئے۔</verse>
				<verse number="17">سو جے تُوں مَینُوں سنگی جاننا ایں تے اوہنوں اجیہا قبول کر جِہیا مَینُوں۔</verse>
				<verse number="18">جے اوس تیرا کُجھ نُقصان کِیتا اے یا اوہدے ولّ تیرا کُجھ رہندا اے اوہ میرے ناں لِکھ لے۔</verse>
				<verse number="19">مَیں پَولُس اپنی ہتّھِیں لِکھنا آں پئی مَیں آپی دے چھڈاں گا۔ تے ایس گلّ دے آکھن دی لوڑ نئیں پئی میرا قرض جیہڑا تیرے ولّ اے اوہ تُوں آپی ایں۔</verse>
				<verse number="20">بھرا! مَیں چاہناں آں۔ پئی مَینُوں تیرے ولّوں خُداوند وِچ تسلّی ہوئے تُوں مسِیح وِچ میرے دِل نُوں ٹھنڈ پا۔</verse>
				<verse number="21">ایس لئی مَیں لِکھنا آں پئی مَینُوں یقِین اے پئی تُوں میرے آکھے لگیں گا تے مَینُوں معلُوم اے پئی جو کُجھ مَیں آکھنا آں تُوں اودُوں وی ودِھیک کریں گا۔</verse>
				<verse number="22">نالے میرے لئی رہن دا تھاں بنائِیں۔ کیوں جو مَینُوں آس اے پئی تُہاڈیاں دُعاواں دی راہِیں مَیں تُہانوں بخشیا جاواں گا۔</verse>
				<verse number="23">اِپَفراس جیہڑا مسِیح یِسُوع وِچ میرے نال قید اے۔</verse>
				<verse number="24">تے مرقس تے ارِسترخُس تے دِیماس تے لُوقا جیہڑے میرے نال کمّ کرن والے نیں۔ تینُوں سلام آکھدے نیں۔</verse>
				<verse number="25">ساڈے خُداوند یِسُوع مسِیح دا فضل تُہاڈی رُوح اُتّے ہوندا رہے۔ آمِین۔</verse>
			</chapter>
		</book>
		<book number="58">
			<chapter number="1">
				<verse number="1">اگّے خُدا نبیاں دی راہِیں پئیو دادیاں نال کئیاں اٹکلاں تے کئیاں ونڈاں نال بول کے۔</verse>
				<verse number="2">ایہناں اخِیری دِناں وِچ ساڈے نال پُتر دی راہِیں بولیا۔ جِہنُوں اوس سارِیاں شیواں دا وارث بنایا۔ تے اوہدی راہِیں اوہنے جہان وی بنائے۔</verse>
				<verse number="3">اوہ اوہدے جلال دا لشکارا تے اوہدی ذات دا ٹھپّہ ہو کے سارِیاں شیواں نُوں اپنی قُدرت دے کلام نال سمبھالدا اے۔ اوہ ساڈے گُناہاں نُوں دھو کے بلندی اُتّے جناب باری دے سَجّے پاسے جا بَیٹھا۔</verse>
				<verse number="4">تے اوہ فرِشتیاں نالوں اینا بُہتا بزُرگ اے جِنّاں اوس میراث وِچ اوہناں نالوں چَنگا ناں پایا۔</verse>
				<verse number="5">کیوں جو فرِشتیاں وِچوں کدوں کِسے نُوں اوس آکھیا پئی تُوں میرا پُتر ایں۔ اَج تُوں مَیتھوں جمّیا ایں۔ تے فیر ایہہ وی پئی مَیں اوہدا باپ ہوواں گا تے اوہ میرا پُتر ہوئے گا۔</verse>
				<verse number="6">تے جد پلیٹھے نُوں دُنیا وِچ فیر لے آؤندا اے تے آکھدا اے۔ پئی خُدا دے سارے فرِشتے اوہنوں سجدہ کرن۔</verse>
				<verse number="7">تے فرِشتیاں دی بابت ایہہ آکھدا اے پئی اوہ اپنے فرِشتیاں نُوں وَاوَاں تے اپنے ٹہلِیاں نُوں اَگ دے بھانبڑ بناندا اے۔</verse>
				<verse number="8">پر پُتر دی بابت آکھدا اے پئی اے خُدا تیرا تخت سدا تِیکر رہے گا۔ تے تیرے راج دا ڈنڈا سچیائی دا ڈنڈا اے۔</verse>
				<verse number="9">تُوں راستی نال پیار کِیتا تے بدکاری نال وَیر رکھیا۔ ایسے سبّب خُدا یعنی تیرے خُدا خُوشی دے تیل نال تیرے شریکاں نالوں تینُوں بُہتا مسَح کِیتا۔</verse>
				<verse number="10">تے ایہہ پئی اَے خُداوند تُوں مُڈھ توں زمین دی نِیہہ رکھی تے اسمان تیرے ہتّھ دی کاریگری نیں۔</verse>
				<verse number="11">اوہ نیست ہو جان گے پر تُوں باقی رہیں گا۔ تے اوہ سارے کپڑے وانگر پرانے ہو جان گے۔</verse>
				<verse number="12">تے چادر وانگر تُوں اوہناں نُوں وھلیٹیں گا تے اوہ کپڑے وانگر بدل جان گے۔ پر تُوں اوہ ای رہیں گا۔ تے تیرے ورھیاں دا انت نا ہوئے گا۔</verse>
				<verse number="13">فیر اوس فرِشتیاں وِچوں کِنوں کَدے آکھیا پئی تُوں میرے سَجّے ہتّھ بَہہ جا جد تِیکر مَیں تیرے وَیرِیاں نُوں تیرے پیراں دی چَوکی نا بناواں؟</verse>
				<verse number="14">اوہ سارے سیوا کرن والِیاں رُوحاں نئیں؟ جیہڑیاں نجات دی وِرثہ پان والیاں دی سیوا لئی گھلّیاں جاندِیاں نیں۔</verse>
			</chapter>
			<chapter number="2">
				<verse number="1">ایس لئی چاہیدا اے۔ پئی اوہناں گلّاں اُتّے جیہڑیاں اساں سُنیاں نیں ہور وی دِل لاکے دھیان کریئے۔ متے اوہناں توں رُڑھ کے دُور نا لگے جائیے۔</verse>
				<verse number="2">کیوں جو جد اوہ کلام جیہڑا فرِشتیاں دی راہِیں کِیتا گیا سی قیم رہیا تے ہر قصور تے نافرمانی دا ٹھیک ٹھیک بدلہ مِلیا۔</verse>
				<verse number="3">تے اینی وڈّی نجات توں بے پرواہ رہ کے اسی کِیویں بچ سکنے آں۔ جِہدا بیان پہلاں خُداوند دی راہِیں ہویا۔ تے سُنن والیاں توں سانُوں پَکّی طرح ثبُوت اَپڑیا۔</verse>
				<verse number="4">تے نال ای خُدا وی اپنی مرضی دے سببّوں نشاناں تے کراماتاں تے طرح طرح دے مُعجزیاں تے پاک رُوح دِیاں نِعمتاں دی راہِیں اوہدی گواہی دیندا رہیا۔</verse>
				<verse number="5">اوس آؤن والی دُنیا نُوں جِہدا اسی ذِکر کرنے آں۔ اوس فرِشتیاں دے ہیٹھ نئیں کِیتا۔</verse>
				<verse number="6">سگوں اِکّی بندے اِک تھاں ایہہ لِکھیا اے۔ پئی اِنسان کِیہ شے اے۔ پئی تُوں اوہدا خیال کریں یا بندے دا پُتر کِیہ اے۔ پئی تُوں اوہدا دھیان کریں۔</verse>
				<verse number="7">تُوں اوہنوں فرِشتیاں نالوں کُجھ ای گھٹ کِیتا۔ تُوں اوہدے اُتّے جلال تے عِزّت دا تاج رکھیا۔ تے اپنے ہتّھ دے کمّاں اُتّے اوہنوں مُختِیار کِیتا۔</verse>
				<verse number="8">تُوں سارِیاں شیواں اوہدے پیراں ہیٹھ کر دِتّیاں نیں۔ سو جد سبھ کُجھ اوہدے ہیٹھ کر دِتّا تے کوئی شے نا چھڈی جیہڑی اوہدے ہیٹھ نا کِیتی۔ پر اسی اجے تِیکر سارِیاں شیواں اوہدے ہیٹھ نئیں ویکھدے۔</verse>
				<verse number="9">ہاں اوہنوں ویکھنے آں جیہڑا فرِشتیاں نالوں کُجھ ای گھٹ کِیتا گیا اے یعنی یِسُوع نُوں جِس مَوت دا دُکھ سہہ کے جلال تے عِزّت دا تاج پایا۔ تاں جو خُدا دے فضل نال اوہ ہر اِک بندے دی خاطر مَوت دا سواد لَئے۔</verse>
				<verse number="10">کیوں جو جِہدے لئی سارِیاں شیواں نیں تے جِہدی راہِیں سارِیاں شیواں نیں اوہنوں ایہہ پھبدا سی پئی جد بُہت ساریاں پُتراں نُوں جلال وِچ لے آوے تے اوہناں دی نجات دے بانی نُوں دُکھاں دے سبّب کامِل بنائے۔</verse>
				<verse number="11">کیوں جو پاک کرن والے تے پاک ہون والے سارے اِک ای اصل توں نیں۔ ایس لئی اوہ اوہناں نُوں بھرا آکھن توں نئیں شرماؤندا۔</verse>
				<verse number="12">سو اوہ آکھدا اے پئی تیرا ناں مَیں اپنے بھراواں اگّے بیان کراں گا۔ تے کلِیسیا وِچ تیری وڈیائی دے گِیت گاواں۔</verse>
				<verse number="13">تے فیر ایہہ پئی مَیں اوہدے اُتّے بھروسا رکھاں گا فیر ایہہ وی پئی ویکھ مَیں اوہناں بچّیاں سَنے جیہڑے خُدا مَینُوں دِتّے نیں۔</verse>
				<verse number="14">سو جِس حال بچّے خُون تے گوشت وِچ سنگی نیں اوسے طرح اوہ اوہناں وانگر آپ وی اوہناں وِچ شریک ہویا۔ تاں جو اوہ مَوت دی راہِیں اوہنوں جِہنُوں مَوت اُتّے طاقت مِلی یعنی ابلیس نُوں بے کار کر دے۔</verse>
				<verse number="15">تے اوہناں نُوں چھڈا لَئے جیہڑے ساری عُمر مَوت دے ڈر نال غلامی وِچ پَھسے رہے۔</verse>
				<verse number="16">اوس فرِشتیاں دا نئیں سگوں ابرہام دی نسل دا رُوپ دھاریا۔</verse>
				<verse number="17">سو اوہنوں سارِیاں گلّاں وِچ اپنے بھراواں وانگر ضرُور بننا پیا۔ تاں جو ایہناں گلّاں وِچ جیہڑیاں خُدا نال تعلق رکھدیاں نیں۔ اوہ رَحم دِل تے دیانتدار سردار کاہِن بنے تے اُمّت دے گُناہاں دا کفّارہ دے۔</verse>
				<verse number="18">کیوں جو جد اوس آپ ای ازمایشاں دا دُکھ سہیا۔ اوہ اوہناں دی وی مدد کر سکدا اے۔ جِنہاں دی ازمایش ہوندی اے۔</verse>
			</chapter>
			<chapter number="3">
				<verse number="1">سو پاک بھراؤ! تُسی جیہڑے اسمانی بُلاوے وِچ شریک ہو۔ اوس رسُول تے سردار کاہِن یِسُوع اُتّے دھیان کرو۔ جِہنُوں اسی مَنّنے آں۔</verse>
				<verse number="2">اوہ اپنے مُقرّر کرن والے نال دیانتدار سی۔ جیویں مُوسیٰ وی اوہدے سارے گھر وِچ سی۔</verse>
				<verse number="3">کیوں جو مُوسیٰ نالوں اوہدی عِزّت اینی وَدّھ سمجھی گئی جِنّی گھر بنان والے دی گھر نالوں عِزّت وَدّھ ہوندی اے۔</verse>
				<verse number="4">تے ہر اِک گھر دا کوئی نا کوئی بنان والا ہوندا اے۔ پر جِس سارِیاں شیواں بنائِیاں اوہ خُدا اے۔</verse>
				<verse number="5">مُوسیٰ تے اوہدے گھر وِچ نوکر وانگر دیانتدار رہیا۔ تاں جو اگّے نُوں بیان ہون والیاں گلّاں دی گواہی دے۔</verse>
				<verse number="6">پر مسِیح پُتر وانگر اوہدے سارے گھر دا مُختِیار اے۔ تے اوہدا گھر اسی آں۔ پر ایہہ شرط اے۔ پئی اپنی دلیری تے آس دا فخر اوڑک تِیکر قیم رکھیے۔</verse>
				<verse number="7">جیویں پاک رُوح آکھدا اے۔ جے اَج تُسی اوہدی اواز سُنو۔</verse>
				<verse number="8">تے تُسی اپنے دِلاں نُوں ڈاھڈیاں نا کرو۔ جیویں غُصّہ دوان دے ویلے ازمایش دے دِن بیابان وِچ ہویا سی۔</verse>
				<verse number="9">جِتّھے تُہاڈیاں پئیو دادیاں مَینُوں جاچیا تے پرکھیا۔ تے چالی ورھے میرے کمّ ویکھے۔</verse>
				<verse number="10">ایسے لئی مَیں اوس پِیڑھی نال ناراض ہویا تے آکھیا پئی اوہناں دے دِل سدا بدراہ ہوندے رہندے نیں تے اوہناں میرِیاں راہاں نُوں نئیں پِچھانیا۔</verse>
				<verse number="11">تے مَیں وی اپنے غُصّے وِچ سَونہہ کھادِی۔ پئی ایہہ میرے آرام وِچ داخل نا ہو سکن گے۔</verse>
				<verse number="12">بھراؤ! خبردار تُہاڈے وِچوں کِسے دا اجیہا بَھیڑا تے بے اِیمان دِل نا ہوئے۔ جیہڑا جِیوندے خُدا توں پھر جاوے۔</verse>
				<verse number="13">سگوں تُسی روز دِہاڑی جد تِیکر اَج دا دِن ای اکھواؤندا اے۔ آپو وِچ اِک دُوجے نُوں نصِیحت کریا کرو۔ تاں جو تُہاڈے وِچوں کوئی گُناہ دے فریب نال سخت دِل نا ہو جائے۔</verse>
				<verse number="14">کیوں جو اسی مسِیح وِچ شریک ہوئے آں جے اسی اپنے شُروع دے بھروسے وِچ اوڑک تِیکر مضبُوطی نال قیم رہئے۔</verse>
				<verse number="15">جیویں آکھیا جاندا اے۔ پئی جے اَج اوہدی اواز سُنو تے غُصّہ دوان دے ویلے وانگر اپنے دِلاں نُوں ڈاھڈیاں نا کرو۔</verse>
				<verse number="16">کِنّاں لوکاں اواز سُن کے غُصّہ دوایا؟ اوہناں ساریاں نئیں دوایا؟ جیہڑے مُوسیٰ دی راہِیں مِصروں نِکلے سن؟</verse>
				<verse number="17">تے اوہ کِنّاں نال چالی ورھے ناراض رہیا؟ اوہناں نال نئیں جِنہاں گُناہ کِیتا؟ تے اوہناں دِیاں مَیتّاں بیابان وِچ پیّاں رہیاں؟</verse>
				<verse number="18">تے کِنّاں دی بابت اوس سَونہہ کھادِی پئی اوہ میرے آرام وِچ نا وڑن گے۔ بِناں اوہناں دے جِنہاں نافرمانی کِیتی؟</verse>
				<verse number="19">تے اسی ویکھنے آں۔ پئی اوہ بے اِیمانی دے سبّب داخل نا ہوسکے۔</verse>
			</chapter>
			<chapter number="4">
				<verse number="1">فیر جد اوہدے آرام وِچ وڑن دا وعدہ باقی اے۔ تے سانُوں ڈرنا چاہیدا اے۔ پئی تُہاڈے وِچوں کوئی پِچّھے رہیا ہویا معلُوم نا ہوئے۔</verse>
				<verse number="2">کیوں جو سانُوں وی اوہناں وانگر خُوشخبری سُنائی گئی۔ پر سُنے ہوئے کلام اوہناں نُوں ایس لئی کُجھ فائدہ نا دِتّا۔ پئی سُنن والیاں دے دِلاں وِچ اِیمان نال نا رچیا۔</verse>
				<verse number="3">کیوں جو اسی جیہڑے اِیمان لیائے اوس آرام وِچ داخل ہُنے آں۔ جیویں اوس آکھیا۔ پئی مَیں اپنے غُصّے وِچ سَونہہ کھادِی۔ پئی ایہہ میرے آرام وِچ داخل نا ہون گے۔ بھانویں دُنیا بنن توں پہلاں اوہدے کمّ مُک گئے سن۔</verse>
				<verse number="4">اوس ستویں دِن دی بابت کِسے تھاں ایہہ آکھیا۔ پئی خُدا اپنے سارے کمّاں توں وِھلِیاں ہو کے ستویں دِن آرام کِیتا۔</verse>
				<verse number="5">تے ایسے تھاں وِچ پئی اوہ میرے آرام وِچ داخل نا ہون گے۔</verse>
				<verse number="6">جد ایہہ گلّ باقی اے۔ پئی بعضے اوس آرام وِچ داخل ہون۔ تے جِنہاں نُوں پہلاں خُوشخبری سُنائی گئی سی۔ اوہ نافرمانی دے سبّب داخل نا ہوسکے۔</verse>
				<verse number="7">فیر اِک خاص دِن ٹھیراکے اینی مُدّت پِچّھوں داؤد دی کتاب وِچ اوہنوں اَج دا دِن آکھدا اے۔ جیویں پہلاں آکھیا گیا۔ پئی جے اَج تُسی اوہدی اواز سُنو تے اپنے دِلاں نُوں ڈاھڈیاں نا کرو۔</verse>
				<verse number="8">تے جے یشُوع اوہناں نُوں آرام وِچ لیاؤندا۔ تے اوہ اوس ویلے اوہدے پِچّھوں اِک دُوجے دِن دا ذِکر نا کر دا۔</verse>
				<verse number="9">ایس لئی خُدا دے لوکاں واسطے اِک خاص سبت دا آرام باتی اے۔</verse>
				<verse number="10">کیوں جو جیہڑا اوہدے آرام وِچ داخل ہویا اے اوس وی اپنے کمّاں نُوں پُوریاں کر کے آرام کِیتا۔ جیویں خُدا وی آرام کِیتا۔</verse>
				<verse number="11">سو بھراؤ اسی اوس آرام وِچ داخل ہون دا جتن کریئے۔ اجیہا نا ہوئے پئی اوہناں وانگر نافرمانی کر کے کوئی بندہ ڈِگّ پَوے۔</verse>
				<verse number="12">کیوں جو خُدا دا کلام زِندہ تے اثر کرن والا تے ہر اِک دو مُونہی تلوار نالوں تیز اے۔ تے جان تے رُوح تے جوڑ جوڑ تے مِنّجھ مِنّجھ وَکھو وکھرے کر کے دُسّر لنگھ جاندا اے۔ تے دِل دیاں خیالاں تے اِرادیاں نُوں جاچدا اے۔</verse>
				<verse number="13">جِہدے نال سانُوں کمّ اے۔ اوہدے کولوں دُنیا دی کوئی شے چُھپی ہوئی نئیں۔ سگوں اوہدیاں اکھّاں اگّے سارِیاں شیواں ننگِیاں تے کُھلِیاں ہویاں نیں۔</verse>
				<verse number="14">سو جد ساڈا اجیہا اِک وَڈا سردار کاہِن اے جیہڑا اسماناں وِچوں لنگھ گیا۔ یعنی خُدا دا پُتر یِسُوع۔ تے اسی اپنے اِقرار اُتّے پکّے پَیر رہئے۔</verse>
				<verse number="15">کیوں جو ساڈا اجیہا سردار کاہِن نئیں جیہڑا ساڈیاں کمزوریاں وِچ ساڈا دردی نا ہوسکے سگوں سارِیاں گلّاں وِچ ساڈے وانگر ازمایا گیا۔ تَد وی بے گُناہ رہیا۔</verse>
				<verse number="16">سو اسی فضل دے تخت کول دلیری نال چلّئے۔ تاں جو ساڈے اُتّے رَحم ہوئے تے اوہ فضل پایئے جیہڑا لوڑ دے ویلے ساڈی مدد کرے۔</verse>
			</chapter>
			<chapter number="5">
				<verse number="1">کیوں جو ہر اِک سردار کاہِن بندیاں وِچوں چُنیا بندیاں دی خاطر اوہناں گلّاں دے لئی مُقرّر کِیتا جاندا اے۔ جیہڑیاں خُدا دے نال تعلق رکھدیاں نیں۔ پئی نذراں تے گُناہ دِیاں قُربانِیاں چاہڑے۔</verse>
				<verse number="2">تے اوہ ناداناں تے بدراہاں نال نرمی دا سلُوک کرن جوگا ہوندا اے۔ ایس لئی پئی اوہ آپ وی اپنی کمزوری تھلے رہندا اے۔</verse>
				<verse number="3">ایس لئی اوہدا فرض اے پئی جیویں اوہ اُمّت دیاں گُناہاں دے سببّوں قُربانی دیوے اوسے طرح اوہ اپنے ولّوں وی دیوے۔</verse>
				<verse number="4">تے کوئی بندہ آپے ایہہ عِزّت نئیں لَیندا جد توڑی ہارُون وانگر خُدا ولّوں نا سدّیا جائے۔</verse>
				<verse number="5">ایسے طرح مسِیح وی سردار کاہِن ہون دی بزُرگی آپے نا لئی سگوں اوسے دِتّی جِس اوہنوں آکھیا۔ پئی تُوں میرا پُتر ایں اَج تُوں مَیتھوں جمّیا۔</verse>
				<verse number="6">جِیکُوں اِک ہوری تھاں اوہ آکھدا اے۔ پئی تُوں مَلکِ صدق دے طریقے اُتّے اوڑک تِیکر کاہِن ایں۔</verse>
				<verse number="7">جدوں اپنی جِسم دے چولے وِچ سی تَد اوس ڈاہڈے وَین کر کے تے اتھرُو وگا کے اوہدے اگّے دُعا تے مِنّتاں کِیتیاں جیہڑا اوہنوں مَوتوں بچا سکدا سی تے اوہدی خُدا ترسی دے سبّب اوہدی سُنی گئی۔</verse>
				<verse number="8">تے بھانویں اوہ پُتر سی تے وی اوس دُکھ سہہ سہہ کے فرمانبرداری سِکھی۔</verse>
				<verse number="9">تے کامِل بن کے اوہناں لئی جیہڑے اوہدے آکھے لگدے نیں سدا دی نجات دا سبّب ہویا۔</verse>
				<verse number="10">تے اوسے نُوں خُدا ولّوں مَلکِ صدق دے طریقے اُتّے سردار کاہِن دا خطاب مِلیا۔</verse>
				<verse number="11">ایہدی بابت اساں بُہت سارِیاں گلّاں آکھنیاں نیں جِنہاں دا سمجھانا مُشکل اے۔ ایس لئی پئی تُسی سُنن ولّوں ڈِھلّے ہوگئے اوہ۔</verse>
				<verse number="12">پر جدوں ویلا سی پئی تُسی اُستاد ہوندے اجے ایس گلّ دی لوڑ اے۔ پئی کوئی خُدا دے کلام دِیاں مُڈھ والِیاں گلّاں تُہانوں فیر سِکھائے۔ تے اِنج ہوگئے ہو پئی ڈاہڈی خُوراک دی تھانویں تُہانوں دُدّھ دی لوڑ اے۔</verse>
				<verse number="13">کیوں جو دُدّھ پِیندے ہوئے نُوں راستبازی دے کلام دا تجربہ نئیں ہوندا ایس لئی اوہ نیانا اے۔</verse>
				<verse number="14">تے ڈاہڈی خُوراک پُوری عُمر دیاں لئی ہوندی اے۔ جِنہاں دی عقل کمّ کر دیاں کر دیاں نیکی بدی نُوں چنگی طرح نال پچھان سکدی اے۔</verse>
			</chapter>
			<chapter number="6">
				<verse number="1">سو مسِیح دی تعلِیم دِیاں مُڈھ والِیاں گلّاں چھڈ کے تے کمال ولّ وَدِھیئے۔ تے مُردہ کمّاں توں تَوبہ کرن تے خُداوند اُتّے اِیمان لے آؤن۔</verse>
				<verse number="2">تے بَپتسِمیاں تے ہتّھ رکھن تے مُردیاں دے جی اُٹھن تے سدا دی عدالت دی تعلِیم دی نِینّھ دُوجی واری نا دھریئے۔</verse>
				<verse number="3">تے خُدا چاہے اسی ایہو ای کراں گے۔</verse>
				<verse number="4">ایس لئی پئی جِنہاں نُوں اِک واری لو لگ گئی تے اوہناں اسمانی بخشِش دا سواد لے لیا۔ تے پاک رُوح دے سنگی ہوئے۔</verse>
				<verse number="5">تے خُدا دے چنگے کلام تے اگلے جہان دِیاں قُدرتاں دا سواد لیا۔</verse>
				<verse number="6">جے اوہ بَھوں جان تے اوہناں نُوں تَوبہ دے لئی فیر نواں بنانا اَنہونی گلّ اے۔ ایس لئی پئی اوہ خُدا دے پُتر نُوں اپنے ولّوں دُوجی وار صلِیب دیندے نیں تے اوہدی کُھلی بے عِزّتی کر دے نیں۔</verse>
				<verse number="7">کیوں جو جیہڑی زمین اوس مینہ دا پانی پی لَیندی اے۔ جیہڑا اوہدے اُتّے بڑی واری وَسدا اے تے اوہناں دے ورتن لئی سبزیاں اُگاندی اے جِنہاں ولّوں واہی جاندی اے۔ اوہ خُدا ولّوں برکت پاندی اے۔</verse>
				<verse number="8">تے جے مَلہے تے پوہلیاں اُگاندی اے۔ تے ردّی جاندی اے۔ تے لعنت دے نیڑے آگئی اے۔ تے جِہدا انت سَڑنا اے۔</verse>
				<verse number="9">پر پیاریو! بھانویں اسی ایہہ گلّاں آکھنے آں پر تَد وی اسی تُہاڈے کولوں اوہناں توں چَنگیاں تے نجات والیاں گلّاں دا یقِین کرنے آں۔</verse>
				<verse number="10">ایس لئی خُدا بے نیاں نئیں پئی تُہاڈے کمّ تے اوس پیار نُوں بُھل جائے۔ جیہڑا تُساں اوہدے ناں لئی ایس طرح ظاہر کِیتا پئی پاک لوکاں دی سیوا کِیتی تے اجے پئے کر دے ہو۔</verse>
				<verse number="11">اسی ایس گلّ دی چاہ کرنے آں۔ پئی تُہاڈے وِچوں ہر کوئی پُوری آس دے لئی اوڑک تِیکر ہر طرح کوشش ظاہر کر دا رہے۔</verse>
				<verse number="12">تاں جو تُسی ڈِھلّے نا ہو جاؤ۔ سگوں اوہناں وانگر ہو۔ جیہڑے اِیمان تے صبر دی راہِیں وعدے دے وارث بن دے نیں۔</verse>
				<verse number="13">کیوں جو جد خُدا ابرہام نال وعدہ کِیتا۔ تے سَونہہ کھان لئی کِسے نُوں اپنے نالوں وَڈا نا ویکھیا۔ تے اپنی سَونہہ کھا کے۔</verse>
				<verse number="14">آکھیا ضرُور مَیں تینُوں برکتاں اُتّے برکتاں دیاں گا تے تیری نسل نُوں بُہت وَدھاواں گا۔</verse>
				<verse number="15">تے اوس ایسے طرح صبر کر کے اوس وعدہ کِیتی ہوئی شے نُوں لے گیا۔</verse>
				<verse number="16">ہُن بندے تے اپنے نالوں وڈّے دی سَونہہ کھاندے نیں تے اوہناں دے ہر اِک جھگڑے دا اخِیری ثبُوت سَونہہ ہوندی اے۔</verse>
				<verse number="17">جِس مارِیاں جد خُدا چاہندا سی پئی وعدے دے وارثاں اُتّے ہور وی صفائی نال ظاہر کرے۔ پئی میرا اِرادہ بدل نئیں سکدا اوس وِچکار سَونہہ رکھی۔</verse>
				<verse number="18">تاں جو دو نا بدلن والِیاں شیواں دے سبّب جِنہاں دی بابت خُدا دا جُھوٹھ بولنا مُمکِن نئیں۔ ساڈی چنگی طرح دِل دی تسلّی ہو جائے۔ جیہڑے پناہ لین نُوں ایس لئی دَوڑنے آں۔ پئی اوس آس کِیتی ہوئی شے نُوں جیہڑی اگّے رکھی ہوئی اے۔ ہتّھ وِچ لے لَئے۔</verse>
				<verse number="19">اوس شے دی آس ساڈی جان دا اجیہا لنگر اے۔ جیہڑا ثابت تے قیم رہندا اے۔ تے پردے دے اندر تِیکر اَپڑ جاندا اے۔</verse>
				<verse number="20">جِتّھے یِسُوع مَلکِ صدق دے طریقے اُتّے سدا لئی سردار کاہِن بن کے ساڈی خاطر آگُو ہو کے اندر وڑیا اے۔</verse>
			</chapter>
			<chapter number="7">
				<verse number="1">ہُن ایہہ مَلکِ صدق سالِم دا بادشاہ خُدا تعالیٰ دا کاہِن سدا کاہِن رہندا اے جد ابرہام بادشاہاں نُوں مار کے مُڑیا آؤندا سی۔ تے اوہ اوہنوں اگّوں مِلیا تے اوہنوں برکت دِتّی۔</verse>
				<verse number="2">اوہنوں ای ابرہام سارِیاں شیواں دا دسوواں حِصّہ دِتّا۔ تے ایہہ پہلاں تے اپنے ناں دے معنے دے سببّوں نیکی دا بادشاہ اے تے فیر سالِم پئی صُلح دا بادشاہ۔</verse>
				<verse number="3">اوہدا نا پئیو تے نا ماں تے نا شجرہ اے۔ نا مُڈھ مول تے نا انت۔ سگوں خُدا دے پُتر وانگر بنیا۔</verse>
				<verse number="4">سوچ لوؤ پئی ایہہ کیڈا بزُرگ سی جِہنُوں قوم دے بزُرگ ابرہام لُٹ وِچوں چنگے توں چنگے مال دا دسواں حِصّہ دِتّا۔</verse>
				<verse number="5">ہُن لاوی دی نسل وِچوں جیہڑے کاہِن دا عُہدہ پاندے نے اوہناں نُوں حُکم اے۔ پئی اُمّت لئی اپنے بھراواں کولوں بھانویں اوہ ابرہام دی نسل وِچوں ہون شریعت دے سببّوں دسوواں حِصّہ لین۔</verse>
				<verse number="6">پر جِہدا شجرہ اوہناں توں وکھرا اے اوس ابرہام کولوں دسوواں حِصّہ لیا۔ تے جِہدے نال وعدے کِیتے گئے سن اوہنوں برکت دِتّی</verse>
				<verse number="7">ایہدے وِچ شک نئیں پئی نِکّا وڈّے کولوں برکت لَیندا اے</verse>
				<verse number="8">تے ایتھے تے مرن والے بندے دسواں حِصّہ لَیندے نیں۔ پر اوتھے اوہ ای لَیندا اے جِہدی بابت ایہہ گواہی دِتّی جاندی اے۔ پئی جِیوندا اے۔</verse>
				<verse number="9">اسی آکھ سکنے آں۔ پئی لاوی وی جیہڑا دسوواں حِصّہ لَیندا اے اوس ابرہام دی ہتّھِیں دسوواں حِصّہ دِتّا۔</verse>
				<verse number="10">ایس لئی پئی جِس ویلے مَلکِ صدق اوہنوں اگّوں والی مِلیا اوہ اپنے پئیو دی پِٹھ وِچ سی۔</verse>
				<verse number="11">ہُن جے لاویاں دی کہانت توں پُوری پَیندی (کیوں جو اوہناں دی راہِیں اُمّت نُوں شریعت جو مِلی سی) تے فیر کِیہ لوڑ سی پئی دُوجا کاہِن مَلکِ صدق دے طریقے اُتّے اُٹھے۔ تے ہارُون دے طریقے دا نا گِنیا جائے؟</verse>
				<verse number="12">تے جد کاہِناں دا طریقہ بدل گیا۔ تے شریعت دا وی بدلناں ضرُور اے۔</verse>
				<verse number="13">ایس لئی پئی جِہدی بابت ایہہ گلّاں آکھیاں گِئیاں سن اوہ دُوجے فِرقے وِچوں اے۔ جِہدے وِچوں کِسے قُربان گاہ دی خِدمت نئیں کِیتی۔</verse>
				<verse number="14">کیوں جو صاف پتا اے۔ پئی ساڈا خُداوند یہُوداہ توں جمّیا تے ایس فِرقے دی بابت مُوسیٰ کاہِناں دا ذِکر کوئی نئیں کِیتا۔</verse>
				<verse number="15">ایس طرح ایہہ دعویٰ ہور وی صاف ظاہر ہوگیا جے مَلکِ صدق وانگر اِک ہور اِنج سردار کاہِن اُٹھن والا اے۔</verse>
				<verse number="16">جیہڑا جِسمانی حُکماں دی شریعت پِچّھے نئیں سگوں سدا دی زِندگی دی قُوّت دے سببّوں مُقرّر ہوئے گا۔</verse>
				<verse number="17">کیوں جو اوہدی بابت ایہہ گواہی دِتّی گئی اے۔ پئی تُوں مَلکِ صدق دے طریقے اُتّے اوڑک تِیکر کاہِن ایں۔</verse>
				<verse number="18">ایس لئی پئی پہلا حُکم کمزور تے نکمّا ہون دا سبّب ڈھایا گیا۔</verse>
				<verse number="19">(کیوں جو شریعت کِسے شے نُوں کامِل نئیں کِیتا۔) تے اوہدے تھاں اِک چنگی آس پَیدا ہوئی۔ جِہدی راہِیں اسی خُدا دے نیڑے جا سکنے آں۔</verse>
				<verse number="20">جیویں مسِیح سَونہہ توں بغیر قیم نئیں ہویا۔</verse>
				<verse number="21">(کیوں جو اوہ تے بغیر سَونہہ توں کاہِن بنے پر اوہ سَونہہ دے نال اوہدے ولّوں ہویا جِس اوہدی بابت آکھیا خُداوند سَونہہ کھادِی اے تے نئیں مُڑے گا پئی تُوں اوڑک تِیکر کاہِن ایں۔)</verse>
				<verse number="22">اونویں یِسُوع اِک بہتر عہد دا ضامن ہویا۔</verse>
				<verse number="23">نالے اوہ کاہِن تے بُہت بنے سن۔ ایس لئی پئی مَوت مارِیاں رہ نئیں سن سکدے۔</verse>
				<verse number="24">پر ایس لئی پئی اوہ ہمیشہ تِیکر جِیوندا رہے گا۔ اوہدے کاہِن ہون وِچ کدی فرق نئیں آوے گا۔</verse>
				<verse number="25">ایس واسطے جیہڑے اوہدے راہِیں خُدا کول آوندے نیں اوہ اوہناں نُوں پُوری نجات دے سکدا اے۔ کیوں جو اوہ اوہناں دی سفارِش لئی ہمیشہ جِیوندا اے۔</verse>
				<verse number="26">کیوں جو سانُوں ایس طرح دا سردار کاہِن پھبدا سی جیہڑا پاک تے صاف دِل تے بے داغ تے گُنہگاراں توں وکھرا تے اسماناں توں اُچّا کِیتا گیا ہوئے۔</verse>
				<verse number="27">تے اوہناں سردار کاہِناں وانگر ایس گلّ دی اوہنوں لوڑ نا ہوئے۔ پئی روز دیہاڑی پہلاں اپنے گُناہاں تے فیر اُمّت دے گُناہاں دے لئی قُربانِیاں چاہڑے کیوں جو ایہہ اوس اِکّو واری کِیتا۔ جد اپنے آپ نُوں قُربان کِیتا۔</verse>
				<verse number="28">کیوں جو شریعت تے کمزور بندیاں نُوں سردار کاہِن بناندی اے۔ پر اوس سَونہہ دا کلام جیہڑی شریعت دے پِچّھوں کھادِی گئی اوس پُتر نُوں جیہڑا ہمیشہ تِیکر کامِل کِیتا گیا سردار کاہِن بناندا اے۔</verse>
			</chapter>
			<chapter number="8">
				<verse number="1">ہُن جیہڑیاں گلّاں اسی پئے آکھنے آں اوہناں وِچوں وڈّی گلّ ایہہ اے پئی ساڈا اجیہا سردار کاہِن اے۔ جیہڑا اسماناں اُتّے جناب باری دے تخت دے سَجّے پاسے بَیٹھا اے۔</verse>
				<verse number="2">تے اوس پاک مکان تے سَچّے تنبُو دا ٹہلیا اے جِہنُوں خُداوند کھلھاریا اے اِنسان نے نئیں۔</verse>
				<verse number="3">تے ایس کر کے پئی سردار کاہِن نذراں تے قُربانِیاں چاہڑن لئی ہوندا اے۔ ایس لئی ضرُور ہویا۔ پئی اوہدے کول وی کُجھ چاہڑن جوگا ہوئے۔</verse>
				<verse number="4">تے جے اوہ زمین اُتّے ہوندا تے کدی وی کاہِن نا ہوندا۔ ایس لئی شریعت دے سببّوں نذراں چاہڑن والے تے اگّے ای نیں۔</verse>
				<verse number="5">ایہہ اسمان دِیاں شیواں دی نقل تے پرچھانویں دی سیوا کر دے نے جِیکُوں مُوسیٰ وی جد تنبُو بنان نُوں تیار سی تے اوہنوں ایہہ ہدایت ہوئی پئی ویکھ جیہڑا نمونہ پہاڑ اُتّے وکھایا گیا سی اوہدے وانگر سارِیاں شیواں بنائِیاں۔</verse>
				<verse number="6">پر ہُن اوہنوں اودُوں اینی چنگی سیوا لَبّھی۔ جِنّاں اوہ اودُوں چنگے عہد دا وی وچولا اے۔ جیہڑا اودُوں چَنگیاں وعدیاں اُتّے بَدّھا گیا۔</verse>
				<verse number="7">کیوں جو جے پہلا عہد بے نُقص ہوندا تاں دُوجے لئی تھاں نا لَبھّدی۔</verse>
				<verse number="8">سو اوہ اوہناں دے عیب دس کے آکھدا اے۔ پئی خُداوند آکھدا اے۔ ویکھ! اوہ دِن آوندے نیں پئی مَیں اِسرائیل دے ٹبّر تے یہُوداہ دے ٹبّر ٹور نال اِک نواں عہد بَنّھاں گا۔</verse>
				<verse number="9">ایہہ اوس عہد وانگر نا ہوئے گا۔ جیہڑا مَیں اوہناں دے پئیو دادیاں نال اوس دِن بَدّھا سی جد مِصر دے مُلک توں کڈھ لیاؤن لئی اوہناں دا ہتّھ پھڑیا ایس لئی پئی اوہ میرے عہد اُتّے قیم نئیں رہے۔ تے خُداوند آکھدا اے۔ پئی مَیں اوہناں دی کُجھ پرواہ نئیں کِیتی۔</verse>
				<verse number="10">فیر خُداوند آکھدا اے۔ پئی جیہڑا عہد اِسرائیل دے ٹبّر نال اوہناں دِناں پِچّھوں بَنّھاں گا اوہ ایہہ اے پئی مَیں اپنے قانُون اوہناں دِیاں عقلاں وِچ پاں گا تے اوہناں دیاں دِلاں اُتّے لِکھاں گا۔ تے مَیں اوہناں دا خُدا ہوواں گا۔ تے اوہ میری اُمّت ہون گے۔</verse>
				<verse number="11">تے اوہناں ساریاں نُوں اپنے اپنے وطنی تے اپنے اپنے بھرا نُوں ایہہ تعلِیم نا دینی پَوے گی۔ پئی تُوں خُداوند نُوں جان کیوں جو نِکّے توں لے کے وڈّے تِیکر سارے مَینُوں جانن گے۔</verse>
				<verse number="12">ایس لئی پئی مَیں اوہناں دِیاں بدکارِیاں اُتّے رَحم کراں گا۔ تے اوہناں دے گُناہاں نُوں فیر کدی یاد نا کراں گا۔</verse>
				<verse number="13">جد اوہ اوہنوں نواں عہد آکھدا اے۔ تے پہلے نُوں پرانا کِیتا۔ تے جیہڑی شے پرانی تے مُدّت دی ہو جاندی اے سو اوہ مِٹن دے نیڑے اے۔</verse>
			</chapter>
			<chapter number="9">
				<verse number="1">ہُن پہلے عہد وِچ وی عبادت دے حُکم سن تے پاک مکان جیہڑا دُنیا دا سی۔</verse>
				<verse number="2">پئی اِک تنبُو بنایا گیا سی اگلے ولّ جِہدے وِچ دیوڑی تے میز تے نذر دِیاں روٹِیاں سن تے اوہنوں پاک مکان آکھدے نیں۔</verse>
				<verse number="3">تے دُوجے پردے دے پِچّھے اوہ تنبُو سی جِہنُوں سبھناں نالوں پاک آکھدے نیں۔</verse>
				<verse number="4">جِہدا سونے دا دُھوف دان تے عہد دا صندُوق سبھنیں پاسیں سونے دا مَڑھیا ہویا سی اوہدے وِچ مَن نال بھریا ہویا اِک سونے دا مرتبان تے ہارُون دا پُنگریا ہویا ڈنڈا تے عہد دِیاں تختِیاں سن۔</verse>
				<verse number="5">تے اوہدے اُتّے جلالی کروبی سن جیہڑے کفّارہ دے تھاں اُتّے چھاں کر دے سن۔ ایہناں گلّاں دا وَکھو وکھرا بیان کرن دا ایہہ تھاں نئیں۔</verse>
				<verse number="6">جد ایہہ شیواں ایس طرح بن گِئیاں سن تے پہلے تنبُو وِچ کاہِن ہر ویلے جاندے سن تے بندگی دے کمّ پُورے کر دے نیں۔</verse>
				<verse number="7">پر دُوجے وِچ وَڈا سردار کاہِن ای ورھے پِچّھوں اِکّو وار جاندا اے تے خُون بِناں نئیں جاندا۔ جِہنُوں اپنی تے اُمّت دی بُھل چُک دے لئی نذر چاہڑدا اے۔</verse>
				<verse number="8">ایس توں پاک رُوح دا ایہہ اشارہ اے پئی جد تِیکر پہلا تنبُو کھلوتا ہویا اے۔ پاک مکان دا راہ ظاہر نا ہویا۔</verse>
				<verse number="9">اوہ تنبُو ایس ویلے لئی اِک مِثال اے تے اوہدے سببّوں اجیہاں نذراں تے قُربانِیاں چاہڑیاں جاندِیاں نیں جیہڑیاں بندگی کرن والیاں نُوں دِلوں کامِل نئیں کر سکدِیاں۔</verse>
				<verse number="10">ایس لئی پئی اوہ نِریاں کھان پِین تے نہاؤن دھون دِیاں جِسمانی رسماں نیں جیہڑیاں سُدھارن دے ویلے تِیکر مُقرّر ہویاں۔</verse>
				<verse number="11">پر جد مسِیح آؤن والِیاں چَنگیاں شیواں دا سردار کاہِن ہو کے آیا یعنی ایدوں وڈّے تے کامِل تنبُو دے راہ آیا جیہڑا ہتّھاں دا یعنی ایس دُنیا دا بنایا ہویا نئیں۔</verse>
				<verse number="12">تے بکرِیاں تے وَچّھیاں دا لہو نئیں سگوں اپنا ای لہو لے کے آیا تے پاک مکان وِچ اِکّووار وڑ گیا تے سدا دی وی خلاصی کرائی۔</verse>
				<verse number="13">کیوں جو جد بکرِیاں تے ڈھگّیاں دے لہو تے وَہڑی دی سواہ ناپاکاں اُتّے ترونکن نال جِسمانی پاکیزگی مِلدی اے۔</verse>
				<verse number="14">تے مسِیح دا لہو جِس اپنے آپ نُوں سدا دی رُوح دی راہِیں خُدا دے اگّے بے عیب قُربان کِیتا۔ تُہاڈے دِلاں نُوں مُردہ کمّاں توں کِنّاں کُو چوکھا پاک کرے گا۔ تاں جو تُسی جِیوندے خُدا دی بندگی کرو۔</verse>
				<verse number="15">تے ایسے سبّب اوہ نَوِیں عہد دا وچولا اے۔ تاں جو اوس مَوت دی راہِیں جو پہلے عہد دے قصوراں دی مُعافی لئی ہوئی اے۔ سَدّے ہوئے لوک وعدے دے سببّوں سدا دی وِرثہ پا لین۔</verse>
				<verse number="16">کیوں جو جِتّھے وصیّت اے اوتھے وصیّت کرن والے دی مَوت دا ثبُوت وی چاہیدا اے۔</verse>
				<verse number="17">ایس لئی پئی وصیّت مرن دے پِچّھوں ای کمّ دیندی اے۔ تے جد تِیکر وصیّت کرن والا جِیوندا اے۔ اوہ کِسے کمّ دی نئیں۔</verse>
				<verse number="18">ایس لئی پہلا عہد وی خُون بِناں نئیں بَجھّیا۔</verse>
				<verse number="19">کیوں جو جد مُوسیٰ ساری اُمّت نُوں شریعت دے سارے حُکم سُنا بَیٹھا۔ فیر وَچّھیاں تے بکرِیاں دا لہو لے کے پانی تے لال پشم تے زُوفے دے نال اوس کتاب تے ساری اُمّت اُتّے چھڑک دِتّا۔</verse>
				<verse number="20">تے آکھیا پئی ایہہ اوس عہد دا لہو اے جِہدا حُکم خُدا تُہانوں دِتّا اے۔</verse>
				<verse number="21">ایس طرح اوس تنبُو تے سیوا دِیاں سارِیاں شیواں اُتّے رَت ترونکی۔</verse>
				<verse number="22">تے قریبن سارِیاں شیواں شریعت دے سببّوں لہو نال پاک کِیتیاں جاندِیاں نیں تے لہو وَگیاں بِناں مُعافی نئیں ہوندی۔</verse>
				<verse number="23">ایس لئی ضرُوری سی پئی اسمانی شیواں دِیاں نقلاں ایہناں دی راہِیں پاک کِیتیاں جاندِیاں پر آپ اسمانی شیواں ایہناں نالوں چَنگیاں قُربانِیاں دی راہِیں۔</verse>
				<verse number="24">کیوں جو مسِیح اوس ہتّھاں نال بنائے ہوئے پاک مکان وِچ نئیں وڑیا۔ جیہڑا اصلی مکان دی نقل اے پر اصلی اسمان وِچ وڑیا تاں جو خُدا دے اگّے ساڈے لئی حاضر ہوئے۔</verse>
				<verse number="25">ایہہ نئیں پئی اوہ اپنے آپ نُوں بڑی واری قُربان کرے۔ جیویں سردار کاہِن پاک مکان وِچ ورھے دے ورھے دُوجے دا لہو لے کے جاندا اے۔</verse>
				<verse number="26">نئیں تے دُنیا دے شُروع توں لے کے اوہنوں بڑی واری دُکھ جھلنا پَیندا۔ پر ہُن اخِیری زمانے وِچ اِکّو وار ظاہر ہویا۔ تاں جو اپنے آپ نُوں قُربان کرن نال گُناہ نُوں دفع کر دے۔</verse>
				<verse number="27">تے جیویں بندیاں نُوں اِک وار مرنا ہوندا اے تے مگروں عدالت ہوندی اے۔</verse>
				<verse number="28">ایسے طرح مسِیح وی جیہڑا اِک وار بتھیریاں لوکاں دے گُناہ چُکن لئی قُربان ہویا دُوجی وار گُناہ دے بِناں نجات لئی اوہناں نُوں وکھالی دے گا۔ جیہڑے اوہنوں اوڈِیک دے نیں۔</verse>
			</chapter>
			<chapter number="10">
				<verse number="1">کیوں جو شریعت جیہڑی آؤن والیاں چَنگیاں شیواں دا پرچھاواں اے تے اوہناں شیواں دی اصلی صُورت نئیں کول آؤن والیاں نُوں کدی وی کامِل نئیں کر سکدی جیہڑے ہر ورھے کُھنجایاں بِناں اِکّو طرح دِیاں قُربانِیاں چاہڑدے نیں۔</verse>
				<verse number="2">نئیں تے بند نا ہو جاندِیاں؟ ایس لئی پئی جد بندگی کرن والے اِک وار پاک ہو جاندے تے فیر اوہناں دا دِل اوہناں نُوں الزام نا دیندا؟</verse>
				<verse number="3">سگوں اوہ قُربانِیاں ورھے دے ورھے گُناہ یاد کراندِیاں نیں۔</verse>
				<verse number="4">کیوں جو ہو نئیں سکدا پئی ڈھگّیاں تے بکرِیاں دا لہو گُناہ نُوں دُور کرے۔</verse>
				<verse number="5">ایس لئی اوہ دُنیا وِچ آؤندیاں ہویاں آکھدا اے۔ تُوں قُربانی تے نذراں دی چاہ نئیں کِیتی۔ سگوں میرے لئی اِک جِسم تیار کِیتا۔</verse>
				<verse number="6">پُوریاں سوختنی قُربانِیاں تے گُناہ دِیاں قُربانِیاں توں تُوں خُوش نا ہوئیوں۔</verse>
				<verse number="7">تَد مَیں آکھیا پئی اَے خُدا ویکھ مَیں آیا آں۔ (کتاب دے ورقیاں وِچ میری بابت لِکھیا ہویا اے) پئی تیری مرضی پُوری کراں۔</verse>
				<verse number="8">پہلے تے اوہ آکھدا اے پئی نا تُوں قُربانِیاں تے نذراں تے پُوری سوختنی قُربانِیاں تے گُناہ دِیاں قُربانِیاں دی چاہ کِیتی۔ تے نا اوہناں توں خُوش ہوئیوں بھانویں ایہو ای قُربانِیاں شریعت دے سببّوں چاہڑیاں جاندِیاں نیں۔</verse>
				<verse number="9">فیر اوس آکھیا ویکھ مَیں آیا آں۔ پئی تیری مرضی پُوری کراں۔ اوہ پہلے نُوں ہٹاندا اے پئی دُوجے نُوں قیم کرے۔</verse>
				<verse number="10">اوسے مرضی دے سبّب اسی مسِیح یِسُوع دے بدن دے اِکّو واری قُربان ہون دی راہِیں پاک کِیتے گئے آں۔</verse>
				<verse number="11">تے سارے کاہِن کھلو کے روز سیوا کر دے نیں۔ تے کِسے طرح دِیاں قُربانِیاں بڑی واری چاہڑدے نیں جیہڑیاں کدی وی گُناہ ہٹان جوگیاں نئیں۔</verse>
				<verse number="12">پر ایہہ سدا لئی گُناہ دے بدلے اِکّو ای قُربانی چاہڑ کے خُدا دے سَجّے پاسے بَہہ گیا۔</verse>
				<verse number="13">تے اودُوں دا اُڈِیکدا اے۔ پئی میرے وَیری میرے پیراں دی چَوکی بنن۔</verse>
				<verse number="14">کیوں جو اوس اِکّو ای قُربانی چاہڑن نال اوہناں لوکاں نُوں سدا لئی کامِل کر دِتّا اے جیہڑے پاک کِیتے جاندے نیں۔</verse>
				<verse number="15">تے پاک رُوح وی سانُوں گواہی دیندا اے۔ پہلے تے ایہہ آکھدا اے۔</verse>
				<verse number="16">پئی خُداوند آکھدا اے۔ جیہڑا عہد مَیں اوہناں دِناں پِچّھوں اوہناں نال بَنّھاں گا ایہہ اے پئی مَیں اپنے قانُون اوہناں دے دِلاں اُتّے رکھاں گا۔ تے اوہناں دیاں مَناں اُتّے لِکھاں گا۔</verse>
				<verse number="17">تے اوہناں دے گُناہ تے بدکارِیاں نُوں فیر کدی یاد نا کراں گا۔</verse>
				<verse number="18">تے جد اوہناں دی مُعافی ہوگئی اے۔ تے فیر گُناہ دی قُربانی دا تھاں نا رہیا۔</verse>
				<verse number="19">ایس لئی بھراؤ جد سانُوں یِسُوع دے لہو دے سبّب اوس نَوِیں تے جِیوندے راہ پاک مکان وِچ وڑن دی دلیری اے۔</verse>
				<verse number="20">جیہڑا اوہنے پردے یعنی اپنے جِسم وِچوں ہو کے ساڈے لئی پاک کِیتا اے۔</verse>
				<verse number="21">تے جد ساڈا وَڈا کاہِن اے جیہڑا خُدا دے گھر دا مُختِیار اے۔</verse>
				<verse number="22">تے فیر اسی سَچّے دِل تے پُورے اِیمان نال تے دِل دے الزام نُوں دُور کرن لئی دِل اُتّے چھٹّے مار کے تے بدن نُوں سُتھرے پانی نال صاف کر کے خُدا دے کول چلّئے۔</verse>
				<verse number="23">تے اپنی آس دے اِقرار نُوں پَکّی طرح نال پَھڑی رکھیے کیوں جو جِس وعدہ کِیتا اے اوہ سَچّا اے۔</verse>
				<verse number="24">تے مُحبّت تے نیک کمّاں ولّ اُکسان لئی اِک دُوجے دا خیال رکھیے۔</verse>
				<verse number="25">تے اکٹّھے ہون توں نا مُڑیئے۔ جیویں کئیاں لوکاں دی عادت اے۔ سگوں آپو وِچ نصِیحت کریئے تے جِنّاں اوس دِن نُوں نیڑے ہوندیاں ویکھدے ہو۔ اوناں ای ایہہ گلّاں وَدّھ کریا کرو۔</verse>
				<verse number="26">ایس لئی جے سچیائی نُوں پچھانن دے پِچّھے اسی جان کے گُناہ کریئے متاں گُناہاں دے بدلے کوئی ہور قُربانی باقی نئیں رہندی۔</verse>
				<verse number="27">سگوں عدالت دی ڈران والی تے اجیہی مُچّی ہوئی اَگ دی اوڈِیک۔ جیہڑی وَیرِیاں نُوں کھا چھڈے گی۔</verse>
				<verse number="28">جیہڑا جَنا مُوسیٰ دی شریعت نُوں ککّھ نئیں جان دا۔ دُوں ترہوں بندیاں دی گواہی نال بِناں رَحم ماریا جاندا اے۔</verse>
				<verse number="29">تے خیال کرو۔ پئی اوس بندے دی سزا کیڈی کُو ہوئے گی۔ جِس خُدا دے پُتر نُوں لتاڑیا اے۔ تے عہد دے لہو نُوں جِہدے نال اوہ پاک ہویا سی ناپاک جانیا تے فضل دے رُوح دی بے عِزّتی کِیتی۔</verse>
				<verse number="30">کیوں جو اسی اوہنوں جاننے آں جِس ایہہ آکھیا۔ پئی بدلہ لینا میرا کمّ اے۔ مَیں ای بدلہ دیاں گا تے فیر ایہہ وی پئی خُداوند اپنی اُمّت دی عدالت کرے گا۔</verse>
				<verse number="31">جِیوندے خُدا دے وَس وِچ پینا بڑی ڈرن والی گلّ اے۔</verse>
				<verse number="32">پر تُسی اوہناں پہلیاں دِناں دا چیتا کرو۔ جِنہاں وِچ تُساں لو لگّن دے پِچّھوں دُکھاں دی ڈاہڈی ٹّکر جَھلّی۔</verse>
				<verse number="33">تے ایس سبّب پئی طعنے مِہنے تے مُصِیبتاں دے پاروں تُہاڈا تماشہ بنیا۔ تے کُجھ ایس لئی پئی تُسی اوہناں دے ساتھی ہوئے جِنہاں دے نال ایہہ بَھیڑا سلُوک ہوندا سی۔</verse>
				<verse number="34">تے تُساں قیدِیاں دا ورد کِیتا تے اپنے مال دا لُٹیا جانا وی خُوشی نال سہہ لیا۔ ایہہ جان کے پئی ساڈے کول ایدوں چنگی ملکیّت اے جیہڑی اوڑک تِیکر رہے گی۔</verse>
				<verse number="35">ایس لئی اپنی دلیری نُوں نا چھڈو جِہدا بڑا اَجر اے۔</verse>
				<verse number="36">کیوں جو تُہانوں صبر کرن دی لوڑ اے۔ تاں جو خُدا دی مرضی پُوری کر کے وعدہ کِیتی ہوئی شے لے لوؤ۔</verse>
				<verse number="37">تے ہُن بُہت ای تھوڑا چِر باقی اے۔ پئی آؤن والا آوے گا تے چِر نا لائے گا۔</verse>
				<verse number="38">پر میرا سَچّا بندہ اِیمان نال جِیوندا رہے گا تے جے اوہ پِچھّاں ہٹے تے میرا دِل اوہدے نال راضی نئیں رہندا۔</verse>
				<verse number="39">پر اسی ناس ہون لئی پِچھّاں کھِسکن والے نئیں سگوں اوہناں وِچوں آں جیہڑے جان بچان لئی اِیمان لیاؤندے نیں۔</verse>
			</chapter>
			<chapter number="11">
				<verse number="1">ہُن اِیمان آس کِیتیاں ہویاں شیواں دا پَکّ تے اَن ڈِٹھ شیواں دا ثبُوت اے۔</verse>
				<verse number="2">کیوں جو اوہدی بابت بزُرگاں دے حق وِچ چنگی گواہی دِتّی گئی۔</verse>
				<verse number="3">اِیمان دی راہِیں اسی پتا کرنے آں پئی جہان خُدا دے حُکم نال بنے ایتھوں توڑی پئی جو کُجھ دِسدا اے۔ ظاہری شیواں توں نئیں بنیا۔</verse>
				<verse number="4">اِیمان دی راہِیں ہابل قائن نالوں چنگی قُربانی خُدا اگّے چاہڑی تے اوہدے سبّب اوہدے راستباز ہون دی گواہی ہوئی۔ کیوں جو خُدا اوہدیاں نذراں دی بابت گواہی دِتّی تے بھانویں اوہ مر گیا تَد وی اوسے دی راہِیں ہُن تِیکر گلّ کر دا اے۔</verse>
				<verse number="5">اِیمان دی راہِیں حنوک چُکیا گیا پئی مَوت نُوں نا ویکھے تے ایس لئی پئی خُدا اوہنوں چُک لیا سی اوہ نا لَبّھیا۔ ایس لئی پئی چُکے جان توں پہلاں اوہدے حق وِچ ایہہ گواہی دِتّی گئی سی پئی اوہ خُدا نُوں پسند آیا سی۔</verse>
				<verse number="6">تے بِناں اِیمان اوہنوں پسند آؤنا اَنہونی گلّ اے۔ ایس لئی پئی خُدا دے کول آؤن والے نُوں اِیمان رکھنا پَیندا اے۔ پئی خُدا اے تے اپنے لَبّھن والیاں نُوں اَجر دیندا اے۔</verse>
				<verse number="7">اِیمان دی راہِیں نُوح نُوں اوہناں شیواں دی بابت جیہڑیاں اودُوں تِیکر نئیں سن دِسدیاں۔ ہدایت ہوئی۔ اوس خُدا کولوں ڈردِیاں اپنے ٹبّر دے بچان لئی بیڑی بنائی جِہدی راہِیں اوس دُنیا نُوں مُجرم ٹھہرایا۔ تے اوس راستبازی دا وارث ہویا جیہڑی اِیمان سیتی ہوندی اے۔</verse>
				<verse number="8">اِیمان دی راہِیں ابرہام جد سدّیا گیا حُکم مَن کے اوس تھاں ٹُر گیا۔ جیہڑا وِرثے وِچ اوہنوں مِلن والا سی تے بھانویں اوہ نئیں سی جان دا پئی مَیں کِتّھے لگا جانا آں تَد وی ٹُرپیا۔</verse>
				<verse number="9">اِیمان دی راہِیں اوہ وعدے دے مُلک وِچ پرائے مُلک وانگُوں بے وطن ہویا تے اِضحاق تے یعقُوب سَنے جیہڑے اوسے وعدے دے اوہدے نال وارث سن تنبُوآں وِچ وَسّن لگّا۔</verse>
				<verse number="10">ایس لئی پئی اوس سدا رہن والے شہر دی اوڈِیک وِچ سی جِہنُوں اُسارن والا تے بنان والا خُدا اے۔</verse>
				<verse number="11">اِیمان دی راہِیں آپے سارہ نُوں وی عُمر لنگھا کے پیٹ ہون دی طاقت لَبّھی ایس لئی پئی اوس وعدہ کرن والے نُوں سَچّا جانیا۔</verse>
				<verse number="12">سو اِک بندے وِچوں جیہڑا مُردے جِہیا سی اسمان دے تاریاں دے برابر بے انت تے سمُندر دی ریت وانگر اَن گنت اولاد پَیدا ہوئی۔</verse>
				<verse number="13">ایہہ سارے اِیمان وِچ مر گئے تے وعدے دِیاں شیواں نئیں ساں لَیاں سگوں دُوروں ای ویکھ کے اوہناں نُوں چاء چڑھیا تے مَن لیا پئی اسی دُنیا اُتّے پردیسی تے راہی آں۔</verse>
				<verse number="14">جیہڑے اجیہاں گلّاں آکھدے نیں اوہ ظاہر کر دے نیں پئی اسی اپنا وطن لَبّھنے آں۔</verse>
				<verse number="15">تے جِہدے وِچوں اوہ نِکل آئے سن۔ جے اوہ اوہدا خیال کر دے تے اوہناں نُوں پرت جان دی ویہل لگدی۔</verse>
				<verse number="16">پر اوہ اِک اودُوں چنگے پئی اسمانی مُلک دی چاہ کر دے نیں ایس لئی خُدا اوہناں دا خُدا اکھوان توں نئیں سنگدا ایس لئی پئی اوس اوہناں لئی اِک شہر وی تیار کِیتا اے۔</verse>
				<verse number="17">اِیمان دی راہِیں ابرہام ازمایش دے ویلے اِضحاق نُوں نذر چاڑھیا۔ جِس وعدیاں نُوں سَچ مَن لیا سی اوہ اپنے اوس اِکّی پُتر نُوں نذر کرن لگّا۔</verse>
				<verse number="18">جِہدی بابت ایہہ آکھیا گیا سی پئی اِضحاق وِچوں تیری نسل اکھوائے گی۔</verse>
				<verse number="19">کیوں جو اوہ ایہہ سمجھیا۔ پئی خُدا مویاں وِچوں وی جوال سکدا اے۔ تے مِثال وانگُوں مویاں وِچوں اوہنوں فیر مِلیا سی۔</verse>
				<verse number="20">اِیمان دی راہِیں اِضحاق وی آؤن والِیاں شیواں دی بابت یعقُوب تے عیسَو دوہاں نُوں دُعا دِتّی۔</verse>
				<verse number="21">اِیمان دی راہِیں یعقُوب مر دے ویلے یُوسف دے دوہاں پُتراں واسطے وَکھو وَکھ برکت منگی تے اپنے سوٹے دے سِرے دا آسرا لے کے سجدہ کِیتا۔</verse>
				<verse number="22">اِیمان دی راہِیں یُوسف جد اوہ مرن دے نیڑے سی۔ بنی اِسرائیل دے اوتھوں نِکل جان دا ذِکر کِیتا۔ تے اپنی ہڈِّیاں دی بابت حُکم دِتّا۔</verse>
				<verse number="23">اِیمان دی راہِیں مُوسیٰ دے ماں پئیو نیں اوہدے جمّن پِچّھوں اوہنوں تَرے مہینے لُکا رکھیا۔ کیوں جو اوہناں ویکھیا۔ پئی مُنڈا سوہنا اے۔ تے اوہ بادشاہ دے حُکموں نا ڈرے۔</verse>
				<verse number="24">اِیمان دی راہِیں مُوسیٰ وڈّیاں ہو کے فِرعون دی دِھی دا پُتر ہون توں مُکّریا۔</verse>
				<verse number="25">ایس لئی پئی اوس گُناہ دا تھوڑے چِر دا سواد چکھّن نالوں خُدا دی اُمّت نال رَل کے ماڑا سلُوک جھلنا بُہتا پسند کِیتا۔</verse>
				<verse number="26">تے مسِیح لئی طعنے مِہنے جِرنا مِصر دے خزانیاں نالوں وڈّی دَولت جانیا کیوں جو اوہنوں اَجر دا خیال سی۔</verse>
				<verse number="27">اِیمان دی راہِیں اوس بادشاہ دے غُصّے دا ڈر نا کِیتا تے مِصر نُوں چھڈ دِتّا ایس لئی پئی اوہ اینج پکّے پَیر رہیا جیویں اوہ اَن ڈِٹھ نُوں پیا ویکھدا اے۔</verse>
				<verse number="28">اِیمان دی راہِیں فسح کرن تے لہو چھڑکن اُتّے عمل کِیتا تاں جو پلیٹھی دیاں دا مارن والا اوہناں نُوں چھڈ دے۔</verse>
				<verse number="29">اِیمان دی راہِیں اوہ لال سمُندر وِچوں ایس طرح لنگھ گئے۔ جیویں سُکّی زمین اُتّوں۔ تے جد مِصر والیاں لنگھن دا اِرادہ کِیتا تے اوہ ڈُب گئے۔</verse>
				<verse number="30">اِیمان دی راہِیں یرِیحُو دا کوٹ جد سَتّ دِن تِیکر اوہدے دوالے پھیریاں مارِیاں تے ڈِگّ پیا۔</verse>
				<verse number="31">اِیمان دی راہِیں راحب کسبی نافرماناں نال ہلاک نا ہوئی۔ کیوں جو اوس جاسُوساں نُوں آرام نال رکھیا سی۔</verse>
				<verse number="32">ہُن ہور کِیہ آکھاں اینی ویہل کِتّھے پئی جَدعون تے برق تے سمسُون تے اِفتاہ تے داؤد تے سموئیل تے ہورناں نبیاں دا حال بیان کراں۔</verse>
				<verse number="33">اوہناں اِیمان دی راہِیں بادشاہیاں جِت لَیاں۔ نیکی دے کمّ کِیتے وعدے دِیاں شیواں نُوں لے لیا شیراں دے مُنھ بند کِیتے۔</verse>
				<verse number="34">اَگ دی تیزی نُوں بُجھایا تے تلوار دی دھار توں بچ نِکلے۔ کمزوری وِچ زور والے ہوئے تے لڑائی وِچ بہادر نِکلے۔ تے وَیرِیاں دی فَوجاں نُوں بھجا دِتّا۔</verse>
				<verse number="35">زنانِیاں اپنے مُردے فیر جِیوندے لے لَئے۔ تے ہور کلپائے گئے۔ پر خلاصی منظُور نا کِیتی۔ تاں جو اوہناں نُوں چنگی قیامت مِل جائے۔</verse>
				<verse number="36">تے ہور اِنج جا پَے گئے۔ پئی اوہناں نال مخَول ہویا تے کولڑے کھادے سگوں اوہناں نُوں بیڑیاں تے قیداں پئیاں۔</verse>
				<verse number="37">اوہناں نُوں پتّھر مارے گئے۔ آرے نال چیرے گئے۔ ازمایش وِچ پئے۔ تلوار نال مارے گئے۔ بھیڈاں تے بکرِیاں دِیاں کھلّاں اُتّے پائیاں تنگی وِچ۔ مُصِیبت وِچ۔ لوکاں دے بَھیڑے سلُوک دے سببّوں پَھوندے رہے۔</verse>
				<verse number="38">دُنیا اوہناں دے لائق نئیں سی۔ اوہ بیاباناں تے پہاڑاں غاراں تے زمین دیاں ٹویاں وِچ خجل خوار ہوندے رہے۔</verse>
				<verse number="39">تے بھانویں اوہناں سبھناں دی بابت اِیمان دے سبّب چنگی گواہی دِتّی گئی۔ تَد وی اوہناں نُوں وعدے دی شے نا مِلی۔</verse>
				<verse number="40">ایس لئی پئی خُدا اگّے ای ساڈے لئی کوئی بہتر شے سوچی سی تاں جو اوہ ساڈے بِناں کامِل نا بنن۔</verse>
			</chapter>
			<chapter number="12">
				<verse number="1">ایس لئی جد گواہاں دے اَیڈے وڈّے بدّل سانُوں گھیرا پا لیا اے تے آؤ اسی سارے بھار لاہ کے تے اوس گُناہ نُوں جیہڑا سانُوں شتابی پھسا لَیندا اے۔ ہٹا کے اوس دَوڑ وِچ صبر نال دَوڑیئے جِہدے نال سانُوں واہ پیا اے۔</verse>
				<verse number="2">تے اِیمان دے بانی تے کامِل کرن والے یِسُوع نُوں ویکھدے رہیئے۔ جِس اوس خُوشی دے سبّب جیہڑی اوہدے اگّے پئی ہوئی سی بے عِزّتی دی پرواہ نا کِیتی تے صلِیب دا دُکھ جَھل کے خُدا دے تخت دے سَجّے پاسے جا بَیٹھا۔</verse>
				<verse number="3">تے اوہدے ولّ دھیان کرو۔ جِس اوہدے اپنے نال مَندا کرن والیاں گُنہگاراں دی ایڈی لاگت بازی دا صبر کِیتا۔ پئی تُسی بے دِل ہو کے ہِمّت نا ہارو۔</verse>
				<verse number="4">تُساں گُناہ نال اجے اجیہی لڑائی نئیں کِیتی جِہدے وِچ لہو وگایا ہوئے۔</verse>
				<verse number="5">تے تُسی اوس نصِیحت نُوں بُھل گئے۔ جیہڑی تُہانوں پُتراں وانگر دِتّی جاندی اے۔ پئی اَے میرے پُتر خُدا دی جِھڑک دی بے پرواہی نا کر تے جد اوہ تینُوں ملامت کرے بے دِل نا ہو۔</verse>
				<verse number="6">کیوں جو جِہنُوں خُداوند پیار کر دا اے۔ اوہنوں جِھڑکدا وی اے تے جِہنُوں پُتر بناندا اے۔ اوہنوں کولڑے وی مار دا اے۔</verse>
				<verse number="7">تُسی اپنے سوارن لئی دُکھ جَھلدے ہو۔ خُدا پُتر جان کے تُہاڈے نال سلُوک کر دا اے۔ اوہ کیہڑا پُتر اے جِہنُوں پئیو نئیں جِھڑکدا؟</verse>
				<verse number="8">تے جے تُہانوں ایہہ جِھڑک نا دِتّی گئی۔ جیہڑی ساریاں نُوں مِلدی اے۔ تے تُسی حرامدے ہوئے تے پُتر نئیں۔</verse>
				<verse number="9">نالے جد ساڈے جِسمانی پئیو سانُوں جِھڑکدے سن تے اسی اوہناں دی عِزّت کر دے ساں تے رُوحاں دے باپ دی ایدوں وَدّھ تابعداری نا کریئے؟ پئی جِیوندے رہئے؟</verse>
				<verse number="10">اوہ تے تھوڑے چِر تِیکر اپنی سمجھ نال جِھڑکدے سن پر ایہہ ساڈے فائدے لئی کر دا اے۔ پئی اسی وی اوہدی پاکیزگی وِچ شامل ہو جائیے۔</verse>
				<verse number="11">تے ہُن سارِیاں جِھڑکاں خُوشی دا نئیں پر غم دا سبّب معلُوم ہوندیاں نیں پر جیہڑے اوہناں نُوں سَہندے سَہندے پکّے ہوگئے۔ اوہناں نُوں پِچّھوں آرام دے نال راستبازی دا پَھل دیندیاں نیں۔</verse>
				<verse number="12">تَد ڈِھلّے ہتّھاں تے سُست گوڈیاں نُوں ٹھیک کرو۔</verse>
				<verse number="13">تے اپنے ٹُرن لئی سِدّھے راہ بناؤ۔ پئی لنگا بدراہ نا ہو جائے۔ سگوں ولّ کِیتا جائے۔</verse>
				<verse number="14">سبھناں نال میل رکھن دی کوشش کرو۔ تے اوس پاکیزگی نُوں لَبّھو۔ جِہدے بِناں کوئی خُداوند نُوں نا ویکھے گا۔</verse>
				<verse number="15">دھیان نال ویکھدے رہو۔ پئی کوئی بندہ خُدا دے فضل توں خالی نا رہ جائے۔ اینج نا ہوئے۔ پئی کوئی کَوڑی جڑ پُھٹ کے تُہانوں دُکھ دے تے اوہدے سبّب بُہتے لوک پلِیت ہو جان۔</verse>
				<verse number="16">متے کوئی زنائی تے عیسَو وانگر بے دین ہوئے جِس اِک ڈنگ دے کھان بدلے اپنا پلیٹھی دا حق ویچ چھڈیا۔</verse>
				<verse number="17">کیوں جو تُسی جان دے ہو۔ پئی اودُوں پِچّھوں جدوں اوہ برکت دا وارث ہونا چاہندا سی پر ردّیا گیا۔ ایس لئی پئی بھانویں اوس اتھرُو وگا کے اوہدی بڑی بھال کِیتی تَد وی اوہنوں نِیّت بدلن دا تھاں نا مِلیا۔</verse>
				<verse number="18">ایس لئی پئی تُسی اوس پہاڑ دے کول نئیں آئے۔ جِہنُوں ہتّھ نئیں سی لا سکدا تے اَگ نال بلدا سی تے اوہدے اُتّے کالی گَھٹ تے ہنیرا تے طوفان۔</verse>
				<verse number="19">تے تُرہی دا شور تے کلام کرن والے دی اجیہی اواز سی جِنہاں اوہنوں سُنیا اوہناں تَرلے کِیتے۔ پئی ساڈے نال ہور گلّ نا کِیتی جائے۔</verse>
				<verse number="20">کیوں جو اوہ ایس حُکم نُوں جَھل نا سکے۔ پئی جے کوئی جنَور وی ایس پہاڑ نُوں چُھوئے تے پتّھراں نال ماریا جائے۔</verse>
				<verse number="21">تے جو کُجھ دسیا اوہ اینج ڈرؤانا سی پئی مُوسیٰ آکھیا پئی مَیں ڈرناں تے کمبناں آں۔</verse>
				<verse number="22">سگوں تُسی صِیُّون دے پہاڑ تے جِیوندے خُدا دے شہر یعنی اسمانی یرُوشلِیم دے کول آئے ہو تے لَکّھاں فرِشتیاں۔</verse>
				<verse number="23">تے اوہناں پلیٹھی دیاں دی عام جماعت یعنی کلِیسیا جِنہاں دے ناں اسماناں اُتّے لِکھے ہوئے نیں۔ تے ساریاں دے مُنصف خُدا تے کامِل کِیتے ہوئے راستباز لوکاں دِیاں رُوحاں۔</verse>
				<verse number="24">تے نَوِیں عہد دے وچولے یِسُوع تے اوس چِھڑکے ہوئے لہو دے کول آئے ہو جیہڑا ہابل دے لہو نالوں چَنگیاں گلّاں کر دا اے۔</verse>
				<verse number="25">خبردار اوس آکھن والے توں نا مُکّرو۔ کیوں جو جد اوہ لوک زمین اُتّے ہدایت کرن والے توں مُکّر کے نا بچ سکے۔ تے اسی اسمان اُتّوں ہدایت کرن والے توں مُنھ موڑ کے کِیویں بچاں گے۔</verse>
				<verse number="26">اوہدی اواز اوس ویلے تے زمین نُوں ہلا دِتّا سی پر ہُن اوس ایہہ وعدہ کِیتا۔ پئی فیر اِک واری مَیں نِرا زمین ای نئیں سگوں اسمان نُوں وی ہلا دیاں گا۔</verse>
				<verse number="27">تے ایہہ گلّ یعنی فیر اِک واری۔ ایس گلّ نُوں ظاہر کر دی اے۔ پئی ہلائِیاں ہویاں شیواں ایس کر کے ٹل جان گِیاں پئی بنائِیاں ہویاں نیں تاں جو جیہڑیاں نئیں ہلائِیاں جاندِیاں قیم رہن۔</verse>
				<verse number="28">تَد اسی اوہ بادشاہی لے کے جیہڑی ہِلن والی نئیں اوس فضل نُوں نا چھڈئیے۔ جِہدے پاروں اسی ادب تے ڈر نال خُدا دی اوہ بندگی کریئے جیہڑی اوہنوں چنگی لگّے۔</verse>
				<verse number="29">کیوں جو ساڈا خُدا ساڑ چھڈن والی اَگ اے۔</verse>
			</chapter>
			<chapter number="13">
				<verse number="1">بھراواں نال مُحبّت قیم رکھو۔</verse>
				<verse number="2">مُسافراں دی خاطر تواضع کرنا نا بُھلو کیوں جو اینج کئیاں پچھانے بِناں فرِشتیاں نُوں اپنے گھر رکھیا۔</verse>
				<verse number="3">قیدِیاں نُوں ایس طرح یاد کرو جیویں اوہناں دے نال قید ہو۔ تے جِنہاں نال بَھیڑا سلُوک ہوندا اے۔ اوہناں نُوں وی ایہہ سمجھ کے یاد کرو۔ پئی اسی وی جِسم والے آں۔</verse>
				<verse number="4">ویاہ کرناں ساریاں وِچ عِزّت دی گلّ سمجھی جائے تے کوئی زنا نا ہوئے۔ ایس لئی پئی خُدا زناکاراں تے حرامکاراں دا نیاں کرے گا۔</verse>
				<verse number="5">رُپئے دی مُحبّت تُہاڈے وِچ نا ہوئے۔ جو کُجھ تُہاڈے کول اے اوہدے اُتّے صبر کرو۔ کیوں جو اوس آپ آکھیا اے۔ پئی مَیں تُہانوں نا کدی وساراں گا۔ تے نا کدی تُہانوں چھڈاں گا۔</verse>
				<verse number="6">ایس لئی اسی دلیری نال آکھنے آں۔ پئی خُداوند میرا مددگار اے۔ مَیں خَوف نا کراں گا بندہ میرا کِیہ وگاڑے گا؟</verse>
				<verse number="7">جیہڑے تُہاڈے رہبر سن تے جِنہاں تُہانوں خُدا دا کلام سُنایا اوہناں نُوں یاد رکھو اوہناں دی زِندگی دے نتیجے اُتّے دھیان کر کے اوہناں جیہے اِیماندار ہو جاؤ۔</verse>
				<verse number="8">یِسُوع مسِیح کل تے اَج سگوں سدا تِیکر اِکّو جِہیا اے۔</verse>
				<verse number="9">وَکھو وَکھ تے اوپریاں تعلِیماں پِچّھے بُھلّے نا پِھرو۔ کیوں جو ایہہ چَنگا اے۔ پئی فضل نال دِل تگڑا رہے اوہناں خُوراکاں نال نئیں جِنہاں دے ورتن والیاں نُوں کُجھ فائدہ نئیں ہویا۔</verse>
				<verse number="10">ساڈی اِک اجیہی قُربان گاہ اے جِہدے توں تبنُو دی سیوا کرن والیاں نُوں کھان دا اختیار نئیں۔</verse>
				<verse number="11">کیوں جو جِنہاں جنَوراں دا لہو سردار کاہِن پاک مکان وِچ گُناہ دے بدلے واسطے لے جاندا اے۔ اوہناں دے بدن ڈیریوں باہر ساڑے جاندے نیں۔</verse>
				<verse number="12">ایس لئی یِسُوع وی لوکاں نُوں آپ اپنے لہو نال پاک کرن لئی دروازے دے باہر دُکھ سہیا۔</verse>
				<verse number="13">ایس لئی آؤ اسی اوہدی بے عِزّتی سہہ کے ڈیریوں باہر اوہدے کول چلّئے۔</verse>
				<verse number="14">کیوں جو ایتھے ساڈا کوئی قیم رہن والا شہر نئیں۔ سگوں اسی آؤن والے شہر نُوں لَبّھنے آں۔</verse>
				<verse number="15">سو اسی اوہدی راہِیں شُکر دی قُربانی یعنی اجیہے ہونٹھاں دا پَھل جیہڑے اوہدے ناں دا اِقرار کر دے نیں خُدا دے لئی ہر ویلے چاہڑیا کریئے۔</verse>
				<verse number="16">تے بھلا کرنا تے سخی ہونا ہونا نا بُھلو۔ ایس لئی پئی خُدا اجیہاں قُربانِیاں توں خُوش ہوندا اے۔</verse>
				<verse number="17">اپنے راہبراں دے آکھے لگو تے تابعیاں رہو کیوں جو اوہ تُہاڈیاں جاناں دے فائدے لئی اوہناں وانگر جاگدے رہندے نیں۔ جِنہاں نُوں حِساب دینا پَوے گا تاں جو اوہ خُوشی نال ایہہ کمّ کرن نا دُکھ نال کیوں جو ایس گلّ توں تُہانوں کُجھ فائدہ نئیں۔</verse>
				<verse number="18">ساڈے لئی دُعا کرو۔ کیوں جو سانُوں یقِین اے پئی ساڈا دِل صاف اے۔ تے اسی سبھنیں گلِّیں نیکی نال جِیوندیاں رہنا چاہنے آں۔</verse>
				<verse number="19">مَیں تُہانوں ایہہ کمّ کرن دی ایس لئی ہور وی نصِیحت کرنا آں۔ پئی مَیں چھتی تُہاڈے کول فیر آ سَکاں۔</verse>
				<verse number="20">ہُن تسلّی دا خُدا جِس بھیڈاں دے وڈّے ایّالی یعنی ساڈے خُداوند یِسُوع نُوں ہمیشہ دے عہد دے لہو دے سبّب مُردیاں وِچوں جوال کے آندا۔</verse>
				<verse number="21">تُہانوں ساریاں نیک کمّاں وِچ پُوریاں کرے تاں جو اوہدی مرضی پُوری کرو۔ تاں جو کُجھ اوہنوں پسند آؤندا اے۔ یِسُوع مسِیح دی راہِیں ساڈے سبھناں وِچ پَیدا کرے۔ جِہدی وڈیائی سدا تِیکر ہوئے۔ آمِین۔</verse>
				<verse number="22">بھراؤ مَیں تُہاڈی مِنّت کرنا آں۔ پئی تُسی ایس نصِیحت دے کلام دی برداشت کرو۔ کیوں جو مَیں تُہانوں تھوڑیاں گلّاں وِچ لِکھیا اے۔</verse>
				<verse number="23">تُہانوں پتا ہوئے پئی ساڈا بھرا تِیمُتِھیُس چُھٹ گیا اے۔ جے اوہ چھتی آگیا۔ تے مَیں اوہدے نال تُہانوں مِلاں گا۔</verse>
				<verse number="24">اپنے سارے رہبراں تے سارے پاک لوکاں نُوں سلام آکھو۔ اِطالِیہ والے تُہانوں سلام آکھدے نیں۔</verse>
				<verse number="25">تُہاڈے سبھناں اُتّے فضل ہوندا رہے۔ آمِین۔</verse>
			</chapter>
		</book>
		<book number="59">
			<chapter number="1">
				<verse number="1">خُدا دے تے خُداوند یِسُوع مسِیح دے غلام یعقُوب ولّوں اوہناں باراں قبیلیاں نُوں جیہڑے تھائِیں تھائِیں رہندے نیں سلام۔</verse>
				<verse number="2">میرے بھراؤ جدوں تُسی کئی طرح دِیاں ازمایشاں وِچ پَوو۔</verse>
				<verse number="3">ایہہ جان کے بڑی خُوشی دی گلّ سمجھناں پئی تُہاڈے اِیمان دی ازمایش صبر پَیدا کر دی اے۔</verse>
				<verse number="4">تے صبر نُوں اپنا پُورا اثر کرن دیو۔ تاں جو تُسی پُورے تے کامِل ہو جاؤ۔ تے تُہاڈے وِچ کِسے گلّ دا گھاٹا نا رہے۔</verse>
				<verse number="5">پر جے تُہاڈے وِچ کِسے نُوں دانائی دا گھاٹا ہوئے تے اوہ خُدا کولوں منگے جیہڑا ساریاں نُوں بِناں جِھڑکیاں کُھلے دِل نال دیندا اے تے اوہنوں مِل جائے گی۔</verse>
				<verse number="6">پر اِیمان نال منگے تے کُجھ شک نا کرے کیوں جو شکی سمُندر دی ٹَھل وانگر ہوندا اے جیہڑی وَا نال دھکی جاندی اے تے چھالاں مار دی اے۔</verse>
				<verse number="7">اجیہا بندہ ایہہ نا سمجھے۔ پئی مَینُوں خُداوند کولوں کُجھ لَبھّے گا۔</verse>
				<verse number="8">اوہ بندہ دو دِلا اے۔ تے اپنیاں سارِیاں گلّاں وِچ قیم نئیں رہندا۔</verse>
				<verse number="9">عاجز بھرا اپنے اُچّے درجے اُتّے فخر کرے</verse>
				<verse number="10">تے دَولتمند اپنی نِیچ حالت اُتّے۔ ایس لئی پئی گھاہ دے پُھل وانگر جاندا رہے گا۔</verse>
				<verse number="11">کیوں جو سُورج چڑھدیاں ای لو وَگن لگدی اے۔ تے گھاہ نُوں سُکّا دیندی اے۔ تے اوہدا پَھل ڈِگّ پَیندا اے تے اوہدا رُوپ جاندا رہندا اے۔ ایسے طرح دَولتمند وی اپنے راہاں وِچ ٹُردیاں ٹُردیاں مِٹّی وِچ رَل جائے گا۔</verse>
				<verse number="12">دھنّ اوہ بندہ اے جیہڑا ازمایش سہندا اے کیوں جو اوہ جدوں قبول ہویا تے اوہنوں زِندگی دا اوہ تاج مِلے گا۔ جِہدا خُداوند اپنیاں پیار کرن والیاں نال وعدہ کِیتا اے۔</verse>
				<verse number="13">جدوں کوئی ازمایا جائے اوہ ایہہ نا آکھے۔ پئی میری ازمایش خُدا ولّوں ہوندی اے کیوں جو نا تے خُدا کَدے بدی نال ازمایا جا سکدا اے تے نا اوہ کِسے نُوں ازماندا اے۔</verse>
				<verse number="14">ہاں بندہ اپنیاں ای خواہشاں دی کھِچّ نال پَھس کے ازمایا جاندا اے۔</verse>
				<verse number="15">فیر خواہش حاملہ ہو کے گُناہ جَمدی اے۔ تے گُناہ وَدّھ کے مَوت نُوں جمدا اے۔</verse>
				<verse number="16">میرے پیارے بھراؤ! دھوکھا نا کھاؤ۔</verse>
				<verse number="17">سارِیاں چَنگیاں نِعمتاں تے اِنعام اُتّوں نیں۔ تے چانن دے باپ ولّوں مِلدے نیں۔ جیہڑا نا بدل سکدا اے نا بھون دے سبّب اوہدے اُتّے کوئی پر چھاواں پَے سکدا اے۔</verse>
				<verse number="18">اوس اپنی مرضی نال سَچّے کلام دی راہِیں سانُوں پَیدا کِیتا تاں جو اوہدی خلقت وِچوں اِک طرح دے پہلے پَھل ہوئیے۔</verse>
				<verse number="19">میرے پیارے بھراؤ! ایہہ گلّ تُسی جان دے ہو سو سارے سُنن وِچ تیز تے بولن وِچ مِٹّھے تے غُصّے وِچ صبر کرن والے ہو۔</verse>
				<verse number="20">کیوں جو اِنسان دا غُصّہ خُدا دی راستبازی دا کمّ نئیں کر دا۔</verse>
				<verse number="21">ایس لئی ساری پلِیتی تے وَدھن والی بُرائی نُوں چھڈ کے اوس کلام نُوں حلِیمی نال مَن لوؤ جیہڑا دِل وِچ بِیجیا گیا اے۔ تے تُہاڈیاں رُوحاں نُوں نجات دے سکدا اے۔</verse>
				<verse number="22">پر کلام اُتّے عمل کرن والے بنو نا نِرے سُنن والے جیہڑے اپنے آپ نُوں دھوکھا دیندے نیں۔</verse>
				<verse number="23">کیوں جو جیہڑا کلام سُنن والا اے تے اوہدے اُتّے عمل نئیں کر دا اوہ اوس بندے وانگر اے۔ جیہڑا اپنا مُنھ شیشے وِچ ویکھدا اے۔</verse>
				<verse number="24">ایس لئی پئی اوہ اپنا مُنھ ویکھ کے ٹُر جاندا اے تے چھیتی بُھل جاندا اے۔ پئی مَیں کہیو جِہیا ساں۔</verse>
				<verse number="25">پر جیہڑا بندہ اَزادی دی پُوری شریعت اُتّے دِل نال سوچدا رہندا اے۔ اوہ اپنے کمّ وِچ برکت پائے گا۔ ایس لئی پئی اوہ سُن کے بُھلدا نئیں سگوں عمل کر دا اے۔</verse>
				<verse number="26">جے کوئی اپنے آپ نُوں دِیندار سمجھے تے اپنی جِیبھ نُوں لگام نا چاہڑے سگوں اپنے دِل نُوں دھوکھا دے تے اوہدی دِینداری کِسے کمّ دی نئیں۔</verse>
				<verse number="27">ساڈے خُدا تے باپ دے اگّے پاک تے بے نُقص دِینداری ایہہ اے پئی دُکھ دے ویلے یتِیماں تے رَنڈِیاں دی خبر لئیے۔ تے اپنے آپ نُوں دُنیا وِچ بے نُقص رکھیے۔</verse>
			</chapter>
			<chapter number="2">
				<verse number="1">میرے بھراؤ ساڈے جلالی خُداوند یِسُوع مسِیح دا اِیمان تُہاڈے وِچ رَئی نال نا ہوئے۔</verse>
				<verse number="2">کیوں جو جے اِک بندہ تے سونے دی چھاپ تے چنگے کپڑے پا کے تُہاڈی جماعت وِچ آوے۔ تے اِک غرِیب بندے مَیلے مَیلے کپڑے پا کے آوے۔</verse>
				<verse number="3">تے تُسی اوس چنگے کپڑے والے دی رَئی کرو تے آکھو پئی تُوں ایتھے چنگے تھاں بَہہ جا۔ تے اوس غرِیب بندے نُوں آکھو پئی تُوں ایتھے کھلوتا رہو یا میرے پیراں کول بَہہ جا۔</verse>
				<verse number="4">تے تُساں آپو وِچ رَئی نا کِیتی؟ تے بَھیڑی نِیّت والے مُنصف نا بنے؟</verse>
				<verse number="5">میرے پیارے بھراؤ! سُنو۔ خُدا ایس جہان دیاں غرِیباں نُوں اِیمان وِچ دَولتمند ہون لئی نئیں چُنیا؟ تے اپنے پیار کرن والیاں نال بادشاہی دا وارث ہون دا وعدہ نئیں کِیتا؟</verse>
				<verse number="6">پر تُساں غرِیب بندے دی بے عِزّتی کِیتی۔ دَولتمند تُہاڈے اُتّے ظُلم نئیں کر دے تے اوہ ای تُہانوں کھِچّ کے کچہریاں وِچ نئیں لے جاندے؟</verse>
				<verse number="7">تے اوس بزُرگ ناں اُتّے کُفر نئیں بَکدے جیہڑا تُہاڈے اُتّے لگّا ہویا اے؟</verse>
				<verse number="8">تَد وی جے پاک کتاب دی گلّ دے سببّوں بادشاہی شریعت نُوں پُوریاں کر دے ہو پئی اپنے گواہنڈی نُوں اپنے وانگر پیار کر تے چَنگا کر دے ہو۔</verse>
				<verse number="9">پر جے تُسی رَئی کر دے ہو تے گُناہ کر دے ہو تے شریعت تُہانوں قصوروار بناندی اے۔</verse>
				<verse number="10">کیوں جو جِس ساری شریعت اُتّے عمل کِیتا تے اِک گلّوں بُھل گیا اوہ سارِیاں گلّاں دا قصوروار بنیا۔</verse>
				<verse number="11">ایس لئی پئی جِس ایہہ آکھیا پئی زنا نا کر اوسے ای ایہہ آکھیا تُوں خُون نا کر۔ پر جے تُوں زنا تے نا کِیتا۔ پر خُون کِیتا تَد وی تُوں شریعت دا قصوروار بنیا۔</verse>
				<verse number="12">تُسی اوہناں لوکاں وانگر کلام وی کرو تے کمّ وی کرو۔ جِنہاں دی اَزادی دی شریعت دے سببّوں عدالت ہوئے گی۔</verse>
				<verse number="13">کیوں جو جِس رَحم نئیں کِیتا اوہدا نیاں رَحم بِناں ہوئے گا۔ رَحم عدالت نُوں جِت جاندا اے۔</verse>
				<verse number="14">میرے بھراؤ! جے کوئی آکھے پئی مَیں اِیمان دار آں پر عمل نا کر دا ہوئے تے کِیہ فائدہ اے؟ اجیہا اِیمان اوہنوں نجات دے سکدا اے؟</verse>
				<verse number="15">جے کوئی بھرا بھین ننگے ہون تے اوہناں نُوں روز دی روٹی دا گھاٹا ہوئے۔</verse>
				<verse number="16">تے تُہاڈے وِچوں کوئی اوہناں نُوں آکھے پئی خَیر نال جاؤ تے نِگہے ہو تے رجّے رہو۔ پر جیہڑیاں شیواں جِسم نُوں لوڑ دِیاں نیں اوہناں نُوں نا دیو تے کِیہ فائدہ اے؟</verse>
				<verse number="17">ایسے طرح اِیمان وی جے اوہدے نال عمل نا ہون تے اپنے آپ وِچ مُردہ اے۔</verse>
				<verse number="18">سگوں کوئی آکھ سکدا اے۔ پئی تُوں اِیمان والا ایں تے مَیں عملاں والا۔ تُوں اپنا اِیمان عملاں بِناں مَینُوں وکھا تے مَیں اپنا اِیمان عملاں نال تینُوں وِکھانا آں؟</verse>
				<verse number="19">تُوں ایس گلّ اُتّے اِیمان رکھنا ایں پئی خُدا اِکّو اے۔ خَیر چَنگا کرنا ایں۔ شیطان وی اِیمان رکھدے۔ تے کمبدے نیں۔</verse>
				<verse number="20">پر اَے نکمّے بندے تُوں ایہہ وی نئیں جان دا پئی اِیمان بِن عملاں کِسے کمّ دا نئیں؟</verse>
				<verse number="21">جدوں ساڈے پئیو ابرہام اپنے پُتر اِضحاق نُوں قُربان گاہ اُتّے قُربان کِیتا تے اوہ عملاں دے سبّب راستباز نا ہویا؟</verse>
				<verse number="22">سو تُوں ویکھ لیا اے پئی اِیمان اوہدیاں عملاں نال مِل کے اثر کِیتا تے عملاں دے سبّب اِیمان پُورا ہویا۔</verse>
				<verse number="23">تے ایہہ نوِشتہ پُورا ہویا پئی ابرہام خُدا اُتّے اِیمان لیایا تے ایہہ اوہدے واسطے راستبازی گِنی گئی تے اوہ خُدا دا دوست اکھوایا۔</verse>
				<verse number="24">سو تُساں ایہہ ویکھ لیا اے۔ پئی بندہ نِرا اِیمان نال ای نئیں سگوں عملاں نال راستباز ٹھہردا اے۔</verse>
				<verse number="25">ایسے طرح راحب کسبی وی جد اوس قاصداں نُوں اپنے گھر وِچ رکھیا تے دُوجے راہ وِداع کِیتا تے اوہ عملاں دے سبّب راستباز نا بنی؟</verse>
				<verse number="26">سو جیویں جِسم رُوح بِناں مویا ہویا اے ایسے طرح اِیمان وی عملاں بِناں مویا ہویا اے۔</verse>
			</chapter>
			<chapter number="3">
				<verse number="1">میرے بھراؤ! تُہاڈے وِچوں بتھیرے اُستاد نا بنن کیوں جو اسی جاننے آں۔ پئی اسی جیہڑے اُستاد آں وَدّھ سزا پاں گے۔</verse>
				<verse number="2">ایس واسطے پئی اسی سارے دے سارے قصور کرنے آں۔ کامِل بندہ اوہ اے جیہڑا گلّاں وِچ قصور نا کرے اوہ سارے بدن نُوں وی قابُو وِچ رکھ سکدا اے۔</verse>
				<verse number="3">جد اسی اپنے قابُو وِچ لیاؤن واسطے گھوڑیاں دے مُنھ وِچ لگام چاہڑنے آں تے اوہناں دے سارے بدن نُوں وی ایدھر اودھر پِھرا سکنے آں۔</verse>
				<verse number="4">ویکھو جہاز وی بھانویں وڈّے وڈّے ہوندے نیں تے تیز وَا نال ٹورے جاندے نیں تَد وی اِک نِکّی جِہی پتوار دی راہِیں ملّاح دی مرضی نال پھرائے جاندے نیں۔</verse>
				<verse number="5">ایسے طرح جِیبھ وی اِک نِکّا جِہیا انگ اے تے بڑی شیخی مار دی اے۔ ویکھو تھوڑی جِہی اَگ کیڈے وڈّے بیابان وِچ اَگ لا دیندی اے۔</verse>
				<verse number="6">جِیبھ وی اِک اَگ اے۔ جِیبھ ساڈے انگاں وِچوں شرارت دا اِک جہان اے تے سارے بدن نُوں پلِیت کر دی اے تے ساری دُنیا نُوں اَگ لاندی اے۔ تے دوزخ دی اَگ نال بَلدی رہندی اے۔</verse>
				<verse number="7">کیوں جو سارے چَوکُھر تے پکھیرُو تے کِیڑے کاڑے تے دریا دے جنَور اِنسان اپنے قابُو وِچ لیا سکدا اے۔ تے لیایا وی اے۔</verse>
				<verse number="8">تے جِیبھ نُوں کوئی قابُو نئیں کر سکدا اوہ اِک بلا اے جیہڑی ڈکی نئیں جاندی۔ مار چھڈن والے زہر نال بھری ہوئی اے۔</verse>
				<verse number="9">ایسے نال اسی خُداوند تے باپ دی وڈیائی کرنے آں تے ایسے نال ای اسی بندیاں نُوں جیہڑے خُدا دی صُورت اُتّے بنائے گئے نیں بد دُعا دینے آں۔</verse>
				<verse number="10">اِکّی مُنھ توں نیک دُعا تے بد دُعا نِکلدی اے۔ میرے بھراؤ! ایہہ نئیں ہونا چاہیدا۔</verse>
				<verse number="11">کَدے اِکّی تھاؤں چشمے وِچوں مِٹّھا تے کھارا پانی نِکل سکدا اے؟</verse>
				<verse number="12">میرے بھراؤ! ہنجیر دے رُکھّ نال زَیتُون یا انگور دے رُکھّ نال ہنجیر لگ سکدے نیں؟ ایسے طرح کھارے چشمے وِچوں مِٹّھا پانی نئیں نِکل سکدا۔</verse>
				<verse number="13">تُہاڈے وِچوں سیانا تے سمجھ والا کون اے؟ جیہڑا اجیہا ہوئے اوہ اپنے کمّاں نُوں نیک چال چَلّن دی راہِیں اوس حلِیمی نال ظاہر کرے جیہڑی حِکمت وِچوں پَیدا ہوندی اے۔</verse>
				<verse number="14">پر جے تُسی اپنے دِلاں وِچ ڈاہڈا ساڑا تے جُدائِیاں رکھدے ہو۔ تے سچیائی دے برخلاف نا شیخی مارو نا جُھوٹھ بولو۔</verse>
				<verse number="15">ایہہ دانائی اوہ نئیں جیہڑی اُتّوں آؤندی اے سگوں دُنیاوی تے نفسانی تے شیطانی اے۔</verse>
				<verse number="16">ایس واسطے جِتّھے ساڑا تے جُدائی ہوندی اے اوتھے فساد تے ہر طرح دا بُرا کمّ وی ہوندا اے۔</verse>
				<verse number="17">پر جیہڑی دانائی اُتّوں آؤندی اے اوّل تے اوہ پاک ہوندی اے۔ فیر مِلاپڑی تے حلِیم تے مَت لین والی۔ رَحم تے چنگے پَھلاں نال لدّی ہوئی۔ تے رَئی تے مکر نئیں کر دی۔</verse>
				<verse number="18">تے صُلح کران والیاں لئی نیکی دا پَھل صُلح نال بِیجیا جاندا اے۔</verse>
			</chapter>
			<chapter number="4">
				<verse number="1">تُہاڈے وِچ لڑائِیاں تے جھگڑے کِتّھوں آ گئے نیں ایہہ اوہناں خواہشاں توں نئیں جیہڑیاں تُہاڈے انگاں وِچ فساد کر دِیاں نیں؟</verse>
				<verse number="2">تُسی خواہش کر دے ہو پر تُہانوں مِلدا نئیں۔ خُون تے ساڑا کر دے ہو پر کُجھ تُہانوں لَبّھدا نئیں تُسی لڑدے تے جھگڑ دے ہو۔ تُہانوں ایس لئی نئیں مِلدا پئی منگدے نئیں۔</verse>
				<verse number="3">تُسی منگدے ہو پر نئیں مِلدا۔ ایس لئی پئی بُری نِیّت نال منگدے ہو تاں جو اپنی خُوشی وِچ خرچ کرو۔</verse>
				<verse number="4">زنا کرن والیو! تُسی نئیں جاندِیاں پئی دُنیا دی یاری خُدا دا وَیر اے؟ سو جیہڑا دُنیا دا یار بننا چاہندا اے اوہ اپنے آپ نُوں خُدا دا وَیری بناندا اے۔</verse>
				<verse number="5">تُسی ایہہ سمجھدے ہو پئی پاک کتاب ایویں آکھدی اے؟ پئی رُوح جیہڑا ساڈے وِچ اوس وسایا اے اوہ غیرت نال چاہ کر دا اے؟</verse>
				<verse number="6">اوہ تے بُہتا فضل دیندا اے۔ ایس لئی ایہہ لِکھیا ہویا اے۔ پئی خُدا مغرُوراں دا سامنا کر دا اے۔ تے حلِیماں نُوں فضل دیندا اے۔</verse>
				<verse number="7">سو خُدا دے تابعیاں ہو جاؤ تے ابلیس نال لڑائی کرو تے اوہ تُہاڈے توں بھج جائے گا۔</verse>
				<verse number="8">خُدا دے نیڑے جاؤ تے اوہ تُہاڈے نیڑے آوے گا۔ گُناہیو۔ اپنے ہتّھاں نُوں صاف کرو تے دو دِلیؤ اپنے دِلاں نُوں پاک کرو۔</verse>
				<verse number="9">افسوس تے سیاپا کرو تے روؤ تُہاڈا ہاسا سیاپا ہو جائے تے تُہاڈی خُوشی اُداسی ہو جائے۔</verse>
				<verse number="10">خُدا اگّے نِیویں ہوؤ۔ تے اوہ تُہانوں اُچّا کرے گا۔</verse>
				<verse number="11">بھراؤ! اِک دُوجے دی بدگوئی نا کرو۔ جیہڑا اپنے بھرا دی بدگوئی کر دا اے یا الزام لاندا اے اوہ شریعت دی بدگوئی کر دا اے تے شریعت اُتّے الزام لاندا اے۔ جے تُوں شریعت اُتّے الزام لانا ایں تے تُوں شریعت اُتّے عمل نئیں کِیتا۔ سگوں اوہدے اُتّے حاکم بنیا۔</verse>
				<verse number="12">شریعت دا دین والا تے حاکم اِکّو اے جیہڑا بچا سکدا اے۔ تے مار وی سکدا اے۔ تُوں کون ایں جیہڑا اپنے گواہنڈی اُتّے الزام لانا ایں؟</verse>
				<verse number="13">تُسی جیہڑے ایہہ آکھدے ہو پئی اسی اَج تے بھلکے فلانے شہر وِچ جاواں گے تے اوتھے وَرھا رہاں گے۔ تے سوداگری کر کے نفع لاں گے۔</verse>
				<verse number="14">تے ایہہ نئیں جان دے پئی کل کِیہ ہوئے گا۔ تُہاڈی زِندگی شے ای کِیہ اے۔ ہواڑ جِہیا حال اے ہُن دسی ہُنے گواچ گئی۔</verse>
				<verse number="15">تُہانوں سگوں ایہہ آکھنا چاہیدا اے پئی جے خُداوند چاہے تے اسی جِیوندے وی رہاں گے۔ تے ایہہ یا اوہ کمّ وی کراں گے۔</verse>
				<verse number="16">پر ہُن تُسی اپنیاں شیخیاں دا فخر کر دے ہو۔ پر تُہاڈا فخر بَھیڑا اے۔</verse>
				<verse number="17">سو جیہڑا بھلا کرنا جان دا اے تے نئیں کر دا اوہ گُناہ کر دا اے۔</verse>
			</chapter>
			<chapter number="5">
				<verse number="1">دَولت مندو۔ ذرا سُنو تے! تُہانوں اپنیاں تنگِیاں اُتّے جیہڑیاں آؤن والِیاں نیں رونا تے پِٹناں چاہیدا اے۔</verse>
				<verse number="2">تُہاڈا مال وِگڑ گیا تے تُہاڈیاں کپڑیاں نُوں کِیڑا کھا گیا۔</verse>
				<verse number="3">تُہاڈے سونے چاندی نُوں جنگال لگ گیا تے اوہ جنگال تُہاڈے اُتّے گواہی دے گا۔ تے اَگ وانگر تُہاڈا گوشت کھائے گا۔ تُساں چھیکڑے دِناں وِچ خزانہ جمع کِیتا اے۔</verse>
				<verse number="4">ویکھو مزدُوراں تُہاڈیاں پَیلِیاں وَڈھِیاں تے تُساں دغے نال اوہناں دی مزدُوری رکھ لئی۔ اوہناں دی اوہ مزدُوری پئی کُوکدی اے۔ تے فصل وَڈّھن والیاں دی فریاد فَوجاں دے ربّ دے کنّاں وِچ اَپڑ گئی اے۔</verse>
				<verse number="5">تُساں زمین اُتّے شُوکا شاکی کِیتی تے مَوجاں کِیتیاں۔ تُساں اپنے دِلاں نُوں ذِبح دے دِن موٹا کِیتا۔</verse>
				<verse number="6">تُساں راستباز بندے نُوں قصوروار بنا کے اوہنوں قتل کِیتا پر اوس تُہاڈا سامنا نئیں کِیتا۔</verse>
				<verse number="7">سو بھراؤ! خُداوند دے آؤن تِیکر صبر کرو۔ ویکھو زمیندار زمین دی قِیمتی پَیداوار نُوں اوڈِیکدا اے۔ تے پہلے تے پِچّھلے مینہ دے وَسّن تِیکر صبر کر دا رہندا اے۔</verse>
				<verse number="8">تُسی وی صبر کرو۔ تے اپنے دِلاں نُوں تگڑیاں رکھو۔ کیوں جو خُداوند چھیتی آؤندا اے۔</verse>
				<verse number="9">بھراؤ! اِک دُوجے دی چُغلی نا کرو۔ تاں جو سزا نا پاؤ۔ ویکھو مُنصف بُوہے اُتّے کھلوتا اے۔</verse>
				<verse number="10">بھراؤ جِنہاں نبیاں خُداوند دے ناں اُتّے کلام کِیتا اے اوہناں نُوں دُکھ سہن تے صبر کرن دا نمونہ سمجھو۔</verse>
				<verse number="11">ویکھو صبر کرن والیاں نُوں اسی دھنّ آکھنے آں۔ تُساں ایُّوب دے صبر دا حال تے سُنیا ای اے تے خُداوند ولّوں جیہڑا اوہدا انت ہویا اوہنوں وی معلُوم کر لیا۔ جِہدے توں خُداوند دا بڑا ترس تے رَحم ظاہر ہوندا اے۔</verse>
				<verse number="12">پر میرے بھراؤ! ساریاں توں وَدّھ کے ایہہ اے۔ پئی سَونہہ نا کھاؤ۔ نا اسمان دی نا زمین دی نا کِسے ہور شے دی۔ سگوں ہاں دے تھاں ہاں کرو۔ تے نا دے تھاں نا۔ تاں جو سزا دے لائق نا ہوؤ۔</verse>
				<verse number="13">جے تُہاڈے وِچوں کوئی تنگ ہوئے۔ تے دُعا منگے جے خُوش ہوئے تے وڈیائی دے گِیت گاوے۔</verse>
				<verse number="14">جے تُہاڈے وِچ کوئی بیمار ہوئے تے کلِیسیا دے بزُرگاں نُوں سَدّے تے اوہ خُداوند دے ناں اُتّے اوہنوں تیل مَل کے اوہدے لئی دُعا منگن۔</verse>
				<verse number="15">جیہڑی دُعا اِیمان نال ہوئے گی۔ اوہدے نال بیمار بچ جاوے گا۔ تے خُداوند اوہنوں بچائے گا۔ تے جے اوس گُناہ کِیتے ہون اوہ وی مُعاف ہو جان گے۔</verse>
				<verse number="16">سو تُسی آپو وِچ اِک دُوجے دے اگّے اپنے اپنے گُناہ دا اِقرار کرو۔ تے اِک دُوجے واسطے دُعا منگو تاں جو چنگے ہو جاؤ۔ راستباز بندے دی دُعا نال بڑا اثر ہوندا اے۔</verse>
				<verse number="17">ایلیّاہ ساڈے وانگر بندہ سی۔ اوس بڑے زور نال دُعا منگی۔ پئی مینہ نا وَسّے۔ سو ساڈھے تَرے ورھے دھرتی اُتّے مینہ نا وسّیا۔</verse>
				<verse number="18">فیر اوس دُعا منگی تے اسمان توں پانی وسّیا۔ تے زمین اُتّے پَیداوار ہوئی۔</verse>
				<verse number="19">میرے بھراؤ! جے تُہاڈے وِچوں کوئی ٹھیک راہ توں گُھس جاوے تے کوئی اوہنوں فیر لیاوے۔</verse>
				<verse number="20">تے اوہ ایہہ جانے پئی جیہڑا کِسے گُناہی نُوں اوہدے گُھس جان توں فیر لیاوے گا۔ اوہ اِک جان نُوں مَوت توں بچائے گا۔ تے بتھیرے گُناہاں اُتّے پردہ پائے گا۔</verse>
			</chapter>
		</book>
		<book number="60">
			<chapter number="1">
				<verse number="1">یِسُوع مسِیح دے رسُول پطرس ولّوں اوہناں کھِلّرے ہوئے پردیسیاں نُوں جیہڑے پُنطُس۔ گلِتیہ۔ کَپّدُکیہ۔ آسِیہ تے بتُھنیہ وِچ نیں۔</verse>
				<verse number="2">خُدا باپ دے اگیترے عِلم دے سببّوں رُوح دے پاک کرن نال تابعدار ہون تے یِسُوع مسِیح دا لہو چِھڑکے جان واسطے چُنے ہوئے نیں۔ فضل تے تسلّی تُہانوں مِلدی رہے۔</verse>
				<verse number="3">ساڈے خُداوند یِسُوع مسِیح دے خُدا تے باپ دی وڈیائی ہوئے۔ جِس یِسُوع مسِیح دے مُردیاں وِچوں جی اُٹھن دا سبّب اپنی بڑی رحمت نال سانُوں زِندہ آس دین لئی نَوِیں سِریوں پَیدا کِیتا۔</verse>
				<verse number="4">پئی اِک وِرثہ جیہڑی نا ناس ہون والی نا نُقص والی تے نا کُملان والی اے۔</verse>
				<verse number="5">سگوں اسمان اُتّے تُہاڈے لئی رکھی ہوئی اے۔ تُہانوں مِل جائے۔ (جِنہاں دی راکھی خُدا دی قُدرت نال اِیمان دی راہِیں اوس نجات واسطے ہوندی اے جیہڑی چھیکڑلے ویلے ظاہر ہون والی اے۔)</verse>
				<verse number="6">ایہدے سبّب تُسی بڑی خُوشی کر دے ہو۔ بھانویں ہُن تھوڑے چِر لوڑاں توں کِیتے وَن سَووَنِیاں ازمایشاں دے سببّوں تُہانوں تکلیف ہوئی اے۔</verse>
				<verse number="7">تے ایہہ ایس واسطے ہویا اے۔ پئی تُہاڈا پرکھیا ہویا اِیمان جیہڑا اَگ نال پرکھے ہوئے فانی سونے نالوں بُہتے مُل دا اے یِسُوع مسِیح دے ظاہر ہون دے ویلے وڈیائی تے جلال تے عِزّت دا سبّب ہوئے۔</verse>
				<verse number="8">اوہدے نال تُسی بِن ویکھیاں مُحبّت رکھدے ہو تے بھانویں اوہنوں ایس ویلے نئیں ویکھدے فیر وی اوہدے اُتّے اِیمان لیا کے اجیہی خُوشی کر دے ہو۔ تے جِہدا بیان نئیں ہو سکدا تے جیہڑی جلال نال بھری ہوئی اے۔</verse>
				<verse number="9">تے اپنے اِیمان دا مطلب یعنی رُوحاں دی نجات پاندے ہو۔</verse>
				<verse number="10">ایسے نجات دی بابت اوہناں نبیاں بڑی بھال تے چھان بِین کِیتی جِنہاں اوس فضل دی نبُوّت کِیتی جیہڑا تُہاڈے اُتّے ہون والا سی۔</verse>
				<verse number="11">اوہ ایس گلّ دی چھان بِین کر دے سن پئی مسِیح دا رُوح جیہڑا اوہناں وِچ سی۔ اوہنے اگیتریاں مسِیح دی تکلیفاں دی خبر دِتّی تے اوس جلال دی وی جیہڑا اوہناں توں پِچّھے آؤن والا سی۔ کیہڑے یا کہیو جِہے ویلے دی گلّ دا ذِکر کر دا سی۔</verse>
				<verse number="12">اوہناں اُتّے ایہہ اِلہام اُگھیڑیا گیا پئی اوہناں گلّاں وِچ اپنی نئیں سگوں تُہاڈی سیوا کر دے سن تے ایہناں گلّاں دی خبر تُہانوں ہُن اوہناں دی راہِیں ہوئی اے۔ جِنہاں پاک رُوح دی راہِیں جیہڑا اسمانوں گھلّیا گیا تُہانوں خُوشخبری سُنائی۔ ایہناں گلّاں اُتّے فرِشتے وی دھیان کرنا چاہندے نیں۔</verse>
				<verse number="13">ایس واسطے اپنی عقل دا لکّ بَنّھ کے تے ہُشیار ہو کے اوس فضل دی پُوری آس رکھو جیہڑا یِسُوع مسِیح دے وکھالی دین دے ویلے تُہاڈے اُتّے ہون والا اے۔</verse>
				<verse number="14">تے تابعدار بچّیاں وانگر اپنے آپ نُوں اپنی بیواقوفی دِیاں پرانیاں خواہشاں اُتّے نا ڈولو۔</verse>
				<verse number="15">سگوں جیویں تُہاڈا سَدّن والا پاک اے اوسے طرح تُسی وی اپنے چال چَلّن وِچ پاک بنو۔</verse>
				<verse number="16">کیوں جو لِکھیا اے۔ پئی پاک بنو۔ ایس لئی جو مَیں پاک آں۔</verse>
				<verse number="17">تے جد تُسی باپ کر کے اوہدے کولوں دُعا منگدے ہو۔ جیہڑا ہر اِک دے کمّ دے سببّوں رَئی بِناں عدالت کر دا اے۔ تے اپنی مُسافری دا ویلا خَوف نال کٹّو۔</verse>
				<verse number="18">کیوں جو تُسی جان دے ہو پئی تُہاڈا نکمّا چال چَلّن جیہڑا پئیو دادیاں توں لگا آؤندا سی۔ اوہدے توں تُہاڈی خلاصی ناس ہون والِیاں شیواں یعنی سونے چاندی نال نئیں ہوئی۔</verse>
				<verse number="19">سگوں اِک بے نُقص تے بے داغ لیلے دے قِیمتی لہو نال یعنی مسِیح دے لہو نال۔</verse>
				<verse number="20">تے خُدا نُوں دُنیا دے بنن توں پہلاں اوہدا عِلم سی پر تُہاڈی خاطر چھیکڑے ویلے ظاہر کِیتا گیا۔</verse>
				<verse number="21">تے تُساں اوہدی راہِیں خُدا اُتّے اِیمان لیاندا اے۔ جِس اوہنوں مُردیاں وِچوں جوایا اے۔ تے جلال وی دِتّا۔ تاں جو تُہاڈا اِیمان تے آس خُدا اُتّے ہوئے۔</verse>
				<verse number="22">ایس کر کے پئی تُساں سچیائی نُوں مَن کے بھراواں نال سَچّی مُحبّت کرن لئی اپنیاں دِلاں نُوں پاک کِیتا اے۔ دِلوں جانوں آپو وِچ مُحبّت کرو۔</verse>
				<verse number="23">کیوں جو تُسی جِسمانی تُخم توں نئیں۔ سگوں رُوحانی توں۔ خُدا دے کلام دی راہِیں جیہڑا جِیوندا تے قیم اے نَوِیں سِریوں جمّے ہو۔</verse>
				<verse number="24">فیر ایہہ آیا اے۔ پئی اِنسان گھاہ وانگر اے تے اوہدی ساری شان و شوکت گھاہ دے پُھل وانگر اے گھاہ تے کُرما جاندا اے تے پُھل ڈِگّ پَیندا اے۔</verse>
				<verse number="25">پر خُداوند دا کلام سدا تِیکر قیم رہے گا۔ ایہہ اوہ ای خُوشخبری دا کلام اے۔ جیہڑا تُہانوں سُنایا گیا سی۔</verse>
			</chapter>
			<chapter number="2">
				<verse number="1">فیر ساری بدی تے سارے فریب تے مکّاری تے ساڑا تے بُرا آکھنا چھڈ کے۔</verse>
				<verse number="2">نَوِیں جمّیاں ہویاں بچّیاں وانگر کلام دے نَروَیر رُوحانی دُدّھ دی چاہ رکھو۔ پئی اوہدی راہِیں نجات پان لئی وَدھدے جاؤ۔</verse>
				<verse number="3">جے تُہانوں خُداوند دے مہربان ہون دا سواد آگیا اے۔</verse>
				<verse number="4">اوہدے کول آ کے جیہڑا بندیاں دا ردّیا ہویا پر خُدا دا چُنیا تے قِیمتی جِیوندا پتّھر اے۔</verse>
				<verse number="5">تُسی وی جِیوندے پتّھراں وانگر رُوحانی گھر بندے جاندے ہو۔ تاں جو کاہِناں دا پاک فِرقہ بن کے اجیہاں رُوحانی قُربانِیاں چاہڑو۔ جیہڑیاں یِسُوع مسِیح دی راہِیں چَنگیاں لگدِیاں نیں</verse>
				<verse number="6">ایس واسطے پاک کتاب وِچ لِکھیا اے۔ پئی ویکھو مَیں صِیُّون وِچ نُکّر دے سِرے دا چُنیا ہویا تے قِیمتی پتّھر دھرنا آں۔ جیہڑا اوہدے اُتّے اِیمان لیاؤندا اے۔ اوہنوں کدی نموشی نا ہوئے گی۔</verse>
				<verse number="7">سو تُہاڈے اِیمان لیاؤن والیاں لئی تے اوہ قِیمتی اے۔ پر نا مَنّن والیاں لئی اوہ پتّھر جِہنُوں راجاں نیں رَدّ کِیتا اوہ ای نُکّر دے سِرے دا پتّھر ہوگیا۔</verse>
				<verse number="8">تے ٹھیڈا لگّن دا پتّھر تے ٹھوکر کھان دی چٹان ہویا کیوں جو اوہ نافرمان ہو کے کلام توں ٹھیڈا کھاندے نیں۔ تے ایہدے لئی مُقرّر وی ہوئے سن۔</verse>
				<verse number="9">پر تُسی اِک چُنی ہوئی نسل تے بادشاہی کاہِناں دا فِرقہ پاک قوم تے اجیہی اُمّت ہو جیہڑی خُدا دی خاص ملکیّت اے۔ تاں جو اوہدیاں خُوبِیاں ظاہر کرو۔ جِس تُہانوں ہنیرے وِچوں اپنے عجب چانن وِچ سدّیا اے۔</verse>
				<verse number="10">پہلاں تُسی کوئی اُمّت نئیں سو پر ہُن خُدا دی اُمّت اوہ۔ تُہاڈے اُتّے رَحم نئیں سی ہویا پر ہُن تُہاڈے اُتّے رَحم ہویا اے۔</verse>
				<verse number="11">پیاریو مَیں تُہاڈی مِنّت کرنا آں۔ پئی تُسی اپنے آپ نُوں پردیسی تے مُسافر جان کے اوہناں جِسم دِیاں خواہشاں توں بچے رہو جیہڑیاں رُوح نال لڑائی رکھدیاں نیں۔</verse>
				<verse number="12">تے غیر قوماں وِچ اپنا چال چَلّن نیک رکھو۔ تاں جو جیہڑیاں گلّاں وِچ اوہ تُہانوں بدکار جان کے تُہاڈے اُتّے عیب لاندے نیں تُہاڈے نیک کمّاں نُوں ویکھ کے اوہناں دے سببّوں پڑتال دے دِہاڑے خُدا دی وڈیائی کرن۔</verse>
				<verse number="13">خُداوند دے لئی اِنسان دے ہر اِک انتظام دے تابعدار رہو۔ بادشاہ دے ایس لئی پئی اوہ سبھناں توں وَڈا اے۔</verse>
				<verse number="14">تے حاکماں دے ایس لئی پئی اوہ بدکاراں دی سزا تے نیکاں دی وڈیائی دے لئی اوہدے ولّوں گھلّے ہوئے نیں۔</verse>
				<verse number="15">کیوں جو خُدا دی ایہہ مرضی اے پئی تُسی نیکی کر کے جاہلاں دی نادانی دِیاں گلّاں نُوں بند کر دیو۔</verse>
				<verse number="16">تے اپنے آپ نُوں اَزاد سمجھو۔ پر ایس اَزادی نُوں بدی دا پردہ نا بناؤ۔ سگوں اپنے آپ نُوں خُدا دے غلام سمجھو۔</verse>
				<verse number="17">ساریاں دی عِزّت کرو۔ برادری نال مُحبّت رکھو۔ خُدا توں ڈرو بادشاہ دی عِزّت کرو۔</verse>
				<verse number="18">نَوکرو! بڑے خَوف نال اپنے مالکاں دے تابعیاں رہو۔ نا نِرے نیکاں تے حلِیماں ای دے۔ سگوں ڈاھڈیاں دے وی۔</verse>
				<verse number="19">کیوں جو جے کوئی خُدا دا خیال کر کے بے انصافی نال دُکھ سہے تے ایہہ چَنگا اے۔</verse>
				<verse number="20">ایس لئی پئی جے تُساں گُناہ کر کے ہُورے کھادے تے صبر کِیتا تے کِیہ وڈیائی اے؟ ہاں جے نیکی کر دیاں دُکھ پاندے تے صبر کر دے ہو۔ تے ایہہ خُدا دے اگّے چَنگا اے۔</verse>
				<verse number="21">تے تُسی ایسے لئی سَدّے گئے سو۔ کیوں جو مسِیح وی تُہاڈے لئی دُکھ پا کے تُہانوں اِک نمونہ دے گیا تاں جو اوہدے کُھرے اُتّے ٹُرو۔</verse>
				<verse number="22">نا اوس گُناہ کِیتا۔ تے نا ای اوہدے مُنھ توں مکر دی کوئی گلّ نِکلی۔</verse>
				<verse number="23">نا اوہ گالاں لے کے گالاں دیندا سی۔ نا ای دُکھ پا کے کِسے نُوں جِھڑکدا سی۔ سگوں اپنے آپ نُوں سَچّے مُنصف دے ہتّھ سونپدا سی۔</verse>
				<verse number="24">اوہ آپ ساڈے گُناہ نُوں اپنے بدن اُتّے چُک کے صلِیب اُتّے چڑھ گیا۔ تاں جو اسی گُناہ ولّوں مر کے راستبازی ولّوں جِیوئیے۔ تے اوہدے مار کھان نال تُسی چنگے کِیتے گئے۔</verse>
				<verse number="25">کیوں جو پہلاں تُسی بھیڈاں وانگر بُھلّے پِھردے سو۔ پر ہُن اپنیاں رُوحاں دے ایّالی تے نِگہبان دے کول فیر آ گئے ہو۔</verse>
			</chapter>
			<chapter number="3">
				<verse number="1">زنانِیو! تُسی وی اپنے اپنے گھر والیاں دی تابعدار رہو۔</verse>
				<verse number="2">ایس لئی پئی جے کوئی بندہ کلام نُوں نا وی مَنّے تَد وی زنانی دے پاک چال چَلّن نال تے خَوف نُوں ویکھ کے بِناں کلام دے کھِچّے جان۔</verse>
				<verse number="3">تے تُہاڈی سجاوٹ وکھالے دی نا ہوئے پئی سِر گُندنا تے سونے دے گہنے تے کپڑے۔</verse>
				<verse number="4">سگوں تُہاڈے دِل دی چُھپی ہوئی اِنسانِیّت نرمی تے حلِیمی دی نا ناس ہون والی سجاوٹ نال سَجی رہے۔ کیوں جو خُدا دے کول ایہدی بتھیری قدر اے۔</verse>
				<verse number="5">تے پِچّھلے زمانے وِچ وی خُدا اُتّے آس رکھن والِیاں پاک زنانِیاں اپنے آپ نُوں ایسے طرح سنگار دِیاں تے اپنے اپنے گھر والیاں دے حُکم وِچ رہندیاں سن۔</verse>
				<verse number="6">جیویں سارہ ابرہام دے حُکم وِچ رہندی تے اوہنوں خُداوند آکھدی سی تُسی وی جے نیکی کرو تے کِسے ڈراوے توں نا ڈرو۔ تے اوہدیاں دِھئیاں ہویاں۔</verse>
				<verse number="7">گھر والیو! تُسی وی اپنیاں زنانِیاں نال عقل نال وسّیا کرو تے زنانی نُوں کمزور جان کے اوہدی عِزّت کرو تے ایسے طرح سمجھو پئی اسی دونویں زِندگی دی نِعمت دے وارث آں۔ تاں جو تُہاڈیاں دُعاواں رُک نا جان۔</verse>
				<verse number="8">چھیکڑلی گلّ ایہہ اے۔ پئی سارے اِک دِل تے ہمدرد ہوؤ۔ بھراواں وانگر مُحبّت کرو۔ نرم دِل تے نِیویں رہو۔</verse>
				<verse number="9">بدی دے بدلے بدی نا کرو۔ تے گال دے بدلے گال نا دیو۔ سگوں برکت منگو۔ کیوں جو تُسی برکت دے وارث ہون لئی سَدّے گئے ہو۔</verse>
				<verse number="10">جیہڑا زِندگی توں خُوش ہونا تے چنگے دِن ویکھنے چاہندا اے اوہ زبان نُوں بدی توں تے مُنھ نُوں مکر دی گلّ آکھن توں موڑے۔</verse>
				<verse number="11">بدی توں لانبھے رہے تے نیکی کر دا رہے۔ صُلح لَبّھدا رہے تے اوہدا پِچھّا کر دا رہے۔</verse>
				<verse number="12">کیوں جو خُداوند دِیاں اَکھّیاں راستبازاں ولّ نیں تے اوہدے کنّ اوہناں دِیاں دُعاواں ولّ نیں۔ پر بدکار خُداوند دی نظر وِچ نیں۔</verse>
				<verse number="13">جے تُسی شَوق نال نیکی کرو۔ تے تُہاڈے نال بدی کیہڑا کرن والا اے؟</verse>
				<verse number="14">تے جے راستبازی دی خاطر دُکھ سَہو تے تُسی مُبارک ہو۔ نا اوہناں دے ڈران توں ڈرو تے نا گھابرو۔</verse>
				<verse number="15">سگوں مسِیح نُوں خُداوند جان کے اپنے دِلاں وِچ پاک سمجھو۔ تے جیہڑا تُہاڈے کولوں تُہاڈی آس دا سبّب پُچھے اوہدا جواب دین لئی ہر ویلے تیار رہو پر حلِیمی تے خَوف نال۔</verse>
				<verse number="16">تے نِیّت وی نیک رکھو۔ تاں جو جِنہاں گلّاں وِچ تُہاڈے اُتّے عیب لایا جاندا اے۔ اوہناں وِچ اوہ لوک شرمندے ہون جیہڑے تُہاڈے مسِیح وِچ نیک روَئیے اُتّے طعنے دیندے نیں۔</verse>
				<verse number="17">کیوں جو جے خُدا دی ایہو مرضی ہوئے پئی تُسی بھلا کر کے دُکھ سَہو تے اوہ بُرا کر کے دُکھ سہن نالوں چَنگا اے۔</verse>
				<verse number="18">ایس لئی پئی مسِیح وی راستباز ناراستاں دے لئی اِکّو وار دُکھ اُٹھایا۔ تاں جو سانُوں خُدا دے کول اَپڑائے۔ اوہ جِسم ولّوں ماریا گیا پر رُوح ولّوں جوالیا گیا۔</verse>
				<verse number="19">جِہدے وِچ اوس جا کے اوہناں قیدی رُوحاں وِچ منادی کِیتی۔</verse>
				<verse number="20">جیہڑیاں اوس اگلے زمانے وِچ نافرمان سن۔ جدوں خُدا نُوح دے ویلے صبر کر کے اوڈِیکدا رہیا سی تے اوہ بیڑی تیار کِیتی جاندی سی جِہدے اُتّے سوار ہو کے تھوڑے جیہے بندے یعنی کُل اَٹھ جاناں پانی دی راہِیں بچِئیاں۔</verse>
				<verse number="21">تے ٹھیک اوسے پانی وانگر بپتِسمہ وی یِسُوع مسِیح دے جی اُٹھن دی راہِیں ہُن تُہانوں بچاندا اے۔ اوہدے توں جِسم دی مَیل دُور کرنا نئیں پر چنگی نِیّت نال خُدا دا طالب ہونا مُراد اے۔</verse>
				<verse number="22">اوہ اسمان اُتّے جا کے خُدا دے سَجّے پاسے بَیٹھا ہویا اے تے فرِشتے تے اختیار تے قُدرتاں اوہدے تابعیاں کِیتیاں گِئیاں نیں۔</verse>
			</chapter>
			<chapter number="4">
				<verse number="1">جد مسِیح ساڈے واسطے جِسم دا دُکھ چُکیا۔ تے تُسی وی اوسے طبیعت دے ہتّھیار بنو۔ کیوں جو جِس جِسم دا دُکھ چُکیا اوس گُناہ توں خلاصی پائی اے۔</verse>
				<verse number="2">تاں جو تُسی اگّے نُوں باقی عُمر جِسم دِیاں خواہشاں وِچ نئیں سگوں خُدا دی مرضی نال کٹّو۔</verse>
				<verse number="3">ایس لئی پئی جِنّاں چِر تُساں غیر قوماں دی مرضی دے سببّوں کمّ کِیتا تے جِنّاں چِر پہلاں تُساں لُچ پُنے تے بُریاں خواہشاں شراب پِین وِچ ناچ رنگ تے نشے بازیاں تے مکرُوہ بُت پرستی وِچ لایا اوناں ای بُہت اے۔</verse>
				<verse number="4">ایہدے اُتّے اوہ اچرج ہوندے نیں۔ پئی تُسی اوہناں دے نال ایڈی بدچلنی نئیں کر دے تے طعنے مِہنے دیندے نیں۔</verse>
				<verse number="5">اوہ اوسے نُوں لیکھا دین گے۔ جیہڑا جِیوندیاں تے مُردیاں دی عدالت کرن نُوں تیار اے۔</verse>
				<verse number="6">کیوں جو مُردیاں نُوں وی خُوشخبری ایسے لئی سُنائی گئی سی۔ پئی جِسم ولّوں بندیاں وانگر اوہناں دی عدالت ہوئے۔ پر رُوح ولّوں اوہ خُدا دے سببّوں جِیوندے رہن۔</verse>
				<verse number="7">سارِیاں شیواں ہُن مُک چلیاں نیں ایس لئی سُرت والے ہوؤ تے دُعاواں لئی تیار رہو۔</verse>
				<verse number="8">ساریاں نالوں پہلاں ایہہ چنگی گلّ اے پئی آپو وِچ بڑی مُحبّت کرو۔ کیوں جو مُحبّت بُہتے گُناہاں اُتّے پردہ پا چھڈ دی اے۔</verse>
				<verse number="9">بُڑبُڑ کِیتیاں بِناں آپو وِچ مُسافراں دی خاطر تواضع کرو۔</verse>
				<verse number="10">جِنّی نِعمت کِسے نُوں مِلی اے اوہ اوہنوں خُدا دِیاں سارِیاں نِعمتاں دے چنگے نَوکراں وانگر دُوجے دی سیوا واسطے ورتیا کرے۔</verse>
				<verse number="11">جے کوئی کُجھ آکھے تے اجیہا آکھے جیویں خُدا دا کلام اے۔ جے کوئی سیوا کرے تے اونہی طاقت نال کرے۔ جِنّی خُدا دیندا اے۔ تاں جو سارِیاں گلّاں وِچ یِسُوع مسِیح دی راہِیں خُدا دا جلال ظاہر ہوئے۔ جلال تے سلطنت ہمیشہ تِیکر اوہدی ای اے۔ آمِین۔</verse>
				<verse number="12">پیاریو! جیہڑی مُصِیبت دی اَگ تُہاڈی ازمایش دے لئی تُہاڈے وِچ بھکھی ہوئی اے۔ ایہہ سمجھ کے اچرج نا ہوؤ پئی ایہہ کوئی انوکھی گلّ ساڈے اُتّے ہوئی اے۔</verse>
				<verse number="13">سگوں تُسی خُوشی کرو۔ پئی تُسی مسِیح دیاں دُکھاں وِچ سنگی اوہ۔ تاں جو اوہدے جلال دے ظاہر ہون دے ویلے بے انت خُوشی کرو۔</verse>
				<verse number="14">جے مسِیح دے ناں دے سببّوں تُہانوں طعنے مِہنے مِلدے نیں تے تُسی مُبارک ہو۔ کیوں جو جلال دا یعنی خُدا دا رُوح تُہاڈے اُتّے رہندا اے۔</verse>
				<verse number="15">تُہاڈے وِچوں کوئی جَنا خُونی یا چور یا بدکار یا ہورناں دے کمّ وِچ دخل دین والا ہو کے دُکھ نا پائے۔</verse>
				<verse number="16">پر جے مسِیحی ہون دے سببّوں کوئی بندہ دُکھ پائے۔ تے نا شرمائے۔ سگوں ایس ناں دے سببّوں خُدا دی وڈیائی کرے۔</verse>
				<verse number="17">کیوں جو اوہ ویلا آ پُجیا اے پئی خُدا دے گھروں عدالت شُروع ہوئے۔ تے جد ساتھوں ای شُروع ہوئے گی تے اوہناں دا کِیہ اوڑک ہوئے گا جیہڑے خُدا دی خُوشخبری نُوں نئیں مَن دے۔</verse>
				<verse number="18">جے راستباز بندے مَساں نجات پان گے تے بے دین تے گُنہگار کِتّھے کھلون گے۔</verse>
				<verse number="19">سو جیہڑے خُدا دی مرضی دے سببّوں دُکھ پاندے نیں اوہ راستبازی نال اپنیاں جاناں وفادار خالق نُوں سونپ دین۔</verse>
			</chapter>
			<chapter number="5">
				<verse number="1">مَیں اوہناں نُوں نصِیحت کرنا آں جیہڑے تُہاڈے وِچوں بزُرگ نیں اوہناں وانگر بزُرگ تے مَیں وی آں تے مسِیح دے دُکھاں دا گواہ تے ظاہر ہون والے جلال وِچ سنگی آں۔</verse>
				<verse number="2">پئی خُدا دے اوس اِجّڑ دی رکھوالی کرو۔ جیہڑا تُہاڈے وِچ اے۔ لاچاری نال نِگہبانی نا کرو۔ سگوں خُوش ہو کے خُدا دی مرضی نال۔ تے ناجائز نفع واسطے نئیں سگوں دِل دے شَوق نال۔</verse>
				<verse number="3">تے جیہڑے لوک تُہاڈے سپُرد نیں اوہناں اُتّے دابا نا پاؤ سگوں اِجّڑ لئی نمونہ بنو۔</verse>
				<verse number="4">تے جدوں وَڈا آجڑی ظاہر ہوئے گا۔ تے تُہانوں جلال دا اجیہا سِہرا مِلے گا جیہڑا کُملاؤندا نئیں۔</verse>
				<verse number="5">جوانو! تُسی وی بزُرگاں دی تابعیاں وِچ رہو اِک دُوجے دی سیوا واسطے عاجزی نال لکّ بنھیں رکھو۔ ایس لئی پئی خُدا مغرُوراں دا سامنا کر دا اے پر عاجزاں نُوں فضل دیندا اے۔</verse>
				<verse number="6">خُدا دے قُوّت والے ہتّھ دے ہیٹھ رہو تاں جو اوہ تُہانوں ویلے سر اُچّا کرے۔</verse>
				<verse number="7">تے اپنا سارا فِکر اوسے اُتّے سُٹ دیو۔ کیوں جو اوہنوں تُہاڈا فِکر اے۔</verse>
				<verse number="8">تُسی ہوش رکھو تے جاگدے رہو تُہاڈا وَیری ابلیس گرجن والے شیر وانگر لَبّھدا پِھردا اے پئی کِنوں پاڑ کھاواں۔</verse>
				<verse number="9">تُسی اِیمان وِچ پکّے ہو کے اوہدا سامنا کرو۔ کیوں جو تُسی جان دے ہو پئی تُہاڈے بھرا جیہڑے دُنیا وِچ نیں اجیہے ای دُکھ پئے سَہندے نیں۔</verse>
				<verse number="10">ہُن تُہاڈے تھوڑے چِر تِیکر تکلیف سہن دے پِچّھوں جیہڑا سارے فضل دا خُدا اے جِس تُہانوں مسِیح وِچ اپنے سدا دے جلال واسطے سدّیا اے۔ آپ ای تُہانوں کامِل تے قیم تے مضبُوط کرے گا۔</verse>
				<verse number="11">اوڑک تِیکر اوسے دی بادشاہی رہے آمِین۔</verse>
				<verse number="12">مَیں تُہانوں سِلوانُس دی راہِیں جیہڑا میری سمجھ وِچ اِیماندار بھرا اے تھوڑا جِہیا لِکھ کے تُہانوں نصِیحت کِیتی تے ایہہ گواہی دِتّی پئی خُدا دا سَچّا فضل ایہو ای اے۔ ایسے اُتّے قیم رہو۔</verse>
				<verse number="13">اوہ کلِیسیا جیہڑی بابل وِچ تُہاڈے وانگر چُنی ہوئی اے تے میرا پُتر مرقس وی تُہانوں سلام آکھدے نیں۔</verse>
				<verse number="14">مُحبّت نال اِک دُوجے نُوں چُمّ کے سلام آکھو۔ تُہانوں سبھناں نُوں جیہڑے مسِیح وِچ ہو۔ تسلّی مِلدی رہے۔</verse>
			</chapter>
		</book>
		<book number="61">
			<chapter number="1">
				<verse number="1">شمعُون پطرس ولّوں جیہڑا یِسُوع مسِیح دا غلام تے رسُول اے۔ اوہناں لوکاں دے ناں جِنہاں ساڈے خُدا تے نجات دین والے یِسُوع مسِیح دی راستبازی دی راہِیں ساڈے وانگر قِیمتی اِیمان پایا اے۔</verse>
				<verse number="2">خُدا تے ساڈے خُداوند یِسُوع دی پہچان دی راہِیں۔ تُہانوں بُہتا فضل تے تسلّی مِلدی رہے۔</verse>
				<verse number="3">کیوں جو اوہدی اِلہٰی قُدرت نے اوہ سارِیاں شیواں جیہڑیاں زِندگی تے دِینداری دِیاں ہوندیاں نیں سانُوں اوہدی پہچان دی راہِیں دِتّیاں۔ جِس سانُوں اپنے خاص جلال تے نیکی دی راہِیں سدّیا۔</verse>
				<verse number="4">تے اوہناں دی راہِیں اوس ساڈے نال قِیمتی تے بتھیرے وڈّے وعدے کِیتے۔ تاں جو اوہناں دی راہِیں تُسی اوس خرابی توں چُھٹ کے جیہڑی دُنیا وِچ بُری خواہش دے سببّوں اے۔ اوہناں دی راہِیں ذاتِ اِلہٰی وِچ سنگی ہو جاؤ۔</verse>
				<verse number="5">سو ایس کر کے تُسی اپنے ولّوں بڑی کوشش کر کے اپنے اِیمان اُتّے نیکی وَدھاؤ۔ تے نیکی اُتّے عِلم۔</verse>
				<verse number="6">تے عِلم اُتّے پرہیزگاری تے پرہیزگاری اُتّے صبر تے صبر اُتّے دِینداری۔</verse>
				<verse number="7">تے دِینداری اُتّے بھراواں دا پیار۔ تے بھراواں دے پیار اُتّے وی مُحبّت وَدھاؤ۔</verse>
				<verse number="8">کیوں جو جے ایہہ گلّاں تُہاڈے وِچ ہون تے وَدّھ دِیاں جان تے ساڈے خُداوند یِسُوع مسِیح دے پچھانن وِچ تُہانوں بیکار تے بے پَھل نا ہون دین گِئیاں۔</verse>
				<verse number="9">تے جِہدے وِچ ایہہ گلّاں نا ہون اوہ اَنھا تے مَٹّھی نظر والا اے تے اپنے پرانے گُناہ توں پاک ہونا بُھل گیا۔</verse>
				<verse number="10">سو بھراؤ! اپنے بُلاوے تے برگزیدگی نُوں ثابت کرن دی وَدّھ کے کوشش کرو۔ کیوں جو جے تُسی ایس طرح کرو۔ تے کدی وی ٹھیڈا نا کھاؤ گے۔</verse>
				<verse number="11">سگوں ایس توں تُسی ساڈے خُداوند تے نجات دین والے یِسُوع مسِیح دی سدا دی بادشاہی وِچ بڑی عِزّت نال داخل کِیتے جاؤ گے۔</verse>
				<verse number="12">ایس لئی مَیں تُہانوں ایہہ گلّاں یاد دوان نُوں سدا تیار رہاں گا۔ بھانویں تُسی اوہناں نُوں جان دے ہو۔ تے اوس سَچّی گلّ اُتّے قیم ہو جیہڑی تُہانوں مِلی ہوئی اے۔</verse>
				<verse number="13">تے جد تِیکر مَیں ایس تنبُو وِچ آں تُہانوں یاد دوا دوا کے اُبھارنا واجب سمجھنا آں۔</verse>
				<verse number="14">کیوں جو ساڈے خُداوند یِسُوع مسِیح دے دسن نال مَینُوں پتا اے پئی میرے تنبُو دے ڈَھے جان دا ویلا چھیتی آؤن والا اے۔</verse>
				<verse number="15">سو مَیں اجیہی کوشش کراں گا پئی میرے مرن پِچّھوں تُسی ایہناں گلّاں نُوں سدا یاد رکھ سکو۔</verse>
				<verse number="16">کیوں جو جد اساں تُہانوں اپنے خُداوند یِسُوع مسِیح دی قُدرت تے آؤن توں واقف کِیتا سی۔ تاں دھوکھے بازی دِیاں بنائِیاں ہویاں کہانِیاں دی پَیروی نئیں سی کِیتی سگوں آپ ای اوہدی مَہما نُوں ویکھیاں سی۔</verse>
				<verse number="17">پئی اوس خُدا باپ اوس ویلے عِزّت تے جلال پایا جد اوس بڑے جلال وِچوں اوہنوں ایہہ اواز آئی پئی ایہہ میرا پیارا پُتر اے جِہدے توں مَیں خُوش آں۔</verse>
				<verse number="18">تے جدوں اسی اوہدے نال پاک پہاڑ اُتّے ساں۔ تے اسمانوں ایہہ اواز آؤندی سُنی۔</verse>
				<verse number="19">تے ساڈے کول نبیاں دا اوہ کلام اے جیہڑا وَدّھ اعتبار والا اے۔ تے تُسی چَنگا کر دے ہو جو ایہہ سمجھ کے اوہدے اُتّے دھیان کر دے ہو پئی اوہ اِک دِیوا اے۔ جیہڑا ہنیرے تھاں وِچ چانن کر دا اے۔ جد تِیکر دِن نا چڑھے تے صُبح دا ستارہ تُہاڈے دِلاں وِچ نا چمکے۔</verse>
				<verse number="20">تے پہلاں ایہہ جان لو پئی پاک کتاب دی کِسے نبُوّت دا بیان کِسے دے ذاتی اختیار وِچ نئیں۔</verse>
				<verse number="21">کیوں جو کوئی نبُوّت بندیاں دی مرضی نال نئیں ہوئی سگوں بندے پاک رُوح دی جُنبش نال خُدا ولّوں بولدے سن۔</verse>
			</chapter>
			<chapter number="2">
				<verse number="1">تے جیویں اوس اُمّت وِچ جُھوٹھے نبی اُٹھے سن ایسے طرح تُہاڈے وِچ وی جُھوٹھے اُستاد ہون گے جیہڑے لُک چُھپ کے ہلاک کرن والِیاں بِدعتاں کڈھن گے۔ تے اوس مالک دا اِنکار کرن گے جِس اوہناں نُوں مُل لیا سی تے اپنے آپ نُوں شتابی ہلاکت وِچ سُٹّن گے۔</verse>
				<verse number="2">تے بتھیرے اوہناں دے لُچ پُنے مگر ٹُرن گے جِنہاں دے سبّب سچیائی دے راہ دی بدنامی ہوئے گی۔</verse>
				<verse number="3">تے اوہ لالچ نال داء والیاں گلّاں بنا کے تُہانوں ویچ چھڈن گے۔ تے جیہڑا مُڈھوں اوہناں دی سزا دا حُکم ہوگیا اے۔ اوہدے آؤن وِچ کوئی چِر نئیں تے اوہناں دی ہلاکت سَوندی نئیں۔</verse>
				<verse number="4">کیوں جو جد خُدا گُناہ کرن والیاں فرِشتیاں نُوں نا چھڈیا۔ سگوں جہنّم وِچ گھل کے ہنیرے کُھوہ وِچ سُٹّیا۔ تاں جو عدالت دے دِن تِیکر ڈَکے رہن۔</verse>
				<verse number="5">تے نا پہلی دُنیا نُوں چھڈیا سگوں جِس ویلے بے دِین دُنیا اُتّے طوفان گھلّیا راستبازی دی منادی کرن والے نُوح نُوں ہور ستّاں بندیاں سَنے بچا لیا۔</verse>
				<verse number="6">تے سدُوم تے عمُورہ دے شہراں نُوں خاک سیاہ کر دِتّا۔ تے اوہناں نُوں ہلاکت دی سزا دِتّی تے آؤن والے زمانے دے بے دِیناں لئی اِک مِثال قیم کر دِتّی۔</verse>
				<verse number="7">تے سَچیار لُوط نُوں جیہڑا بے دِیناں دے پلِیت چال چَلّن توں اَکیّا ہویا سی خلاصی بخشی۔</verse>
				<verse number="8">(تے اوہ سَچیار اوہناں وِچ رہ کے تے اوہناں دے بے شریعت کمّ ویکھدا تے سُندا ہوندا سی۔ روز اوہدا راستباز دِل اَوکھا ہوندا سی۔)</verse>
				<verse number="9">تے خُداوند دِینداراں نُوں ازمایش وِچوں کڈھ لینا تے بدکاراں نُوں عدالت دے دِن تِیکر سزا وِچ رکھنا جان دا اے۔</verse>
				<verse number="10">خاص کر اوہناں نُوں جیہڑے پلِیت خواہشاں نال جِسم دی پَیروی کر دے نیں۔ تے حکُومت نُوں کُجھ نئیں جان دے تے۔ اوہ گُستاخ تے اَڑی کرن والے نیں تے عِزّت والیاں نُوں طعنے مِہنے مارن توں نئیں ڈر دے۔</verse>
				<verse number="11">پر فرِشتے جیہڑے طاقت تے قُدرت وِچ اوہناں نالوں وڈّے نیں خُداوند دے سامھنے اوہناں اُتّے طعنے مار کے نالش نئیں کر دے۔</verse>
				<verse number="12">سگوں ایہہ لوک بے عقل جنَوراں وانگر نیں جیہڑے پھڑے جان تے ہلاک ہون لئی پَیدا ہوئے نیں۔ جِنہاں گلّاں توں ناواقِف نیں اوہناں دی بابت ہورناں نُوں طعنے مِہنے دیندے نیں۔ پر اپنی خرابی وِچ آپ ای خراب کِیتے جان گے۔</verse>
				<verse number="13">دُوجیاں دا بُرا کرن دے بدلے ایہناں ای دا بُرا ہوئے گا۔ ایہناں نُوں دِن دِہاڑے عیاشی کرن وِچ سواد آؤندا اے۔ ایہہ داغ تے عیب نیں۔ جدوں تُہاڈے نال کھاندے پِیندے نیں تے اپنے ولّوں مُحبّت دی ضیافت کر کے عَیش تے عشرت کر دے نیں۔</verse>
				<verse number="14">اوہناں دِیاں اَکھّیاں جِنہاں وِچ زناکار عَورتاں وسِیاں ہویاں نیں گُناہ توں رُک نئیں سکدِیاں۔ اوہ ڈانواں ڈول دِلاں نُوں پھساندے نیں اوہناں دا دِل لالچ نال بھریا ہویا اے اوہ لعنت دی اولاد نیں۔</verse>
				<verse number="15">اوہ سِدّھا راہ چھڈ کے بدراہ ہوگئے نیں۔ تے بعُور دے پُتر بِلعام دے راہ اُتّے ٹُرے جِس ناراستی دی مزدُوری نُوں پیارا جانیا۔</verse>
				<verse number="16">پر اپنے قصور اُتّوں جِھڑکیا گیا۔ پئی اِک بے زبان کھوتی بندے وانگر بول کے ایس نبی نُوں احمق پُنے توں موڑیا۔</verse>
				<verse number="17">اوہ اَنھے کُھوہ نیں تے اجیہے بدّل جِنہاں نُوں ہنیری اُڈا دیندی اے۔ اوہناں لئی بے حد ہنیرا رکھیا ہویا اے۔</verse>
				<verse number="18">اوہ مغرُوری دِیاں واہیات گلّاں بَک بَک کے لُچ پُنے دی راہِیں اوہناں لوکاں نُوں جِسمانی خواہشاں وِچ پھساندے نیں جیہڑے بدراہاں وِچوں مَساں مَساں پئے نِکلدے نیں۔</verse>
				<verse number="19">اوہ اوہناں نال تے اَزادی دا وعدہ کر دے نیں تے آپی خرابی دے غلام بنے ہوئے نیں۔ ایس لئی پئی بندے اُتّے جِہدا دابا اے اوہ اوہدا غلام اے۔</verse>
				<verse number="20">تے جد اوہ خُداوند تے نجات دین والے یِسُوع مسِیح دی پہچان دے سببّوں دُنیاوی پلِیتی توں چُھٹ کے فیر اوہدے وِچ پَھسے تے دَبّ گھتّے تے اوہناں دا چھیکڑلا حال پہلاں نالوں بُرا ہویا۔</verse>
				<verse number="21">کیوں جو راستبازی دے راہ دا نا جاننا اوہناں دے لئی ایہدے توں چَنگا ہوندا۔ پئی اوہنوں جان کے اوس پاک حُکم توں پھر جاندے جیہڑا اوہناں نُوں مِلیا سی۔</verse>
				<verse number="22">اوہناں اُتّے ایہہ سَچّی مِثال ٹھیک آؤندی اے۔ پئی کُتّا اپنی قَے ولّ پرتدا اے۔ تے نہاتی ہوئی سُؤرنی چِکڑ وِچ فیر لیٹن لگ پَیندی اے۔</verse>
			</chapter>
			<chapter number="3">
				<verse number="1">پیاریو! ہُن مَیں ایہہ دُوجا خط تُہانوں لِکھنا آں تے یاد دوان لئی دوہاں خطاں توں تُہاڈے صاف دِلاں نُوں جوش دوانا آں۔</verse>
				<verse number="2">پئی تُسی اوہناں گلّاں نُوں جیہڑیاں پاک نبیاں پہلاں آکھیاں نیں تے خُداوند تے نجات دین والے دے اوس حُکم نُوں یاد رکھو۔ جیہڑا تُہاڈے رسُولاں دی راہِیں آیا سی۔</verse>
				<verse number="3">تے ایہہ پہلاں جان لوؤ پئی اخِیری دِناں وِچ اجیہے مخَولئے آؤن گے۔ جیہڑے اپنیاں خواہشاں دے سببّوں ٹُرن گے۔</verse>
				<verse number="4">تے آکھن گے پئی اوہدے آؤن دا وعدہ کِتّھے گیا؟ کیوں جو جدوں توں پئیو دادے سَوں گئے نیں اوس ویلے توں ہُن تِیکر سبھ کُجھ اوسے طرح ای اے۔ جیویں خلقت دے شُروع توں سی۔</verse>
				<verse number="5">اوہ تے جان بُجھ کے بُھل جاندے نیں پئی خُدا دے کلام دی راہِیں اسمان پرانیاں زمانیاں توں نیں۔ تے زمین پانی وِچ بنی تے پانی وِچ قیم اے۔</verse>
				<verse number="6">ایہناں دے سبّب اوس ویلے دی دُنیا ڈُب کے ہلاک ہوئی۔</verse>
				<verse number="7">سگوں ایس ویلے دے اسمان تے زمین اوسے کلام دی راہِیں ایس لئی رکھّے ہوئے نیں پئی ساڑے جان تے اوہ بے دِین بندیاں دی عدالت تے ہلاکت دے دِن تِیکر سانبھے رہن گے۔</verse>
				<verse number="8">پیاریو! ایہہ گلّ نا بُھلو۔ پئی خُداوند دے اگّے اِک دِن ہزار ورھے جِہیا اے۔ تے ہزار وَرھا اِک دِن جِہیا اے۔</verse>
				<verse number="9">خُداوند اپنے وعدے وِچ چِر نئیں لاندا جیویں بعضے سمجھدے نیں۔ سگوں تُہاڈی بابت صبر کر دا اے۔ ایس لئی پئی اوہ کِسے دی ہلاکت نئیں چاہندا۔ سگوں ایہہ چاہندا اے۔ پئی سارے تَوبہ کرن۔</verse>
				<verse number="10">پر خُداوند دا دِن چور وانگر آوے گا۔ اوس دِن اسمان بڑے شور نال برباد ہو جان گے۔ تے عناصر ڈاہڈی گرمی نال پِگھر جان گے۔ تے زمین تے اوہدے کمّ سڑ جان گے۔</verse>
				<verse number="11">جد ایہہ سارِیاں شیواں ایس طرح پگھرن والِیاں نیں تے تُہانوں پاک چال چَلّن تے دِینداری وِچ کیہو جِہیا ہونا چاہیدا اے۔</verse>
				<verse number="12">تے خُدا دے اوس دِن دے آؤن دی چاہ تے اوڈِیک کِنی چاہیدی اے۔ جِہدے سبّب اسمان اَگ نال پِگھر جان گے تے عناصر ڈاہڈی گرمی نال گلّ جان گے۔</verse>
				<verse number="13">پر اوہدے وعدے دے سببّوں اسی نَوِیں اسمان تے نَوِیں زمین دی اوڈِیک وِچ آں جِہدے وِچ راستبازی وَسدی اے۔</verse>
				<verse number="14">سو پیاریو! ایس کر کے پئی تُسی ایہناں گلّاں دی اوڈِیک وِچ ہو اوہدے اگّے تسلّی دی حالت وِچ بِناں داغ تے بے عیب ہون دی کوشش کرو۔</verse>
				<verse number="15">تے ساڈے خُداوند دے صبر نُوں نجات سمجھو جیویں ساڈے پیارے بھرا پَولُس وی اوس حِکمت دے سببّوں جیہڑی اوہنوں مِلی تُہانوں لِکھیا اے۔</verse>
				<verse number="16">تے اپنے ساریاں خطاں وِچ ایہناں گلّاں دا ذِکر کِیتا اے۔ جِنہاں وِچ کئی گلّاں اجیہاں نیں جِنہاں دا سمجھنا مُشکل اے تے جاہل تے ڈانواں ڈول لوک اوہناں دے مطلب نُوں وی ہورناں صحِیفیاں وانگر کھِچّ کھِچّ کے اپنے لئی ہلاکت پَیدا کر دے نیں۔</verse>
				<verse number="17">سو پیاریو! ایس کر کے پئی تُسی ایہناں گلّاں نُوں اگیترے جان دے ہو۔ خبردار ہو تاں جو بے دِیناں وی بد راہی ولّ کھِچّے جا کے اپنی پُختیائی چھڈ نا دیو۔</verse>
				<verse number="18">سگوں ساڈے خُداوند تے نجات دین والے یِسُوع مسِیح دے فضل تے پہچان وِچ وَدھدے جاؤ۔ اوسے دا جلال ہُن وی ہوئے۔ تے سدا تِیکر رہے۔ آمِین۔</verse>
			</chapter>
		</book>
		<book number="62">
			<chapter number="1">
				<verse number="1">اوس زِندگی دے کلام دی بابت جیہڑا مُڈھوں سی۔ تے جِہنُوں اساں سُنیا تے اپنیاں اَکھّیاں نال ویکھیا۔ سگوں چنگی طرح ویکھیا۔ تے اپنیاں ہتّھاں نال چُھوئیا۔</verse>
				<verse number="2">(ایہہ زِندگی ظاہر ہوئی تے اساں اوہنوں ویکھیا۔ تے اوہدے اُتّے گواہی دینے آں۔ تے اوسے سدا دی زِندگی دی تُہانوں خبر دینے آں۔ جیہڑی باپ دے نال سی۔ تے ساڈے اُتّے ظاہر ہوئی۔)</verse>
				<verse number="3">جو کُجھ اساں ویکھیا تے سُنیا اے۔ تُہانوں وی اوہ دسنے آں۔ تاں جو تُسی وی ساڈے نال سنگت رکھو۔ تے ساڈی سنگت باپ دے نال تے اوہدے پُتر یِسُوع مسِیح دے نال اے۔</verse>
				<verse number="4">تے ایہہ گلّاں اسی ایس لئی لکھنے آں پئی ساڈی خُوشی پُوری ہو جائے۔</verse>
				<verse number="5">جیہڑا سنیہا اسی اوہدے کولوں سُن کے تُہانوں دینے آں اوہ ایہہ اے۔ پئی خُدا چانن اے تے اوہدے وِچ کُجھ وی ہنیرا نئیں۔</verse>
				<verse number="6">جے اسی آکھنے آں پئی ساڈی اوہدے نال سنگت اے تے فیر ہنیرے وِچ ٹُر نیں آں تے اسی جُھوٹھے آں تے سچیائی اُتّے عمل نئیں کر دے۔</verse>
				<verse number="7">پر جے اسی چانن وِچ ٹُر نیں آں۔ جیویں اوہ چانن وِچ اے تے ساڈی آپو وِچ سنگت اے تے اوہدے پُتر یِسُوع مسِیح دا لہو سانُوں ساریاں گُناہاں توں پاک کر دا اے۔</verse>
				<verse number="8">جے اسی آکھیئے پئی ساڈے وِچ گُناہ نئیں تے اسی اپنے آپ نُوں دھوکھا دینے آں تے ساڈے وِچ سچیائی نئیں۔</verse>
				<verse number="9">جے اپنے گُناہ مَن لَئے تے اوہ ساڈے گُناہ مُعاف کرن۔ تے سانُوں ساری بُریائی توں پاک کرن وِچ سَچّا تے نیائِیں اے۔</verse>
				<verse number="10">جے آکھئے پئی اساں گُناہ نئیں کِیتا۔ تے اوہنوں جُھوٹھا بنانے آں۔ تے اوہدا کلام ساڈے وِچ نئیں۔</verse>
			</chapter>
			<chapter number="2">
				<verse number="1">بچّیو! ایہہ گلّاں مَیں تُہانوں ایس لئی لِکھنا آں۔ پئی تُسی گُناہ نا کرو۔ تے جے کوئی گُناہ کرے تے باپ دے کول ساڈا اِک مددگار رہندا اے۔ تے اوہ یِسُوع مسِیح اے جیہڑا راستباز اے۔</verse>
				<verse number="2">تے اوہ ساڈے گُناہاں دا کفّارہ اے۔ تے نِرے ساڈیاں دا ای نئیں سگوں ساری دُنیا دا وی۔</verse>
				<verse number="3">جے اسی اوہدے حُکماں نُوں منیئے تے سانُوں پتا لگدا اے۔ پئی اسی اوہنوں جاننے آں۔</verse>
				<verse number="4">جیہڑا ایہہ آکھدا اے پئی مَیں اوہنوں جاننا آں تے اوہدے حُکماں نُوں نئیں مَندا اوہ جُھوٹھا اے تے اوہدے وِچ سچیائی نئیں۔</verse>
				<verse number="5">آں جیہڑا اوہدے کلام نُوں مَندا اے۔ سَچّی مُچّی اوہدے وِچ خُدا دی مُحبّت پُوری ہوگئی اے ایس توں پتا لگدا اے۔ پئی اسی اوہدے وِچ آں۔</verse>
				<verse number="6">جیہڑا ایہہ آکھدا اے۔ پئی مَیں اوہدے وِچ رہنا آں۔ تے اوہنوں اوسے طرح ٹُرناں چاہیدا اے۔ جیویں اوہ ٹُردا ہوندا سی۔</verse>
				<verse number="7">پیاریو۔ مَیں تُہانوں کوئی نواں حُکم نئیں لِکھدا۔ سگوں اوہ ای پرانا حُکم جیہڑا مُڈھوں تُہانوں مِلیا سی۔ ایہہ پرانا حُکم اوہ ای کلام اے جیہڑا تُساں سُنیا سی۔</verse>
				<verse number="8">فیر تُہانوں اِک نواں حُکم لِکھناں آں۔ تے ایہہ گلّ اوہدے اُتّے تے تُہاڈے اُتّے ٹھیک آؤندی اے۔ کیوں جو ہنیرا ہَٹ دا جاندا اے تے سَچّا چانن چمکن لگ پیا اے۔</verse>
				<verse number="9">جیہڑا ایہہ آکھدا اے۔ پئی مَیں چانن وِچ آں تے اپنے بھرا نال وَیر رکھدا اے اوہ اجے تِیکر ہنیرے وِچ ای رہندا اے۔</verse>
				<verse number="10">تے جیہڑا اپنے بھرا نال مُحبّت رکھدا اے اوہ چانن وِچ رہندا اے تے اوہدے وِچ تے اوہنوں ٹھیڈا نئیں لگدا۔</verse>
				<verse number="11">پر جیہڑا اپنے بھرا نال وَیر رکھدا اے اوہ ہنیرے وِچ ای اے۔ تے ہنیرے وِچ ٹُردا اے۔ تے اوہنوں پتا نئیں پئی مَیں کِتّھے لگا جاناں آں کیوں جو ہنیرے اوہدیاں اَکھّیاں اَنھیاں کر چھڈیاں نیں۔</verse>
				<verse number="12">بچّیو! مَیں تُہانوں ایس کر کے لِکھنا آں۔ پئی اوہدے ناں سببّوں تُہاڈے گُناہ مُعاف ہوئے ہوئے نیں۔</verse>
				<verse number="13">بزُرگو۔ مَیں تُہانوں ایس کر کے لِکھنا آں۔ پئی جیہڑا مُڈھوں اے اوہنوں تُسی جان دے ہو۔ جوانو۔ مَیں تُہانوں ایس کر کے لِکھنا آں پئی تُساں شریر نُوں جِت لیا اے۔ مُنڈیو۔ مَیں تُہانوں ایس کر کے لِکھیا اے۔ پئی تُسی باپ نُوں جان دے ہو۔</verse>
				<verse number="14">بزُرگو۔ مَیں تُہانوں ایس کر کے لِکھیا اے۔ پئی جیہڑا مُڈھوں اے۔ اوہنوں تُسی جان گئے ہو۔ جوانو۔ مَیں تُہانوں ایس کر کے لِکھیا اے۔ پئی تُسی تگڑے ہو۔ تے خُدا دا کلام تُہاڈے وِچ رہندا اے۔ تے تُساں شریر نُوں جِت لیا اے۔</verse>
				<verse number="15">نا دُنیا نال مُحبّت رکھو۔ نا اوہناں شیواں نال جیہڑیاں دُنیا وِچ نیں۔ جیہڑا دُنیا نال مُحبّت رکھدا اے۔ اوہدے وِچ باپ دی مُحبّت نئیں۔</verse>
				<verse number="16">کیوں جو دُنیا وِچ جیہڑیاں شیواں نیں یعنی جِسم دی خواہش تے اَکھّیاں دی خواہش تے زِندگی دی شیخی اوہ باپ ولّوں نئیں سگوں دُنیا ولّوں نیں۔</verse>
				<verse number="17">دُنیا تے اوہدی خواہش ٹل جان گِئیاں پر جیہڑا خُدا دی مرضی اُتّے ٹُردا اے اوہ سدا تِیکر رہندا اے۔</verse>
				<verse number="18">مُنڈیو۔ ایہہ چھیکڑلا ویلا اے تے جِہیا تُساں سُنیا اے۔ پئی مسِیح دا وَیری آؤن والا اے سو ہُن وی مسِیح دے بتھیرے وَیری اُٹھ کھلوتے نیں۔ ایس توں اسی جاننے آں پئی ایہہ اخِیری ویلا اے۔</verse>
				<verse number="19">نِکلے تے اوہ ساڈے وِچوں ای سن۔ پر ساڈے نئیں سن۔ ایس لئی پئی جے اوہ ساڈے ہوندے تے ساڈے نال رہندے پر ایس لئی نِکل گئے تاں جو پَتا لگ جائے۔ پئی اوہ سارے ساڈے نئیں۔</verse>
				<verse number="20">پر تُسی اوس قُدُّوس ولّوں مسَح کِیتے گئے ہو۔ تے تُسی سبھو کُجھ جان دے ہو۔</verse>
				<verse number="21">مَیں تُہانوں ایس کر کے نئیں لِکھیا۔ پئی تُسی سچیائی نُوں نئیں جاندے سگوں ایس کر کے پئی تُسی اوہنوں جان دے ہو۔ تے ایس لئی پئی کوئی جُھوٹھ سچیائی ولّوں نئیں۔</verse>
				<verse number="22">جیہڑا یِسُوع دے مسِیح ہون توں مُکّر دا اے۔ اوہدے سِوا ہور کون جُھوٹھا اے؟ مسِیح دا وَیری اوہو ای اے۔ جیہڑا باپ تے پُتر توں مُکّر دا اے۔</verse>
				<verse number="23">جیہڑا پُتر توں مُکّر دا اے۔ اوہدے کول باپ وی نئیں۔ جیہڑا پُتر نُوں مَندا اے۔ اوہدے کول باپ وی اے۔</verse>
				<verse number="24">جیہڑی گلّ تُساں مُڈھوں سُنی اے اوہ ای تُہاڈے وِچ رہے تے جیہڑی گلّ مُڈھوں تُساں سُنی اے جے اوہ تُہاڈے وِچ رہے۔ تے تُسی وی پُتر تے باپ وِچ رہو گے۔</verse>
				<verse number="25">تے جیہڑی گلّ دا اوس ساڈے نال وعدہ کِیتا اے اوہ سدا دی زِندگی اے۔</verse>
				<verse number="26">مَیں ایہہ گلّاں تُہانوں اوہناں لوکاں دی بابت لِکھیاں نیں جیہڑے تُہانوں فریب دیندے نیں۔</verse>
				<verse number="27">تے تُہاڈا اوہ مسَح جیہڑا اوہدے ولّوں کِیتا گیا تُہاڈے وِچ قیم رہندا اے۔ تے تُہانوں ایس گلّ دی لوڑ نئیں۔ پئی کوئی تُہانوں سِکھائے۔ سگوں جیویں اوہ مسَح جیہڑا اوہدے ولّوں تُہاڈے اُتّے کِیتا گیا۔ تُہانوں سارِیاں گلّاں سِکھالدا اے تے سَچّا اے۔ تے جُھوٹھا نئیں تے جیویں اوس تُہانوں سکھایا اے۔ اوسے طرح اوہدے وِچ قیم رہو۔</verse>
				<verse number="28">سو بچّیو! اوہدے وِچ قیم رہو۔ تاں جو اوہدے ظاہر ہون دے ویلے سانُوں دلیری ہوئے۔ تے اوہدے آؤن دے ویلے اوہدے اگّے سانُوں نموشی نا ہوئے۔</verse>
				<verse number="29">جے تُسی ایہہ جان دے ہو۔ پئی اوہ راستباز اے تے ایہہ وی جان دے ہو۔ پئی جیہڑا راستبازی کر دا اے۔ اوہ اوہدے توں جمّیا اے۔</verse>
			</chapter>
			<chapter number="3">
				<verse number="1">ویکھو باپ ساڈے نال کیڈی مُحبّت کِیتی اے۔ پئی اسی خُدا دے پُتر اکھوایئے تے اسی ہاں وی۔ دُنیا سانُوں ایس لئی نئیں جاندی پئی اساں اوہنوں نئیں جانیا۔</verse>
				<verse number="2">پیاریو! اسی ہُن خُدا دے پُتر آں۔ تے اجے تِیکر ایہہ ظاہر وی نئیں ہویا پئی کِیہ ہوواں گے۔ اَیناں جاننے آں پئی جدوں اوہ ظاہر ہوئے گا۔ تے اسی وی اوہدے وانگر ہوواں گے۔ کیوں جو جِہا اوہ ہے تِہا ای اوہنوں ویکھاں گے۔</verse>
				<verse number="3">تے جیہڑا اوہدے توں ایہہ آس رکھدا اے اپنے آپ نُوں تِہا ای پاک کر دا اے۔ جِہیو جِہیا اوہ پاک اے۔</verse>
				<verse number="4">جیہڑا گُناہ کر دا اے اوہ شریعت دے اُلٹ کر دا اے تے گُناہ شریعت دا اُلٹ اے۔</verse>
				<verse number="5">تے تُسی جان دے ہو۔ پئی اوہ ایس لئی ظاہر ہویا پئی گُناہ نُوں چُک لے جائے تے اوہدی ذات وِچ گُناہ نئیں۔</verse>
				<verse number="6">جیہڑا اوہدے وِچ رہندا اے اوہ گُناہ نئیں کر دا۔ جیہڑا گُناہ کر دا اے اوس اوہنوں نئیں ویکھیا تے نا اوہنوں جان دا اے۔</verse>
				<verse number="7">بچّیو۔ کوئی تُہانوں فریب نا دے۔ جیہڑا نیکی دے کمّ کر دا اے اوہ ای اوہدے وانگُوں راستباز اے۔</verse>
				<verse number="8">جیہڑا بندہ گُناہ کر دا اے۔ ابلیس ولّوں اے کیوں جو ابلیس مُڈھوں ای گُناہ کر دا اے۔ ایسے واسطے خُدا دا پُتر ظاہر ہویا۔ پئی ابلیس دے کمّاں دا ناس کرے۔</verse>
				<verse number="9">جیہڑا خُدا توں جمّیا اے۔ اوہ گُناہ نئیں کر دا۔ کیوں جو اوہدا بی اوہدے وِچ رہندا اے سگوں اوہ گُناہ کر ای نئیں سکدا کیوں جو اوہ خُدا توں جمّیا ہویا اے۔</verse>
				<verse number="10">ایسے توں خُدا دے پُتر تے ابلیس دے پُتر ظاہر ہوندے نیں۔ جیہڑا راستبازی نئیں کر دا اوہ خُدا توں نئیں تے اوہ وی خُدا توں نئیں جیہڑا اپنے بھرا نال مُحبّت نئیں رکھدا۔</verse>
				<verse number="11">کیوں جو جیہڑا سنیہا تُساں مُڈھوں سُنیا اوہ ایہہ اے پئی اسی اِک دُوجے نال مُحبّت رکھیے۔</verse>
				<verse number="12">تے قائن وانگر نا بنِئے۔ جیہڑا شریر ولّوں سی تے جِس اپنے بھرا نُوں مار چھڈیا سی تے اوس کِس کر کے اوہنوں مار چھڈیا سی؟ پئی اوہدے اپنے ای کمّ بَھیڑے سن تے بھرا دے کمّ راستباز سن۔</verse>
				<verse number="13">بھراؤ! جے دُنیا تُہاڈے نال وَیر رکھدی اے۔ تے حَیران نا ہوؤ۔</verse>
				<verse number="14">ایس کر کے سانُوں پتا اے۔ پئی اسی مَوت وِچوں نِکل کے زِندگی وِچ آئے ہوئے آں۔ کیوں جو اسی بھرا نُوں نال مُحبّت کرنے آں۔ جیہڑا مُحبّت نئیں کر دا اوہ مَوت وِچ رہندا اے۔</verse>
				<verse number="15">جیہڑا اپنے بھرا نال وَیر رکھدا اے اوہ خُونی اے۔ تے تُسی جان دے ہو پئی کِسے خُونی وِچ سدا دی زِندگی نئیں ہوندی۔</verse>
				<verse number="16">اساں مُحبّت نُوں ایتھوں ای پہچانیا اے۔ پئی اوس ساڈے لئی جان دے دِتّی تے سانُوں وی بھرا نُوں لئی جان دینی چاہیدی اے۔</verse>
				<verse number="17">پر جِہدے کول دُنیا دا مال اے تے اوہ اپنے بھرا نُوں کنگال ویکھ کے اوہدے اُتّے ترس نئیں کر دا۔ تے اوہدے وِچ خُدا دی مُحبّت کِتّھے رہندی اے؟</verse>
				<verse number="18">بچّیو! اسی گلّاں دی تے زبان دی مُحبّت نا کریئے۔ سگوں عمل تے سچیائی دی مُحبّت کریئے۔</verse>
				<verse number="19">ایس توں سانُوں پَتا لگ جائے گا پئی سچیائی دے آں۔ تے جیہڑی گلّ دا الزام ساڈے اُتّے ساڈا دِل لائے گا اوہدے اگّے سانُوں اوسے گلّ دا پَکّ ہوئے گا۔</verse>
				<verse number="20">کیوں جو خُدا ساڈے دِل نالوں وَڈا اے۔ تے سبھو کُجھ جان دا اے۔</verse>
				<verse number="21">پیاریو۔ جے ساڈا دِل ساڈے اُتّے الزام نئیں لاندا تے سانُوں خُدا اگّے حَوصلہ ہو جاندا اے۔</verse>
				<verse number="22">تاں جو کُجھ اسی منگنے آں سو اوہدے ولّوں سانُوں مِلدا اے کیوں جو اسی اوہدے حُکماں نُوں مَنّنے آں تاں جو کُجھ اوہنوں پسند آؤندا اے اوہو ای کرنے آں۔</verse>
				<verse number="23">اوہدا حُکم ایہہ اے پئی اسی اوہدے پُتر یِسُوع مسِیح دے ناں اُتّے اِیمان لیاوے تے جِہیا اوس سانُوں حُکم دِتّا اے تہیا اِک دُوجے نال مُحبّت کریئے۔</verse>
				<verse number="24">تے جیہڑا اوہدے حُکماں نُوں مَندا اے اوہ ایہدے وِچ رہندا اے۔ تے ایہہ اوہدے وِچ۔ تے اوس رُوح توں جیہڑا اوس سانُوں دِتّا اے اسی جاننے آں پئی اوہ ساڈے وِچ رہندا اے۔</verse>
			</chapter>
			<chapter number="4">
				<verse number="1">پیاریو۔ سارِیاں رُوحاں نُوں نا مَنّو۔ سگوں رُوحاں نُوں پر کھو پئی خُدا ولّوں نیں کہ نئیں۔ کیوں جو بتھیرے جُھوٹھے نبی دُنیا وِچ نِکل گئے نیں۔</verse>
				<verse number="2">خُدا دے رُوح نُوں تُسی ایس طرح پچھان سکدے ہو۔ پئی جیہڑی رُوح اِقرار کر دی اے پئی یِسُوع مسِیح جِسم وِچ ہو کے آیا اوہ خُدا ولّوں اے۔</verse>
				<verse number="3">تے جیہڑی رُوح یِسُوع دا اِقرار نا کرے اوہ خُدا ولّوں نئیں۔ تے ایہو ای مسِیح دے وَیری دی رُوح اے۔ جِہدی خبر تُساں سُن لئی اے۔ پئی آؤن والی اے۔ سگوں ہُن وی دُنیا وِچ اے۔</verse>
				<verse number="4">بچّیو! تُسی خُدا ولّوں ہو تے تُساں اوہناں نُوں جِت لیا اے کیوں جو جیہڑا تُہاڈے وِچ اے اوہ اوہدے نالوں وَڈا اے جیہڑا دُنیا وِچ اے۔</verse>
				<verse number="5">اوہ دُنیا وِچوں نیں ایس واسطے دُنیا وانگر بولدے نیں۔ تے دُنیا اوہناں دی سُندی اے۔</verse>
				<verse number="6">اسی خُدا ولّوں آں۔ جیہڑا خُدا نُوں جان دا اے اوہ ساڈی سُندا اے۔ جیہڑا خُدا ولّوں نئیں اوہ ساڈی نئیں سُندا۔ ایسے توں اسی سچیائی دی رُوح تے بدراہی دی رُوح نُوں پچھان لینے آں۔</verse>
				<verse number="7">پیاریو! اسی اِک دُوجے نُوں مُحبّت کریئے۔ کیوں جو مُحبّت خُدا ولّوں اے تے جیہڑا مُحبّت کر دا اے اوہ خُدا توں جمّیا اے تے خُدا نُوں جان دا اے۔</verse>
				<verse number="8">جیہڑا مُحبّت نئیں کر دا اوہ خُدا نُوں نئیں جان دا کیوں جو خُدا مُحبّت اے۔</verse>
				<verse number="9">ایتھوں ساڈے نال خُدا دی مُحبّت جاپدی اے۔ پئی خُدا اپنے اِکلَوتے پُتر نُوں دُنیا وِچ گھلّیا اے۔ پئی اسی اوہدی راہِیں جِیوندے رہئے۔</verse>
				<verse number="10">مُحبّت ایہدے وِچ نئیں۔ پئی اساں خُدا نال مُحبّت کِیتی سگوں ایہدے وِچ اے پئی اوس ساڈے نال مُحبّت کِیتی تے ساڈے گُناہاں دے کفّارے لئی اپنے پُتر نُوں گھلّیا۔</verse>
				<verse number="11">پیاریو۔ جد خُدا ساڈے نال اجیہی مُحبّت کِیتی۔ تے سانُوں وی اِک دُوجے نال مُحبّت کرنی چاہیدی اے۔</verse>
				<verse number="12">خُدا نُوں کَدے کِسے نئیں ویکھیا۔ جے اسی اِک دُوجے نُوں مُحبّت کرنے آں۔ تے خُدا ساڈے وِچ رہندا اے۔ تے اوہدی مُحبّت ساڈیاں دِلاں وِچ پُوری ہوندی اے۔</verse>
				<verse number="13">ایس گلّ توں پئی اوہ سانُوں اپنے رُوح وِچوں دیندا اے اسی جاننے آں۔ پئی اسی اوہدے وِچ رہنے آں تے اوہ ساڈے وِچ۔</verse>
				<verse number="14">تے اساں ویکھ لیا اے تے گواہی دینے آں پئی باپ پُتر نُوں دُنیا دا نجات دین والا ہون واسطے گھلّیا۔</verse>
				<verse number="15">جیہڑا مَندا اے پئی یِسُوع خُدا دا پُتر اے خُدا اوہدے وِچ تے اوہ خُدا وِچ رہندا اے۔</verse>
				<verse number="16">جیہڑی مُحبّت خُدا دی ساڈے نال اے اوہنوں اساں جانیا اے تے اوہدے اُتّے ساڈا اِیمان اے۔ خُدا مُحبّت اے۔ تے جیہڑا مُحبّت وِچ رہندا اے اوہ خُدا وِچ رہندا اے۔ تے خُدا اوہدے وِچ رہندا اے۔</verse>
				<verse number="17">ایس کر کے مُحبّت ساڈے وِچ پُوری ہوندی اے۔ پئی سانُوں عدالت دے دِن حَوصلہ ہوئے۔ کیوں جو جِہیا اوہ اے۔ تہے دُنیا وِچ اسی وی آں۔</verse>
				<verse number="18">مُحبّت وِچ ڈر نئیں ہوندا۔ سگوں پُوری مُحبّت ڈر نُوں کڈھ دیندی اے۔ کیوں جو ڈر توں دُکھ ہوندا اے۔ تے کوئی ڈرن والا مُحبّت وِچ پُورا نئیں ہویا۔</verse>
				<verse number="19">اسی ایس لئی مُحبّت کرنے آں پئی پہلا اوس ساڈے نال مُحبّت کِیتی۔</verse>
				<verse number="20">جے کوئی آکھے پئی مَیں خُدا نال مُحبّت کرنا آں تے اوہ اپنے بھرا نال وَیر رکھّے اوہ جُھوٹھا اے کیوں جو جیہڑا اپنے بھرا نال جِہنُوں اوس ویکھیا اے مُحبّت نئیں کر دا اوہ خُدا نال وی جِہنُوں اوس نئیں ویکھیا مُحبّت نئیں کر سکدا۔</verse>
				<verse number="21">تے سانُوں اوہدے ولّوں ایہہ حُکم مِلیا اے پئی جیہڑا خُدا نال مُحبّت رکھدا اے اوہ اپنے بھرا نال وی مُحبّت رکھّے۔</verse>
			</chapter>
			<chapter number="5">
				<verse number="1">جِہدا اِیمان اے۔ پئی یِسُوع ای مسِیح اے۔ اوہ خُدا توں جمّیا اے۔ تے جیہڑا کوئی جمان والے نال مُحبّت کر دا اے۔ اوہ اوہدے جمّیاں نال وی مُحبّت کر دا اے۔</verse>
				<verse number="2">جدوں اسی خُدا دے نال مُحبّت کرنے آں۔ تے اوہدے حُکماں نُوں پُوریاں کرنے آں تے اوہدے توں معلُوم ہوندا اے۔ پئی خُدا دے پُتراں نال وی مُحبّت کرنے آں۔</verse>
				<verse number="3">تے خُدا دی مُحبّت ایہہ اے پئی اسی اوہدے حُکماں نُوں پُوریاں کریئے۔ تے اوہدے حُکم اَوکھے نئیں۔</verse>
				<verse number="4">جیہڑا خُدا توں جمّیا ہویا اے اوہ دُنیا نُوں جِت لَیندا اے۔ تے اوہ فتح جِہدے نال دُنیا جِتّی گئی اے ساڈا اِیمان اے۔</verse>
				<verse number="5">اوس بندے دے سِوا جِہدا اِیمان اے پئی یِسُوع خُدا دا پُتر اے۔ دُنیا نُوں جتن والا کون اے؟</verse>
				<verse number="6">ایہہ اوہ اے جیہڑا پانی تے لہو دوہاں دی راہِیں آیا سی یعنی یِسُوع مسِیح نِرا پانی دے راہِیں نئیں۔ سگوں پانی تے لہو دو آں دی راہِیں۔</verse>
				<verse number="7">تے رُوح ای گواہی دین والا اے۔ کیوں جو رُوح سچیائی اے۔</verse>
				<verse number="8">تے گواہی دین والے تَرے نیں رُوح تے پانی تے لہو تے ایہہ تَرے اِکّو گلّ وِچ رَلدے نیں۔</verse>
				<verse number="9">جے اسی بندیاں دی گواہی منظُور کر لینے آں تے خُدا دی گواہی اودُوں وڈّی اے تے خُدا دی گواہی ایہہ اے۔ پئی اوس اپنے پُتر دے حق وِچ گواہی دِتّی اے۔</verse>
				<verse number="10">جیہڑا خُدا دے پُتر اُتّے اِیمان لیاؤندا اے گواہی اوہدے وِچ ای اے تے جِس خُدا دی گواہی نئیں مَنّی اوس اوہنوں جُھوٹھا بنایا۔ کیوں جو اوس گواہی اُتّے جیہڑی خُدا اپنے پُتر دی بابت دِتّی اوہنے اِیمان نئیں لیاندا۔</verse>
				<verse number="11">تے اوہ گواہی ایہہ اے۔ پئی خُدا سانُوں سدا دی زِندگی دِتّی اے۔ تے ایہہ زِندگی اوہدے پُتر وِچ اے۔</verse>
				<verse number="12">جِہدے کول پُتر اے اوہدے کول زِندگی اے۔ تے جِہدے کول خُدا دا پُتر نئیں اوہدے کول زِندگی وی نئیں۔</verse>
				<verse number="13">مَیں تُہانوں جیہڑے خُدا دے پُتر دے ناں اُتّے اِیمان لیائے ہو ایہہ گلّاں ایس لئی لِکھیاں۔ پئی تُہانوں پتا ہوئے پئی سدا دی زِندگی تُہانوں مِلی اے۔</verse>
				<verse number="14">تے اوہدے اگّے ساڈا ایہو ای حَوصلہ اے۔ پئی جے اوہدی مرضی دے سببّوں کُجھ منگِئے اوہ ساڈی سُندا اے۔</verse>
				<verse number="15">تے جے اسی جاننے آں پئی جو کُجھ اساں منگیا اے اوہ ساڈی سُندا اے۔ تے ایہہ وی جاننے آں پئی جو کُجھ اساں اوہدے کولوں منگیا اے اساں لَبّھ لیا اے۔</verse>
				<verse number="16">جے کوئی اپنے بھرا نُوں اجیہا گُناہ کر دیاں ویکھے جِہدا انت مَوت نا ہوئے تے دُعا منگے خُدا اوہدی راہِیں اوہناں لوکاں نُوں زِندگی دیوے گا جِنہاں اجیہا گُناہ نئیں کِیتا جِہدا انت مَوت ہوئے۔ گُناہ اجیہا وی اے جِہدا انت مَوت اے۔ اوہدے لئی مَیں دُعا منگن نُوں نئیں آکھدا۔</verse>
				<verse number="17">ہر طرح دی بُرائی گُناہ اے۔ پر اجیہا گُناہ وی اے۔ جِہدا انت مَوت نئیں۔</verse>
				<verse number="18">اسی جاننے آں پئی جیہڑا خُدا توں جمّیا اے اوہ گُناہ نئیں کر دا سگوں اوہدی راکھی اوہ کر دا اے۔ جیہڑا خُدا توں جمّیا اے۔ تے اوہ شریر اوہنوں نئیں چھوندا۔</verse>
				<verse number="19">سانُوں پتا اے پئی اسی خُدا ولّوں آں تے ساری دُنیا اوس شریر دے ہتّھ وِچ پئی ہوئی اے۔</verse>
				<verse number="20">تے ایہہ وی جاننے آں پئی خُدا دا پُتر آگیا اے۔ تے اوس سانُوں سمجھ دِتّی اے۔ تاں جو اوہنوں جیہڑا اصلی اے جانئے۔ تے اسی اوہدے وِچ۔ جیہڑا اصلی اے یعنی اوہدے پُتر یِسُوع مسِیح وِچ آں۔ اصلی خُدا تے ہمیشہ دی زِندگی ایہی اے۔</verse>
				<verse number="21">بچّیو۔ بُتاں توں اپنی راکھی کرو۔</verse>
			</chapter>
		</book>
		<book number="63">
			<chapter number="1">
				<verse number="1">میرے ولّوں جیہڑا بزُرگ آں اوس چُنی ہوئی بی بی تے اوہدے پُتراں دے نال جِنہاں نال مَیں اوس سچیائی دے سببّوں سَچّی مُحبّت رکھنا آں جیہڑی ساڈے وِچ قیم رہندی اے۔ تے سدا تِیکر ساڈے نال رہے گی۔</verse>
				<verse number="2">تے اِکّو مَیں ای نئیں سگوں اوہ سارے لوک وی مُحبّت کر دے نیں جیہڑے سچیائی نُوں جان دے نیں۔</verse>
				<verse number="3">خُدا باپ تے باپ دے پُتر یِسُوع مسِیح ولّوں سچیائی تے مُحبّت وِچ فضل تے رَحم تے تسلّی ساڈے نال رہوے گی۔</verse>
				<verse number="4">مَیں بُہت خُوش ہویا۔ جدوں مَیں تیرے کئی مُنڈیاں نُوں اوس حُکم اُتّے جیہڑا سانُوں باپ ولّوں مِلیا سی۔ ٹھیک ٹھیک ٹُردیاں دیکھیا۔</verse>
				<verse number="5">ہُن بی بی مَیں تینُوں کوئی نواں حُکم نئیں سگوں اوہ ای جیہڑا مُڈھوں ساڈے کول اے لِکھنا آں تے تیری مِنّت کرنا آں۔ پئی اسی اِک دُوجے دے نال مُحبّت کریئے۔</verse>
				<verse number="6">تے مُحبّت ایہہ اے پئی اسی اوہدے حُکماں اُتّے چلّئے۔ ایہہ اوہی حُکم اے جیہڑا مُڈھوں تُساں سُنیا۔ پئی تُہانوں اوہدے اُتّے چلنا چاہیدا اے۔</verse>
				<verse number="7">کیوں جو کئی بدراہ کرن والے دُنیا وِچ آگئے نیں جیہڑے یِسُوع مسِیح دے اوتاری ہو کے آؤناں نئیں مَن دے۔ دھوکھا دین والا تے مسِیح دا وَیری ایہو ای اے۔</verse>
				<verse number="8">اپنا دھیان رکھو۔ پئی جیہڑی محنت اساں کِیتی اے۔ اوہ تُہاڈی راہِیں اوگت نا جائے سگوں تُہانوں پُورا بدلہ مِلے۔</verse>
				<verse number="9">جیہڑا اگّے وَدّھ جاندا اے تے مسِیح دی تعلِیم اُتّے قیم نئیں رہندا اوہدے کول خُدا نئیں۔ جیہڑا اوس تعلِیم اُتّے پَکّا رہندا اے اوہدے کول باپ وی اے تے پُتر وی۔</verse>
				<verse number="10">جے کوئی تُہاڈے کول آوے تے ایہہ تعلِیم نا دیوے۔ اوہنوں گھر وِچ نا وڑن دیو تے نا سلام کرو۔</verse>
				<verse number="11">کیوں جو جیہڑا اجیہے بندے نُوں سلام کر دا اے۔ اوہ اوہدیاں بُریاں کمّاں وِچ سنگی ہوندا اے۔</verse>
				<verse number="12">مَیں بتھیریاں گلّاں تُہانوں لِکھنِیاں نیں پر کاغذ تے سیاہی نال لِکھنا نئیں چاہندا سگوں تُہاڈے کول آ کے آمھنے سامھنے گلّ بات کرن دی آس رکھنا آں۔ تاں جو تُہاڈی خُوشی پُوری ہوئے۔</verse>
				<verse number="13">تیری چُنی ہوئی بھین دے پُتر تینُوں سلام آکھدے نیں۔</verse>
			</chapter>
		</book>
		<book number="64">
			<chapter number="1">
				<verse number="1">میرے ولّوں جیہڑا بزُرگ آں پیارے گَیُس دے ناں۔ جِہدے نال مَیں سَچّی مُحبّت کرنا آں۔</verse>
				<verse number="2">پیارے۔ مَیں ایہہ دُعا کرنا آں پئی جیویں تُوں رُوحانی ترقی کرنا ایں اوسے طرح تُوں سارِیاں گلّاں وِچ ترقی کریں تے تگڑا رہَیں۔</verse>
				<verse number="3">کیوں جو جدوں بھراواں آ کے تیری اوس سچیائی دی گواہی دِتّی جِہدے اُتّے تُوں ٹھیک ٹھیک چلنا ایں تے مَیں بُہت ای خُوش ہویا۔</verse>
				<verse number="4">میرے لئی ایس توں وَدّھ کے ہور کوئی خُوشی نئیں۔ پئی مَیں اپنے بچّیاں نُوں سچیائی اُتّے چلدیاں سُناں۔</verse>
				<verse number="5">پیارے۔ جیہڑا سلُوک تُوں اوہناں بھراواں نال کرنا ایں۔ جیہڑے پردیسی نیں اوہ نیک نِیتی نال کرنا ایں۔</verse>
				<verse number="6">اوہناں کلِیسیا دے اگّے تیری مُحبّت دی گواہی دِتّی سی۔ جے تُوں اوہناں نُوں ایس طرح وِداع کریں گا۔ جیویں خُدا دے لوکاں نُوں چاہیدا اے تے چَنگا کریں گا۔</verse>
				<verse number="7">کیوں جو اوہ اوس ناں دے لئی نِکلے نیں۔ تے غیر قوماں کولوں کُجھ نئیں لَیندے۔</verse>
				<verse number="8">سو سانُوں چاہیدا اے۔ پئی ایہو جِہیاں دی حمایت کریئے۔ تاں جو اسی وی سچیائی دے نال کمّ کرن والے ہویئے۔</verse>
				<verse number="9">مَیں کلِیسیا نُوں کُجھ لِکھیا سی پر دِیُترِفِیس جیہڑا اوہناں وِچوں وَڈا ہونا چاہندا اے۔ سانُوں قبول نئیں کر دا۔</verse>
				<verse number="10">سو جدوں مَیں آواں گا تے اوہدیاں کمّاں نُوں جیہڑے اوہ کر دا اے یاد دواواں گا پئی ساڈی بابت بُریاں گلّاں بَکدا اے تے فیر وی بس نئیں کر دا سگوں آپ وی بھراواں نُوں قبول نئیں کر دا تے جیہڑے قبول کرنا چاہندے نیں اوہناں نُوں وی ڈکدا اے۔ تے کلِیسیا وِچوں کڈھ دیندا اے۔</verse>
				<verse number="11">پیارے! بُرائی دے پِچّھے نا جا سگوں نیکی پِچّھے جا۔ کیوں جو نیکی کرن والا خُدا ولّوں اے تے بُریائی کرن والے خُدا نُوں نئیں ویکھیا۔</verse>
				<verse number="12">دیمتیِریُس دی بابت ساریاں بندیاں نیں تے سچیائی نے آپ وی گواہی دِتّی اے۔ تے اسی وی گواہی دینے آں تے تُوں جان دا ایں پئی ساڈی گواہی سَچّی اے۔</verse>
				<verse number="13">مَیں لِکھنا تے بتھیرا کُجھ سی پر سیاہی تے قلم نال لِکھنا نئیں چاہندا۔</verse>
				<verse number="14">سگوں تینُوں چھیتی مِلن دی آس رکھنا آں تے اوس ویلے آمھنے سامھنے گلّ بات کراں گے۔</verse>
				<verse number="15">تینُوں تسلّی مِلدی رہے۔ ایس تھاں دے دوست تینُوں سلام آکھدے نیں توں اوس تھاں دیاں دوستاں نُوں اِک اِک کر کے سلام آکھیں۔</verse>
			</chapter>
		</book>
		<book number="65">
			<chapter number="1">
				<verse number="1">یہُوداہ ولّوں جیہڑا یِسُوع مسِیح دا غلام تے یعقُوب دا بھرا اے۔ اوہناں سَدّے ہویاں دے ناں جیہڑے خُدا باپ وِچ پیارے تے یِسُوع مسِیح لئی رکھّے ہوئے نیں۔</verse>
				<verse number="2">رَحم تے تسلّی تے مُحبّت تُہانوں بُہتی مِلدی رہے۔</verse>
				<verse number="3">پیاریو! جِس ویلے مَیں تُہانوں اوس نجات دی بابت لِکھن دی پُوری کوشش کر دا ساں جِہدے وِچ اسی سارے سنگی آں مَیں تُہانوں ایہہ لِکھ کے مَت دینی ضرُوری سمجھی۔ پئی تُسی اِیمان دِیاں اوہناں گلّاں لئی گھلّو جیہڑیاں پاک لوکاں نُوں اِک واری حوالے کِیتاں گِئیاں سن۔</verse>
				<verse number="4">کیوں جو کئی اجیہے بندے چُپ کِیتے ساڈے وِچ آ وڑے نیں۔ جِنہاں دی ایس سزا دا چَرچا پرانے زمانے توں پہلاں لِکھیا گیا سی۔ ایہہ بے دین نیں تے ساڈے خُداوند دے فضل نُوں لُچ پُناں بناندے نیں۔ تے ساڈے اِکّو مالک تے خُداوند یِسُوع مسِیح توں مُکّر جاندے نیں۔</verse>
				<verse number="5">بھانویں تُساں سارِیاں گلّاں اِکّو واری جان لَیاں تَد وی ایہہ گلّ تُہانوں یاد دوانی چاہناں آں۔ پئی خُداوند اِک اُمّت نُوں مِصر دے مُلک وِچوں چھڈایا تے مگروں اوہناں دا ناس کِیتا جِنہاں اِیمان نئیں سی لیاندا۔</verse>
				<verse number="6">تے جِنہاں فرِشتیاں اپنی حکُومت نُوں قیم نا رکھیا۔ سگوں اپنی تھاں نُوں چھڈ دِتّا۔ اوہناں نُوں اوس ہنیرے تے سدا دی قید وِچ اوس وڈّے دِن دی عدالت تِیکر رکھیا اے۔</verse>
				<verse number="7">ایسے طرح سدُوم تے عمُورہ تے اوہناں دے آلے دوالے دے شہر جیہڑے اوہناں وانگر حرامکاری وِچ پَے گئے تے پرائے جِسم مگر لگ پئے۔ سدا دی اَگ دی سزا جَھل کے اِک مِثال بنے۔</verse>
				<verse number="8">تَد وی اینج ای ایہہ وی لوک اپنے سُفنیاں وِچ جِسم نُوں پلِیت کر دے تے حکُومت نُوں کُجھ نئیں سمجھدے۔ تے عِزّت والیاں نُوں بَھنڈدے نیں۔</verse>
				<verse number="9">پر جد سردار فرِشتے میکائیل مُوسیٰ دی مَیّت دی بابت ابلیس نال تکرار کِیتی تے بَھنڈدیاں ہویاں اوہنوں اُلاہما دین دی ہِمّت نا کِیتی۔ سگوں اَیناں آکھیا پئی خُداوند تینُوں جھڑکے۔</verse>
				<verse number="10">پر ایہہ جِنہاں گلّاں نُوں نئیں جان دے اوہناں نُوں بَھنڈدے نیں۔ تے جِنہاں نُوں بے عقل جنَوراں وانگُوں قُدرتی طَور اُتّے سمجھدے نیں اوہناں وِچ خراب ہو جاندے نیں۔</verse>
				<verse number="11">اوہناں اُتّے افسوس اے پئی اوہ قائن دے راہ ٹُرے تے مزدُوری دے بدلے بڑے لالچ نال بِلعام وانگُوں بدراہ ہوگئے۔ تے قورح وانگُوں برخلاف ہو کے برباد ہوئے۔</verse>
				<verse number="12">جد اوہ تُہاڈیاں مُحبّت دِیاں ضِیافتاں وِچ تُہاڈے نال کھان پِین دے ویلے اینج سن جیویں دریا وِچ لُکِیاں چٹاناں۔ تے اجیہے ایّالی جیہڑے بے ڈر ہو کے ڈِھڈ بھردے نیں۔ بِناں پانیوں بدّل نیں جِنہاں نُوں وَا اُڈا کے لے جاندی اے۔ پچّھیترے پتجھڑ دے بے پَھل بُوٹے۔ دُوں وِری مرے ہوئے۔ جڑوں پُٹے ہوئے۔</verse>
				<verse number="13">سمُندر دِیاں اکھڑ ٹھاٹھاں نیں جِنہاں توں اپنی بے لہنگی دی جھگ چُھٹ دی اے۔ ایویں بھون والے تارے جِنہاں دے لئی سدا دے ہنیرے دا مُکالا پیا ہویا اے۔</verse>
				<verse number="14">اوہناں دے لئی حنوک وی جیہڑا آدم توں ستوِیں پِیڑھی سی ایہہ نبُوّت کِیتی۔ پئی ویکھو خُداوند اپنے لَکّھاں پاک لوکاں نال ایس کر کے آیا۔</verse>
				<verse number="15">پئی سارے بندیاں دی عدالت کرے تے بے دِیناں نُوں اوہناں دی بے دِینی دے سارے کمّاں پِچّھے قصور وار ٹھہرائے جیہڑے اوہناں بے دِینی نال کِیتے نیں۔ تے اوہناں سارِیاں ڈاہڈِیاں گلّاں دے پِچّھے جیہڑیاں بے دِین گُناہِیاں اوہدے برخلاف کِیتیاں سن۔</verse>
				<verse number="16">ایہہ بُڑبُڑ تے شکایت کرن والے نیں تے اپنیاں حِرصاں دے اُتّے ٹُر دے نیں۔ نالے اپنے مُنھوں وڈّے وڈّے بول بولدے نیں۔ تے نفع لئی لوکاں دی رَئی کر دے نیں۔</verse>
				<verse number="17">پر پیاریو۔ ایہناں گلّاں نُوں یاد رکھو۔ جیہڑیاں ساڈے خُداوند یِسُوع مسِیح دے رسُولاں پہلاں آکھیاں نیں۔</verse>
				<verse number="18">اوہ تُہانوں آکھدے ہوندے سن پئی چھیکڑ دے ویلے اجیہے مخَول کرن والے ہون گے۔ جیہڑے اپنی بے دِینی دِیاں حِرصاں اُتّے ٹُرن گے۔</verse>
				<verse number="19">ایہہ اوہ بندے نیں جیہڑے وِچھوڑا پاندے نیں تے نفسی بندے نیں تے رُوح نئیں رکھدے۔</verse>
				<verse number="20">پر تُسی پیاریو! اپنے چوکھے پاک اِیمان وِچ وَدّھ کے تے پاک رُوح وِچ دُعا منگ کے۔</verse>
				<verse number="21">اپنے آپ نُوں خُدا دی مُحبّت وِچ پَکیّاں رکھو۔ تے سدا دی زِندگی لئی ساڈے خُداوند یِسُوع مسِیح دی رحمت دی اُڈِیک رکھو۔</verse>
				<verse number="22">تے کئیاں لوکاں اُتّے جیہڑے شک وِچ نیں رَحم کرو۔</verse>
				<verse number="23">تے کئیاں نُوں پھڑ کے اَگ وِچوں کڈھو۔ تے کئیاں اُتّے ڈر کے رَحم کرو۔ سگوں اوس کپڑیوں وی گھِن کرو۔ جیہڑا جِسم دے سبّب داغی ہوگیا اے۔</verse>
				<verse number="24">ہُن جیہڑا تُہانوں ٹھوکر کھان توں بچا سکدا اے۔ تے اپنی جلالی حضُوری وِچ پُوری خُوشی نال بے عیب کر کے کھلھار سکدا اے۔</verse>
				<verse number="25">اوس اِکّو خُدا دا جیہڑا ساڈا نجات دین والا اے۔ ساڈے خُداوند یِسُوع مسِیح دی راہِیں جلال تے عِزّت تے حکُومت تے قُدرت مُڈھوں وی اے تے ہُن تے اوڑک تِیکر ہوئے۔ آمِین۔</verse>
			</chapter>
		</book>
		<book number="66">
			<chapter number="1">
				<verse number="1">یِسُوع مسِیح دا مُکاشفہ جیہڑا اوہنوں خُدا ولّوں ایس لئی ہویا۔ پئی اپنے بندیاں نُوں اوہ گلّاں وکھائے جیہڑیاں چھیتی ہون والیاں نیں۔ تے اوس اپنے فرِشتے نُوں گھلّیا۔ پئی اوہدی راہِیں اوہناں نُوں اپنے بندے یُوحنّا اُتّے ظاہر کرے۔</verse>
				<verse number="2">جِس خُدا دے کلام تے یِسُوع مسِیح دی گواہی دِتّی۔ یعنی اوہناں سارِیاں شیواں دی جیہڑیاں اوس ویکھیاں سن شہادت دِتّی۔</verse>
				<verse number="3">ایس نبُوّت دی کتاب دا پڑھن والا تے اوہدے سُنن والے تاں جو کُجھ اوہدے وِچ لِکھیا ہویا اَے اوہدے اُتّے عمل کرن والے مُبارک نیں۔ کیوں جو ویلا نیڑے اے۔</verse>
				<verse number="4">یُوحنّا ولّوں اوہناں ستّاں کلِیسیاواں دے ناں جیہڑیاں آسِیہ وِچ نیں اوہدے ولّوں جیہڑا اَے۔ تے جیہڑا اَے سی تے جیہڑا آؤن والا اے۔ تے اوہناں ستّاں رُوحاں ولّوں جیہڑیاں اوہدے تخت دے سامھنے نیں۔ تُہانوں فضل تے تسلّی مِلدی رہے۔</verse>
				<verse number="5">تے یِسُوع مسِیح ولّوں جیہڑا سَچّا گواہ تے مُردیاں وِچوں جی اُٹھن والیاں دا پلیٹھا اے۔ تے دُنیا دے بادشاہاں دا حاکم اے۔ جیہڑا ساڈے نال مُحبّت رکھدا اے تے جِس اپنے خُون دی راہِیں سانُوں گُناہ توں خلاصی بخشی۔</verse>
				<verse number="6">تے سانُوں اِک بادشاہی بنایا تے اپنے خُدا تے باپ دے لئی کاہِن وی بنا دِتّا۔ اوہدا جلال تے سلطنت ہمیشہ تِیکر رہے۔ آمِین۔</verse>
				<verse number="7">ویکھو اوہ بدّلاں دے نال آؤن والا اَے۔ تے ہر اِک اَکھ اوہنوں ویکھے گی۔ تے جِنہاں اوہنوں وِنّھیا سی۔ اوہ وی ویکھن گے تے زمین دے سارے خاندان اوہدے سبّب پٹنگے بے شک۔ آمِین۔</verse>
				<verse number="8">خُداوند خُدا جیہڑا اَے تے جیہڑا اَے سی تے جیہڑا آؤن والا اے۔ یعنی قادرِمُطلق آکھدا اَے۔ پئی مَیں الفا تے اومیگا ہاں۔</verse>
				<verse number="9">مَیں یُوحنّا جیہڑا تُہاڈا بھرا تے یِسُوع دی مُصِیبت تے بادشاہی تے صبر دے وِچ تُہاڈا سنگی آں۔ خُدا دے کلام تے یِسُوع دی بابت گواہی دین دے سببّوں اوس ٹاپُو وِچ ساں جیہڑا پتمُس اکھواؤندا اے۔</verse>
				<verse number="10">مَیں خُداوند دے دِن رُوح وِچ آگیا۔ تے اپنے پِچّھے تُرہی وانگر اِک اُوچی اواز سُنی۔</verse>
				<verse number="11">پئی جو کُجھ تُوں ویکھنا ایں۔ اوہنوں کتاب وِچ لِکھ کے ستّاں کلِیسیاواں دے کول گھل دے۔ جیہڑیاں اِفِسُس تے سمُرنہ تے پرگُمن تے تھواتِیرہ تے سردِیس تے فِلَدِلفیہ تے لَودِیکیہ وِچ نیں۔</verse>
				<verse number="12">مَیں اوس اواز دین والے نُوں ویکھن لئی مُنھ پھیریا۔ جِس میرے نال گلّ کِیتی سی۔ تے پھر کے سونے دے سَتّ دِیوے ویکھے۔</verse>
				<verse number="13">تے اوہناں دِیویاں دے وِچکار آدم دے جائے وانگر کِسے نُوں ویکھیا۔ جِس پیراں تِیکر چوغہ پایا ہویا سی۔ تے چھاتی اُتّے سونے دی پیٹی پائی ہوئی سی۔</verse>
				<verse number="14">اوہدے سِر اُتّے وال چِٹّی اُنّ سگوں برف وانگر چِٹّے سن۔ تے اوہدیاں اَکھّیاں اَگ دی لاٹ وانگر سن۔</verse>
				<verse number="15">تے اوہدے پَیر اوس پِتّل وانگر سن جیہڑا بھٹّھی وِچ تایا ہویا ہوئے۔ تے اوہدی اواز چھلّاں مار دے پانی دے زور وانگر سی۔</verse>
				<verse number="16">تے اوہدے سَجّے ہتّھ وِچ سَتّ تارے سن تے اوہدے مُنھ وِچوں اِک دو مُونہی تیز تلوار نِکلدی سی۔ تے اوہدا چہرہ ایس طرح چمکدا سی جیویں ٹِلّ دے ویلے دِن۔</verse>
				<verse number="17">جدوں مَیں اوہنوں ویکھیا مُردے وانگر اوہدی پَیرِیں ڈِگّ پیا۔ تے اوس ایہہ آکھ کے اپنا سَجّا ہتّھ میرے اُتّے رکھیا۔ پئی نا ڈر مَیں شُروع تے اخِیر ہاں۔</verse>
				<verse number="18">تے جِیونا ہاں۔ مَیں مر گیا ساں تے ویکھ ہُن ہمیشہ تِیکر جِیوندا رہاں گا۔ تے مَوت تے پاتال دِیاں کُنجیاں میرے کول نیں۔</verse>
				<verse number="19">تَد جیہڑیاں گلّاں تُوں ویکھیاں نیں تے جیہڑیاں ہَین تے جیہڑیاں ایہناں دے پِچّھوں ہون والیاں نیں۔ اوہناں سارِیاں نُوں لِکھ لے۔</verse>
				<verse number="20">یعنی اوہناں ستّاں تاریاں دا بھیت جیہڑے تُوں میرے سَجّے ہتّھ وِچ ویکھے سن۔ تے اوہناں سونے دِیاں ستّاں دِیویاں دا بھیت وی۔ اوہ سَتّ ستارے ستّاں کلِیسیاواں دے سَتّ فرِشتے نیں۔ تے اوہ سَتّ دیوے سَتّ کلِیسیاواں نیں۔</verse>
			</chapter>
			<chapter number="2">
				<verse number="1">اِفِسُس دی کلِیسیا دے فرِشتے نُوں ایہہ لِکھ۔ پئی جِس اپنے سَجّے ہتّھ وِچ سَتّ تارے لَئے ہوئے نیں تے سونے دِیاں ستّاں دِیویاں وِچ پِھردا اے۔ اوہ ایہہ آکھدا اے پئی۔</verse>
				<verse number="2">مَیں تیرے کمّ تے تیری محنت تے تیرے صبر نُوں تے جاننا آں تے ایہہ وی پئی تُوں بُریاں نُوں ویکھ نئیں سکدا۔ تے جیہڑے اپنے آپ نُوں رسُول آکھدے نیں تے ہَین نئیں۔ تُوں اوہناں نُوں ازما کے جُھوٹھیاں ویکھیا۔</verse>
				<verse number="3">تے تُوں صبر کرنا ایں تے میرے ناں دی خاطر مُصِیبت سہہ سہہ کے تھکیا نئیں۔</verse>
				<verse number="4">پر مَینُوں تیرے اُتّے ایہہ شکایت اے۔ پئی تُوں اپنی پہلی مُحبّت نُوں چھڈ دِتّا۔</verse>
				<verse number="5">ایس لئی تُوں چیتا کر پئی تُوں کِتّھوں ڈِگّا ایں۔ تے تَوبہ کر کے پہلے وانگر کمّ کر۔ تے جے تُوں تَوبہ نا کریں گا۔ تے تیرے کول مَیں آ کے تیرا دِیوا اوہدی تھاں توں ہٹا دیاں گا۔</verse>
				<verse number="6">بے شک تیرے وِچ ایہہ گلّ تے اے۔ پئی تُوں نِیکُلیوں دے کمّاں توں نفرت کرنا ایں جِنہاں توں مَیں وی نفرت کرنا آں۔</verse>
				<verse number="7">جِہدے کنّ ہون اوہ سُن لَئے۔ پئی رُوح کلِیسیاواں نُوں کِیہ آکھدا اے۔ جیہڑا جِتّے مَیں اوہنوں اوس زِندگی دے بُوٹے نالوں جیہڑا خُدا دی بہشت وِچ اے۔ پَھل کھان نُوں دیاں گا۔</verse>
				<verse number="8">تے سمُرنہ دی کلِیسیا دے فرِشتے نُوں ایہہ لِکھ پئی جیہڑا شُروع تے اخِیر اے تے جیہڑا مر گیا سی تے جِیوپیا۔ اوہ ایہہ آکھدا اے۔</verse>
				<verse number="9">پئی مَیں تیری مُصِیبت تے غرِیبی نُوں جاننا آں (پر تُوں دَولتمند ایں) تے جیہڑے اپنے آپ نُوں یہُودی آکھدے نیں تے اوہ ہَین نئیں سگوں شیطان دی جماعت نیں اوہناں دِیاں طعنیاں مہِنیاں نُوں وی جاننا آں۔</verse>
				<verse number="10">جیہڑے دُکھ تینُوں جَھلّنے پَین گے۔ اوہناں توں نا ڈر۔ ویکھو ابلیس تُہاڈے وِچوں کُجھ نُوں قید وِچ پان نُوں تیار اے۔ پئی تُسی ازمائے جاؤ تے دَس دِناں تِیکر مُصِیبت پاؤ گے۔ جان دین تِیکر وی وفادار رہو تے مَیں تینُوں زِندگی دا تاج دیاں گا۔</verse>
				<verse number="11">جِہدے کنّ ہَین اوہ سُن لَئے پئی رُوح کلِیسیاواں نُوں کِیہ آکھدا اے۔ جیہڑا جِتّے اوہنوں دُوجی مَوت توں نُقصان نا پہنچے گا۔</verse>
				<verse number="12">تے پرگُمن دی کلِیسیا دے فرِشتے نُوں ایہہ لِکھ پئی جِہدے کول دو مُونہی تِکھی تلوار اے اوہ ایہہ آکھدا اے پئی۔</verse>
				<verse number="13">مَیں ایہہ تے جاننا آں پئی تُوں شیطان دے تخت دے تھاں وِچ رہنا ایں۔ تے میرے ناں اُتّے قیم رہنا ایں۔ تے جِنہاں دِناں وِچ میرا وفادار گواہ اِنتپاس تُہاڈے وِچ اوس تھاں قتل ہویا سی جِتّھے شیطان رہندا اے اوہناں دِناں وِچ وی تُوں میرے اُتّے اِیمان رکھن توں اِنکار نا کِیتا۔</verse>
				<verse number="14">پر مَینُوں کُجھ گلّاں دی تیرے اُتّے شکایت اے ایس لئی پئی تیرے اوتھے کُجھ لوک بِلعام دی تعلِیم مَنّن والے نیں جِس بلق نُوں بنی اِسرائیل اگّے ٹھوکر رکھن دی تعلِیم دِتّی یعنی ایہہ پئی اوہ بُتاں دِیاں قُربانِیاں کھان تے حرامکاری کرن۔</verse>
				<verse number="15">اِنجے ایتھے وی تیرے کُجھ لوک ایسے طرح نِیکُلیوں دی تعلِیم نُوں مَن دے نیں۔</verse>
				<verse number="16">تَد تَوبہ کر نئیں تے مَیں تیرے کول چھیتی آ کے اپنے مُنھ دی تلوار نال اوہناں دے نال لڑاں گا۔</verse>
				<verse number="17">جِہدے کنّ ہَین اوہ سُن لَئے پئی رُوح کلِیسیاواں نُوں کِیہ آکھدا اے۔ جیہڑا جِتّے مَیں اوہنوں لُکے ہوئے مَن وِچوں دیاں گا۔ تے اِک چِٹّا پتّھر دیاں گا اوس پتّھر اُتّے اِک نواں ناں لِکھیا ہویا ہوئے گا جِہنُوں اوہدے لین والے دے سِوا کوئی نا جانے گا۔</verse>
				<verse number="18">تے تھواتِیرہ دی کلِیسیا دے فرِشتے نُوں ایہہ لِکھ پئی۔ خُدا دا پُتر جِہدِیاں اَکھّیاں اَگ دی لاٹ وانگر تے پَیر خالص پِتّل وانگر نیں ایہہ آکھدا اے پئی۔</verse>
				<verse number="19">مَیں تیرے کمّاں تے مُحبّت تے اِیمان تے خِدمت تے صبر نُوں تے جاننا آں۔ تے ایہہ وی پئی تیرے پِچّھلے کمّ پہلے کمّاں نالوں وَدّھ نیں۔</verse>
				<verse number="20">پر مَینُوں تیرے اُتّے ایہہ شکایت اے۔ پئی تُوں اوس عورت اِیزبِل نُوں رہن دِتّا اے۔ جیہڑی اپنے آپ نُوں نَبِیہ آکھدی اے۔ تے میرے بندیاں نُوں حرامکاری کرن تے بُتاں دِیاں قُربانِیاں کھان دی تعلِیم دے کے بد راہ کر دی اے۔</verse>
				<verse number="21">تے مَیں اوہنوں تَوبہ کرن دی مُہلت دِتّی پر اوہ اپنی حرامکاری توں تَوبہ نئیں کرنا چاہندی۔</verse>
				<verse number="22">ویکھ مَیں اوہنوں مَنجی اُتّے سُٹّناں آں۔ تے جیہڑے اوہدے نال زنا کر دے نیں جے اوہدے جِہے کمّاں توں تَوبہ نا کرن۔ تے اوہناں نُوں بڑی مُصِیبت وِچ سُٹّناں آں۔</verse>
				<verse number="23">تے اوہدے پُتراں نُوں جانوں ماراں گا۔ تے سارِیاں کلِیسیاواں نُوں پتا لگّے گا۔ پئی گُردیاں تے دِلاں دا جانن والا مَیں آں۔ تے مَیں تُہاڈے وِچوں ہر اِک نُوں اوہدیاں کمّاں دے سببّوں بدلہ دیاں گا۔</verse>
				<verse number="24">پر تُہانوں تھواتِیرہ دے لوکاں نُوں جیہڑے اوس تعلِیم نُوں نئیں مَن دے تے اوہناں گلّاں توں جِنہاں نُوں لوک شیطان دِیاں ڈونگھیاں گلّاں آکھدے نیں ناواقِف ہو۔ ایہہ آکھنا آں۔ پئی تُہاڈے اُتّے ہور بھار نا پاواں گا۔</verse>
				<verse number="25">بے شک جو کُجھ تُہاڈے کول اے۔ میرے آؤن تِیکر گُھٹ کے پَھڑی رکھو۔</verse>
				<verse number="26">جیہڑا جِتّے تے جیہڑا میرے کمّاں دے سببّوں اخِیر تِیکر عمل کرے مَیں اوہنوں قوماں اُتّے اختیار دیاں گا۔</verse>
				<verse number="27">تے اوہ لوہے دے ڈنڈے نال اوہناں اُتّے حکُومت کرے گا۔ جیویں گھمیار دے بھانڈے ٹُٹ پُھٹ جاندے نیں۔ ایسے طرح مَیں وی اجیہا اختیار اپنے باپ کولوں لیا اے۔</verse>
				<verse number="28">تے مَیں اوہنوں سویر دا تارا دیاں گا۔</verse>
				<verse number="29">جِہدے کنّ ہَین اوہ سُنے پئی رُوح کلِیسیاواں نُوں کِیہ آکھدا اے۔</verse>
			</chapter>
			<chapter number="3">
				<verse number="1">تے سردِیس دی کلِیسیا دے فرِشتے نُوں ایہہ لِکھ۔ پئی جِہدے کول خُدا دِیاں سَتّ رُوحاں تے سَتّ تارے نیں اوہ ایہہ آکھدا اے پئی مَیں تیرے کمّاں نُوں جاننا آں پئی تُوں زِندہ اکھواؤندا ایں۔ پر ہیں مُردہ۔</verse>
				<verse number="2">جاگدا رہو تے اوہناں شیواں نُوں جیہڑیاں باقی نیں تے جیہڑیاں مِٹن والِیاں سن مضبُوط کر۔ کیوں جو مَیں تیرے کِسے کمّ نُوں اپنے خُدا دے اگّے پُورا نئیں ویکھیا</verse>
				<verse number="3">تَد یاد کر پئی تُوں کِیویں دی تعلِیم سِکھی تے سُنی سی۔ تے اوہدے اُتّے قیم رہو تے تَوبہ کر۔ جے تُوں جاگدا نا رہیں گا۔ تے مَیں چور وانگر آ جاواں گا تے تینُوں کدی پتا نا ہوئے گا۔ پئی مَیں کیہڑے ویلے تیرے اُتّے آپَواں گا</verse>
				<verse number="4">بے شک سردِیس وِچ تیری تھاں تھوڑے اجیہے بندے نیں۔ جِنہاں اپنے کپڑے پلِیت نئیں کِیتے۔ اوہ چِٹّی پوشاک پا کے میرے نال سَیر کرن گے۔ کیوں جو اوہ ایسے لائق نیں۔</verse>
				<verse number="5">جیہڑا جِتّے اوہنوں ایسے طرح چِٹّے کپڑے پوائے جان گے تے مَیں اوہدا ناں زِندگی دی کتاب وِچوں کدی نا کٹّاں گا۔ سگوں اپنے باپ تے اوہدے فرِشتیاں اگّے اوہدے ناں دا اِقرار کراں گا۔</verse>
				<verse number="6">جِہدے کنّ ہَین سُنے پئی رُوح کلِیسیاواں نُوں کِیہ آکھدا اے۔</verse>
				<verse number="7">تے فِلَدِلفیہ دی کلِیسیا دے فرِشتے نُوں ایہہ لِکھ پئی۔ جیہڑا قُدُّوس تے سَچّا اے تے داؤد دی کُنجی اوہدے کول اے جِہدے کھولے ہوئے نُوں کوئی بند نئیں کر دا تے بند کِیتے ہوئے نُوں کوئی کھولدا نئیں۔ اوہ ایہہ آکھدا اے۔</verse>
				<verse number="8">پئی مَیں تیرے کمّاں نُوں جاننا آں (ویکھ مَیں تیرے سامھنے اِک بُوہا کھولیا ہویا اے۔ کوئی اوہنوں بند نئیں کر سکدا) کیوں جو تیرے وِچ تھوڑا جِہیا زور اے۔ تے تُوں میرے کلام اُتّے عمل کِیتا اے۔ تے میرے ناں دا اِنکار نئیں کِیتا۔</verse>
				<verse number="9">ویکھ مَیں شیطان دی جماعت دے اوہناں لوکاں نُوں تیرے قابُو وِچ کر دیاں گا۔ جیہڑے اپنے آپ نُوں یہُودی آکھدے نیں تے ہَین نئیں۔ سگوں جُھوٹھ بول دے نیں۔ ویکھ مَیں ایہہ کراں گا پئی اوہ آ کے تیرے پیراں وِچ سجدہ کرن گے تے جانن گے پئی مَیں تینُوں پیار کرنا آں۔</verse>
				<verse number="10">ایس کر کے پئی تُوں میرے صبر دے کلام اُتّے عمل کِیتا ایس لئی مَیں وی ازمایش دے اوس ویلے تیری حفاظت کراں گا۔ جیہڑا زمین دے رہن والیاں دے ازمان لئی ساری دُنیا اُتّے آؤن والا ہے۔</verse>
				<verse number="11">مَیں چھیتی آؤن والا آں جو کُجھ تیرے کول اے اوہنوں گُھٹ کے پَھڑی رکھ پئی کوئی تیرا تاج نا کھوہ لَوے۔</verse>
				<verse number="12">جیہڑا جِتّے مَیں اوہنوں اپنے خُدا دی ہیکل وِچ اِک تھم بناواں گا اوہ فیر کدی باہر نا نِکلے گا تے مَیں اپنے خُدا دا ناں تے اپنے خُدا دے شہر یعنی اوس نَوِیں یرُوشلِیم دا ناں جیہڑا میرے خُدا کولوں اسمان توں آؤن والا اے تے اپنا نواں ناں اوہدے اُتّے لِکھاں گا۔</verse>
				<verse number="13">جِہدے کنّ ہَین اوہ سُنے پئی رُوح کلِیسیاواں نُوں کِیہ آکھدا اے۔</verse>
				<verse number="14">تے لَودِیکیہ دی کلِیسیا دے فرِشتے نُوں ایہہ لِکھ پئی جیہڑا آمِین تے سَچّا تے برحق گواہ تے خُدا دی خلقت دا مُڈھ اے اوہ ایہہ آکھدا اے پئی۔</verse>
				<verse number="15">مَیں تیرے کمّاں نُوں جاننا آں۔ پئی نا تے تُوں ٹھنڈا ایں تے نا گرم۔ چَنگا ہوندا جے تُوں ٹھنڈا ہوندوں یا گرم۔</verse>
				<verse number="16">اِنجے ای ایس واسطے پئی نا تُوں گرم ایں نا ٹھنڈا۔ سگوں کوسا ایں ایس لئی مَیں تینُوں اپنے مُنھ توں اُباک چھڈاں گا۔</verse>
				<verse number="17">تے ایس واسطے پئی توں آکھنا ایں پئی مَیں دَولت مند آں تے مالدار بن گیا آں تے تینُوں کِسے شے دی لوڑ نئیں۔ تے ایہہ نئیں جان دا پئی تُوں بد نصیب تے خوار تے غرِیب تے اَنھا تے ننگا ایں۔</verse>
				<verse number="18">مَیں تینُوں صلاح دینا آں۔ پئی مَیتھوں اَگ وِچ تایا ہویا سونا مُل لے لے۔ پئی تُوں دَھنی ہو جائیں۔ تے چِٹّے کپڑے پا لے پئی اوہناں نُوں پا کے تُوں ننگے پن دی بے لہنگی توں بچیں۔ تے اَکھّیاں وِچ پان لئی سُرمہ لے پئی فیر سُجاکھا ہو جاویں۔</verse>
				<verse number="19">مَیں جِنہاں نُوں پیار کرنا آں اوہناں نُوں جِھڑکدا تے سزا وی دینا آں۔ ایس لئی سرگرم ہو تے تَوبہ کر۔</verse>
				<verse number="20">ویکھ مَیں بُوہے اُتّے کھلوتا ہویا کھڑکانا آں۔ جے کوئی میری اواز سُن کے بُوہا کھولے گا تے مَیں اوہدے کول اندر جا کے اوہدے نال کھانا کھاں گا تے اوہ میرے نال کھائے گا۔</verse>
				<verse number="21">جیہڑا جِتّے مَیں اوہنوں اپنے نال تخت اُتّے بہاواں گا۔ جیویں مَیں وی جِت کے اپنے باپ نال اوہدے تخت اُتّے بَہہ گیا۔</verse>
				<verse number="22">جِہدے کنّ ہَین سُنے پئی رُوح کلِیسیاواں نُوں کِیہ آکھدا اے۔</verse>
			</chapter>
			<chapter number="4">
				<verse number="1">ایہناں گلّاں دے پِچّھوں مَیں دھیان کِیتا۔ تے کِیہ ویکھنا آں پئی اسمان وِچ اِک بُوہا کُھلیا ہویا اے۔ تے جِہنُوں مَیں پہلاں تُرہی دی اواز وانگر اپنے نال گلّاں کر دیاں سُنیا سی اوہ ای آکھدا اے پئی ایتھے اُتّے آجا مَیں تینُوں اوہ گلّاں وکھاواں گا جیہڑیاں ایہناں گلّاں دے پِچّھوں ضرُور ہون گِیاں۔</verse>
				<verse number="2">جھٹ پَٹ مَیں رُوح وِچ آگیا تے کِیہ ویکھنا آں پئی اسمان دے وِچ اِک تخت ڈَٹّھا ہویا اے۔ تے اوس تخت اُتّے کوئی بَیٹھا ہویا اے۔</verse>
				<verse number="3">تے جیہڑا اوہدے اُتّے بَیٹھا ہویا اے اوہ یشب تے عقِیق پتّھر وانگر معلُوم ہوندا اے۔ تے اوس تخت دے آلے دوالے زمُرّد وانگر اِک اسمانی پینگھ معلُوم ہوندی اے۔</verse>
				<verse number="4">تے اوس تخت دے آلے دوالے چوّی تخت تے اوہناں تختاں اُتّے چوّی بزُرگ چِٹّے کپڑے پا کے بَیٹھے ہوئے نیں۔ تے اوہناں دے سِراں اُتّے سونے دے تاج نیں۔</verse>
				<verse number="5">تے اوس تخت وِچوں چمکن تے کڑکن والے بدّل تے اَوازاں پئیاں نِکلدیاں نیں۔ تے اوس تخت دے سامھنے اَگ دِیاں سَتّ بتیاں پئیاں بلدیاں نیں ایہہ خُدا دِیاں سَتّ رُوحاں نیں۔</verse>
				<verse number="6">تے اوس تخت دے سامھنے شیشے دا سمُندر بلّور وانگر اے۔ تے تخت وِچ تے آلے دوالے چار جاندار نیں جِنہاں دِیاں اگّے پِچّھے اَکھّیاں نیں۔</verse>
				<verse number="7">پہلا جاندار شیر وانگر اے تے دُوجا جاندار وَچّھے وانگر تے ترِیجے جاندار دا مُنھ بندے وانگر اے تے چوتھا جاندار اُڈ دے ہوئے عُقاب وانگر اے۔</verse>
				<verse number="8">ایہناں چَوہاں جانداراں دے چھ چھ پَر تے چَونہہ پاسے تے اندر اَکھّیاں ای اَکھّیاں نیں۔ تے دِنے راتِیں آرام نئیں کر دے۔ تے ایہو آکھدے رہندے نیں۔ پئی قُدُّوس قُدُّوس قُدُّوس خُداوند خُدا قادرِ مُطلق جیہڑا ہے سی تے جیہڑا ہے تے جیہڑا آؤن والا اے۔</verse>
				<verse number="9">تے جد اوہ جاندار اوہدی وڈیائی تے عِزّت تے شُکر گُزاری کرن گے جیہڑا تخت اُتّے بَیٹھا اے تے ہمیشہ تِیکر زِندہ رہے گا۔</verse>
				<verse number="10">تے اوہ چوّی بزُرگ اوہدے سامھنے جیہڑا تخت اُتّے بَیٹھا ہویا اے ڈِگّ پَین گے تے اوہنوں سجدہ کرن گے جیہڑا ہمیشہ تِیکر زِندہ رہے گا۔ تے اپنے تاج ایہہ آکھ کے اوس تخت دے سامھنے دھر دین گے۔ پئی۔</verse>
				<verse number="11">اَے ساڈے خُداوند تے خُدا تُوہی وڈیائی تے عِزّت تے قُدرت دے لائق ایں۔ کیوں جو تُوہی سارِیاں شیواں پَیدا کِیتیاں تے اوہ تیری ای مرضی نال سن تے پَیدا ہویاں۔</verse>
			</chapter>
			<chapter number="5">
				<verse number="1">تے جیہڑا تخت اُتّے بَیٹھا سی مَیں اوہدے سَجّے ہتّھ وِچ اِک کتاب ویکھی۔ جیہڑی اندروں باہروں لِکھی ہوئی تے سَتّ مُہراں نال بند کِیتی ہوئی سی۔</verse>
				<verse number="2">فیر مَیں اِک زوراور فرِشتے نُوں اُچّی اُچّی ایہہ منادی کر دیاں ویکھیا پئی کیہڑا ایس کتاب نُوں کھولن تے اوہدیاں مُہراں توڑن دے لائق اے؟</verse>
				<verse number="3">تے کوئی جَنا اسمان اُتّے یا زمین اُتّے یا زمین دے ہیٹھاں اوس کتاب نُوں کھول نا سکیا تے نا اوہدے اُتّے نظر کر سکیا۔</verse>
				<verse number="4">تے مَیں ایس گلّ اُتّے بڑا رویا۔ پئی کوئی ایس کتاب دے کھولن یا اوہدے اُتّے نظر کرن دے لائق نا نِکلیا۔</verse>
				<verse number="5">فیر اوہناں بزُرگاں وِچوں اِکّی مَینُوں آکھیا نا رو۔ ویکھ یہُوداہ دے گھرانے دا اوہ شیر ببّر جیہڑا داؤد دی نسل اے۔ اوس کتاب تے اوہدیاں ستّاں مُہراں توڑن وِچ غالب آیا۔</verse>
				<verse number="6">تے مَیں اوس تخت تے چَوہاں جانداراں تے اوہناں بزُرگاں دے وِچکار جیویں حلال کِیتا ہویا لیلا کھلوتا ہوندا اے ویکھیا اوہدے سَتّ سِنگ تے سَتّ اَکھّیاں سن ایہہ خُدا دِیاں سَتّ رُوحاں نیں۔ جیہڑیاں ساری زمین اُتّے گھلّیاں ہویاں نیں۔</verse>
				<verse number="7">اوس آ کے تخت اُتّے بَیٹھے ہوئے دے سَجّے ہتھّوں اوس کتاب نُوں لے لیا۔</verse>
				<verse number="8">جد اوس کتاب لے لئی تے اوہ چارے جاندار تے چوّی بزُرگ اوس لیلے دے سامھنے ڈِگّ پئے تے ہر اِک دے ہتّھ وِچ بربط تے دُھوف نال بھرے ہوئے سونے دے پیالے سن۔ ایہہ پاک لوکاں دِیاں دُعاواں نیں۔</verse>
				<verse number="9">تے اوہ نواں گِیت گاؤن لگّے پئی تُوں ای اوس کتاب دے لین تے اوہدیاں مُہراں توڑن دے لائق ایں۔ کیوں جو تُوں ہلال ہو کے اپنے خُون توں ساریاں گھرانیاں تے زبان والیاں تے اُمّتاں تے قوماں وِچوں خُدا دے لئی لوکاں نُوں مُل لیا۔</verse>
				<verse number="10">تے اوہناں نُوں ساڈے خُدا دے لئی اِک بادشاہی تے کاہِن بنا دِتّا۔ تے اوہ زمین اُتّے بادشاہی کر دے نیں۔</verse>
				<verse number="11">تے جد مَیں دھیان کِیتا۔ تے اوس تخت تے اوہناں جانداراں تے بزُرگاں دے آلے دوالے کِنے سارے فرِشتیاں دی اواز سُنی۔ جِنہاں دی گنتری لَکّھاں تے کروڑاں تِیکر سی۔</verse>
				<verse number="12">تے اوہ اُچّی اواز نال آکھدے سن پئی ذِبح کِیتا ہویا لیلا ای قُدرت دَولت تے حِکمت تے طاقت تے عِزّت تے جلال تے وڈیائی دے لائق اے۔</verse>
				<verse number="13">فیر مَیں اسمان تے زمین تے زمین دے ہیٹھلی تے سمُندر دی ساری مخلُوقات نُوں یعنی سارِیاں شیواں نُوں جیہڑیاں اوہناں دے وِچ نیں ایہہ آکھدیاں سُنیا۔ پئی جیہڑا تخت اُتّے بَیٹھا ہویا اے اوہدی تے لیلے دی وڈیائی تے عِزّت تے جلال تے سلطنت سدا تِیکر رہے۔</verse>
				<verse number="14">تے چَوہاں جانداراں آکھیا۔ آمِین۔ تے بزُرگاں ڈِگّ کے سجدہ کِیتا۔</verse>
			</chapter>
			<chapter number="6">
				<verse number="1">فیر مَیں ویکھیا پئی لیلے اوہناں ستّاں مُہراں وِچوں اِک نُوں توڑیا تے اوہناں چَوہاں جانداراں وِچوں اِک دی بدّل دے گجّن وانگر اواز سُنی پئی آ۔</verse>
				<verse number="2">تے مَیں دھیان کِیتا تے کِیہ ویکھنا آں پئی اِک چِٹّا گھوڑا اے تے اوہدے سوار کول اِک کمان اے تے اوہنوں اِک تاج دِتّا گیا تے اوہ فتح کر دا ہویا نِکلیا۔ پئی ہور وی فتح کرے۔</verse>
				<verse number="3">تے جد اوس دُوجی مُہر توڑی تے مَیں دُوجے جاندار نُوں ایہہ آکھدیاں سُنیا پئی آ۔</verse>
				<verse number="4">فیر اِک ہور گھوڑا نِکلیا جیہڑا لال رنگ دا سی تے اوہدے سوار نُوں ایہہ اختیار دِتّا گیا پئی زمین اُتّوں صُلح نُوں چُک لے پئی لوک اِک دُوجے نُوں قتل کرن تے اوہنوں اِک وڈّی ساری تلوار دِتّی گئی۔</verse>
				<verse number="5">تے جد اوس ترِیجی مُہر توڑی تے مَیں ترِیجے جاندار نُوں ایہہ آکھدیاں سُنیا پئی آ تے مَیں دھیان کِیتا تے کِیہ ویکھنا آں پئی اِک کالا گھوڑا اے۔ تے اوہدے سوار دے ہتّھ وِچ اِک ترکڑی اے۔</verse>
				<verse number="6">تے مَیں اوہناں چَوہاں جانداراں وِچوں اِنج دی اواز آؤندی سُنی۔ پئی کنک دینار دی اِک سیر تے جَوں دینار دے تَرے سیر تے تیل تے مَے دا نُقصان نا کر۔</verse>
				<verse number="7">تے جد اوس چَوتھی مُہر توڑی تے مَیں چوتھے جاندار نُوں ایہہ آکھدیاں سُنیاں پئی آ۔</verse>
				<verse number="8">تے مَیں دھیان کِیتا تے کِیہ ویکھنا آں پئی اِک پِیلا جیہا گھوڑا اے تے اوہدے سوار دا ناں مَوت اے تے پاتال اوہدے پِچّھے پِچّھے اے تے اوہناں نُوں زمین دی چوتھائی اُتّے ایہہ اختیار دِتّا گیا۔ پئی تلوار تے کال تے ڈاکی تے زمین دے پشُوآں نال لوکاں نُوں مارن۔</verse>
				<verse number="9">تے جد اوس پن جیویں مُہر توڑی تے مَیں قُربان گاہ دے ہیٹھ اوہناں دِیاں رُوحاں ویکھیاں جیہڑے خُدا دے کلام تے گواہی اُتّے قیم رہن دے سببّوں مارے گئے سن۔</verse>
				<verse number="10">تے اوہ اُچّی اُچّی آکھن لگِیاں پئی اَے مالک قُدُّوس تے سَچّے تُوں کد تِیکر انصاف نا کریں گا تے زمین دے رہن والیاں توں ساڈے خُون دا بدلہ نا لَویں گا؟</verse>
				<verse number="11">تے اوہناں وِچوں ہر اِک نُوں چِٹّا چوغہ دِتّا گیا تے اوہناں نُوں آکھیا گیا۔ پئی ہور تھوڑا چِر آرام کرو۔ جد تِیکر تُہاڈے سَنگیاں تے بھراواں دی گنتری پُوری نا ہو جائے۔ جیہڑے تُہاڈے وانگر قتل ہون والے نیں۔</verse>
				<verse number="12">تے جد اوس چھیویں مُہر توڑی تے مَیں ویکھیا پئی اِک وَڈا سارا بھنچال آیا اے۔ تے سُورج بورے وانگر کالا تے سارا چَنّ لہو وانگر ہوگیا۔</verse>
				<verse number="13">تے اسمان دے تارے اینج زمین اُتّے ڈِگّ پئے۔ جیویں زور دی ہنیری نال ہنجیر دے بُوٹے نالوں کچّے پَھل ڈِگّ پَیندے نیں۔</verse>
				<verse number="14">تے اسمان اینج کھِسک گیا جیویں لِکھیا ہویا مُٹّھا وھلیٹن نال کھِسک جاندا اے۔ تے ہر اِک پہاڑ تے ٹاپُو اپنے اپنے تھاں توں ٹل گئے۔</verse>
				<verse number="15">تے زمین دے بادشاہ تے امیر تے فوجی سردار تے مالدار تے زوراور تے سارے غلام تے اَزاد پہاڑاں دِیاں کُھندڑاں تے چٹاناں دے وِچ جا لُکے۔</verse>
				<verse number="16">تے پہاڑاں تے چٹاناں نُوں آکھن لگّے پئی ساڈے اُتّے ڈِگّ پَوو تے سانُوں اوہدی نظر توں جیہڑا تخت اُتّے بَیٹھا ہویا اے تے لیلے دے غضب توں لُکا لوؤ۔</verse>
				<verse number="17">کیوں جو اوہناں دے غضب دا وَڈا دِن آگیا اے۔ ہُن کون کھلو سکدا اے؟</verse>
			</chapter>
			<chapter number="7">
				<verse number="1">ایہدے پِچّھوں مَیں زمین دی چَوہاں نُکرِیں چَوہ فرِشتے کھلوتے ویکھے اوہناں زمین دیاں چَوہاں وَاوَاں نُوں تھمیا ہویا سی پئی زمین یا سمُندر یا کِسے بُوٹے نُوں وَا نا لگّے۔</verse>
				<verse number="2">فیر مَیں اِک ہور فرِشتے نُوں ویکھیا پئی جِیوندے خُدا دی مُہر لے کے چڑھدے ولّوں اُتانہہ آیا۔ اوس اوہناں چَوہاں فرِشتیاں نُوں جِنہاں نُوں زمین تے سمُندر دے نُقصان کرن دا اختیار دِتّا گیا سی اُچّی اواز نال آکھیا۔</verse>
				<verse number="3">پئی جد تِیکر اسی خُدا دے بندیاں دے مَتّھے اُتّے مُہر نا لا لَئے۔ زمین تے سمُندر تے بُوٹیاں دا نُقصان نا کریو۔</verse>
				<verse number="4">تے جِنہاں اُتّے مُہر لائی گئی۔ اوہناں دی گنتری سُنی پئی بنی اِسرائیل دے سارے گھرانیاں وِچوں اِک لَکّھ چتالی ہزار اُتّے مُہر لائی گئی۔</verse>
				<verse number="5">یہُوداہ دے گھرانے وِچوں باراں ہزار اُتّے مُہر لائی گئی۔ رُوبن دے گھرانے وِچوں باراں ہزار اُتّے۔ جَدّ دے گھرانے وِچوں باراں ہزار اُتّے۔</verse>
				<verse number="6">آشر دے گھرانے وِچوں باراں ہزار اُتّے۔ نفتالی دے گھرانے وِچوں باراں ہزار اُتّے۔ منسّی دے گھرانے وِچوں باراں ہزار اُتّے۔</verse>
				<verse number="7">شمعُون دے گھرانے وِچوں باراں ہزار اُتّے۔ لاوی دے گھرانے وِچوں باراں ہزار اُتّے۔ اِشکار دے گھرانے وِچوں باراں ہزار اُتّے۔</verse>
				<verse number="8">زبُولُون دے گھرانے وِچوں باراں ہزار اُتّے۔ یُوسف دے گھرانے وِچوں باراں ہزار اُتّے۔ بِنیمِین دے گھرانے وِچوں باراں ہزار اُتّے۔</verse>
				<verse number="9">اوہناں گلّاں دے پِچّھوں مَیں دھیان کِیتا۔ تے کِیہ ویکھنا آں پئی ہر اِک قوم تے گھرانے تے اُمّت تے اہلِ زبان دی اِک ایڈی وڈّی بِھیڑ جِہنُوں کوئی گِن نئیں سکدا چِٹّے کپڑے پا کے تے کھجور دِیاں ٹہنِیاں اپنیاں ہتّھاں وِچ لے کے تخت تے لیلے دے اگّے کھلوتی اے۔</verse>
				<verse number="10">تے اُچّی اُچّی چِیک چِیک کے آکھدی اے۔ پئی نجات ساڈے خُدا ولّوں اے۔ جیہڑا تخت اُتّے بَیٹھا اے تے لیلے ولّوں۔</verse>
				<verse number="11">تے سارے فرِشتے اوس تخت تے بزُرگان تے چَوہاں جانداراں دے آلے دوالے کھلوتے نیں۔ فیر اوہ تخت دے اگّے مُنھ پرنے ڈِگّ پئے تے خُدا نُوں سجدہ کر کے۔</verse>
				<verse number="12">آکھیا آمِین وڈیائی تے جلال تے حِکمت تے شُکر تے عِزّت تے قُدرت تے طاقت ہمیشہ تِیکر ساڈے خُدا دی ہوئے آمِین۔</verse>
				<verse number="13">تے بزُرگاں وِچوں اِک مَینُوں آکھن لگّا پئی ایہہ جِنہاں چِٹّے کپڑے پائے ہوئے نیں کون نیں تے کِتّھوں آئے ہوئے نیں؟</verse>
				<verse number="14">مَیں اوہنوں آکھیا اَے میرے خُداوند تُوں ای جاندا ایں۔ اوس مَینُوں آکھیا ایہہ اوہ نیں جیہڑے اوس وڈّی مُصِیبت وِچوں نِکل کے آئے ہوئے نیں ایہناں اپنے کپڑیاں نُوں لیلے دے لہو وِچ دھوکھے چٹیاں کِیتا ہویا اے۔</verse>
				<verse number="15">ایسے صدقہ ایہہ خُدا دے تخت اگّے نیں تے ہیکل وِچ دِنے راتِیں اوہدی بندگی کر دے نیں۔ تے جیہڑا تخت اُتّے بَیٹھا ہویا اے اوہ اپنا تنبُو اوہناں دے اُتّے تانیں گا۔</verse>
				<verse number="16">ایہدے پِچّھوں نا کدی اوہناں نُوں بُھکھ لگّے گی نا تَریہہ نا کدی اوہناں نُوں دُھپ ستائے گی نا گرمی۔</verse>
				<verse number="17">کیوں جو جیہڑا لیلا تخت دے وِچ اے۔ اوہ اوہناں دی نِگہبانی کرے گا۔ تے اوہناں نُوں زِندگی دے پانی دے سوتیاں کول لے جائے گا۔ تے خُدا اوہناں دِیاں اَکھّیاں توں سارے اتھرُو پُونجھ دے گا۔</verse>
			</chapter>
			<chapter number="8">
				<verse number="1">تے جد اوس ستوِیں مُہر توڑی تے ادھے گھنٹے تِیکر اسمان وِچ چُپ لگّی رہی۔</verse>
				<verse number="2">تے مَیں اوہناں ستّاں فرِشتیاں نُوں ویکھیا۔ جیہڑے خُدا دے سامھنے کھلوتے رہندے نیں۔ تے اوہناں نُوں سَتّ تُرہیاں دِتّیاں گِئیاں۔</verse>
				<verse number="3">فیر اِک ہور فرِشتہ سونے دا دُھوف دان لے کے آیا۔ تے قُربان گاہ دے اُتّے کھلو گیا تے اوہنوں بُہت ساری دُھوف دِتّی گئی پئی سارے پاک لوکاں دی دُعاواں دے نال اوس سونے دی قُربان گاہ اُتّے چاہڑے جیہڑی تخت دے سامھنے اے۔</verse>
				<verse number="4">تے اوس دُھوف دا دُھوں فرِشتے دے ہتھّوں پاک لوکاں دی دُعاواں دے نال خُدا دے اگّے اَپڑ گیا۔</verse>
				<verse number="5">تے فرِشتے دُھوف دان نُوں لے کے اوہدے وِچ قُربان گاہ دی اَگ بھری تے زمین اُتّے لُد دِتّی تے بدّل گجّن تے چمکن لگّے تے اَوازاں تے بھنچال آئے۔</verse>
				<verse number="6">تے اوہ سَتّے فرِشتے جِنہاں دے کول اوہ سَتّ تُرہیاں سن پُھوکن نُوں تیار ہو گئے۔</verse>
				<verse number="7">تے جد پہلی تُرہی وَجّی تے گڑے تے اَگ جِنہاں وِچ لہو رلیا ہویا سی جمّے تے زمین اُتّے سُٹّے گئے۔ تے زمین دا ترِیجا حِصّہ سڑ گیا تے ترِیجا حِصّہ بُوٹے تے سارا ہرا گھاہ سڑ گیا۔</verse>
				<verse number="8">تے جد دُوجے فرِشتے تُرہی نُوں پُھوک ماری تے اَگ نال بلدا ہویا اِک وَڈا پہاڑ سمُندر وِچ سُٹّیا گیا تے سمُندر دا ترِیجا حِصّہ لہو ہو گیا۔</verse>
				<verse number="9">تے سمُندر دی جیوندی خلقت دا ترِیجا حِصّہ مر گیا۔ تے بیڑیاں دا ترِیجا حِصّہ برباد ہوگیا۔</verse>
				<verse number="10">تے جد ترِیجے فرِشتے تُرہی نُوں پُھوک ماری تے اِک وَڈا سارا تارہ مشال وانگر بلدا ہویا اسمانوں ٹُٹ پیا تے ترِیجے حِصّے دریاواں تے پانی دے چشمیاں اُتّے آ پیا۔</verse>
				<verse number="11">اوس تارے دا ناں ناگ دُونا اکھواؤندا اے تے پانی دا ترِیجا حِصّہ ناگ دونے وانگر کَوڑا ہوگیا تے پانی دے کَوڑے ہو جان توں بتھیرے بندے مر گئے۔</verse>
				<verse number="12">تے جد چوتھے فرِشتے تُرہی نُوں پُھوک ماری تے سُورج دا ترِیجا حِصّہ تے چَنّ دا ترِیجا حِصّہ تے تاریاں دا ترِیجا حِصّہ ماریا گیا۔ ایتھوں تِیکر پئی اوہناں دا ترِیجا حِصّہ ہنیرا ہوگیا تے دِن دے ترِیجے حِصّے وِچ دُھپ نا رہی تے ایسے طرح رات دے ترِیجے حِصّے وِچ وی۔</verse>
				<verse number="13">تے جد مَیں فیر دھیان کِیتا تے اسمان دے وِچ اِک عُقاب نُوں اُڈدیاں ہویاں تے اُچّی اُچّی ایہہ آکھدیاں سُنیاں پئی اوہناں تریہوں فرِشتیاں دِیاں تُرہیاں دِیاں اَوازاں دے سبّب جیہڑیاں اجے پُھوکن والیاں نیں زمین دے رہن والِیاں اُتّے افسوس افسوس افسوس۔</verse>
			</chapter>
			<chapter number="9">
				<verse number="1">جد پن جیویں فرِشتے تُرہی نُوں پُھوک ماری تے مَیں اسمانوں زمین اُتّے اِک تارا ڈِگّا ہویا ویکھیا تے اوہنوں اتھاہ کھڈے دی کُنجی دِتّی گئی۔</verse>
				<verse number="2">تے اوس اتھاہ کھڈا کھولیا۔ تے کھڈے وِچوں اِک وڈّی بھٹّی جِہیا دُھوں نِکلیا تے کُھوہ دے دُھوں دا سببّوں سُورج تے وَا ہنیرے ہوگئے۔</verse>
				<verse number="3">تے اوس دُھوں وِچوں زمین اُتّے ٹڈّیاں نِکلیاں تے اوہناں نُوں زمین دے ٹھوہنیاں وانگر طاقت دِتّی گئی۔</verse>
				<verse number="4">تے اوہناں نُوں آکھیا گیا پئی اوہناں بندیاں دے بِناں جِنہاں دے مَتّھے اُتّے خُدا دی مُہر نئیں زمین دے گھاہ یا کِسے سبزی یا کِسے بُوٹے نُوں نُقصان نا پُچاؤ۔</verse>
				<verse number="5">تے اوہناں نُوں جانوں مارن دا نئیں سگوں پنجاں مہِینیاں تِیکر لوکاں نُوں تڑپان دا اختیار دِتّا گیا تے اوہناں دی پِیڑ اجیہی سی جیویں ٹُھوہاں دے ڈنگ مارن توں بندے نُوں ہوندی اے۔</verse>
				<verse number="6">اوہناں دِناں وِچ لوک مَوت لَبّھن گے پرکدی نا مِلے گی۔ تے مرن دی چاہ کرن گے تے مَوت اوہناں توں نسّے گی۔</verse>
				<verse number="7">تے ٹڈّیاں دی صُورت اوہناں گھوڑیاں وانگر سی جیہڑے لڑائی دی لئی تیار کِیتے گئے ہون تے اوہناں دیاں سِراں اُتّے سونے دے تاج جیہے سن تے اوہناں دِیاں شکلاں بندیاں وانگر سن۔</verse>
				<verse number="8">تے اوہناں دے وال زنانِیاں وانگر سن تے دَند شیر ببّر وانگر سن۔</verse>
				<verse number="9">تے اوہناں دے کول لوہے وانگر بکتر سن تے اوہناں دے پَراں دی اواز اینج سی جیویں رَتھاں تے کِنے سارے گھوڑیاں دی جیہڑے لڑائی وِچ بھَجدے ہون۔</verse>
				<verse number="10">تے اوہناں دے بُونڈے ٹھوہنیاں وانگر سن تے اوہناں دے وِچ ڈنگ وی ہے سن تے اوہناں دیاں بُونڈیاں وِچ پنج مہینے تِیکر بندیاں نُوں نُقصان پَہُچان دی طاقت سی۔</verse>
				<verse number="11">اتھاہ کھڈے دا فرِشتہ اوہناں اُتّے بادشاہ سی اوہدا ناں عِبرانی وِچ ابدّون تے یُونانی وِچ اپُلّیون اے۔</verse>
				<verse number="12">پہلا افسوس تے مُک گیا ویکھو ایہدے پِچّھوں دو افسوس ہور آؤن والے نیں۔</verse>
				<verse number="13">جد چھیویں فرِشتے تُرہی نُوں پُھوک ماری۔ تے مَیں اوس سونے دی قُربان گا دے سِنگاں وِچوں جیہڑی خُدا دے سامھنے اے اجیہی اواز سُنی۔</verse>
				<verse number="14">پئی اوس چھیویں فرِشتے نُوں جِہدے کول تُرہی سی۔ کوئی پیا آکھدا اے۔ پئی وڈّے دریا فرات دے کول جیہڑے چار فرِشتے بَدّھے ہوئے نیں اوہناں نُوں کھول چھڈ۔</verse>
				<verse number="15">تے اوہ چارے فرِشتے کُھل گئے جیہڑے مُقرّر کِیتی گئی گھڑی تے دِن تے مہینے تے ورھے دے لئی بندیاں دا ترِیجا حِصّہ مارن نُوں تیار کِیتے گئے سن۔</verse>
				<verse number="16">تے گھوڑ چڑھیاندیاں فَوجاں گنتری وِچ وِیہہ کروڑ سن مَیں اوہناں دی گنتری سُنی۔</verse>
				<verse number="17">تے مَینُوں ایس رویا وِچ گھوڑے تے اوہناں دے اجیہے سوار وکھالی دِتّے جِنہاں دے بکتر اَگ تے سُنبل تے گندھک وانگر سن تے اوہناں گھوڑیاں دے سِر شیر ببّر وانگر سن تے اوہناں دے مُنھاں وِچوں اَگ تے دُھوں تے گندھک نِکلدی سی۔</verse>
				<verse number="18">اوہناں تِنّاں آفتاں یعنی اوس اَگ تے دُھوں تے گندھک نال جیہڑی اوہناں دے مُنھوں نِکلدی سی ترِیجا حِصّہ بندے مر گئے۔</verse>
				<verse number="19">کیوں جو اوہناں گھوڑیاں دی طاقت اوہناں دِیاں پُوشلاں وِچ سی۔ ایسے واسطے پئی اوہناں دِیاں پُوشلاں سپّاں وانگر سن۔ تے پُوشلاں وِچ سِر وی سن۔ اوہناں نال ای اوہ نُقصان کر دے سن۔</verse>
				<verse number="20">تے باقی بندیاں جیہڑے ایہناں آفتاں نال نئیں سن موئے اپنیاں ہتّھاں دے کمّاں توں تَوبہ نا کِیتی۔ پئی شیطان تے سونے چاندی تے پِتّل تے پتّھر تے لکڑ دِیاں مُورتاں دی بندگی توں مُڑ جاندے جیہڑیاں نا ویکھ سکدِیاں نیں نا سُن سکدِیاں نا چَل سکدِیاں نیں۔</verse>
				<verse number="21">تے خُون تے جادُو تے حرامکاریاں تے چوریاں جیہڑیاں اوہناں کِیتیاں سن اوہناں توں تَوبہ نا کِیتی۔</verse>
			</chapter>
			<chapter number="10">
				<verse number="1">فیر مَیں اِک ہور زوراور فرِشتے نُوں بدّل نُوں کپڑے وانگر اُتّے لیاں ہویاں اسمانوں اُتر دیاں ویکھیا اوہدے سِر اُتّے اسمانی پینگھ سی تے اوہدی شکل سُورج وانگر سی تے اوہدے پَیر اَگ دے تھماں وانگر۔</verse>
				<verse number="2">تے اوہدے ہتّھ وِچ اِک نِکّی جِہی کُھلی کتاب سی۔ اوس اپنا سَجّا پَیر سمُندر اُتّے رکھیا تے کھبّا زمین اُتّے۔</verse>
				<verse number="3">تے اینج اُچّی اُچّی چیکیا۔ جیویں شیر ببّر بولدا اے۔ تے بدّل گجّن دِیاں سَتّ اَوازاں آئِیاں۔</verse>
				<verse number="4">جد بدّل دِیاں سَتّ اَوازاں آئِیاں تے مَیں لِکھن لگّا تے اسمانوں ایہہ اواز آؤندی سُنی۔ جیہڑیاں گجّن دِیاں گلّاں ایہناں ستّاں اَوازاں توں سُنیاں نیں اوہناں نُوں ٹھپّی رکھ۔ تے نا لِکھ۔</verse>
				<verse number="5">تے جیہڑے فرِشتے نُوں مَیں سمُندر تے زمین اُتّے کھلوتا ہویا ویکھیا سی اوس اپنا سَجّا ہتّھ اسمان ولّ چُکیا۔</verse>
				<verse number="6">تے جیہڑا ہمیشہ تِیکر جِیوندا رہے گا۔ تے جِس اسمان تے اوہدیاں سارِیاں شیواں تے زمین تے اوہدیاں سارِیاں شیواں تے سمُندر تے اوہدیاں سارِیاں شیواں پَیدا کِیتیاں نیں اوہدی سَونہہ کھا کے آکھیا پئی ہُن ہور چِر نا لگّے گا۔</verse>
				<verse number="7">سگوں ستویں فرِشتے دی اواز دین دے سَمے وِچ جد اوہ تُرہی پُھوکن لگّے گا۔ تے خُدا دا بھیت اوس خُوشخبری دے سببّوں جیہڑی اوس اپنے بندیاں نبیاں نُوں دِتّی سی پُورا ہوئے گا۔</verse>
				<verse number="8">تے جِس اواز دین والے نُوں مَیں اسمان اُتّے بولدیاں سُنیا سی اوس فیر مَینُوں آکھیا پئی جا اوس فرِشتے دے ہتھّوں جیہڑا سمُندر تے زمین اُتّے کھلوتا ہویا اے اوہ کُھلی ہوئی کتاب لے لے۔</verse>
				<verse number="9">تَد مَیں اوس فرِشتے کول جا کے آکھیا پئی ایہہ نِکّی کتاب مَینُوں دے چھڈ۔ اوس مَینُوں آکھیا لے ایہنوں کھالَے ایہہ تیرا ڈِھڈ تے کَوڑا کر چھڈے گی پر تیرے مُنھ وِچ شہد وانگر مِٹّھی لگّے گی۔</verse>
				<verse number="10">سو مَیں اوہ نِکّی کتاب اوس فرِشتے دے ہتھّوں لے کے کھا چھڈی اوہ میرے مُنھ وِچ تے شہد وانگر مِٹّھی لگّی پر جد اوہنوں مَیں کھالیا میرا ڈِھڈ کَوڑا ہوگیا۔</verse>
				<verse number="11">تے مَینُوں آکھیا گیا پئی تینُوں بتھیریاں اُمّتاں تے قوماں تے زباناں والیاں تے بادشاہاں اُتّے فیر نبُوّت کرنی ضرُور پَوے گی۔</verse>
			</chapter>
			<chapter number="11">
				<verse number="1">تے مَینُوں ڈنڈے وانگر اِک کانا دِتّا گیا تے کِسے آکھیا پئی اُٹھ کے خُدا دی ہیکل تے قُربان گاہ تے اوہدے وِچ بندگی کرن والیاں نُوں کچّھ۔</verse>
				<verse number="2">تے اوس ویہڑے نُوں جیہڑا ہیکل دے باہر اے اوہنوں چھڈ دے تے اوہنوں نا کچّھ کیوں جو اوہ غیر قوماں نُوں دِتّا گیا ہے۔ اوہ پاک شہر نُوں بتالی مِہنے پیراں ہیٹھ لتاڑن گِیاں۔</verse>
				<verse number="3">تے مَیں اپنے دو گواہاں نُوں اختیار دیاں گا تے اوہ ترپّڑ اُتّے لے کے اِک ہزار دو سَو سَٹّھ دِن نبُوّت کرن گے۔</verse>
				<verse number="4">ایہہ اوہ ای زَیتُون دے دو بُوٹے تے دو دیوے نیں جیہڑے زمین دے خُداوند دے سامھنے کھلوتے نیں۔</verse>
				<verse number="5">تے جے کوئی اوہناں دا نُقصان کرنا چاہندا اے تے اوہناں دے مُنھ توں اَگ نِکل کے اوہناں دیاں وَیرِیاں نُوں کھا جاندی اے تے جے کوئی اوہناں دا نُقصان چاہے گا تاں اوہ ضرُور اِنجے ماریا جائے گا۔</verse>
				<verse number="6">اوہناں نُوں اختیار اے۔ پئی اسمان نُوں بند کر دین تاں جو اوہناں دی نبُوّت دے زمانے وِچ مینہ نا وَسّے تے پانیاں اُتّے اوہناں دا اختیار اے پئی اوہناں نُوں لہو بنا دین تے جِنّی وار اوہناں دا دِل کرے۔ زمین اُتّے ہر طرح دی بلا لیاؤن۔</verse>
				<verse number="7">جد اوہ اپنی گواہی دے لین گے تے اوہ پشُو جیہڑا کھڈے وِچوں نِکلے گا اوہناں نال لڑ کے اوہناں نُوں جِت لے گا۔ تے اوہناں نُوں مار چھڈے گا۔</verse>
				<verse number="8">تے اوہناں دِیاں لاشاں اوس وڈّے شہر دے بازار وِچ پئیاں رہن گِیاں جیہڑا رُوحانی طَور نال سدُوم تے مِصر اکھواؤندا اے جِتّھے اوہناں دا خُداوند وی صلِیب دِتّا گیا سی۔</verse>
				<verse number="9">تے اُمّتاں تے گھرانیاں تے اہلِ زبان تے قوماں وِچوں لوک اوہناں دِیاں لاشاں نُوں ساڈھے تَرے دِن تِیکر ویکھدے رہن گے تے اوہناں دِیاں لاشاں نُوں قبر وِچ نا رکھن دین گے۔</verse>
				<verse number="10">تے زمین دے رہن والے اوہناں دے مرن توں خُوش ہون گے تے مَوج کرن گے تے آپو وِچ تحفے گھلّن گے۔ کیوں جو ایہناں دوہاں نبیاں زمین دے رہن والیاں نُوں ستایا سی۔</verse>
				<verse number="11">تے ساڈھے تَرے دِناں پِچّھوں خُدا ولّوں اوہناں وِچ زِندگی دی رُوح آئی تے اوہ اپنے پیراں اُتّے کھلو گئے تے اوہناں دے ویکھن والیاں نُوں بڑا ڈر لگّا۔</verse>
				<verse number="12">تے اوہناں نُوں اسمان اُتّوں اِک زور دی اواز سُنائی دِتّی۔ پئی ایتھے اُتّے آ جاؤ۔ تے اوہ بدّلاں اُتّے سوار ہو کے اسمان اُتّے چڑھ گئے تے اوہناں دے وَیری اوہناں نُوں ویکھدے پئے سن۔</verse>
				<verse number="13">فیر اوسے ویلے اِک وَڈا سارا بھنچال آگیا تے شہر دا دسواں حِصّہ ڈِگّ پیا تے اوس بھنچال نال سَتّ ہزار بندے مر گئے تے باقی ڈر گئے۔ تے اسمان دے خُدا دی وڈیائی کِیتی۔</verse>
				<verse number="14">دُوجا افسوس ہوگیا ویکھو ترِیجا افسوس چھیتی آؤن والا اے۔</verse>
				<verse number="15">تے جدوں ستویں فرِشتے تُرہی نُوں پُھوک ماری۔ تے اسمان اُتّے بڑیاں اَوازاں ایہہ آکھدیاں پَیدا ہویاں۔ پئی دُنیا دی بادشاہی ساڈے خُداوند تے اوہدے مسِیح دی ہوگئی تے اوہ ہمیشہ تِیکر بادشاہی کرے گا۔</verse>
				<verse number="16">تے چَوہاں بزُرگاں جیہڑے خُدا دے سامھنے اپنیاں اپنیاں تختاں اُتّے بَیٹھے ہوئے سن مُنھ پرنے ڈِگّ کے خُدا نُوں سجدہ کِیتا۔</verse>
				<verse number="17">تے ایہہ آکھیا پئی اَے خُداوند خُدا قادرِ مُطلق جیہڑا ہے تے جیہڑا ہے سی۔ اسی تیرا شُکر کرنے آں کیوں جو تُوں اپنی بڑی قُدرت نُوں ہتّھ وِچ لے کے بادشاہی کِیتی۔</verse>
				<verse number="18">تے قوماں نُوں غُصّہ آیا تے تیرا غضب اُتر آیا۔ تے اوہ ویلا آ گیا پئی مُردیاں دی عدالت کِیتی جائے تے تیرے بندیاں نبیاں تے پاک لوکاں تے اوہناں نِکّے وڈّیاں نُوں جیہڑے تیرے ناں توں ڈردے نیں بدلہ دِتّا جائے تے زمین دے برباد کرن والیاں نُوں برباد کِیتا جائے۔</verse>
				<verse number="19">تے خُدا دی ہیکل جیہڑی اسمان اُتّے اے کھولی گئی تے اوہدی ہیکل وِچ اوہدے عہد دا صندُوق وکھالی دِتّا تے بدّلِیاں چمکیاں تے گِجّیاں تے اَوازاں آئِیاں۔ تے بھنچال آیا۔ تے بڑا گڑا پیا۔</verse>
			</chapter>
			<chapter number="12">
				<verse number="1">فیر اسمان اُتّے اِک وَڈا سارا نِشان دِسّیا۔ یعنی اِک زنانی نظر آئی۔ جِس سُورج نُوں کپڑے وانگر اُتّے لیا ہویا سی تے چَنّ اوہدے پیراں ہیٹھ سی۔ تے باراں تاریاں دا تاج اوہدے سِر اُتّے سی۔</verse>
				<verse number="2">اوہ جمّن والی سی۔ تے جنیپے دِیاں پِیڑاں نال چِیکدی سی۔ تے بچّہ جمّن دی تکلیف وِچ سی۔</verse>
				<verse number="3">فیر اِک ہور نِشان اسمان اُتّے دِسّیا۔ یعنی اِک وَڈا سارا لال ناگ۔ اوہدے سَتّ سِر تے دَس سِنگ سن تے اوہدے سِراں اُتّے سَتّ تاج۔</verse>
				<verse number="4">تے اوہدی پُوشل نے اسمان دے ترِیجے حِصّہ تاریاں نُوں کھِچّ کے زمین اُتّے سُٹ لیا تے اوہ ناگ اوس زنانی دے اگّے جا کھلوتا جیہڑی جمّن والی سی پئی جدوں اوہ جمّے اوہدے بچّے نُوں کھالَئے۔</verse>
				<verse number="5">تے اوس پُتر جمّیا یعنی اوہ مُنڈا جیہڑا لوہے دے ڈنڈے نال سارِیاں قوماں اُتّے حکُومت کرے گا۔ تے اوہدا بچّہ جھٹ پَٹ خُدا تے اوہدے تخت کول اَپڑایا گیا۔</verse>
				<verse number="6">تے اوہ زنانی اوس بیابان نُوں بھج گئی جِتّھے اوہدے لئی خُدا ولّوں اِک تھاں تیار کِیتی گئی سی۔ پئی اوتھے اِک ہزار دو سَو سَٹّھ دِن تِیکر اوہنوں پالن۔</verse>
				<verse number="7">فیر اسمان اُتّے لڑائی ہوئی۔ میکائیل تے اوہدے فرِشتے ناگ نال لڑن نِکلے۔ تے ناگ تے اوہدے فرِشتے اوہناں نال لڑے۔</verse>
				<verse number="8">پر جِت نا سکے۔ تے ایہدے پِچّھوں اسمان اُتّے اوہناں دے لئی تھاں نا رہیا۔</verse>
				<verse number="9">تے اوہ وَڈا ناگ یعنی اوہو ای پرانا سَپّ جیہڑا ابلیس تے شیطان اکھواؤندا اے تے سارے جہان نُوں بدراہ کر دیندا اے۔ زمین اُتّے ڈیگیا گیا تے اوہدے فرِشتے وی اوہدے نال ڈیگے گئے۔</verse>
				<verse number="10">فیر مَیں اسمان توں ایہہ زور دی اواز آؤندی سُنی پئی ہُن ساڈے خُدا دی نجات تے قُدرت تے بادشاہی تے اوہدے مسِیح دا اختیار ظاہر ہویا۔ کیوں جو ساڈیاں بھراواں اُتّے الزام لان والا جیہڑا دِنے راتِیں ساڈے خُدا دے اگّے اوہناں اُتّے الزام لاندا رہندا سی ڈیگیا گیا۔</verse>
				<verse number="11">تے اوہناں لیلے دے خُون تے اپنی گواہی دے کلام دے سبّب اوہنوں جِت لیا تے اوہناں اپنیاں جاناں نُوں پیارا نا رکھیا۔ ایتھوں تِیکر پئی مَوت وی جَھل لئی۔</verse>
				<verse number="12">ایس لئی اَے اسمانوں تے اوہناں دے رہن والیو خُوشیاں کرو۔ اَے زمین تے سمُندر تُہاڈے اُتّے افسوس اے کیوں جو ابلیس بڑے غُصّہ وِچ اُتر کے تُہاڈے کول آیا اے ایس لئی پئی اوہ جان دا اے پئی میرا تھوڑا جِہیا ویلا باقی اے۔</verse>
				<verse number="13">تے جد ناگ ڈِٹّھا پئی مَیں زمین اُتّے ڈیگیا گیا آں تے اوس زنانی نُوں ستایا جِس پُتر جمّیا سی۔</verse>
				<verse number="14">تے اوس زنانی نُوں وڈّے عُقاب دے دو پَر دِتّے گئے۔ پئی سَپّ دے اگّوں اُڈ کے بیابان وِچ اپنے اوس تھاں اَپڑ جائے جِتّھے اِک زمانے تے زمانیاں تے ادھے زمانے تِیکر اوہدی پالنا ہوندی اے۔</verse>
				<verse number="15">تے سَپّ نے اوس زنانی دے مگر اپنے مُنھ توں ندی وانگر پانی وگایا۔ پئی اوہنوں ایس ندی نال روہڑ دیوے۔</verse>
				<verse number="16">پر زمین اوس زنانی دی مدد کِیتی تے اپنا مُنھ کھول کے اوس ندی دا گُھٹّ بھر گئی۔ جیہڑی ناگ اپنے مُونہو وگائی سی۔</verse>
				<verse number="17">تے ناگ نُوں زنانی اُتّے غُصّہ آیا۔ تے اوہدی باقی اولاد نال جیہڑی خُدا دے حُکماں اُتّے عمل کر دی اے تے یِسُوع دی گواہی دین اُتّے قیم اے لڑن نِکلیا۔</verse>
			</chapter>
			<chapter number="13">
				<verse number="1">تے سمُندر دی ریت اُتّے جا کھلوتا۔ فیر مَیں اِک پشُو نُوں سمُندر وِچوں نِکلدیاں ویکھیا اوہدے دَس سِنگ تے سَتّ سِر سن تے اوہدیاں سِنگاں اُتّے دَس تاج تے اوہدیاں سِراں اُتّے کُفر دے ناں لِکھے ہوئے سن۔</verse>
				<verse number="2">تے جیہڑا پشُو مَیں ویکھیا سی اوہدی شکل چِیتے وانگر سی تے پَیر رِچھ وانگر تے مُنھ شیرببر وانگر۔ تے اوس ناگ اپنی قُدرت تے اپنا تخت تے بڑا اختیار اوہنوں دے دِتّا۔</verse>
				<verse number="3">تے مَیں اوہدے سِراں وِچوں اِک نُوں جیویں مَوت دا چمرس لگّا ہویا ویکھیا پر اوہدا مَوت دا چمرس ولّ ہوگیا۔ تے ساری دُنیا تعجُّب کر کے اوس پشُو دے پِچّھے پِچّھے ٹُر پئی۔</verse>
				<verse number="4">تے ایس واسطے پئی اوس ناگ اپنا اختیار اوس بیابانی نُوں دے دِتّا سی ایس لئی اوہناں لوکاں ناگ دی پُوجا کِیتی تے اوس پشُو دی وی ایہہ آکھ کے پُوجا کِیتی۔ پئی ایس پشُو وانگر کون اے؟ تے کون اوہدے نال بِھڑ سکدا اے؟</verse>
				<verse number="5">تے اوہنوں اِک مُنھ دِتّا گیا۔ جیہڑا بڑے بول بولدا سی تے کُفر آکھدا سی۔ تے اوہنوں بتالی مہینے تِیکر کمّ کرن دا اختیار دِتّا گیا۔</verse>
				<verse number="6">تے اوس خُدا دے بارے کُفر بکن لئی مُنھ کھولیا پئی اوہدے ناں تے اوہدے خیمے دے بارے یعنی اسمان دے رہن والیاں دے بارے کُفر بکے۔</verse>
				<verse number="7">تے اوہنوں ایہہ اختیار دِتّا گیا پئی پاک لوکاں نال لڑے تے اوہناں نُوں جِت لَئے تے اوہنوں ہر اِک گھرانے تے اُمّت تے قوم اُتّے اختیار دِتّا گیا۔</verse>
				<verse number="8">تے زمین دے اوہ سارے رہن والے اوہدی پُوجا کرن گے جِنہاں دے ناں اوس لیلے دی حیاتی دی کتاب وِچ لِکھے نئیں سن گئے جیہڑا دُنیا دے مُڈھ توں پہلاں ہلال ہویا ہویا اے۔</verse>
				<verse number="9">جِہدے کنّ ہون اوہ سُنے۔</verse>
				<verse number="10">جِہنُوں قید ہون والی اے اوہ قید وِچ پَوے گا۔ جیہڑا تلوار نال قتل کرے گا اوہ ضرُور تلوار نال قتل کِیتا جائے گا۔ پاک لوکاں دے صبر تے اِیمان دا ایہو ویلا اے۔</verse>
				<verse number="11">فیر مَیں اِک ہور پشُو نُوں زمین وِچوں نِکلدیاں ویکھیا اوہدے لیلے وانگُوں دو سِنگ سن تے ناگ وانگر بولدا سی۔</verse>
				<verse number="12">تے ایہہ پہلے پشُو دا سارا اختیار اوہدے سامھنے کمّ وِچ لیاؤندا سی تے زمین تے اوہدے رہن والیاں توں اوس پہلے جنَور دی پُوجا کراندا سی جِہدا مَوت دا چمرس ولّ ہوگیا سی۔</verse>
				<verse number="13">تے اوہ وڈّے وڈّے نِشان وکھاؤندا سی ایتھوں تِیکر پئی بندیاں دے سامھنے اسمان توں اَگ وَرھاندا سی۔</verse>
				<verse number="14">تے زمین دے رہن والیاں نُوں اوہناں نشاناں دے نال جیہڑے اوس پشُو دے سامھنے وکھان دا اوہنوں اختیار دِتّا گیا سی ایس طرح بدراہ کر دیندا سی پئی زمین دے رہن والیاں نُوں آکھدا سی پئی جِس پشُو نُوں تلوار لگّی سی تے اوہ جِیوپیا اے اوہدا بُت بناؤ۔</verse>
				<verse number="15">تے اوہنوں اوس پشُو دے بُت وِچ رُوح پُھوکن دا اختیار دِتّا گیا۔ تاں جو اوس پشُو دا بُت بولے وی۔ تے جِنّے لوک اوس پشُو دے بُت دی پُوجا نا کرن قتل کِیتے جان۔</verse>
				<verse number="16">تے اوس ساریاں نِکّیاں وڈّیاں دَولت منداں تے غرِیباں اَزاداں تے غلاماں دے سَجّے ہتّھ یا اوہناں دیاں متّھیاں اُتّے ٹھپّہ لوایا۔</verse>
				<verse number="17">پئی اوہدے بِناں جِہدے اُتّے ٹھپّہ یعنی اوس پشُو دا ناں یا اوہدے ناں دی گنتری ہوئے ہور کوئی بیوپار نا کر سکے۔</verse>
				<verse number="18">ایہہ حِکمت دی گلّ اے جِہدے وِچ سمجھ اے اوہ پشُو دی گنتری جوڑ لَئے۔ کیوں جو اوہ بندے دی گنتری اے تے اوہدی گنتری چھ سَو چھیاٹھ اے۔</verse>
			</chapter>
			<chapter number="14">
				<verse number="1">فیر مَیں دھیان کِیتا تے کِیہ ویکھنا آں پئی اوہ لیلا صِیُّون دے پہاڑ اُتّے کھلوتا اے تے اوہدے نال اِک لَکّھ چتالی ہزار بندے نیں جِنہاں دے متّھیاں اُتّے اوہدا تے اوہدے باپ دا ناں لِکھیا ہویا اے۔</verse>
				<verse number="2">تے مَینُوں اسمان اُتّوں اِک اجیہی اواز سُنائی دِتّی جیہڑی زور دے پانی تے بڑے بدّل دے گجّن وانگر سی۔ تے جیہڑی اواز مَیں سُنی اوہ اجیہی سی جیویں بربط والے بربط وجاندے ہون۔</verse>
				<verse number="3">اوہ تخت دے سامھنے تے چَوہاں جانداراں تے بزُرگاں دے سامھنے اِک نواں گِیت پئے گاؤندے سن تے اوہناں اِک لَکّھ چتالی ہزار بندیاں دے بِناں جیہڑے دُنیا وِچوں مُل لَئے گئے سن ہور کوئی اوس گِیت نُوں نا سِکھ سکیا۔</verse>
				<verse number="4">ایہہ اوہ نیں جیہڑے زنانِیاں نال پلید نئیں ہوئے تے سگوں کوارے نیں ایہہ اوہ نیں جیہڑے لیلے دے پِچّھے پِچّھے جِتّھے اوہ جاندا اے ٹُردے نیں۔ ایہہ خُدا تے لیلے دے لئی پہلے پَھل ہون لئی بندیاں وِچوں مُل لَئے گئے نیں۔</verse>
				<verse number="5">تے اوہناں دے مُنھ وِچوں جُھوٹھ نئیں سی لَبّھدا۔ تے اوہ بے عیب نیں۔</verse>
				<verse number="6">فیر مَیں اِک ہور فرِشتے نُوں اسمان دے وِچ اُڈدیاں ہویاں ویکھیا جِہدے کول زمین دے رہن والیاں دی ہر اِک قوم تے گھرانے تے اہلِ زبان تے اُمّت دے سُنان لئی ہمیشہ دی خُوشخبری سی۔</verse>
				<verse number="7">تے اوس اُچّی اواز نال آکھیا پئی خُدا توں ڈرو تے اوہدا جلال ظاہر کرو۔ کیوں جو اوہدی عدالت دا ویلا آ گیا اے تے اوسے دی بندگی کرو جِس اسمان تے زمین تے سمُندر تے پانی دے چشمے پَیدا کِیتے۔</verse>
				<verse number="8">فیر ایہدے پِچّھوں اِک ہور دُوجا فرِشتہ ایہہ آکھدا ہویا آیا پئی ڈِگّ پیا اوہ وَڈا شہر بابل ڈِگّ پیا جِس اپنی حرامکاری دی غضب والی مَے سارِیاں قوماں نُوں پیائی اے۔</verse>
				<verse number="9">فیر ایہناں دے پِچّھوں اِک ہور ترِیجے فرِشتے آ کے اُچّی اواز نال آکھیا پئی جیہڑا اوس پشُو تے اوہدے بُت دی پُوجا کرے اوہ اپنے مَتّھے اُتّے یا اپنے ہتّھ اُتّے اوہدا ٹھپّہ لوائے۔</verse>
				<verse number="10">اوہ خُدا دے قَہر دی اوس خالص مَے نُوں پئے گا۔ جیہڑی اوہدے غضب دے پیالے وِچ بھری ہوئی اے تے پاک فرِشتیاں تے لیلے دے سامھنے اَگ تے گندھک دے عذاب وِچ پَوے گا۔</verse>
				<verse number="11">تے اوہناں دے عذاب دا دُھواں ہمیشہ تِیکر اُٹھدا رہے گا تے جیہڑے اوس پشُو تے اوہدے بُت دی پُوجا کر دے نیں تے جیہڑے اوہدے ناں دا ٹھپّہ لواندے نیں اوہناں نُوں دِنے راتِیں آرام نا مِلے گا۔</verse>
				<verse number="12">پاک لوکاں یعنی خُدا دے حُکماں اُتّے عمل کرن والیاں تے یِسُوع اُتّے اِیمان لیاؤن والیاں دے صبر دا ایہو ویلا اے۔</verse>
				<verse number="13">فیر مَیں اسمان وِچوں ایہہ اواز سُنی پئی لِکھ دھنّ نیں اوہ مُردے جیہڑے ہُن توں خُداوند وِچ مر دے نیں۔ رُوح آکھدا اے۔ پئی بے شک کیوں جو اوہ اپنیاں محِنتاں توں آرام پان گے تے اوہناں دے عمل اوہناں دے نال نال ہوندے نیں۔</verse>
				<verse number="14">فیر مَیں دھیان کِیتا تے کِیہ ویکھنا آں پئی اِک چِٹّا بدّل اے تے اوس بدّل اُتّے آدم دے جائے وانگر کوئی بَیٹھا اے۔ جِہدے سِر اُتّے سونے دا تاج تے ہتّھ وِچ تِکھی داتری اے۔</verse>
				<verse number="15">فیر اِک ہور فرِشتے ہیکل وِچوں نِکل کے اوس بدّل اُتّے بَیٹھے ہوئے نُوں اُچّی اواز نال آکھیا پئی اپنی داتری ڈاھ تے وَڈّھ کیوں جو وَڈّھن دا ویلا آگیا ایس لئی پئی دھرتی دی فصل بُہت پکّ گئی۔</verse>
				<verse number="16">سو جیہڑا بدّل اُتّے بَیٹھا ہویا سی اوس اپنی داتری دھرتی اُتّے واہی تے دھرتی دی فصل وَڈّھی گئی۔</verse>
				<verse number="17">فیر اِک ہور فرِشتہ اوس ہیکل وِچوں نِکلیا جیہڑی اسمان اُتّے اے اوہدے کول وی تِکھی داتری سی۔</verse>
				<verse number="18">فیر اِک ہور فرِشتہ قُربان گاہ وِچوں نِکلیا جِہدا اَگ اُتّے اختیار سی اوس تیز داتری والے نُوں اُچّی اُچّی آکھیا پئی اپنی تیز داتری ڈاھ کے زمین دے انگوراں دے بُوٹیاں دے گُچھّے وَڈّھ لے کیوں جو اوہدے انگور بالکل پکّ گئے نیں۔</verse>
				<verse number="19">تے اوس فرِشتے اپنی داتری زمین اُتّے واہی تے زمین دے انگوراں دے بُوٹیاں دی فصل وَڈّھ کے خُدا دے قَہر دے وڈّے حوض وِچ پا دِتّی۔</verse>
				<verse number="20">تے شہر دے باہر اوس حوض وِچ انگور لتاڑے گئے تے حوض وِچوں اینا خُون نِکلیا پئی گھوڑیاں دِیاں لگاماں تِیکر اَپڑ گیا تے سولاں سَو فرلانگ تِیکر وَگیا۔</verse>
			</chapter>
			<chapter number="15">
				<verse number="1">فیر مَیں اسمان اُتّے اِک ہور وَڈا تے اچرج نِشان ویکھیا یعنی ستّاں فرِشتیاں پِچّھلیاں سَتّ آفتاں لئیاں ہویاں سن کیوں جو ایہناں آفتاں وِچ خُدا دا قَہر مُک گیا اے۔</verse>
				<verse number="2">فیر مَیں شیشے دا اِک سمُندر جیہا ویکھیا جِہدے وِچ اَگ مِلی ہوئی سی تے جِنہاں اوس پشُو تے اوہدے بُت تے اوہدے ناں دی گنتری نُوں جِت لیا سی اوہناں نُوں اوس شیشے دے سمُندر کول خُدا دِیاں بربطاں لے کے کھلوتیاں ڈِٹّھا۔</verse>
				<verse number="3">تے اوہ خُدا دے بندے مُوسیٰ دا گِیت تے لیلے دا گِیت گا گا کے آکھدے سن پئی اَے خُداوند خُدا قادرِ مُطلق! تیرے کمّ وڈّے تے اچرج نیں اَے ہمیشہ دے بادشاہ! تیریاں راہاں راست تے ٹھیک نیں۔</verse>
				<verse number="4">اے خُداوند! کون تَیتھوں نا ڈرے گا؟ تے کون تیرے جلال دا ناں ظاہر نا کرے گا؟ کیوں جو نِرا توں ای قُدُّوس ایں تے سارِیاں قوماں آ کے تینُوں سجدہ کرن گِیاں کیوں جو تیرے انصاف دے کمّ ظاہر ہو گئے نیں۔</verse>
				<verse number="5">ایہناں گلّاں دے پِچّھوں مَیں ویکھیا پئی شہادت دے خیمے دی ہیکل اسمان وِچ کھولی گئی۔</verse>
				<verse number="6">تے اوہ سَتّے فرِشتے جِنہاں کول سَتّے آفتاں سن تیز تے چمکدار جواہراں دے نال سَجّے ہوئے تے سینے اُتّے سونے دی پیٹی بَنّھ کے خُدا دی ہیکل وِچوں نِکلے۔</verse>
				<verse number="7">تے اوہناں چَوہاں جانداراں وِچوں اِک نے سَتّ سونے دے پیالے ہمیشہ تِیکر زِندہ رہن والے خُدا دے قَہر نال بھرے ہوئے اوہناں ستّاں فرِشتیاں نُوں دِتّے۔</verse>
				<verse number="8">تے خُدا دے جلال تے اوہدی قُدرت دے سببّوں ہیکل دُھوں نال بھر گئی تے جد تِیکر اوہناں ستّاں فرِشتیاں دِیاں سَتّے آفتاں مُک نا گِئیاں کوئی اوس ہیکل وِچ وڑ نا سکیا۔</verse>
			</chapter>
			<chapter number="16">
				<verse number="1">فیر مَیں خُدا دی ہیکل وِچوں کِسے نُوں اُچّی اُچّی اوہناں ستّاں فرِشتیاں نُوں ایہہ آکھدیاں سُنیا پئی جاؤ خُدا دے قَہر دے سَتّے پیالے زمین اُتّے لُدّو۔</verse>
				<verse number="2">سو پہلے نے جا کے اپنا پیالہ زمین اُتّے لُد دِتّا۔ تے جِنہاں بندیاں اُتّے اوس پشُو دا ٹھپّہ سی۔ تے جیہڑے اوہدے بُت دی پُوجا کر دے سن اوہناں نُوں اِک بُرا تے تکلیف دین والا چمرس پَیدا ہوگیا۔</verse>
				<verse number="3">تے دُوجے نیں اپنا پیالہ سمُندر وِچ لُدیا۔ تے اوہ مُردے دے لہو وانگر بن گیا۔ تے سمُندر دے سارے جاندار مر گئے۔</verse>
				<verse number="4">تے ترِیجے اپنا پیالہ دریاواں تے پانیاں دیاں چشمیاں اُتّے لُدیا تے اوہ لہو بن گئے۔</verse>
				<verse number="5">تے مَیں پانی دے فرِشتے نُوں ایہہ آکھدیاں سُنیا پئی اے قُدُّوس جیہڑا ہیں تے جیہڑا ہے سی۔ توں عادل ایں پئی تُوں ایہہ انصاف کِیتا۔</verse>
				<verse number="6">کیوں جو ایہناں پاک لوکاں تے نبیاں دا لہو ڈوہلیا سی تے تُوں اوہناں نُوں لہو پیایا تے اوہ ایسے جوگے نیں۔</verse>
				<verse number="7">فیر مَیں قُربان گاہ وِچوں ایہہ اواز سُنی پئی اَے خُداوند خُدا قادرِ مُطلق بے شک تیرے فیصلے ٹھیک تے سَچّے نیں۔</verse>
				<verse number="8">تے چوتھے اپنا پیالہ سُورج اُتّے لُدیا تے اوہنوں بندیاں نُوں سیک نال ساڑ دین دا اختیار دِتّا گیا۔</verse>
				<verse number="9">تے بندے ڈاڈھے سیک نال سڑ گئے۔ تے اوہناں خُدا دے ناں دی بابت کُفر بکیا جیہڑا ایہناں آفتاں اُتّے اختیار رکھدا اے۔ تے تَوبہ نا کِیتی پئی اوہدی وڈیائی کر دے۔</verse>
				<verse number="10">تے پن جیویں اپنا پیالہ اوس پشُو دے تخت اُتّے لُدیا۔ تے اوہدی بادشاہی وِچ ہنیرا پَے گیا۔ تے پِیڑ دے مارِیاں لوک اپنیاں جِیبھاں وَڈّھن لگّے۔</verse>
				<verse number="11">تے اپنے دُکھاں تے چمرساں دے سببّوں اسمان دے خُدا دی بابت کُفر بکیا تے اپنیاں کمّاں توں تَوبہ نا کِیتی۔</verse>
				<verse number="12">تے چھیویں اپنا پیالہ وڈّے دریا فرات اُتّے لُدیا تے۔ اوہدا پانی سُک گیا پئی چڑھدے ولّوں آؤن والیاں بادشاہاں دے لئی راہ تیار ہو جاوے۔</verse>
				<verse number="13">فیر مَیں اوس ناگ دے مُنھ وِچوں تے اوس پشُو دے مُنھ توں تے اوس جُھوٹھے نبی دے مُنھ وِچوں تَرے ناپاک رُوحاں ڈَڈُؤاں وانگر نِکل دیاں ویکھیاں۔</verse>
				<verse number="14">ایہہ شیطاناں دِیاں نِشان وکھان والیاں رُوحاں نیں جیہڑیاں قادرِ مُطلق خُدا دے وڈّے دِن دی لڑائی دے واسطے اکٹّھیاں کرن لئی ساری دُنیا دے بادشاہاں کول نِکل کے جاندِیاں نیں</verse>
				<verse number="15">(ویکھو مَیں چور وانگر آؤناں آں دھنّ اوہ اے جیہڑا جاگدا اے تے اپنی پوشاک دی راکھی کر دا اے پئی ننگا نا پِھرے تے لوک اوہنوں بے لہنگا نا ویکھن۔)</verse>
				<verse number="16">تے اوہناں نیں اوہناں نُوں اوتھے اکٹّھیاں کِیتا جِہدا ناں عِبرانی وِچ ہرمجدون اے۔</verse>
				<verse number="17">تے ستویں اپنا پیالہ وَا اُتّے لُدیا تے خُدا دی ہیکل دے تخت ولّوں بڑے زور دی ایہہ اواز آئی۔ پئی مُک گیا۔</verse>
				<verse number="18">فیر بدّلی چمکن تے گجّن لگّی تے اَوازاں آئِیاں تے اِک ایڈا وَڈا بھنچال آیا پئی جدوں توں اِنسان پَیدا ہویا اے ایڈا وَڈا تے ڈاہڈا بھنچال کَدے نئیں سی آیا۔</verse>
				<verse number="19">فیر اوس وڈّے شہر دے تَرے ٹوٹے ہوگئے۔ تے قوماں دے شہر ڈِگّ پئے تے وَڈا شہر بابل خُدا دے حضُور یاد کِیتا گیا پئی اوہنوں اپنے ڈاہڈے غضب دی مَے دا پیالہ پِیائے۔</verse>
				<verse number="20">تے ہر اِک ٹاپُو اپنے تھاں توں ٹل گیا تے پہاڑاں دا پَتا نا لگّا۔</verse>
				<verse number="21">تے اسمان توں بندیاں اُتّے مَن مَن جیڈے وڈّے وڈّے گڑے پئے تے ایس واسطے پئی ایہہ آفت بڑی ڈاھڈی سی ایس لئی لوکاں گڑیاں دی آفت دے سببّوں خُدا دی بابت کُفر بکیا۔</verse>
			</chapter>
			<chapter number="17">
				<verse number="1">تے اوہناں ستّاں فرِشتیاں وِچوں جِنہاں کول سَتّ پیالے سن اِک آ کے مَینُوں ایہہ آکھیا۔ پئی ایدھر آ مَیں تینُوں اوس وڈّی کنَجری دی سزا وکھاواں جیہڑی وڈّے پانیاں اُتّے بَیٹھی ہوئی اے۔</verse>
				<verse number="2">تے جِہدے نال دھرتی دیاں بادشاہاں حرامکاری کِیتی تے دھرتی دے رہن والے اوہدی حرامکاری دی مَے پی کے مست ہوگئے سن۔</verse>
				<verse number="3">سو اوہ مَینُوں رُوح وِچ بیابان ولّ لے گیا۔ تے مَیں سُوہے رنگ دے پشُو اُتّے جیہڑا کُفر دے نانواں نال بھریا ہویا سی تے جِہدے سَتّ سِر تے دَس سِنگ سن۔ اِک زنانی نُوں بَیٹھے ہویاں ویکھیا۔</verse>
				<verse number="4">تے ایس زنانی جامنو تے سُوہے رنگ دے کپڑے پائے ہوئے سن تے سونے تے جواہر تے موتِیاں نال سَجی ہوئی سی۔ تے اِک سونے دا پیالہ مکرُوہات یعنی اوہدی حرامکاری دِیاں پلِیتیاں نال بھریا ہویا اوہدے ہتّھ وِچ سی۔</verse>
				<verse number="5">تے اوہدے مَتّھے اُتّے ایہہ ناں لِکھیا ہویا سی۔ بھیت۔ وَڈا بابل۔ کسبیاں تے دھرتی دِیاں پلِیتیاں دی ماں۔</verse>
				<verse number="6">تے مَیں اوس زنانی نُوں پاک لوکاں دے لہو تے یِسُوع دیاں شہیداں دے لہو پِین توں مست ویکھیا تے اوہنوں ویکھ کے بڑا حَیران ہویا۔</verse>
				<verse number="7">اوس فرِشتے مَینُوں آکھیا تُوں کاہدے توں حَیران ہویا ایں؟ اوس زنانی تے اوس پشُو دا جِہدے اُتّے اوہ سوار اے۔ تے جِہدے سَتّ سِر تے دَس سِنگ نیں تینُوں بھیت دسنا آں۔</verse>
				<verse number="8">ایہہ جیہڑا تُوں پشُو ویکھیا اے۔ ایہہ پہلاں تے ہے سی پر ہُن نئیں اے تے اگّوں نُوں اتھاہ کھڈے وِچوں نِکل کے ہلاکت وِچ پَوے گا تے زمین دے رہن والے جِنہاں دے ناں دُنیا دے مُڈھ توں پہلاں حیاتی دی کتاب وِچ لِکھے نئیں گئے ایس پشُو دا ایہہ حال ویکھ کے پئی پہلاں ہے سی تے ہُن نئیں اے تے فیر ہوئے گا۔ تعجُّب کرن گے۔</verse>
				<verse number="9">ایتھے ای بودھا والے دی سیانپ اے۔ اوہ سَتّے سِر سَتّ پہاڑ نیں جِنہاں اُتّے اوہ زنانی بَیٹھی ہوئی اے۔</verse>
				<verse number="10">تے اوہ سَتّ بادشاہ وی نیں پنج تے ڈِگّ پئے نیں تے اِک ہُن اے تے اِک اجے آیا نئیں تے جدوں آوے گا تے کُجھ چِر تِیکر اوہدا رہنا ضرُوری اے۔</verse>
				<verse number="11">تے جیہڑا پشُو پہلاں ہے سی۔ تے ہُن نئیں اوہ آپے اَٹھواں اے تے ایہناں ستّاں وِچوں پَیدا ہویا تے ہلاکت وِچ پَوے گا۔</verse>
				<verse number="12">تے اوہ دَس سِنگ جیہڑے تُوں ویکھے نیں دَس بادشاہ نیں اجے تِیکر اوہناں نُوں بادشاہی نئیں مِلی۔ پر اوس پشُو نال اِک گھڑی لئی بادشاہاں وانگر اوہناں نُوں اختیار دِتّا جاوے گا۔</verse>
				<verse number="13">ایہناں سبھناں دی اِکّو ای رائے ہوئے گی تے اوہ اپنی قُدرت تے اختیار اوس پشُو نُوں دے دین گے۔</verse>
				<verse number="14">اوہ لیلے نال لڑن گے تے لیلا اوہناں نُوں جِت لے گا۔ کیوں جو اوہ خُداونداں دا خُداوند تے بادشاہاں دا بادشاہ اے۔ تے جیہڑے سَدّے ہوئے تے چُنے ہوئے تے وفادار اوہدے نال نیں اوہ وی جتن گے۔</verse>
				<verse number="15">فیر اوس مَینُوں آکھیا پئی جیہڑے پانی توں ویکھے نیں جِنہاں اُتّے کسبی بَیٹھی ہوئی اے۔ اوہ اُمّتاں تے بِھیڑاں تے قوماں تے اہلِ زبان نیں۔</verse>
				<verse number="16">تے جیہڑے دَس سِنگ تُوں ویکھے نیں اوہ وی تے پشُو وی اوس کسبی نال وَیر رکھن گے اوہ اوہنوں اُجاڑن گے تے ننگا کر دین گے۔ تے اوہدا گوشت کھا جان گے۔ تے اوہنوں اَگ وِچ ساڑ چھڈن گے۔</verse>
				<verse number="17">کیوں جو خُدا اوہناں دیاں دِلاں وِچ ایہہ پایا۔ پئی اوہ اوسے دی رائے اُتّے ٹُرن تے جدوں تِیکر خُدا دِیاں گلّاں پُوریاں نا ہو جان اوہ اِک رائے ہو کے بادشاہی اوس پشُو نُوں دے دین۔</verse>
				<verse number="18">تے اوہ زنانی جیہڑی تُوں ویکھی اے اوہ وَڈا شہر اے جیہڑا زمین دیاں بادشاہاں اُتّے حکُومت کر دا اے۔</verse>
			</chapter>
			<chapter number="18">
				<verse number="1">ایہناں گلّاں دے پِچّھوں مَیں اِک ہور فرِشتے نُوں اسمان توں اُتر دیاں ہویاں ویکھیا۔ جِہدا بڑا اختیار سی تے زمین اوہدے جلال توں روشن ہوگئی۔</verse>
				<verse number="2">اوس اُچّی تگڑی اواز نال چلّا کے آکھیا پئی ڈِگّ پیا وَڈا شہر بابل ڈِگّ پیا تے شیطاناں دا گھر تے ہر اِک پلِیت رُوح دا اڈّا تے ہر اِک پلِیت تے مکرُوہ پکھیرُو دا اڈّا ہوگیا اے۔</verse>
				<verse number="3">کیوں جو اوہدی حرامکاری دی غضب والی مَے دے سببّوں سارِیاں قوماں ڈِگّ پئیاں نیں۔ تے زمین دیاں بادشاہاں اوہدے نال حرامکاری کِیتی اے۔ تے دُنیا دے سوداگر اوہدی عَیش عشرت دے سبّب دَولت مند بن گئے۔</verse>
				<verse number="4">فیر مَیں اسمان وِچوں کِسے ہور نُوں ایہہ آکھدیاں سُنیا پئی اَے میری اُمّت دے لوکو اوہدے وِچوں نِکل آؤ۔ تاں جو تُسی اوہدیاں گُناہاں وِچ شریک نا ہوؤ۔ تے اوہدیاں آفتاں وِچوں کوئی تُہاڈے اُتّے نا آوے۔</verse>
				<verse number="5">کیوں جو اوہدے گُناہ اسمان تِیکر اَپڑ گئے نیں تے اوہدیاں بدکارِیاں خُدا نُوں یاد آگئیاں نیں۔</verse>
				<verse number="6">جیویں اوس کِیتا تُسی وی اوہدے نال کرو۔ تے اوہنوں اوہدے کمّاں دا دُونا بدلہ دیو۔ تے جِنّاں پیالہ اوس بھریا تُسی اوہدے لئی دُونا بھر دیو۔</verse>
				<verse number="7">جِنّاں اوس اپنے آپ نُوں سوہنا بنایا تے شان شوکت کِیتی سی۔ اوناں ای اوہنوں عذاب تے غم وِچ پا دیو کیوں جو اوہ اپنے دِل وِچ آکھدی اے پئی۔ مَیں رانی بَیٹھی آں تے مَیں بیوہ نئیں۔ تے کدی غم نا ویکھاں گی۔</verse>
				<verse number="8">ایس لئی اوہدے اُتّے اِکّو دِن وِچ ایہہ آفتاں آؤن گِیاں یعنی مَوت تے غم تے کال اوہ اَگ وِچ ساڑ کے سواہ کِیتی جائے گی۔ کیوں جو اوہدا نیاں کرن والا خُداوند خُدا زوراور اے۔</verse>
				<verse number="9">تے اوہدے نال حرامکاری تے عیاشی کرن والے زمین دے بادشاہ جد اوہدے سڑن دا دُھوں ویکھن گے تَد اوہنوں رون تے پِٹن گے۔</verse>
				<verse number="10">تے اوہدے عذاب دے ڈر توں دُراڈے کھلو کے آکھن گے اَے وڈّے شہر اَے بابل! اَے مضبُوط شہر! افسوس! افسوس! گھڑی وِچ ای تینُوں سزا مِل گئی۔</verse>
				<verse number="11">تے دُنیا دے سوداگر اوہنوں رون گے تے ماتم کرن گے کیوں جو ہُن کوئی اوہناں دا مال نئیں خریدے گا۔</verse>
				<verse number="12">تے اوہ مال ایہہ اے سونا۔ چاندی۔ جواہر۔ موتی۔ تے سُچے کتانی تے جامنو رنگ دے تے ریشمی تے سُوہے کپڑے تے ہر طرح دِیاں خُوشبودار لکڑاں تے ہاتھی دَند دِیاں طرح طرح دِیاں شیواں۔ تے بے بہا مہنگی لکڑ تے پِتّل تے لوہے تے سنگِ مَرمَر دِیاں طرح طرح دِیاں شیواں۔</verse>
				<verse number="13">تے دارچینی تے مصالے۔ تے دُھوف تے عِطر۔ تے لوبان تے مَے۔ تے تیل تے میدہ۔ تے کنک تے مال ڈنگر۔ تے بھیڈاں تے گھوڑے۔ تے گڈِیاں تے غلام تے بندیاں دِیاں جاناں۔</verse>
				<verse number="14">ہُن تیرے دِل پسند میوے تیرے کولوں دُور ہوگئے تے سارِیاں سوادلیاں تے چمکدار شیواں تَیتھوں جاندِیاں رہیاں۔ ہُن کدی وی ہتّھ نا آؤن گِیاں۔</verse>
				<verse number="15">ایہناں شیواں دے سوداگر جیہڑے اوہدے سببّوں مالدار بن گئے سن اوہدے عذاب دے ڈر دے سببّوں دُور ای کھلو کے روؤن گے تے غم کرن گے۔</verse>
				<verse number="16">تے آکھن گے پئی افسوس! افسوس! اوہ وَڈا شہر جیہڑا مہِین کتانی تے جامنو رنگ تے سُوہے کپڑے پا کے تے سونے تے جواہر تے موتِیاں نال شنگاریا ہویا سی۔</verse>
				<verse number="17">گھڑی وِچ ای اوہدی اینی چوکھی دَولت اُجّڑ گئی۔ تے سارے جہازاں والے تے جہازاں دے مُسافر تے ملّاح تے ہور جِنّے سمُندر دا کمّ کر دے نیں۔</verse>
				<verse number="18">جدوں اوہدے سڑن دا دُھوں ویکھن گے تدوں دُور ای کھلو کے چلّاؤن گے تے آکھن گے۔ پئی کیہڑا شہر ایس وڈّے شہر وانگر اے؟</verse>
				<verse number="19">تے اپنے سِراں وِچ سواہ پان گے تے روکے تے ماتم کر کے اُچّی اُچّی آکھن گے پئی۔ افسوس! افسوس اوہ وَڈا شہر جِہدی دَولت توں سمُندر دے سارے جہازاں والے دَولتمند بن گئے! گھڑی وِچ اُجّڑ گیا۔</verse>
				<verse number="20">اَے اسمانوں تے اَے پاک لوکو۔ تے رسُولو تے نبیو۔ اوہدے اُتّے خُوشی کرو کیوں جو خُدا انصاف کر کے اوہدے کولوں تُہاڈا بدلہ لے لیا۔</verse>
				<verse number="21">فیر اِک ہور زوراور فرِشتے وڈّی چکّی دے پُڑ وانگر اِک پتّھر چُکیا۔ تے ایہہ آکھ کے سمُندر وِچ سُٹ دِتّا پئی بابل دا وَڈا شہر وی اینج ای زور نال ڈھایا جائے گا تے فیر کِیتے اوہدا پَتا نا مِلے گا۔</verse>
				<verse number="22">تے بربط وجان والے تے گویّاں تے بانسری وجان والیاں تے تُرہی پُھوکن والیاں دی اواز فیر کدی تیرے وِچوں سُنی نا جائے گی۔ تے کِسے پیشے دا کاریگر تیرے وِچ فیر کدی نا لَبھّے گا تے چکّی دی اواز فیر کدی تیرے وِچ سُنائی نا دیوے گی۔</verse>
				<verse number="23">تے دِیوے دی روشنی فیر کدی تیرے وِچ نا چمکے گی تے لاڑے وَوہٹی دی اواز فیر کَدے تیرے وِچ سُنی نا جائے گی کیوں جو تیرے سوداگر زمین دے امیر سن۔ تے تیری جادُوگری توں سارِیاں قوماں بدراہ ہوگِئیاں۔</verse>
				<verse number="24">تے نبیاں تے پاک لوکاں تے دھرتی اُتّے سارے قتل ہون والیاں دا خُون اوہدے وِچ پایا گیا۔</verse>
			</chapter>
			<chapter number="19">
				<verse number="1">ایہناں گلّاں دے پِچّھوں مَیں اسمان دے اُتّے جیویں اِک وڈّی جماعت نُوں اُچّی اواز نال ایہہ آکھدیاں سُنیا۔ ہلَّلُویاہ۔ نجات تے جلال تے قُدرت ساڈے خُدا ای دی اے۔</verse>
				<verse number="2">کیوں جو اوہدے فیصلے ٹھیک تے دُرست نیں۔ ایس لئی پئی اوس نے اوس وڈّی کسبی دا انصاف کِیتا۔ جِس اپنی حرامکاری نال دُنیا نُوں خراب کِیتا سی۔ تے اوس تُھوں اپنے بندیاں دے لہو دا بدلہ لیا۔</verse>
				<verse number="3">فیر دُوجی وار اوہناں آکھیا ہلَّلُویاہ۔ تے اوہدے سڑن دا دُھوں سدا تِیکر اُٹھدا رہے گا۔</verse>
				<verse number="4">تے چَوہاں بزُرگاں تے چَوہاں جانداراں ڈِگّ کے خُدا نُوں سجدہ کِیتا جیہڑا تخت اُتّے بَیٹھا ہویا سی۔ تے ایہہ آکھیا پئی آمِین ہلَّلُویاہ۔</verse>
				<verse number="5">تے تخت وِچوں ایہہ اواز آئی پئی اوہدے توں ڈرن والیو بندیو نِکّے ہو بھانویں وڈّے تُسی سارے ساڈے خُدا دی وڈیائی کرو۔</verse>
				<verse number="6">فیر مَیں وڈّی جماعت جِہی اواز تے زور دے پانی جِہی اواز تے بدّلاں دے گجّن جِہی اواز سُنی پئی ہلَّلُویاہ! ایس لئی پئی خُداوند ساڈا خُدا قادرِ مُطلق بادشاہی کر دا اے۔</verse>
				<verse number="7">آؤ اسی خُوشی کریئے۔ تے بڑے خُوش ہویئے تے اوہدی وڈیائی کریئے۔ ایس لئی پئی لیلے دا ویاہ آگیا۔ تے اوہدی وَوہٹی اپنے آپ نُوں تیار کر لیا اے۔</verse>
				<verse number="8">تے اوہنوں چمکن والے تے صاف مہِین کتانی کپڑے پان دا اختیار دِتّا گیا اے کیوں جو سُچے کتانی کپڑیاں توں پاک لوکاں دی راستبازی دے کمّ مُراد نیں۔</verse>
				<verse number="9">تے اوس مَینُوں آکھیا لِکھ۔ مُبارک نیں اوہ جیہڑے لیلے دے ویاہ دے میل وِچ سَدّے گئے نیں۔ فیر اوس مَینُوں آکھیا پئی ایہہ خُدا دِیاں سَچیاں گلّاں نیں۔</verse>
				<verse number="10">تے مَیں اوہنوں سجدہ کرن لئی اوہدیاں پیراں اُتّے ڈِگّا۔ اوس مَینُوں آکھیا خبردار ایہہ نا کر۔ مَیں وی تیرے تے تیرے اوہناں بھراواں دے نال دا بندہ ہاں۔ جِنہاں دے کول یِسُوع دی گواہی اے۔ خُدا نُوں ای سجدہ کر۔ کیوں جو یِسُوع دی گواہی نبُوّت دی رُوح اے۔</verse>
				<verse number="11">فیر مَیں اسمان نُوں کُھلا ہویا ویکھیا۔ تے کِیہ ویکھنا آں پئی اِک چِٹّا گھوڑا اے۔ تے اوہدے اُتّے اِک سوار اے جیہڑا سَچّا تے برحق اکھواؤندا اے۔ تے اوہ راستی دے نال انصاف تے لڑائی کر دا اے۔</verse>
				<verse number="12">تے اوہدیاں اَکھّیاں اَگ دِیاں لاٹاں نیں تے اوہدے سِر اُتّے کِنے سارے تاج نیں۔ تے اوہدا اِک ناں لِکھیا ہویا اے جِہنُوں اوہدے بِناں کوئی ہور نئیں جان دا۔</verse>
				<verse number="13">تے اوس ایہو جئے کپڑے پائے ہوئے نیں۔ جِنہاں اُتّے لہو چھِڑکیا ہویا اے۔ تے اوہدا ناں خُدا دا کلام اکھواؤندا اے۔</verse>
				<verse number="14">تے اسمان دِیاں فَوجاں چِٹّے گھوڑیاں اُتّے سوار ہو کے تے چِٹّے تے صاف سُچے کتانی کپڑے پا کے اوہدے پِچّھے پِچّھے نیں۔</verse>
				<verse number="15">تے قوماں دے مارن لئی اوہدے مُنھ وِچوں اِک تیز تلوار پئی نِکلدی اے۔ تے اوہ لوہے دے ڈنڈے نال اوہناں اُتّے حکُومت کرے گا تے قادرِ مُطلق خُدا دے سخت غضب دی مَے دے حوض وِچ انگور لتاڑے گا۔</verse>
				<verse number="16">تے اوہدیاں کپڑیاں تے پٹّ اُتّے ایہہ ناں لِکھیا ہویا اے۔ بادشاہاں دا بادشاہ تے خُداونداں دا خُداوند۔</verse>
				<verse number="17">فیر مَیں ہور فرِشتے نُوں سُورج اُتّے کھلوتا ہویا ویکھیا تے اوس اُچّی اُچّی اسمان دے وِچکار سارے اُڈن والیاں پکھیرُواں نُوں آکھیا۔ پئی آؤ خُدا دی وڈّی ضیافت وِچ شریک ہون لئی اکٹّھے ہو جاؤ۔</verse>
				<verse number="18">پئی تُسی بادشاہاں دا گوشت تے فوجی سرداراں دا گوشت تے زوراوراں دا گوشت تے گھوڑیاں تے اوہناں دے سواراں دا گوشت تے ساریاں بندیاں دا گوشت کھاؤ بھانویں اَزاد ہون بھانویں غُلام۔ بھانویں نِکّے ہون بھانویں وڈّے۔</verse>
				<verse number="19">فیر مَیں اوس پشُو تے زمین دے بادشاہاں تے اوہناں دِیاں فَوجاں نُوں اوس گھوڑے دے سوار تے اوہدی فَوج نال لڑائی کرن لئی اکٹّھا ہویاں ویکھیا۔</verse>
				<verse number="20">تے اوہ پشُو تے اوہدے نال اوہ جُھوٹھا نبی پھڑیا گیا۔ جِس اوہدے سامھنے ایہو جئے نِشان وکھائے سن جِنہاں نال اوس پشُو دا ٹھپّہ لین والیاں تے اوہدے بُت دی پُوجا کرن والیاں نُوں بدراہ کر دِتّا سی۔ اوہ دونویں اَگ دی اوس جِھیل وِچ جِیوندے سُٹّے گئے۔ جیہڑی گندھک نال بَلدی اے۔</verse>
				<verse number="21">تے باقی اوس گھوڑے دے سوار دی تلوار نال جیہڑی اوہدے مُنھ وِچوں نِکلدی سی قتل کِیتے گئے تے سارے پکھیرُو اوہناں دے گوشت نال رَجّ گئے۔</verse>
			</chapter>
			<chapter number="20">
				<verse number="1">فیر مَیں اِک فرِشتے نُوں اسمانوں اُتر دیاں ویکھیا جِہدے ہتّھ وِچ اتھاہ کھڈے دی کُنجی تے وَڈا سَنگل سی۔</verse>
				<verse number="2">اوس ناگ یعنی پرانے سَپّ نُوں جیہڑا ابلیس تے شیطان اے پَھڑکے ہزار ورھے لئی بنھیا۔</verse>
				<verse number="3">تے اوہنوں اتھاہ کھڈے وِچ بند کر چھڈیا۔ تے اوہدے اُتّے مُہر لا چھڈی۔ پئی اوہ ہزار ورھے دے پُورے ہون تِیکر قوماں نُوں فیر بدراہ نا کرے ایہدے پِچّھوں ضرُور اے۔ پئی تھوڑے چِر لئی فیر کھولیا جائے۔</verse>
				<verse number="4">فیر مَیں تخت ویکھے تے لوک اوہناں اُتّے بَیٹھ گئے تے عدالت اوہناں دے سپُرد کِیتی گئی۔ تے اوہناں دِیاں رُوحاں نُوں وی ویکھیا۔ جِنہاں دے یِسُوع دی گواہی دین مارِیاں تے خُدا دے کلام مارِیاں سِر وَڈّھے گئے سن۔ تے جِنہاں نا اوس پشُو دی پُوجا کِیتی سی۔ تے نا اوہدے بُت دی۔ تے نا اوہدا ٹھپّہ اپنے مَتّھے تے ہتّھاں اُتّے لیا سی۔ تے اوہ زِندہ ہو کے ہزار ورھے تِیکر مسِیح دے نال بادشاہی کر دے رہے۔</verse>
				<verse number="5">تے جد تِیکر ایہہ ہزار ورھے مُک نا گئے۔ باقی مُردے زِندہ نا ہوئے۔ پہلی قیامت ایہو اے۔</verse>
				<verse number="6">مُبارک تے پاک اوہ اے جیہڑا پہلی قیامت وِچ شریک ہوئے اجیہاں اُتّے دُوجی مَوت دا کُجھ وَس نئیں سگوں اوہ خُدا تے مسِیح دے کاہِن ہون گے۔ تے اوہدے نال ہزار ورھے تِیکر بادشاہی کرن گے۔</verse>
				<verse number="7">تے جد ہزار ورھے مُک جان گے تے شیطان قید وِچوں چھڈیا جائے گا۔</verse>
				<verse number="8">تے اوہناں قوماں نُوں جیہڑیاں زمین دے چَواں پاسے ہون گِیاں۔ یعنی جوج تے ماجوج نُوں بدراہ کر کے لڑائی دے لئی اکٹّھیاں کرن نُوں نِکلے گا۔ اوہناں دی گنتری سمُندر دی ریت وانگر ہوئے گی۔</verse>
				<verse number="9">تے ساری زمین اُتّے کھِلّر جان گِیاں۔ تے پاک لوکاں دیاں پڑاواں نُوں تے پیارے شہر نُوں چَواں پاسیوں گھیر لین گِیاں۔ تے اسمانوں اَگ وَرھ کے اوہناں نُوں کھا جائے گی۔</verse>
				<verse number="10">تے اوہناں دا بدراہ کرن والا ابلیس اَگ تے گندھک دی اوس جِھیل وِچ سُٹّیا جائے گا۔ جِتّھے اوہ پشُو تے جُھوٹھا نبی وی ہوئے گا۔ تے اوہ دِنے راتِیں ہمیشہ تِیکر عذاب وِچ رہن گے۔</verse>
				<verse number="11">فیر مَیں اِک وڈّے چِٹّے تخت نُوں تے اوہنوں جیہڑا اوہدے اُتّے بَیٹھا ہویا سی ویکھیا۔ جِہدے اگّوں زمین تے اسمان بھج گئے۔ تے اوہناں نُوں کِدھرے تھاں نا مِلیا۔</verse>
				<verse number="12">فیر مَیں سارے نِکّے وڈّے مُردے اوس تخت دے اگّے کھلوتے ہوئے ویکھے۔ تے کِتاباں کھولِیاں گِئیاں۔ فیر اِک ہور کتاب کھولی گئی یعنی حیاتی دی کتاب۔ جیویں اوہناں کِتاباں وِچ لِکھیا ہویا سی۔ اوہناں دیاں کمّاں دے سببّوں مُردیاں دا انصاف کِیتا گیا۔</verse>
				<verse number="13">تے سمُندر اپنے وِچلے مُردے دے دِتّے۔ تے مَوت تے پاتال نیں اپنے وِچلے مُردے دے دِتّے۔ تے اوہناں وِچوں ہر اِک دے کمّاں پِچّھے اوہدا انصاف کِیتا گیا۔</verse>
				<verse number="14">فیر مَوت تے پاتال اَگ دی جِھیل وِچ سُٹّے گئے۔ ایہہ اَگ دی جِھیل دُوجی مَوت اے۔</verse>
				<verse number="15">تے جِس کِسے دا ناں حیاتی دی کتاب وِچ نا لَبّھیا۔ اوہ اَگ دی جِھیل وِچ سُٹّیا گیا۔</verse>
			</chapter>
			<chapter number="21">
				<verse number="1">فیر مَیں اِک نَوِیں اسمان تے نَوِیں زمین نُوں ویکھیا کیوں جو پہلا اسمان تے پہلی زمین جاندے رہے۔ تے سمُندر وی نا رہیا۔</verse>
				<verse number="2">فیر مَیں پاک شہر نُوں یرُوشلِیم نُوں اسمانوں خُدا دے کولوں اُتر دیاں ویکھیا۔ تے اوہ اوس وَوہٹی وانگر شنگاری ہوئی سی۔ جِس اپنے بندے واسطے شنگار کِیتا ہوئے۔</verse>
				<verse number="3">فیر مَیں کِسے نُوں تخت وِچوں اُچّی اواز نال ایہہ آکھدیاں سُنیا۔ پئی ویکھو خُدا دا تنبُو بندیاں دے وِچ اے۔ اوہ اوہناں دے نال تنبُو لائے گا۔ تے اوہ اوہدے لوک ہون گے۔ تے اوہ آپ اوہناں دے نال رہے گا۔ تے اوہناں دا خُدا ہوئے گا۔</verse>
				<verse number="4">تے اوہ اوہناں دِیاں اَکھّیاں دے سارے اتھرُو پُونجھے گا۔ ایہدے پِچّھوں مَوت نا رہے گی تے نا ماتم رہے گا۔ تے نا رونا۔ نا پِیڑ۔ پہلیاں شیواں جاندِیاں رہیاں۔</verse>
				<verse number="5">تے جیہڑا تخت اُتّے بَیٹھا ہویا سی۔ اوس آکھیا ویکھ مَیں سارِیاں شیواں نَوِیاں بنا دینا آں۔ فیر اوس آکھیا۔ پئی لِکھ لے۔ کیوں جو ایہہ گلّاں سَچ تے برحق نیں۔</verse>
				<verse number="6">فیر اوس مَینُوں آکھیا۔ پئی ایہہ گلّاں پُوریاں ہوگِئیاں۔ مَیں الفا تے اومیگا شُروع تے اخِیر ہاں۔ مَیں تریہائے نُوں زِندگی دے پانی دے چشمے وِچوں مُفت پیاواں گا۔</verse>
				<verse number="7">جیہڑا جِتّے اوہ ای ایہناں شیواں دا وارث ہوئے گا۔ تے مَیں اوہدا خُدا ہوواں گا۔ تے اوہ میرا پُتر ہوئے گا۔</verse>
				<verse number="8">پر ڈرپوکاں تے بے اِیماناں تے پلِیت لوکاں تے خُونِیاں تے حرامکاراں تے جادُوگراں تے بُت پرستاں تے سارے جُھوٹھیاں دا حِصّہ اَگ تے گندھک دی بلن والی جِھیل وِچ ہوئے گا ایہہ دُوجی مَوت اے۔</verse>
				<verse number="9">فیر اوہناں ستّاں فرِشتیاں وِچوں جِنہاں کول سَتّ پیالے سن تے اوہ پِچّھلیاں ستّاں آفتاں نال بھرے ہوئے سن اِک آ کے مَینُوں آکھیا۔ پئی ایدھر آئیں تینُوں وَوہٹی یعنی لیلے دی بیوی وکھاواں۔</verse>
				<verse number="10">تے اوہ مَینُوں رُوح وِچ اِک وڈّے تے اُچّے پہاڑ اُتّے لے گیا۔ تے پاک شہر یرُوشلِیم نُوں اسمانوں خُدا کولوں اُتر دیاں وکھایا۔</verse>
				<verse number="11">اوہدے وِچ خُدا دا جلال سی۔ تے اوہدی چمک بڑے قِیمتی پتّھر یعنی اوس یشب وانگر سی۔ جیہڑا بلّور وانگر چمکدا ہوئے۔</verse>
				<verse number="12">تے اوہدی چوفیری کندھ وڈّی تے اُچّی سی تے اوہدے باراں پھاٹک تے پھاٹکاں اُتّے باراں فرِشتے سن تے اوہناں اُتّے بنی اِسرائیل دے باراں گھرانیاں دے ناں لِکھے ہوئے سن۔</verse>
				<verse number="13">تَرے پھاٹک چڑھدے ولّ سن تَرے پھاٹک پہاڑ ولّ تَرے پھاٹک دَکھّن ولّ تے تَرے پھاٹک لہندے ولّ۔</verse>
				<verse number="14">تے اوس شہر دی چوفیری کندھ دِیاں باراں نِیہیاں سن تے اوہناں اُتّے لیلے دیاں باراں رسُولاں دے باراں ناں لِکھے ہوئے سن۔</verse>
				<verse number="15">تے جیہڑا مَینُوں پیا آکھدا سی۔ اوہدے کول شہر تے اوہدیاں پھاٹکاں تے اوہدی چوفیری کندھ دے کچّھن لئی اِک کاچھ یعنی سونے دا گز سی۔</verse>
				<verse number="16">تے اوہ شہر چَوکُٹھا پیا ہویا سی تے اوہدی لمبائی چوڑائی دے برابر سی۔ اوہنے شہر نُوں اوس گز نال کچھّیا تے اوہ باراں ہزار فرلانگ ہویا اوہدی لمبائی۔ چوڑائی تے اُچیائی اِکّو جِہی سی۔</verse>
				<verse number="17">تے اوس اوہدی چوفیری کندھ نُوں بندے دے یعنی فرِشتے دی کاچھ دے سببّوں کچھّیا تے اوہ اِک سَو چتالی ہتّھ ہوئی۔</verse>
				<verse number="18">تے اوہدی چوفیر کندھ وی اُساری یشب دی سی۔ تے شہر اجیہے سُچے سونے دا سی۔ جیہڑا سُچے شیشے وانگر ہوئے۔</verse>
				<verse number="19">تے اوس شہر دی چوفیری کندھ دِیاں نِیہیاں ہر طرح دے جواہر نال شنگارِیاں ہویاں سن۔ پہلی نِیہہ یشب دی سی دُوجی نیلّم دی ترِیجی شب چراغ دی۔ چَوتھی زمُرّد دی۔</verse>
				<verse number="20">پن جیویں عقِیق دی چھیویں لعل دی ستویں سُنہلے پتّھر دی اٹھویں فیروزے دی نَوِیں زبرجد دی دسویں یمنی دی یاروِیں سنگِ سُنبلی دی۔ بارویں یاقُوت دی۔</verse>
				<verse number="21">تے باراں پھاٹک باراں موتِیاں دے سن۔ اِک اِک پھاٹک اِک اِک موتی دا سی۔ تے شہر دی سڑک شفاف شیشے وانگر سُچے سونے دی سی۔</verse>
				<verse number="22">تے مَیں اوہدے وِچ کوئی ہیکل نا ویکھی ایس لئی پئی خُداوند خُدا قادرِ مُطلق تے لیلا اوہدی ہیکل نیں۔</verse>
				<verse number="23">تے اوس شہر وِچ سُورج یا چَنّ دی روشنی دی کوئی لوڑ نئیں۔ کیوں جو خُدا دے جلال اوہنوں روشن کِیتا اے۔ تے لیلا اوہدا دِیوا اے۔</verse>
				<verse number="24">تے قوماں اوہدی روشنی وِچ ٹُرن پِھرن گِیاں۔ تے زمین دے بادشاہ اپنی شان شوکت دا سامان اوہدے وِچ لیاؤن گے۔</verse>
				<verse number="25">تے اوہدے پھاٹک دِنے کدی بند نا ہون گے۔ (تے اوتھے رات نا ہوئے گی۔)</verse>
				<verse number="26">تے لوک قوماں دی شان و شوکت دا سامان اوہدے وِچ لیاؤن گے۔</verse>
				<verse number="27">تے اوہدے وِچ کوئی پلِیت شے یا کوئی جَنا جیہڑا گندا کمّ کر دا یا جُھوٹھیاں گلّاں گھڑدا اے۔ کدی داخل نا ہوئے گا۔ سگوں اوہ ای داخل ہون گے جِنہاں دے ناں لیلے دی زِندگی دی کتاب وِچ لِکھے ہوئے نیں۔</verse>
			</chapter>
			<chapter number="22">
				<verse number="1">فیر اوس مَینُوں بلّور وانگر چمکدا ہویا حیاتی دے پانی دا اِک دریا وکھایا جیہڑا خُدا تے لیلے دے تخت وِچوں نِکل کے اوس شہر دی سڑک دے وِچ پیا وگدا سی۔</verse>
				<verse number="2">تے دریا دے پرلے وار حیاتی دا بُوٹا سی۔ اوہنوں باراں قِسماں دے پَھل لگدے سن تے ہر مہینے پَھلدا سی۔ تے اوس بُوٹے دے پَتّراں توں قوماں نُوں شفا مِلدی سی۔</verse>
				<verse number="3">تے فیر لعنت نا ہوئے گی تے خُدا تے لیلے دا تخت اوس شہر وِچ ہوئے گا۔ تے اوہدے بندے اوہدی بندگی کرن گے۔</verse>
				<verse number="4">تے اوہ اوہدا مُنھ ویکھن گے تے اوہدا ناں اوہناں دیاں متّھیاں اُتّے لِکھیا ہویا ہوئے گا۔</verse>
				<verse number="5">تے فیر رات نا ہوئے گی۔ تے اوہناں نُوں دِیوے تے سُورج دی روشنی دی لوڑ نئیں ہوئے گی۔ کیوں جو خُداوند خُدا اوہناں نُوں روشن کرے گا۔ تے اوہ ہمیشہ تِیکر بادشاہی کرن گے۔</verse>
				<verse number="6">فیر اوس مَینُوں آکھیا پئی ایہہ گلّاں سَچ تے برحق نیں تے خُداوند نے جیہڑا نبیاں دِیاں رُوحاں دا خُدا اے اپنے فرِشتے نُوں ایس لئی گھلّیا پئی اپنیاں بندیاں نُوں اوہ گلّاں وکھائے جیہڑیاں ضرُور چھیتی ہونیاں نیں۔</verse>
				<verse number="7">تے ویکھ مَیں چھیتی آؤن والا آں۔ مُبارک اوہ اے جیہڑا ایس کتاب دی نبُوّت دِیاں گلّاں اُتّے عمل کر دا اے۔</verse>
				<verse number="8">مَیں اوہ ای یُوحنّا آں جیہڑا ایہناں گلّاں نُوں سُندا تے ویکھدا ساں۔ تے جد مَیں سُنیاں تے ویکھیاں تَد جیہڑے فرِشتے مَینُوں ایہہ گلّاں وکھائیاں مَیں اوہدیاں پیراں اُتّے سجدہ کرن لئی ڈِگّ پیا۔</verse>
				<verse number="9">اوس مَینُوں آکھیا خبردار ایہہ نا کر مَیں تیرے نال دا تے تیرے بھراواں نبیاں دے نال دا تے ایس کتاب دِیاں گلّاں اُتّے عمل کرن والیاں دے نال دا بندہ آں۔ خُدا نُوں ای سجدہ کر۔</verse>
				<verse number="10">فیر اوس مَینُوں آکھیا ایس کتاب دی نبُوّت دِیاں گلّاں اُتّے مُہر نا لا۔ کیوں جو ویلا نیڑے آگیا اے۔</verse>
				<verse number="11">جیہڑا بُرائی کر دا اے۔ بُرائی ای کر دا رہے۔ تے جیہڑا پلِیت اے پلِیت ای روے۔ تے جیہڑا راستباز اے اوہ راستبازی ای کر دا رہے تے جیہڑا پاک اے۔ پاک ای ہوندا رہے۔</verse>
				<verse number="12">ویکھ مَیں چھیتی آؤن والا آں تے ہر اِک دے کمّاں دے سببّوں بدلہ دینا میرے کول اے۔</verse>
				<verse number="13">مَیں الفا تے اومیگا اوّل تے اخِیر۔ شُروع تے چھیکڑ آں۔</verse>
				<verse number="14">مُبارک نیں اوہ جیہڑے اپنے کپڑے دھوندے نیں۔ کیوں جو زِندگی دے بُوٹے کول آؤن دا اختیار پان گے تے اوہناں پھاٹکاں توں شہر وِچ داخل ہون گے۔</verse>
				<verse number="15">پر کُتّے تے جادُوگر تے حرامکار تے خُونی تے بُت پرست تے جُھوٹھی گلّ دا ہر اِک پسند کرن تے گھڑن والا باہر رہوے گا۔</verse>
				<verse number="16">مَیں یِسُوع اپنا فرِشتہ ایس لئی گھلّیا۔ پئی کلِیسیاواں دی بابت تُہاڈے اگّے ایہناں گلّاں دی گواہی دے۔ مَیں داؤد دی اصل تے نسل تے صُبح دا چمکدا ہویا تارا ہاں۔</verse>
				<verse number="17">رُوح تے وَوہٹی آکھدے نیں پئی آ تے سُنن والا وی آکھے آ تے جیہڑا تریہایا اے آوے تے جیہڑا چاہے حیاتی دا پانی مُفت لے لَئے۔</verse>
				<verse number="18">مَیں ہر اِک بندے اگّے جیہڑا ایس کتاب دی نبُوّت دِیاں گلّاں سُندا اے گواہی دینا آں۔ پئی جے کوئی بندہ ایہناں وِچ کُجھ وَدھائے تے خُدا ایس کتاب وِچ لِکھیاں ہوئیاں آفتاں اوہدے اُتّے وَدھائے گا۔</verse>
				<verse number="19">تے جے کوئی ایس کتاب دی نبُوّت دِیاں گلّاں وِچوں کُجھ کڈھے تے خُدا اوس زِندگی دے بُوٹے تے پاک شہر وِچوں جِنہاں دا ایس کتاب وِچ ذِکر ہویا اے اوہدا حِصّہ کڈھ چھڈے گا۔</verse>
				<verse number="20">جیہڑا ایہناں گلّاں دی گواہی دیندا اے۔ اوہ ایہہ آکھدا اے۔ پئی بے شک مَیں چھیتی آؤن والا آں۔ آمِین اَے خُداوند یِسُوع آ۔</verse>
				<verse number="21">خُداوند یِسُوع دا فضل پاک لوکاں دے نال رہے۔ آمِین۔</verse>
			</chapter>
		</book>
	</testament>
</bible>