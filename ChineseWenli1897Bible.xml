<?xml version="1.0" encoding="UTF-8"?>
<bible translation="Chinese Bible Wenli 1897 (Traditional) (湛約翰－韶瑪亭文理《新約全書》)" status="Digital edition of the Chinese Wenli New Testament (1897) by John Chalmers (1822-1899) and Martin Schaub (1850-1900). Created by Simon Wong. Digital edition © United Bible Societies, 2018." site="https://www.bible.com/bible/2212/MAT.1.湛約翰－韶瑪亭譯本">
	<testament name="New">
		<book number="40">
			<chapter number="1">
				<verse number="1">押拉函 後、 大衛 之裔、耶穌基督族譜。○</verse>
				<verse number="2">押拉函 生 以塞 、 以塞 生 雅佮 、 雅佮 生 猶大 、與兄弟、</verse>
				<verse number="3">猶大 自 他瑪 氏生 比里士 、 西剌 、 比里士 生 希斯崙 、 希斯崙 生 亞藍 、</verse>
				<verse number="4">亞藍 生 亞米拿答 、 亞米拿答 生 拿順 、 拿順 生 撒門 、</verse>
				<verse number="5">撒門 自 剌合 氏生 波士 、 波士 自 路得 氏生 阿拔 、 阿拔 生 耶西 、</verse>
				<verse number="6">耶西 生 大衛 王○ 大衛 自 烏利亞 妻生 鎖羅門 、</verse>
				<verse number="7">鎖羅門 生 羅波暗 、 羅波暗 生 亞比亞 、 亞比亞 生 亞撒 、</verse>
				<verse number="8">亞撒 生 約沙發 、 約沙發 生 約藍 、 約藍 生 烏西亞 、</verse>
				<verse number="9">烏西亞 生 約覃 、 約覃 生 亞喝士 、 亞喝士 生 希西家 、</verse>
				<verse number="10">希西家 生 馬拿西 、 馬拿西 生 亞門 、 亞門 生 約西亞 、</verse>
				<verse number="11">民見徙於 巴比倫 時、 約西亞 生 耶哥尼亞 、與兄弟。○</verse>
				<verse number="12">徙 巴比倫 後、 耶哥尼亞 生 社里鐵 、 社里鐵 生 鎖羅把伯 、</verse>
				<verse number="13">鎖羅把伯 生 亞比鬱 、 亞比鬱 生 伊利亞金 、 伊利亞金 生 亞所 、</verse>
				<verse number="14">亞所 生 撒鐸 、 撒鐸 生 亞衿 、 亞衿 生 伊律 、</verse>
				<verse number="15">伊律 生 伊利亞撒 、 伊利亞撒 生 馬坦 、 馬坦 生 雅佮 、</verse>
				<verse number="16">雅佮 生 約燮 、是為 馬利亞 之夫、耶穌稱基督者生自 馬利亞 也。○</verse>
				<verse number="17">如是由 押拉函 至 大衛 十四代、由 大衛 至徙 巴比倫 十四代、由徙 巴比倫 至基督十四代。○</verse>
				<verse number="18">夫耶穌基督、其生如左、母 馬利亞 許嫁 約燮 、未于歸、既遇有孕自乎聖神。</verse>
				<verse number="19">其夫 約燮 義人也、不願顯辱之、意欲隱去之。</verse>
				<verse number="20">思此閒、視有主之使見於夢曰、 大衛 之裔 約燮 、勿懼攜取爾妻 馬利亞 、蓋所孕者自聖神也。</verse>
				<verse number="21">彼將生子、爾且稱其名為耶穌、蓋將救其民脫厥罪也。</verse>
				<verse number="22">凡此既成、以盈滿主由先知所言曰、</verse>
				<verse number="23">視彼處女、將孕生子、人稱其名、 以馬內利 、譯即上帝偕我也。</verse>
				<verse number="24">約燮 自寢而興、如主使所命而行、攜取其妻、</verse>
				<verse number="25">未與同室、及至生子、則稱其名為耶穌。○</verse>
			</chapter>
			<chapter number="2">
				<verse number="1">希律 王諸日、耶穌既生於 猶太 之 廢利函 、視有博士數人自東方至 耶路撒冷 、</verse>
				<verse number="2">曰、生而為 猶太 人王者安在、蓋我在東方見其星、故來拜之。</verse>
				<verse number="3">希律 王聞之愕、舉 耶路撒冷 皆然。</verse>
				<verse number="4">乃集諸祭司長民諸士子、問之以基督於何處生。</verse>
				<verse number="5">遂語之曰、在 猶太 之 廢利函 、蓋由先知載曰、</verse>
				<verse number="6">猶大 地 廢利函 乎、在 猶大 之侯中、爾非最小者、蓋將有君自爾是出、以牧我 以色列 民矣。</verse>
				<verse number="7">於是 希律 隱召博士、得以詳聞星見之時。</verse>
				<verse number="8">遂遣之至 廢利函 、云爾往詳訪嬰孩事、遇之則告我、俾我亦來拜之。</verse>
				<verse number="9">博士聞王而去、視有東方所見之星前導、至嬰孩所在、則止其上。</verse>
				<verse number="10">博士見星、喜不自勝。</verse>
				<verse number="11">入屋見嬰孩與母 馬利亞 、俯伏拜嬰孩、啟其藏、以黃金、乳香、沒藥、諸物獻。</verse>
				<verse number="12">且於夢得示、令勿返就 希律 、則由他路往歸己土。○</verse>
				<verse number="13">既往後、視有主之使於夢見 約燮 曰、起、攜嬰孩及母逃入 挨及 、寓彼、待我告爾、蓋 希律 將索嬰孩滅之。</verse>
				<verse number="14">遂起、攜嬰孩及母、夜往 挨及 、</verse>
				<verse number="15">寓彼、至 希律 卒、以盈滿主由先知所言、云、曾召我子出 挨及 矣。</verse>
				<verse number="16">於是 希律 見為博士所戲、怒甚、遣人、以 廢利函 及四境所有之男子、依其詳聞於博士之時、凡二歲以下者殺之。</verse>
				<verse number="17">於是盈滿昔由先知 耶利米 所言、云、</verse>
				<verse number="18">在 拉馬 聞聲、哭泣慟甚、 拉結 哭其諸子、不願受慰、以其無存。○</verse>
				<verse number="19">希律 既卒、視有主之使者在 挨及 、於夢見 約燮 、曰、</verse>
				<verse number="20">起、攜嬰孩及母、往 以色列 地、蓋索嬰孩魂者已死矣。</verse>
				<verse number="21">遂起、攜嬰孩及母至 以色列 地。</verse>
				<verse number="22">但聞 亞基老 繼父 希律 王乎 猶太 、則懼往於彼、乃於夢得示、故適 加利利 境、</verse>
				<verse number="23">至一邑名 拿撒栗 、居之、以盈滿昔由諸先知所言、云、其將稱為 拿撒栗 人矣。○</verse>
			</chapter>
			<chapter number="3">
				<verse number="1">當此諸日、施蘸 約翰 來宣於 猶太 之野、</verse>
				<verse number="2">曰、爾其悔志、蓋天國邇矣。</verse>
				<verse number="3">此乃昔由先知 以賽亞 所言者、曰、謹於野者其聲云、備主路、直其徑。</verse>
				<verse number="4">夫 約翰 衣駝毛、腰皮帶、食則蝗蟲野蜜。</verse>
				<verse number="5">於是 耶路撒冷 、盡 猶太 、 約但 四方、咸出就之、</verse>
				<verse number="6">在 約但 河受其蘸、認己罪。</verse>
				<verse number="7">約翰 見 法利賽 、 撒都該 人多就其蘸、語之曰、蝮類乎、誰示爾逃避方來之怒乎。</verse>
				<verse number="8">故爾惟結果堪於悔志、</verse>
				<verse number="9">勿以為內自云、我有 押拉函 為父、蓋我告爾、上帝能自此石而起諸子于 押拉函 。</verse>
				<verse number="10">今也斧置諸樹根、故凡樹不結美果者、被伐而投火。</verse>
				<verse number="11">我乃蘸爾於水、以致悔志、但後我來者力勝於我、其履我亦不足提、彼將蘸爾於聖神及火。</verse>
				<verse number="12">其手執箕、將簸淨厥場、斂麥入倉、而燒糠以不滅之火。○</verse>
				<verse number="13">時耶穌來自 加利利 、至 約但 、就 約翰 以受其蘸。</verse>
				<verse number="14">約翰 辭曰、我須受蘸於爾、爾乃就我乎。</verse>
				<verse number="15">惟耶穌應語之曰、今姑容諸、我儕宜如是以盈滿諸義。乃容之。</verse>
				<verse number="16">耶穌既蘸、即自水而上、乃見諸天為之開。遂見上帝之神如鴿降臨其上、</verse>
				<verse number="17">又自諸天有聲、云、此我愛子我所喜悅。○</verse>
			</chapter>
			<chapter number="4">
				<verse number="1">於是神引耶穌適野受試於魔。</verse>
				<verse number="2">禁食既四十日夜、後遂飢、</verse>
				<verse number="3">試者至語之曰、爾若上帝子、則語此諸石使為餅。</verse>
				<verse number="4">惟彼應日、經載云、人將生、不第藉餅、乃藉上帝口凡所出之言。</verse>
				<verse number="5">魔則攜之至聖邑、置之殿頂、</verse>
				<verse number="6">謂之曰、爾若上帝子、自投下、蓋經載云、將為爾命厥眾使、將手扶爾、免爾足觸石。</verse>
				<verse number="7">耶穌語之曰、經亦載云、勿試主、爾之上帝。</verse>
				<verse number="8">魔復攜之、登最高山、以天下萬國、與其榮華、示之。</verse>
				<verse number="9">語之曰、若俯伏拜我、此皆以予爾。</verse>
				<verse number="10">耶穌則告之曰、 撒但 退、蓋載經云、爾將拜主、爾之上帝、獨崇事焉。</verse>
				<verse number="11">於是魔去之。乃見有諸使至役事之。</verse>
				<verse number="12">耶穌聞 約翰 被付、乃往 加利利 、</verse>
				<verse number="13">又去 拿撤栗 、至 迦百農 居焉、其地濱海、在 西布倫   納大利 境、</verse>
				<verse number="14">以盈滿昔由先知 以賽亞 所言云、</verse>
				<verse number="15">西布倫 地、 納大利 地、沿海之路、 約但 河外、列邦之 加利利 、</verse>
				<verse number="16">坐暗之民、已見大光、坐死地陰翳者、有光昇及之。○</verse>
				<verse number="17">自是耶穌始宣曰、爾其悔志、蓋天國邇矣。○</verse>
				<verse number="18">遊行 加利利 海濱、見 西門 稱 彼得 與兄弟 安得寥 、二兄弟施罟於海、蓋漁者也。</verse>
				<verse number="19">謂之曰、爾來於我後、我將使爾為漁人之漁焉。</verse>
				<verse number="20">即舍網從之。</verse>
				<verse number="21">由此而往。復見 西比太 子 雅佮 與兄弟 約翰 、二兄弟偕父 西比太 在舟補網、又召之。</verse>
				<verse number="22">即舍舟及父以從。○</verse>
				<verse number="23">耶穌周行 加利利 、在諸會堂教誨、宣國之福音、醫民閒諸疾諸病、</verse>
				<verse number="24">聲名揚遍 敘利亞 、人攜諸負病、及殊疾苦、鬼祟、瘨癇、癱瘓者、就焉、遂醫之。</verse>
				<verse number="25">有自 加利利 、 低加波里 、 耶路撒冷 、 猶太 、 約但 外、大眾從之。○</verse>
			</chapter>
			<chapter number="5">
				<verse number="1">耶穌見眾、遂登山、既坐、門徒就焉。</verse>
				<verse number="2">啟口教之曰、</verse>
				<verse number="3">福矣、神貧者、以其有天國也。</verse>
				<verse number="4">福矣、哀慟者、以其將受慰也。</verse>
				<verse number="5">福矣、溫柔者、以其將嗣土地也。</verse>
				<verse number="6">福矣、飢渴慕義者、以其將得飽也。</verse>
				<verse number="7">福矣、矜恤者、以其將見矜恤也。</verse>
				<verse number="8">福矣、心清者、以其將見上帝也。</verse>
				<verse number="9">福矣、致和者、以其將稱為上帝子也。</verse>
				<verse number="10">福矣、為義故而見窘逐者、以其有天國也。</verse>
				<verse number="11">福矣、若為我故而人將詬誶爾、窘逐爾、以諸惡而妄謗爾。</verse>
				<verse number="12">爾惟欣喜歡樂、以在天爾之賞為大、蓋爾前諸先知、人亦如是窘逐之也。○</verse>
				<verse number="13">爾乃地之鹽、鹽失其味、何以鹽之、後無所用、惟棄於外、為人踐耳</verse>
				<verse number="14">爾乃世之光。邑建於山、不能隱藏。</verse>
				<verse number="15">人然燈、不置斗下、乃在几上、則普照屋中人也</verse>
				<verse number="16">如是、爾之光、其照乎人前、俾見爾美行、而榮爾在天之父焉。○</verse>
				<verse number="17">勿意我來壞律法、或先知也我來非以壞、乃以盈滿。</verse>
				<verse number="18">蓋我誠告爾、天地未逝、律法一點一畫決不逝、迨萬事成矣</verse>
				<verse number="19">故毀此誡至微之一、又如是教人者、在天國將謂之至微、惟行此教此者、在天國將謂之大矣。</verse>
				<verse number="20">蓋我告爾、倘爾之義無以溢乎士子 法利賽 人之義、決不進於天國也。○</verse>
				<verse number="21">爾聞有言於古人、曰、勿殺、殺則干乎鞫。</verse>
				<verse number="22">惟我告爾、凡怒兄弟者干乎鞫、語兄弟曰、啦咖者、干乎公會、曰愚蠢者、干乎 釁暗谷 火。</verse>
				<verse number="23">故爾若獻爾禮物至壇時、而記兄弟與爾有隙、</verse>
				<verse number="24">則留爾禮物於壇前、先往和乃兄弟、後來獻爾禮物。</verse>
				<verse number="25">直至同在途閒、急與訟爾者和、恐彼付爾於士師、士師付爾於隸、遂投爾於獄。</verse>
				<verse number="26">我誠告爾、毫釐未償、決不出彼也。○</verse>
				<verse number="27">爾聞有言、勿淫。</verse>
				<verse number="28">惟我告爾、視婦女而動慾者、心已淫之矣。</verse>
				<verse number="29">設也、右目蹇礙乎爾、則抉而棄之、寧百體喪一、勿全身投 釁暗谷 。</verse>
				<verse number="30">設也、右手蹇礙乎爾、則斷而棄之、寧百體喪一、勿全身往 釁暗谷 。</verse>
				<verse number="31">又言、若人去妻、其以離書予之。</verse>
				<verse number="32">惟我告爾、非姦故而去妻、是使之為淫也。娶所去者、亦行淫也。○</verse>
				<verse number="33">爾又聞有言於古人、曰、勿背誓、爾誓則必償之於主。</verse>
				<verse number="34">惟我告爾、概勿誓、勿指天、以天乃上帝座也。</verse>
				<verse number="35">勿指地、以地乃其足凳也、勿指 耶路撒冷 以 耶路撒冷 乃大君之邑也。</verse>
				<verse number="36">亦勿指爾首而誓、以其一髮、爾不能使黑白也。</verse>
				<verse number="37">顧爾之言惟是是、否否、溢於此則自乎惡也。○</verse>
				<verse number="38">爾聞有言、目償目、齒償齒、</verse>
				<verse number="39">惟我告爾、勿禦惡、有人批爾右頰、轉他頰向之、</verse>
				<verse number="40">有人願訟爾、取爾裏衣、外服亦讓之。</verse>
				<verse number="41">有人強爾行一里、則偕行二里。</verse>
				<verse number="42">求爾者予之、願借爾者勿卻。○</verse>
				<verse number="43">爾聞有言、爾鄰者愛之、敵者惡之。</verse>
				<verse number="44">惟我告爾、敵爾者愛之、窘逐爾者為之祈禱、</verse>
				<verse number="45">俾得為爾父在天者諸子、蓋彼使其日升於惡及善、雨降乎義不義者也。</verse>
				<verse number="46">爾而愛愛爾者有何賞耶、諸稅吏不亦為是乎。</verse>
				<verse number="47">爾獨問安兄弟、有何溢於人耶、列邦人不亦為是乎。</verse>
				<verse number="48">故爾其尚純全、若爾天父純全焉○</verse>
			</chapter>
			<chapter number="6">
				<verse number="1">慎勿行爾之義於人前、使見於人、若然、則無有賞於爾在天之父矣。○</verse>
				<verse number="2">故施濟時、勿吹角於前、若偽善者、在會堂街路所為、俾得榮於人。我誠告爾、彼已有其賞矣。</verse>
				<verse number="3">惟爾施濟時、勿俾左手知右手所為、</verse>
				<verse number="4">使爾之濟在隱中、則爾父鑒於隱者、將以報爾。○</verse>
				<verse number="5">爾祈禱時、毋若偽善、好立會堂街隅、祈禱、俾得見於人。我誠告爾、彼已有其賞矣。</verse>
				<verse number="6">惟爾祈禱、入於密室、閉門、祈爾隱中之父、爾父鑒於隱者將以報爾。</verse>
				<verse number="7">又祈禱時、勿反覆如列邦人、彼以為言多乃得聲聞也。</verse>
				<verse number="8">故勿效之、蓋未求之先、爾所需者、爾父識之。</verse>
				<verse number="9">故如是祈禱云、我父在天、爾名其聖。</verse>
				<verse number="10">爾國來格。爾旨得成、在地若天。</verse>
				<verse number="11">所需日糧、今日錫我。</verse>
				<verse number="12">免我諸負、如我免人。</verse>
				<verse number="13">導勿入試、惟脫出惡。 或加四句云、以國權榮、皆爾所有、爰及世世、誠所願也。</verse>
				<verse number="14">蓋爾免人過端、爾天父亦將免爾。</verse>
				<verse number="15">爾不免人過端、爾父亦將不免爾過端。○</verse>
				<verse number="16">又爾禁食時、毋似偽善者、憂色、蓋彼蔑面、使禁食見於人。我誠告爾、彼已有其賞矣。</verse>
				<verse number="17">惟爾禁食時膏首、靧面、</verse>
				<verse number="18">勿使禁食見於人、乃見於爾隱中之父、爾父鑒於隱者、將以報爾。○</verse>
				<verse number="19">勿積爾藏於地、朽蠹蝕蔑、盜穴而竊之處、</verse>
				<verse number="20">惟積爾藏於天、朽與蠹皆不蝕蔑、盜不穴不竊之處、</verse>
				<verse number="21">蓋爾藏所在、爾心亦將在焉。</verse>
				<verse number="22">夫身之燈、目也、故爾目純、則全身光。</verse>
				<verse number="23">爾目惡、則全身暗。爾衷之光若暗、其暗大哉。</verse>
				<verse number="24">無人能事二主、將或惡此愛彼、抑重此輕彼。爾不能事上帝、又事貨財也。</verse>
				<verse number="25">故我告爾、勿為爾魂慮、何以食、何以飲、抑爾身何以衣。魂非大於糧、身非大於衣乎。</verse>
				<verse number="26">試觀天之飛鳥、不稼不穡、無積於倉、爾天父且養之。爾豈不貴於彼多乎。</verse>
				<verse number="27">爾曹誰能以思慮延齡一刻乎。</verse>
				<verse number="28">曷為衣服慮耶。試思地之百合花、如何而長、不勞不紡、</verse>
				<verse number="29">惟我告爾、當 鎖羅門 、榮華之極、其衣不及此花之一。</verse>
				<verse number="30">且夫地草、今日尚存、明日投爐、上帝猶衣被之若此、況爾小信者乎。</verse>
				<verse number="31">故勿慮云、我何以食、何以飲、何以衣。</verse>
				<verse number="32">蓋凡此者、列邦人求之、而爾天父識此皆爾所需。</verse>
				<verse number="33">惟先求其國與義、而此將悉加諸爾。</verse>
				<verse number="34">故勿為明日慮、明日將自慮其慮。是日之患、於是日足矣。○</verse>
			</chapter>
			<chapter number="7">
				<verse number="1">勿擬、使不見擬。</verse>
				<verse number="2">蓋爾以何擬而擬、將見擬亦如是、爾以何量而度、將以度于爾亦然。</verse>
				<verse number="3">且何爾視兄弟目中之毫末、而不思己目中之梁木耶。</verse>
				<verse number="4">將何以語兄弟曰、爾目毫末、容我去之、而己目中竟有梁木乎。</verse>
				<verse number="5">偽善者乎、先去爾目中梁木、方將明見、以去兄弟目中毫末也。○</verse>
				<verse number="6">勿以聖物予狗、勿以爾珠投豕前、恐彼足踐之、轉而噬爾。○</verse>
				<verse number="7">求則予爾、尋則遇之、扣門則啟諸爾。</verse>
				<verse number="8">蓋凡求者得也、尋者遇也、扣門者得啟也。</verse>
				<verse number="9">爾中孰有子、求餅而予之石、</verse>
				<verse number="10">求魚而予之蛇乎。</verse>
				<verse number="11">爾曹雖惡、尚識以善賚子爾諸子、何況爾父在天、不以善物予求之者乎。</verse>
				<verse number="12">故凡爾願人施諸己、亦如是施諸人、蓋此律法先知也。○</verse>
				<verse number="13">爾其入窄門、蓋引而之亡、其門也闊、其路也寛、入之者多、</verse>
				<verse number="14">引而之生、其門也窄、其路也狹、遇之者少。○</verse>
				<verse number="15">謹防偽先知、其就爾衣以羊衣、內為殘狼。</verse>
				<verse number="16">將自其果而真知之。豈自荊棘摘葡萄、自蒺藜摘無花果乎</verse>
				<verse number="17">善樹結美果、腐樹結惡果</verse>
				<verse number="18">善樹不能結惡果腐樹不能結美果</verse>
				<verse number="19">凡樹不結美果者、被伐而投火。</verse>
				<verse number="20">故爾將自其果而真知之。</verse>
				<verse number="21">非凡謂我曰、主也、主也者、將入天國、惟行我父在天之旨者耳。</verse>
				<verse number="22">當日多人將語我云、主也、主也、我非以爾名為先知言、以爾名逐鬼、以爾名多行諸能乎</verse>
				<verse number="23">我將明告之曰、我未嘗知爾、作不法者、其離我去矣</verse>
				<verse number="24">是故凡聞我此言而行之者、將譬智人、建屋磐上、</verse>
				<verse number="25">雨降、潦行、風吹、侵屋、而不傾覆、因基磐上。</verse>
				<verse number="26">凡聞我此言而不行之者、將譬愚人、建屋沙上、</verse>
				<verse number="27">雨降、潦行、風吹、撞屋、遂以傾覆、而傾覆者大也。○</verse>
				<verse number="28">耶穌言竟、眾奇異其教、</verse>
				<verse number="29">蓋教之若操權者然、不同士子也。○</verse>
			</chapter>
			<chapter number="8">
				<verse number="1">下山大眾從之。</verse>
				<verse number="2">乃見有癩者就而拜之曰、主若願、能潔我。</verse>
				<verse number="3">遂伸手捫之曰、我願、爾惟潔。癩即潔。</verse>
				<verse number="4">耶穌告之曰、慎勿語人、乃往示己於祭司、獻 摩西 所命之禮、以為眾證。○</verse>
				<verse number="5">入 迦百農 有百夫長、就而求之曰、</verse>
				<verse number="6">主、我僕癱瘓、臥屋甚苦。</verse>
				<verse number="7">告之曰、我來、將醫之。</verse>
				<verse number="8">百夫長應曰、主臨我舍、我不足當、第發一言僕將愈、</verse>
				<verse number="9">蓋我亦權下人、我之下有兵、言此往則往、言彼來則來、言僕行是則行是。</verse>
				<verse number="10">耶穌聞而奇之、語從者曰、我誠告爾、在 以色列 中、亦未遇如是之大信也。</verse>
				<verse number="11">我又告爾、自東自西、多人將至、與 押拉函 、 以塞 、 雅佮 、席坐於天國、</verse>
				<verse number="12">惟國之諸子、將逐出於域外暗、在彼則有哭泣切齒矣。</verse>
				<verse number="13">耶穌語百夫長曰、往、如爾信、為爾成之。於此時刻僕愈。○</verse>
				<verse number="14">耶穌入 彼得 屋、見其妻之母偃臥病熱。</verse>
				<verse number="15">捫厥手、熱即退、婦起而役事之。</verse>
				<verse number="16">既暮、有攜多鬼祟者就之、乃一言逐神、醫諸病者、</verse>
				<verse number="17">以盈滿昔由先知 以賽亞 所言云、彼嘗受我恙、負我病。○</verse>
				<verse number="18">耶穌見大眾環己、則命濟彼岸。</verse>
				<verse number="19">有一士子至、語之曰、師乎、我將從爾、不論何之。</verse>
				<verse number="20">耶穌告之曰、野狐有穴、天鳥有巢、惟人之子、無枕首之所也</verse>
				<verse number="21">又一門徒語之曰、主、許我先往葬父。</verse>
				<verse number="22">惟耶穌告之曰、從我、容諸死者葬其死者。○</verse>
				<verse number="23">既登舟、門徒從之。</verse>
				<verse number="24">乃見有大振於海、浪蔽舟、而耶穌睡。</verse>
				<verse number="25">門徒就而起之、曰、主、救也、我亡矣。</verse>
				<verse number="26">謂之曰、小信者乎、何怯耶。乃起、斥風與海、遂大平息。</verse>
				<verse number="27">其人奇、曰、彼何人斯、風與海亦順之也。○</verse>
				<verse number="28">既濟、至 加大拉 人地、遇鬼祟者二、自墓出、甚猛、以致無克過彼路者。</verse>
				<verse number="29">乃見其呼曰、上帝子乎、我與爾何與、時未至、爾來此苦我乎。</verse>
				<verse number="30">遠有群豕方食。</verse>
				<verse number="31">鬼求之曰、若逐我、則遣我入群豕。</verse>
				<verse number="32">語之曰、往。鬼出、而入豕、乃見全群突落山坡、投海、死於水。</verse>
				<verse number="33">牧者奔、入邑、以諸事、及鬼祟者之所遇、告人</verse>
				<verse number="34">乃見舉邑出迎耶穌。及見之、請出其境。○</verse>
			</chapter>
			<chapter number="9">
				<verse number="1">登舟、而濟、歸故邑。</verse>
				<verse number="2">乃見有舁癱瘓、臥床者來。耶穌見其信、語癱瘓者、曰、子、壯爾心、爾罪赦矣。</verse>
				<verse number="3">又有士子數人內自謂斯人偕讟。</verse>
				<verse number="4">耶穌識其意、曰、爾心何懷惡念乎</verse>
				<verse number="5">言爾罪赦、與言、爾起而行、孰易。</verse>
				<verse number="6">但令爾識、人子在地有權以赦罪。於是指癱瘓者曰、起、取床以歸爾家。</verse>
				<verse number="7">即起而往歸其家。</verse>
				<verse number="8">眾見而懼、榮上帝、以權若斯予人也。○</verse>
				<verse number="9">耶穌由是經行、見一人名馬太、坐於稅關、謂之曰、從我。遂起、從之。○</verse>
				<verse number="10">耶穌席坐於屋時、乃見有多稅吏及罪人至、偕耶穌與門徒坐。</verse>
				<verse number="11">法利賽 人見之、語其門徒、曰、何爾師與稅吏罪人同食乎。</verse>
				<verse number="12">耶穌聞之、曰、健者不需醫、惟病者需之。</verse>
				<verse number="13">但往學、我願矜恤、不願祭祀、為何意。蓋我來、非召義人、乃罪人耳。○</verse>
				<verse number="14">時 約翰 之門徒就耶穌曰、我儕、與法利賽人、往往禁食、惟爾門徒不禁食何也。</verse>
				<verse number="15">耶穌語之曰、新郎同在、賀婚者豈能哀乎、惟諸日將至、新郎將見取而去之、則將禁食耳。</verse>
				<verse number="16">未有以新布而綴舊衣者、蓋填補反損其衣、而綻尤甚。</verse>
				<verse number="17">未有以新酒入舊囊者、若然、則囊裂、酒漏、其囊亦敗。人惟以新酒入新囊、斯兩者全矣。○</verse>
				<verse number="18">言此之時、視有宰來拜之曰、我女甫死、惟來、手按之、將生。</verse>
				<verse number="19">耶穌起從之、門徒亦然。</verse>
				<verse number="20">乃見有婦、血漏十二年、就後捫其衣繸。</verse>
				<verse number="21">蓋內自謂、第捫其衣得救。</verse>
				<verse number="22">惟耶穌回而見之曰、女、壯爾心、爾信已救爾。自此時刻婦得救矣。</verse>
				<verse number="23">耶穌入宰者之屋、見吹龠者、及眾號咷、</verse>
				<verse number="24">曰、退、蓋女非死、乃睡耳。眾哂之。</verse>
				<verse number="25">但既遣眾出、則入、執其手、而女起。</verse>
				<verse number="26">於是聲聞揚遍斯地。○</verse>
				<verse number="27">耶穌由是經行、有二瞽者從之、呼曰 大衛 之裔、矜恤我。</verse>
				<verse number="28">既入屋、瞽者就之。耶穌謂之曰、爾信我能為此否。對曰、主然。</verse>
				<verse number="29">於是捫其目、曰、依爾之信、為爾成矣。</verse>
				<verse number="30">其目即開。耶穌嚴戒之、曰、慎勿令人知</verse>
				<verse number="31">惟彼出遍揚其名於斯地。○</verse>
				<verse number="32">二人出時、適有攜一瘖啞而鬼祟者就之。</verse>
				<verse number="33">鬼逐、啞言、而眾奇曰、 以色列 中未嘗見若是也。</verse>
				<verse number="34">惟法利賽人日、彼於諸鬼之君逐鬼耳。○</verse>
				<verse number="35">耶穌周遊邑鄉、在會堂教誨、宣國之福音、醫諸疾諸病。</verse>
				<verse number="36">惟見眾而惻憫之、以其困苦、流離、猶羊無牧。</verse>
				<verse number="37">於是告門徒曰、穡多工少。</verse>
				<verse number="38">爾其求穡主、促工就其穡焉。</verse>
			</chapter>
			<chapter number="10">
				<verse number="1">耶穌乃召十二門徒、予之權乎不潔神以逐之、又醫諸疾諸病。○</verse>
				<verse number="2">十二使徒之名如左、首 西門 稱 彼得 、及兄弟 安得寥 、 西比太 子 雅佮 及兄弟 約翰 、</verse>
				<verse number="3">腓立 、 巴多羅買 、 多馬 、稅吏 馬太 、 亞利腓 子 雅佮 、 撻大 、</verse>
				<verse number="4">憤烈者 西門 、 加略 人 猶大 、即付耶穌者。</verse>
				<verse number="5">耶穌遣此十二者、敕之曰、列邦之途勿往、 三馬利亞 之邑勿入。</verse>
				<verse number="6">寧就 以色列 室之亡羊也。</verse>
				<verse number="7">往、則宣曰、天國邇矣。</verse>
				<verse number="8">惟醫病、起死、潔癩、逐鬼。爾惠然而受、其惠然而予。</verse>
				<verse number="9">金、銀、銅勿備於帶、</verse>
				<verse number="10">途間勿袋、勿二衣、勿履、勿杖、蓋工堪得其食也。</verse>
				<verse number="11">入邑、或鄉、問孰為堪者、則居彼至出時。</verse>
				<verse number="12">入其屋、則祈之安。</verse>
				<verse number="13">其屋若堪、爾之和且臨之、不堪也爾之和歸諸己。</verse>
				<verse number="14">不接爾不聽爾言者、出其屋其邑、拂走足塵</verse>
				<verse number="15">我誠告爾、當鞫日、 所多馬 、 蛾摩拉 地、較斯邑其尤易受也。○</verse>
				<verse number="16">視我遣爾似羊在狼中、故爾其為智如蛇、馴如鴿。</verse>
				<verse number="17">惟謹防若人、蓋將付爾於公會、鞭爾於會堂、</verse>
				<verse number="18">且爾亦將為我故、見曳於侯王前、為證於眾、及列邦人</verse>
				<verse number="19">惟付爾之時、勿慮何以言、何所言、時刻至、將予爾以何言也。</verse>
				<verse number="20">蓋非爾自言、乃爾父之神在爾衷言者也。</verse>
				<verse number="21">兄弟將付兄弟於死、父之於子亦然。子女將起叛父母而死之。</verse>
				<verse number="22">而爾因我名將見惡於眾。惟至終能忍者將得救也。</verse>
				<verse number="23">此邑窘逐爾、則逃彼邑、我誠告爾、 以色列 諸邑、爾決未將就、而人子至矣。○</verse>
				<verse number="24">徒不踰師、僕不踰主。</verse>
				<verse number="25">徒如師、僕如主、足矣。設有呼家主為 別西卜 、況其家人乎。</verse>
				<verse number="26">故勿懼之、蓋未有掩而不啟、隱而不知。</verse>
				<verse number="27">我於暗中告爾者、其言之於光、爾聞於耳者、宣之於屋上。</verse>
				<verse number="28">殺身而不能殺魂者、勿懼、寧懼能滅身及魂於 釁暗谷 者。</verse>
				<verse number="29">二雀非一分銀賣乎、然非爾父、其一不隕地。</verse>
				<verse number="30">而爾髮亦盡見數。</verse>
				<verse number="31">故勿懼、爾比多雀尤貴也。</verse>
				<verse number="32">是以凡認我於人前、我亦將認之於我在天之父前。</verse>
				<verse number="33">若非我於人前、我亦將非之於我在天之父前。○</verse>
				<verse number="34">勿意我來投和於地、我來非以投和、乃刃耳</verse>
				<verse number="35">蓋我來俾男疏其父、女疏其母、婦疏其姑</verse>
				<verse number="36">而人之仇敵、即已之家人矣。</verse>
				<verse number="37">好父母過於我者、不堪乎我也、好子女過於我者、不堪乎我也。</verse>
				<verse number="38">不取己之十字架、而從我後者、亦不堪乎我也。</verse>
				<verse number="39">得其魂者將喪之、為我故而喪魂者將得之。○</verse>
				<verse number="40">接爾者即接我、接我者即接遣我者也。</verse>
				<verse number="41">入先知名而接先知者、將受先知之賞、入義人名而接義人者、將受義人之賞。</verse>
				<verse number="42">若入門徒名、第以杯水飲此小子之一者、我誠告爾、彼決不將失其賞也。○</verse>
			</chapter>
			<chapter number="11">
				<verse number="1">耶穌既命十二門徒畢、乃離彼往其諸邑、教誨、宣傳。○</verse>
				<verse number="2">約翰 在獄聞基督所行、</verse>
				<verse number="3">由其門徒寄語、曰、來者爾乎、抑他人是冀乎。</verse>
				<verse number="4">耶穌應語之曰、即爾所聞所見、往告 約翰 、</verse>
				<verse number="5">瞽者見、跛者行、癩者潔、聾者聽、死者起、貧者聞福音。</verse>
				<verse number="6">凡終不見礙於我者福矣。</verse>
				<verse number="7">門徒往時、耶穌舉 約翰 告眾曰、爾出野何觀耶、葦動於風乎。</verse>
				<verse number="8">抑爾出何見耶、人衣軟毳乎。視被軟毳者在王室也</verse>
				<verse number="9">然則爾出何為也、見先知乎。是也、我告爾亦溢於先知也。</verse>
				<verse number="10">此人即經所指云、視我遣我使在爾面前、修備爾前路。</verse>
				<verse number="11">我誠告爾、婦之所生、未有起而大於施蘸 約翰 者、然在天國之微者、猶大於彼。</verse>
				<verse number="12">自施蘸 約翰 諸日至今、天國被強取、而強者奪之。</verse>
				<verse number="13">蓋諸先知及律法嘗為先知言、至 約翰 。</verse>
				<verse number="14">若爾願承之、此乃方來之 伊利雅 也。</verse>
				<verse number="15">有耳聽者其聽諸</verse>
				<verse number="16">斯世將何以比之。比孩童坐諸市、而呼其侶、曰、</verse>
				<verse number="17">我向爾吹龠、爾不舞、我舉哀、爾不僻</verse>
				<verse number="18">蓋 約翰 至、不食不飲、人曰、有鬼。</verse>
				<verse number="19">人子至、隨食隨飲、人曰、視彼嗜食甘酒之人、稅吏罪人之友然智未不自諸智子而見義。○</verse>
				<verse number="20">時耶穌以其多行諸能之邑不悔志者詬之。</verse>
				<verse number="21">禍哉、 哥拉晉 乎、禍哉、 廢賽大 乎、蓋在爾中所行諸能、若行於 堆羅 、 西頓 、則早衣麻、蒙灰、而悔志矣。</verse>
				<verse number="22">然我語爾、當鞫日、 堆羅 、 西頓 、較爾其尤易受也。</verse>
				<verse number="23">迦百農 乎、曾舉至天者、爾將下陰府、蓋在爾中所行諸能、若行於 所多馬 則至今日猶存。</verse>
				<verse number="24">然我告爾、當鞫日、 所多馬 地較爾、其尤易受也。○</verse>
				<verse number="25">當時耶穌應言曰、父乎、天地主也、我稱爾、以此諸事於智者聽者嘗隱之、於赤子嘗啟之。</verse>
				<verse number="26">父乎、然矣、蓋如是、於爾面前為悅也。</verse>
				<verse number="27">萬有本吾父已付我、父外無真知子、子及子欲啟示之者外無真知父。</verse>
				<verse number="28">凡勞苦負重者、就我、我將安爾。</verse>
				<verse number="29">我心溫柔、謙遜、負我軛而學夫我、爾魂將得安。</verse>
				<verse number="30">蓋我軛易、我負輕也。○</verse>
			</chapter>
			<chapter number="12">
				<verse number="1">當時耶穌於安息日、行由麥田、門徒飢、遂始摘穗而食。</verse>
				<verse number="2">法利賽人見則語之曰、視爾門徒、為不可為於安息也。</verse>
				<verse number="3">但耶穌語之曰、爾未讀 大衛 及從者飢時所為乎。</verse>
				<verse number="4">乃入上帝室食陳設之餅非彼可食亦非從者可食、惟祭司可耳。</verse>
				<verse number="5">抑未讀律法所載、當安息日、祭司在殿、犯安息、而無辜乎。</verse>
				<verse number="6">惟我告爾、有大於殿者在此。</verse>
				<verse number="7">但爾、若早知、我願矜恤不願祭祀之謂、則不罪無辜者矣。</verse>
				<verse number="8">蓋人子為安息之主也。○</verse>
				<verse number="9">去彼處、入其會堂、</verse>
				<verse number="10">乃見有人枯一手者。眾問耶穌曰、安息日施醫可乎、意得訟之、</verse>
				<verse number="11">乃語之曰、爾中孰有一羊、或安息日、陷坑、不執而起之乎。</verse>
				<verse number="12">夫人之於羊其貴何如耶。是以安息日為善可也。</verse>
				<verse number="13">遂告其人曰、伸手。伸、即復全如他手。</verse>
				<verse number="14">法利賽人出、共謀何以滅之。</verse>
				<verse number="15">耶穌知、遂離彼、而從者多、皆為之醫、</verse>
				<verse number="16">戒勿彰之、</verse>
				<verse number="17">以盈滿昔由先知 以賽亞 所言云、</verse>
				<verse number="18">視我之選僕、我所愛而魂悅、我神將賦之、告列邦以鞫決、</verse>
				<verse number="19">彼不爭不喧、街衢人不聞聲、</verse>
				<verse number="20">不折既傷葦、不滅燈燼餘明、迨申鞫至勝、</verse>
				<verse number="21">列邦望於其名。○</verse>
				<verse number="22">時有攜一人鬼祟、瞽而瘖者來、耶穌醫之、使瞽而瘖且言且見。</verse>
				<verse number="23">眾皆駭異、曰、此 大衛 之裔乎。</verse>
				<verse number="24">惟法利賽人聞之曰、此人逐鬼無非在於君諸鬼者 別西卜 耳。</verse>
				<verse number="25">耶穌識其意、語之曰、凡有國自相分爭、致廢墟、邑或家自相分爭將不立。</verse>
				<verse number="26">撒但 逐 撒但 、是自相分爭也、其國何以立哉。</verse>
				<verse number="27">使我在於 別西卜 逐鬼、則爾子弟逐鬼在誰乎、彼將擬爾矣。</verse>
				<verse number="28">惟我若在上帝之神逐鬼、則上帝之國臨爾矣。</verse>
				<verse number="29">何能入力士之屋刼其器、非先縛力士後刼其屋乎。</verse>
				<verse number="30">不我共者逆我、非與我斂者散也。</verse>
				<verse number="31">故我告爾、人諸罪惡謗讟將赦、惟謗讟夫神者、不赦、</verse>
				<verse number="32">出言誹人子者、將赦、惟誹聖神者、今之世方來之世皆不赦。</verse>
				<verse number="33">謂樹美其果亦美、謂樹腐其果亦腐、蓋自果而知樹矣。</verse>
				<verse number="34">蝮類乎、爾既惡、何能言善。蓋自心之溢、其口言諸。</verse>
				<verse number="35">善人自其善藏發諸善、惡人自其惡藏發諸惡。</verse>
				<verse number="36">我告爾、凡人所出閒言者、於鞫日將理論之。</verse>
				<verse number="37">蓋將自爾言而義爾、亦自爾言而罪爾。○</verse>
				<verse number="38">時有士子及法利賽數人應之、曰、師歟、我願觀乎爾之兆。</verse>
				<verse number="39">惟彼應語之曰、姦惡之世求兆、而先知 約拿 兆之外無兆予之。</verse>
				<verse number="40">蓋如 約拿 三日三夜在鯨腹、人子亦將三日三夜在地心也。</verse>
				<verse number="41">尼尼微 人與此世共在鞫、將起而定其非、蓋彼因 約拿 所宣而悔志、且視大於 約拿 在此乎。</verse>
				<verse number="42">南方女王與此世共在鞫、將興而定其非、以彼來自地極、聽 鎖羅門 之智、且視大於 鎖羅門 在此乎。</verse>
				<verse number="43">夫不潔神離人遊行旱地、求安不得</verse>
				<verse number="44">於是曰、將歸所出之室、既至、遇其處寂、掃除、修飾</verse>
				<verse number="45">遂往攜七神、惡於己者、入而居之、其人之後事較前尤劇。此惡世將亦如是。○</verse>
				<verse number="46">與眾言時、視有其母及兄弟立於外求與之言、</verse>
				<verse number="47">或語之曰、視爾母及爾兄弟立於外、求與爾言。</verse>
				<verse number="48">乃應語告之者曰、何者為我母、何者為我兄弟乎。</verse>
				<verse number="49">遂伸手指門徒日、視我母、我兄弟。</verse>
				<verse number="50">蓋凡行我父在天之旨者、即我兄弟、姊妹、及母也、○</verse>
			</chapter>
			<chapter number="13">
				<verse number="1">是日耶穌出屋、坐海濱。</verse>
				<verse number="2">集就之者大眾、以致其登舟而坐、眾皆立岸。</verse>
				<verse number="3">乃多端設譬、于之言曰、視有播者出而播種、</verse>
				<verse number="4">播時有落路旁者、鳥至盡食之、</verse>
				<verse number="5">有落磽地者、彼土無多、因土不深、其萌速發、</verse>
				<verse number="6">日出則焦、無根而槁。</verse>
				<verse number="7">有落棘上者、棘起哽之、</verse>
				<verse number="8">有落美壤者、結實或百倍、或六十倍、或三十倍。</verse>
				<verse number="9">有耳者其聽諸。○</verse>
				<verse number="10">門徒就而語之、曰、爾設譬言干眾、何也。</verse>
				<verse number="11">應語之曰、天國之奧、予爾知之、彼則不予。</verse>
				<verse number="12">蓋凡有者將予之、而其有溢、無者井其所有亦將奪之</verse>
				<verse number="13">故我設譬言之、以其視而不視、聽而不聽、亦不悟也。</verse>
				<verse number="14">于彼則盈滿 以賽亞 先知言云、爾以聽將聽而決不悟、爾以視將視而決不見、</verse>
				<verse number="15">蓋此民心頓頑、耳聽急、自閉其目、免以目見、耳聽、心悟、及轉改、而我醫之。</verse>
				<verse number="16">然爾目福矣、以其視也、爾耳福矣、以其聽也。</verse>
				<verse number="17">我誠告爾、昔多先知、及義人、欲見爾所視而不之見、欲聽爾所聽、而不之聽。</verse>
				<verse number="18">夫播權之譬、爾其聽之。</verse>
				<verse number="19">凡聽國之道而不悟、惡者至、奪其心中所播。此播於路旁者也。</verse>
				<verse number="20">播於磽地者、乃人聽道、即喜受之、</verse>
				<verse number="21">惟內無根、則亦暫耳、乃為道而遇難、窘逐、遂而蹇礙。</verse>
				<verse number="22">播於棘中者、乃人聽道、而世之思慮、貨財之迷惑、哽其道、而不實。</verse>
				<verse number="23">播於美壤者、乃人聽道而悟、且結實、或百倍、或六十倍、或三十倍。○</verse>
				<verse number="24">又設譬于之曰、天國比人、播美種於其田。</verse>
				<verse number="25">人睡時、其敵至、撒稗麥中、而去。</verse>
				<verse number="26">苗秀而實時稗亦見。</verse>
				<verse number="27">家主之僕來告之曰、主、非以美種播爾田乎、何得有稗也。</verse>
				<verse number="28">語之曰、敵為之。僕謂之曰、願我往摘之乎。</verse>
				<verse number="29">曰、毋、恐摘稗而麥亦拔。</verse>
				<verse number="30">容兩者並長以待穫。穫時將語刈者、先摘稗、束而焚之、惟斂麥入我倉。○</verse>
				<verse number="31">又設譬于之曰、天國比芥種一粒、人取播於其田。</verse>
				<verse number="32">此百種之至微者、及其長也、大於諸蔬、成樹、以至天鳥來棲其枝。○</verse>
				<verse number="33">又言譬于之曰、天國比酵、婦取納三斗麵中、迨均發酵焉。○</verse>
				<verse number="34">此皆耶穌設譬言于眾、非譬無以言之、</verse>
				<verse number="35">以盈滿昔由先知所言云、我將啟口設譬、揚創世以來之隱事。○</verse>
				<verse number="36">時離眾入屋、門徒就之曰、田稗之譬、為我解之。</verse>
				<verse number="37">應日、播美種者人子也、</verse>
				<verse number="38">田者世也、美種者國之子也、稗則惡者之子也、</verse>
				<verse number="39">敵播之者魔也、穫時者世盡也、刈者諸使也。</verse>
				<verse number="40">故摘稗而焚於火、在世盡將亦如是。</verse>
				<verse number="41">人子將遣其使、自其國中、摘陷人諸礙、及為不法者、</verse>
				<verse number="42">投之火爐、在彼則有哭泣切齒矣。</verse>
				<verse number="43">時義者將煇光如日、在其父之國。有耳者其聽諸。○</verse>
				<verse number="44">天國比藏匿於田、人遇而匿焉、因其嘉也往賣所有以市斯田。○</verse>
				<verse number="45">又天國比商人求美珠、</verse>
				<verse number="46">遇一珠值巨、則往鬻所有以市之。○</verse>
				<verse number="47">又天國比罟施於海、集諸水族、</verse>
				<verse number="48">既盈則曳於岸、坐而摘其美入器、腐者棄於外。</verse>
				<verse number="49">在世盡將如是、諸使將出、於義者中、以別惡者、</verse>
				<verse number="50">投之火爐、在彼則有哭泣切齒矣。○</verse>
				<verse number="51">凡此爾既悟乎。對曰、然。</verse>
				<verse number="52">語之曰、是以凡士子為天國學徒者、比家主一人、自其藏出新舊之物焉。○</verse>
				<verse number="53">耶穌既竟斯諸譬、乃去彼。</verse>
				<verse number="54">至故鄉、在會堂教民、以致眾奇異、曰、斯人焉得斯智慧諸能乎。</verse>
				<verse number="55">此非木工之子乎、其母非 馬利亞 、其兄弟非 雅佮 、 約燮 、 西門 、 猶大 、乎。</verse>
				<verse number="56">其姊妹非皆我同儕乎。斯焉得諸斯耶。</verse>
				<verse number="57">遂於之見礙。惟耶穌語之曰、先知、在故鄉故屋之外、非無尊也。</verse>
				<verse number="58">在彼不多行諸能、以眾無信故也。○</verse>
			</chapter>
			<chapter number="14">
				<verse number="1">當時分封之君、 希律 、聞耶穌聲名、</verse>
				<verse number="2">語其僕曰、此乃施蘸 約翰 從諸死而起、故此諸能作於彼也。</verse>
				<verse number="3">初 希律 以其兄弟 腓立 之妻、 希羅底 故、執 約翰 繫之下獄。</verse>
				<verse number="4">蓋 約翰 曾謂之曰、納此婦不可。</verse>
				<verse number="5">希律 願殺之、惟懼眾、蓋眾以之為先知也。</verse>
				<verse number="6">適 希律 誕、 希羅底 女舞於中、以悅 希律 。</verse>
				<verse number="7">遂誓予所求。</verse>
				<verse number="8">女為母所使日、其以施蘸 約翰 之首、盤上干茲予我。</verse>
				<verse number="9">王憂然、以誓故、又以同席者在、乃命予之、</verse>
				<verse number="10">遣斬 約翰 於獄</verse>
				<verse number="11">盤載首以予女、女取至母。</verse>
				<verse number="12">其門徒來取屍葬之、又來告耶穌。○</verse>
				<verse number="13">耶穌聞之、登舟去彼、潛往於野。眾聞、遂自諸邑步從之。</verse>
				<verse number="14">乃出見大眾、而惻憫之、醫其病者、</verse>
				<verse number="15">日暮門徒就之、曰、地乃野、時刻已逝、其去眾、使往鄉市食</verse>
				<verse number="16">惟耶穌語之曰、毋須眾往、爾予之食。</verse>
				<verse number="17">對曰、在此無所有、惟五餅二魚而已。</verse>
				<verse number="18">曰、取以與我。</verse>
				<verse number="19">遂命眾藉草、取五餅二魚、仰天祝而擘餅、予門徒、門徒予眾。</verse>
				<verse number="20">皆食而飽、拾其溢屑盈十二筐。</verse>
				<verse number="21">食者婦孺外約五千人。○</verse>
				<verse number="22">耶穌即促門徒登舟、先濟彼岸、俟其去眾。</verse>
				<verse number="23">去眾、則潛登山、祈禱。既暮獨在。</verse>
				<verse number="24">惟時、舟在海中、被浪搖撼、風逆故也。</verse>
				<verse number="25">四更時、耶穌履海就之。</verse>
				<verse number="26">門徒見其履海、則愕然、謂為怪物、因懼而呼。</verse>
				<verse number="27">惟耶穌即語之曰、壯爾心、我也、勿懼。</verse>
				<verse number="28">彼得 應曰、主、果爾也、則命我履水就爾。</verse>
				<verse number="29">曰、來。 彼得 下舟履水以就耶穌。</verse>
				<verse number="30">但顧風則懼、將沈、呼曰、主救我。</verse>
				<verse number="31">耶穌即伸手執之曰、小信者、何疑乎。</verse>
				<verse number="32">及登舟風遂息。</verse>
				<verse number="33">舟中人拜之曰、爾誠上帝子也。○</verse>
				<verse number="34">既濟、入 跟尼斯栗 地。</verse>
				<verse number="35">是處人真知之、遣報四方、摧諸病者、就之、</verse>
				<verse number="36">第求得捫其衣繸、捫者皆愈。</verse>
			</chapter>
			<chapter number="15">
				<verse number="1">時有法利賽人士子、自 耶路撒冷 來就耶穌日、</verse>
				<verse number="2">何爾門徒犯諸長老遺傳乎、蓋食時不盥手也。</verse>
				<verse number="3">乃應語之曰、爾何因爾遺傳、犯上帝誡乎。</verse>
				<verse number="4">蓋上帝曰、遵爾父母、又、詈父母者必死之。</verse>
				<verse number="5">惟爾則曰、若人對父母云、我所得以益爾者已獻去、</verse>
				<verse number="6">其人決不尊其父母爾遂因爾遺傳已廢上帝律法也。</verse>
				<verse number="7">偽善者乎、妙哉、 以賽亞 指爾、而先知言云、</verse>
				<verse number="8">斯民以唇尊我、而心則遠我。</verse>
				<verse number="9">其拜我徒然、而教訓惟人規耳。</verse>
				<verse number="10">遂招眾語之曰、爾其聽而悟、</verse>
				<verse number="11">非入於口者令人俗、惟出於口者令人俗。</verse>
				<verse number="12">時門徒就而語之曰、法利賽人聞斯言而見礙、爾識之乎。</verse>
				<verse number="13">惟彼應曰、凡種植非我天父所植者、將拔其根。</verse>
				<verse number="14">姑容是人、乃瞽相者。以瞽相瞽、兩者將陷坑矣。</verse>
				<verse number="15">彼得 應語之曰、其解斯譬于我儕。</verse>
				<verse number="16">曰、爾曹亦尚未悟乎。</verse>
				<verse number="17">豈不明、入口者運於腹、而遺於厠乎。</verse>
				<verse number="18">惟出於口者自心而發、斯令人俗也。</verse>
				<verse number="19">蓋自心而發諸惡念、兇殺、姦淫、苟合、盜竊、妄證、謗讟、</verse>
				<verse number="20">斯乃令人俗也、但未盥手而食者不令人俗也。○</verse>
				<verse number="21">耶穌出彼、適 堆羅 、 西頓 境。</verse>
				<verse number="22">乃見有 迦難 婦出此疆、呼曰、主、 大衛 之裔、矜恤我、我女患鬼苦甚。</verse>
				<verse number="23">耶穌不應一言。門徒來請之曰、婦呼於後也、使之去。</verse>
				<verse number="24">乃應曰、非 以色列 室亡羊、我不奉使也。</verse>
				<verse number="25">婦就而拜之曰、主、助我、</verse>
				<verse number="26">應曰、取子女餅投犬子、非美也。</verse>
				<verse number="27">曰、主、然、蓋犬子亦食其主几下遺屑耳。</verse>
				<verse number="28">於是耶穌應語之曰、婦乎、爾信大矣、如爾願其成諸。自此時刻女愈。○</verse>
				<verse number="29">耶穌去彼、來近 加利利 海、登山而坐。</verse>
				<verse number="30">大眾就之、攜有跛者、瞽者、瘖者、偏廢者、及多殊類、置其足前、遂醫之、</verse>
				<verse number="31">以致眾見瘖者言、偏廢者全、跛者行、瞽者見、而奇之。且榮 以色列 之上帝。○</verse>
				<verse number="32">耶穌召門徒曰、我惻憫乎眾、以今偕我三日、而無食我不願使之飢而去、恐途中困憊也</verse>
				<verse number="33">門徒謂之曰、在野安得多餅足以飽斯眾耶。</verse>
				<verse number="34">耶穌謂之曰、爾有餅幾何。曰、七、及些細魚。</verse>
				<verse number="35">遂命眾坐地、</verse>
				<verse number="36">取七餅與魚、謝而擘予門徒、門徒予眾。</verse>
				<verse number="37">皆食而飽、拾溢屑盈七籃。</verse>
				<verse number="38">食者婦孺外、四千人。</verse>
				<verse number="39">耶穌去眾、登舟、入 麥家但 境。</verse>
			</chapter>
			<chapter number="16">
				<verse number="1">法利賽及撒都該人來試而問耶穌示之以自天之兆。</verse>
				<verse number="2">應語之曰、暮時、爾云、天紅將晴。</verse>
				<verse number="3">朝時、爾云、天紅晦、今日風雨。爾知別天貌、獨不能別諸時兆也。</verse>
				<verse number="4">姦惡之世求兆、惟 約拿 之兆外將無兆予之。遂離之而去。○</verse>
				<verse number="5">門徒至彼岸、而忘取餅</verse>
				<verse number="6">耶穌語之曰、謹防法利賽撒都該之酵。</verse>
				<verse number="7">門徒相議曰、是我不取餅也。</verse>
				<verse number="8">耶穌 知之、曰、小信者乎、曷以無餅相議耶。</verse>
				<verse number="9">爾猶未明歟、豈不憶五千人之五餅、爾拾幾筐乎。</verse>
				<verse number="10">又四千人之七餅、爾拾幾籃乎。</verse>
				<verse number="11">何不明我非指餅而言耶。但爾防法利賽撒都該之酵是也。</verse>
				<verse number="12">於是門徒悟其所言、非防餅之酵、乃法利賽撒都該之教也。○</verse>
				<verse number="13">耶穌至 該撒利亞   腓立比 境時、問其門徒曰、人言人子為誰乎。</verse>
				<verse number="14">曰、有言施蘸 約翰 、有言 伊利雅 、有言 耶利米 、抑先知之一。</verse>
				<verse number="15">謂之曰、惟爾言我為誰。</verse>
				<verse number="16">西門彼得 應曰、爾乃基督、為維生上帝子也。</verse>
				<verse number="17">耶穌應語之曰、福矣、 西門巴約拿 、以血肉者不啟示爾、乃我在天之父也。</verse>
				<verse number="18">我又告爾、爾乃 彼得 我將建我會於此磐、而陰府之關不克勝之。</verse>
				<verse number="19">我將以天國之鑰予爾、爾繫於地者、在天亦繫之、釋於地者、在天亦釋之。</verse>
				<verse number="20">遂戒門徒勿以己為基督告人。○</verse>
				<verse number="21">自是耶穌始示門徒、以己必往 耶路撒冷 多受苦於長老、祭司長、士子、且見殺、三日見起。</verse>
				<verse number="22">彼得 援而始斥之曰、主、其免之、此決不及爾也。</verse>
				<verse number="23">耶穌回而語 彼得 曰、 撒但 退我後、爾為我礙、以爾志非上帝之事、乃人之事耳。</verse>
				<verse number="24">耶穌遂語門徒日、願來我後者、其非己、取厥十字架、而從我。</verse>
				<verse number="25">蓋凡願救其魂者、將喪之、為我故而喪其魂者將得之。</verse>
				<verse number="26">人利盡天下而捐其魂者何益之有、人將以何者易其魂乎。</verse>
				<verse number="27">蓋人子於其父之榮偕其使方來、時將依各人作為而報之、</verse>
				<verse number="28">我誠告爾、立於此者、有決不嘗乎死、迨見人子於其國來矣。○</verse>
			</chapter>
			<chapter number="17">
				<verse number="1">越六日、耶穌攜 彼得 、 雅佮 、及其兄弟 約翰 、潛導之陟高山。</verse>
				<verse number="2">當前化狀、面耀如日、衣白如光、</verse>
				<verse number="3">且視有 摩西 、 伊利雅 見與耶穌言。</verse>
				<verse number="4">彼得 應語耶穌曰、主、我儕在此美矣、如願之、我將於此造三幕、一為爾、一為 摩西 、一為 伊利雅 。</verse>
				<verse number="5">言時、見有景雲庇之、又見自雲有聲云、此我愛子、我所喜悅、爾其聽之。</verse>
				<verse number="6">門徒聞則面仆、懼甚。</verse>
				<verse number="7">耶穌前捫之曰、起、勿懼。</verse>
				<verse number="8">舉目、無所見者、惟耶穌而已。○</verse>
				<verse number="9">自山下時、耶穌命之、曰、勿以所見告人、迨人子自諸死而起也。</verse>
				<verse number="10">門徒問之曰、然則、士子言 伊利雅 當先至、何歟。</verse>
				<verse number="11">遂應曰、 伊利雅 果至、興復諸事。</verse>
				<verse number="12">惟我告爾、 伊利雅 已至、而彼不真知之、乃依所願以待。如是人子亦將受其害。</verse>
				<verse number="13">門徒方悟、所語之乃指施蘸 約翰 也。○</verse>
				<verse number="14">既來至眾、有人就而跪伏之、曰、</verse>
				<verse number="15">主、矜恤我子、瘨癇、苦甚、屢仆於火、屢仆於水。</verse>
				<verse number="16">攜就爾門徒、而不能醫之。</verse>
				<verse number="17">耶穌應曰、噫、無信悖逆之世乎、我偕爾當幾何時、我容爾當幾何時攜之就我。</verse>
				<verse number="18">耶穌斥鬼、鬼遂出、自此時刻子得愈。</verse>
				<verse number="19">於是門徒潛就耶穌曰、我儕不能逐之、何歟。</verse>
				<verse number="20">告之曰、爾小信故也、蓋我誠告爾、有信如一粒芥種、將語此山、去此移彼、亦將移焉、且爾將無有不能也。○</verse>
				<verse number="21">尚居 加利利 時、耶穌語門徒、曰、人子將付於人手、</verse>
				<verse number="22">人殺之、三日見起門徒憂甚○</verse>
				<verse number="23">至 迦百農 有收其二錢 丁稅銀 者、就 彼得 曰、爾師不輸二錢乎。</verse>
				<verse number="24">曰、然。既入屋、耶穌先語之曰、 西門 、爾意若何、世上諸王、向誰徵餉收稅乎。向己子乎、向外人乎、</verse>
				<verse number="25">曰、外人。耶穌語之曰、然則諸子自由。</verse>
				<verse number="26">但免使之蹇礙、爾往海、擲鈎、拾先上之魚、啟其口、將得四錢、取為我與爾予之。○</verse>
			</chapter>
			<chapter number="18">
				<verse number="1">當此時刻、門徒就耶穌曰、在天國孰為大</verse>
				<verse number="2">乃招嬰孩立其中、</verse>
				<verse number="3">曰、我誠告爾、爾不轉而成為如嬰孩者、決不入天國。</verse>
				<verse number="4">故凡自卑如此嬰孩、則於天國為大</verse>
				<verse number="5">凡於我名而接如是一嬰孩者、即接我</verse>
				<verse number="6">凡使此信我小者之一蹇礙、其人寧有巨磨懸頸而沈於深海。</verse>
				<verse number="7">禍哉斯世、為諸礙於人也。夫諸礙之來、事所必有、但礙之所由來者、禍哉斯人也</verse>
				<verse number="8">倘爾一手一足蹇礙乎爾、則斷而棄之、爾跛、或偏廢、入於生為美、勝於兩手兩足而投永世之火。</verse>
				<verse number="9">倘爾一目蹇礙乎爾、則抉而棄之、爾一目而入於生為美、勝於兩目而投 釁暗谷 火</verse>
				<verse number="10">慎勿輕視此小者之一、蓋我告爾、其使在天、常見我父在天者之面</verse>
				<verse number="11">爾音如何、若人有百羊、而一迷失、不姑舍其九十九於山、往求其迷失者乎。</verse>
				<verse number="12"></verse>
				<verse number="13">若遇之、我誠告爾、其為此一羊喜、勝於九十九之未迷失者矣。○</verse>
				<verse number="14"></verse>
				<verse number="15">倘爾兄弟得罪爾、則往、與彼獨在、而質責之、若聽、則既獲爾兄弟</verse>
				<verse number="16">弗聽、則攜一二人偕往、以二三口證、而定諸言矣。</verse>
				<verse number="17">又弗聽之、則告於會、亦弗聽會、則姑其于爾猶列邦人與稅吏</verse>
				<verse number="18">我誠告爾、凡爾繫於地者、在天將繫之、釋於地者、在天將釋之。</verse>
				<verse number="19">我又告爾、倘爾二人契合於地、求何事、我在天之父將成之。</verse>
				<verse number="20">蓋凡二三人入我名引集於何處、我在其中矣。○</verse>
				<verse number="21">時 彼得 就而語之曰、主、兄弟得罪我、我赦之、將幾何次、至七次歟。</verse>
				<verse number="22">耶穌告之曰、我不告爾以至七次、乃至七十加七也</verse>
				<verse number="23">故天國比人君、願與其僕會計。</verse>
				<verse number="24">始計時、有曳一負銀萬鈞者至。</verse>
				<verse number="25">既無可償、主命鬻其身與妻子、及其所有、以償。</verse>
				<verse number="26">故僕俯伏拜之、曰、主、其恆忍我、我將盡償。</verse>
				<verse number="27">於是僕之主惻憫而釋之、免其債。</verse>
				<verse number="28">其僕乃出、遇同僕、負銀百錢、執之、扼其吭、曰、爾所負者償之。</verse>
				<verse number="29">同僕俯伏、求之曰、其恆忍我、我將償爾。</verse>
				<verse number="30">弗願、乃往下之獄、以待償所負。</verse>
				<verse number="31">惟諸同僕、見斯事、憂甚、以所歷赴愬於主。</verse>
				<verse number="32">於是主召之曰、惡哉僕也。爾所負、因求我、我盡免之、</verse>
				<verse number="33">不當矜恤同僕、亦猶我矜恤爾乎。</verse>
				<verse number="34">其主怒、付之棰楚者、以待盡償所負。</verse>
				<verse number="35">若爾各人不心赦兄弟、則我天父亦將如是施諸爾。○</verse>
			</chapter>
			<chapter number="19">
				<verse number="1">耶穌言竟、遂去 加利利 、至 猶太 境、 約但 外。</verse>
				<verse number="2">大眾從焉、乃在彼醫之。○</verse>
				<verse number="3">有法利賽數人來試之曰、不論何故、去妻可乎。</verse>
				<verse number="4">遂應曰、爾未讀造者自始造之男與女、</verse>
				<verse number="5">曰、是故人將離父母、膠漆其妻、二者將成為一肉乎。</verse>
				<verse number="6">如是不復為二乃一肉矣。故上帝所耦者、人勿分之也</verse>
				<verse number="7">彼謂之曰、然則 摩西 命予離書去之、何也。</verse>
				<verse number="8">告之曰、 摩西 因爾心頑、許爾去妻、但自始不如是</verse>
				<verse number="9">且我告爾、凡去妻非以姦故、而他娶者行淫也、娶所去之妻者、亦行淫也。</verse>
				<verse number="10">門徒謂之曰、人與妻之端如此、寧勿娶。</verse>
				<verse number="11">乃語之曰、斯言非眾能納、惟禀賦者耳。</verse>
				<verse number="12">蓋有閹者、自母胎生而然、有被人閹者、又有為天國自閹者。能納者其納之。○</verse>
				<verse number="13">時有攜嬰孩就之、意其手按之、而祈禱門徒斥之。</verse>
				<verse number="14">惟耶穌曰、容嬰孩、勿禁之就我、蓋有天國者如此也。</verse>
				<verse number="15">遂手按之而去。○</verse>
				<verse number="16">乃見有一人就之、曰、師乎、我將行何善、俾得永生。</verse>
				<verse number="17">語之曰、何為問我以善。有善者一。惟若願入生、爾其守諸誡。</verse>
				<verse number="18">謂之曰、何者。耶穌曰、勿殺、勿淫、毋攘竊、毋妄證、</verse>
				<verse number="19">尊爾父母、又愛鄰如己。</verse>
				<verse number="20">少者謂之曰、凡此我嘗守之、猶缺者何</verse>
				<verse number="21">耶穌語之曰、爾願純全、往賣所有以予貧、則將有藏於天、且來從我。</verse>
				<verse number="22">少者聞言、愀然而去、蓋產業大也。○</verse>
				<verse number="23">耶穌語門徒日、我誠告爾、富者入天國難矣。</verse>
				<verse number="24">我又告爾、駝穿針孔、較富者入上帝國尤易也。</verse>
				<verse number="25">門徒聞之、其奇異、曰、然則誰能得救乎。</verse>
				<verse number="26">耶穌顧而語之、曰、在人不能、在上帝萬事能也。</verse>
				<verse number="27">時 彼得 應語之曰、視我儕舍一切以從爾、將何得歟。</verse>
				<verse number="28">耶穌語之曰、我誠告爾、爾曹曾從我者、在更生際、人子將坐其榮座、時爾亦將坐十二座、鞫 以色列 十二支派。</verse>
				<verse number="29">凡為我名故舍屋宇、兄弟、姊妹、父母、子女、或田疇者、將受百倍、而嗣永生。</verse>
				<verse number="30">然先者多將為後、而後者先也。</verse>
			</chapter>
			<chapter number="20">
				<verse number="1">蓋天國比家主、朝出雇工入其葡萄園。</verse>
				<verse number="2">既與工約日銀一錢、遣之入園。</verse>
				<verse number="3">辰盡出、見有閒立於市者、</verse>
				<verse number="4">語之曰、爾亦往葡萄園、所義者將予爾。其人遂往。</verse>
				<verse number="5">日中、及申初、又出行亦如之。</verse>
				<verse number="6">申盡出、復遇人立、謂之曰、何終日閒立於此乎。</verse>
				<verse number="7">謂之曰、無雇我者。謂之曰、爾亦往葡萄園。</verse>
				<verse number="8">及暮、園主謂其家宰曰、呼工給其值、自後以次及先。</verse>
				<verse number="9">申盡者至、各受一錢。</verse>
				<verse number="10">及先者至、乃意所受將加多、亦各受一錢。</verse>
				<verse number="11">受之、則囁議家主、</verse>
				<verse number="12">曰、此後者工作半時、乃使之與我儕、終日任勞當暑者、等也。</verse>
				<verse number="13">惟彼應語其中一人、曰、友、我無不義待爾、爾非與我約銀一錢乎。</verse>
				<verse number="14">拾爾之物而往、我願予此後者、猶予爾然。</verse>
				<verse number="15">我以己之物、行己所願、不亦可乎、抑因我善、爾目惡耶。</verse>
				<verse number="16">如是、後者將為先、而先者後也。○</verse>
				<verse number="17">耶穌上 耶路撒冷 時、潛攜十二門徒、在路語之曰、</verse>
				<verse number="18">視我儕上 耶路撒冷 、而人子將付於祭司諸長、士子、定非之至死、</verse>
				<verse number="19">且付於列邦人、戲謔、鞭撲、釘十字架、又三日將見起。○</verse>
				<verse number="20">時 西比太 二子之母、偕子就而拜、求一事。</verse>
				<verse number="21">耶穌語之曰、爾願何耶。謂之曰、告我二子使坐於爾國、一在爾右、一在爾左。</verse>
				<verse number="22">惟耶穌應曰、爾曹不識所求也。我將飲之杯、爾能飲乎。謂之曰、能。</verse>
				<verse number="23">耶穌告之曰、我之杯爾果將飲、但坐我左右、非我得予、惟我父為誰而已備之者耳。</verse>
				<verse number="24">十者聞之、遂憾兄弟二人。</verse>
				<verse number="25">耶穌召之曰、列邦之君主其治、而大人執其權、爾所識也、</verse>
				<verse number="26">爾中將不如是爾中願為大者、將為爾役、</verse>
				<verse number="27">願為首者、將為爾僕。</verse>
				<verse number="28">亦猶人子至、非以役人、乃役於人、且捐魂為眾多之贖也。○</verse>
				<verse number="29">出 耶利哥 時、大眾從之。</verse>
				<verse number="30">乃見有瞽者二人坐路傍、聞耶穌過、讙曰、主也、 大衛 之裔、矜恤我。</verse>
				<verse number="31">眾斥之使緘默、惟彼愈讙曰、主也、 大衛 之裔、矜恤我。</verse>
				<verse number="32">耶穌止、呼之曰、爾願我何為于爾。</verse>
				<verse number="33">謂之曰、主、我意得目開。</verse>
				<verse number="34">耶穌惻憫焉、捫其目、即得見而從之。○</verse>
			</chapter>
			<chapter number="21">
				<verse number="1">近 耶路撒冷 、至 廢拍基 、及橄欖山時、耶穌遣二門徒、</verse>
				<verse number="2">告之曰、爾往前村、即遇一驢縶焉、有駒同在、解而牽之至我。</verse>
				<verse number="3">有語爾者、則曰、主需之、彼將即遣之。</verse>
				<verse number="4">夫此既成、以盈滿昔由先知所言、曰、</verse>
				<verse number="5">告彼 郇 女、視爾王來、溫柔就爾、乘驢並駒、負軛之子</verse>
				<verse number="6">門徒往、依耶穌所定之而行、</verse>
				<verse number="7">牽驢及駒、置己衣於其上、耶穌乘之。</verse>
				<verse number="8">眾中多以己衣布路、或伐樹枝在路布之。</verse>
				<verse number="9">前行後隨、眾庶讙日、 大衛 之裔、祐福歟、於主名來、見祝頌、佑福歟高高無上</verse>
				<verse number="10">既入 耶路撒冷 、舉邑竦動、曰、此為誰。</verse>
				<verse number="11">眾曰、是乃先知、耶穌、自 加利利 之 拿撒栗 也。○</verse>
				<verse number="12">耶穌進上帝殿、逐殿中諸賣買者、傾兌錢者之几、賣鴿者之椅、</verse>
				<verse number="13">謂之曰、經載云、我室將稱為祈禱室、爾曹使之為盜穴也。</verse>
				<verse number="14">瞽者、跛者、就耶穌於殿、遂醫之。</verse>
				<verse number="15">惟祭司諸長、士子、見其奇行、又見孺子、讙於殿曰、 大衛 之裔祐福歟、則憾焉、</verse>
				<verse number="16">語之曰、若所言、爾聞之乎耶穌告之曰、然、爾豈未讀、自赤子乳哺者之口、爾已成全頌美乎。</verse>
				<verse number="17">遂去之出邑、至 廢大尼 宿焉。○</verse>
				<verse number="18">來朝返邑、耶穌飢。</verse>
				<verse number="19">路傍見無花果樹一株、就之、無所得、惟葉而已、謂樹曰、此後自爾永毋有果。無花果樹即槁。</verse>
				<verse number="20">門徒見而奇、曰、無花果樹何即槁乎。</verse>
				<verse number="21">耶穌應語之曰、我誠告爾、爾有信、不疑、不獨於無花果樹將行是、雖語此山、捨而投海、亦得成焉。</verse>
				<verse number="22">且祈禱閒、凡爾所求、信則受之。○</verse>
				<verse number="23">入殿、教誨時、祭司諸長、民閒長老、就之曰、爾於何權行是、又誰予爾此權耶</verse>
				<verse number="24">耶穌應語之曰、我亦一言問爾、爾告我、則我亦將告爾於何權行是。</verse>
				<verse number="25">約翰 之蘸、何由、自天乎、自人乎。眾私議曰、若云自天、彼將曰、曷不信之、</verse>
				<verse number="26">若云自人、我又懼眾、蓋皆以 約翰 為先知也。</verse>
				<verse number="27">遂應耶穌日、不識也。彼遂語之曰、我亦不告爾於何權行是。</verse>
				<verse number="28">但爾意若何、人有二子、就其一、曰、子、今日往葡萄園、工作。</verse>
				<verse number="29">應曰、我不願、後自悔而往。</verse>
				<verse number="30">就其二、亦言之。應曰、主、我承。既而不往。</verse>
				<verse number="31">斯二者、孰行父旨。曰、其一。耶穌告之曰、我誠告爾、諸稅吏娼妓、先爾入上帝國矣。</verse>
				<verse number="32">蓋 約翰 於義路就爾、爾不之信、而稅吏娼妓信之、且爾見此、後亦不自悔以信之。○</verse>
				<verse number="33">復聽一譬、有為家主一人、樹葡萄園、以籬環之、中掘酒醡建樓、租於農夫、遂往異地。</verse>
				<verse number="34">果期近、遣僕就農夫、收其困。</verse>
				<verse number="35">農夫執其僕、撲一、殺一、石擊一。</verse>
				<verse number="36">復遣他僕、較先尤眾、農夫待之如故。</verse>
				<verse number="37">後遣其子就之、謂將敬我子矣。</verse>
				<verse number="38">惟農夫見子、則相語曰、此其嗣子、且來殺之、據其業。</verse>
				<verse number="39">遂執之、逐於園外、殺焉。</verse>
				<verse number="40">是以園主至、將何以處此。</verse>
				<verse number="41">僉曰、將凶以滅此凶人、租園於他農、斯按諸時納果者也。</verse>
				<verse number="42">耶穌謂之曰、經載、石為工師棄、成屋隅首石、此由主所為、我目為妙跡、爾未讀乎。</verse>
				<verse number="43">是故我告爾、上帝國將奪乎爾、以予結其果之民。</verse>
				<verse number="44">且傾此石上者、將折傷、惟此石傾其上者將粉散矣。</verse>
				<verse number="45">祭司諸長、 法利賽 人、聞諸譬、知其言指己。</verse>
				<verse number="46">嘗求執之、而懼眾、蓋眾以之為先知也。○</verse>
			</chapter>
			<chapter number="22">
				<verse number="1">耶穌應而復以譬語眾曰、</verse>
				<verse number="2">天國比人君、為子設婚筵、</verse>
				<verse number="3">遣諸僕召所請者赴筵不願來</verse>
				<verse number="4">復遣他僕、曰、告所請者云、視我已備我餐、牛與肥畜已宰、百物俱備、來就婚筵。</verse>
				<verse number="5">彼乃忽之而去、一往於田、一往於貿、</verse>
				<verse number="6">其餘執僕、凌辱殺之。</verse>
				<verse number="7">君怒、遣軍滅此兇、焚其邑。</verse>
				<verse number="8">則告諸僕曰、婚筵已備、惟所請者不堪。</verse>
				<verse number="9">故往諸路之通衢、所遇者悉請赴筵。</verse>
				<verse number="10">僕出諸路閒、集凡所遇善者惡者、婚筵賓滿矣。</verse>
				<verse number="11">君入觀賓、見一人不衣禮服、</verse>
				<verse number="12">語之曰、友不衣禮服、胡為乎入此。彼默然、</verse>
				<verse number="13">於是君語諸役曰、繫其手足、逐於域外暗、在彼則有哀哭切齒矣。</verse>
				<verse number="14">蓋見召者多、見選者少也。○</verse>
				<verse number="15">法利賽人乃往、共謀何以即其言而圈檻之。</verse>
				<verse number="16">遂遣其門徒、同 希律 黨、就之曰、師乎、我識爾乃真實、又真教以上帝之路、不以人為意、蓋不顧人貌也。</verse>
				<verse number="17">故其告我、爾意如何、納稅 該撒 可、否。</verse>
				<verse number="18">耶穌知其惡、曰、偽善者乎、何試我耶。</verse>
				<verse number="19">以稅錢示我。遂取銀一錢遞之。</verse>
				<verse number="20">耶穌謂之曰、是像與號為誰。</verse>
				<verse number="21">對曰、 該撒 。於是謂之曰、然則爾其以 該撒 之物納 該撒 、以上帝之物納上帝</verse>
				<verse number="22">眾聞則奇而離之去。○</verse>
				<verse number="23">撒都該人、言無有復起者、是日就而問之、</verse>
				<verse number="24">曰、師乎、 摩西 云、人無子而死、兄弟將納其婦生子以嗣之。</verse>
				<verse number="25">今我中有兄弟七人、其一娶而死、無子、遺婦於兄弟、</verse>
				<verse number="26">其二其三至其七亦然。</verse>
				<verse number="27">厥後婦亦死。</verse>
				<verse number="28">若在復起、七人中、婦為誰之妻乎、蓋皆納之矣。</verse>
				<verse number="29">耶穌應語之曰、爾不識經、及上帝之能、故謬也。</verse>
				<verse number="30">蓋在復起、不嫁不娶、乃如在天之使。</verse>
				<verse number="31">論諸死者復起、豈未讀上帝所語爾云、</verse>
				<verse number="32">我乃 押拉函 之上帝、 以塞 之上帝、 雅佮 之上帝乎。上帝非死者、乃生者之上帝也。</verse>
				<verse number="33">眾聞之、奇異其教。○</verse>
				<verse number="34">法利賽人聞耶穌已使撒都該人默然、遂共集。</verse>
				<verse number="35">其一人、為教法師、問而試之、曰、</verse>
				<verse number="36">師乎、律法中何誡為大。</verse>
				<verse number="37">語之曰、爾將盡心盡魂、盡思、愛主爾上帝。</verse>
				<verse number="38">是大而首之誡也。</verse>
				<verse number="39">其次愛鄰如己、亦猶是。</verse>
				<verse number="40">全律法及先知系懸於此二誡也。○</verse>
				<verse number="41">法利賽人集時、耶穌問之曰、</verse>
				<verse number="42">論基督爾意若何、是誰之裔乎謂之曰、 大衛 之裔。</verse>
				<verse number="43">謂之曰、然則何以 大衛 於神而稱之為主、云、</verse>
				<verse number="44">主語我主曰、坐我右、迨我以爾敵、置爾足下。</verse>
				<verse number="45">夫 大衛 既稱之為主、如何為 大衛 裔乎。</verse>
				<verse number="46">無人能一言應之。自是日亦無敢復問者。○</verse>
			</chapter>
			<chapter number="23">
				<verse number="1">時耶穌語眾及門徒曰、</verse>
				<verse number="2">士子法利賽人、坐 摩西 位、</verse>
				<verse number="3">故凡所語爾者、悉為而守之、但勿依其行而為、以其言而不為也。</verse>
				<verse number="4">彼以重且難負之任、縛而置人肩上、惟己則一指不願動。</verse>
				<verse number="5">其行皆使見於人而為之、故闊佩經、大衣繸、</verse>
				<verse number="6">好席閒上坐、會堂高位、</verse>
				<verse number="7">市上問安、人稱夫子。</verse>
				<verse number="8">然爾勿受夫子之稱、蓋爾師乃一、爾曹皆兄弟也。</verse>
				<verse number="9">勿稱在地者為父、爾父乃一、即在天者。</verse>
				<verse number="10">亦勿受師尊之稱、爾師尊乃一、即基督。</verse>
				<verse number="11">惟爾中之大者將為爾役。</verse>
				<verse number="12">凡自高者將卑之、自卑者將升之。○</verse>
				<verse number="13">禍哉、爾偽善之士子、法利賽人乎、蓋爾閉天國於人前、以自不進、將進者亦不容進。○</verse>
				<verse number="14"></verse>
				<verse number="15">禍哉、爾偽善之士子、法利賽人乎、以爾周行水陸使一人進爾教、既進又使為 釁暗谷 子較倍於己也。○</verse>
				<verse number="16">禍哉、爾瞽而相者乎、爾云凡指殿而誓者無事、惟凡指殿內之金而誓者當償。</verse>
				<verse number="17">爾愚且瞽、夫金大乎、抑使金聖之殿大乎</verse>
				<verse number="18">爾又云、凡指壇而誓者無事、惟凡指壇上禮物而誓者當償。</verse>
				<verse number="19">爾瞽者、夫禮物大乎、抑使禮物聖之壇大乎。</verse>
				<verse number="20">故指壇而誓、是指壇及凡在其上者而誓也、</verse>
				<verse number="21">指殿而誓、是指殿及居其內者而誓也</verse>
				<verse number="22">指天而誓、是指上帝之座、及坐其上者、而誓也。○</verse>
				<verse number="23">禍哉、爾偽善之士子法利賽人乎、蓋爾於薄荷、茴香、馬芹、十輸其一、而律法之重者、即義、與恤與信、則遺之然此乃爾所當為者、而彼則無遺耳。</verse>
				<verse number="24">瞽相者、蚋則濾之、駝則吞之。○</verse>
				<verse number="25">禍哉、爾偽善之士子法利賽人乎、蓋爾潔杯盤之外、而內充以劫奪無度。</verse>
				<verse number="26">瞽者法利賽人乎、先潔杯盤之內、俾其外亦潔矣。○</verse>
				<verse number="27">禍哉、爾偽善之士子法利賽人乎、爾似粉飾之塋、外見為美、內則死骸、諸不潔充之。</verse>
				<verse number="28">如是爾以義、外見於人、內則偽善、非法、滿之矣。○</verse>
				<verse number="29">禍哉、爾偽善之士子法利賽人乎、蓋爾建先知之塋、修義人之墓、</verse>
				<verse number="30">曰、若我在我祖諸日、則不與於流先知之血。</verse>
				<verse number="31">如是爾自證為殺先知者之子。</verse>
				<verse number="32">姑盈滿爾祖之量。</verse>
				<verse number="33">蛇乎、蝮類、安能逭 釁暗谷 之鞫乎。</verse>
				<verse number="34">故視我遣先知、智人、士子、就爾、殺與釘十字架將有之、鞭於會堂、窘逐此邑至彼邑亦有之、</verse>
				<verse number="35">致地上所流義人之血、皆歸爾、即自義人 亞伯 之血、至 巴勒加 子 塞加利亞 、爾殺於殿壇閒、之血也。</verse>
				<verse number="36">我誠告爾、此事將悉歸斯世也。○</verse>
				<verse number="37">耶路撒冷 、 耶路撒冷 、殺先知石擊奉使至之者乎、我願集爾諸子、似母鷄集雛翼下、已幾何次、惟爾不願</verse>
				<verse number="38">視爾室即墟遺、諸爾矣。</verse>
				<verse number="39">蓋我語爾、今而後爾決不見我、迨爾將曰、於主名來者見祝頌也○</verse>
			</chapter>
			<chapter number="24">
				<verse number="1">耶穌出殿方往、門徒就焉、指殿宇以示之。</verse>
				<verse number="2">耶穌應語之曰、爾不視諸此、我誠告爾、決無石將遺於石上而弗圯毀也。○</verse>
				<verse number="3">坐於橄欖山時、門徒潛就之、曰、告我、何時有此、且爾之在、及世之盡有何兆也。</verse>
				<verse number="4">耶穌應語之曰、慎勿為人迷惑</verse>
				<verse number="5">將有多人、於我名而來、曰、我基督也、且將迷惑多人。</verse>
				<verse number="6">爾將聞戰及戰風聲、慎勿驚怖此事必有惟盡期未有。</verse>
				<verse number="7">蓋民將攻民、國將攻國、饑饉地震隨在皆然。</verse>
				<verse number="8">此皆劬勞之始耳。</verse>
				<verse number="9">時人將付爾於難、殺爾、爾因我名將見惡於萬邦。</verse>
				<verse number="10">於是多人將蹇礙、相付相惡。</verse>
				<verse number="11">偽先知將群起而迷惑多人</verse>
				<verse number="12">因非法廣增、多人之愛將漸冷。</verse>
				<verse number="13">惟至終能忍者將得救。</verse>
				<verse number="14">而國之福音將宣天下、為證於萬邦、則盡期將至。○</verse>
				<verse number="15">故爾觀昔由先知 但以里 所言、穢惡摧殘者、立聖地。讀者其明之。</verse>
				<verse number="16">時在 猶太 者其逃於山。</verse>
				<verse number="17">在屋上者勿下取物於屋。</verse>
				<verse number="18">在田者勿歸取袍。</verse>
				<verse number="19">當此諸日、禍哉、妊婦乳婦乎。</verse>
				<verse number="20">祈求免爾逃在冬時、及安息。</verse>
				<verse number="21">蓋是時將有大難、自世始迄今、未有如此、後決無之。</verse>
				<verse number="22">若非減諸日、則形肉者無得救、但為選民故、諸日將減。</verse>
				<verse number="23">時有告爾、曰、視基督在此。抑在彼、勿信。</verse>
				<verse number="24">蓋將有偽基督偽先知者起。施諸大兆與異跡、使能為之則選民亦迷惑矣。</verse>
				<verse number="25">視我以此預告爾矣。</verse>
				<verse number="26">故有人告爾曰、視基督在野、勿出、視基督在密室、勿信。</verse>
				<verse number="27">蓋猶電閃自東、而見至於西、人子之在亦如是。</verse>
				<verse number="28">屍所在鷙鳥將集焉○</verse>
				<verse number="29">適值是諸日之難後、日將昏暗、月不施光、星隕自天、天諸能被動。</verse>
				<verse number="30">人子之兆則見於天、於是在地諸族將哀、且將見人子、以能與大榮、乘天雲而來。</verse>
				<verse number="31">將遣其使、以號角聲宏、而將集厥選民自四方、從天此極至彼極。○</verse>
				<verse number="32">爾其學乎無花果樹斯譬、枝柔葉萌、則知夏近矣、</verse>
				<verse number="33">如是爾見凡此、亦知其近及門矣。</verse>
				<verse number="34">我誠告爾、此代決不逝、迨斯皆成。</verse>
				<verse number="35">天地將逝、我言決不逝。</verse>
				<verse number="36">但彼日彼時刻、人不識、天使亦不識、父獨識之。</verse>
				<verse number="37">且如 挪亞 諸日、人子之在亦然。</verse>
				<verse number="38">蓋洪水之先諸日、其人飲食嫁娶、迨 挪亞 入方舟日、</verse>
				<verse number="39">竟不知以及洪水至、而悉去之、人子之在亦然。</verse>
				<verse number="40">時二人將在田、一取一舍、</verse>
				<verse number="41">二女旋磨、一取一舍。</verse>
				<verse number="42">故其儆醒、以不識爾主至於何日也。</verse>
				<verse number="43">乃爾其知斯、若家主識盜何更至、則當時儆醒、不容穴其屋。</verse>
				<verse number="44">故爾其亦備、因不意之時、人子至矣。</verse>
				<verse number="45">孰是忠智之僕、主所立以督其家人、依時予糧乎。</verse>
				<verse number="46">主至遇僕行是、其僕福矣</verse>
				<verse number="47">我誠告爾、主將立之以督所有。</verse>
				<verse number="48">惟彼惡僕、如心中云、主稽遲、</verse>
				<verse number="49">遂始撲其同僕、與酒徒飲食、</verse>
				<verse number="50">乃於不冀之日、不知之時刻、僕之主至、</verse>
				<verse number="51">腰斬之、置與偽善同科、在彼則有器泣切齒矣○</verse>
			</chapter>
			<chapter number="25">
				<verse number="1">及時是、天國將比處女十人、已執其燈、出以迎新郎。</verse>
				<verse number="2">其中五愚五智、</verse>
				<verse number="3">愚者執燈而油不備、</verse>
				<verse number="4">智者執燈器且備油。</verse>
				<verse number="5">新郎尚稽遲、皆假寐而睡。</verse>
				<verse number="6">中夜呼云、視新郎矣、爾其出以迎之</verse>
				<verse number="7">眾處女遂起、而整其燈。</verse>
				<verse number="8">愚者謂智者曰、以爾油分我、我燈垂燼。</verse>
				<verse number="9">智者應曰、恐爾我俱不足、寧就諸賣者自市之。</verse>
				<verse number="10">往市時、新郎至、有備者同之入婚筵、而門閉矣。</verse>
				<verse number="11">其餘處女後至、曰、主也、主也、尚為我啟</verse>
				<verse number="12">惟彼應曰、我誠告爾、我不爾識也。</verse>
				<verse number="13">故其儆醒、以爾不識日與時刻也。</verse>
				<verse number="14">蓋如一人、將往異地、召己僕、以所有者付之。</verse>
				<verse number="15">或予銀五鈞或予二鈞、或予一鈞、各依己能、隨往異地。</verse>
				<verse number="16">受五鈞者、即往貿易、成利五鈞。</verse>
				<verse number="17">受二者亦獲二焉。</verse>
				<verse number="18">惟受一者、往而掘地匿其主之銀。</verse>
				<verse number="19">久之、僕之主歸、與僕計會。</verse>
				<verse number="20">受五鈞者至、又攜五鈞、曰、主付我五鈞、視我又獲五鈞矣。</verse>
				<verse number="21">主語之曰、俞、善而忠之僕也、爾於寡者既忠、我將以多者任爾矣、進爾主之喜樂。</verse>
				<verse number="22">受二鈞者亦至、曰、主付我二鈞、視我又獲二鈞矣。</verse>
				<verse number="23">主語之曰、俞、善而忠之僕也、爾於寡者既忠、我將以多者任爾矣。進爾主之喜樂。</verse>
				<verse number="24">受一鈞者亦至、曰、主也、我知爾乃忍人、未播之處而穫、未散之處而斂。</verse>
				<verse number="25">是以我懼、而往匿爾一鈞於地、視乃有爾故物。</verse>
				<verse number="26">主乃應語之曰、噫、惡惰之僕乎、爾識我未播之處而穫、未散之處而斂。</verse>
				<verse number="27">則當以我銀投諸肆者、我至時、反受我物、兼其利也。</verse>
				<verse number="28">爾曹故奪其一鈞、予有十鈞者。</verse>
				<verse number="29">蓋有者將予之使有溢、無者井其所有、將奪之。</verse>
				<verse number="30">其無益之僕、逐於域外暗、在彼則有哭泣切齒矣。○</verse>
				<verse number="31">當人子於其榮偕諸使者而至、時將坐其榮座。</verse>
				<verse number="32">萬邦將引集其前。遂區別之、猶牧者別綿羊離山羊。</verse>
				<verse number="33">置綿羊於右、山羊於左。</verse>
				<verse number="34">於是王將謂在右者曰爾見祝於我父來前而嗣國、自創世為爾所備者也。</verse>
				<verse number="35">蓋我嘗飢、爾食我、我渴、爾飲我、我為旅、爾館我、</verse>
				<verse number="36">我裸、爾衣我、我病、爾顧我、我在獄、爾就我</verse>
				<verse number="37">時義者將應之、曰、主、我儕何時見爾飢而養、渴而飲。</verse>
				<verse number="38">何時見爾旅而館、裸而衣。</verse>
				<verse number="39">何時見爾病、或在獄、而就爾乎。</verse>
				<verse number="40">王將應語之曰、我誠告爾、既行之於我兄弟至微之一、即行之於我也。</verse>
				<verse number="41">又將語在左者曰、爾服詛者、離我入永世之火、乃為魔及其諸使而備者也。</verse>
				<verse number="42">蓋我嘗飢爾不食我、我渴爾不飲我、</verse>
				<verse number="43">我為旅爾不館我、我裸爾不衣我、病及在獄爾不顧我。</verse>
				<verse number="44">彼亦將應曰、主、我何時見爾飢、渴、旅、裸、病、或在獄、而不役事爾乎。</verse>
				<verse number="45">王將應之曰、我誠告爾、既不行之於此至微者之一、即不行之於我也。</verse>
				<verse number="46">此人將往入永刑、惟義者入永生。○</verse>
			</chapter>
			<chapter number="26">
				<verse number="1">耶穌既竟此諸言、乃語其門徒曰、</verse>
				<verse number="2">越二日有踰越節、爾所識也、人子見付、釘十字架矣。</verse>
				<verse number="3">時祭司諸長、民之長老集於大祭司、名 該亞法 者、之院、</verse>
				<verse number="4">共謀以詭計執耶穌殺之。</verse>
				<verse number="5">惟曰、毋於節期、恐民閒紛譁。○</verse>
				<verse number="6">耶穌在 廢大尼 癩者 西門 屋、</verse>
				<verse number="7">有婦以玉瓶、盛至貴之膏、就耶穌、席坐時傾於其首</verse>
				<verse number="8">門徒見而憾曰、惡用此糜費為哉。</verse>
				<verse number="9">此膏能鬻而多得以予貧也。</verse>
				<verse number="10">耶穌知之、曰、何為瀆此婦乎、婦向我所行者美也。</verse>
				<verse number="11">蓋常有貧者偕爾、惟不常有我。</verse>
				<verse number="12">婦傾此膏於我躬、乃為我葬而行之。</verse>
				<verse number="13">我誠告爾、普天下、不論何處、宣此福音、亦將言此婦所行以為之記。○</verse>
				<verse number="14">時十二者之一、名 猶大 、 加略 人者、詣祭司諸長、曰、</verse>
				<verse number="15">爾願予我幾何、我將以彼付於爾。遂于之權銀三十。</verse>
				<verse number="16">自是 猶大 尋機付之。○</verse>
				<verse number="17">除酵節首日、門徒就耶穌曰、願我何處、為爾備食踰越節乎。</verse>
				<verse number="18">曰、爾入邑、詣某語之曰、師云、我時邇矣。我偕門徒守踰越節於爾家。</verse>
				<verse number="19">門徒依耶穌所定之而行。遂備節筵</verse>
				<verse number="20">既暮、耶穌偕十二門徒席坐、</verse>
				<verse number="21">食閒耶穌曰、我誠告爾、爾中一人將付我矣。</verse>
				<verse number="22">眾憂甚、始一一謂之曰、主、是我乎。</verse>
				<verse number="23">彼應曰、與我蘸手於盂者、將付我者也。</verse>
				<verse number="24">人子去矣、如經所載言之。惟付人子者禍哉、其人不生為美。</verse>
				<verse number="25">付之者 猶大 應曰、夫子、是我乎。謂之曰、爾言之矣。</verse>
				<verse number="26">食閒耶穌取餅祝而擘之、予門徒、曰、取食之、此乃我身。</verse>
				<verse number="27">又取杯謝而予之、曰、爾皆飲之、</verse>
				<verse number="28">蓋此乃我之約血、為眾多流、以致罪赦者也。</verse>
				<verse number="29">我乃告爾、今而後我決不飲此葡萄果者、待他日、我偕爾飲新者於我父之國也。○</verse>
				<verse number="30">既咏詩、出、往橄欖山。○</verse>
				<verse number="31">時耶穌告之曰、此夜爾皆將於我見礙、蓋經載云、我將擊其牧、而群羊散矣。</verse>
				<verse number="32">但我見起後、將先爾往 加利利 。</verse>
				<verse number="33">彼得 應語之曰、眾雖於爾見礙、我終不見礙</verse>
				<verse number="34">耶穌謂之曰、我誠告爾、此夜鷄未鳴、爾將三次非我矣。</verse>
				<verse number="35">彼得 謂之曰、我即當與爾偕死、決不非爾。眾門徒言亦如之。○</verse>
				<verse number="36">時耶穌偕之至一地、名 碣西馬尼 、告門徒曰、爾曹坐此、我往彼祈禱。</verse>
				<verse number="37">遂攜 彼得 及 西比太 之二子、始憂愁不安甚。</verse>
				<verse number="38">乃告之曰、我魂甚憂、及乎死矣。爾居此同我儆醒。</verse>
				<verse number="39">少進、面仆、祈禱、曰、我父歟、若能則以此杯逝而去我、雖然、非如我所願、如爾所願也。</verse>
				<verse number="40">遂至門徒、遇其睡、謂 彼得 曰、何爾曹不克偕我儆醒半時乎。</verse>
				<verse number="41">儆醒也、祈禱也、免入於試也、神果注而肉弱耳。</verse>
				<verse number="42">復進、禱曰、我父歟、若此不能逝、不免我飲之、爾言得成。</verse>
				<verse number="43">復至、遇門徒睡、以其目倦矣。</verse>
				<verse number="44">離之、再進、三禱、言亦如之。</verse>
				<verse number="45">後至門徒、告之曰、今爾其睡且安。視哉、時邇矣、人子見付於罪人手矣。</verse>
				<verse number="46">起而偕行、視哉、付我者近矣。○</verse>
				<verse number="47">言時乃見十二者之一、 猶大 、偕群眾、以刃以梃、自祭司諸長、民之長者、而來。</verse>
				<verse number="48">付之者遞以號、曰、我接吻者是也、執之。</verse>
				<verse number="49">即就耶穌曰、夫子安、遂切吻之。</verse>
				<verse number="50">耶穌語之曰、友乎、爾來行者行之。眾則前措手執耶穌。</verse>
				<verse number="51">時見偕耶穌者一人伸手、拔刃擊大祭司僕、削其耳。</verse>
				<verse number="52">耶穌乃告之曰、復爾刃於其所、蓋凡執刃者將以刃亡。</verse>
				<verse number="53">抑爾意我不能祈我父、將不為我即置使者過十二營乎。</verse>
				<verse number="54">然如是則經所云、此事必有者、何以得盈滿乎。</verse>
				<verse number="55">於此時刻耶穌語眾曰、爾以刃以梃來執我、若禦寇乎。我日坐於殿而教誨、爾不執我。</verse>
				<verse number="56">然凡此既成以盈滿先知之經焉。時門徒皆離之而奔。○</verse>
				<verse number="57">執耶穌者曳之、至大祭司 該亞法 所、士子長老、已集。</verse>
				<verse number="58">彼得 遠從耶穌、至大祭司院、入與諸隸坐、以觀其竟</verse>
				<verse number="59">祭司諸長及全公會、求妄證攻耶穌、意得死之、</verse>
				<verse number="60">雖多妄證者至、亦未得焉。</verse>
				<verse number="61">後有二人至、曰、此人曾言、能毀上帝殿三日建之。</verse>
				<verse number="62">大祭司起、問耶穌曰、爾無所應乎、此人證爾者何歟</verse>
				<verse number="63">耶穌默然。大祭司曰、我以生上帝令爾誓、而告我、爾果上帝子基督否。</verse>
				<verse number="64">耶穌曰、爾言之矣。但我告爾、此後、爾將見人子坐於有能之右、乘天雲而來。</verse>
				<verse number="65">於是大祭司自裂衣曰、僭讟哉若人、我儕何用他證、視、爾曹已聞其僭讟矣、</verse>
				<verse number="66">爾意如何。僉應曰、干死也。</verse>
				<verse number="67">眾遂唾其面、拳擊之、有撲之者、曰、</verse>
				<verse number="68">基督乎、先知告我、擊爾者誰。○</verse>
				<verse number="69">彼得 坐於外院、有一婢就之曰、爾亦嘗偕 加利利 人耶穌也。</verse>
				<verse number="70">彼得 乃非、於眾前曰、我不識爾言何也。</verse>
				<verse number="71">既出、至院門、又他婢見之、語同在者曰、此亦嘗偕 拿撒栗 人耶穌者。</verse>
				<verse number="72">彼得 以誓而復非、曰、我不識其人也</verse>
				<verse number="73">頃之、旁立者前、語 彼得 曰、爾、確然自彼眾、爾方言露爾矣。</verse>
				<verse number="74">彼得 遂始詛且誓、曰、我不識其人也。鷄即鳴。</verse>
				<verse number="75">彼得 憶耶穌言、鷄未鳴、爾將三次非我。乃出而痛哭。○</verse>
			</chapter>
			<chapter number="27">
				<verse number="1">平旦、祭司諸長、民之長老皆共謀攻耶穌、以得死之。</verse>
				<verse number="2">繫而曳之、付於方伯 彼拉多 。○</verse>
				<verse number="3">時嘗付之者 猶大 、見已定耶穌非、則自悔、反其銀三十于祭司諸長、長老、曰、</verse>
				<verse number="4">我付無辜者血、有罪矣。僉日、於我何歟、爾自顧之。</verse>
				<verse number="5">猶大 擲銀於殿、退而往自縊。</verse>
				<verse number="6">祭司諸長、取其銀、曰、此乃血價、投庫不可。</verse>
				<verse number="7">遂共謀、以銀市陶人田、為旅葬所。</verse>
				<verse number="8">故其田至今稱血田焉。</verse>
				<verse number="9">於是盈滿昔由先知 耶利米 所言云、彼取被估者之價銀三十、即 以色列 人所估者、</verse>
				<verse number="10">捐之入陶人田、依主定乎我也。○</verse>
				<verse number="11">耶穌立方伯前、方伯問之曰、爾 猶太 人王乎。耶穌語之曰、爾言之矣。</verse>
				<verse number="12">祭司諸長、長老訟之、不應。</verse>
				<verse number="13">於是 彼拉多 曰、此人證爾、何其多端、爾不聞乎。</verse>
				<verse number="14">耶穌不應一詞。以致方伯奇甚。</verse>
				<verse number="15">屆節期、方伯例釋一囚、惟眾所願。</verse>
				<verse number="16">時有風聞之囚名 巴拉巴 。</verse>
				<verse number="17">眾集、 彼拉多 語之曰、爾願我釋誰耶、 巴拉巴 乎、抑稱基督之耶穌乎。</verse>
				<verse number="18">蓋識其因媢嫉付耶穌也。</verse>
				<verse number="19">方伯在公座、其妻遣人至之、曰、此義人、爾無以為也。我今日於夢中多為之哀楚焉。</verse>
				<verse number="20">祭司諸長、長老嘗勸眾、求釋 巴拉巴 、滅耶穌。</verse>
				<verse number="21">方伯乃應語眾曰、二人中願我釋誰。曰、 巴拉巴 。</verse>
				<verse number="22">彼拉多 謂之曰、然則所稱基督之耶穌、何以處之。僉日、釘之十字架</verse>
				<verse number="23">方伯曰、胡為、彼行何惡耶。眾溢而呼曰、釘之十字架</verse>
				<verse number="24">彼拉多 見言之無益、愈以囂譁、乃於眾前、取水盥手、曰、於此義人之血、我無辜也、爾眾自顧之。</verse>
				<verse number="25">民皆應曰、其血歸我及子孫矣</verse>
				<verse number="26">遂于之釋 巴拉巴 。乃鞭耶穌、付之釘十字架。○</verse>
				<verse number="27">時方伯之卒攜耶穌至公廨、集全營圍之。</verse>
				<verse number="28">褫其衣、衣以絳袍、</verse>
				<verse number="29">編棘冠冠其首、置葦於右手、戲跪其前、曰、請 猶太 人之王安。</verse>
				<verse number="30">又唾之、取葦撲其首。</verse>
				<verse number="31">戲畢、褫其袍、衣以故衣、曳釘十字架。○</verse>
				<verse number="32">眾出遇 古利柰 人、名 西門 、強之取其十字架。</verse>
				<verse number="33">至一所名 各各他 、即所謂髑髏處、</verse>
				<verse number="34">以酒和膽飲之、耶穌嘗而不願飲。</verse>
				<verse number="35">釘十字架後、探鬮分其衣。</verse>
				<verse number="36">坐而守之。</verse>
				<verse number="37">置獄辭於其首上、書曰、此乃耶穌 猶太 人王。</verse>
				<verse number="38">時有二盜同釘十字架、一右、一左。</verse>
				<verse number="39">過者謗讟之、搖首、曰、</verse>
				<verse number="40">爾毀殿、三日建之、其自救也。爾若上帝子、則自十字架而下</verse>
				<verse number="41">祭司諸長、士子、長老、亦如是戲、曰、</verse>
				<verse number="42">彼救他人不能自救。其為 以色列 王也、今自十字架而下、我將信之。</verse>
				<verse number="43">彼恃上帝、若上帝願之、今惟拯之。蓋自云、我乃上帝子也。</verse>
				<verse number="44">同釘之盜亦如是詬之。○</verse>
				<verse number="45">自日中、遍地皆暗、至申初。</verse>
				<verse number="46">約申初、耶穌大聲讙曰、咿唎咿唎啦嗎［口撒］［口駁］𠯈呢、即言、我之上帝、我之上帝、何以我遺。</verse>
				<verse number="47">旁立者聞之、曰、彼呼 伊利雅 也</verse>
				<verse number="48">其中一人即趨、取海絨、漬醋、束葦飲之。</verse>
				<verse number="49">餘眾曰、姑容之、試觀 伊利雅 來救之、否。</verse>
				<verse number="50">耶穌復大聲呼、而舍其神。</verse>
				<verse number="51">乃見有殿幔、自上至下裂為二、地震、磐裂、</verse>
				<verse number="52">墓啟、而既寢之聖、其身多見起、</verse>
				<verse number="53">迨耶穌起後、出墓、入聖邑、見於多人。</verse>
				<verse number="54">百夫長及同守耶穌者、見地震與所成諸事、懼甚、曰、此誠上帝子也。</verse>
				<verse number="55">有多婦、自 加利利 、從耶穌而役事之者、在彼遠視、</verse>
				<verse number="56">中有 麥大拉 之 馬利亞 、 雅佮   約西 之母 馬利亞 、及 西比太 二子之母。○</verse>
				<verse number="57">既暮、有富人自 亞利馬太 來、名 約燮 、己亦為耶穌門徒者、</verse>
				<verse number="58">詣 彼拉多 求耶穌屍 彼拉多 遂命予之。</verse>
				<verse number="59">約燮 取屍裹以潔枲布、</verse>
				<verse number="60">置己磐中所鑿之新墓、轉大石於墓門而去。</verse>
				<verse number="61">在彼有 麥大拉 之 馬利亞 及他 馬利亞 對塋而坐。○</verse>
				<verse number="62">明日、即備節之翌日、祭司諸長、法利賽人、集詣 彼拉多 、</verse>
				<verse number="63">曰、主我儕憶彼謬者、生時、嘗曰、三日後我復起</verse>
				<verse number="64">是以命固守其塋至第三日、恐其門徒來竊之、而以從諸死復起告民、則後謬較甚於先矣</verse>
				<verse number="65">彼拉多 語之曰、爾領守兵、往盡乃識、固守之。</verse>
				<verse number="66">遂往、封石與設兵、固守其塋焉○</verse>
			</chapter>
			<chapter number="28">
				<verse number="1">及安息日盡、即安息之首日方旦、時 麥大拉 之 馬利亞 及他 馬利亞 來觀其塋</verse>
				<verse number="2">乃見有大動震、蓋主之使者自天而下、前輾移其石、而坐其上。</verse>
				<verse number="3">容光如電、衣日如雪</verse>
				<verse number="4">守者因懼之震而若死。</verse>
				<verse number="5">使者應語諸婦曰、勿懼、我識爾尋釘十字架之耶穌。</verse>
				<verse number="6">彼不在此、蓋已起如其言。爾來觀置主處</verse>
				<verse number="7">又速往告其門徒、言、其從諸死而起、視、其先爾往 加利利 、在彼爾將見之。視、我已告爾矣。</verse>
				<verse number="8">婦速離墓、懼且大喜、趨報門徒。</verse>
				<verse number="9">乃見耶穌遇之、曰、請安。婦前抱其足、拜之。</verse>
				<verse number="10">於是耶穌告之曰。勿懼、往報我兄弟、使適 加利利 、在彼將見我矣。○</verse>
				<verse number="11">婦去時、乃有見守者入邑、以所歷之事、盡報祭司諸長。</verse>
				<verse number="12">彼遂與長老集、共謀以多銀予兵、</verse>
				<verse number="13">曰爾云、我寢時、其門徒夜來竊之。</verse>
				<verse number="14">倘聞於方伯、我將勸之、使爾無虞。</verse>
				<verse number="15">兵受銀、如所屬而行。於是、此言遍揚 猶太 人中、至今日也。○</verse>
				<verse number="16">門徒十有一人、往 加利利 、至耶穌已為之定之山。</verse>
				<verse number="17">見耶穌則拜之、然有疑者。</verse>
				<verse number="18">耶穌前、語之曰、天地諸權已予我矣。</verse>
				<verse number="19">故爾往令萬民為門徒、蘸之以入父、子、聖神之名、</verse>
				<verse number="20">教之守我凡所命爾者、且視、我乃歷日偕爾、至世盡焉。○</verse>
			</chapter>
		</book>
		<book number="41">
			<chapter number="1">
				<verse number="1">上帝子 耶穌   基督 福音之始。</verse>
				<verse number="2">如先知 以賽亞 所載云、視、我遣我使在爾面前、修備爾路、</verse>
				<verse number="3">讙於野者其聲云、備主路、直其徑、</verse>
				<verse number="4">約翰 至、於野施蘸、宣悔志之蘸禮、以致罪赦。</verse>
				<verse number="5">舉 猶太 地及 耶路撒冷 人、皆出就之、在 約但 河受其蘸、認己罪。</verse>
				<verse number="6">約翰 衣駝毛、腰皮帶、食則蝗蟲野蜜。</verse>
				<verse number="7">乃宣曰、有後我來者、力勝於我、即屈而解其履帶我不足當。</verse>
				<verse number="8">我蘸爾於水、彼將蘸爾於聖神也。○</verse>
				<verse number="9">當此諸日、 耶穌 來自 加利利   拿撒栗 、受 約翰 蘸入 約但 。</verse>
				<verse number="10">自水而上、見諸天裂、神如鴿臨之。</verse>
				<verse number="11">自諸天有聲云、爾乃我愛子、我於爾喜悅○</verse>
				<verse number="12">即時神速 耶穌 適野。</verse>
				<verse number="13">在野四十日、見試於 撒但 、與野獸處、諸使役事之。○</verse>
				<verse number="14">約翰 被付後、 耶穌 至 加利利 、宣上帝福音、</verse>
				<verse number="15">曰、期已滿矣、上帝國邇矣、爾其悔志、信福音。○</verse>
				<verse number="16">經行 加利利 海濱、見 西門 與兄弟 安得寥 、施罟於海、蓋漁者也。</verse>
				<verse number="17">耶穌 語之曰、爾來於我後、我將使爾為漁人之漁者。</verse>
				<verse number="18">即舍網從之。</verse>
				<verse number="19">少進、見 西庇太 子 雅佮 與兄弟 約翰 、亦在舟補網。</verse>
				<verse number="20">即召之、遂舍父 西庇太 及傭人於舟、而隨其後。</verse>
				<verse number="21">眾進 迦百農 、即於安息日、 耶穌 入會堂教誨。</verse>
				<verse number="22">人奇異其教、蓋教之若操權者然、不同士子也。</verse>
				<verse number="23">適會堂有一人在於不潔神者、讙日、</verse>
				<verse number="24">拿撒栗   耶穌 、我儕與爾何與、爾來滅我乎、吾識爾為誰、乃上帝之一聖者</verse>
				<verse number="25">耶穌 斥之、曰、緘默、自之出。</verse>
				<verse number="26">不潔神拘攣其人、大聲呼、自之出。</verse>
				<verse number="27">眾驚異、致相辯論曰、是何也、教之新依乎權、即不潔神亦命之而遂順也。</verse>
				<verse number="28">於是聲聞即揚遍 加利利 四方。○</verse>
				<verse number="29">既出會堂、即與 雅佮   約翰 進 西門   安得寥 之屋</verse>
				<verse number="30">西門 妻之母偃臥病熱、眾即以告之、</verse>
				<verse number="31">耶穌 前執其手、起之、熱退、婦役事焉○</verse>
				<verse number="32">既暮、日入時、有攜諸負病、鬼祟、者就之。</verse>
				<verse number="33">舉邑集於門。</verse>
				<verse number="34">耶穌 醫多人殊病、逐多鬼、以鬼識己故不容之言。○</verse>
				<verse number="35">來朝、夜尚深、 耶穌 與、出至野地、在彼祈禱。</verse>
				<verse number="36">西門 與同人跡之、</verse>
				<verse number="37">既遇、謂之曰、眾皆尋爾。</verse>
				<verse number="38">謂之曰、我儕且他往、入附近鄉邑、俾我亦得宣於彼、我出蓋為是也。</verse>
				<verse number="39">於是、往遍 加利利 、入其會堂、宣講、又逐鬼。○</verse>
				<verse number="40">有癩者、就而求之、又跪伏、謂之曰、爾若願、能潔我</verse>
				<verse number="41">耶穌 惻憫、伸手、捫而謂之曰、我願、爾惟潔。</verse>
				<verse number="42">癩即除、其人潔矣。</verse>
				<verse number="43">嚴戒而即遣之出、</verse>
				<verse number="44">謂之曰、慎勿與人言、但往示己於祭司、獻爾得潔之禮、 摩西 所命者、以為眾證。</verse>
				<verse number="45">其人乃出、始多宣而廣播其事、以致 耶穌 不復能昭然入邑、爰居諸野外、四方就之。○</verse>
			</chapter>
			<chapter number="2">
				<verse number="1">越數日、 耶穌 復入 迦百農 、有聞其在室。</verse>
				<verse number="2">多人遂集、致無隙地、門亦無有、 耶穌 于之言道。</verse>
				<verse number="3">有攜癱瘓者、四人舁來就之。</verse>
				<verse number="4">以人眾不能近、乃於 耶穌 所在、撤屋頂為穴、以床薦癱瘓者、縋而下。</verse>
				<verse number="5">耶穌 見眾信、謂癱瘓者曰、子、爾罪赦矣。</verse>
				<verse number="6">士子數人、在坐、心中議日、</verse>
				<verse number="7">斯人曷如是言乎、僭讟也、惟一上帝而外、誰能赦罪乎。</verse>
				<verse number="8">即時、 耶穌 神真知其內自議、謂之曰、爾曹何為心議諸斯乎。</verse>
				<verse number="9">語癱瘓者曰、爾罪赦、與語之起、取床而行、孰易。</verse>
				<verse number="10">但令爾識人子、在地、有權以赦罪。乃謂癱瘓者曰、</verse>
				<verse number="11">我告爾起、取床以歸爾家。</verse>
				<verse number="12">遂起、於眾前即取床而出、致眾皆駭異、榮上帝、日、我儕從未見如是也。○</verse>
				<verse number="13">耶穌 復出至海濱、眾皆就之、遂教之焉。</verse>
				<verse number="14">又經行、見 亞利腓 子 利未 、坐於稅關、謂之曰、從我。遂起從之。</verse>
				<verse number="15">耶穌 席坐 利未 屋、多稅吏及罪人偕 耶穌 與門徒坐、蓋人多且從之。</verse>
				<verse number="16">法利賽 諸士子見 耶穌 與罪人稅吏共食、謂其門徒、日、胡彼與稅吏罪人飲食乎。</verse>
				<verse number="17">耶穌 聞而謂之、曰、健者不需醫、惟病者需之、我來非召義人、乃罪人耳。○</verse>
				<verse number="18">約翰 門徒、及 法利賽 人禁食。乃就 耶穌 謂之曰、 約翰 之門徒與 法利賽 人之門徒禁食、爾門徒不禁食、何也。</verse>
				<verse number="19">耶穌 語之曰、新郎同在、賀婚者能禁食乎。尚有新郎同在不能禁食也。</verse>
				<verse number="20">惟諸日將至、新郎將見取而去之、是日將禁食耳。</verse>
				<verse number="21">未有以新布補舊衣者、若然、則所填補者反損之、新損舊、而綻尤甚。</verse>
				<verse number="22">未有以新酒入舊囊者、若然、則酒將裂囊、而酒與囊俱敗、人惟以新酒入新囊耳。○</verse>
				<verse number="23">安息日、 耶穌 行由麥田、門徒始闢徑摘穗</verse>
				<verse number="24">法利賽 人謂之曰、視、彼為所不可於安息日、何耶。</verse>
				<verse number="25">耶穌 謂之曰、爾未讀 大衛 及從者有需、於飢時、所為乎。</verse>
				<verse number="26">當 亞比亞塔 為大祭司時、 大衛 入上帝室、食陳設之餅、亦予從者、但此餅祭司而外、人不可食。</verse>
				<verse number="27">又謂之曰、安息為人而立、非人為安息、</verse>
				<verse number="28">是人子亦安息之主也。○</verse>
			</chapter>
			<chapter number="3">
				<verse number="1">耶穌 復入會堂、在彼有人枯一手。</verse>
				<verse number="2">眾窺 耶穌 、安息日醫之否、意得訟之。</verse>
				<verse number="3">耶穌 謂手枯之人曰、起立於中。</verse>
				<verse number="4">謂眾曰、安息日行善、行惡、救魂、與殺、孰可。眾默然。</verse>
				<verse number="5">耶穌 怒以圜視之、憂眾心頑、謂其人曰、伸手。伸、而手復全。</verse>
				<verse number="6">法利賽 人出、即與 希律 黨共謀何以滅之。○</verse>
				<verse number="7">耶穌 偕門徒退適海濱。大眾自 加利利 隨焉、</verse>
				<verse number="8">又自 猶太 、 耶路撒冷 、 以土買 、 約但 外、及 堆羅 、 西頓 境、群眾聞其行何大事、而就之。</verse>
				<verse number="9">耶穌 語門徒、使具小舟以待、因人眾多、免其擠擁、</verse>
				<verse number="10">蓋醫人已多、以致凡有疾者逼近、俾得捫之。</verse>
				<verse number="11">諸不潔神、一見之、俯伏其前、呼曰、爾乃上帝子也。</verse>
				<verse number="12">耶穌 多戒眾勿彰之。○</verse>
				<verse number="13">乃登山、隨己所願以召人、而人就之。</verse>
				<verse number="14">立十有二人使偕己、俾得遣之宣傳、</verse>
				<verse number="15">且有逐鬼之權、</verse>
				<verse number="16">西門 者其名之為 彼得 、</verse>
				<verse number="17">西庇太 子 雅佮 同兄弟 約翰 、此二人名為 半尼其 、即雷子也、</verse>
				<verse number="18">又有 安得寥 、 腓立 、 巴多羅買 、 馬太 、 多馬 、 亞利腓 子 雅佮 、又 撻大 、憤烈者 西門 、</verse>
				<verse number="19">及 加略 人 猶大 亦付 耶穌 者也。○</verse>
				<verse number="20">耶穌 入室。眾復集、以致食亦不能也。</verse>
				<verse number="21">親舊聞而往執之、蓋曰、彼狂耳。</verse>
				<verse number="22">有諸士子自 耶路撒冷 下、曰、彼有 別西卜 、又曰、彼在諸鬼之君逐鬼耳。</verse>
				<verse number="23">耶穌 呼之來、設譬謂之曰、 撒但 安能逐 撒但 乎。</verse>
				<verse number="24">若國自相分爭、斯國不能立。</verse>
				<verse number="25">若家自相分爭、斯家將無能立。</verse>
				<verse number="26">若 撒但 既起敵己、而中分、則不能立、乃有窮也。</verse>
				<verse number="27">無人能入力士屋劫其器、惟先縛力士、而後將劫其屋也。</verse>
				<verse number="28">我誠告爾、凡人諸子之罪、及其所謗讟之讟將赦、</verse>
				<verse number="29">惟謗讟聖神者、永世不赦、其人干永罪矣。</verse>
				<verse number="30">是因彼言其有不潔神故也。○</verse>
				<verse number="31">耶穌 之母及兄弟來、立於外、遣人呼之。</verse>
				<verse number="32">有眾環坐、謂 耶穌 曰、視、爾母及兄弟在外尋爾。</verse>
				<verse number="33">耶穌 應之曰、何者為我母我兄弟耶。</verse>
				<verse number="34">遂周顧環坐者、曰、視我母我兄弟。</verse>
				<verse number="35">蓋凡將行上帝旨者、即我兄弟姊妹、及母也。○</verse>
			</chapter>
			<chapter number="4">
				<verse number="1">耶穌 復始教於海濱。集就之者甚眾、以致其登舟浮海而坐、眾皆在岸向海。</verse>
				<verse number="2">乃多端設譬教之、於其教謂之曰、</verse>
				<verse number="3">聽哉、有播者出而播種、</verse>
				<verse number="4">播時有落路旁者、鳥至盡食之。</verse>
				<verse number="5">有落磽地者、彼土無多、因土不深、其萌速發、</verse>
				<verse number="6">曰出則焦、無根而槁</verse>
				<verse number="7">有落棘中者、棘起哽之、而實不結。</verse>
				<verse number="8">有落美壤者、結實、即發長、而產三十倍、六十倍、百倍。</verse>
				<verse number="9">又曰、有耳聽者其聽諸○</verse>
				<verse number="10">耶穌 獨處時、從之者、與十二門徒、問諸譬。</verse>
				<verse number="11">耶穌 曰、予爾以上帝國之奧、向外人所為無不設譬、</verse>
				<verse number="12">俾其視也視而不見、其聽也聽而不悟、免轉改而得赦。</verse>
				<verse number="13">又謂之曰、斯譬爾未識乎、又安知眾譬耶。</verse>
				<verse number="14">播者播道也。</verse>
				<verse number="15">在路旁播道處者、諸人既聽、 撒但 即至、而奪其中所播之道。</verse>
				<verse number="16">如是、播於磽地者、諸人既聽道、即喜受之、</verse>
				<verse number="17">惟內無根、則亦暫耳、及為道而遇難、窘逐、遂而蹇礙。</verse>
				<verse number="18">他如播於棘中者、諸人既聽道、</verse>
				<verse number="19">而世故之思慮、貨財之迷惑、外物之嗜慾、哽其道而不實。</verse>
				<verse number="20">播於美壤者、諸人聽道、受之而結實、有三十倍、六十倍、百倍焉○</verse>
				<verse number="21">又謂之曰、燈之來也、豈置斗下、床下乎、非置之几上耶。</verse>
				<verse number="22">蓋未有隱而不使彰、藏而不顯露也。</verse>
				<verse number="23">有耳聽者其聽諸。</verse>
				<verse number="24">又謂之曰、慎所聽、爾以何量而度、將以度于爾亦然、且多予諸爾也。</verse>
				<verse number="25">蓋有者、將予之、無者並其所有亦奪之。○</verse>
				<verse number="26">又曰、上帝之國、如人播種於地、</verse>
				<verse number="27">夜寐夙興、種發且長、不識其所以然</verse>
				<verse number="28">地自結實、始而苗、繼而穗、後而穗之成榖。</verse>
				<verse number="29">實既給、則用鐮、以穫時至也。○</verse>
				<verse number="30">又曰、上帝國、我儕將何以比之、將以何譬置之乎。</verse>
				<verse number="31">猶芥種一粒、播於地時、為地上百種之至微、</verse>
				<verse number="32">既播、則長、大於諸蔬、且成大枝、以至天鳥能棲其蔭○</verse>
				<verse number="33">耶穌 多設如是之譬以言道于眾、依其所能聽焉</verse>
				<verse number="34">非譬不于之言。獨處則悉解于己門徒。○</verse>
				<verse number="35">是日既暮、 耶穌 謂門徒曰、我儕且濟彼岸。</verse>
				<verse number="36">門徒離眾、 耶穌 依然在舟、遂送之偕往有他舟同之。</verse>
				<verse number="37">颶風大起、浪躍入舟、將滿。</verse>
				<verse number="38">耶穌 在舟尾枕而睡。門徒起之、謂之曰、師、不顧我儕亡乎</verse>
				<verse number="39">耶穌 醒、斥風、語海、曰、默而靜風遂止、而大平息。</verse>
				<verse number="40">乃語門徒日、何怯耶、尚無信乎</verse>
				<verse number="41">眾懼甚、彼此相告曰、斯何人耶、風與海亦順之也。○</verse>
			</chapter>
			<chapter number="5">
				<verse number="1">濟海、至 加大拉 人地。</verse>
				<verse number="2">耶穌 離舟、即遇一人在於不潔神者、自墓出、</verse>
				<verse number="3">素居諸塚、雖以鐵索無有能繫之者、</verse>
				<verse number="4">蓋屢以桎梏鐵索繫之、而鐵索斷、桎梏毀、終無人克制之。</verse>
				<verse number="5">日夜常在塚在山、呼號、以石自傷。</verse>
				<verse number="6">遙見 耶穌 、趨而拜之、</verse>
				<verse number="7">大呼曰、至高上帝之子 耶穌 、我與爾何與。我託上帝、懇爾莫苦我</verse>
				<verse number="8">蓋 耶穌 曾謂之曰、不潔神也、出其人。</verse>
				<verse number="9">又問之曰、爾何名。謂之曰、我名營、我儕多故也。</verse>
				<verse number="10">多求 耶穌 勿逐出斯地。</verse>
				<verse number="11">山邊有豕大群方食。</verse>
				<verse number="12">眾鬼求 耶穌 曰、遣我於豕、俾入之。</verse>
				<verse number="13">遂許之。不潔神乃出而入豕、其群突落山坡、投海、數約二千、溺於海。</verse>
				<verse number="14">牧者奔、告邑與村。眾出視所成何事。</verse>
				<verse number="15">就 耶穌 、觀先患鬼、即有營者、坐而衣衣、志正、則懼。</verse>
				<verse number="16">見者、以鬼祟所遇、及群豕事、告之。</verse>
				<verse number="17">眾遂求 耶穌 出其境。</verse>
				<verse number="18">耶穌 方登舟、曾患諸鬼者、求與之偕。</verse>
				<verse number="19">耶穌 弗容、曰、歸爾同人、以主為爾行何大事、及矜恤爾者、告之。</verse>
				<verse number="20">其人往、於 低加波里 宣揚 耶穌 為己所行之大事、眾皆奇之。○</verse>
				<verse number="21">耶穌 乘舟復濟彼岸、大眾集就之、乃在海濱。</verse>
				<verse number="22">有諸宰會堂者之一名 睚魯 來、既見 耶穌 、則俯伏其足下、</verse>
				<verse number="23">多求之曰、我幼女殆死、惟爾來手按之、使得救而生也</verse>
				<verse number="24">耶穌 偕往、大眾從而擁之。○</verse>
				<verse number="25">有婦血漏十二年、</verse>
				<verse number="26">為多醫致多苦、盡耗所有、不見益、而勢轉劇、</verse>
				<verse number="27">聞 耶穌 事、向後在眾中、而捫其衣。</verse>
				<verse number="28">蓋曰、第捫其衣、我將得救。</verse>
				<verse number="29">血漏即止、身知疾已瘳。</verse>
				<verse number="30">耶穌 內自真知、有能自己而出、即轉身於眾中、曰、誰捫我衣乎。</verse>
				<verse number="31">門徒謂之曰、爾見眾擁爾、乃問、誰捫我乎。</verse>
				<verse number="32">耶穌 圜視欲見行此之婦。</verse>
				<verse number="33">婦識其身所歷、恐懼戰慄、來俯伏其前、悉以實告。</verse>
				<verse number="34">乃語之曰、女、爾信已救爾、於和而歸、爾疾其有痊。○</verse>
				<verse number="35">言時、有來自宰會堂者家、曰、爾女死矣、何尚勞師耶。</verse>
				<verse number="36">耶穌 傍聞斯言、謂宰會堂者、曰、勿懼、惟信耳。</verse>
				<verse number="37">耶穌 於 彼得   雅佮 及 雅佮 兄弟 約翰 而外、不容他人從之。</verse>
				<verse number="38">至宰會堂者之家、見號咷哭嘩不勝。</verse>
				<verse number="39">入則謂之曰、胡為號咷而哭乎、女非死乃睡耳。</verse>
				<verse number="40">眾哂之。但既遣眾出、則率女之父母與從者入女所在。</verse>
				<verse number="41">執女之手、謂之曰、𠯈唎咃咕咪、譯即、女也、我告爾、起。</verse>
				<verse number="42">女即起、且行、蓋年十有二矣。眾即駭異甚。</verse>
				<verse number="43">耶穌 多戒之、勿令人知。乃命予女食○</verse>
			</chapter>
			<chapter number="6">
				<verse number="1">耶 穌 出彼、歸故鄉、門徒從之。</verse>
				<verse number="2">及安息、則始教於會堂。多人聽之奇異、曰、斯焉得斯、又有何智慧賦之、得諸能如是、由其手成耶。</verse>
				<verse number="3">此非 馬利亞 子木工乎。非 雅佮 、 約西 、 猶大 、 西門 、兄弟乎、其姊妹非與我偕在乎。遂於之見礙。</verse>
				<verse number="4">耶穌 謂之曰、先知在故鄉、宗族、己家而外非無尊也。</verse>
				<verse number="5">在彼不能行諸能、惟手按數病人而醫之</verse>
				<verse number="6">且奇、因眾之不信。○乃周行諸鄉教誨焉。○</verse>
				<verse number="7">耶穌 召十二者來、遂耦而遣之、予之權於諸不潔神</verse>
				<verse number="8">敕勿攜資斧、惟杖、勿糧、勿袋、勿帶錢。</verse>
				<verse number="9">惟著履、勿衣二衣。</verse>
				<verse number="10">又謂之曰、凡所入之屋、則居之、以至去時。</verse>
				<verse number="11">凡處不接爾、不聽爾者、出之時、拂去足下塵、以為眾證。</verse>
				<verse number="12">門徒遂往、宣傳俾得人悔志。</verse>
				<verse number="13">逐多鬼、以膏膏多病人、而醫之。○</verse>
				<verse number="14">希律 王聞之、蓋 耶穌 聲名已彰、遂曰、施蘸 約翰 自諸死而起、故斯諸能作於彼也。</verse>
				<verse number="15">他人則曰、是 伊利雅 。又他人曰、先知、猶諸先知之一、</verse>
				<verse number="16">惟 希律 聞之、曰、我所斬之 約翰 起矣。</verse>
				<verse number="17">初 希律 以兄弟 腓立 妻、 希羅底 故、遣執 約翰 繫獄、蓋 希律 娶之、</verse>
				<verse number="18">而 約翰 謂 希律 曰、納爾兄弟之妻不可也。</verse>
				<verse number="19">於是 希羅底 很之、願殺之而弗能、</verse>
				<verse number="20">蓋 希律 懼 約翰 、識其為人義且聖、而護之。聽其言、躊躇未決、亦欣然聽之。</verse>
				<verse number="21">會有機、即 希律 誕日、肆筵、宴諸大夫、千夫長、 加利利 尊者。</verse>
				<verse number="22">希羅底 之女入舞、以悅 希律 及同席者、王語女曰、凡爾所願、其求我、我則予爾。</verse>
				<verse number="23">且矢之曰、爾所求、即國之半、我亦予爾。</verse>
				<verse number="24">女退、語其母、曰、我將何求。曰、施蘸 約翰 之首。</verse>
				<verse number="25">女亟入見王、求曰、我願施蘸 約翰 首、爾即時盤上予我。</verse>
				<verse number="26">王憂甚、然以誓故、又以同席者在、不願拒之。</verse>
				<verse number="27">王乃即遣侍衛一人、命取 約翰 首。遂往斬之於獄、</verse>
				<verse number="28">載首於盤、以予女、女予母。</verse>
				<verse number="29">其門徒聞之、至拾其屍、葬於墓。○</verse>
				<verse number="30">使徒集就 耶穌 、悉以所行、所教、告之</verse>
				<verse number="31">耶穌 謂之曰、爾曹已來、潛適於野、憩息片時。蓋往來者多、食亦不暇。</verse>
				<verse number="32">乃乘舟潛往於野。</verse>
				<verse number="33">眾見其往、而真知者多、自諸邑陸趨先之集至、</verse>
				<verse number="34">耶穌 出見大眾、惻憫之、以其猶羊無牧、始教以多端。</verse>
				<verse number="35">日旺、門徒就之、曰、地乃野、日既旺、</verse>
				<verse number="36">其去眾、周往村落、市食。</verse>
				<verse number="37">耶穌 應語之曰、爾予之食、謂之曰、得毋我往、以銀二百錢、市餅予之食乎。</verse>
				<verse number="38">耶穌 謂之曰、有餅幾何、爾往觀之。彼既知之、曰、五餅二魚。</verse>
				<verse number="39">遂命之使眾列隊藉青草。</verse>
				<verse number="40">及坐、或隊百、或隊五十。</verse>
				<verse number="41">耶穌 取五餅二魚、仰天、祝、而擘餅、予門徒、使陳於眾前、亦以二魚分諸人。</verse>
				<verse number="42">皆食而飽。</verse>
				<verse number="43">拾其屑、及殘魚、盈十二筐。</verse>
				<verse number="44">食餅者于千人。○</verse>
				<verse number="45">耶穌 即促門徒登舟、先濟至 廢賽大 、當己去眾。</verse>
				<verse number="46">別眾之後、往山祈禱。</verse>
				<verse number="47">既暮舟在海中、 耶穌 獨在岸。</verse>
				<verse number="48">見門徒鼓櫂甚苦、以風逆也、時約四更、 耶穌 履海就之、若願過之焉。</verse>
				<verse number="49">門徒見其履海、以為怪物而讙呼、</verse>
				<verse number="50">以皆見之愕然 耶穌 即時與言、謂之曰、壯爾心、我也、勿懼</verse>
				<verse number="51">遂登舟就之、風乃止、眾內自駭異甚、</verse>
				<verse number="52">蓋未悟諸餅之事、而心頑也。○</verse>
				<verse number="53">既濟至 跟尼撒栗 地、泊岸。</verse>
				<verse number="54">離舟、即有真知之、</verse>
				<verse number="55">周馳四方、以床舁病者、聞其所在、而就之。</verse>
				<verse number="56">凡 耶穌 所入、或村、或邑、或鄉、人置病者於市、第求之俾捫其衣襚捫之者皆得救。○</verse>
			</chapter>
			<chapter number="7">
				<verse number="1">法利賽 人、及數士子、自 耶路撒冷 來集就 耶穌 、</verse>
				<verse number="2">見其門徒數人、以俗手、即未盥手而食、</verse>
				<verse number="3">蓋 法利賽 人、及 猶太 眾、執諸長老遺傳、不力盥其手、不食。</verse>
				<verse number="4">自市歸、不蘸不食、其受而執者、更有多端、若杯、爵、銅器、亦蘸之。</verse>
				<verse number="5">法利賽 人及士子乃問 耶穌 曰、爾門徒不依諸長老遺傳而行、以俗手而食何也。</verse>
				<verse number="6">語之曰、妙哉、 以賽亞 指爾偽善者而先知言、如經載云、斯民以唇尊我、而心則遠我。</verse>
				<verse number="7">其拜我徒然、以所教訓端惟人規耳。</verse>
				<verse number="8">爾曹舍上帝誡、執人遺傳。</verse>
				<verse number="9">又謂之曰、妙也、爾拒上帝誡、俾得守爾遺傳。</verse>
				<verse number="10">蓋 摩西 曰、尊爾父母、又詈父母者必死之。</verse>
				<verse number="11">惟爾則曰、若人謂父、或謂母、曰、我所得以益爾者、咯［口板］、譯即已獻去矣、</verse>
				<verse number="12">爾則不再容之為父母行事。</verse>
				<verse number="13">是爾以所授遺傳、廢上帝道也爾所為多類此。</verse>
				<verse number="14">遂復招眾、謂之曰、爾其皆聽我而悟、</verse>
				<verse number="15">未有自外入者能令人俗、自內出者乃令人俗</verse>
				<verse number="16"></verse>
				<verse number="17">耶穌 離眾入室、門徒以此譬問之。</verse>
				<verse number="18">謂之曰、爾亦如是不悟乎。豈不明、自外入者不能令人俗、</verse>
				<verse number="19">因非入其心、乃入其腹、而遺於厠乎。謂食物皆潔也。</verse>
				<verse number="20">又曰、自人出者斯令人俗</verse>
				<verse number="21">蓋由內、自人心、出諸惡念、苟合、盜竊、兇殺、姦淫、</verse>
				<verse number="22">貪婪、惡毒、詭騙、邪侈、目惡、謗讟、驕傲、愚昧、</verse>
				<verse number="23">凡此惡事、皆由內出、而令人俗也</verse>
				<verse number="24">耶穌 起、由彼而往 堆羅   西頓 交境入一屋、不願人知、而不能隱</verse>
				<verse number="25">適值一婦、既聞知之、其幼女有不潔神、遂來伏 耶穌 足下。</verse>
				<verse number="26">此婦乃 希利尼 人、 敘利腓尼基 屬也。請 耶穌 逐鬼出其女。</verse>
				<verse number="27">謂之曰、容子女先飽、蓋取子女餅投犬子、非美也。</verse>
				<verse number="28">婦應謂之曰、主然、兒女餘屑、几下犬子亦食之。</verse>
				<verse number="29">耶穌 語之曰、即此一言、爾往、鬼已出爾女矣。</verse>
				<verse number="30">婦歸家、見女臥床、鬼已出○</verse>
				<verse number="31">耶穌 復出 堆羅 境、過 西頓 、經 低加波里 境內、至 加利利 海。</verse>
				<verse number="32">有攜聾而吃者求 耶穌 手按之。</verse>
				<verse number="33">耶穌 引之離眾至靜處、以指探其耳唾而捫其舌、</verse>
				<verse number="34">仰天嘆而謂之曰、㕽㗶𠯈、譯即開也。</verse>
				<verse number="35">耳則開、舌結解、而言明矣。</verse>
				<verse number="36">耶穌 戒眾勿告人、然愈戒、而彼愈溢播揚。</verse>
				<verse number="37">眾亦奇異溢甚、曰、其所為者皆善、使聾者聽、啞者言矣。○</verse>
			</chapter>
			<chapter number="8">
				<verse number="1">當此諸日、眾復大集、無所食、 耶穌 召門徒謂之曰、</verse>
				<verse number="2">我惻憫乎眾、以今偕我三日、而無食、</verse>
				<verse number="3">倘使之飢以歸厥家、將途間困憊、蓋有遠來者也。</verse>
				<verse number="4">門徒應之曰、在此曠野、何由能以餅飽斯乎。</verse>
				<verse number="5">問之曰、爾有餅幾何。曰、七。</verse>
				<verse number="6">遂敕眾坐地、取七餅、謝而擘、予門徒、使陳之、則陳於眾。</verse>
				<verse number="7">又有些細魚、亦祝、使陳之。</verse>
				<verse number="8">眾食而飽、拾溢屑七籃。</verse>
				<verse number="9">食者約四千人。 耶穌 乃去眾</verse>
				<verse number="10">即與門徒登舟、至 達馬拿大 境○</verse>
				<verse number="11">法利賽 人出、遂與之辯論、求自天之兆、以試之。</verse>
				<verse number="12">耶穌 神中太息、曰、此世胡為求兆、我誠告爾、將無兆以予此世。</verse>
				<verse number="13">於是、去之、復登舟、往彼岸</verse>
				<verse number="14">門徒忘取餅、舟中無長物、一餅而已。</verse>
				<verse number="15">耶穌 又戒之、曰、謹防 法利賽 酵與 希律 酵。</verse>
				<verse number="16">門徒相議、以其無餅也。</verse>
				<verse number="17">耶穌 知而謂之曰、曷以無餅而議乎、爾猶未明、未悟乎。爾心頑耶</verse>
				<verse number="18">爾有目不視、有耳不聽、亦不憶乎。</verse>
				<verse number="19">我擘五餅分五千人、爾拾擘屑盈幾筐乎。對曰、十二</verse>
				<verse number="20">又七餅分四千人、爾拾擘屑盈幾籃乎。對曰七。</verse>
				<verse number="21">遂謂之、曰、爾尚不悟乎。○</verse>
				<verse number="22">至 廢賽大 。有攜瞽者、求 耶穌 捫之。</verse>
				<verse number="23">乃執瞽者手、攜出村外、唾其目、手按之、問、爾有所見否。</verse>
				<verse number="24">瞽者仰望、曰、我見人、蓋觀若樹而行也。</verse>
				<verse number="25">再手按其目、遂凝視而復愈、明見庶物</verse>
				<verse number="26">耶穌 遣之歸、曰、且勿入村。○</verse>
				<verse number="27">耶穌 與門徒出、而往 該撒利亞   腓立比 諸鄉、途閒問門徒、謂之曰、人言我為誰</verse>
				<verse number="28">告之曰、施蘸 約翰 、惟他人云、 伊利雅 、又他人云、諸先知之一。</verse>
				<verse number="29">又問之曰、惟爾言我為誰 彼得 應謂之曰、爾 基督 也。</verse>
				<verse number="30">遂戒門徒勿以之告人、</verse>
				<verse number="31">乃始誨之云、人子必多受害、為長老、祭司諸長、士子所棄、且見殺、越三日復起。</verse>
				<verse number="32">耶穌 侃然言之、 彼得 援而始斥之。</verse>
				<verse number="33">惟 耶穌 回而見其門徒、則斥 彼得 、曰、 撒但 、退我後。蓋爾志非上帝事、乃人之事也。</verse>
				<verse number="34">遂招眾與門徒語之曰、若願來於我後者、其惟非己、取其十字架、而從我。</verse>
				<verse number="35">蓋凡願救其魂者將喪之、為我及福音而喪其魂者將救之。</verse>
				<verse number="36">蓋人利盡天下、而捐其魂、何益之有。</verse>
				<verse number="37">人將以何者易。其魂乎。</verse>
				<verse number="38">當此姦而罪之世、凡將恥我及我言者、人子於父榮偕諸聖使至時、亦將恥其人矣。</verse>
			</chapter>
			<chapter number="9">
				<verse number="1">且謂之曰、我誠告爾、立於此者中有人決不嘗乎死、迨見上帝國已於能而來也。○</verse>
				<verse number="2">越六日、 耶穌 攜 彼得 、 雅佮 、 約翰 、潛導之陟高山、與之獨在、當前化狀、</verse>
				<verse number="3">其衣燦爛皎白、在地之漂者、無有能白之若此。</verse>
				<verse number="4">時 伊利雅 同 摩西 於之見、與 耶穌 語。</verse>
				<verse number="5">彼得 應謂 耶穌 曰、夫子、我儕在此美矣、容我造三幕、一為爾、一為 摩西 、一為 伊利雅 。</verse>
				<verse number="6">彼得 不識何以對、三者蓋甚懼。</verse>
				<verse number="7">適雲庇之、自雲有聲云、此我愛子、爾其聽之。</verse>
				<verse number="8">門徒忽然環視、不復見人、惟 耶穌 與己耳。○</verse>
				<verse number="9">下山時、 耶穌 戒之曰、人子未自諸死復起、勿以所見告人。</verse>
				<verse number="10">門徒持斯語、共辯論、自諸死復起何意。</verse>
				<verse number="11">又問 耶穌 曰、士子有言 伊利雅 當先至</verse>
				<verse number="12">語之曰、 伊利雅 果先至、興復諸事、且經所載論人子者如何、云、將多受害、為人所忽。</verse>
				<verse number="13">但我語爾、 伊利雅 已至、而人亦已任所願以待之、如經所載焉。○</verse>
				<verse number="14">至門徒所、見大眾環之、而士子與之辯論</verse>
				<verse number="15">眾見 耶穌 、皆即驚訝、趨之問安。</verse>
				<verse number="16">耶穌 問之曰、爾與彼辯論何事</verse>
				<verse number="17">眾中一人應之曰、師乎、我攜我子就爾、有啞神也</verse>
				<verse number="18">隨處取擲、攜戕、流涎、嚼齒、枯槁。請爾門徒逐之、而不克也。</verse>
				<verse number="19">耶穌 應之、曰、不信之世歟、我偕爾當幾何時乎、我容爾當幾何時乎、攜子就我。</verse>
				<verse number="20">遂攜子至。一見 耶穌 、神即盡拘攣之、仆地、輾轉、流涎。</verse>
				<verse number="21">耶穌 問其父、曰、患此幾時乎。曰、自少時、</verse>
				<verse number="22">屢投入火、又入諸水、使滅之、然倘爾能為、其惻憫而助我儕。</verse>
				<verse number="23">耶穌 語之曰、倘爾能之云乎哉、信者凡事能也。</verse>
				<verse number="24">子之父即呼曰、我信、我之不信其助諸。</verse>
				<verse number="25">耶穌 見眾趨集、則斥不潔神、謂之曰、瘖聾之神、我命爾出、勿再入之。</verse>
				<verse number="26">神號呼、拘攣之多、乃出其子若死然、致人多謂其已死。</verse>
				<verse number="27">耶穌 乃執其手、以起之、遂興。</verse>
				<verse number="28">入室、門徒潛問之云、我儕逐之不能也。</verse>
				<verse number="29">語之曰、藉非祈禱、此族不能出也。○</verse>
				<verse number="30">遂去彼、過 加利利 、而 耶穌 不願人知。</verse>
				<verse number="31">蓋誨門徒、而告之曰、人子將付於人手、人將殺之、殺後越三日將復起。</verse>
				<verse number="32">門徒未達斯言、而懼問之。○</verse>
				<verse number="33">至 迦百農 、 耶穌 在屋、問門徒曰、爾途閒所議可欽。</verse>
				<verse number="34">惟門徒默然、以途閒相辯誰大也。</verse>
				<verse number="35">遂坐、呼十二者、謂之曰、願為先者將為眾後、為眾役也。</verse>
				<verse number="36">遂取嬰孩、立之於中、且抱之、語眾曰、</verse>
				<verse number="37">凡於我名接如是一嬰孩者、即接我、接我者、非接我、接遣我者也。○</verse>
				<verse number="38">約翰 語之曰、師乎、我儕嘗見一人於爾名逐鬼。禁之、以其不從我也。</verse>
				<verse number="39">惟 耶穌 曰、勿禁之、蓋無人將行一能於我名、而亦能遽誹我者也。</verse>
				<verse number="40">夫不逆我儕者、即為我儕者也。</verse>
				<verse number="41">蓋凡以一杯水飲爾、於爾為 基督 者之名、我誠告爾、彼決不將失賞。</verse>
				<verse number="42">凡蹇礙乎此信我小子之一者、其人寧有巨磨懸頸、而投於海。</verse>
				<verse number="43">倘爾一手蹇礙乎爾、則斷之、爾偏廢入於生為美、勝於二手而往 釁暗 谷入不滅之火。</verse>
				<verse number="44"></verse>
				<verse number="45">倘爾一足蹇礙乎爾、則斷之、爾跛入於生為美、勝於二足而投 釁暗 谷。</verse>
				<verse number="46"></verse>
				<verse number="47">倘爾一目蹇礙乎爾、則去之、爾一目而入上帝國為美、勝於二目而投 釁暗 谷。</verse>
				<verse number="48">在彼蟲不死火不滅。</verse>
				<verse number="49">蓋凡人將鹽以火、</verse>
				<verse number="50">鹽美矣、鹽失其鹹、爾將何以調之。</verse>
				<verse number="51">爾其內自有鹽而相和也○</verse>
			</chapter>
			<chapter number="10">
				<verse number="1">耶穌 興、由彼而行、至 猶太 境及 約但 外、眾復集就之、 耶穌 依然復教誨焉。</verse>
				<verse number="2">有 法利賽 數人就而問之曰、人去妻可乎、乃試之也。</verse>
				<verse number="3">耶穌 應語之曰、 摩西 命爾何耶。</verse>
				<verse number="4">曰、 摩西 許以離書、去之。</verse>
				<verse number="5">惟 耶穌 語之曰、 摩西 因爾心頑、故書斯命于爾。</verse>
				<verse number="6">然自造物之始、造之男與女。</verse>
				<verse number="7">是故人將離父母、膠漆其妻、</verse>
				<verse number="8">二者將成為一肉、如是不復為二乃一肉矣。</verse>
				<verse number="9">故上帝所耦者、人勿分之。</verse>
				<verse number="10">在屋門徒復以此問。</verse>
				<verse number="11">耶穌 謂之曰、凡去妻他娶者、是負妻行淫也。</verse>
				<verse number="12">妻去夫而他適者、亦行淫也。○</verse>
				<verse number="13">有攜嬰孩者、俾 耶穌 捫之。門徒斥之。</verse>
				<verse number="14">惟 耶穌 見此、則憾焉、語之曰、容嬰孩就我、勿禁之、蓋有上帝國者如是也</verse>
				<verse number="15">我誠告爾、凡不承上國如嬰孩者決不將入彼也。</verse>
				<verse number="16">乃抱之、手按、而祝之。○</verse>
				<verse number="17">出於途、有人趨前、跪伏、問曰、善哉、師也、我將何為、俾得嗣永生。</verse>
				<verse number="18">耶穌 語之曰、何以謂我善、惟一上帝外、無善者。</verse>
				<verse number="19">爾識諸誡、勿殺、勿淫、毋攘竊、毋妄證、勿虧人、尊爾父母。</verse>
				<verse number="20">語之曰、師也、凡此我自幼已盡守之。</verse>
				<verse number="21">耶穌 顧而愛之、又語之曰、爾猶缺一、往賣所有、以予貧、則將有藏於天、且來從我。</verse>
				<verse number="22">其人因斯言、色沮、愀然而去、蓋產業大也。○</verse>
				<verse number="23">耶穌 環視、告門徒曰、有財者入上帝國難矣哉。</verse>
				<verse number="24">門徒驚異其言 耶穌 復應語之曰、小子、恃財者入上帝國難矣哉。</verse>
				<verse number="25">駝穿針孔、較富者入上帝國尤易也。</verse>
				<verse number="26">門徒奇異溢、謂之曰、然則誰能得救乎。</verse>
				<verse number="27">耶穌 顧之曰、在人則不能、在上帝非然、蓋在上帝萬事能也。</verse>
				<verse number="28">彼得 遂謂之曰、視、我儕已舍一切從爾。</verse>
				<verse number="29">耶穌 曰、我誠告爾、未有人為我及福音故舍屋宇、兄弟、姊妹、父母、子女、或田疇、</verse>
				<verse number="30">而不將受百倍者、即今世屋宇、兄弟、姊妹、母、子、田疇、兼有窘逐、且來世永生矣。</verse>
				<verse number="31">然先者多將為後、而後者先也。○</verse>
				<verse number="32">上 耶路撒冷 、在途閒、 耶穌 先行、眾驚異焉、從之者懼。 耶穌 復攜十二者、始言已將遇諸事、告之曰、</verse>
				<verse number="33">視、我儕上 耶路撒冷 、人子將付於祭司諸長士子、定非之至死、付諸列邦人、</verse>
				<verse number="34">將戲之、唾之、鞭而殺之、越三日將復起。○</verse>
				<verse number="35">西比太 子、 雅佮 、 約翰 、就而近、謂之曰、我儕有求於師、願于我行之。</verse>
				<verse number="36">語之曰、願我何為于爾。</verse>
				<verse number="37">曰、在爾榮、予我坐一在爾右、一在左也。</verse>
				<verse number="38">惟 耶穌 語之曰、爾曹不識所求也、我飲之杯、爾能飲乎。我受之蘸、爾能受乎。</verse>
				<verse number="39">語之曰、能 耶穌 語之曰、我飲之杯、爾將飲之、我受之蘸、爾將受之。</verse>
				<verse number="40">但坐找左右、非我得予、有為誰而已備之者耳。</verse>
				<verse number="41">十者聞之、遂憾乎 雅佮 、 約翰 。</verse>
				<verse number="42">耶穌 召十者、謂之曰、所謂君列邦者、主其治、而大人執其權、爾所識也。</verse>
				<verse number="43">惟爾中不如是、爾中、願為大者、將為爾役、</verse>
				<verse number="44">爾中願為首者、將為眾僕。</verse>
				<verse number="45">蓋人子至、固非以役人、乃役於人、且捐魂代眾多為贖也。○</verse>
				<verse number="46">至 耶利哥 、而 耶穌 與門徒、及大眾、出 耶利哥 時、有瞽而乞者、 底買 子、 巴底買 、坐於路旁。</verse>
				<verse number="47">聞是 拿撒栗 人 耶穌 、遂始讙曰、 大衛 之裔、 耶穌 矜恤我。</verse>
				<verse number="48">多人斥之、使緘默、彼乃讙益甚、曰、 大衛 之裔、矜恤我。</verse>
				<verse number="49">耶穌 止、曰、呼之眾遂呼瞽者、曰、壯爾心、起、 耶穌 呼爾矣。</verse>
				<verse number="50">瞽者棄衣、亟起、而就 耶穌 。</verse>
				<verse number="51">耶穌 應之曰、爾願我何為于爾瞽者語之曰、夫子、俾我得見。</verse>
				<verse number="52">耶穌 語之曰、往哉、爾信已救爾。遂即得見、而從之於路。</verse>
			</chapter>
			<chapter number="11">
				<verse number="1">近 耶路撒冷 、至 廢拍基 、 廢大尼 、在橄欖山、 耶穌 遣門徒二人、</verse>
				<verse number="2">告之曰、爾往前村、入於彼、即遇驢駒縶焉、從未有人乘者、解而牽之來。</verse>
				<verse number="3">倘有人語爾曰、何以為此、則曰、主需之、彼將即遣之反此。○</verse>
				<verse number="4">門徒遂往、遇驢駒縶於門外曲路閒、乃解之。</verse>
				<verse number="5">旁立數人、謂之曰、解駒何為。</verse>
				<verse number="6">門徒如 耶穌 言以語其人、遂容之去。</verse>
				<verse number="7">乃牽駒就 耶穌 、置已衣於上、 耶穌 乘之。</verse>
				<verse number="8">多人以己衣布路、或伐田閒枝葉布之。</verse>
				<verse number="9">前行後隨者讙曰、祐福歟、於主名來、見祝頌。</verse>
				<verse number="10">我祖 大衛 之國來、見祝頌、祐福歟高高無上。○</verse>
				<verse number="11">耶穌 進 耶路撒冷 、入殿圜視諸物、既暮、偕十二者出至 廢大尼 。○</verse>
				<verse number="12">明日、既出 廢大尼 、 耶穌 飢。</verse>
				<verse number="13">遙見無花果樹有葉、就之如或其中有所得、及至、得葉而已、蓋非無花果時也。</verse>
				<verse number="14">乃應語之曰、嗣後永無食自爾之果。門徒聞之。○</verse>
				<verse number="15">至 耶路撒冷 、 耶穌 入殿、遂逐殿中賣買者、傾兌錢者之几、賣鴿者之椅</verse>
				<verse number="16">不容人攜器過殿</verse>
				<verse number="17">乃誨而語之曰、經不載乎、我室將稱為萬民祈禱室。乃爾曹以為盜穴也。</verse>
				<verse number="18">祭司諸長、及士子、聞之、尋如何滅 耶穌 、蓋懼之、以眾皆奇異其教。○</verse>
				<verse number="19">每及暮 耶穌 出邑。○</verse>
				<verse number="20">朝行過時、眾見無花果樹、自根盡槁。</verse>
				<verse number="21">彼得 憶而謂之曰、夫子、視爾所詛之樹已槁矣。</verse>
				<verse number="22">耶穌 應謂之曰、爾其有信夫上帝。</verse>
				<verse number="23">我誠告爾、凡語此山曰、移而投海、中心不疑、乃信所言是成、將得之。</verse>
				<verse number="24">故我告爾、凡爾所祈求、爾其信已受之、則將得。</verse>
				<verse number="25">凡立而祈禱時、爾若與人有隙、則免之、俾得爾在天之父、亦免爾過端。○</verse>
				<verse number="26"></verse>
				<verse number="27">復至 耶路撒冷 、 耶穌 行於殿、祭司諸長、士子、長老、就而謂之曰、</verse>
				<verse number="28">爾於何權行是。誰予爾此權以行是。</verse>
				<verse number="29">耶穌 語之曰、我以一言問爾、其應我、則我將告爾於何權行是。</verse>
				<verse number="30">約翰 之蘸自天乎、自人乎、爾其應我。</verse>
				<verse number="31">眾相議曰、若云自天、彼將曰、曷不信之。</verse>
				<verse number="32">我若謂、自人歟。乃畏民、蓋皆以 約翰 誠為先知也。</verse>
				<verse number="33">遂應 耶穌 曰、不識。 耶穌 謂之曰、我亦不告爾、於何權行是。○</verse>
			</chapter>
			<chapter number="12">
				<verse number="1">耶穌 始設諸譬語之。有人樹葡萄園、以籬環之、掘酒醡坎、建樓、租於農夫、遂往異地。</verse>
				<verse number="2">及期、遣一僕就農夫、俾得收諸農夫園實。</verse>
				<verse number="3">乃執、撲、而虛遣之。</verse>
				<verse number="4">復遣他僕、乃傷其首、凌辱之。</verse>
				<verse number="5">又遣一僕、乃殺之、復遣群僕、或撲、或殺。</verse>
				<verse number="6">尚有一人、愛子也。卒遣斯就之、謂將敬我子矣。</verse>
				<verse number="7">農夫相告曰、此其嗣子、且來殺之、業將歸我矣。</verse>
				<verse number="8">遂執而殺之、棄於園外。</verse>
				<verse number="9">如是園主將何以處之、將至而滅其農夫、以園予他人焉。</verse>
				<verse number="10">經云、石為工師棄、成屋隅首石、</verse>
				<verse number="11">此由主所為、我目為妙跡、爾亦未讀之乎。</verse>
				<verse number="12">其人蓋知譬乃指己、求執 耶穌 、而懼眾、卒離之去。○</verse>
				<verse number="13">後遣 法利賽 與 希律 黨數人、俾以言陷之。</verse>
				<verse number="14">至則謂之曰、師乎、我識爾乃真實、不以人為意、蓋不顧人貌、乃真教以上帝之路也、納稅 該撒 可否。</verse>
				<verse number="15">我儕納乎不納。 耶穌 識其詐、語之曰、何試我耶、取錢來俾我觀之。</verse>
				<verse number="16">遂取之。 耶穌 謂之曰、是像與號為誰。語之曰、 該撒 。</verse>
				<verse number="17">耶穌 語之曰、爾其以 該撒 之物納 該撒 、以上帝之物納上帝。眾奇之甚。○</verse>
				<verse number="18">有 撒都該 人、言無有復起者、就而問之曰、</verse>
				<verse number="19">師乎、 摩西 書諸我、云、若人兄弟死、遺妻而無子、使兄弟娶其妻、生子以嗣之。</verse>
				<verse number="20">有兄弟七人、其一娶妻、無子而死、</verse>
				<verse number="21">其二娶之、亦無子而死、其三亦然、</verse>
				<verse number="22">七者皆無遺子。眾後婦亦死。</verse>
				<verse number="23">在復起、此婦為其誰之妻乎、蓋七者有之為妻也。</verse>
				<verse number="24">耶穌 謂之曰、爾所以謬者、豈非不識經及上帝之能乎。</verse>
				<verse number="25">蓋自諸死而起時、不嫁不娶、乃如在天之使矣。</verse>
				<verse number="26">論諸死見起、爾豈未讀 摩西 書、棘叢篇、上帝語 摩西 云、我乃 押拉函 之上帝、 以塞 之上帝、 雅佮 之上帝乎。</verse>
				<verse number="27">其非死者乃生者之上帝矣。爾大謬也。○</verse>
				<verse number="28">有士子一人來、聞其辯論、識 耶穌 應之之美、則問之曰、何為諸誡首。</verse>
				<verse number="29">耶穌 應曰、諸誡首云、 以色列 其聽之、主、我之上帝、惟一主、</verse>
				<verse number="30">爾將盡心、盡魂、盡思、盡力、愛主、爾之上帝。</verse>
				<verse number="31">其次即愛鄰如己。未有他誡大於此者。</verse>
				<verse number="32">士子語之曰、美哉、師乎、惟一之言真是、其外無他、</verse>
				<verse number="33">苟盡心、盡聽、盡力、愛之、又愛鄰如己、則愈諸全爇犧、祭祀、多矣</verse>
				<verse number="34">耶穌 見其應對有慧、乃語之曰、爾違上帝國不遠矣自是無敢問之者。○</verse>
				<verse number="35">耶穌 於殿教誨時、應言曰、士子何言 基督 為 大衛 裔乎。</verse>
				<verse number="36">大衛 於聖神而已言曰、主語我主云、坐我右迨我置爾諸敵為爾足凳。</verse>
				<verse number="37">大衛 己稱之為主、何得為其裔耶。大眾欣然聽之。○</verse>
				<verse number="38">耶穌 於其教又曰、謹防士子、彼願衣袍而遊、市上問安、</verse>
				<verse number="39">會堂高位、席閒上坐。</verse>
				<verse number="40">並吞嫠婦屋、佯為長祈者、將受鞫尤溢也。○</verse>
				<verse number="41">耶穌 對庫而坐、見眾以錢投庫、有多富者投多。</verse>
				<verse number="42">有一貧嫠至投小錢二、約銀一釐</verse>
				<verse number="43">乃招門徒語之曰、我誠告爾、此貧嫠所投、較眾投庫者尤多、</verse>
				<verse number="44">蓋眾自其溢投之、此則自不足、而盡投所有、其所藉以生也○</verse>
			</chapter>
			<chapter number="13">
				<verse number="1">耶穌 出殿、有一門徒謂之曰、師也、視斯石、欺宇、為何如哉。</verse>
				<verse number="2">耶穌 語之曰、爾見斯大宇耶茲決無石將遺於石上、而弗圯毀也。○</verse>
				<verse number="3">耶穌 於橄欖山對殿而坐、 彼得 、 雅佮 、 約翰 、 安得寥 、潛問之曰、</verse>
				<verse number="4">告我何時有此、又諸事方成有何兆乎。</verse>
				<verse number="5">耶穌 始告之曰、慎勿為人所迷惑、</verse>
				<verse number="6">將有多人於我名而來、曰、我是也。且迷惑多人。</verse>
				<verse number="7">及爾聞戰與戰風聲時、勿驚怖、此事必有、惟盡期未至。</verse>
				<verse number="8">蓋民將攻民、國亦攻國、地震、饑饉、隨在皆然、此劬勞之始也。○</verse>
				<verse number="9">惟爾自謹、蓋人將付爾至公會、又於會堂爾將見撲、爾亦為我故將立於侯王前、為證於眾。</verse>
				<verse number="10">且福音必先宣於萬邦。</verse>
				<verse number="11">當曳爾付爾時、勿預慮、將何言、時刻至、所將予爾之言、即言之、蓋非爾自言、乃聖神耳。</verse>
				<verse number="12">兄弟將付兄弟於死、父之於子亦然、子女將起叛父母而死之。</verse>
				<verse number="13">而爾因我名、將見惡於眾、惟至終能忍者將得救也。○</verse>
				<verse number="14">爾觀穢惡摧殘者、立不當立之地、讀者其明之、時在 猶太 者、其逃諸山。</verse>
				<verse number="15">在屋上者勿下入屋取物。</verse>
				<verse number="16">在田者勿歸取袍</verse>
				<verse number="17">當此諸日、禍哉、妊婦、乳婦。</verse>
				<verse number="18">爾祈禱、免冬時遇此。</verse>
				<verse number="19">蓋是諸日、將為患難、自上帝造物、即創世之初、迄今未有如此、後決無之。</verse>
				<verse number="20">若主不減諸日、則形肉者無得救、但為其所選者諸選民、乃減其日也。</verse>
				<verse number="21">時有告爾、曰、視 基督 在此、抑視在彼、勿信。</verse>
				<verse number="22">蓋將有偽 基督 偽先知者起、施諸兆與異跡、使能為之、則迷惑選民矣。</verse>
				<verse number="23">慎之哉、視、我以諸事預告爾矣。○</verse>
				<verse number="24">當此諸日也、患難之後、日將昏暗、月不施光、</verse>
				<verse number="25">星隕自天、在天諸能被動。</verse>
				<verse number="26">時將見人子以大能大榮乘雲而來。</verse>
				<verse number="27">則將遣諸使、集厥選民自四方、從地極至天涯。○</verse>
				<verse number="28">爾其學乎無花果樹斯譬、枝柔葉萌、則知夏近矣、</verse>
				<verse number="29">如是爾見有諸此、亦知其近及門矣。</verse>
				<verse number="30">我誠告爾、此代決不逝、迨斯皆成。</verse>
				<verse number="31">天地將逝、我言決不逝。</verse>
				<verse number="32">但彼日彼時刻、人不識、在天諸使不識、子亦不識、惟父耳。</verse>
				<verse number="33">慎之哉、儆醒祈禱、以爾不識其期也。</verse>
				<verse number="34">譬如一人去屋遠遊、委權於僕、各有所司、命閽者儆醒。</verse>
				<verse number="35">是以爾其儆醒、以不識屋主至於何時、或昏暮、或夜半、或鷄鳴、或平旦、</verse>
				<verse number="36">恐突如其來、遇爾睡焉。</verse>
				<verse number="37">我所告爾、亦以告眾、其儆醒也。○</verse>
			</chapter>
			<chapter number="14">
				<verse number="1">越二日、乃踰越及除酵節。祭司諸長、士子尋如何以詭計執 耶穌 殺之、</verse>
				<verse number="2">蓋曰、毋於節期、恐民有紛譁。○</verse>
				<verse number="3">耶穌 在 廢大尼 癩者 西門 屋、席坐時、有婦來、以玉瓶、盛真甘松至貴香膏、破玉瓶、而傾於其首。</verse>
				<verse number="4">有數人共憾云、惡用膏糜費為哉。</verse>
				<verse number="5">此膏能鬻銀三百錢有奇以予貧也。遂怨之。</verse>
				<verse number="6">惟耶穌曰、姑容之、何為瀆之耶、婦所行於我者美也。</verse>
				<verse number="7">蓋常有貧者偕爾、願善視之隨時能也、惟不常有我。</verse>
				<verse number="8">婦之所為乃盡其力、預膏我躬、致葬也。</verse>
				<verse number="9">我誠告爾、普天下、何處宣福音、亦將言婦所行以為之記。○</verse>
				<verse number="10">十二者之一、 加略 人 猶大 詣祭司諸長、意以 耶穌 付之。</verse>
				<verse number="11">彼聞之嘉、許以銀。遂尋如何乘機付之。○</verse>
				<verse number="12">除酵節首日殺踰越節羔時、門徒謂之曰、願我何往為爾備食踰越筵乎。</verse>
				<verse number="13">耶穌 遣二門徒、告之曰、爾往入邑、有人挈水瓶遇爾、即從之、</verse>
				<verse number="14">入於何處、則語家主曰、師云、我客舍安在、我將於之偕門徒食踰越筵。</verse>
				<verse number="15">彼將示爾以大樓、陳設具備、在彼為我儕備之也。</verse>
				<verse number="16">門徒出、入邑、遇之如其言、遂備踰越筵。○</verse>
				<verse number="17">既暮、 耶穌 偕十二者至。</verse>
				<verse number="18">坐食間 耶穌 曰、我誠告爾、爾中一人、與我共食者、將付我矣。</verse>
				<verse number="19">門徒始憂、一一謂之曰、是我乎。</verse>
				<verse number="20">耶穌 語之曰、十二中一人與我共蘸於盂者是也。</verse>
				<verse number="21">人子去矣、如經所載言之、惟付人子者禍哉、其人不生為美。○</verse>
				<verse number="22">食閒 耶穌 取餅、祝而擘之、予門徒曰、爾取之、斯乃我身。</verse>
				<verse number="23">又取杯、謝而予之。眾皆飲諸。</verse>
				<verse number="24">耶穌 語之曰、此乃我之約血、為眾流者。</verse>
				<verse number="25">我誠告爾、我決不復飲葡萄果者、待他日、飲新者於上帝國也。</verse>
				<verse number="26">既咏詩、出往橄欖山。○</verse>
				<verse number="27">耶穌 告門徒曰、爾皆將蹇礙、蓋經載云、我將擊牧、則羊散矣。</verse>
				<verse number="28">然我見起後、將先爾往 加利利 。</verse>
				<verse number="29">惟 彼得 語之、曰、皆雖蹇礙、惟我不然</verse>
				<verse number="30">耶穌告之、曰、我誠告爾、今夜鷄二鳴之先、爾將三非我矣。</verse>
				<verse number="31">彼得 溢力言、曰、若我當與爾同死、我決不非爾。眾言亦如之。○</verse>
				<verse number="32">至一地、名 碣西馬尼 。謂其門徒曰、爾曹坐此、待我祈禱。</verse>
				<verse number="33">遂攜 彼得 、 雅佮 、 約翰 、偕己、始驚訝不安甚。</verse>
				<verse number="34">告之曰、我魂甚憂及乎死矣、爾曹居此儆醒。</verse>
				<verse number="35">少進、伏地、祈求、斯時若能、則使逝而去之。</verse>
				<verse number="36">又曰、啞吧、父乎、無所不能、其取此杯去我。雖然、非我所願、乃爾所願也。</verse>
				<verse number="37">遂來、見門徒睡、謂 彼得 曰、 西門 爾睡乎、不克儆醒半時乎。</verse>
				<verse number="38">儆醒也、祈禱也、免入於試也、神果注、而肉弱乎。</verse>
				<verse number="39">復進、祈禱言亦如之。</verse>
				<verse number="40">復來、見門徒睡、以目倦甚、不識所應對。</verse>
				<verse number="41">三來、告之曰、今爾其睡且安、已矣、時刻至矣、視哉、人子見付於罪人手矣。</verse>
				<verse number="42">起而偕行。視哉、付我者近矣。○</verse>
				<verse number="43">言時、十二者之一、 猶大 、偕眾以刃以梃、自祭司諸長、士子、長老、而來。</verse>
				<verse number="44">付之者已遞以號曰、我接吻者是也、執而固曳之。</verse>
				<verse number="45">即就 耶穌 曰、夫子。遂切吻之。</verse>
				<verse number="46">眾措手執之。</verse>
				<verse number="47">旁立一人拔刃擊大祭司僕削其耳。</verse>
				<verse number="48">耶穌 應語眾曰、爾以刃以梃來執我、若禦寇乎。</verse>
				<verse number="49">我日偕爾於殿教誨、爾不執我、然俾經所載盈滿矣。</verse>
				<verse number="50">門徒皆離之而奔。○</verse>
				<verse number="51">一少者裸而蔽以枲布、從 耶穌 、人執之、</verse>
				<verse number="52">遂棄枲布、裸而奔。○</verse>
				<verse number="53">眾曳 耶穌 至大祭司前、祭司諸長、長老、士子、皆與之集。</verse>
				<verse number="54">彼得 遠從 耶穌 、亦入大祭司院內、與諸隸坐、向火自暖。</verse>
				<verse number="55">祭司諸長、全公會、尋證攻 耶穌 、致死之、而弗得。</verse>
				<verse number="56">蓋妄證攻之者多、而所證不符。</verse>
				<verse number="57">有人起而妄證之曰、</verse>
				<verse number="58">我儕嘗聞其言云、我將毀此手造之殿、三日內又建一殿非手所造者。</verse>
				<verse number="59">其所證如是亦不符</verse>
				<verse number="60">大祭司起於中、問 耶穌 曰、爾無所應乎、此人證爾者何耶。</verse>
				<verse number="61">耶穌 默然、不應。大祭司復問而謂之曰、爾乃 基督 、堪頌者之子、否。</verse>
				<verse number="62">耶穌 曰、我是也、爾曹將見人子坐於能者之右、與天雲而來矣。</verse>
				<verse number="63">大祭司裂衣日、我儕何用他證</verse>
				<verse number="64">爾已聞其僭讟矣、爾意如何。僉定非之以于死</verse>
				<verse number="65">或始唾之、掩其面、拳擊之、曰、爾其先知言也。諸隸以撲接之。○</verse>
				<verse number="66">彼得 在下院、有大祭司之一婢至、</verse>
				<verse number="67">見 彼得 自暖、注視之曰、爾亦嘗偕 拿撒栗 人 耶穌 也。</verse>
				<verse number="68">彼乃非、曰、我不識、不知爾云何、遂出至前院、鷄即鳴</verse>
				<verse number="69">婢又見之、復謂旁立者、曰、斯亦自彼眾。 彼得 復非之。</verse>
				<verse number="70">頃之、旁立者又謂 彼得 曰、爾確然自彼眾、蓋爾乃 加利利 人。</verse>
				<verse number="71">彼得 始詛、且誓、曰爾所言此人、我不識也。</verse>
				<verse number="72">鷄即復鳴。 彼得 憶 耶穌 言云、鷄二鳴之先、爾將三次非我。思之則哭。○</verse>
			</chapter>
			<chapter number="15">
				<verse number="1">適平旦、祭司諸長、長老、士子、舉公會、共謀繫 耶穌 攜而付之於 彼拉多 。</verse>
				<verse number="2">彼拉多 問之曰、爾為 猶太 人王乎。遂應告之曰、爾言之矣。</verse>
				<verse number="3">祭司諸長多端訟之。</verse>
				<verse number="4">彼拉多 復問之曰、爾無所應乎、視彼訟爾之端何其多。</verse>
				<verse number="5">耶穌 終無所應、以致 彼拉多 奇之。○</verse>
				<verse number="6">屆節期、方伯向釋一囚、任眾所求。</verse>
				<verse number="7">有一人名 巴拉巴 、與數糾亂殺人者共繫。</verse>
				<verse number="8">眾進求之依向章、而行。</verse>
				<verse number="9">彼拉多 應之曰、爾願我釋 猶太 人王乎。</verse>
				<verse number="10">蓋知祭司諸長因媢嫉而付 耶穌 也。</verse>
				<verse number="11">祭司諸長竦眾、寧釋 巴拉巴 。</verse>
				<verse number="12">彼拉多 復應、語眾曰、然則爾所謂 猶太 人王者、我將何以處之。</verse>
				<verse number="13">眾又呼曰、釘之十字架。</verse>
				<verse number="14">彼拉多 謂之曰、奚為、彼行何惡耶眾乃溢而呼曰、釘之十字架。</verse>
				<verse number="15">彼拉多 欲安眾、遂于之釋 巴拉巴 、且鞭 耶穌 付之釘十字架。○</verse>
				<verse number="16">士卒曳 耶穌 至院內、即公廨也、遂會全營。</verse>
				<verse number="17">以紫袍衣 耶穌 、編棘冠冠之、</verse>
				<verse number="18">始請之曰、 猶太 人之王安。</verse>
				<verse number="19">以葦撲其首、唾之、屈膝拜之。</verse>
				<verse number="20">戲畢、褫紫袍、衣以故衣、曳之出、以釘十字架。○</verse>
				<verse number="21">有 古利奈 人 西門 、即 亞力山杜   路孚 之父、自鄉來過此、眾強之共往、取 耶穌 十字架。</verse>
				<verse number="22">攜 耶穌 至 各各他 處、譯即髑髑處。</verse>
				<verse number="23">以酒和沒藥予之、弗受。</verse>
				<verse number="24">釘之十字架、分其衣、探鬮以觀孰取。</verse>
				<verse number="25">辰盡釘之十字架。</verse>
				<verse number="26">書獄辭於標曰、 猶太 人王。</verse>
				<verse number="27">有二盜同釘、一右一左、</verse>
				<verse number="28"></verse>
				<verse number="29">過者謗讟之、搖首曰、噫、爾毀殿三日建之、</verse>
				<verse number="30">其自救、自十字架而下也。</verse>
				<verse number="31">祭司諸長、士子、戲亦如之。相告曰、彼救他人、不能自救耶。</verse>
				<verse number="32">以色列 王、 基督 、今自十字架而下、使我見而信也。同釘者亦詬之。○</verse>
				<verse number="33">日中時、則遍地皆暗、以至申初。</verse>
				<verse number="34">申初 耶穌 讙曰、咿利咿利拉嗎撒［口駁］𠯈呢、譯即我之上帝、我之上帝、何以我遺。</verse>
				<verse number="35">旁立數人、聞之、曰、視彼呼 伊利雅 也。</verse>
				<verse number="36">一人趨以醋漬海絨、束葦、飲之、曰姑容之、試觀 伊利雅 至而取之下否</verse>
				<verse number="37">耶穌 大聲一呼、氣遂絕。</verse>
				<verse number="38">殿幔自上至下裂為二。</verse>
				<verse number="39">百夫長立於前、見其如是氣絕、曰、此人誠上帝子矣。</verse>
				<verse number="40">有數婦遠觀。中有 麥大拉 之 馬利亞 、年少之 雅佮 及 約西 之母 馬利亞 、與 撒羅米 、</verse>
				<verse number="41">即 耶穌 在 加利利 時、從而役事之者、又有多婦與 耶穌 同上 耶路撒冷 者。○</verse>
				<verse number="42">既暮、以是日乃備節日、即安息之先一日、</verse>
				<verse number="43">有自 亞利馬太 之 約燮 來、為貴議士、亦候望上帝國者、自敢入見 彼拉多 、求 耶穌 屍。</verse>
				<verse number="44">彼拉多 奇 耶穌 已死、遂召百夫長問死久乎。</verse>
				<verse number="45">自百夫長知其情、則以屍賜 約燮 。</verse>
				<verse number="46">約燮 市枲布、取屍下、裹以枲布、葬於盤鑿之墓、轉石墓門。</verse>
				<verse number="47">麥大拉 之 馬利亞 及 約西 之母 馬利亞 、見其葬處。○</verse>
			</chapter>
			<chapter number="16">
				<verse number="1">安息既過、 麥大拉 之 馬利亞 、 雅佮 母 馬利亞 、與 撒羅米 、市香藥、俾來傅 耶穌 。</verse>
				<verse number="2">安息之首日、爽旦、日出、適墓。</verse>
				<verse number="3">相告曰、誰將為我輾移墓門石乎。</verse>
				<verse number="4">仰望見石已輾移、蓋甚巨也。</verse>
				<verse number="5">入墓見一少者坐於右、衣白袍、遂驚訝。</verse>
				<verse number="6">少者謂之曰、勿驚、爾尋釘十字架之 拿撒栗 人 耶穌 、彼已起也、不在此。視其葬處。</verse>
				<verse number="7">但往告其門徒與 彼得 言、 耶穌 先爾往 加利利 、於彼將見之、如其語爾也。</verse>
				<verse number="8">婦出自墓而奔、蓋戰慄駭異焉。以懼故不語人。○</verse>
				<verse number="9">安息之首日、平旦、 耶穌 既復起、先見於 麥大拉 之 馬利亞 、昔 耶穌 由之逐七鬼者。</verse>
				<verse number="10">彼往素偕之者於其哀哭時告焉</verse>
				<verse number="11">眾聞其生、為婦所見、不信。○</verse>
				<verse number="12">厥後門徒二人適鄉、行時 耶穌 改容顯見。</verse>
				<verse number="13">二人往告其餘、亦不信。○</verse>
				<verse number="14">後十一者席坐時、 耶穌 於之顯見、詬其無信及心頑、以不信其起後有見之者之言也。</verse>
				<verse number="15">語之曰、爾曹往普天下、宣福音與萬類。</verse>
				<verse number="16">信而受蘸者得救、不信者定非。</verse>
				<verse number="17">信者將有諸兆從之、即於我名逐鬼、以諸新舌為言、</verse>
				<verse number="18">拾蛇飲毒決無傷、按手病人、則得愈。○</verse>
				<verse number="19">主 耶穌 、言竟、見接升天、坐上帝右。</verse>
				<verse number="20">門徒遂往、隨在宣傳、主與之同勞、以諸兆從而徵其道。誠然。</verse>
			</chapter>
		</book>
		<book number="42">
			<chapter number="1">
				<verse number="1">蓋有多人已操筆、以陳述我中足徵諸事、</verse>
				<verse number="2">乃猶自始親見、而為道役者、已授我儕焉。</verse>
				<verse number="3">我、因推其原以尋諸事詳、自謂亦當次第書之、達 提阿非羅 閣下、</verse>
				<verse number="4">俾爾真知所學之確然也。○</verse>
				<verse number="5">當 猶太 王 希律 諸日、有 亞比亞 班祭司、名 塞加利亞 、及其妻、 亞倫 之裔、名 以利沙拔 。</verse>
				<verse number="6">兩人在上帝前、義者也、悉遵主誡命、義端、而行、無間然矣</verse>
				<verse number="7">但無子、蓋 以利沙拔 不妊、兩人年又邁。○</verse>
				<verse number="8">塞加利亞 於其班列、行祭司事於上帝前、</verse>
				<verse number="9">依祭司規、入主殿、掣籤得焚香。</verse>
				<verse number="10">香時、眾民在外祈禱。</verse>
				<verse number="11">主之使者見、立香壇右。</verse>
				<verse number="12">塞加利亞 見之、愕然讋懼。</verse>
				<verse number="13">使者語之曰、 塞加利亞 勿懼、爾祈禱既聞之矣、爾妻 以利沙拔 將生子于爾、爾將稱其名為 約翰 。</verse>
				<verse number="14">且爾將歡樂、而多人喜其生</verse>
				<verse number="15">蓋將於主前為大、葡萄、醇醪、諸酒決不飲、自母胎而聖神充之。</verse>
				<verse number="16">將轉多 以色列 裔向主、即其上帝。</verse>
				<verse number="17">且將先往主前、具 伊利雅 之神與能、而轉諸父心向子、轉逆者於義人之慧、為主備裁正之民。</verse>
				<verse number="18">塞加利亞 語使者曰、何以知此、我已老、妻年邁矣</verse>
				<verse number="19">使者應語之曰、我乃 加伯列 、立上帝前、奉使詔爾、報茲嘉音。</verse>
				<verse number="20">爾且將默不能言、至事成之日、以爾不信我及時將盈滿之言也。</verse>
				<verse number="21">民希冀 塞加利亞 、奇其久於殿內。</verse>
				<verse number="22">及出、不能與眾言、則真知見顯象、彼又頷之以示意、而竟瘖矣。</verse>
				<verse number="23">執事日滿、而歸家。○</verse>
				<verse number="24">是諸日後、其妻 以利沙拔 妊、匿身五月、蓋雲、</verse>
				<verse number="25">主視我若此、在垂顧而灑我恥於人間諸日。○</verse>
				<verse number="26">至六月、使者 加伯列 奉上帝遣、至 加利利 邑、名 拿撒栗 、</verse>
				<verse number="27">就處女、許嫁 大衛 室之人、名 約燮 者、處女名 馬利亞 。</verse>
				<verse number="28">使者入就之曰、爾蒙恩者安、主偕爾也。</verse>
				<verse number="29">惟彼深訝其言、思議此問安何若。</verse>
				<verse number="30">使者語之曰、 馬利亞 、勿懼、爾得恩於上帝</verse>
				<verse number="31">且視、爾將妊、而生子、稱其名為 耶穌 。</verse>
				<verse number="32">彼將為大、稱至上者之子、主上帝將予以厥祖 大衛 之座、</verse>
				<verse number="33">永世王 雅佮 室、其國靡暨。</verse>
				<verse number="34">馬利亞 語使者曰、我未適人、何將有此。</verse>
				<verse number="35">使者應語之曰、聖神將臨爾、至上者之能將庇爾、是以自爾生之聖者、將稱為上帝子。</verse>
				<verse number="36">且視、爾親戚 以利沙拔 、老而妊子、素稱不妊者、今已六月矣</verse>
				<verse number="37">蓋上帝言出無不能也。</verse>
				<verse number="38">馬利亞 曰、視、主之婢在此、依爾言、其成于我。使者去。○</verse>
				<verse number="39">馬利亞 是日起、速適於山、至 猶太 一邑、</verse>
				<verse number="40">入 塞加利亞 室、問安 以利沙拔 。</verse>
				<verse number="41">以利沙拔 、一聞 馬利亞 問安、胎孕內躍、 以利沙拔 、滿於聖神、</verse>
				<verse number="42">大聲呼曰、諸女中、爾見祝矣、爾所妊、又見祝矣。</verse>
				<verse number="43">吾主之母就我、何由而得此。</verse>
				<verse number="44">蓋視、爾問安之聲、一入我耳、而胎孕歡躍</verse>
				<verse number="45">女既信主、出言語之、將有成、其女福矣。</verse>
				<verse number="46">馬利亞 曰、我魂惟主為大、</verse>
				<verse number="47">我神已歡樂救我者上帝。</verse>
				<verse number="48">蓋願婢之卑微、且視、今而後、萬世將謂我有福</verse>
				<verse number="49">蓋能者為我建大事、其名乃聖。</verse>
				<verse number="50">矜恤及乎畏之者、爰至世世。</verse>
				<verse number="51">施臂力於心思驕者、散之。</verse>
				<verse number="52">有能者黜其座、卑者舉而上。</verse>
				<verse number="53">饑者飽以珍羞、富者使虛往。</verse>
				<verse number="54">扶助其僕 以色列 、永憶矜恤、</verse>
				<verse number="55">如昔語我祖、施 押拉函 、爰及苗裔。○</verse>
				<verse number="56">馬利亞 同居、約有三月、而歸家。○</verse>
				<verse number="57">以利沙拔 、孕及期、生子。</verse>
				<verse number="58">鄰里親戚聞主大矜恤之、亦同樂。</verse>
				<verse number="59">越八日、人來、為嬰孩行割禮、將以其父之名、 塞加利亞 、名之。</verse>
				<verse number="60">其母應曰、非也、將名 約翰 。</verse>
				<verse number="61">眾語之曰、親戚中無名此名者。</verse>
				<verse number="62">遂頷以示意、問其父願何名。</verse>
				<verse number="63">父求簡、書曰、 約翰 其名。眾皆奇之。</verse>
				<verse number="64">即口啟舌解、以言頌祝上帝。</verse>
				<verse number="65">鄰裏皆驚。此言悉揚遍 猶太 之山。</verse>
				<verse number="66">聞之者、皆心藏之、雲、此嬰孩將若何也。蓋上帝之手偕之矣。○</verse>
				<verse number="67">其父 塞加利亞 、滿於聖神、為先知言雲、</verse>
				<verse number="68">祝頌主 以色列 之上帝、蓋垂顧其民而贖之、</verse>
				<verse number="69">為我挺濟救之角、於其臣 大衛 室、</verse>
				<verse number="70">如主自世初、由聖先知口所言、</verse>
				<verse number="71">救我脫於敵、及凡惡我者之手、</verse>
				<verse number="72">以施矜恤於我祖、憶其聖約、</verse>
				<verse number="73">與我祖 押拉函 所矢之誓、</verse>
				<verse number="74">俾我無懼、拯脫敵手、</verse>
				<verse number="75">得畢生、於其前以聖以義、而崇事之。</verse>
				<verse number="76">嬰孩乎、爾且將稱為至上者之先知、蓋將先往於主前、以備其途路、</verse>
				<verse number="77">畀厥民濟救之知、在赦其罪、</verse>
				<verse number="78">因吾上帝矜恤之腹心、即旭日所以自上臨我、</verse>
				<verse number="79">以顯諸坐於暗、及死蔭中人、導我足入和路。○</verse>
				<verse number="80">嬰孩漸長、精神康健、居野、至見於 以色列 之日。○</verse>
			</chapter>
			<chapter number="2">
				<verse number="1">當此諸日、 該撒奧古士督 詔天下人登籍。</verse>
				<verse number="2">此為 居利扭 任 敘利亞 方伯時、第一時舉行焉。</verse>
				<verse number="3">眾往登籍、各歸己邑。</verse>
				<verse number="4">約燮 乃 大衛 室系、以故去 加利利 、 拿撒栗 邑、詣 猶太 、至 大衛 之邑、名 廢利函 、</verse>
				<verse number="5">偕許嫁之 馬利亞 、已妊者、以登籍。</verse>
				<verse number="6">寓彼孕日及期。</verse>
				<verse number="7">遂生冢子、裹以布、寢於槽、客舍無隙處故也。○</verse>
				<verse number="8">是地之野、有牧者、於夜迭守群羊。</verse>
				<verse number="9">乃見主之使者立其旁、主之榮耀照焉、牧人大懼</verse>
				<verse number="10">使者語之曰、勿懼、視我乃報爾大喜之嘉音、將及眾民、</verse>
				<verse number="11">蓋今日、於 大衛 之邑、為爾生救者、即 基督 、主也。</verse>
				<verse number="12">爾將遇孩、裹於布、寢於槽、是其兆矣。</verse>
				<verse number="13">倏有眾天軍、偕使者讚美上帝雲、</verse>
				<verse number="14">榮耀超天罔極歸上帝、和平在地被所悅諸人。○</verse>
				<verse number="15">諸使離之入天時、牧人相告曰、我儕且往 廢利函 、觀所成事、為主示我者</verse>
				<verse number="16">遇 馬利亞   約燮 及孩寢於槽。</verse>
				<verse number="17">既見、則以報之者、論此嬰孩之言告人。</verse>
				<verse number="18">聞者皆奇牧人語之之事。</verse>
				<verse number="19">惟 馬利亞 悉存此言、默會於心。</verse>
				<verse number="20">牧者歸、以所聞所見、悉如報言、而榮贊上帝。○</verse>
				<verse number="21">八日既滿、為嬰孩行割禮、稱名為 耶穌 、即未妊時、使者所稱也。○</verse>
				<verse number="22">潔日既滿、依 摩西 律法、抱之上 耶路撒冷 、以獻於主、</verse>
				<verse number="23">如主律法載雲、凡初胎男子、稱為聖於主也、</verse>
				<verse number="24">並獻祭、依主律法所雲、雙鳩、或二雛鴿。</verse>
				<verse number="25">乃見 耶路撒冷 有名 西面 者、其人義且敬、素候 以色列 之慰者、聖神臨之。</verse>
				<verse number="26">既得聖神示、其未見死、將先見主之 基督 。</verse>
				<verse number="27">遂於神進殿、適二親報嬰孩 耶穌 入、俾為之依律法之規而行、</verse>
				<verse number="28">彼手接之、祝頌上帝、曰、</verse>
				<verse number="29">今主宰乎、釋僕、於和以逝、依爾言也、</verse>
				<verse number="30">蓋我目見爾濟救、</verse>
				<verse number="31">爾所備於萬民之前、</verse>
				<verse number="32">為光以啟牖列邦、為爾 以色列 民之榮。</verse>
				<verse number="33">父母方奇其論子之言、</verse>
				<verse number="34">西面 祝之、語母 馬利亞 曰、視此子之立、致 以色列 族多人、陷與復起、又為受誹之兆、</verse>
				<verse number="35">且劍亦將刺爾魂而貫之、使多心所出思念啟著。</verse>
				<verse number="36">又有婦 亞拿 、 亞設 支派、 法內力 女、先知者也、壽遐日邁、自童時偕夫七年、</verse>
				<verse number="37">乃為嫠至八十四年、身不離殿、禁食籲告、日夜崇事。</verse>
				<verse number="38">當時刻、彼亦立前讚美上帝、與凡候 耶路撒冷 之贖者、論說此子。</verse>
				<verse number="39">父母依主律法完諸事、歸 加利利 、 拿撒栗 故邑。○</verse>
				<verse number="40">嬰孩長而康健、智慧充實、上帝恩眷之。○</verse>
				<verse number="41">每歲踰越節、其親詣 耶路撒冷 。</verse>
				<verse number="42">及 耶穌 年十有二、依節規而上、</verse>
				<verse number="43">卒期而返、子 耶穌 猶留 耶路撒冷 、其親不知也、</verse>
				<verse number="44">意其在同行中、既行一日之程、乃於親知間尋焉、</verse>
				<verse number="45">不遇、則返 耶路撒冷 尋之。</verse>
				<verse number="46">三日後遇於殿、坐諸師中、且聽且問焉。</verse>
				<verse number="47">聞之者皆駭異其頴悟應對</verse>
				<verse number="48">二親見之而奇異。其母語之曰、兒何若此行于我乎、視爾父與我憂苦尋爾。</verse>
				<verse number="49">耶穌 語二親曰、奚我尋為、豈不識我當在父所乎。</verse>
				<verse number="50">彼不悟其語之之言。</verse>
				<verse number="51">耶穌 與之下、至 拿撒栗 、而順服之。其母以諸言存於心。○</verse>
				<verse number="52">耶穌 智增身長、上帝與人益寵焉。○</verse>
			</chapter>
			<chapter number="3">
				<verse number="1">該撒底庇留 、在為之十五年、 本丟彼拉多 為 猶太 方伯、 希律 分封為 加利利 之君、其兄弟 腓立 分封為 以土利亞 及 特拉可尼 地之君、 呂撒聶 分封為 亞比利尼 之君、</verse>
				<verse number="2">亞拿 與 該亞法 為大祭司時、有上帝言至 塞加利亞 子 約翰 於野</verse>
				<verse number="3">乃至 約但 四方、宣悔志之蘸禮、以致罪赦、</verse>
				<verse number="4">如先知 以賽亞 言之書所載云、讙於野者、其聲雲、備主路、直其徑。</verse>
				<verse number="5">諸穀將填、罔陵將卑、屈曲為直、崎嶇路平、</verse>
				<verse number="6">而凡形肉者、將見上帝濟救。○</verse>
				<verse number="7">約翰 遂謂出受其蘸之眾曰、蝮類乎、誰示爾逃避方來之怒乎。</verse>
				<verse number="8">故爾其結果堪於悔志、勿遂內自謂我有 押拉函 為父、蓋我告爾、上帝能自此石而起諸子于 押拉函 。</verse>
				<verse number="9">今也斧亦置諸樹根、凡樹不結美果者、即伐之投火。</verse>
				<verse number="10">眾問之曰、然則我將何為。</verse>
				<verse number="11">應謂之曰、有二衣、則分彼無衣者、有食亦然。</verse>
				<verse number="12">諸稅吏亦來受蘸、語之曰、師乎、我將何為。</verse>
				<verse number="13">語之曰、定賦之外勿取。</verse>
				<verse number="14">軍士又問之曰、我儕將何為。語之曰、勿強暴、勿誣枉、以所得之糧為足。○</verse>
				<verse number="15">民方希冀、而人皆心議 約翰 或即 基督 時、</verse>
				<verse number="16">約翰 應謂眾曰、我乃以水蘸爾、惟有力勝於我者來、解其履帶、我亦不足當、彼將蘸爾於聖神及火、</verse>
				<verse number="17">其手執箕、盡簸厥場斂麥入倉、而將燒糠以不滅之火。○</verse>
				<verse number="18">約翰 又以多方勸而宜嘉音於民。○</verse>
				<verse number="19">惟分封之君 希律 、以兄弟妻、 希羅底 事、及所為諸惡、故見質責於 約翰 、</verse>
				<verse number="20">轉增其惡、囚 約翰 於獄。○</verse>
				<verse number="21">當民皆受蘸時、 耶穌 亦受蘸、畢、而祈禱間、天開、</verse>
				<verse number="22">聖神降臨其上、形見如鴿、自天有聲雲、爾乃我愛子、我於爾喜悅。○</verse>
				<verse number="23">耶穌 己始出時、年甫三十、人以為 約燮 子、其上為 希里 、</verse>
				<verse number="24">其上為 馬撻 、其上為 利未 、其上為 麥其 、其上為 雅拿 、其上為 約燮 、</verse>
				<verse number="25">其上為 馬大提亞 、其上為 亞摩士 、其上為 拿含 、其上為 以士里 、其上為 拿該 、</verse>
				<verse number="26">其上為 馬軋 、其上為 馬大提亞 、其上為 西美 、其上為 約息 、其上為 約大 、</verse>
				<verse number="27">其上為 約亞赧 、其上為 利撒 、其上為 借羅把伯 、其上為 社里鐵 、其上為 尼利 、</verse>
				<verse number="28">其上為 麥其 、其上為 亞底 、其上為 哥參 、其上為 伊利馬覃 、其上為 咡 、</verse>
				<verse number="29">其上為 耶素 、其上為 以利撒 、其上為 約林 、其上為 馬撻 、其上為 利未 、</verse>
				<verse number="30">其上為 西面 、其上為 猶大 、其上為 約燮 、其上為 約南 、其上為 以利亞金 、</verse>
				<verse number="31">其上為 米利亞 、其上為 米拿 、其上為 馬達他 、其上為 拿坦 、其上為 大衛 、</verse>
				<verse number="32">其上為 耶西 、其上為 阿拔 、其上為 波士 、其上為 撒門 、其上為 拿順 、</verse>
				<verse number="33">其上為 亞米拿答 、其上為 亞尼 、其上為 希斯侖 、其上為 比里士 、其上為 猶大 、</verse>
				<verse number="34">其上為 雅佮 、其上為 以塞 、其上為 押拉函 、其上為 弟拉 、其上為 拿何 、</verse>
				<verse number="35">其上為 撒鹿 、其上為 利烏 、其上為 彼勒 、其上為 希伯 、其上為 示拉 、</verse>
				<verse number="36">其上為 該難 、其上為 亞伯撒 、其上為 閃 、其上為 挪亞 、其上為 拉麥 、</verse>
				<verse number="37">其上為 馬土撒拉 、其上為 以諾 、其上為 雅列 、其上為 馬勒列 、其上為 該難 、</verse>
				<verse number="38">其上為 以哪士 、其上為 設 、其上為 亞當 、其上為上帝。○</verse>
			</chapter>
			<chapter number="4">
				<verse number="1">耶穌 滿於聖神、歸自 約但 、被神導之於野四十日、</verse>
				<verse number="2">見試於魔。歷日不食、期滿乃饑。</verse>
				<verse number="3">魔語之曰、爾若上帝子、則語此石使為餅。</verse>
				<verse number="4">耶穌 應之曰、經載雲、人將生、不第籍餅、乃藉上帝諸言。</verse>
				<verse number="5">又引之上、瞬息間、以天下萬國示之。</verse>
				<verse number="6">魔遂語之曰、凡此權及其榮、我將予爾、蓋此已付我、惟所願子。</verse>
				<verse number="7">故爾若拜於我前、悉將為爾有。</verse>
				<verse number="8">耶穌 應語之曰、經載雲、爾將拜主爾之上帝、獨崇事焉。</verse>
				<verse number="9">又導至 耶路撒冷 、置之殿頂、語之曰、爾若上帝子、則由此自投下、</verse>
				<verse number="10">蓋經載雲、將命厥眾使護爾、</verse>
				<verse number="11">又扶爾於手、免足觸石。</verse>
				<verse number="12">耶穌 應語之曰、有雲、勿試主爾之上帝。○</verse>
				<verse number="13">魔畢諸試、乃暫離之。○</verse>
				<verse number="14">耶穌 於神之能歸 加利利 、而其聲聞遍揚四方。</verse>
				<verse number="15">在諸會堂教誨、人皆榮之。○</verse>
				<verse number="16">至長育之 拿撒栗 、於安息日、依然入會堂而立、將讀</verse>
				<verse number="17">有以先知 以賽亞 卷予之。開卷、見所載雲、</verse>
				<verse number="18">主之神臨我、蓋膏我以宣嘉音於貧人、遣我宣揚虜者得釋、瞽者復見、使敗者自由、</verse>
				<verse number="19">宣揚主之禧年。</verse>
				<verse number="20">遂掩卷、授役者而坐、會堂眾人注目視之。</verse>
				<verse number="21">耶穌 始告之曰、是經今日盈滿於爾耳矣。○</verse>
				<verse number="22">眾為之證、且奇其口出恩言、曰、此非 約燮 子乎。</verse>
				<verse number="23">耶穌 語之曰、爾必引諺、語我雲、醫者醫己、聞爾行之於 迦百農 者、其亦行之於本土。</verse>
				<verse number="24">又曰、我誠告爾、夫有先知在其本土見納者。</verse>
				<verse number="25">我真實告爾、當 伊利雅 諸日、天閉三年有六月、徧地大饑、 以色列 中多嫠、</verse>
				<verse number="26">而 伊利雅 未嘗奉遣就其一、惟至 西頓 之 撒獵大 。就一婦為嫠者耳</verse>
				<verse number="27">又先知 伊利沙 時 以色列 中多癩、而無一得潔、惟 敘利亞 人 乃幔 耳。</verse>
				<verse number="28">會堂眾人、聞之盛恚。</verse>
				<verse number="29">起而逐之邑外、曳至建邑之山崖、欲推之下。</verse>
				<verse number="30">耶穌 徑行眾中而去。○</verse>
				<verse number="31">下 加利利 之 迦百農 邑。於安息日教之、</verse>
				<verse number="32">眾奇異其教、以其道有權也。</verse>
				<verse number="33">會堂中一人、有不潔鬼之神、大聲讙曰、</verse>
				<verse number="34">唉、 拿撒栗   耶穌 、我儕與爾何與、爾來滅我乎、我識爾為誰、乃上帝之聖者。</verse>
				<verse number="35">耶穌 斥之曰、默而出。鬼僕之眾中而出、其人無傷也</verse>
				<verse number="36">眾驚異、相告曰、是何道耶、蓋以權與能命諸不潔神、而神出矣。</verse>
				<verse number="37">於是聲名四方走響。○</verse>
				<verse number="38">起出會堂、入 西門 屋。 西門 妻之母、病熱已甚、人為之請 耶穌 。</verse>
				<verse number="39">耶穌 近立、俯而斥熱、熱退、婦即起役事焉。○</verse>
				<verse number="40">日方入時、凡有患殊病者、皆攜就之、乃一一按手醫焉。○</verse>
				<verse number="41">有鬼自多人出、呼曰、爾乃上帝子。 耶穌 斥之、不容言、以其識己為 基督 也。○</verse>
				<verse number="42">平旦、出至野地、眾尋就之、將援止之、免其去諸。</verse>
				<verse number="43">惟 耶穌 語之曰、我當嘉宣上帝國於他邑、我奉使蓋為是也。○</verse>
				<verse number="44">乃宣講於 加利利 諸會堂。</verse>
			</chapter>
			<chapter number="5">
				<verse number="1">眾擁之、而聽上帝道時、 耶穌 立於 跟尼斯栗 湖濱、</verse>
				<verse number="2">見二舟在湖濱、漁人離舟洗網。</verse>
				<verse number="3">西門 之舟其一、 耶穌 登之、請移舟離岸少許、遂坐、自舟中教眾。</verse>
				<verse number="4">言罷、語 西門 曰、移至深處、下諸網以捕。</verse>
				<verse number="5">西門 應曰、夫子、我儕終夜勞苦、竟無所取、然以爾言、我將下網。</verse>
				<verse number="6">下、則圍魚甚眾、網幾裂、</verse>
				<verse number="7">招他舟之侶來助。來、則滿兩舟、將及沉矣。</verse>
				<verse number="8">惟 西門彼得 見之、俯伏 耶穌 膝下曰、主歟、離我、我乃罪人。</verse>
				<verse number="9">蓋 西門 與同人莫不驚異一捕所取之魚也、</verse>
				<verse number="10">西門 之伴、 西比太 子 雅佮 、 約翰 、亦然。 耶穌 語 西門 曰、勿懼、今而後、爾將生捕人。</verse>
				<verse number="11">眾曳舟上岸、舍一切而從 耶穌 。○</verse>
				<verse number="12">在一邑時、視有人滿癩、見 耶穌 、則面僕、求之曰、主、若願、能潔我。</verse>
				<verse number="13">遂伸手捫之曰、我願、爾惟潔。癩即除。</verse>
				<verse number="14">乃敕之勿告人、但往示己於祭司、依 摩西 命、獻爾得潔之禮、以為眾證。</verse>
				<verse number="15">惟其聲聞益彰、大眾集以聽、而得醫病。</verse>
				<verse number="16">彼乃退處諸野、祈禱。○</verse>
				<verse number="17">一日教誨時、在坐有 法利賽 人及教法師、自 加利利 諸鄉、 猶太 、 耶路撒冷 來者、主之能偕 耶穌 以醫焉。</verse>
				<verse number="18">乃見有以床舁癱瘓者、求舁入以置 耶穌 前。</verse>
				<verse number="19">因人眾、不得舁入、乃升屋、由瓦間、以榻縋之下於中、在 耶穌 前。</verse>
				<verse number="20">耶穌 見其信、曰、人乎、而罪赦矣。</verse>
				<verse number="21">士子 法利賽 人遂議曰、此言僭讟者誰。獨上帝外、孰能赦罪乎。</verse>
				<verse number="22">耶穌 真知其議、應語之曰、爾心議何耶</verse>
				<verse number="23">言爾罪見赦、與言爾起而行、孰易。</verse>
				<verse number="24">但令爾識人子在地有權以赦罪、指癱瘓者曰、我告爾起、取榻以歸。</verse>
				<verse number="25">即起於眾前、取臥具、榮上帝而歸。</verse>
				<verse number="26">眾皆駭異、亦榮上帝、且滿懼曰、今日見意外事矣。○</verse>
				<verse number="27">厥後、 耶穌 出、觀稅吏名 利未 坐於稅關、語之曰、從我。</verse>
				<verse number="28">即舍一切起而從之。</verse>
				<verse number="29">利未 為之設盛筵於屋、大眾稅吏及外人與席。</verse>
				<verse number="30">法利賽 人與其士子、囁議門徒曰、爾何為與稅吏罪人飲食乎。</verse>
				<verse number="31">耶穌 應語之曰、全者不需醫、惟病者需之。</verse>
				<verse number="32">我來非招義人、乃招罪人悔志耳。</verse>
				<verse number="33">眾語之曰、 約翰 門徒、屢禁食籲告、 法利賽 者亦然、惟爾者飲食。</verse>
				<verse number="34">耶穌 語之曰、新郎同在、安能使賀婚者禁食乎、</verse>
				<verse number="35">惟諸日將至、新郎將見取而去之、彼日將禁食耳。</verse>
				<verse number="36">亦設譬、告眾曰、未有裂新衣以補舊衣者、若然、則新衣裂、且新者不合乎舊也。</verse>
				<verse number="37">未有以新酒入舊囊者、若然、則新酒裂囊、酒漏而囊亦敗。</verse>
				<verse number="38">惟新酒必入新囊。</verse>
				<verse number="39">未有已飲舊酒、而新是願者、蓋曰、舊者惟美矣。○</verse>
			</chapter>
			<chapter number="6">
				<verse number="1">時當安息、 耶穌 行由麥田、門徒摘穗、以手摶而食之。</verse>
				<verse number="2">有 法利賽 數人曰、何爾為所不可為於安息日乎。</verse>
				<verse number="3">耶穌 應語之曰、爾猶未讀 大衛 及從者饑時所為乎、</verse>
				<verse number="4">入上帝室、取陳設之餅而食、且予從者、乃所不可食、惟祭司可耳。</verse>
				<verse number="5">又告之曰、人子乃安息之主也。○</verse>
				<verse number="6">又一安息、入會堂教誨、有人右手枯者。</verse>
				<verse number="7">士子 法利賽 人、窺 耶穌 、於安息將醫否、意得間訟之。</verse>
				<verse number="8">耶穌 識其思念、語手枯之人、曰、起立於中。遂起而立。</verse>
				<verse number="9">耶穌 語眾曰、我問爾、於安息行善、行惡、救魂、殺魂、孰可乎。</verse>
				<verse number="10">遂環視眾、語其人曰、伸手、伸、即復全</verse>
				<verse number="11">眾滿狂癡、相議何以處 耶穌 。○</verse>
				<verse number="12">是諸日、 耶穌 出往於山祈禱、竟夜祈禱上帝。</verse>
				<verse number="13">平旦、呼門徒、選十二人、名之使徒、</verse>
				<verse number="14">西門 者其亦名 彼得 、及兄弟 安得寥 、 雅佮 、 約翰 、 腓立 、 巴多羅買 、</verse>
				<verse number="15">馬太 、 多馬 、 亞利腓 子 雅佮 、 西門 稱憤烈、</verse>
				<verse number="16">雅佮 子 猶大 、 加畧 人 猶大 即賣主者。</verse>
				<verse number="17">耶穌 偕使徒下山、立於平地、與大眾門徒、及民眾多、自 猶太 四方、 耶路撒冷 、沿海 堆羅 、 西頓 境、來聽之、而得醫疾、</verse>
				<verse number="18">為不潔神所難者、亦得醫。</verse>
				<verse number="19">眾皆求捫 耶穌 、蓋有能自彼出而悉醫之。○</verse>
				<verse number="20">耶穌 舉目視門徒曰、福矣、爾貧者、以爾有上帝國也。</verse>
				<verse number="21">福矣、爾饑於今者、以爾將飽也。福矣、爾哭於今者、以爾將笑也</verse>
				<verse number="22">福矣、若為人子故而人惡爾、絕爾、詬爾、以爾名為惡而棄之。</verse>
				<verse number="23">當日、爾其欣喜踴躍、蓋視、爾之賞在天者大也、蓋其祖嘗待諸先知亦如是。○</verse>
				<verse number="24">惟禍哉、爾富者、以爾已有爾之慰也</verse>
				<verse number="25">禍哉、爾飽於今者、以爾將饑也。禍哉、爾笑於今者、以爾將哀哭也。</verse>
				<verse number="26">禍哉、爾為眾所譽者、蓋其祖嘗待諸偽先知亦如是。○</verse>
				<verse number="27">惟我告爾、在聽者、敵爾者愛之、惡爾者善視之、</verse>
				<verse number="28">詛爾者祝之、陷害爾者、為之祈禱。</verse>
				<verse number="29">批爾頰者、以他頰亦與之、奪爾外服、勿禁裏衣也。</verse>
				<verse number="30">凡求爾者予之、取爾物者勿復索之。</verse>
				<verse number="31">爾願人施諸己、亦如是施諸人。</verse>
				<verse number="32">爾而愛愛爾者、何謝之有、蓋罪人亦愛愛己者。</verse>
				<verse number="33">爾而善視夫善視爾者、何謝之有、蓋罪人亦為是。</verse>
				<verse number="34">爾借人而望償、何謝之有、罪人亦借罪人、意其償如數也。</verse>
				<verse number="35">惟爾愛爾敵也、善視也、借也、毋絕望、則爾賞大矣、爾將為至上者之子、蓋彼惠於辜恩及惡者焉。</verse>
				<verse number="36">爾其憐憫、亦如爾父憐憫也。</verse>
				<verse number="37">且勿疑、決不見擬、勿罪、決不見罪、釋則見釋、</verse>
				<verse number="38">子則見子、將以嘉量、搖撼使實、充滿溢外、納爾懷中。蓋爾以何量而度、將反度于爾然。○</verse>
				<verse number="39">又以譬語之曰、瞽能想瞽乎、豈不兩陷於坑。</verse>
				<verse number="40">徒不踰師、然成全者、將如其師。</verse>
				<verse number="41">且何爾視兄弟目中之毫末、而不思己目中之梁木耶</verse>
				<verse number="42">將何能謂兄弟曰、兄弟乎、爾目中毫末容我去之、而自不視己目中梁木乎。偽善者乎、先去爾目中梁木、方將明見、以去兄弟目中毫末也。</verse>
				<verse number="43">未有美樹而結腐果、亦未有腐樹而結美果。</verse>
				<verse number="44">蓋各樹以己果知之。荊棘中不摘無花果、刺叢中不收葡萄。</verse>
				<verse number="45">善人自其心之善藏、而發善、惡人自惡藏、而發惡、蓋自心之溢其口言諸。○</verse>
				<verse number="46">爾何呼我、主也、主也、而不行我言乎。</verse>
				<verse number="47">凡就我、聞我言、而行之者、將示爾何以比之、</verse>
				<verse number="48">比人建屋、掘而深之、置基磐上、洪水氾濫、橫流衝屋、不克震動、因建基美。</verse>
				<verse number="49">惟聞而不行者、此人無基、建屋土上、橫流衝之、遂即傾圮、而屋之頹壞者大也。○</verse>
			</chapter>
			<chapter number="7">
				<verse number="1">耶穌 凡所言、俾民聽者、既畢、則入 迦百農 。○</verse>
				<verse number="2">有百夫長所貴之僕病將死。</verse>
				<verse number="3">風聞 耶穌 、遣 猶太 長老數人請來救其僕。</verse>
				<verse number="4">長老就 耶穌 切求曰、以此事施此人堪也、</verse>
				<verse number="5">以其愛我邦、又己建我儕會堂。</verse>
				<verse number="6">耶穌 偕往。離屋不遠、百夫長遣諸友就而謂之曰、主勿自勞、蓋臨我舍、我不足當、</verse>
				<verse number="7">故我亦不自堪以就爾、第發一言、僕將愈。</verse>
				<verse number="8">蓋我亦立為權下人、我之下有兵、言此往則往、言彼來則來、言僕行是則行是、</verse>
				<verse number="9">耶穌 聞諸此、則奇之、轉語眾從者曰、我告爾、在 以色列 中、亦未遇如是之大信也。</verse>
				<verse number="10">使者歸、遇僕全矣。○</verse>
				<verse number="11">未幾 耶穌 適一邑、名 拿因 、諸門徒與大眾同行。</verse>
				<verse number="12">近邑門、見有死者舁出、其母獨此子而嫠、邑民多偕之。</verse>
				<verse number="13">主見而惻憫之曰、勿哭。</verse>
				<verse number="14">遂近捫其櫬、舁者止。則曰、少者、我告爾起、</verse>
				<verse number="15">死者坐起、且言。遂以子予母。</verse>
				<verse number="16">眾讋懼、且榮上帝、曰、大先知起於我中、上帝已垂顧其民、</verse>
				<verse number="17">耶穌此聲揚遍 猶太 及四方。○</verse>
				<verse number="18">約翰 之門徒、以此事悉告之。</verse>
				<verse number="19">約翰 遂招門徒二人、遣至主、曰、來者爾乎、抑他人是冀乎。</verse>
				<verse number="20">二人既至曰、施蘸 約翰 使我就爾雲、來者爾乎、抑他人是冀乎。</verse>
				<verse number="21">當時刻、 耶穌 多醫患病疾惡神者、又多賜瞽者得見。</verse>
				<verse number="22">遂應語之曰、以爾所見所聞、往告 約翰 、即瞽者明、跛者行、癩者潔、聾者聽、死者起、貧者聞福音。</verse>
				<verse number="23">凡將不見礙於我者、福矣。○</verse>
				<verse number="24">約翰 之使者去、耶穌舉 約翰 謂眾、曰、爾出野何觀耶、葦動於風乎。</verse>
				<verse number="25">抑爾出何見耶、人衣毳衣乎。視、衣有榮而宴安者、在王宮也。</verse>
				<verse number="26">然則爾出、何見耶、先知乎、是也、我告爾、亦溢於先知也。</verse>
				<verse number="27">此人即經所指雲、視、我遣我使在爾面前、修備爾前路。</verse>
				<verse number="28">我告爾、婦執所生、未有大於 約翰 者、然在上帝國之微者、猶大於彼。</verse>
				<verse number="29">凡庶民之聽聞者及稅吏、義上帝、既蘸 約翰 之蘸者也。</verse>
				<verse number="30">惟 法利賽 人與教法師、自為虛上帝之意、未受蘸於 約翰 者也。</verse>
				<verse number="31">然則將何以比此世之人、譬如何耶。</verse>
				<verse number="32">譬孩童坐於市、而相呼、曰、我向爾吹龠爾不舞、我舉哀、爾不哭。</verse>
				<verse number="33">蓋施蘸 約翰 至、不食餅、不飲酒、爾乃謂有鬼。</verse>
				<verse number="34">人子至、隨飲隨食、乃謂、視彼嗜食甘酒之人、稅吏罪人之友。</verse>
				<verse number="35">然智未不自眾智子而見義。○</verse>
				<verse number="36">有一 法利賽 人請耶穌同食、遂入 法利賽 人屋席坐。○</verse>
				<verse number="37">乃見邑中有一婦、為罪人、真知 耶穌 席坐 法利賽 人屋、取玉瓶盛香膏、</verse>
				<verse number="38">立 耶穌 足後而哭、以淚濡其足、首髮拭之、切吻其足、以香膏膏之。</verse>
				<verse number="39">請 耶穌 之 法利賽 人見此、內自謂、斯人若先知、必知捫之者為誰、為何如婦、乃罪人也、</verse>
				<verse number="40">耶穌 應語之曰、 西門 、我有以告爾。曰、師告之。</verse>
				<verse number="41">曰債主某有二負債者、一負五百錢、一負五十。</verse>
				<verse number="42">無可償、兩者賜免。是以二人愛債主孰將甚。</verse>
				<verse number="43">西門 應曰、我意賜免多者。語之曰、爾所擬是也。</verse>
				<verse number="44">遂向婦謂 西門 曰、爾見此婦乎。我入爾屋、爾未嘗予水濯我足、惟彼以淚濡我足、以髮拭之。</verse>
				<verse number="45">爾未嘗吻接我、惟彼自我入時、切吻我足不已。</verse>
				<verse number="46">爾未嘗以膏膏我首、惟彼以香膏膏我足。</verse>
				<verse number="47">故我告爾、彼多罪而赦之、蓋愛多、惟赦之少者愛少。</verse>
				<verse number="48">遂語婦曰、爾罪赦矣。</verse>
				<verse number="49">同席者、內自謂此何人而赦罪乎。</verse>
				<verse number="50">耶穌 語婦曰、爾信已救爾、於和而往。○</verse>
			</chapter>
			<chapter number="8">
				<verse number="1">厥後未幾、 耶穌 周遊邑鄉揚而嘉宣上帝國、十二者偕之、</verse>
				<verse number="2">又有數婦曾患惡神、與諸病、而得醫者、若 馬利亞 稱 麥大拉 者、曩有七鬼被逐、</verse>
				<verse number="3">又 希律 家宰 苦撒 妻 約亞拿 、又 蘇散拿 、與多婦、皆以所有役事之。○</verse>
				<verse number="4">當大眾集、而人由諸邑來就之、乃設譬曰、</verse>
				<verse number="5">播者出而播種、播時、有落路旁者、為人所踐、天鳥盡食之。</verse>
				<verse number="6">有落磐上者、生而即槁、以無潤澤。</verse>
				<verse number="7">有落棘中者棘同生而哽之</verse>
				<verse number="8">有落善壤者、生而結實百倍此言竟、呼曰、有耳聽者其聽諸。○</verse>
				<verse number="9">門徒以此譬問其何也。</verse>
				<verse number="10">曰予爾知上帝國之奧、惟他人則設譬、俾其視而不視、聽而不悟。</verse>
				<verse number="11">夫譬者此也、種即上帝道。</verse>
				<verse number="12">在路旁者、人既聽、而魔至、自其心奪道、免其信而得救</verse>
				<verse number="13">在磐上者、人既聽、喜受道、惟無根、則暫信耳、見試時遂背之。</verse>
				<verse number="14">落棘中者、此人既聽而往、為此生之思慮、貨財、佚樂所哽、而無成實。</verse>
				<verse number="15">良壤者、乃人聽道、於良善之心守之、忍以結實。○</verse>
				<verse number="16">未有然燈、以器蓋之、或置床下、乃置幾上、使入者見其光。</verse>
				<verse number="17">蓋未有隱而不彰、未有匿而不知且顯露也</verse>
				<verse number="18">是故其慎如何聽、蓋有者將予之、無者即其所自以為有、將奪之。○</verse>
				<verse number="19">耶穌 之母、及兄弟至、人眾故不能近。</verse>
				<verse number="20">或告曰、爾母及兄弟立於外、願見爾。</verse>
				<verse number="21">耶穌 應語之曰、我母及兄弟、乃此、即聽上帝道而行之者也。○</verse>
				<verse number="22">一日、 耶穌 與門徒登舟、語之曰、我儕且渡湖。遂楊帆</verse>
				<verse number="23">行時、 耶穌 寢、湖中颶風驟下、舟幾水滿、危甚。</verse>
				<verse number="24">門徒就而醒之、曰、夫子、夫子、我儕亡矣。 耶穌 起斥風與水蕩漾、遂止而平息矣。</verse>
				<verse number="25">語門徒曰、爾信安在。眾懼而奇、相告曰、是何人也、命諸風與水、亦順之。○</verse>
				<verse number="26">舟行至 加大拉 地、與 加利利 相對。</verse>
				<verse number="27">耶穌 登岸、一人出邑遇之、為有諸鬼者、久不衣衣、不居屋、而居諸塚。</verse>
				<verse number="28">見 耶穌 、則讙而伏其前、大聲曰、至高上帝子 耶穌 、我與爾何與、求爾莫苦我。</verse>
				<verse number="29">蓋 耶穌 曾敕不潔神出其人。蓋其強掣之已久、雖設守而以鐵索桎梏繫之、即斷繫具、為鬼逐諸野</verse>
				<verse number="30">耶穌 問之、爾何名曰、營。蓋鬼入之者多也。</verse>
				<verse number="31">鬼求勿命之入淵。</verse>
				<verse number="32">在山有群豕方食、鬼求許入之。 耶穌 許。</verse>
				<verse number="33">鬼遂出其人而入豕、其群突落山坡、入湖而溺。</verse>
				<verse number="34">牧者見所為、奔告邑村。</verse>
				<verse number="35">眾出視所為、就 耶穌 、遇有鬼出之人、坐衣衣志正、依 耶穌 足下、則懼。</verse>
				<verse number="36">見者以鬼祟如何得救告之。</verse>
				<verse number="37">加大拉 四方之眾、皆請 耶穌 離之、大怖逼故也。 耶穌 登舟而反。</verse>
				<verse number="38">但有鬼出之人、求偕 耶穌 、惟 耶穌 使之去、曰、</verse>
				<verse number="39">歸爾家、以上帝為爾行何大事告人。彼遂往、遍邑宣言 耶穌 為己所行之大事。○</verse>
				<verse number="40">耶穌 反時、眾接之、因皆希冀之也。</verse>
				<verse number="41">乃見有人名 睚魯 、宰會堂者、來俯伏 耶穌 足下、求至其家、</verse>
				<verse number="42">蓋有獨一女、約十二歲、瀕死。 耶穌 行時眾擠擁之。○</verse>
				<verse number="43">有婦血漏十二年、為醫盡耗全業、無克醫之者、</verse>
				<verse number="44">就 耶穌 後、捫其衣繸、血流即止。</verse>
				<verse number="45">耶穌 曰、捫我者誰、人皆雲非、 彼得 與同人曰、夫子、眾擠爾迫近</verse>
				<verse number="46">耶穌 曰、有捫我者、蓋我覺有能自我出焉。</verse>
				<verse number="47">婦見己不隱、戰慄而至、俯伏 耶穌 、當眾民前、告以捫之之、故與如何立愈。</verse>
				<verse number="48">耶穌 語之曰、女、爾信已救爾、於和而歸。○</verse>
				<verse number="49">言時、有人自宰會堂者家來、曰、爾女已死、勿勞師也。</verse>
				<verse number="50">耶穌 聞、乃應之曰、勿懼、惟信、則女得救</verse>
				<verse number="51">至屋時、於 彼得   約翰   雅佮 及女之父母外、不容他人同入。</verse>
				<verse number="52">眾哭而擗、 耶穌 曰、勿哭、女非死、睡耳。</verse>
				<verse number="53">眾識其死、哂之。</verse>
				<verse number="54">惟 耶穌 執女手、呼曰、女子起。</verse>
				<verse number="55">其神復、即起 耶穌 令予之食。</verse>
				<verse number="56">其親駭異、 耶穌 乃敕之勿以所行告人。○</verse>
			</chapter>
			<chapter number="9">
				<verse number="1">耶穌 會十二者、予之能與權、以制眾鬼、醫諸疾。</verse>
				<verse number="2">遣之宣上帝國、醫病者。</verse>
				<verse number="3">語之曰、勿攜資斧、勿杖、勿袋、勿糧、勿銀、勿二衣。</verse>
				<verse number="4">入何屋、則居於斯、去亦於斯。</verse>
				<verse number="5">凡不接爾者、離邑時、拂去足塵以證之。</verse>
				<verse number="6">眾遂去、遍行於鄉、隨在宣福音、施醫。○</verse>
				<verse number="7">分封之君、 希律 、聞悉所行、則猶豫甚、因有言 約翰 自諸死而起、</verse>
				<verse number="8">又有言 伊利雅 見、有他人言古先知之一復起。</verse>
				<verse number="9">希律 曰、 約翰 我已斬之矣、今聞諸此、斯何人歟。遂求觀之。○</verse>
				<verse number="10">使徒反、以所行告 耶穌 。 耶穌 攜之潛退、至一邑、名 廢賽大 。</verse>
				<verse number="11">但眾只而從之、 耶穌 接眾、與言上帝國、凡需醫者醫之。</verse>
				<verse number="12">日甫昃、十二者就而語之曰、去眾周往鄉村、投宿、覓食、蓋我儕在此野地也。</verse>
				<verse number="13">耶穌 語之曰、爾予之食。曰、我儕非往為此眾市食、則無長物、惟五餅二魚耳。</verse>
				<verse number="14">蓋其人約五千雲。 耶穌 語門徒曰、使眾列坐、每列約五十。</verse>
				<verse number="15">門徒如言、使皆坐。</verse>
				<verse number="16">耶穌 取五餅二魚、仰天祝而擘之、予門徒以陳於眾。</verse>
				<verse number="17">皆食而飽、拾其溢屑十二筐。○</verse>
				<verse number="18">耶穌 獨處祈禱時、門徒偕之、 耶穌 問之曰、眾言我為誰。</verse>
				<verse number="19">應曰施蘸 約翰 、但他人雲、 伊利雅 、又他人雲古先知之一復起。</verse>
				<verse number="20">語之曰、惟爾言我為誰。 彼得 應曰、上帝之 基督 。</verse>
				<verse number="21">乃戒門徒、敕勿以此告人、</verse>
				<verse number="22">曰、人子必多受害、為長老祭司諸長士子所棄、且見殺、三日見起。</verse>
				<verse number="23">亦告眾曰、若願來我後者、其非己、日取其十字架而從我。</verse>
				<verse number="24">蓋凡願救其魂者將喪之、為我故而喪其魂者、此將救之。</verse>
				<verse number="25">人利盡天下、而自喪自捐、何益之有。</verse>
				<verse number="26">凡恥我及我言者、人子以己與父及聖使之榮而來時、亦將恥其人。</verse>
				<verse number="27">我真告爾、立於此者、有決不嘗乎死、迨見上帝國。○</verse>
				<verse number="28">言此後、約八日、 耶穌 攜 彼得   約翰   雅佮 登山祈禱。</verse>
				<verse number="29">祈禱時、容貌異常、衣白燁燁。</verse>
				<verse number="30">乃見有二人與之言、即 摩西 、 伊利雅 、</verse>
				<verse number="31">以榮而見、論其逝之將盈滿於 耶路撒冷 。</verse>
				<verse number="32">彼得 與同人疲睡、及全醒、見 耶穌 之榮、二人共立。</verse>
				<verse number="33">將離時、 彼得 語 耶穌 曰、夫子、我儕在此美矣、我儕且造三幕、一為爾、一為 摩西 、一為 伊利雅 、乃不自識所謂也。</verse>
				<verse number="34">言時、有雲庇之、入雲間、則懼。</verse>
				<verse number="35">自雲有聲雲、此我子、我選者、爾其聽之。</verse>
				<verse number="36">聲作則見 耶穌 獨在。門徒緘默、是時不以所見告人。○</verse>
				<verse number="37">翌日下山、大眾迎之。</verse>
				<verse number="38">乃見中一人讙曰、師歟、求爾顧我子、乃獨生者、</verse>
				<verse number="39">又見有神取之、忽而呼、拘攣流涎、折傷、去之實難。</verse>
				<verse number="40">曾求爾門徒逐之、不能也。</verse>
				<verse number="41">耶穌 應曰、噫、無信悖逆之世、我偕爾容爾當幾何時。且攜若子來此。</verse>
				<verse number="42">來時、鬼摧戕拘攣之甚。 耶穌 斥不潔神、醫子、以還其父。</verse>
				<verse number="43">眾奇異上帝大威。○眾皆奇諸所行時、 耶穌 語門徒曰、</verse>
				<verse number="44">此言爾其藏諸耳、蓋人子將見付於人手。</verse>
				<verse number="45">門徒未達此言、且蒙蔽、使莫之喻、又懼以此言問之。○</verse>
				<verse number="46">門徒中、起議孰為大。</verse>
				<verse number="47">耶穌 見其心之議、取嬰孩置於側、</verse>
				<verse number="48">語之曰、凡於我名將接斯嬰孩、即接我、接我、即接遣我者、夫爾中最微者、是為大也。○</verse>
				<verse number="49">約翰 應曰、夫子、我儕曾見一人於爾名逐鬼、禁之、因其不從我也</verse>
				<verse number="50">耶穌 語之曰、勿禁之、蓋不悖爾者即為爾也。○</verse>
				<verse number="51">耶穌 接升之期方滿、時定向 耶路撒冷 而行、</verse>
				<verse number="52">遣諸使於前、往入 三馬利亞 一鄉、為之備。</verse>
				<verse number="53">鄉人不納、以其向 耶路撒冷 行也。</verse>
				<verse number="54">門徒 雅佮   約翰 、見此、曰、主、願我告火自天降而滅之、如昔 伊利雅 所行乎。</verse>
				<verse number="55">惟彼回顧而斥之曰、爾不自識屬何如神耶。</verse>
				<verse number="56">遂往他鄉。○</verse>
				<verse number="57">行時、於路中、或語之曰、我將從爾不論何之。</verse>
				<verse number="58">耶穌 語之曰、野狐有穴、天鳥有巢、惟人之子物枕首之所也。</verse>
				<verse number="59">又語一人曰、從我。乃曰、主、許我先往葬父。</verse>
				<verse number="60">語之曰、容諸死者葬己之死者、爾惟往宣揚上帝國。</verse>
				<verse number="61">又一人曰、主、我將從爾、但許我先別家人。</verse>
				<verse number="62">耶穌 語之曰、手執耒而顧後者、不宜於上帝國也。○</verse>
			</chapter>
			<chapter number="10">
				<verse number="1">厥後、主又別立七十人、耦而遣之於其前、往己將至諸邑諸地。</verse>
				<verse number="2">又告之曰、穡多工少、故求穡主、促工就其穡焉。</verse>
				<verse number="3">往哉、視我遣爾似羔在狼中。</verse>
				<verse number="4">勿攜囊、勿袋、勿履、途間人勿問安。</verse>
				<verse number="5">入於屋、則曰、和歸斯家。</verse>
				<verse number="6">倘和之子在彼、則爾之和將臨之、不然、則反爾矣。</verse>
				<verse number="7">居其屋、所供者飲食之、蓋工堪得其值也。勿自此屋移彼屋。</verse>
				<verse number="8">入邑、而人接爾、則食其所陳者、</verse>
				<verse number="9">邑中病者醫之、且告眾曰、上帝國近爾矣。</verse>
				<verse number="10">入邑而人不接爾、則出於衢、</verse>
				<verse number="11">曰、爾邑之塵、附於我足、亦對爾拂之、雖然、爾其知之、上帝國近矣。</verse>
				<verse number="12">我告爾、當乃日、 鎖多馬 較此邑、其尤易受也。</verse>
				<verse number="13">禍哉、 哥拉晉 、禍哉、 廢賽大 、蓋在爾中所行諸能、若行於 堆羅 、 西頓 、則衣麻蒙灰、坐而悔志已久矣。</verse>
				<verse number="14">然當鞫也、 堆羅 、 西頓 、較爾尤易受也。</verse>
				<verse number="15">迦百農 乎、曾舉至天者、爾將推落陰府。</verse>
				<verse number="16">夫聽爾者、即聽我、拒爾者、即拒我、拒我者、即拒遣我者也。○</verse>
				<verse number="17">七十者喜而反、曰、主乎、於爾名、鬼亦服我、</verse>
				<verse number="18">耶穌 語之曰、我嘗觀 撒但 隕如電自天然。</verse>
				<verse number="19">視我曾予爾以權、踐蹋蛇蠍、悉制敵能、決無害爾者矣。</verse>
				<verse number="20">然勿以諸神服爾為喜、乃以爾名錄於天為喜也。○</verse>
				<verse number="21">當此時刻、 耶穌 歡樂乎聖神、曰、父乎、天地主也、我稱爾、以此諸事、於智者、聰者、嘗隱之、於赤子嘗啟之、父乎、然矣、蓋如是於爾面前為悅也。</verse>
				<verse number="22">萬有本吾父已付我、父外無知子為誰、子及子欲啟示之者外、無知父為誰也。</verse>
				<verse number="23">乃向門徒隱語之曰、視爾所視者、其目福矣、</verse>
				<verse number="24">蓋我告爾、昔多先知及後王、願見爾所視而不之見、欲聽爾所聽而不之聽。○</verse>
				<verse number="25">乃見有教法師、起而試之、曰、師乎、我將何為、致嗣永生。</verse>
				<verse number="26">語之曰、律法所載者何。爾何如讀。</verse>
				<verse number="27">應曰、爾將盡心、盡魂、盡力、盡思、愛主爾之上帝、亦愛鄰如己。</verse>
				<verse number="28">語之曰、爾所應是也、行此則生。</verse>
				<verse number="29">惟彼願義己、語 耶穌 曰、誰為我鄰。</verse>
				<verse number="30">耶穌 答曰、有人自 耶路撒冷 、下 耶利哥 、陷於眾盜、剝且加傷、瀕死、委之而去。</verse>
				<verse number="31">適有祭司在是路而下、見而竟過之。</verse>
				<verse number="32">如是 利未 人亦至彼處、見而竟過焉。</verse>
				<verse number="33">惟有 三馬利亞 人、行至其地、見而惻憫、</verse>
				<verse number="34">近就、以油以酒、斟其傷處、而裹之、扶之乘己畜、引至旅邸、而顧之。</verse>
				<verse number="35">明日、取銀二錢、予館人、曰、且顧此人、費若加多、我返時償爾。</verse>
				<verse number="36">三人中、爾竟孰為陷於盜者鄰耶。</verse>
				<verse number="37">曰、矜恤之者是也。 耶穌 語之曰、爾往效此而行。○</verse>
				<verse number="38">眾行時、 耶穌 入一鄉、有婦名 馬他 、迎之於家。</verse>
				<verse number="39">有姊妹、名 馬利亞 、坐主足下、聽其道。</verse>
				<verse number="40">馬他 為役事多累牽、近 耶穌 立、曰、我姊妹遺我獨役、主不為意乎、爾其告之、使助我也。</verse>
				<verse number="41">惟主應語之曰、 馬他 、 馬他 、爾思慮憧擾、為多事故、然所需者一而已、</verse>
				<verse number="42">蓋 馬利亞 既擇善分、將莫之奪矣。○</verse>
			</chapter>
			<chapter number="11">
				<verse number="1">耶穌 在一處祈禱、既畢、一門徒語之曰、主、教我儕祈禱、猶 約翰 嘗教其門徒焉。</verse>
				<verse number="2">乃語眾曰、爾祈禱時雲、父、爾名其聖。爾國來格。</verse>
				<verse number="3">所需日糧、日日賜我。</verse>
				<verse number="4">且赦我罪、蓋人負我、我亦赦之。導勿入試。○</verse>
				<verse number="5">又告之曰、爾中孰有友、夜半至、語之曰、友、以三餅借我、</verse>
				<verse number="6">蓋我有友自途中來、無以供之。</verse>
				<verse number="7">彼自內應曰、勿瀆我、門已閉、嬰孩與我在床、不能起以予爾。</verse>
				<verse number="8">我告爾、縱不以友故、起而予之、然以其不恥、將起予之以足所需。</verse>
				<verse number="9">我又告爾、求則予爾、尋則遇之、扣門則啟諸爾。</verse>
				<verse number="10">蓋凡求者得也、尋者遇也、扣門者得啟也。</verse>
				<verse number="11">爾中為父者、孰有子求餅、而予之石、求魚、而代以蛇。</verse>
				<verse number="12">求卵、而予之蠍乎。</verse>
				<verse number="13">爾曹雖惡、尚識以善賁予爾諸子、何況天父、不以聖神子求之者乎。</verse>
				<verse number="14">耶穌 逐瘖啞之鬼。鬼既出、則啞者言、而眾奇。</verse>
				<verse number="15">有數人曰、彼在於君諸鬼者、 別西卜 逐鬼耳。</verse>
				<verse number="16">又有試之者、求自天之兆。</verse>
				<verse number="17">耶穌 識其意、語之曰、國自相分爭致廢墟、而室與室相傾。</verse>
				<verse number="18">若 撒但 自相分爭、其國何以立哉。蓋爾言我於 別西卜 逐鬼、</verse>
				<verse number="19">使我於 別西卜 逐鬼、則爾子弟逐鬼於誰乎、故彼將擬爾矣。</verse>
				<verse number="20">若我於上帝之指逐鬼、則上帝國臨爾矣。</verse>
				<verse number="21">夫力士擐甲而守家室、則所有安和。</verse>
				<verse number="22">惟更力者至、而勝之、則奪其所恃之全甲、而分其贓。</verse>
				<verse number="23">不我共者逆我、非與我斂者散也。</verse>
				<verse number="24">不潔神離人、遊行旱地、求安不得、則曰、將返所出之室。</verse>
				<verse number="25">既至、得其掃除修飾。</verse>
				<verse number="26">遂往、又攜七神惡於己者、入而居之、其人之後事、較前尤劇。○</verse>
				<verse number="27">言此、眾中一婦揚聲語之曰、胎妊爾、乳哺爾者、福矣。</verse>
				<verse number="28">惟 耶穌 曰、未若聽上帝道而守之者、為有福。○</verse>
				<verse number="29">眾集增多、 耶穌 始言、曰、此世乃惡世也、求兆而 約拿 之兆外、無兆予之。</verse>
				<verse number="30">蓋如 約拿 為兆於 尼尼微 人、人子亦將為兆於此世。</verse>
				<verse number="31">南方女王、與此世之人共在鞫、將起而定其非、以彼來自地極聽 鎖羅門 之智、乃視、大於 鎖羅門 在此也。</verse>
				<verse number="32">尼尼微 人、與此世共在鞫、將立而定其非、蓋彼因 約拿 所宣而悔志、乃視、大於 約拿 在此也。○</verse>
				<verse number="33">人然燈、不置竇窖、不置鬥下、乃置幾上、俾入者見其光也。</verse>
				<verse number="34">爾身之燈目也、爾目純則全身亦光、目惡則身亦暗。</verse>
				<verse number="35">故其慎之、恐爾衷之光為暗也。</verse>
				<verse number="36">爾全身若光、無一毫之暗、將為光之全、似燈之明粲光夫爾。○</verse>
				<verse number="37">言時、有 法利賽 人請之同食。 耶穌 入坐。</verse>
				<verse number="38">法利賽 人見其未蘸而食、奇之。</verse>
				<verse number="39">主語之曰、今爾 法利賽 人潔杯盤之外、然爾內則充以劫奪惡慝。</verse>
				<verse number="40">無知者乎、造其外者不亦造其內耶。</verse>
				<verse number="41">然以內所有者施濟、則視物皆潔諸爾矣。○</verse>
				<verse number="42">禍哉、爾 法利賽 人乎、蓋爾於薄荷、芸香、菜蔬、十輸其一、而公義與上帝愛、則漏之、然此乃爾所當為者、而彼不可遺耳。</verse>
				<verse number="43">禍哉、爾 法利賽 人乎、蓋爾好會堂高位、市上問安。</verse>
				<verse number="44">禍哉、蓋爾似隱沒之墓、人履其上者不識也。○</verse>
				<verse number="45">有教法師應而謂之曰、師乎、此言亦辱我矣。</verse>
				<verse number="46">彼則曰、爾亦禍哉、教法師乎、蓋爾以難負之任而任人、惟己則一指不按之。</verse>
				<verse number="47">禍哉、蓋爾建先知之墓、而爾祖殺之。</verse>
				<verse number="48">如是、爾祖所為、爾徵而悅之、蓋彼殺先知、而爾建斯。</verse>
				<verse number="49">是故、上帝之智有雲、我將遣先知、及使徒就彼、而殺者有之、窘逐者有之、</verse>
				<verse number="50">致創世以來、所流先知之血、皆於此代而討焉、</verse>
				<verse number="51">即自 亞伯 之血、至 塞加利亞 、亡於壇室間之血、我實告爾、將於此代而討焉。</verse>
				<verse number="52">禍哉、爾教法師乎、蓋爾嘗奪知之鑰、自不進、而將進者、爾阻之。○</verse>
				<verse number="53">耶穌 自彼出時、士子 法利賽 人始嚴逼之、激之多言、</verse>
				<verse number="54">設伏以伺、孰其口說。</verse>
			</chapter>
			<chapter number="12">
				<verse number="1">時眾集會數萬、互相蹂踐、 耶穌 始告門徒曰、首要謹防 法利賽 人之酵、即偽善也。</verse>
				<verse number="2">未有掩而不將啟、隱而不將知者。</verse>
				<verse number="3">是故爾於暗言者、將聞於光、密室附耳語者、將宣於屋上。</verse>
				<verse number="4">我諸友乎、我告爾、殺身而後、無溢乎所為者、勿懼。</verse>
				<verse number="5">我將示爾所當懼者、即殺而後有權以投 釁暗 谷、我實告爾、其懼之。</verse>
				<verse number="6">五雀非二分銀賣乎、然上帝前、其一亦不忘也。</verse>
				<verse number="7">即爾髮皆已見數。勿懼、爾比多雀尤貴也。</verse>
				<verse number="8">又我告爾、凡將於人前認我者、人子於上帝使者前、亦將認之、</verse>
				<verse number="9">惟非我於人前者、將見非於上帝使者前也。</verse>
				<verse number="10">凡出言幹人子者、將赦之、惟謗讟乎聖神者、將不赦。</verse>
				<verse number="11">人曳爾至會堂、及執政、當權者前、勿慮何以訴、何所訴、所言、</verse>
				<verse number="12">蓋是時刻、聖神將教爾以所當言也。○</verse>
				<verse number="13">眾中一人語之曰、師乎、告我兄弟與我分遺業。</verse>
				<verse number="14">乃語之曰、人乎、誰任我於爾中、為聽訟析產者乎。</verse>
				<verse number="15">遂語眾曰、慎戒貪婪、蓋人之生、不在所蓄之溢也。</verse>
				<verse number="16">遂設譬曰、有富人、土地蕃殖、</verse>
				<verse number="17">內自議曰、我有物產、無處可儲、將若何。</verse>
				<verse number="18">又曰、吾有為矣、將毀我倉、建其大者、以儲百榖貨物。</verse>
				<verse number="19">且將謂我魂曰、魂乎、爾有多物積為歷年之用、其安然飲食歡樂。</verse>
				<verse number="20">惟上帝語之曰、愚者乎、今夜索爾魂、則所備者誰歸。</verse>
				<verse number="21">夫積藏為己、而不富於上帝者、如是也。○</verse>
				<verse number="22">遂語門徒曰、故我告爾、勿為魂慮、何以食、抑為爾身何以衣。</verse>
				<verse number="23">蓋魂大於糧、身大於衣也。</verse>
				<verse number="24">試思鴉鳥、不稼不穡、無秘室、無儲倉、而上帝養之、爾之於鳥、其貴何如耶。</verse>
				<verse number="25">爾曹誰能以思慮延齡一刻乎。</verse>
				<verse number="26">是至微者尚不能、何慮其餘乎。</verse>
				<verse number="27">試思百合花、如何而長、不勞不紡、惟我告爾、當 鎖羅門 榮華之極、其衣不及此花之一。</verse>
				<verse number="28">且夫地草、今日尚存、明日投爐、上帝猶衣被之若此、況爾小信者乎。</verse>
				<verse number="29">爾勿求何以食何以飲、亦勿縈擾。</verse>
				<verse number="30">蓋凡此者世之列邦人求之、但爾父識此為爾所需。</verse>
				<verse number="31">爾惟求其國、則此將加諸爾。</verse>
				<verse number="32">小群勿懼、爾父喜悅、以國予爾。</verse>
				<verse number="33">賣所有以施濟、備常新之囊、天上不盡之藏、盜不至、蠹不壞之處、</verse>
				<verse number="34">蓋爾藏所在、爾心亦將在。○</verse>
				<verse number="35">爾腰是束、爾燈是然、</verse>
				<verse number="36">效人候己主、自婚筵歸、至而叩門、即得啟也。</verse>
				<verse number="37">主至、見諸僕儆醒、其僕福矣。我誠告爾、主將自束帶、使僕席坐、前而役事之。</verse>
				<verse number="38">或二更至、或三更至、見僕如是、其僕福矣。</verse>
				<verse number="39">然爾其知之、若家主已識盜何時至、則將儆醒、不容穴其室。</verse>
				<verse number="40">爾其亦備、因爾不意之時、人子至矣。○</verse>
				<verse number="41">彼得 曰、主設此譬、告我儕乎、亦告眾人乎。</verse>
				<verse number="42">主曰、孰是忠智家宰、主將立以督其家、依時分糧者乎。</verse>
				<verse number="43">主至、見僕行是、其僕福矣。</verse>
				<verse number="44">我真告爾、主將立之以督所有。</verse>
				<verse number="45">惟若斯僕心曰、主稽遲以至、逐始樸僕婢、食飲且醉、</verse>
				<verse number="46">乃於不冀之日、不知之時、斯僕之主將至、腰斬之、置與不信者同科。</verse>
				<verse number="47">僕知主意而不設備、不順其旨者、見撲將多、</verse>
				<verse number="48">不知而作堪撲之事者、見撲將少。凡多予之、將多取之、多託之、愈溢索之。○</verse>
				<verse number="49">我至以火投地、倘得火已然、我願之何切哉。</verse>
				<verse number="50">但我有所以蘸之蘸、未成時、我抑鬱何如乎。</verse>
				<verse number="51">爾以為我至、施和平於地乎、我告爾不然、轉分爭耳、</verse>
				<verse number="52">蓋今而後一家五人、將分而三爭二、二爭三。</verse>
				<verse number="53">其將分而父爭子、子爭父、母爭女、女爭母、姑爭婦、婦爭姑焉。○</verse>
				<verse number="54">遂亦告眾曰、見雲西起、爾即言將雨、果有之。</verse>
				<verse number="55">見風南吹、爾言將暑、亦有之。</verse>
				<verse number="56">偽善者乎、爾識驗地與天之容貌、何不識驗此時乎。</verse>
				<verse number="57">又何不自己斷所宜乎。</verse>
				<verse number="58">蓋與訟爾者、同詣有司、途間尚其勤求釋、恐曳於士師、士師付爾於吏、吏下爾於獄。</verse>
				<verse number="59">我告爾、毫釐未償決不出彼也。○</verse>
			</chapter>
			<chapter number="13">
				<verse number="1">時同在者、有數人、告以 加利利 人之血、為 彼拉多 雜於其祭物。</verse>
				<verse number="2">耶穌 應語之曰、爾意此 加利利 人、較眾 加利利 人、為有罪、故受是害乎。</verse>
				<verse number="3">我告爾、不然、爾曹不悔志、皆如是將亡。</verse>
				<verse number="4">昔 西羅亞 臺傾、壓而斃者十八人、爾意斯人較眾 耶路撒冷 居民、尤負罪乎。</verse>
				<verse number="5">我告爾、不然、爾曹不悔志、亦皆將亡。</verse>
				<verse number="6">乃設譬曰、有植無花果樹於其葡萄園者、至而求果不得。</verse>
				<verse number="7">語園丁曰、視、我三年來、求此樹果、不得、其斫之、胡為亦廢地乎。</verse>
				<verse number="8">應謂之曰、主、今歲且容之、待我周握壅糞、</verse>
				<verse number="9">或後結果、不然、爾將斫之。○</verse>
				<verse number="10">安息日、在一會堂教誨、</verse>
				<verse number="11">乃見有婦為神所崇、病十八年、傴僂竟不能伸。</verse>
				<verse number="12">耶穌 見、則呼而語之曰、婦、爾得釋於病矣。</verse>
				<verse number="13">遂手按之、婦即伸、乃榮上帝。</verse>
				<verse number="14">宰會堂者、以 耶穌 於安息施醫、而憾、應謂眾曰、當工作有六日、乘此來受醫、安息之日勿來。</verse>
				<verse number="15">惟主應之曰、偽善者乎、爾曹於安息、孰不解牛驢於廄、牽以飲之乎。</verse>
				<verse number="16">況此婦、為 押拉函 裔、 撒但 所繫是十有八年哉、不當於安息之日、得解此結乎。</verse>
				<verse number="17">言此、諸敵愧恥、眾見其行諸有榮之事、則喜。○</verse>
				<verse number="18">又曰、上帝國譬如何、將何以比之。</verse>
				<verse number="19">譬芥種一粒、人取投於己園、長而成樹、天鳥棲其枝。</verse>
				<verse number="20">又曰、將何以比上帝國乎、</verse>
				<verse number="21">譬酵、婦取而納三鬥麵中、致均發酵焉。○</verse>
				<verse number="22">耶穌經邑鄉教誨、向 耶路撒冷 而行。</verse>
				<verse number="23">或語之曰、主、得救者其寡乎。乃語眾曰、</verse>
				<verse number="24">爭進窄門、蓋我告爾、將求進不克者多也。</verse>
				<verse number="25">家主既起、而閉門、爾遂立於外、扣門、曰、主也、為我啟之、彼將應語爾曰、奚自、我不識爾、</verse>
				<verse number="26">爾將曰、我曾於爾前飲食、爾亦於我衢教誨、</verse>
				<verse number="27">彼將曰、我告爾、我不識爾奚自來、凡行不義、其離我去矣。</verse>
				<verse number="28">時、爾見 押拉函 、 以塞 、 雅佮 、及諸先知於上帝國、而己逐於外、則有哭泣切齒矣。</verse>
				<verse number="29">自東自西、自南自北、有人將至、席坐於上帝國。</verse>
				<verse number="30">乃見有後者將為先、有先者將為後也。○</verse>
				<verse number="31">是時、 法利賽 數人至、謂之曰、離此而去、 希律 願殺爾。</verse>
				<verse number="32">耶穌語之曰、往告彼狐狸、言、視今日明日、我逐鬼施醫、至三日、而我完全。</verse>
				<verse number="33">雖然、今日、明日、及後日、我當行矣、蓋不能有先知亡於 耶路撒冷 外、</verse>
				<verse number="34">耶路撒冷 、 耶路撒冷 、殺諸先知、石擊奉使至之者乎、我願集爾諸子、似母鷄集雛翼下、已幾何次、惟爾不願。</verse>
				<verse number="35">視、爾室遺於爾矣、且我告爾、決不將見我、迨爾曰、於主名來者見祝頌也。○</verse>
			</chapter>
			<chapter number="14">
				<verse number="1">耶穌 、於安息、入 法利賽 宰者之室食焉、眾窺之。</verse>
				<verse number="2">乃見當前有水腫者</verse>
				<verse number="3">耶穌 應語諸教法師、 法利賽 人、曰、於安息施醫、可乎、不可。</verse>
				<verse number="4">眾默然。 耶穌 援其人醫而釋之。</verse>
				<verse number="5">語眾曰、爾曹有牛驢陷阱、安息日孰不即拔之乎。</verse>
				<verse number="6">眾無克應此。○</verse>
				<verse number="7">耶穌 觀所請之人、首位是擇、遂言譬告之曰、</verse>
				<verse number="8">人請爾赴婚筵、勿坐首位、恐有尊於爾者見請、</verse>
				<verse number="9">則請爾與彼之人、前語爾曰、讓位與斯人、遂始羞而趨末位。</verse>
				<verse number="10">惟見請時、往坐末位、俾請爾者、前語爾曰、友、上坐、則將有榮於眾同席者前矣。</verse>
				<verse number="11">蓋凡自高者將卑之、自卑者將升之也。○</verse>
				<verse number="12">又謂請之者曰、設午筵或晚筵時、勿呼朋友、兄弟、親戚、富鄰、恐彼、復請、而爾受報。</verse>
				<verse number="13">惟設筵時、請貧乏、廢疾、跛者、瞽者、則爾將福矣、</verse>
				<verse number="14">因彼無以報爾、蓋義人復起際、爾將得報也。○</verse>
				<verse number="15">同席一人聞諸此、語之曰、將於上帝國食者、福矣。</verse>
				<verse number="16">惟 耶穌 語之曰、或設大筵、所請者多、</verse>
				<verse number="17">筵時、遣僕告所請者曰、來、百物備矣</verse>
				<verse number="18">眾皆辭、如出一心。其一語之曰、我買田、須往視之、請辭。</verse>
				<verse number="19">又一曰、我買牛五耦、且往驗之、請辭</verse>
				<verse number="20">又一曰、我娶妻、故不能來。</verse>
				<verse number="21">僕歸告主。於是、家主怒、語其僕曰、速往邑之衢巷、引諸貧乏、廢疾、瞽者、跛者入。</verse>
				<verse number="22">僕曰、主、既如命行矣、尚有餘座。</verse>
				<verse number="23">主語僕曰、出大路藩籬、強人入、俾滿我室。</verse>
				<verse number="24">蓋我告爾、曩所請之人、無一得嘗我筵矣。○</verse>
				<verse number="25">有大眾偕行、 耶穌 回顧語之曰、</verse>
				<verse number="26">人就我、非但其父母、妻子、兄弟、姊妹、即己魂不且惡之者則不能為我門徒。</verse>
				<verse number="27">不負己之十字架而來我後者、不能為我門徒。</verse>
				<verse number="28">爾曹孰有願建臺、不先坐計其貲、足以竣事乎。</verse>
				<verse number="29">恐或置基、而不克成、眾觀遂戲之、曰、</verse>
				<verse number="30">此人始建而不克成也。</verse>
				<verse number="31">或有王出、與他王戰、非先坐而運籌、能以一萬、遇彼以二萬來攻者乎。</verse>
				<verse number="32">不然、彼尚遠、即遣使請和矣。</verse>
				<verse number="33">是故凡爾中不舍所有者、不能為我門徒也。</verse>
				<verse number="34">夫鹽美矣、若鹽亦失其味、何以調之。</verse>
				<verse number="35">不宜於地、不宜於糞、惟棄之於外。有耳聽者、其聽諸。○</verse>
			</chapter>
			<chapter number="15">
				<verse number="1">諸稅吏與罪人方近聽之。</verse>
				<verse number="2">法利賽 人士子囁議曰、彼接罪人共食焉。○</verse>
				<verse number="3">遂設譬語之曰、</verse>
				<verse number="4">爾中孰有百羊、而亡其一、不姑舍九十九羊於野、而追其亡至於獲乎。</verse>
				<verse number="5">獲則喜肩之。</verse>
				<verse number="6">歸、則會其友鄰、告之曰、亡羊既獲、與我同樂。</verse>
				<verse number="7">我告爾、罪人中有一悔志、則在天喜之亦然、其勝於九十九之義人、不須悔志者矣。○</verse>
				<verse number="8">或婦有銀錢十、亡其一、豈不然燈掃屋、勤求至於獲乎。</verse>
				<verse number="9">獲則會其友鄰曰、亡錢既獲、與我同樂。</verse>
				<verse number="10">我告爾、罪人中、有一悔志、則在上帝使者前、喜之亦然。</verse>
				<verse number="11">又曰、或有二子、</verse>
				<verse number="12">其季子語父曰、父、以所當得之業予我。父遂以產分之。</verse>
				<verse number="13">未幾、季子挾貲遠遊異地、在彼無度、蕩費其業。</verse>
				<verse number="14">盡耗一切、其地丕饑、始形困乏。</verse>
				<verse number="15">遂附其地一民、遣之於田飼豕。</verse>
				<verse number="16">欲以豕所食荳莢得飽、而無人予之。</verse>
				<verse number="17">自反、曰、我父若多傭人、其糧有溢、我乃饑於此而亡乎。</verse>
				<verse number="18">我將起而歸父、謂之曰、父、我得罪於天、及於父前、</verse>
				<verse number="19">今而後、不堪稱為爾子、惟使我如爾傭人之一也。</verse>
				<verse number="20">遂起歸父、相去尚遠、父見、而惻憫之、趨抱其頸、切吻之。</verse>
				<verse number="21">其子語之曰、父、我得罪於天、及於父前、今而後、不堪稱為爾子。</verse>
				<verse number="22">惟父語諸僕曰、速取至美之袍衣之、施鐶於指、履於足、</verse>
				<verse number="23">牽肥犢宰之、我儕且食而歡焉</verse>
				<verse number="24">蓋我此子死而復生、亡而又獲者也。遂始共歡。</verse>
				<verse number="25">適長子在田、歸、將及屋、聞樂舞。</verse>
				<verse number="26">招一僕問其故。</verse>
				<verse number="27">語之曰、爾弟歸、父以其無恙、復得之、故宰肥犢。</verse>
				<verse number="28">長子怒、不願入、父出勸之。</verse>
				<verse number="29">長子應語其父曰、視、我事爾多年、未嘗違命、父未嘗以羔予我、俾得與友同歡。</verse>
				<verse number="30">爾此子狎妓、盡耗爾產、乃至、則為之宰肥犢也。</verse>
				<verse number="31">父語之曰、兒乎、爾常偕我、我所有者、皆為爾有。</verse>
				<verse number="32">惟爾弟死而生、亡而獲、故歡且樂當然也。○</verse>
			</chapter>
			<chapter number="16">
				<verse number="1">耶穌 又謂門徒曰、富人有操會者、或以耗業訴其主。</verse>
				<verse number="2">乃呼而語之曰、我聞言爾者何耶、爾其出會計條目、是後不能為操會者矣。</verse>
				<verse number="3">操會者、內自意謂、主奪我操會、將若何、耡不克、乞有恥。</verse>
				<verse number="4">我知所為矣、使於黜操會時、有接我入其室者。</verse>
				<verse number="5">於是凡負主債者、一一呼之來、謂先至者曰、爾負我幾何。</verse>
				<verse number="6">曰、油百鬥。語之曰、取券亟坐書五十。</verse>
				<verse number="7">語他至者曰、爾負幾何、曰、麥百斛。謂之曰、取券亟坐書八十。</verse>
				<verse number="8">其主以不義操會所行之智而稱之、蓋此世之子於其世、較光明之子尤智也。</verse>
				<verse number="9">且我告爾、以非義之財結友、遇有缺時、使接爾入諸永幕矣。</verse>
				<verse number="10">忠於最小者、亦忠於大、不義於最小者、亦不義於大。</verse>
				<verse number="11">若爾於非義之財而不忠、誰將以真者託爾耶。</verse>
				<verse number="12">若爾於人之物而不忠、誰將以爾自己之物予爾耶</verse>
				<verse number="13">家僕無能事二主者、將或惡此愛彼、抑或重此輕彼。爾不能事上帝、又事財貨也。○</verse>
				<verse number="14">法利賽 之好財者、聞諸斯、哂之。</verse>
				<verse number="15">耶穌 語之曰、爾於人前自義也、然上帝知爾之心、蓋人所崇者、於上帝前為穢惡也。</verse>
				<verse number="16">律法先知延至 約翰 、自是上帝國嘉宣矣、人人用力以進之。</verse>
				<verse number="17">惟天地之逝、較律法一畫之隕、尤易。</verse>
				<verse number="18">凡去妻他娶者、行淫也、娶人所去者、亦行淫也。○</verse>
				<verse number="19">有富人衣紫袍、細布、日事華靡宴歡、</verse>
				<verse number="20">有貧者名 拉撒路 、生瘡、委富人門、</verse>
				<verse number="21">欲得富人幾下遺屑而飽、犬亦來舐其瘡。</verse>
				<verse number="22">貧者死、為諸使所扶至 押拉函 懷、富人亦死而葬。</verse>
				<verse number="23">陰間痛苦之際、舉目遙見 押拉函 懷中有 拉撒路 。</verse>
				<verse number="24">遂呼曰、我祖 押拉函 矜恤我、遣 拉撒路 以指尖蘸水、涼我舌、蓋此炎中苦甚。</verse>
				<verse number="25">押拉函 曰、子、其憶爾生前受諸善、而 拉撒路 受諸惡、今彼慰而爾苦焉。</verse>
				<verse number="26">不第此也、爾我間限以巨塹、願自此濟爾不能、自彼亦無以涉我也。</verse>
				<verse number="27">曰、若是、請祖遣 拉撒路 往我父室、</verse>
				<verse number="28">蓋我有兄弟五人、使證告之、免彼亦至斯痛苦。</verse>
				<verse number="29">押拉函 曰、彼有 摩西 及諸先知、尚其聽之。</verse>
				<verse number="30">對曰、不然、祖 押拉函 乎、若有自諸死以就之者、彼將悔志。</verse>
				<verse number="31">語之曰、不聽 摩西 及諸先知、即有自諸死而復起者、彼亦不受勸也。○</verse>
			</chapter>
			<chapter number="17">
				<verse number="1">又語門徒曰、諸礙之來、不能無之、但礙所由來者禍哉。</verse>
				<verse number="2">與其蹇礙乎此小子之一、其人寧有巨磨懸頸、而投於海。</verse>
				<verse number="3">爾自謹慎、兄弟獲罪、則斥之、悔志則免之。</verse>
				<verse number="4">倘一日七次獲罪爾、而七次反語爾曰、我悔志、爾將免之。○</verse>
				<verse number="5">使徒語主曰、增益我信。</verse>
				<verse number="6">主曰、若爾有信、如芥種一粒、將告此桑、拔根植於海、亦將順爾。</verse>
				<verse number="7">爾曹有僕、或耕或牧、自田歸、孰語之曰、即來席坐、</verse>
				<verse number="8">不曰、備我餐、束帶事我、迨我飲食、後爾將飲食乎</verse>
				<verse number="9">僕奉命而行、其謝之乎。我意不然。</verse>
				<verse number="10">如此、爾行諸所命、爾其亦曰、吾無益之僕、行所當行己耳。○</verse>
				<verse number="11">往 耶路撒冷 時、經 三馬利亞   加利利 。</verse>
				<verse number="12">入一村、有癩者十人遇之、遠立、</verse>
				<verse number="13">而揚聲曰、 耶穌 夫子、矜恤我、</verse>
				<verse number="14">耶穌 見、而語之曰、往、示己於諸祭司。往時即潔矣。</verse>
				<verse number="15">其一人見己愈、返而大聲榮上帝、</verse>
				<verse number="16">面僕 耶穌 足下、稱謝、乃 三馬利亞 人也。</verse>
				<verse number="17">耶穌 應曰、十者非潔乎、其九安在。</verse>
				<verse number="18">此異民之外、無人返而歸榮上帝乎。</verse>
				<verse number="19">遂語之曰、起而往、爾信已救爾。○</verse>
				<verse number="20">法利賽 人問、上帝國何時而至、 耶穌 應之曰、上帝國非露見而至、</verse>
				<verse number="21">亦非雲、視、在此、在彼。蓋視上帝國在爾中矣。○</verse>
				<verse number="22">又語門徒曰、時將至、爾將欲見人子之一日、而不之見。</verse>
				<verse number="23">人將告爾、在此、在彼、勿去、勿隨、</verse>
				<verse number="24">蓋猶電之閃自天下此方、光至彼方、人子於其日、亦將如是。</verse>
				<verse number="25">但其必先多受害、為斯世代所棄。</verse>
				<verse number="26">如 挪亞 所遇諸日、人子諸日亦然。</verse>
				<verse number="27">其人飲、食、嫁、娶、迨 挪亞 入方舟之日、洪水至而滅眾。</verse>
				<verse number="28">又如 羅得 所遇諸日、其人飲食、賣買、樹蓺、構造、</verse>
				<verse number="29">惟 羅得 出 鎖多馬 之日、自天雨火硫而滅眾、</verse>
				<verse number="30">人子啟著之日、亦將如是。</verse>
				<verse number="31">當日在屋上者、其器在屋、勿下取之、在田者、亦勿歸。</verse>
				<verse number="32">爾其憶 羅得 之妻。</verse>
				<verse number="33">務購其魂者將喪之、惟喪之者、將保生之。</verse>
				<verse number="34">我告爾、當夜二人將同榻、一取一舍。</verse>
				<verse number="35">二女將同磨、一取一舍。</verse>
				<verse number="36"></verse>
				<verse number="37">眾應謂之曰、主、何處有之。語之曰、屍所在、鷙鳥亦將集焉。○</verse>
			</chapter>
			<chapter number="18">
				<verse number="1">又設譬、謂門徒當恆祈禱不餒、</verse>
				<verse number="2">曰、邑有士師、不畏上帝、不禮人、</verse>
				<verse number="3">其邑有嫠、屢至曰、伸我受敵冤。</verse>
				<verse number="4">久而不願、後內自意謂我雖不畏上帝、不禮人、</verse>
				<verse number="5">但因此嫠瀆我、將伸其冤、免恆至傷我。</verse>
				<verse number="6">主曰、聽不義士師所言。</verse>
				<verse number="7">況上帝、厥選民、畫夜籲呼之、豈恆忍處斯、而不伸其冤乎。</verse>
				<verse number="8">我告爾、將伸之速矣。然人子至、將遇信於世乎。○</verse>
				<verse number="9">有自恃為義、而忽眾人者、 耶穌 設譬謂之曰、</verse>
				<verse number="10">二人登殿祈禱、一 法利賽 人、一稅吏。</verse>
				<verse number="11">法利賽 人立而自為祈禱曰、謝上帝、以我不似眾人、殘酷、不義、姦淫、亦不似此稅吏。</verse>
				<verse number="12">我七日間、禁食者二、而以所得十輸其一。</verse>
				<verse number="13">稅吏遠立、即舉目仰天亦所不願、乃拊膺曰、我罪人、上帝其庇免之。</verse>
				<verse number="14">我告爾、此人歸、較彼尤得見義、蓋自高者將卑之、自卑者將升之也。○</verse>
				<verse number="15">人攜其孩、俾得 耶穌 捫之、門徒見而斥之。</verse>
				<verse number="16">惟 耶穌 呼之來、曰、容嬰孩就我、勿禁之、蓋有上帝國者、如是也。</verse>
				<verse number="17">我誠告爾、凡不承上帝國如嬰孩者、決不入彼也。○</verse>
				<verse number="18">有宰問之曰、善哉、師也、我將何為、以嗣永生。</verse>
				<verse number="19">耶穌 語之曰、何以謂我善、惟一上帝外、無善者。</verse>
				<verse number="20">爾識祝誡、勿淫、勿殺、毋攘竊、毋妄證、尊爾父母。</verse>
				<verse number="21">對曰、我自幼盡守之矣。</verse>
				<verse number="22">耶穌 聞此、語之曰、猶虧一、悉賣所有以濟貧、則將有藏於天、且來從我。</verse>
				<verse number="23">其人聞此甚憂、巨富故也。</verse>
				<verse number="24">耶穌 見之曰、有財者入上帝國、難矣哉。</verse>
				<verse number="25">駝入針孔、較富人入上帝國、尤易也</verse>
				<verse number="26">聞者曰、然則誰能得救乎</verse>
				<verse number="27">曰、人所不能、上帝能之。</verse>
				<verse number="28">彼得 曰、視、我儕已舍己所有者、從爾。</verse>
				<verse number="29">語之曰、我誠告爾、人為上帝國故已舍屋、或妻、或兄弟、父母、子女、</verse>
				<verse number="30">而今世不將受倍蓰、及來世永生者、決無有也○</verse>
				<verse number="31">耶穌 攜十二者語之曰、視、我儕上 耶路撒冷 、凡由諸先知所載、將盡於人子也。</verse>
				<verse number="32">蓋將見付於列邦人、將戲玩、凌辱、唾之、</verse>
				<verse number="33">又將鞭撲而殺之、三日將復起。</verse>
				<verse number="34">門徒未悟、此語於之隱也、不知所謂。○</verse>
				<verse number="35">近 耶利哥 時、有瞽者、坐乞路旁、</verse>
				<verse number="36">聞眾過而問其故。</verse>
				<verse number="37">告之曰、 拿撒栗   耶穌 過也。</verse>
				<verse number="38">瞽者讙曰、 大衛 之裔、 耶穌 、矜恤我。</verse>
				<verse number="39">前行者斥之、使默、惟彼益大讙曰、 大衛 之裔矜恤我</verse>
				<verse number="40">耶穌 止、命引之來。及近、則問之、</verse>
				<verse number="41">曰、願我何為于爾。曰、主、俾我得見。</verse>
				<verse number="42">耶穌 語之曰、得見、爾信已救爾。</verse>
				<verse number="43">彼即得見、從 耶穌 、榮上帝。眾民見是、皆以贊歸上帝。○</verse>
			</chapter>
			<chapter number="19">
				<verse number="1">耶穌 入 耶利哥 、徑行。</verse>
				<verse number="2">乃見有人名 塞該 、為稅吏長而富。</verse>
				<verse number="3">求見 耶穌 為何人、以人眾不能、蓋侏儒也。</verse>
				<verse number="4">遂趨前升桑以見之、因 耶穌 將由此而過。</verse>
				<verse number="5">耶穌 至、仰視、語之曰、 塞該 、速下、蓋今日我當處爾家。</verse>
				<verse number="6">遂速下、喜接之。</verse>
				<verse number="7">眾見而皆囁議、曰、彼入以宿罪人之家</verse>
				<verse number="8">塞該 立、語主曰、主、視我以所有之半予貧、若誣枉人者、則四倍償之。</verse>
				<verse number="9">耶穌 語之曰、今日濟救至此家、以其亦 押拉函 裔</verse>
				<verse number="10">蓋人子至、尋救亡者耳。○</verse>
				<verse number="11">眾聞此言時、因 耶穌 近 耶路撒冷 、而眾意上帝國、將即顯明、故又設譬、</verse>
				<verse number="12">曰、有貴者往遠地、將受封國而返</verse>
				<verse number="13">召僕十人、予之銀十鎰、語之曰、貿易以待我歸。</verse>
				<verse number="14">然其民惡之、遣使於後曰、我儕不願斯人王我也。</verse>
				<verse number="15">貴者受國而返、命呼其予銀之僕、俾之貿易獲利幾何。</verse>
				<verse number="16">其一至曰、主之一鎰已成利十鎰。</verse>
				<verse number="17">語之曰、俞、善僕也、於最小既忠、爾其有權宰十邑矣。</verse>
				<verse number="18">其次至曰、主之一鎰、已成五鎰。</verse>
				<verse number="19">又語之曰、爾亦宰五邑矣。</verse>
				<verse number="20">又其次至曰、主、視爾之一鎰在此、藏之巾中、</verse>
				<verse number="21">蓋我畏爾嚴人也、未置者取之、未播者獲之。</verse>
				<verse number="22">謂之曰、惡哉僕也、即爾言、我將擬爾、既識我嚴、未置者取之、未播者獲之、</verse>
				<verse number="23">盍以我銀置肆、我來時將並其利而取之。</verse>
				<verse number="24">語左右曰、奪其一鎰、予其有十鎰者。</verse>
				<verse number="25">眾語之曰、主、彼既十鎰矣。</verse>
				<verse number="26">曰、我告爾、凡有者將予之、無者並其所有亦奪之。</verse>
				<verse number="27">然我諸敵、不願我王之者、曳來誅於我前。○</verse>
				<verse number="28">耶穌 言竟、前行上 耶路撒冷 。○</verse>
				<verse number="29">近 廢拍基   廢大尼 、於山名橄欖者、遣門徒二人、</verse>
				<verse number="30">曰、爾往前村、入時將遇驢駒縶焉、從未有人乘者、解而牽之。</verse>
				<verse number="31">倘有人問解之何為、爾將曰、主需之。</verse>
				<verse number="32">使者往、果遇如其言。</verse>
				<verse number="33">解駒時、諸主語之曰、解駒何為。</verse>
				<verse number="34">曰、主需之。</verse>
				<verse number="35">遂牽就 耶穌 、置其衣于駒、扶耶穌乘之。</verse>
				<verse number="36">行時、人以衣布路。</verse>
				<verse number="37">將近而下橄欖山、眾門徒皆始喜、大聲讚美上帝、為所見之諸能。</verse>
				<verse number="38">曰、於主名而來之王、見祝頌、在天和平、高高上榮</verse>
				<verse number="39">眾中有 法利賽 數人、語 耶穌 曰、師也、斥爾門徒。</verse>
				<verse number="40">遂應曰、我告爾、若輩緘默、石將呼矣。○</verse>
				<verse number="41">既近見邑哭之、</verse>
				<verse number="42">曰今猶為爾日、及是時、倘爾嘗知關和平之事乎、但今隱於爾目矣。</verse>
				<verse number="43">蓋時日將臨爾、而敵築壘環繞、四面困爾、</verse>
				<verse number="44">夷爾及爾中諸子、不遺石於石上、以爾不知眷顧之日也。○</verse>
				<verse number="45">遂入殿、逐其內諸賣者、</verse>
				<verse number="46">告之曰、經載雲、我室將為祈禱室、爾曹乃使之為盜穴也。○</verse>
				<verse number="47">耶穌 日在殿教誨、祭司諸長、士子、與民之尊者、求滅之、</verse>
				<verse number="48">但未得所為因眾傾佇以聽之○</verse>
			</chapter>
			<chapter number="20">
				<verse number="1">一日 耶穌 在殿、教民、宣福音時、祭司諸長、士子、長老近立、</verse>
				<verse number="2">謂之曰、告我、爾於何權行是、抑予爾斯權者誰耶。</verse>
				<verse number="3">應語之曰、我亦問爾一言、爾告我、</verse>
				<verse number="4">約翰 之蘸、自天乎、自人乎。</verse>
				<verse number="5">其人相議曰、若雲自天、彼將曰、曷不信之。</verse>
				<verse number="6">若雲自人、則民皆將石擊我、蓋民深信 約翰 為先知也。</verse>
				<verse number="7">遂應曰、不識何自。</verse>
				<verse number="8">耶穌 語之曰、我亦不告爾於何權行是。○</verse>
				<verse number="9">遂設此譬、謂民曰、有人樹葡萄園、租於農夫、而往異地、久之。</verse>
				<verse number="10">及期、遣僕就農夫、令納園中之果、農夫撲之、使虛往。</verse>
				<verse number="11">再遣他僕、亦撲且辱之、使虛往。</verse>
				<verse number="12">三遣亦然、傷而逐之。</verse>
				<verse number="13">園主曰、我將奈何、將遣我愛子、庶幾將敬之。</verse>
				<verse number="14">農夫見之、相議曰、此其嗣子、且來殺之、使業歸我。</verse>
				<verse number="15">遂逐於園外殺焉。園主將何以處此。</verse>
				<verse number="16">將至而滅此農夫、以園予他人矣。聞者曰、毋如是。</verse>
				<verse number="17">耶穌 目之曰、經所載何歟、石為工師所棄、成屋隅之首石。</verse>
				<verse number="18">傾此石上者、將折傷、惟此石傾其上者、將粉散矣。○</verse>
				<verse number="19">士子祭司諸長、知其設此譬指己、即時求措手 耶穌 、而畏民。</verse>
				<verse number="20">乃窺之、遣偵者偽為義人、俾執其言、得付於方伯之治與權。</verse>
				<verse number="21">遂問之曰、師乎、我識爾所言所教者正、不以貌取人、乃真教以上帝之路、</verse>
				<verse number="22">我儕納稅 該撒 可否。</verse>
				<verse number="23">耶穌 已思其詭譎、語之曰、</verse>
				<verse number="24">以錢示我。有像與號者誰乎。曰 該撒 。</verse>
				<verse number="25">語之曰、若是、爾其以 撒該 之物納 該撒 、以上帝之物納上帝。</verse>
				<verse number="26">偵者當民前不克執其言、且奇其應對、而默然。○</verse>
				<verse number="27">有 撒都該 數人、言無有復起者、就而問之曰、</verse>
				<verse number="28">師乎、 摩西 書諸我雲、若人兄弟死、有妻而無子、使兄弟娶其妻、生子以嗣之。</verse>
				<verse number="29">如是有兄弟七人、其一娶妻、無子而死、</verse>
				<verse number="30">其二、</verse>
				<verse number="31">其三、娶之、至其七亦然、皆無遺子而死</verse>
				<verse number="32">厥後婦亦死。</verse>
				<verse number="33">是以在復起、將為誰之妻乎。蓋七人皆有之為妻矣。</verse>
				<verse number="34">耶穌 語之曰、惟此世之子、有嫁有娶、</verse>
				<verse number="35">若視之堪得彼世、而自諸死復起者、則不嫁不娶、</verse>
				<verse number="36">蓋亦不能復死、以其等諸使者、亦為上帝諸子、是復起之子焉。</verse>
				<verse number="37">惟死者之起、 摩西 棘叢篇亦詳之、以其謂主為 押拉函 之上帝、 以塞 之上帝、 雅佮 之上帝。</verse>
				<verse number="38">夫上帝非死者乃生者之上帝、蓋皆生以向之。</verse>
				<verse number="39">士子數人應曰、師乎、美言。</verse>
				<verse number="40">蓋後無敢復問也。○</verse>
				<verse number="41">耶穌 又語之曰、人何言 基督 為 大衛 之裔乎。</verse>
				<verse number="42">蓋詩篇中、 大衛 自言、主語我主曰、</verse>
				<verse number="43">坐我右、迨我置爾敵、為爾足凳。</verse>
				<verse number="44">夫 大衛 稱之為主、如何為其裔乎。○</verse>
				<verse number="45">眾民聽時、 耶穌 語門徒曰、</verse>
				<verse number="46">謹防士子、願衣袍而遊、好市上問安、會堂高位、席間上座、</verse>
				<verse number="47">並吞嫠婦屋、佯為長祈者、將受鞫尤溢也。○</verse>
			</chapter>
			<chapter number="21">
				<verse number="1">耶穌 舉目見眾富者、以諸輸投庫、</verse>
				<verse number="2">又見一貧嫠投小錢二。</verse>
				<verse number="3">曰、我真告爾、此貧嫠所投、較眾尤多、</verse>
				<verse number="4">蓋眾自其溢而投輸、此則自不足、而盡投所藉以生者。○</verse>
				<verse number="5">或言殿之飾以美石禮物、</verse>
				<verse number="6">時 耶穌 曰、此爾所觀諸物、諸日將至、無石將遣於石上而弗圯毀也。</verse>
				<verse number="7">眾問曰、師乎、然則何時將有此、是事方成、有何兆乎。</verse>
				<verse number="8">曰慎勿受迷惑、蓋將有多人於我名而來、曰、我即是也、期已近也。爾勿從之。</verse>
				<verse number="9">爾聞戰與亂、勿驚、蓋此事必先有、惟盡期未即至耳○</verse>
				<verse number="10">遂告之曰、民將攻民、國將攻國、</verse>
				<verse number="11">將有諸大動震、隨在有饑、有疫、自天有驚象與大兆。</verse>
				<verse number="12">然凡此之先、人將措手爾、窘逐爾、付爾於會堂及囹圄、為我名故、曳至王侯前</verse>
				<verse number="13">爾遭此事、將為爾之證。</verse>
				<verse number="14">故爾其定於心、勿預慮何以訴、</verse>
				<verse number="15">蓋我將予爾口才智慧、爾諸敵不能扞禦辯駁。</verse>
				<verse number="16">爾亦將為父母、兄弟、親戚、朋友所付、中有其所死、</verse>
				<verse number="17">而爾因我名將見惡於眾。</verse>
				<verse number="18">然爾一髮決不喪。</verse>
				<verse number="19">於爾之忍而得爾魂矣。○</verse>
				<verse number="20">爾見軍環 耶路撒冷 、則知其墟伊近。</verse>
				<verse number="21">時在 猶太 者其逃於山、在其中者出、在田者勿入。</verse>
				<verse number="22">蓋是為申冤諸日、以盈滿凡經所載。</verse>
				<verse number="23">當此諸日、禍哉、妊婦、乳婦乎、蓋地上將有大災、怒及斯民。</verse>
				<verse number="24">陷於刀刃、虜於萬邦、而 耶路撒冷 為列邦人蹂踐、迨列邦人之期滿焉。</verse>
				<verse number="25">日月列星、將有諸兆、地上諸邦困苦、因海波漰湱而顛連、</verse>
				<verse number="26">人以危懼、及候伺將至天下諸事、而絕魂、蓋天諸能將被動也。</verse>
				<verse number="27">於是將見人子、以能與大榮、乘雲而來。</verse>
				<verse number="28">甫有此事、爾其與起翹首、以爾之贖近矣。○</verse>
				<verse number="29">又設譬語之曰、試觀無花果與諸樹、</verse>
				<verse number="30">其方萌、爾見之、自知夏近矣。</verse>
				<verse number="31">如是、爾見有諸此、亦知上帝國近矣。</verse>
				<verse number="32">我誠告爾、此代決不逝、迨事皆成。</verse>
				<verse number="33">天地將逝、我言決不逝。○</verse>
				<verse number="34">爾惟自慎、恐爾心為饜飫、沈洄、及此生之思慮所壓、而其日突然如機檻臨爾、</verse>
				<verse number="35">蓋將臨凡居全地面之人矣。</verse>
				<verse number="36">惟爾隨時儆醒祈求、俾克避方來諸事、而立人子前。○</verse>
				<verse number="37">耶穌 日在殿教誨、夜出至山名橄欖而宿焉</verse>
				<verse number="38">眾民早期、至殿聽之。○</verse>
			</chapter>
			<chapter number="22">
				<verse number="1">除酵節伊邇、亦名踰越節。</verse>
				<verse number="2">祭司諸長、士子、尋如何得殺 耶穌 、蓋畏民也。○</verse>
				<verse number="3">撒但 入於 猶大 稱 加畧 人者、斯數為十二者之一。</verse>
				<verse number="4">遂往與祭司諸長、庶司、相議、如何以 耶穌 付之。</verse>
				<verse number="5">眾喜、約予之銀。</verse>
				<verse number="6">猶大 諾、遂尋眾不在之機以付之。○</verse>
				<verse number="7">除酵日至、時當宰踰越羔。</verse>
				<verse number="8">耶穌 遣 彼得   約翰 、曰、爾往備踰越筵、俾我儕食焉。</verse>
				<verse number="9">語之曰、願我何處備之。</verse>
				<verse number="10">乃語之曰、視、爾入邑時、將有人挈水瓶遇爾、從之、進所入之屋。</verse>
				<verse number="11">告屋主、曰、師謂爾雲、客舍安在、我將在彼偕門徒食踰越筵。</verse>
				<verse number="12">則將示爾以陳設之大樓、於彼備之。</verse>
				<verse number="13">門徒往、果遇之如其言、遂備踰越筵。○</verse>
				<verse number="14">時至、席坐、使徒偕之。</verse>
				<verse number="15">耶穌 語之曰、我甚欲偕爾食此踰越筵、於受害之先、</verse>
				<verse number="16">蓋我告爾、我決不食之、迨其盈滿於上帝國也。</verse>
				<verse number="17">遂接杯、既謝、曰、取此分爾眾、</verse>
				<verse number="18">蓋我告爾、今而後我決不飲葡萄果者、迨上帝國來矣。</verse>
				<verse number="19">又取餅既謝、擘而予之、曰、此乃我身、為爾捐者、爾行此以億我。</verse>
				<verse number="20">餐後、取杯亦然。曰、此杯乃新約、於我血、為爾流者也。</verse>
				<verse number="21">惟視哉、付我者手偕我在席。</verse>
				<verse number="22">人子果如所已定而往、惟其所由而被付者、斯人禍哉。</verse>
				<verse number="23">眾遂互相辯論、誰將為此。○</verse>
				<verse number="24">眾且起爭、其中誰視為大。</verse>
				<verse number="25">遂語之曰、列邦諸王主其治、秉其權者稱為善行之人。</verse>
				<verse number="26">爾則不然、爾中為大者、其若少、為首者、其若役。</verse>
				<verse number="27">孰為大、席坐者乎、役事者乎、非席坐者大乎、然我在爾中、如役事者也。</verse>
				<verse number="28">爾為恆偕我於歷試中者、</verse>
				<verse number="29">我乃封爾如我父封我以國、</verse>
				<verse number="30">俾爾在我國飲食於我席、爾亦將坐諸座、鞫 以色列 十二支派。</verse>
				<verse number="31">西門 、 西門 、視哉、 撒但 嘗索爾曹、欲篩若麥、</verse>
				<verse number="32">然我嘗為爾祈求、使爾之信不缺、迨爾反正後、其堅爾兄弟。</verse>
				<verse number="33">彼得 語之曰、主乎、我偕爾有備下獄臨死。</verse>
				<verse number="34">曰、 彼得 、我告爾、今日鷄未鳴、爾將三次非我識。○</verse>
				<verse number="35">又語門徒曰、我嘗遣爾勿囊、勿袋、勿履、有乏乎。曰、無。</verse>
				<verse number="36">語之曰、今也有囊者取之、袋亦然、無刀者則賣衣買刀。</verse>
				<verse number="37">蓋我告爾、經所載雲、視之與諸不法者同科、必盡於我、蓋指我之事有盡。</verse>
				<verse number="38">門徒曰、主、視、有二刀於此。語之曰、足矣。○</verse>
				<verse number="39">耶穌 出、依然往橄欖山、門徒亦從之。</verse>
				<verse number="40">至其處、則語之曰、爾祈禱免入於試。</verse>
				<verse number="41">遂離之、約投石之遠、屈膝祈禱、</verse>
				<verse number="42">曰、父欲之、則取此杯去我、雖然、非我旨、乃爾旨是成。</verse>
				<verse number="43">有使者自天見而壯之。</verse>
				<verse number="44">乃內戰、而祈禱愈切、汗如滴血下地</verse>
				<verse number="45">禱畢而起、至門徒所、見其因憂而寢、</verse>
				<verse number="46">語之曰、何睡也、且其祈禱、免入於試。○</verse>
				<verse number="47">言時、乃見有眾至、十二者之一名 猶大 、先眾就 耶穌 以吻之。</verse>
				<verse number="48">惟 耶穌 語之曰、 猶大 、爾以接吻付人子乎。</verse>
				<verse number="49">左右見事將及、曰、主、我儕將以刀擊否。</verse>
				<verse number="50">中一人擊大祭司僕、削其右耳。</verse>
				<verse number="51">惟 耶穌 應曰、容之、至於是。遂捫其耳醫之。</verse>
				<verse number="52">耶穌 語來襲之祭司諸長、殿之庶司、及長老、曰、爾來以刃以梃、若禦寇乎。</verse>
				<verse number="53">我日偕爾在殿、爾不措手於我、但今乃爾曹之時、幽暗之勢矣。○</verse>
				<verse number="54">眾執 耶穌 曳至大祭司家。 彼得 遠從。</verse>
				<verse number="55">院中人然火同坐、 彼得 坐其間。</verse>
				<verse number="56">有婢見其向光而坐、注視之曰、此人亦嘗偕之。</verse>
				<verse number="57">彼乃非、曰、女、我不識之。</verse>
				<verse number="58">有頃、又一人見 彼得 曰、爾亦自彼眾。 彼得 曰、人、我不然。</verse>
				<verse number="59">約半時、復一人力言曰、此人真嘗偕之、蓋亦 加利利 人也。</verse>
				<verse number="60">彼得 曰、人、我不識爾言何也。言時鷄即鳴。</verse>
				<verse number="61">主回顧 彼得 。 彼得 憶主語之之言雲、今日鷄鳴之先、爾將三次非我。</verse>
				<verse number="62">乃出而痛哭。○</verse>
				<verse number="63">圍 耶穌 者、戲而撲之。</verse>
				<verse number="64">掩其面、問之曰、先知言擊爾者誰。</verse>
				<verse number="65">更以多端謗讟之。○</verse>
				<verse number="66">及旦、民之長老會、祭司諸長、士子、皆集、曳 耶穌 至其公會、</verse>
				<verse number="67">曰、爾若 基督 、其告我。乃語之曰、我如告爾、爾決不信、</verse>
				<verse number="68">我有所問、爾決不應。</verse>
				<verse number="69">但今而後人子將坐於上帝能之右矣。</verse>
				<verse number="70">僉曰、然則、爾上帝子乎、謂之曰、爾言我是。</verse>
				<verse number="71">眾曰、我儕何用別證、蓋己曾自其口聞之。○</verse>
			</chapter>
			<chapter number="23">
				<verse number="1">眾皆其、曳 耶穌 至 彼拉多 前。</verse>
				<verse number="2">始訟之曰、我見此人離亂我邦、禁納稅 撒該 、自稱為 基督 、為王也。</verse>
				<verse number="3">彼拉多 遂問之曰、爾 猶太 人王乎。應之曰、爾言之矣。</verse>
				<verse number="4">彼拉多 語祭司諸長、與眾、曰、我見此人無辜。</verse>
				<verse number="5">眾益奮曰、彼竦動庶民、教徧 猶太 、始自 加利利 以至於此。</verse>
				<verse number="6">彼拉多 聞之、遂問此 加利利 人乎。</verse>
				<verse number="7">既真知屬 希律 權下、則遣至 希律 、是諸日、 希律 已亦在 耶路撒冷 。○</verse>
				<verse number="8">希律 見 耶穌 則甚喜、蓋久願見之、因聞其事、望見所行之兆。</verse>
				<verse number="9">以多言問之、乃無所應、</verse>
				<verse number="10">祭司諸長士子、立而訟之切。</verse>
				<verse number="11">希律 及其卒忽而戲 耶穌 、衣以華服、復遣至 彼拉多 。</verse>
				<verse number="12">希律   彼拉多 、素相仇、當日遂相友矣。○</verse>
				<verse number="13">彼拉多 會祭司諸長、有司、與民、語之曰、</verse>
				<verse number="14">爾曹攜此人至我、若離亂民者、我乃即爾所訟諸事、當爾前審之、見此人無辜、</verse>
				<verse number="15">希律 亦然、蓋彼使之復我儕、且視、其行無有堪死也。</verse>
				<verse number="16">故我將笞而釋之。</verse>
				<verse number="17">眾齊讙曰、去此人、釋 巴拉巴 于我。</verse>
				<verse number="18"></verse>
				<verse number="19">夫 巴拉巴 邑中作亂、殺人、故下獄。</verse>
				<verse number="20">彼拉多 願釋 耶穌 、復語眾。</verse>
				<verse number="21">惟眾呼曰、釘之十字架、釘之十字架。</verse>
				<verse number="22">彼拉多 三語之曰、彼行何惡耶。未見其有死辜、我將笞而釋之。</verse>
				<verse number="23">眾乃逼切厲聲、求釘十字架。而其聲勝矣。</verse>
				<verse number="24">彼拉多 遂擬如所求。</verse>
				<verse number="25">釋眾所求亂殺下獄之 巴拉巴 、乃付 耶穌 于眾、以徇其意。○</verse>
				<verse number="26">曳 耶穌 去時、有 古利奈 人 西門 、由田間來、眾執之、以十字架置其上、使負於 耶穌 後。○</verse>
				<verse number="27">民隨之、有大眾、又有多婦、擗而哀之、</verse>
				<verse number="28">耶穌 回顧之曰、 耶路撒冷 女乎、勿為我哭、乃為己及諸子哭。</verse>
				<verse number="29">蓋視、諸日至、人將曰、福矣、未妊之婦、未產之胎、未哺之乳也。</verse>
				<verse number="30">時人將謂山曰、向我傾、謂陵曰、掩我。</verse>
				<verse number="31">蓋木尚青、行之如此、木既枯、行將如何。○</verse>
				<verse number="32">又有二犯、與 耶穌 同曳以殺。○</verse>
				<verse number="33">至一處、名髑髏、釘之十字架、又釘二犯、一在右、一在左。</verse>
				<verse number="34">耶穌 曰、父其赦眾、蓋不自識所為。人探鬮分其衣。</verse>
				<verse number="35">民立而觀。有司且哂之曰、彼救他人、若為上帝之 基督 蒙選者、其且自救也。</verse>
				<verse number="36">兵卒亦戲之、就而予之醋、</verse>
				<verse number="37">曰、爾若 猶太 人王、其自救也。</verse>
				<verse number="38">其上亦有標曰、此乃 猶太 人之王。○</verse>
				<verse number="39">被懸之犯、其一讟之曰、爾非 基督 乎、救己及我儕也。</verse>
				<verse number="40">其二應而斥之曰、爾同服鞫、即上帝亦不畏耶。</verse>
				<verse number="41">我儕宜也、蓋我所受、堪我所行、而此人所行、無不是也。</verse>
				<verse number="42">又曰、 耶穌 、於爾國而來、其憶我。</verse>
				<verse number="43">乃語之曰、我誠告爾、今日爾將同我在樂園矣。○</verse>
				<verse number="44">時約午中、徧地幽暗、以至申初、</verse>
				<verse number="45">日缺也。殿幔亦中裂。</verse>
				<verse number="46">耶穌 大聲呼、則曰、父乎、我神託爾手矣、言此氣絕。</verse>
				<verse number="47">百夫長見斯、則榮上帝曰、誠是義人也。</verse>
				<verse number="48">群眾聚觀、歷見諸事、拊膺而返。</verse>
				<verse number="49">其相知者、及自 加利利 同隨之婦、皆遠立見諸事。○</verse>
				<verse number="50">乃見有人名 約燮 、議士也、為人善且義、</verse>
				<verse number="51">不黨同儕、所意所為、屬 猶太   亞利馬太 邑、候望上帝國者。</verse>
				<verse number="52">是人詣 彼拉多 求 耶穌 屍。</verse>
				<verse number="53">取之下、裹以枲布、置石鑿之塚、未有人葬者。</verse>
				<verse number="54">當日為備節、安息將旦。</verse>
				<verse number="55">自 加利利 同來之婦、隨後觀其墓、及置屍如何。</verse>
				<verse number="56">歸備香藥及膏。○當安息依誡而靜。</verse>
			</chapter>
			<chapter number="24">
				<verse number="1">安息之首日昧旦、諸婦至塚、攜所備香藥。</verse>
				<verse number="2">見石已輾移離墓。</verse>
				<verse number="3">入不見主 耶穌 屍。</verse>
				<verse number="4">猶豫間、乃見有二人旁立、衣服燁燁、</verse>
				<verse number="5">婦懼而面僕於地、二人語之曰、何於死者中求生人歟。</verse>
				<verse number="6">彼不在此、乃已起矣、爾其憶彼在 加利利 時語爾曰、</verse>
				<verse number="7">人子必付於罪人手、釘十字架、三日復起。</verse>
				<verse number="8">婦憶其言、</verse>
				<verse number="9">自墓歸、以此悉報十一者、及餘同人。</verse>
				<verse number="10">告使徒以此事者、有若 麥大拉 之 馬利亞 、 約亞拿 、及 雅佮 之母 馬利亞 又有他婦偕焉</verse>
				<verse number="11">使徒之前以此言如處誕、不信之。</verse>
				<verse number="12">惟 彼得 其趨墓、俯視則見枲布而已、奇所遇而歸。○</verse>
				<verse number="13">適值是日、有門徒二人往一鄉名 以馬迕 、去 耶路撒冷 二十五裏。</verse>
				<verse number="14">互論所遇諸事。</verse>
				<verse number="15">論而相辯間、 耶穌 已近偕行。</verse>
				<verse number="16">二人目錮使不真知之。</verse>
				<verse number="17">耶穌 語之曰、爾行時、有所互論何事。二人止步、有憂色。</verse>
				<verse number="18">其一名 基流巴 應語之曰、爾獨旅 耶路撒冷 、不知邇日所經乎。</verse>
				<verse number="19">語之曰、何事。曰、 拿撒栗   耶穌 事也、其人為先知、在上帝及烝民前、言行有能、</verse>
				<verse number="20">而我祭司諸長、有司付之、致擬以死、釘之十字架、</verse>
				<verse number="21">惟我儕素望此為將贖 以色列 者。且今事成、已三日矣、</verse>
				<verse number="22">又我中數婦、使我駭異、彼早旦在墓、</verse>
				<verse number="23">不見其屍、來告雲、已見諸使顯見、言其生。</verse>
				<verse number="24">我中數人往墓、果遇如婦所言、惟不見 耶穌 。</verse>
				<verse number="25">耶穌 語之曰、噫、無知之人、凡先知所言、心信之晚乎。</verse>
				<verse number="26">基督 受此害、而進其榮、豈不當乎。</verse>
				<verse number="27">於是始自 摩西 、及諸先知、凡經所載指己者、悉為之譯。</verse>
				<verse number="28">近所往之鄉、 耶穌 若將過行。</verse>
				<verse number="29">二人強之曰、爾其同我居、蓋時暮日昃矣。遂入而與之同居。</verse>
				<verse number="30">席坐時、 耶穌 取餅祝、擘而予之。</verse>
				<verse number="31">二人目開、及真知之、忽不見。</verse>
				<verse number="32">相告曰、路間與我言、闡經時、我心豈不熱乎。</verse>
				<verse number="33">即時起、歸 耶路撒冷 、遇十一者及同人聚、</verse>
				<verse number="34">言主果起矣、見於 西門 。</verse>
				<verse number="35">二人術途間所遇、及擘餅知 耶穌 之事。○</verse>
				<verse number="36">言此時、 耶穌 已立於其中、謂之曰、和歸爾眾</verse>
				<verse number="37">眾驚而懼、以為觀神</verse>
				<verse number="38">耶穌 語之曰、何動擾乎。胡為心起思議乎</verse>
				<verse number="39">視我手足、即我也、試捫且視、神無骨肉、似爾觀我有。</verse>
				<verse number="40">言此、示以手足。</verse>
				<verse number="41">門徒以喜故猶未信而奇、時 耶穌 語之曰、於此有食物乎。</verse>
				<verse number="42">乃以炙魚一片予之</verse>
				<verse number="43">耶穌 當前取而食○</verse>
				<verse number="44">又語之曰、當我偕爾時、此乃我曾言于爾之言、即 摩西 律法、諸先知、及詩篇所載、指我諸事、皆當盈滿也。</verse>
				<verse number="45">遂闡其聰、令悟諸經、</verse>
				<verse number="46">又語之曰、如是、經有雲、 基督 將受害、三日自諸死復起、</verse>
				<verse number="47">且悔志及罪之赦、將於其名而宣于萬邦、自 耶路撒冷 而始焉。</verse>
				<verse number="48">爾眾為此諸事之證、</verse>
				<verse number="49">視哉、我遣我父所許者臨爾。惟爾居於邑、待自上之能被諸爾。○</verse>
				<verse number="50">耶穌 率之出至 廢大尼 相對處、舉手祝之。</verse>
				<verse number="51">祝時別之、見升於天。</verse>
				<verse number="52">眾既拜之、返 耶路撒冷 、甚喜、</verse>
				<verse number="53">常在殿祝頌上帝。○</verse>
			</chapter>
		</book>
		<book number="43">
			<chapter number="1">
				<verse number="1">元始有道、道與上帝共在、道即帝也。</verse>
				<verse number="2">是道、元始與上帝共在。</verse>
				<verse number="3">萬物由道而造、凡受造者、無不由之而造。</verse>
				<verse number="4">生在道中、生也者、乃人之光。</verse>
				<verse number="5">光照於暗、而暗不之獲。</verse>
				<verse number="6">有上帝所遣者至、其名 約翰 。</verse>
				<verse number="7">斯人來為證、俾為光作證、俾眾由之而信。</verse>
				<verse number="8">斯非光、俾為光作證耳。</verse>
				<verse number="9">有真光、照萬人者、來而入世。</verse>
				<verse number="10">其在世也、世由之而造、而世不之知。</verse>
				<verse number="11">其至諸己者、而己之人不之受。</verse>
				<verse number="12">凡受、即信乎其名者、予之權、成為上帝諸子、</verse>
				<verse number="13">其生也、非自夫血、非自夫肉、與人之意、乃自上帝也。</verse>
				<verse number="14">夫道成形肉、幕於我儕之閒、我儕觀其榮、猶父獨生子之榮、以恩寵真理而滿也。</verse>
				<verse number="15">約翰 為之證、呼曰、此即我所言、後我來者、乃為我先、以其先我而在也。</verse>
				<verse number="16">蓋自其盛、我皆有受、而恩繼恩矣。</verse>
				<verse number="17">蓋律法由 摩西 而授、恩寵真理、乃由 耶穌   基督 而至。</verse>
				<verse number="18">未嘗有人見上帝、獨生之子、在父懷者、斯已述之。○</verse>
				<verse number="19">約翰之證如左、當 猶太 人、自 耶路撒冷 遣祭司及 利未 人、問之曰、爾為誰、</verse>
				<verse number="20">時 約翰 認而不之非。其認曰、我非 基督 。</verse>
				<verse number="21">又問之曰、然則爾為 伊利雅 乎、曰、我不然。爾為彼先知乎。應曰、否。</verse>
				<verse number="22">遂語之曰、爾為誰、使我復遣我者。爾言自己如何。</verse>
				<verse number="23">曰、我即讙於野者之聲、云、直主路、如先知 以賽亞 所言。</verse>
				<verse number="24">其人為 法利賽 人所遣。</verse>
				<verse number="25">復問而語之曰、爾非 基督 、非 伊利雅 、非彼先知、何為施蘸耶</verse>
				<verse number="26">約翰 應之曰、我蘸於水、有立爾中、爾不識之、</verse>
				<verse number="27">乃後我來者、即解其履帶、我亦不堪。</verse>
				<verse number="28">斯事行於 約但 外之 廢大尼 、 約翰 施蘸處。○</verse>
				<verse number="29">明日 約翰 見 耶穌 至之、曰、視上帝之羔、去世之罪者。</verse>
				<verse number="30">此即我所言、後我有人來、乃為我先、以其先我而在也。</verse>
				<verse number="31">我素不識之、然為使之顯於 以色列 、故我乃來蘸於水也。</verse>
				<verse number="32">約翰 又證曰、我曾觀神自天臨如鴿、而止其上。</verse>
				<verse number="33">我不識之、惟遣我蘸於水者、語我曰、爾見神臨而止其上者、即蘸於聖神者。</verse>
				<verse number="34">我曾見而證斯乃上帝子也。○</verse>
				<verse number="35">又明日、 約翰 與二門徒立、</verse>
				<verse number="36">顧 耶穌 遊行、曰、視上帝之羔。</verse>
				<verse number="37">二門徒聞其言、遂從 耶穌 。</verse>
				<verse number="38">耶穌 回而觀其從、謂之曰、爾何求耶。</verse>
				<verse number="39">語之曰、啦呲何居。啦呲譯即夫子也。謂之曰、來則將見。遂至見其所居、時約申正、是日同居焉。</verse>
				<verse number="40">聽 約翰 而從 耶穌 者二人、其一 西門彼得 兄弟 安得寥 。</verse>
				<verse number="41">先遇己兄弟、 西門 謂之曰、我儕遇 彌施亞 、譯即 基督 。</verse>
				<verse number="42">乃引之就 耶穌 。 耶穌 顧之曰、爾乃 約晏 子、 西門 、爾將稱 磯法 。譯即 彼得 。 ○</verse>
				<verse number="43">明日 耶穌 願往 加利利 、遇 腓立 謂之曰、從我。</verse>
				<verse number="44">腓立   廢賽大 人也、與 安得寥 彼得 同邑。</verse>
				<verse number="45">腓立 遇 拿坦業 、謂之曰、 摩西 於律法、及諸先知所載者、我儕已遇之、即 拿撒栗 人 耶穌 、 約燮 之子也。</verse>
				<verse number="46">拿坦業 語之曰、能有善物出 拿撒栗 乎。 腓立 謂之曰、來觀。</verse>
				<verse number="47">耶穌 見 拿坦業 至、指之、曰、視乎誠 以色列 人、衷無詭譎者。</verse>
				<verse number="48">拿坦業 謂之曰、何由知我。 耶穌 應語之曰、 腓立 未呼爾、爾在無花果樹下、我嘗見爾矣。</verse>
				<verse number="49">拿坦業 應之曰、夫子、爾乃上帝子、爾乃 以色列 王也。</verse>
				<verse number="50">耶穌 應而語之曰、因我言、無花果樹下見爾、爾信乎、爾將見諸事大於此者。</verse>
				<verse number="51">又謂之曰、我誠誠告爾眾、將見天開、上帝諸使、陟降於人子上矣。○</verse>
			</chapter>
			<chapter number="2">
				<verse number="1">第三日、 加利利 之 迦拿 有婚筵、 耶穌 母在焉、</verse>
				<verse number="2">耶穌 與門徒亦見請赴筵。</verse>
				<verse number="3">酒罄、 耶穌 母謂之曰、酒無矣。</verse>
				<verse number="4">耶穌 謂之曰、婦爾於我何與、我時未至也。</verse>
				<verse number="5">母謂諸役曰、彼所告爾者、行之。</verse>
				<verse number="6">依 猶太 人潔禮、在彼設石甕六、各容水二三桶。</verse>
				<verse number="7">耶穌 告之曰、以水滿甕。遂滿至上。</verse>
				<verse number="8">又告之曰、今挹而遞司筵者。遂遞之。</verse>
				<verse number="9">司筵嘗水既變為酒者、不識所自來、惟挹水役識之、司筵者呼新郎、</verse>
				<verse number="10">謂之曰、凡人先設旨酒、客酣方進其次、惟爾留旨酒至今矣。</verse>
				<verse number="11">此諸兆之始、 耶穌 行於 加利利 之 迦拿 、而顯其榮、門徒遂信之。○</verse>
				<verse number="12">厥後 耶穌 偕母、與兄弟、門徒、下 迦百農 、居不多日。○</verse>
				<verse number="13">猶太 人踰越節伊邇、 耶穌 上 耶路撒冷 。</verse>
				<verse number="14">在殿遇有賣牛羊鴿、及兌錢者坐。</verse>
				<verse number="15">耶穌 以繩為鞭、悉逐牛與羊出殿、卸兌換者之錢、傾其几、</verse>
				<verse number="16">語賣鴿者曰、取此以出、勿以我父室為貿易室。</verse>
				<verse number="17">門徒遂憶經所載、云、為爾室憤烈、將以我吞滅。</verse>
				<verse number="18">猶太 人遂應而語之曰、爾既為此、有何兆示我。</verse>
				<verse number="19">耶穌 應而語之曰、爾毀此殿、我將三日復起之。</verse>
				<verse number="20">猶太 人曰、歷四十六年方建此殿、爾將三日起之乎。</verse>
				<verse number="21">但 耶穌 言指其身為殿耳。</verse>
				<verse number="22">既自諸死見起時、門徒憶其有此言、遂信經及 耶穌 所言者。○</verse>
				<verse number="23">當踰越期、 耶穌 在 耶路撒冷 、節閒多人觀其所行諸兆、而信乎其名。</verse>
				<verse number="24">但 耶穌 不以己託彼、因其知眾、</verse>
				<verse number="25">無須他證乎人、蓋自知人之中藏也。○</verse>
			</chapter>
			<chapter number="3">
				<verse number="1">有法利賽人、名 尼哥底母 、 猶太 宰也、</verse>
				<verse number="2">夜就 耶穌 、語之曰、夫子、我儕識爾為師自上帝來者、蓋非上帝偕之、無能行爾所行諸兆。</verse>
				<verse number="3">耶穌 應而語之曰、我誠誠告爾、人非自上而生、不能見上帝國。</verse>
				<verse number="4">尼哥底母 謂之曰、人既老何能生乎、能重入母胎而生耶。</verse>
				<verse number="5">耶穌 應曰、我誠誠告爾、人非自水及神而生、不能入上帝國。</verse>
				<verse number="6">自肉而生者肉也、自神而生者神也。</verse>
				<verse number="7">我嘗語爾云、爾眾必自上而生、勿以為奇。</verse>
				<verse number="8">風 在所願而吹、爾聞其聲、不知何來何往、自神生者亦若是。</verse>
				<verse number="9">尼哥底母 應而語之曰、焉能有此乎。</verse>
				<verse number="10">耶穌 應而語之曰、爾為 以色列 之師、猶未知此乎。</verse>
				<verse number="11">我誠誠告爾、我儕言所識也、證所見也、而爾曹不受我證。</verse>
				<verse number="12">我言諸地上者、爾既弗信、況言諸天上者、爾豈將信乎、</verse>
				<verse number="13">未有升天者、惟自天而降、即在天之人子者耳。</verse>
				<verse number="14">如 摩西 舉蛇於野、人子必見舉亦然、</verse>
				<verse number="15">俾凡信者在之而有永生。○</verse>
				<verse number="16">蓋上帝愛世也甚、至予以獨生子、俾凡信之者免沈淪、而有永生。</verse>
				<verse number="17">蓋上帝遣子入世、非以鞫世、乃使世由之得救。</verse>
				<verse number="18">信之者不被鞫、不信者既被鞫、因不信乎上帝獨生子之名。</verse>
				<verse number="19">所鞫者、即光入世、而人愛暗過於光、蓋其行乃惡也。</verse>
				<verse number="20">蓋凡習惡者惡光、不就光恐其行被質責。</verse>
				<verse number="21">但為乎真理者就光、使顯其行、乃行於上帝也。○</verse>
				<verse number="22">厥後、 耶穌 與門徒至 猶太 地、同居、施蘸。</verse>
				<verse number="23">時 約翰 亦施蘸於 厓嫩 、近 撒斂 以彼有多水也、人至而受蘸。</verse>
				<verse number="24">蓋 約翰 未下獄。</verse>
				<verse number="25">於是 約翰 門徒、與一 猶太 人有辯論潔事。</verse>
				<verse number="26">乃就 約翰 語之曰、夫子、昔偕爾在 約但 外、爾所證者、今也施蘸、而人皆就之。</verse>
				<verse number="27">約翰 應曰、非自天授、則人無所能受。</verse>
				<verse number="28">爾曹為我證、我嘗言云、我非 基督 、乃奉使於其前耳。</verse>
				<verse number="29">有新婦者新郎也、惟其友立而聽新郎者、因新郎聲而喜甚、是以我此喜盈滿矣。</verse>
				<verse number="30">彼必興我必衰。○</verse>
				<verse number="31">自上來者、在萬類上、自地也者、自乎地、而言乎地、自天來者、在萬類上。</verse>
				<verse number="32">其所見所聞者證之、而無人受其證。</verse>
				<verse number="33">受其證者、既加印以上帝為誠也。</verse>
				<verse number="34">蓋上帝所遣者、言上帝言、蓋予以神無限量也。</verse>
				<verse number="35">父愛子、已以萬有付於其手。</verse>
				<verse number="36">信乎子者有永生、不順子者將不睹生、上帝之怒止其上矣。○</verse>
			</chapter>
			<chapter number="4">
				<verse number="1">主既知法利賽人曾聞 耶穌 教門徒而施蘸多於 約翰 。</verse>
				<verse number="2">雖 耶穌 己不施蘸、惟其門徒施之。</verse>
				<verse number="3">乃離 猶太 、復往 加利利 。</verse>
				<verse number="4">而必經 三馬利亞 。</verse>
				<verse number="5">至 三馬利亞 邑名 敘加 、近 雅佮 予子 約燮 之田、</verse>
				<verse number="6">雅佮 泉在彼。 耶穌 行倦遂如是坐泉邊。時約日中。</verse>
				<verse number="7">有 三馬利亞 婦來汲水、 耶穌 謂之曰、飲我。</verse>
				<verse number="8">蓋門徒已入邑市食。</verse>
				<verse number="9">三馬利亞 婦遂謂之曰、爾 猶太 人何求飲於我 三馬利亞 婦乎。蓋 猶太 人與 三馬利亞 人不相往來也。</verse>
				<verse number="10">耶穌 應而語之曰、倘爾識上帝之賜、及語爾飲我者誰、爾將求之、而彼將以生水予爾。</verse>
				<verse number="11">婦謂之曰、主、無汲器、井又深、何由得此生水耶</verse>
				<verse number="12">爾豈大於我祖 雅佮 乎、彼遺我以井、曾飲於此、其子及畜亦然。</verse>
				<verse number="13">耶穌 應而語之曰、飲此水將復渴、</verse>
				<verse number="14">惟凡飲我將予之水、永決不渴、我將予之水、將於其中為水泉、湧至永生、</verse>
				<verse number="15">婦謂之曰、主、其以此水予我、使我不渴、無庸遠來至此以汲。</verse>
				<verse number="16">耶穌 謂之曰、往、呼爾夫來。</verse>
				<verse number="17">婦應而語之曰、我無夫。 耶穌 謂之曰、爾言無夫是也、</verse>
				<verse number="18">蓋爾曾有五夫、今所有者非爾夫、爾言誠是。</verse>
				<verse number="19">婦謂之曰、主、我觀爾乃先知。</verse>
				<verse number="20">我祖嘗拜於此山、惟爾曹言人當拜之所、在 耶路撒冷 。</verse>
				<verse number="21">耶穌 謂之曰、婦、其信我、時至、爾曹將拜父、不在此山、亦不在 耶路撒冷 。</verse>
				<verse number="22">爾曹拜所不識者、我儕拜所識者、蓋濟救出自 猶太 人也。</verse>
				<verse number="23">惟時至、今是矣、真拜者將以神以真拜父、蓋父索如是者拜之。</verse>
				<verse number="24">上帝乃神、拜之者必以神以真。</verse>
				<verse number="25">婦謂之曰、我識 彌施亞 方至、既至將以萬事告我。 彌施亞 蓋言 基督 也。</verse>
				<verse number="26">耶穌 謂之曰、即我、于爾言者、是也。○</verse>
				<verse number="27">時門徒至、奇其與婦人言、但無人曰、爾奚求、爾奚與婦言也。</verse>
				<verse number="28">婦舍其甕、入邑。語眾人曰、</verse>
				<verse number="29">來觀一人、我素行者悉以告我、得毋 基督 乎。</verse>
				<verse number="30">眾出邑、方至之。</verse>
				<verse number="31">時門徒請曰、夫子食。</verse>
				<verse number="32">耶穌 語之曰、我有糧食、爾所不識也。</verse>
				<verse number="33">門徒相語曰、豈有供之食乎、</verse>
				<verse number="34">耶穌 謂之曰、行遣我者之旨、而畢其工即我糧也、</verse>
				<verse number="35">爾豈不曰、尚有四月而穫時至乎。我乃語爾、舉目視田熟可穫矣。</verse>
				<verse number="36">穫者得值、又積實至永生、使播者穫者同樂。</verse>
				<verse number="37">諺云、一播一穫、於是真矣。</verse>
				<verse number="38">我嘗遣爾穫所未勞者。他人已勞之、爾繼其勞也。○</verse>
				<verse number="39">彼邑之 三馬利亞 人多信之、因婦證其以我素行者悉告我之言、</verse>
				<verse number="40">故 三馬利亞 人至之時、請同居、遂居二日。</verse>
				<verse number="41">因 耶穌 言而信者愈眾、</verse>
				<verse number="42">謂婦曰、今我非因爾所言而信、乃親聽之、識其誠世之救者也。○</verse>
				<verse number="43">越二日、出彼、往 加利利 。</verse>
				<verse number="44">蓋 耶穌 己證言、先知在故土不尊。</verse>
				<verse number="45">至 加利利 時、 加利利 人接之、蓋彼亦往守節期、曾見 耶穌 在 耶路撒冷 於節期所行諸事也。○</verse>
				<verse number="46">耶穌 復至 加利利 之 迦拿 、以水變酒之處。有王臣、其子病在 加百農 。</verse>
				<verse number="47">聞 耶穌 自 猶太 至 加利利 、往就之、請之下來、醫其子、蓋將死矣。</verse>
				<verse number="48">耶穌 遂語之曰、不見諸兆與異跡、爾曹決不信。</verse>
				<verse number="49">王臣謂之曰、主、我嬰孩未及死、請下。</verse>
				<verse number="50">耶穌 告之曰、往哉、爾子生矣。其人信 耶穌 語之之言而往</verse>
				<verse number="51">方下時、諸僕遇之、告以其子生矣。</verse>
				<verse number="52">遂問之何時始愈。語之曰、昨日未時熱退。</verse>
				<verse number="53">父知其時、即 耶穌 言爾子生之時、於是己及全室皆信</verse>
				<verse number="54">耶穌 自 猶太 至 加利利 、所行諸兆、此其二也。○</verse>
			</chapter>
			<chapter number="5">
				<verse number="1">厥後、有 猶太 人節期、而 耶穌 上 耶路撒冷 。○</verse>
				<verse number="2">在 耶路撒冷 、近羊門、有池、 希伯來 音曰 廢士大 、池有廊五。</verse>
				<verse number="3">中臥病者、瞽者、跛者、枯者、眾 古冊或有云、待水動也、蓋有使者、或時下池動水水動先入池者不論何病即全、</verse>
				<verse number="4"></verse>
				<verse number="5">有人衰病三十八年、</verse>
				<verse number="6">耶穌 見其偃臥、知病已久、謂之曰、爾願得全乎。</verse>
				<verse number="7">病者應之曰、主、水動時、無人扶我下池、我方來、他則先我下矣</verse>
				<verse number="8">耶穌 告之曰、起、取床而行。</verse>
				<verse number="9">其人即全取床而行○是日乃安息</verse>
				<verse number="10">猶太 人遂謂得醫者曰、是安息、取床不可</verse>
				<verse number="11">惟彼應之曰、全我者語我取床而行。</verse>
				<verse number="12">問之曰、語爾取床而行者誰耶</verse>
				<verse number="13">得醫者不識、蓋彼處人眾、而 耶穌 已避也。</verse>
				<verse number="14">後 耶穌 遇之於殿、謂之曰、視爾得全、勿復犯罪、恐遭患尤甚</verse>
				<verse number="15">其人往告 猶太 人、全之者 耶穌 也。</verse>
				<verse number="16">猶太 人以 耶穌 於安息行此、故窘逐之。</verse>
				<verse number="17">惟 耶穌 應之曰、我父至今有行、我亦行也。</verse>
				<verse number="18">故 猶太 人益求殺 耶穌 以其不第犯安息、乃稱上帝為親父、以己匹上帝也。○</verse>
				<verse number="19">故 耶穌 應而語之曰、我誠誠告爾、子不見父行之、則自己無所能行、蓋凡父所行、子行之亦如是。</verse>
				<verse number="20">蓋父好子、悉以己所行示之、亦將以行大於此者示之、使爾奇矣。</verse>
				<verse number="21">蓋如父起諸死者而蘇之、子蘇其所願者亦然。</verse>
				<verse number="22">蓋父亦無鞫人、乃以鞫專委於子、</verse>
				<verse number="23">使眾皆尊子如尊父。不尊子者不尊遣子之父也。</verse>
				<verse number="24">我誠誠告爾、聽我道而信遣我者、有永生、不至於鞫乃已出死入生矣。</verse>
				<verse number="25">我誠誠告爾、時至、今是也、諸死將聞上帝子之聲、而聞者將生</verse>
				<verse number="26">蓋如父內自有生、其予子內自有生亦然。</verse>
				<verse number="27">且予之權行鞫、以其為人子也。</verse>
				<verse number="28">勿以此為奇、蓋時至、凡墓中者、將聞其聲而出。</verse>
				<verse number="29">為善者入生之復起、習惡者入鞫之復起也○</verse>
				<verse number="30">我自己無所能為、我依所聞而鞫、我鞫亦義、以不求己旨、乃遣我者之旨也</verse>
				<verse number="31">若我自證、我證不實</verse>
				<verse number="32">有他者證我、而我識其所證我為實</verse>
				<verse number="33">爾曾遣詣 約翰 、而彼為真理作證</verse>
				<verse number="34">然我所受之證非自人、第言此俾爾得救耳</verse>
				<verse number="35">彼為燦明之燈、爾暫願樂其光。</verse>
				<verse number="36">但我有證大於 約翰 者、蓋父以諸行予我使畢者、即我所行此行、證我為父所遣也。</verse>
				<verse number="37">遣我之父亦已為我證。爾未嘗聞其聲、未嘗見其形。</verse>
				<verse number="38">且不有其道存於爾衷、蓋所遣者爾不信也。</verse>
				<verse number="39">爾考察諸經、意其中爾有永生、而證我者此也、</verse>
				<verse number="40">爾亦不願就我、俾有生也。</verse>
				<verse number="41">榮自乎人我不受也。</verse>
				<verse number="42">但我知爾於己衷無上帝之愛。</verse>
				<verse number="43">我於我父名而來、爾不我受、他人於己名而來、爾將受之</verse>
				<verse number="44">爾互相受榮、不求獨一上帝而來之榮、詎能信乎。</verse>
				<verse number="45">勿意我將訟爾於父、有訟爾者、即爾所仰望之 摩西 也。</verse>
				<verse number="46">蓋若信 摩西 將信我、以其書指我</verse>
				<verse number="47">不信其書、詎將信我言哉○</verse>
			</chapter>
			<chapter number="6">
				<verse number="1">厥後、 耶穌 濟 加利利 海、即 底比哩亞 海。</verse>
				<verse number="2">從者大眾、因見其所行於病者諸兆。</verse>
				<verse number="3">耶穌 登山偕門徒坐。</verse>
				<verse number="4">踰越即 猶太 人之節伊邇。</verse>
				<verse number="5">故 耶穌 舉目觀大眾就之、謂 腓立 曰、我儕何由市餅、俾斯人得食乎</verse>
				<verse number="6">言此姑試 腓立 、蓋自識將何為也。</verse>
				<verse number="7">腓立 應之曰、以銀二百錢市餅、即各受無幾、亦不足。</verse>
				<verse number="8">門徒一人、 西門彼得 之兄弟 安得寥 謂之曰、</verse>
				<verse number="9">有童子攜麰麥餅五、小魚二、然與斯眾、何足數耶。</verse>
				<verse number="10">耶穌 曰、令眾坐。其地多草。人遂坐、數約五千。</verse>
				<verse number="11">則 耶穌 取餅、既謝、以分予坐者、魚亦然、隨其所願。</verse>
				<verse number="12">既飽、 耶穌 謂門徒曰、拾其溢屑、勿使有遺。</verse>
				<verse number="13">遂拾眾食之溢、五麰麥餅屑、盈十二筐。</verse>
				<verse number="14">其人見所行之兆、曰、是誠來入世之先知也。○</verse>
				<verse number="15">耶穌 知眾將至強之為王、遂復退獨自入山。○</verse>
				<verse number="16">及暮、門徒下海濱、</verse>
				<verse number="17">登舟、方濟、往 迦百農 。既昏、 耶穌 未至</verse>
				<verse number="18">風大吹、海隨湧、</verse>
				<verse number="19">門徒鼓櫂、約十里餘、觀 耶穌 履海近舟、則懼。</verse>
				<verse number="20">耶穌 謂之曰、我也、勿懼。</verse>
				<verse number="21">門徒遂願接之登舟、倏至所往之處。○</verse>
				<verse number="22">明日、有立海彼岸之眾曾見在彼無他舟、惟一而已、又見 耶穌 未與門徒登舟、惟門徒獨往。</verse>
				<verse number="23">但有數小舟自 底庇哩亞 來、近主祝謝、眾食餅之所。</verse>
				<verse number="24">故眾見 耶穌 與門徒皆不在、乃登數小舟、至 迦百農 求 耶穌 。</verse>
				<verse number="25">既遇之於海之彼岸、語之曰、夫子何時至茲。</verse>
				<verse number="26">耶穌 應之曰、我誠誠告爾、爾求我、非為見諸兆、第為食餅而飽耳</verse>
				<verse number="27">勿為將壞之食而勞、爾其為存至永生之食而勞、即人子將予爾者蓋彼為父上帝所印矣</verse>
				<verse number="28">眾遂語之曰、我儕將何為、以作上帝之工乎。</verse>
				<verse number="29">耶穌 應而語之曰、信乎其所遣者、是上帝之工也。</verse>
				<verse number="30">眾遂語之曰、爾何行以為兆、使我見而信爾、爾何所為。</verse>
				<verse number="31">昔我祖在野食嗎嗱、如經載云、以自天之餅予之食。</verse>
				<verse number="32">耶穌 遂語之曰、我誠誠告爾、非 摩西 予爾自天之餅、乃我父予爾自天之真餅也。</verse>
				<verse number="33">蓋上帝之餅乃降自天、以生予世者也。</verse>
				<verse number="34">眾遂語之曰、請主常以此餅予我。</verse>
				<verse number="35">耶穌 語之曰、我乃生之餅、就我者、決不飢、信乎我者、永不渴。</verse>
				<verse number="36">然我曾語爾、爾見我而亦不信</verse>
				<verse number="37">父予我者將悉就我、人就我、我決不棄之。</verse>
				<verse number="38">蓋我乃降自天、非行己旨、乃遣我者之旨。</verse>
				<verse number="39">凡所予我者、我無失、乃末日復起之、此遣我者之旨也。</verse>
				<verse number="40">凡觀子而信之者、俾有永生、及末日我復起之、此我父之旨也。○</verse>
				<verse number="41">猶太 人、因 耶穌 言、我乃降自天之餅、故囁議之。</verse>
				<verse number="42">又曰、此非 約燮 子 耶穌 、其父母非我儕所識乎、今何言我乃降自天乎。</verse>
				<verse number="43">耶穌 遂應而語之曰、勿自共囁議。</verse>
				<verse number="44">無能就我者、惟遣我之父所引耳、末日我將復起之</verse>
				<verse number="45">先知載云、眾將蒙上帝救凡已聽乎父而學者、就我。</verse>
				<verse number="46">非謂有人已見父、惟出自上帝者、斯已見父也。</verse>
				<verse number="47">我誠誠告爾、信者有永生。</verse>
				<verse number="48">我乃生之餅</verse>
				<verse number="49">爾祖食嗎嗱於野、亦死</verse>
				<verse number="50">自天而降者、此餅也、俾人食之而不死。</verse>
				<verse number="51">我乃生之餅、自天降者也、若人食此餅將永生、夫我將予之餅、即我之肉、為世之生者也。○</verse>
				<verse number="52">猶太 人遂相競曰、是焉能以其肉予我食乎、</verse>
				<verse number="53">耶穌 遂語之曰、我誠誠告爾、倘爾不食人子肉、不飲人子血、則內自無有生也</verse>
				<verse number="54">食我肉飲我血者有永生末日我將復起之。</verse>
				<verse number="55">蓋我肉乃食之實、我血乃飲之實。</verse>
				<verse number="56">食我肉飲我血者、常在我、而我在彼。</verse>
				<verse number="57">如生父遣我、而我因父而生、食我者、將因我而生、亦然。</verse>
				<verse number="58">此即自天降之餅、非如列祖之食而死、食此餅者將永生。</verse>
				<verse number="59">耶穌 在 迦百農 、教誨於會堂、言此也。○</verse>
				<verse number="60">門徒既聽、遂有多曰、難哉斯言、誰能聽之。</verse>
				<verse number="61">耶穌 內自識門徒、緣此囁議、則語之曰、此蹇礙乎爾耶。</verse>
				<verse number="62">倘爾觀人子升故處、則何。</verse>
				<verse number="63">蘇者神也、肉無益、我曾語爾之言神也生也</verse>
				<verse number="64">然爾中有不信者。蓋 耶穌 自始識不信者為誰、將付之者為誰。</verse>
				<verse number="65">又曰、我因此故、曾言無能就我、惟自父予之者耳。○</verse>
				<verse number="66">於是門徒多退、不復同之行。</verse>
				<verse number="67">故 耶穌 語十二者曰、爾亦願去乎</verse>
				<verse number="68">西門彼得 應之曰、主、爾有永生之言、我將誰適</verse>
				<verse number="69">我已信而知爾即上帝之聖者。</verse>
				<verse number="70">耶穌 應之曰、我豈非選爾十二者、而爾中一為魔乎。</verse>
				<verse number="71">耶穌 言此指 加畧 人、 西門 子 猶大 、蓋彼、十二者之一、將付之也。○</verse>
			</chapter>
			<chapter number="7">
				<verse number="1">厥後、 耶穌 行於 加利利 、不願行於 猶太 、以 猶太 人求殺之。</verse>
				<verse number="2">猶太 人之張幕節伊邇</verse>
				<verse number="3">耶穌 兄弟遂語之曰、去此往 猶太 、使爾門徒、亦觀爾諸行。</verse>
				<verse number="4">蓋未有為之於隱、而己求在侃然者。既爾行此、其自顯於世矣。</verse>
				<verse number="5">蓋兄弟亦不之信也。</verse>
				<verse number="6">耶穌 曰、我時未至、爾時恆便。</verse>
				<verse number="7">世不能惡爾、惟惡我、以我證其行為惡也。</verse>
				<verse number="8">爾上赴節、我未上此節、以我時未盈滿</verse>
				<verse number="9">于之言此、則仍居 加利利 。○</verse>
				<verse number="10">兄弟既上赴節、 耶穌 亦上、不昭然乃若隱然。</verse>
				<verse number="11">猶太 人於節期求之曰、其人安在。</verse>
				<verse number="12">眾多囁議之、有曰、善人也、有曰否、乃迷惑眾耳。</verse>
				<verse number="13">然無侃然言之、懼 猶太 人故也。○</verse>
				<verse number="14">當節期中、 耶穌 上殿教誨。</verse>
				<verse number="15">猶太 人奇之、曰、斯人未學、何由識書</verse>
				<verse number="16">耶穌 遂應之曰、我教非己教、乃遣我者之教也。</verse>
				<verse number="17">人若願行其旨、將知斯教、或出乎上帝、或我自己而言、</verse>
				<verse number="18">自己而言者求己之榮。求遣之者之榮、斯為誠、其中無不義也。</verse>
				<verse number="19">摩西 豈不以律法授爾、第爾曹無一行律法。何為求殺我耶。</verse>
				<verse number="20">眾應曰、爾有鬼、誰求殺爾。</verse>
				<verse number="21">耶穌 應而語之曰、我嘗行一事、爾皆奇之。</verse>
				<verse number="22">夫 摩西 授爾割禮、非本乎 摩西 、乃本乎列祖、故爾於安息行割于人。</verse>
				<verse number="23">人於安息受割禮以免違 摩西 律法、則爾豈忿我、因於安息使人全愈耶。</verse>
				<verse number="24">勿審以貌、乃審以義○</verse>
				<verse number="25">耶路撒冷 人有云、此非眾所求殺者乎。</verse>
				<verse number="26">乃見彼侃然言、而眾無所語之有司豈實知其為 基督 乎。</verse>
				<verse number="27">然我儕識斯所自、若 基督 至、則無人知其所自。</verse>
				<verse number="28">耶穌 在殿教誨、呼曰、爾識我、亦識我所自、而我非自擅而來、遣我者乃真、爾不識之。</verse>
				<verse number="29">我識之、以我自之出、而其遣我也。</verse>
				<verse number="30">人遂求執 耶穌 但無措手者、以其時未至也。</verse>
				<verse number="31">民中多信之、曰、 基督 若至、將行諸兆、多於此人所行乎。</verse>
				<verse number="32">法利賽 人、聞眾以此囁嚅諭之、則祭司諸長及法利賽人遣諸隸執之。</verse>
				<verse number="33">耶穌 遂曰、我猶暫偕爾、後歸遣我者。</verse>
				<verse number="34">爾將求我不遇、我所在、爾不能至。</verse>
				<verse number="35">猶太 人相語曰、斯人將何往、而我不遇之、將往散處於 希利尼 中者、而教 希利尼 人乎。</verse>
				<verse number="36">其所言、將求我不遇、我所在爾不能至、是何言歟。○</verse>
				<verse number="37">節期末、即大日、 耶穌 立而呼曰、人渴、其就我飲</verse>
				<verse number="38">信乎我者、如經所言其腹將流生水川。</verse>
				<verse number="39">耶穌 言此、指信之者將受之神、蓋神未有、以 耶穌 未榮。</verse>
				<verse number="40">眾聞此言、有曰、誠是彼先知也。</verse>
				<verse number="41">有曰、是 基督 。復有曰、 基督 焉出自 加利利 乎。</verse>
				<verse number="42">經不云、 基督 、自 大衛 之裔、出 大衛 所居 廢利函 鄉乎。</verse>
				<verse number="43">於是、眾因之分黨。</verse>
				<verse number="44">中有願執之、但無人措手。○</verse>
				<verse number="45">諸隸復祭司諸長及 法利賽 人、乃語之曰、何不曳之來乎。</verse>
				<verse number="46">諸隸應曰、從未有人如是言。</verse>
				<verse number="47">法利賽 人遂應之曰、爾亦迷惑乎。</verse>
				<verse number="48">有司與 法利賽 人有信之者乎</verse>
				<verse number="49">但此不知律法之眾、被詛也。</verse>
				<verse number="50">中有 尼哥底母 、曾就 耶穌 者、謂之曰、</verse>
				<verse number="51">未聽人自己言、而知其所為、我律法鞫之乎、</verse>
				<verse number="52">眾應而語之曰、爾亦出 加利利 耶。爾考之、而見、無先知自 加利利 起也。○</verse>
				<verse number="53">眾人各歸其家、</verse>
			</chapter>
			<chapter number="8">
				<verse number="1">惟 耶穌 往橄欖山。</verse>
				<verse number="2">昧爽、反入殿、民咸就之、乃坐而教焉。</verse>
				<verse number="3">士子 法利賽 人曳一行淫被執之婦置於中、</verse>
				<verse number="4">謂之曰、師乎、此婦即淫時被執。</verse>
				<verse number="5">摩西 於律法命我石擊如是者、但爾云何。</verse>
				<verse number="6">其言此試 耶穌 、意得訟之。惟 耶穌 屈、以指畫地。</verse>
				<verse number="7">眾問不已、 耶穌 伸起曰、爾中無罪者、其先以石擊之。</verse>
				<verse number="8">復屈以指畫地。</verse>
				<verse number="9">眾聞之、自長至幼、一一皆出、遺 耶穌 獨在、婦仍中立。</verse>
				<verse number="10">耶穌 遂伸起、語之曰、婦、眾安在、無人定爾非乎</verse>
				<verse number="11">曰、主、無有。 耶穌 曰、我亦不定爾非、爾往、此後勿復犯罪○</verse>
				<verse number="12">耶穌 復語眾曰、我乃世之光、從我者決不將行於暗、將有生之光。</verse>
				<verse number="13">法利賽 人遂語之曰、爾自證、證不實</verse>
				<verse number="14">耶穌 應而語之曰、我雖自證、我證亦實、蓋我自識何來何去。惟爾曹不識我何來何去。</verse>
				<verse number="15">爾依形肉而鞫、我不鞫人。</verse>
				<verse number="16">即若鞫、我鞫乃實、以我非獨在、惟我與遣我之父也。</verse>
				<verse number="17">且爾律法載云、二人之證為實。</verse>
				<verse number="18">證己者我也、遣我之父亦證我</verse>
				<verse number="19">僉遂謂之曰、爾父安在。 耶穌 應曰、爾不識我、亦不識我父。若識我、將亦識我父矣。</verse>
				<verse number="20">耶穌 在庫、於殿內教誨時、言此、而無人執之、以其時未至也。○</verse>
				<verse number="21">耶穌 又語之曰、我往矣、爾將求我、而死於爾罪。我往之所、爾不能至</verse>
				<verse number="22">猶太 人遂曰、彼將自戕乎、以其言我往之所、爾不能至也。</verse>
				<verse number="23">耶穌 謂之曰、爾自乎下、我自乎上、爾自此世、我非自此世。</verse>
				<verse number="24">我故云、爾將死於爾諸罪、蓋不信我之為我、將死於爾諸罪。</verse>
				<verse number="25">眾遂謂之曰、爾為誰 耶穌 語之曰、即我自始所曾言于爾者也。</verse>
				<verse number="26">我有多端以論而鞫乎爾曹、然遣我者誠、而我所聞於彼、我言之于世也。</verse>
				<verse number="27">眾不知其指父而于之言也。</verse>
				<verse number="28">耶穌 遂曰、爾舉人子時、將知我之為我、無自擅而行、乃如父嘗教我、我言諸。</verse>
				<verse number="29">且遣我者偕我也、未遺我獨、以我當行其所悅也</verse>
				<verse number="30">當言此之時、人多信之。○</verse>
				<verse number="31">耶穌 遂謂已信己之 猶太 人、曰、爾恆居我道、則誠我門徒也、</verse>
				<verse number="32">將知真理、而真理將釋爾自由。</verse>
				<verse number="33">應之曰、我儕 押拉函 裔也、從未為人奴、何以云、爾將自由乎。</verse>
				<verse number="34">耶穌 應之曰、我誠誠告爾、凡犯罪者、罪之僕。</verse>
				<verse number="35">夫僕不永居於屋、而子永居也、</verse>
				<verse number="36">故若子釋爾、將誠自由矣。</verse>
				<verse number="37">我識爾為 押拉函 裔、然爾求殺我、因我道不運於爾中也。</verse>
				<verse number="38">我所見與父、我言之、爾所聞乎父爾行之。</verse>
				<verse number="39">眾應而語之曰、 押拉函 我父也。 耶穌 謂之曰、爾若 押拉函 子、將行 押拉函 之行也。</verse>
				<verse number="40">今我一人、已告爾所聞乎上帝之真理。而爾求殺我、此非 押拉函 所行也。</verse>
				<verse number="41">爾行爾父之行。眾語之曰、我非自乎淫而生、我有一父、即上帝也。</verse>
				<verse number="42">耶穌 語之曰、若上帝為爾父、爾將愛我、因我自上帝出而至茲、非自擅而來、乃上帝遣我。</verse>
				<verse number="43">爾何不知我言乎。不能聽我道故也。</verse>
				<verse number="44">爾出自父、即魔也、爾父諸慾、爾願行之、彼自始為殺人者、不立於真理、因真理無有於彼也。其言謊則自乎己而言、以其為謊且謊之父也。</verse>
				<verse number="45">惟因我言真理、爾不信我。</verse>
				<verse number="46">爾中孰以罪而質責我乎。我若言真、爾何不信我耶。</verse>
				<verse number="47">出自上帝者、聽上帝言、爾不出自上帝故不聽也。</verse>
				<verse number="48">猶太 人應而語之曰、我言爾為 三馬利亞 人、而有鬼、豈不妙哉。</verse>
				<verse number="49">耶穌 應曰、我非有鬼、我乃尊我父、爾辱我耳。</verse>
				<verse number="50">我不求己榮、有一求且鞫者。</verse>
				<verse number="51">我誠誠告爾、人守我道永決不睹死。</verse>
				<verse number="52">猶太 人語之曰、今我知爾有鬼。 押拉函 死、諸先知亦然、爾云、人守我道永決不嘗乎死。</verse>
				<verse number="53">爾豈大於我父 押拉函 乎、彼已死、諸先知亦死、爾自居何等耶。</verse>
				<verse number="54">耶穌 應曰、我若自榮、我榮也無、榮我者吾父、即爾所稱為爾之上帝、</verse>
				<verse number="55">爾未嘗知之、惟我識之、若云不識之、將謊如爾、然我識之、而守其道。</verse>
				<verse number="56">爾父 押拉函 、歡然冀見我之日、且見之而樂矣。</verse>
				<verse number="57">猶太 人遂語之曰、爾年未五十、豈見 押拉函 乎。</verse>
				<verse number="58">耶穌 語之曰、我誠誠告爾、未始有 押拉函 、我在矣。</verse>
				<verse number="59">眾遂取石、俾擊之、惟 耶穌 隱而出殿。○</verse>
			</chapter>
			<chapter number="9">
				<verse number="1">經行時、見有生而瞽者。</verse>
				<verse number="2">門徒遂問之曰、夫子、是誰犯罪、斯人乎、抑父母乎、以致生而瞽。</verse>
				<verse number="3">耶穌 應曰、非斯人犯罪、亦非父母、特於之以顯上帝行耳。</verse>
				<verse number="4">時尚晝、我儕必行遣我者之行、夜至則無人能行。</verse>
				<verse number="5">當我在世、乃世之光。</verse>
				<verse number="6">言此、則唾於地、以唾和泥、塗其目、</verse>
				<verse number="7">語之曰、往洗於 西羅諳 池。 西羅諳 譯即奉遣。其人遂往洗、反即見矣。</verse>
				<verse number="8">鄰人與素見其為乞者曰、此非坐而乞者乎。</verse>
				<verse number="9">有曰、然、有曰、非、貌似耳。其人曰、我是也。</verse>
				<verse number="10">眾遂謂之曰、爾目如何得開。</verse>
				<verse number="11">應曰、人名為 耶穌 者、和泥塗我目、語我、往 西羅諳 而洗。我往洗、而得見。</verse>
				<verse number="12">眾語之曰、其人安在。曰、不識也。○</verse>
				<verse number="13">眾引素瞽者至 法利賽 人。</verse>
				<verse number="14">夫 耶穌 和泥開其目、日乃安息也。</verse>
				<verse number="15">法利賽 人遂亦問之、如何得見。語之曰、彼以泥附我目、我洗而見。</verse>
				<verse number="16">是以 法利賽 人有曰、此人不守安息、非出自上帝也。有曰、罪人何能行如是諸兆乎。眾遂分黨</verse>
				<verse number="17">復謂瞽者曰、既開爾目、爾謂其何。曰、先知也。</verse>
				<verse number="18">夫 猶太 人不信其瞽而得見、迨呼得見者之親、</verse>
				<verse number="19">問之曰、此爾子、爾言生而瞽者乎、若然則今如何得見耶。</verse>
				<verse number="20">其親應曰、此我子、生而瞽、我識之。</verse>
				<verse number="21">今如何得見、我不識、誰開其目、我亦不識、彼長矣、問之、將自言也。</verse>
				<verse number="22">其親言此、因懼 猶太 人、以 猶太 人已約、有認 耶穌 為 基督 者、逐之會堂。</verse>
				<verse number="23">故其親曰、彼長矣、問之。</verse>
				<verse number="24">乃再呼瞽者、語之曰、歸樂上帝、我識此人罪人也。</verse>
				<verse number="25">彼遂應曰、其為罪人否、我不識、所識者、我昔瞽今見耳。</verse>
				<verse number="26">遂語之曰、彼何為于爾、如何開爾目。</verse>
				<verse number="27">應之曰、即今告爾、爾不聽、何願再聽、亦願為其門徒耶。</verse>
				<verse number="28">乃詬之曰、爾為其門徒、我儕為 摩西 門徒。</verse>
				<verse number="29">上帝曾語 摩西 、我所識也、獨不識此人奚自耳。</verse>
				<verse number="30">其人應而語之曰、然則奇哉、彼開我目、而爾不識其奚自也。</verse>
				<verse number="31">我儕識上帝不聽罪人、人若拜上帝而行其旨、則聽之。</verse>
				<verse number="32">亙古以來、未聞有開生而瞽者之目。</verse>
				<verse number="33">此人若非出自上帝、則無能為也。</verse>
				<verse number="34">眾應而語之曰、爾生於罪全矣、反教我乎。遂逐之。○</verse>
				<verse number="35">耶穌 聞眾逐之、又遇之曰、爾信乎上帝子否。</verse>
				<verse number="36">應曰、主、其為誰、俾我信之。</verse>
				<verse number="37">耶穌 語之曰、爾曾見之、與爾言者、是也。</verse>
				<verse number="38">曰、主、我信矣。遂拜之。</verse>
				<verse number="39">耶穌 曰、我為鞫而入此世、使不見者見、見者反瞽。</verse>
				<verse number="40">同在有 法利賽 人、聞此、則語之曰、我儕亦瞽乎。</verse>
				<verse number="41">耶穌 語之曰、爾若瞽則無罪、今云、我見、則爾罪尚在。○</verse>
			</chapter>
			<chapter number="10">
				<verse number="1">我誠誠告爾、入羊牢不由其門、而從他處踰者、竊也、盜也、</verse>
				<verse number="2">由門入者羊牧也。</verse>
				<verse number="3">司門者為之啟、羊聽其聲、遂呼己羊以名、引之出。</verse>
				<verse number="4">己羊皆出、則先之行、羊從之、蓋識其聲。</verse>
				<verse number="5">羊決不從他人、乃逃之、不識他人聲也。</verse>
				<verse number="6">耶穌 言此譬于眾。而眾不知其云何。○</verse>
				<verse number="7">故 耶穌 復語之曰、我誠誠告爾、我即羊之門</verse>
				<verse number="8">凡先我至者、竊也、盜也、但羊不之聽</verse>
				<verse number="9">我即門也、由我入者、將得救、且出入而得芻。</verse>
				<verse number="10">竊至、無不以竊、以殺、以滅。我至、俾之有生、且有溢。○</verse>
				<verse number="11">我乃良牧、良牧為羊捐魂</verse>
				<verse number="12">為傭、非羊牧、羊非己羊者、觀狼至、棄羊而逃、狼攫之、散之、</verse>
				<verse number="13">皆因其為傭、而不以羊為意也。</verse>
				<verse number="14">我乃良牧、知我羊、羊亦我知。</verse>
				<verse number="15">如父知我而我知父然、我且為羊捐魂矣。</verse>
				<verse number="16">我又有他羊、非此牢者、亦必引之、將聽我聲、則為一群一牧。</verse>
				<verse number="17">故父愛我、以我捐魂、俾復取之。</verse>
				<verse number="18">無人奪之於我、我自捐之。我有權捐之、亦有權復取之。斯命、我受於我父也。○</verse>
				<verse number="19">因此言、 猶太 人中復為分黨。</verse>
				<verse number="20">多曰、彼有鬼而狂、胡為聽之。</verse>
				<verse number="21">有曰、此非鬼祟者之言、鬼能開瞽者之目乎。○</verse>
				<verse number="22">耶路撒冷 有修殿節、冬時也、</verse>
				<verse number="23">耶穌 在殿、遊 鎖羅門 之廊</verse>
				<verse number="24">猶太 人環而語之曰、爾使我魂猶豫幾何時乎。爾若 基督 、侃然以告我。</verse>
				<verse number="25">耶穌 應之曰、我曾告爾、而爾不信、我於父名所行諸行、此為我證。</verse>
				<verse number="26">但爾不信、以爾所自非我羊也。</verse>
				<verse number="27">我羊聽我聲、我知之、而羊從我、</verse>
				<verse number="28">我予之永生、永決不淪亡、無有將奪之於我手。</verse>
				<verse number="29">我父、予我以羊者、大於萬有、無能奪之於父手。</verse>
				<verse number="30">我與父一也。</verse>
				<verse number="31">猶太 人復取石俾擊之。</verse>
				<verse number="32">耶穌 應之曰、我自父以多美行示爾、其中因何行以石擊我乎</verse>
				<verse number="33">猶太 人應之曰、我石擊爾、非為美行、乃為僭讟、以爾人也、而自謂上帝。</verse>
				<verse number="34">耶穌 應之曰、爾律法不載云、我言爾曹為帝乎。</verse>
				<verse number="35">既言諸承上帝道者為帝、而經不能毀、</verse>
				<verse number="36">況父所聖而遣入世者、若曰、我乃上帝子、僭讟云乎哉。</verse>
				<verse number="37">若我不行父之行、則勿信我。</verse>
				<verse number="38">若我行之、雖不信我、尚信其行、俾爾得知、且明父在我、我在父焉。</verse>
				<verse number="39">眾復求執之、乃出以脫其手。○</verse>
				<verse number="40">復往 約但 外、至 約翰 先施蘸之所、於彼居焉。</verse>
				<verse number="41">人多就之、且曰、 約翰 固無行兆、惟凡所言指此人者、皆真也。</verse>
				<verse number="42">在彼信之者多。○</verse>
			</chapter>
			<chapter number="11">
				<verse number="1">有病者、 拉撒路 、處 廢大尼 、乃 馬利亞 與姊妹 馬他 之村也。</verse>
				<verse number="2">此 馬利亞 乃昔以膏膏主、以髮拭其足者也、其兄弟 拉撒路 病。</verse>
				<verse number="3">姊妹遂遣告 耶穌 、曰、主乎、爾所好者病矣</verse>
				<verse number="4">耶穌 聞之、曰、此病不致死、乃為上帝榮、俾上帝予以是而榮也。</verse>
				<verse number="5">夫 馬他 姊妹與 拉撒路 皆 耶穌 所愛者。</verse>
				<verse number="6">遂聞其病時、仍居所在二日。</verse>
				<verse number="7">後謂門徒曰、我儕且復往 猶太 。</verse>
				<verse number="8">門徒謂之曰、夫子、 猶太 人曩求石擊爾、爾尚復往乎。</verse>
				<verse number="9">耶穌 應曰、晝非有六時乎、人晝行、不蹶、以見此世之光。</verse>
				<verse number="10">人夜行則蹶、以光不在其中也。</verse>
				<verse number="11">言此、後謂之曰、我儕之友、 拉撒路 寢矣、我乃往醒之。</verse>
				<verse number="12">門徒遂語之曰、主、其寢則療救矣。</verse>
				<verse number="13">夫 耶穌 指其死而言、門徒則意其謂寐寢也。</verse>
				<verse number="14">耶穌 遂侃然語之曰、 拉撒路 死矣。</verse>
				<verse number="15">我不在彼、則為爾喜、俾爾信也。但我儕且往就之。</verse>
				<verse number="16">多馬 稱 低土馬 者、語同門、曰、我儕且亦往與之俱死。○</verse>
				<verse number="17">耶穌 至、遇 拉撒路 葬已四日。</verse>
				<verse number="18">夫 廢大尼 去 耶路撒冷 僅六里、</verse>
				<verse number="19">而 猶太 人多就 馬他 與 馬利亞 、為其兄弟而唁之。</verse>
				<verse number="20">馬他 聞 耶穌 至、遂出迎之、惟 馬利亞 仍坐於室。</verse>
				<verse number="21">於是 馬他 語 耶穌 曰、主、若在茲、我兄弟不死也</verse>
				<verse number="22">即今我識爾所求於上帝者、上帝將予爾。</verse>
				<verse number="23">耶穌 謂之曰、爾兄弟將復起。</verse>
				<verse number="24">馬他 謂之曰、我識、末日復起時、彼將復起。</verse>
				<verse number="25">耶穌 語之曰、我即復起也、生也、信乎我者雖死將生、</verse>
				<verse number="26">生而信乎我者永決不死。爾信斯乎。</verse>
				<verse number="27">曰主、然、我已信爾為 基督 、上帝子、即來入世者也。</verse>
				<verse number="28">言此則往隱呼姊妹 馬利亞 、曰、師在茲而呼爾。</verse>
				<verse number="29">馬利亞 聞此、亟起而就之。</verse>
				<verse number="30">時 耶穌 未入村、尚在 馬他 迎之之所。</verse>
				<verse number="31">猶太 人在屋、偕 馬利亞 而唁之者、見其亟起而出、則隨之、意其往墓而哭也。</verse>
				<verse number="32">馬利亞 至 耶穌 處、見之、伏其足下、謂之曰、主若在茲、我兄弟不死也。</verse>
				<verse number="33">耶穌 見其哭、又見 猶太 人同來者亦哭、則神怨內自擾、</verse>
				<verse number="34">曰、爾曹置之何處。謂之曰、主、來見。</verse>
				<verse number="35">耶穌 泣。</verse>
				<verse number="36">猶太 人曰、視、其好此人何如也。</verse>
				<verse number="37">中有曰、彼曾開瞽者之目、豈不能使此人不死乎。</verse>
				<verse number="38">耶穌 復怨於衷至墓。墓乃洞、上置石焉。</verse>
				<verse number="39">耶穌 曰、去其石死者之姊妹 馬他 謂之曰、主乎、今臭矣、蓋已有四日也</verse>
				<verse number="40">耶穌 謂之曰、我不云乎、爾若信、將見上帝之榮。</verse>
				<verse number="41">眾遂去其石。 耶穌 仰目、曰、父、我謝爾、以爾既聽我。</verse>
				<verse number="42">我識爾當聽我、但因環立之眾言此、俾其信爾遣我也。</verse>
				<verse number="43">言畢、大聲呼曰、 拉撒路 出</verse>
				<verse number="44">死者出、手足束以布、面裹以巾 耶穌 謂眾曰、解之、容之行。○</verse>
				<verse number="45">就 馬利亞 之 猶太 人、觀 耶穌 所行、多信之。</verse>
				<verse number="46">但有以 耶穌 所行諸事、往告 法利賽 人。○</verse>
				<verse number="47">於是祭司諸長與 法利賽 人、集公會、曰、我儕將若何、蓋此人多行諸兆。</verse>
				<verse number="48">若容其如是、眾將皆信之、 羅馬 人將至、奪我土地邦國矣。</verse>
				<verse number="49">其中一人、 該亞法 、是年為大祭司、語眾曰、爾無所識也、</verse>
				<verse number="50">亦不思一人為民死、俾舉國不亡、於爾有益也。</verse>
				<verse number="51">其言此、非自乎己、乃以是年為大祭司、為先知言云、 耶穌 將為國死也、</verse>
				<verse number="52">且不祇為國、又使上帝散處諸子、會歸於一也。</verse>
				<verse number="53">是日而後、眾議謀殺之。○</verse>
				<verse number="54">故 耶穌 不復侃然行 猶太 人中、乃去此、往近野之地、至一邑、名 以法臉 、偕門徒居之。</verse>
				<verse number="55">猶太 人踰越節伊邇、多人自鄉上 耶路撒冷 於節前自潔也。</verse>
				<verse number="56">眾遂尋 耶穌 、立於殿、相語曰、爾意若何、彼決不赴節乎。</verse>
				<verse number="57">祭司諸長、與 法利賽 人、曾出令云、若有知其所在、明告致執之。○</verse>
			</chapter>
			<chapter number="12">
				<verse number="1">故 耶穌 於踰越節前六日、至 廢大尼 、乃 拉撒路 所居、即 耶穌 自諸死而起者。</verse>
				<verse number="2">在彼人為之具飧、 馬他 役事、而 拉撒路 為同席之一。</verse>
				<verse number="3">馬利亞 遂以真甘松、至貴香膏一斤、膏 耶穌 足、以髮拭之、膏之香滿屋。</verse>
				<verse number="4">門徒之一、將付之者、 加畧 人 猶大 、乃曰、</verse>
				<verse number="5">何不以此膏鬻銀三百錢、以予貧乎。</verse>
				<verse number="6">其言此也、非為顧貧、乃為其為竊而職橐、取所貯耳。</verse>
				<verse number="7">耶穌 遂曰、姑容之留此、俟我葬日。</verse>
				<verse number="8">蓋常有貧者偕爾、不常有我也。○</verse>
				<verse number="9">猶太 眾庶知 耶穌 在彼、則至、不獨因 耶穌 、亦俾得見其自諸死而起之 拉撒路 。</verse>
				<verse number="10">惟祭司諸長、亦謀並殺 拉撒路 、</verse>
				<verse number="11">蓋 猶太 人多因之往信乎 耶穌 也。</verse>
				<verse number="12">明日赴節者甚眾、聞 耶穌 將至 耶路撒冷 、</verse>
				<verse number="13">取椶枝出迎之、呼曰、祐福歟於主名來者、 以色列 王、見祝頌。</verse>
				<verse number="14">耶穌 遇小驢、乘之、如經載云、</verse>
				<verse number="15">郇 女勿懼、視爾王來、乘驢駒也。</verse>
				<verse number="16">門徒初不知此、至 耶穌 榮時、方憶斯事、為經載以指彼者、而眾果行斯事于彼也</verse>
				<verse number="17">耶穌 呼 拉撒路 出墓、自諸死而起之、眾當時偕之者為證。</verse>
				<verse number="18">以此故眾亦往迎之、蓋聞其行斯兆也</verse>
				<verse number="19">法利賽 人遂相語曰、視哉、爾曹無所益、舉世從之也。○</verse>
				<verse number="20">當節期、上拜者之中有 希利尼 數人、</verse>
				<verse number="21">就 加利利 廢賽大 人 腓立 請曰、主、我儕願見 耶穌 。</verse>
				<verse number="22">腓立 來告 安得寥 、 安得寥 與 腓立 來告 耶穌 。</verse>
				<verse number="23">耶穌 應之曰、人子將榮時至矣</verse>
				<verse number="24">我誠誠告爾、麥粒不落地而死、則獨存而已、死則結實繁矣、</verse>
				<verse number="25">好其魂者喪之、惡其魂於此世者、將守之以至永生</verse>
				<verse number="26">人若役事我、其從我、且我所在、我役將亦在、役事我者、我父將尊之</verse>
				<verse number="27">今我魂擾、將何言乎父其救我免於斯時。但我因此以至斯時。</verse>
				<verse number="28">父其榮爾名。於是自天有聲云、我既榮之、將再榮之</verse>
				<verse number="29">眾旁立者聞之、曰、雷也、有曰、使者與之言也</verse>
				<verse number="30">耶穌 應曰、此聲之來非因我、乃因爾也。</verse>
				<verse number="31">今為此世之鞫、今此世之君將見逐矣</verse>
				<verse number="32">我若見舉離地、將引萬人就我矣。</verse>
				<verse number="33">耶穌 言此、兆示其將如何而死也。</verse>
				<verse number="34">眾遂應之曰、我聞律法云、 基督 永存、爾何言人子必見舉耶、此人子誰乎。</verse>
				<verse number="35">耶穌 遂語之曰、光在爾中、尚有片時。有光則行、免暗及爾、若行於暗者、不識所往矣。</verse>
				<verse number="36">爾有光時、其信乎光、俾成為光之子也。○ 耶穌 言此、遂往自隱乎眾</verse>
				<verse number="37">既行諸兆於眾前、若此之多、人猶不之信、</verse>
				<verse number="38">以盈滿先知 以賽亞 言、云、主乎、我所傳聞、信之者誰、主之臂力啟示於誰</verse>
				<verse number="39">故眾不能信、蓋 以賽亞 復曰、</verse>
				<verse number="40">主瞽其目、頑其心、免目見、心明、轉改而我醫之。</verse>
				<verse number="41">以賽亞 言此、因見其榮而言及之也。</verse>
				<verse number="42">然有司中亦多信之、惟因 法利賽 人故不認、恐見逐於會堂。</verse>
				<verse number="43">蓋好人之榮過於上帝之榮也○</verse>
				<verse number="44">耶穌 呼曰、信乎我者、非信乎我、乃信乎遣我者也。</verse>
				<verse number="45">觀我者即觀遣我者也。</verse>
				<verse number="46">我乃光來入世、使信乎我者弗居於暗</verse>
				<verse number="47">若聞我言、而不守者、我不之鞫、蓋我至非以鞫世乃以救世。</verse>
				<verse number="48">人拒我而不納我言、有鞫之者、即我所言之道、將鞫之於末日也。</verse>
				<verse number="49">蓋我非自己而言、惟遣我之父、命我所語、所言者也。</verse>
				<verse number="50">我識其命乃永生。故我所言者、如父嘗語我而言之也。○</verse>
			</chapter>
			<chapter number="13">
				<verse number="1">踰越節前、 耶穌 識出乎此世歸父時至、既愛己之人在世者、及終亦愛之。</verse>
				<verse number="2">食閒魔既注心、使 西門 子 加畧 人 猶大 付 耶穌 、</verse>
				<verse number="3">耶穌 識父畀萬有於其手、具識出於上帝歸於上帝、</verse>
				<verse number="4">乃離席、解衣、取巾自束、</verse>
				<verse number="5">注水於盤、始濯門徒足、以所束之巾拭之</verse>
				<verse number="6">至 西門彼得 。 彼得 謂之曰、主、濯我足乎。</verse>
				<verse number="7">耶穌 應而語之曰、我所為爾今不識、後將知之。</verse>
				<verse number="8">彼得 謂之曰、爾永決不濯我足。 耶穌 應之曰、我不爾濯、則爾與我無共分。</verse>
				<verse number="9">西門彼得 謂之曰、主、其不止我足、亦及我手與首也</verse>
				<verse number="10">耶穌 謂之曰、既浴者、祇須濯足、而為全潔、爾曹乃潔、但未盡耳。</verse>
				<verse number="11">蓋 耶穌 識將付之者為誰、故云、爾曹未盡潔也。○</verse>
				<verse number="12">既濯門徒足、取衣、復坐語之曰、我所行于爾、爾知之乎。</verse>
				<verse number="13">爾呼我為師、為主、爾之言佳、蓋我是也</verse>
				<verse number="14">我為師、為主、且濯爾足、爾亦當相與濯足也。</verse>
				<verse number="15">蓋我已予爾以法、使爾如我所行于爾者而行之、</verse>
				<verse number="16">我誠誠告爾、僕不大於主、使不大於使之者。</verse>
				<verse number="17">爾若識此而行之、則福矣。</verse>
				<verse number="18">我非指爾眾而言、我所選者、我識之、但俾經得盈滿、共我食者舉踵逆我。</verse>
				<verse number="19">自今事未成、我先告爾、使於事成之時、爾信我之為我。</verse>
				<verse number="20">我誠誠告爾、接我所遣者、即接我、接我者、即接遣我者也○</verse>
				<verse number="21">耶穌 言此、其神授、乃證曰、我誠誠告爾、爾中一人將付我矣。</verse>
				<verse number="22">門徒相視、疑其言誰。</verse>
				<verse number="23">有一門徒、 耶穌 所愛者、倚其懷焉。</verse>
				<verse number="24">西門彼得 頷之示意云、告我其所言者誰。</verse>
				<verse number="25">彼向 耶穌 胸謂之曰、主、言誰</verse>
				<verse number="26">耶穌 遂應曰、我蘸片食而予之者是也、遂蘸片食予 西門 子 加畧 人 猶大 。</verse>
				<verse number="27">片食後 撒但 入之。 耶穌 遂謂之曰、爾所為者、速為之。</verse>
				<verse number="28">同席無人知其云何。</verse>
				<verse number="29">或因 猶大 職橐、遂意 耶穌 曰、買我儕備節之需、抑使予貧也。</verse>
				<verse number="30">猶大 受片食、即出、時已夜矣。○</verse>
				<verse number="31">既出、 耶穌 曰、今也人子榮、上帝亦於之而榮。</verse>
				<verse number="32">上帝將於己而榮之、且榮之速矣。</verse>
				<verse number="33">小子乎、我尚暫偕爾。爾將求我、而我往之所、爾不能至、如我昔語 猶太 人、今亦如是告爾也。</verse>
				<verse number="34">我以新誡予爾、令爾相愛、即如我曾愛爾、令爾亦相愛也。</verse>
				<verse number="35">爾若相愛、則人皆知爾為我門徒也。○</verse>
				<verse number="36">西門彼得 謂之曰、主、何往。 耶穌 應曰、我所往、爾今不能從、後將從也。</verse>
				<verse number="37">彼得 謂之曰、主、胡為我今不能從爾乎。我將為爾捐魂</verse>
				<verse number="38">耶穌 應曰、爾將為我捐魂乎。我誠誠告爾、鷄決不鳴、迨爾三次非我矣。○</verse>
			</chapter>
			<chapter number="14">
				<verse number="1">爾心勿擾、爾其信乎上帝、亦信乎我。</verse>
				<verse number="2">我父屋有多宅第、否、則我必已告爾、蓋我往、為爾備所居。</verse>
				<verse number="3">若往為爾備所居、則將復來接爾歸我、使我所在、爾亦在焉。</verse>
				<verse number="4">我所往、爾識其途。</verse>
				<verse number="5">多馬 曰、主、爾所往我且不識、焉識其途乎。</verse>
				<verse number="6">耶穌 曰、我即途也、真也、生也、不由我無人就父。</verse>
				<verse number="7">爾若曾知我、亦識我父。今而後爾知之、且已見之。</verse>
				<verse number="8">腓立 謂之曰、主、以父示我儕足矣。</verse>
				<verse number="9">耶穌 謂之曰、 腓立 、我偕爾如此之久、爾猶不知我乎。見我即見父、爾何言、以父示我乎。</verse>
				<verse number="10">我在父、父在我、爾不信乎、我語爾之言、非自己而言、乃父恆在我、而行厥行。</verse>
				<verse number="11">爾其信我云、我在父、父在我、否、則特因諸行而信我。</verse>
				<verse number="12">我誠誠告爾、信乎我者、我所行彼將行之、且大於斯者、亦將行之、以我歸父也。</verse>
				<verse number="13">爾於我名所求者我將行之、俾父於子而榮。</verse>
				<verse number="14">爾若於我名、而有所求我者、我將行之矣。</verse>
				<verse number="15">爾若愛我、將守我誡。</verse>
				<verse number="16">且我將請父、而父將以他保惠師予爾、使永偕爾、</verse>
				<verse number="17">即真理之神、世不能接者、以不之觀不之知也、惟爾知之、以其恆偕爾、且將在爾衷</verse>
				<verse number="18">我不將遺爾為孤子、我來就爾。</verse>
				<verse number="19">頃之、世不復觀我、惟爾觀我、蓋我生、而爾將生。</verse>
				<verse number="20">是日也、爾將知我在我父、爾在我、我在爾焉。</verse>
				<verse number="21">有我誡而守之者即愛我、愛我者將見愛於我父、我將愛之、且以己于之顯。</verse>
				<verse number="22">猶大 、非 加畧 者、語之曰、主乎、有何事成、致爾將顯己于我、而不于世乎。</verse>
				<verse number="23">耶穌 應而語之曰、人若愛我、將守我道、我父將愛之、我儕將就而與之居焉。</verse>
				<verse number="24">不愛我者、不守我諸言。且爾所聞者、非我之道、乃遣我之父之道也。○</verse>
				<verse number="25">偕爾在時、我言諸此。</verse>
				<verse number="26">惟保惠師、即聖神、父將於我名而遣者、將以萬事教爾、且令爾盡憶我所語爾也。</verse>
				<verse number="27">我遺爾以和、以我之和予爾、我之予爾、非如世之予焉。爾心勿擾勿怯</verse>
				<verse number="28">爾嘗聞我之語爾云、我往、而我就爾。爾若嘗愛我、爾無不喜我歸父、以父大於我也。</verse>
				<verse number="29">今事未成、我已告爾、俾爾於事成時而信。</verse>
				<verse number="30">此後與爾不多言、蓋世君方來、而無所有於我也。</verse>
				<verse number="31">惟使世知我愛父、如父予我之命、我亦行是。起、我儕且去此。○</verse>
			</chapter>
			<chapter number="15">
				<verse number="1">我為真葡萄樹、我父為農者。</verse>
				<verse number="2">凡枝在我不結實者去之、凡結實者潔之、使結實尤繁也</verse>
				<verse number="3">今爾曹因我所言于爾之道而潔也</verse>
				<verse number="4">爾其恆在我、而我且在爾。若枝不恆在葡萄樹、不能自實、爾不恆在我亦然。</verse>
				<verse number="5">我乃葡萄樹、爾乃枝、恆在我而我在之者、則結實繁、蓋外於我、爾無能為也。</verse>
				<verse number="6">若不恆在我、則見棄如枝而槁、人拾之投火焚矣。</verse>
				<verse number="7">爾若恆在我、而我言在爾、凡所願者、爾其求、則于爾成之。</verse>
				<verse number="8">我父於是而榮、使爾實繁、而爾將為我門徒也。</verse>
				<verse number="9">如父之愛我、我亦愛爾、爾其恆在我之愛。</verse>
				<verse number="10">爾若守我誡、將恆在我愛、如我守父誡、而恆在其愛焉</verse>
				<verse number="11">我已以是告爾、俾我之喜在乎爾、俾爾喜盈滿焉。</verse>
				<verse number="12">爾其相愛、如我愛爾、此我誡也。</verse>
				<verse number="13">人為諸友捐魂、愛莫大於此者。</verse>
				<verse number="14">爾若行我所命爾者、即我友矣。</verse>
				<verse number="15">今而後我不謂爾僕、以僕不識主之所行、惟我既謂爾友、蓋所聞於父者、悉已示爾。</verse>
				<verse number="16">非爾選我、乃我選爾、且立爾、俾往而結實、使爾之實恆存、而爾於我名凡所求父者、予爾。</verse>
				<verse number="17">我以此命爾、使爾相愛也。</verse>
				<verse number="18">世若惡爾、爾知其先已惡我。</verse>
				<verse number="19">爾若自乎世、世必好己者、因爾非自世、而我選爾出乎世、故世惡爾焉。</verse>
				<verse number="20">爾其憶我所告爾之道、云僕不大於主也。若嘗窘逐我、將亦窘逐爾、若守我道、將亦守爾道。</verse>
				<verse number="21">人將因我名、以此事加諸爾、不識遣我者故也。</verse>
				<verse number="22">若我未來語之、彼則無罪、今其罪無得飾矣。</verse>
				<verse number="23">惡我者亦惡我父。</verse>
				<verse number="24">我若未嘗於其中、行人所未行者、彼則無罪、惟今彼既見、且惡我與我父矣。</verse>
				<verse number="25">乃如是以盈滿其律法所載之言云、彼無故嘗惡我也。</verse>
				<verse number="26">但保惠師、即出自父、真理之神、我自父將遣於爾者、至則為我證、</verse>
				<verse number="27">且爾亦為證、因爾曾自始偕我也。○</verse>
			</chapter>
			<chapter number="16">
				<verse number="1">我已以此告爾、使爾不蹇礙。</verse>
				<verse number="2">人將逐爾出諸會堂、且有時至、即殺爾者、亦以此為獻事上帝。</verse>
				<verse number="3">其將行是、未知父與我故也。</verse>
				<verse number="4">但我已以此告爾、俾爾於其時至、憶我嘗言之。我初不以此語爾、以我偕爾也。</verse>
				<verse number="5">我今歸於遣我者。爾中無人問我云、爾何往。</verse>
				<verse number="6">第因我以是語爾、憂既滿爾心。</verse>
				<verse number="7">然我告爾以真、我往則為爾益、不往、保惠師不來就爾、往、則遣之就爾。</verse>
				<verse number="8">至、將以罪以義以鞫而質責世、</verse>
				<verse number="9">以罪、因其不信乎我、</verse>
				<verse number="10">以義、因我歸父、爾不復觀我、</verse>
				<verse number="11">以鞫、因此世之君已見鞫也。</verse>
				<verse number="12">我猶有多端告爾、但爾今不能受之。</verse>
				<verse number="13">迨真理之神至、將相爾入盡真理、彼非將自己而言、乃以所將聞者言之、亦以諸來事告爾也。</verse>
				<verse number="14">彼將榮我、蓋取於我者以告爾也。</verse>
				<verse number="15">父所有者皆我有、我故云、取於我者以告爾。</verse>
				<verse number="16">頃之、而爾不復觀我、又頃之、而爾將見我。</verse>
				<verse number="17">門徒有相語曰、彼謂我云、頃之、而爾不觀我、又頃之、而爾將見我、且云、因我歸父、此言何也。</verse>
				<verse number="18">門徒遂曰、頃之云者、何也、我不識其所謂也。</verse>
				<verse number="19">耶穌 知其願問、遂語之曰、我言、頃之、而爾不觀我、又頃之、而爾將見我、爾以此相詢求乎。</verse>
				<verse number="20">我誠誠告爾、爾將哭而哀、世將喜、爾將憂、然爾憂將轉為喜也。</verse>
				<verse number="21">婦臨產有憂、因其時至、嬰孩生則不復憶其苦、以喜人生於世也。</verse>
				<verse number="22">如是爾今有憂、然我將復見爾、而爾心將喜、且爾之喜無人奪爾。</verse>
				<verse number="23">當日爾將無所問於我、我誠誠告爾、爾若有所求於父者、將於我名而予爾</verse>
				<verse number="24">爾未嘗於我名有所求、爾其求而得之、俾爾之喜盈滿。○</verse>
				<verse number="25">此直我曾設譬以語爾、時至、我將不復設譬語爾、乃以父者侃然告爾。</verse>
				<verse number="26">當日爾將於我名而求、我非謂爾曰、我將為爾請父、</verse>
				<verse number="27">蓋父自好爾、因爾已好我、且信我自父而出</verse>
				<verse number="28">我出自父而來入世、復離世而歸父。</verse>
				<verse number="29">門徒曰、今也爾侃然言、不設譬</verse>
				<verse number="30">我今識爾無不識、不須人問爾、於此信爾自上帝出也。</verse>
				<verse number="31">耶穌 應之曰、今爾信</verse>
				<verse number="32">乃時至、亦已至矣、爾將分散、各歸己所、遺我獨在、然我非獨在、蓋父皆我也。</verse>
				<verse number="33">我已以此言于爾、俾爾於我有和在世爾有難、然爾其壯心、我已勝世矣○</verse>
			</chapter>
			<chapter number="17">
				<verse number="1">耶穌 言此、舉目仰天曰、父歟、時刻至矣、爾其榮爾子、俾子榮爾也、</verse>
				<verse number="2">猶爾既予子權以治凡有形肉者、俾子以永生予凡為爾所予子者焉。</verse>
				<verse number="3">永生也者、人知爾獨一真上帝、且知爾所遣之 耶穌   基督 是也。</verse>
				<verse number="4">我嘗榮爾於世、爾曾予我使行之工、我已畢之矣。</verse>
				<verse number="5">父乎、今其以我於世先偕爾所共之榮、而榮我與己。</verse>
				<verse number="6">爾自乎世而予我之人、我既以爾名于之顯、彼為爾之人、爾以予我、彼且守爾道也。</verse>
				<verse number="7">今知凡爾所授我、事悉出乎爾也</verse>
				<verse number="8">蓋爾授我諸言、我已授於彼、而彼受之、實知我自爾出、且信爾遣我也。</verse>
				<verse number="9">我為彼而請、不為世而請、惟為爾所予我者、以其為爾之人。</verse>
				<verse number="10">凡為我有即爾有、為爾有即我有也、且我於彼而榮。</verse>
				<verse number="11">我不復在世、彼在世、我歸爾。聖父歟、爾所予我者、其保之於爾名、俾為一、如我儕然。</verse>
				<verse number="12">爾所予我者、我與之偕時、於爾名保且守之、中無所亡、惟淪亡之子、以盈滿經言也。</verse>
				<verse number="13">今我歸爾、遂在世言此、使彼有我之喜、盈滿於己焉</verse>
				<verse number="14">我既以爾道授之、世且惡之、因其不自世、亦如我之不自世然。</verse>
				<verse number="15">我非請爾取之出乎世、乃保之出惡。</verse>
				<verse number="16">彼不自世、亦如我不自世然。</verse>
				<verse number="17">爾其於真理而聖之、爾道乃真理也。</verse>
				<verse number="18">如爾遣我入世、我亦遣彼入世</verse>
				<verse number="19">我為彼而聖已、使彼亦於真而聖也。</verse>
				<verse number="20">我不第為此人而請、亦為由其言而信乎我者請、</verse>
				<verse number="21">使皆為一、如父在我、我在父、使彼亦在我儕然、令世信爾遣我也。</verse>
				<verse number="22">爾曾予我之榮、我曾予、彼使彼為一、如我儕為一、</verse>
				<verse number="23">我在彼、爾在我、使之成全維一、令世知爾遣我、亦愛彼如愛我然。</verse>
				<verse number="24">父歟、爾所予我者、願於我所在、彼亦偕我在、觀爾予我之榮、蓋創世之先、爾嘗愛我矣。</verse>
				<verse number="25">義者父乎、世未嘗知爾、惟我嘗知爾、斯人亦嘗知爾之遣我也。</verse>
				<verse number="26">我既以爾名示彼、又將示之、使爾愛我之愛在彼、而我在彼焉。○</verse>
			</chapter>
			<chapter number="18">
				<verse number="1">耶穌 既言此、偕門徒出、越 吉淪 溪、在彼有園、與門徒入焉。</verse>
				<verse number="2">付之之 猶大 亦識其處、因 耶穌 屢偕門徒集於此。</verse>
				<verse number="3">猶大 接隊卒、及祭司諸長與 法利賽 人諸隸、以炬以燈以械而至。</verse>
				<verse number="4">耶穌 識諸事之及己、遂出而語之曰、爾求誰</verse>
				<verse number="5">應之曰、 拿撒栗 人 耶穌 。 耶穌 謂之曰、我是也。付之者 猶大 亦與眾立。</verse>
				<verse number="6">耶穌 一言我是、眾卻退仆地。</verse>
				<verse number="7">耶穌 復問之曰、爾求誰。曰、 拿撒栗 人 耶穌 。</verse>
				<verse number="8">耶穌 應曰、已告爾、我是也。爾若求我、容此眾去</verse>
				<verse number="9">如是以盈滿其前言云、爾予我諸人、我未亡一也。</verse>
				<verse number="10">西門彼得 有刀、遂拔之擊大祭司之僕、削其右耳。僕名 馬勒古 。</verse>
				<verse number="11">耶穌 遂語 彼得 曰、韜爾刀、父予我之杯、我豈不飲乎。○</verse>
				<verse number="12">於是隊卒、千夫長、及 猶太 人諸隸執 耶穌 繫之、</verse>
				<verse number="13">先曳至 亞拿 、蓋 亞拿 是年大祭司 該亞法 妻父也。</verse>
				<verse number="14">曩會 猶太 人議云、一人為民死、為有益者、即 該亞法 也。○</verse>
				<verse number="15">西門彼得 從 耶穌 、又一門徒從。此門徒為大祭司所知、同 耶穌 入大祭司院。</verse>
				<verse number="16">彼得 立於門外。大祭司所知之門徒、出語女閽、引 彼得 入。</verse>
				<verse number="17">閽婢遂謂 彼得 曰、爾亦斯人之門徒乎。曰、不然</verse>
				<verse number="18">諸僕與隸、因寒、然炭火、立而自暖、 彼得 亦偕之立而自暖。○</verse>
				<verse number="19">大祭司問 耶穌 、論其門徒與教訓。</verse>
				<verse number="20">耶穌 應之曰、我侃然言于世、我常教於會堂及殿閒、 猶太 人咸集之處、隱中我無所言。</verse>
				<verse number="21">胡為問我、爾其問聞我者、我于之言若何、彼乃識我所言也。</verse>
				<verse number="22">耶穌 既言此、旁立一隸批之曰、爾如是應大祭司乎。</verse>
				<verse number="23">耶穌 應之曰、若我言惡、則證其惡、若善、則何爾撲我。</verse>
				<verse number="24">亞拿 遂遣既繫之 耶穌 至大祭司 該亞法 。○</verse>
				<verse number="25">西門彼得 立而自暖。眾遂語之曰、爾亦其門徒乎。 彼得 乃非、曰、我不然</verse>
				<verse number="26">有大祭司僕一人、為 彼得 削耳者之戚、曰、我不見爾偕彼於園乎。</verse>
				<verse number="27">彼得 又非之。鷄即鳴矣。○</verse>
				<verse number="28">平旦、眾曳 耶穌 自 該亞法 至公廨、眾自不入公廨、以免受污、得食踰越節筵也</verse>
				<verse number="29">彼拉多 出就眾曰、以何事訟斯人乎。</verse>
				<verse number="30">眾應而語之曰、非惡行者、我不之付於爾矣。</verse>
				<verse number="31">彼拉多 遂語之曰、爾自取之、依爾律法鞫之。 猶太 人曰、我儕殺人不可矣、</verse>
				<verse number="32">以盈滿 耶穌 曩言、兆示將如何而死也。○</verse>
				<verse number="33">彼拉多 復入公廨呼 耶穌 、語之曰、爾 猶太 人王乎。</verse>
				<verse number="34">耶穌 應曰、爾言此自夫己乎、抑人以我告爾乎。</verse>
				<verse number="35">彼拉多 應曰、我豈 猶太 人乎。爾民與祭司諸長付爾於我、爾何所為也</verse>
				<verse number="36">耶穌 應曰、我國非自斯世、我國而自斯世、我隸必爭、而免我見付於 猶太 人。但我國不自乎此也。</verse>
				<verse number="37">彼拉多 遂語之曰、然則爾非王乎。 耶穌 應曰、爾言我為王。我生也、我入世也、無非以致此、即俾證真理也。凡自乎真理者、悉聽我聲。</verse>
				<verse number="38">彼拉多 曰、真理何耶○言此、復出、就 猶太 人曰、我見其無辜。</verse>
				<verse number="39">但爾俗、於踰越節、俾我釋一囚于爾、爾欲我釋 猶太 人王乎。</verse>
				<verse number="40">眾復呼曰、非此人乃 巴拉巴 。夫 巴拉巴 盜者也。○</verse>
			</chapter>
			<chapter number="19">
				<verse number="1">彼拉多 遂取 耶穌 鞭之。</verse>
				<verse number="2">士卒編棘冠冠其首、衣以紫袍、</verse>
				<verse number="3">就之曰、請 猶太 人王安遂批之</verse>
				<verse number="4">彼拉多 復出而謂眾曰、視我引之出就爾、俾爾知我見其無辜也。</verse>
				<verse number="5">耶穌 冠棘冠衣紫袍而出 彼拉多 謂眾曰、視其人。</verse>
				<verse number="6">祭司諸長與諸隸見之、呼曰、釘於十字架、釘於十字架 彼拉多 曰、爾自取而釘之、我見其無辜也。</verse>
				<verse number="7">猶太 人應之曰、我儕有律法、而依律法其當死、因自謂上帝子也。</verse>
				<verse number="8">彼拉多 聞此益懼。</verse>
				<verse number="9">復入公廨、謂 耶穌 曰、爾奚自。 耶穌 不答</verse>
				<verse number="10">彼拉多 遂謂之曰、爾不于我言乎、豈不識我有權釋爾、亦有權釘爾乎。</verse>
				<verse number="11">耶穌 應之曰、非自上予爾、爾則無權治我、故付我于爾者罪尤大</verse>
				<verse number="12">自此、 彼拉多 求釋之、惟 猶太 人呼曰、爾釋斯人、非 該撒 友、凡自謂王者言叛 該撒 也。</verse>
				<verse number="13">彼拉多 聞此言、引 耶穌 出、坐於公座、其處名 鋪石 、 希伯來 名 甲巴他 。</verse>
				<verse number="14">時乃踰越節之備日、約日中。 彼拉多 謂 猶太 人曰、視爾王。</verse>
				<verse number="15">眾遂呼曰、去之、去之、釘之十字架。 彼拉多 謂之曰、我將以爾王釘十字架乎。祭司諸長應曰、 該撒 之外我無王也。</verse>
				<verse number="16">遂以 耶穌 付于彼、以釘十字架。○</verse>
				<verse number="17">彼遂取 耶穌 、乃己負十字架出至一處名髑髏所、 希伯來 名曰 各各他 。</verse>
				<verse number="18">在彼釘之十字架、同釘二人、一左一右、 耶穌 在中。</verse>
				<verse number="19">彼拉多 亦書標懸十字架。書曰、 拿撒栗   耶穌 、 猶太 人之王。</verse>
				<verse number="20">猶太 人多讀此標、以 耶穌 釘處近邑、又書用 希伯來 、 羅馬 、 希利尼 文。</verse>
				<verse number="21">故 猶太 祭司諸長謂 彼拉多 曰、勿書 猶太 人之王、惟書、其言、我乃 猶太 人之王。</verse>
				<verse number="22">彼拉多 應曰、既書所書已矣。○</verse>
				<verse number="23">士卒既釘 耶穌 於十字架、取其衣四分之、卒各得一、又取其裏衣、上下渾織而無縫、</verse>
				<verse number="24">卒故相語曰、勿裂之、鬮觀誰得、以盈滿經所云、共分我衣、鬮我裏服。是事也士卒行之。</verse>
				<verse number="25">立 耶穌 十字架之旁、有其母、與母之姊妹、及 基流巴 妻 馬利亞 、並 麥大拉   馬利亞 。</verse>
				<verse number="26">耶穌 見母與所愛之門徒立於旁、乃謂母曰、婦歟、視爾子。</verse>
				<verse number="27">又謂門徒曰、視爾母。自是、門徒接之歸於己家。○</verse>
				<verse number="28">此後 耶穌 識諸事方成、以畢經言、乃曰、我渴。</verse>
				<verse number="29">在彼有器盛醋、人以醋潰海絨束牛膝竿遞其口。</verse>
				<verse number="30">耶穌 已受醋曰、成矣。俯首歸其神。○</verse>
				<verse number="31">時乃備節日、 猶太 人、以免於安息留屍在十字架、蓋此安息之日大也、遂請 彼拉多 令折其脛而去之。</verse>
				<verse number="32">士卒遂至、以同釘者一一折脛、</verse>
				<verse number="33">及 耶穌 、見其已死、不折其脛。</verse>
				<verse number="34">惟一卒以戈刺其脅、而血與水即出。</verse>
				<verse number="35">茲曾見者為證、其證也真、自識言實、俾爾亦信也。</verse>
				<verse number="36">蓋此事成、以盈滿經言、其骨無將折。</verse>
				<verse number="37">他經又云、眾將視其所刺者。○</verse>
				<verse number="38">此後有 亞利馬太 之 約燮 、 耶穌 門徒也、因懼 猶太 人而隱耳。請 拉彼多 俾取 耶穌 屍。 彼拉多 許之。遂來取其屍。</verse>
				<verse number="39">又有 尼哥底母 、初當夜就 耶穌 者、攜沒藥和沉香約百斤、亦至。</verse>
				<verse number="40">二人拾 耶穌 屍、以枲布加香藥束之、循 猶太 人葬規也。</verse>
				<verse number="41">釘十字架處有園、中有新墓、從無葬者。</verse>
				<verse number="42">因是 猶太 人備節日、遂葬 耶穌 於彼、蓋其墓近故也。○</verse>
			</chapter>
			<chapter number="20">
				<verse number="1">安息首朝尚暗、 麥大拉   馬利亞 至墓、見石移而離墓。</verse>
				<verse number="2">遂趨就 西門彼得 、及他門徒、即 耶穌 所好者、謂之曰、人取主出墓、不識置何處。</verse>
				<verse number="3">彼得 與他門徒遂出而往向墓。</verse>
				<verse number="4">二人同趨、他門徒先 彼得 而至、</verse>
				<verse number="5">俯視墓內、見枲布在焉、但未入墓。</verse>
				<verse number="6">西門彼得 隨至、入墓觀枲布在、</verse>
				<verse number="7">而裹首巾不與枲布同在、乃別摺一處。</verse>
				<verse number="8">他門徒、先至墓者、遂亦入、且見而信。</verse>
				<verse number="9">蓋眾未識經所載云、其必自諸死復起。</verse>
				<verse number="10">於是、二門徒復往歸己家。○</verse>
				<verse number="11">惟 馬利亞 立於墓外哭、哭時俯視墓內、</verse>
				<verse number="12">觀白衣使者二、坐於 耶穌 屍曩置處、一在首、一在足。</verse>
				<verse number="13">謂 馬利亞 曰、婦何哭。謂之曰、人取我主去、不識置於何處。</verse>
				<verse number="14">言此、乃轉身向後、觀 耶穌 立、不識其為 耶穌 。</verse>
				<verse number="15">耶穌 謂之曰、婦何哭、爾求誰。 馬利亞 意其為司園、謂之曰、主、若舁之去、請告我、置於何處、我將取之。</verse>
				<verse number="16">耶穌 謂之曰、 馬利亞 。轉身、以 希伯來 音謂之曰、拉波尼。即夫子也。</verse>
				<verse number="17">耶穌 謂之曰、勿捫我、以我未上于父。惟往語我兄弟云、我上我父爾父、亦我上帝爾上帝。</verse>
				<verse number="18">麥大拉   馬利亞 來告門徒曰、我已見主。又以 耶穌 語己諸事告之。○</verse>
				<verse number="19">是日即安息之首日、既暮、門徒所在、因懼 猶太 人、其門遂閉、 耶穌 至而立於中、謂之曰、和歸爾眾。</verse>
				<verse number="20">言此、以手與脅示之。門徒見主則喜。</verse>
				<verse number="21">耶穌 遂復語之曰、和歸爾眾、我遣爾如父遣我。</verse>
				<verse number="22">言此、噓於眾、曰、受聖神。</verse>
				<verse number="23">爾赦何人之罪、則赦矣、存何人之罪、則存矣。○</verse>
				<verse number="24">有 多馬 稱 低土馬 、十二者之一、 耶穌 至時不同在、</verse>
				<verse number="25">他門徒遂告之曰、我已見主。惟 多馬 語之曰、若不見其手中釘迹、指探釘迹、手探其脅、我決不信。○</verse>
				<verse number="26">越八日、門徒復集於內、 多馬 與焉、門已閉、 耶穌 至而立於中、曰、和歸爾眾。</verse>
				<verse number="27">遂謂 多馬 曰、伸爾指、視我手、伸爾手、探我脅、勿疑乃信。</verse>
				<verse number="28">多馬 應而語之曰、我主哉、我上帝哉。</verse>
				<verse number="29">耶穌 謂之曰、爾見我、故信也。福矣、未見而信者。○</verse>
				<verse number="30">耶穌 於門徒前、又多行諸兆、此書未錄、</verse>
				<verse number="31">第錄此、俾爾信 耶穌 為 基督 、上帝子、且信俾爾於其名有生。○</verse>
			</chapter>
			<chapter number="21">
				<verse number="1">厥後、 耶穌 在 底庇里亞 海、復顯于門徒、其顯如左。</verse>
				<verse number="2">西門彼得 、 多馬 稱 低土馬 、 加利利 迦拿 人 拿坦業 、 西庇大 二子、又有二門徒、同在。</verse>
				<verse number="3">西門彼得 謂眾曰、我往漁。眾謂之曰、我亦偕來。遂出而登舟、是夜無所獲。</verse>
				<verse number="4">日方旦、 耶穌 立於岸、但門徒不識其為 耶穌 。</verse>
				<verse number="5">耶穌 遂謂之曰、小子有肴乎。應之曰無。</verse>
				<verse number="6">語之曰、施網舟右則得。遂施、而不克舉之、魚多故也。</verse>
				<verse number="7">耶穌 所愛門徒遂謂 彼得 曰、是主也。 西門彼得 一聞是主、因裸、束以外衣而下海。</verse>
				<verse number="8">其餘、以離岸不遠、約二十丈、駕小舟而曳魚網。</verse>
				<verse number="9">離舟登岸、見有岸火、其上有魚、又有餅。</verse>
				<verse number="10">耶穌 謂之曰、取若頃所獲之魚至。</verse>
				<verse number="11">西門彼得 往曳網上岸、滿載大魚百五十三、魚雖多而網不裂也。</verse>
				<verse number="12">耶穌 謂之曰、來食。門徒無敢問、爾為誰、蓋識其為主也。</verse>
				<verse number="13">耶穌 至取餅、予眾、魚亦如之。</verse>
				<verse number="14">耶穌 自諸死而起後、顯於門徒、此其三也。○</verse>
				<verse number="15">食畢、 耶穌 謂 西門彼得 曰、 約晏 子 西門 、爾愛我愈於斯眾乎。對曰、主然、爾識我好爾矣。 耶穌 謂之曰、飼我羔。</verse>
				<verse number="16">再謂之曰、 約晏 子 西門 、爾愛我乎。對曰、主然、爾識我好爾矣。謂之曰、牧我羊。</verse>
				<verse number="17">三謂之曰、 約晏 子 西門 爾好我乎。 彼得 、因 耶穌 三語之曰、爾好我、遂憂。語 耶穌 曰、主、爾無不識、爾知我好爾矣。 耶穌 謂之曰、飼我羊子。</verse>
				<verse number="18">我誠誠告爾、爾幼時、自束帶、隨願而往、及老時、爾將伸手見束於人、攜至不願往之處。</verse>
				<verse number="19">耶穌 言此、乃兆示 彼得 將如何而死、以榮上帝也。既言此、則謂之曰、從我。</verse>
				<verse number="20">彼得 轉身見 耶穌 所愛之門徒從、即晚餐時、向 耶穌 胸曰、主、付爾者誰也。</verse>
				<verse number="21">彼得 見之、遂謂 耶穌 曰、主、斯人如何。</verse>
				<verse number="22">耶穌 謂之曰、我若願彼待我來、於爾何與、爾其從我。</verse>
				<verse number="23">於是、此言遍播諸兄弟中、謂斯門徒不死、然 耶穌 非言其不死、惟言我若願其待我來、於爾何與耳。○</verse>
				<verse number="24">證諸此而書之者即此門徒、且我儕識其證實也。○</verse>
				<verse number="25">夫 耶穌 所行、更有多焉者、若一一書之、我意所錄之書、世不勝載矣。○</verse>
			</chapter>
		</book>
		<book number="44">
			<chapter number="1">
				<verse number="1">提阿非羅 乎、我曾作前書、論凡 耶穌 始行始教者、</verse>
				<verse number="2">至其接升之日、乃由聖神而命所選之使徒之後。</verse>
				<verse number="3">於受害後、亦以多據顯其生、四旬閒于之見、且言上帝國之事。</verse>
				<verse number="4">同集、敕之曰、勿離 耶路撒冷 、乃待父所許、即爾曾聞於我者、</verse>
				<verse number="5">蓋 約翰 乃蘸以水、惟不日爾將受蘸於聖神也。○</verse>
				<verse number="6">眾集、問 耶穌 曰、主、爾於此時以國復 以色列 乎。</verse>
				<verse number="7">語之曰、父於己權中、所定之時日、非爾所可知也。</verse>
				<verse number="8">惟聖神臨爾、則將受能、且為我證於 耶路撒冷 、徧 猶太   三馬利亞 、以至地極。</verse>
				<verse number="9">言畢、眾觀時、 耶穌 見舉、有雲接之、而不見。</verse>
				<verse number="10">上往時、眾注視乎天、乃見有衣白者二人旁立、</verse>
				<verse number="11">亦曰、 加利利 人乎、胡為立而視乎天也、此 耶穌 別爾見升於天、爾觀之如是升天、亦將如是而來矣。○</verse>
				<verse number="12">使徒自山名 橄欖 者、歸 耶路撒冷 、此山距 耶路撒冷 僅一安息日之程。</verse>
				<verse number="13">入邑、則登所居之樓、有若 彼得 、 約翰 、 雅佮 、 安得寥 、 腓立 、 多馬 、 巴多羅買 、 馬太 、 亞勒腓 子 雅佮 、 西門 稱 憤烈 、 雅佮 子 猶大 。</verse>
				<verse number="14">彼眾偕數婦、及 耶穌 母 馬利亞 、與 耶穌 兄弟、一心恆務祈禱。○</verse>
				<verse number="15">時、群集之兄弟約百有二十、 彼得 立於中、曰、○</verse>
				<verse number="16">兄弟乎、聖神由 大衛 口預言相執 耶穌 之 猶大 、其經當盈滿也。</verse>
				<verse number="17">蓋彼嘗與吾儕同列、且於此役亦受其分也。</verse>
				<verse number="18">今斯人以其不義之值購田、身仆中裂、其腸突流。</verse>
				<verse number="19">乃為 耶路撒冷 居民所皆知、故方言稱其田日 亞革大馬 、即血田也。</verse>
				<verse number="20">蓋詩篇載云、其室俾墟、毋令人居、又云、其督之職他人任之。</verse>
				<verse number="21">是以自 約翰 施蘸始、至 耶穌 別我見升之日、當主 耶穌 出入我中之時、常偕我者之中、須得一人、與吾儕同證其復起也。</verse>
				<verse number="22"></verse>
				<verse number="23">於是、舉二人、一 約變 稱 巴撒巴 、又名 猶士都 、一 馬提亞 。</verse>
				<verse number="24">乃祈禱曰、知眾心之主歟、示爾所選於斯二者之一、</verse>
				<verse number="25">得分於此役、及使徒之職、為 猶大 所失者、俾得歸己所矣。</verse>
				<verse number="26">遂探鬮、得 馬提亞 、乃列於十一使徒云。○</verse>
			</chapter>
			<chapter number="2">
				<verse number="1">五旬節既至、眾皆集一處。</verse>
				<verse number="2">忽然有聲自天、如猛風之蕩然、充所坐全室。</verse>
				<verse number="3">且見於眾有岐舌如火、止各人之上。</verse>
				<verse number="4">眾滿於聖神、始言諸異舌、如神所予以言者。○</verse>
				<verse number="5">時、有恭敬之 猶太 人、來自天下諸邦者、寓 耶路撒冷 。</verse>
				<verse number="6">一聞斯聲、群集紛亂、因各人聞有言已之方言也。</verse>
				<verse number="7">遂皆駭異而奇曰、視哉、言者非皆 加利利 人乎。</verse>
				<verse number="8">何我儕得聞各所生之方言耶。</verse>
				<verse number="9">我 巴提亞 人、 米太 人、 以藍 人、居 米所波大米 、 猶太 、 迦巴多家 、 本都 、 亞細亞 、</verse>
				<verse number="10">弗呂家 、 旁非利亞 、 挨及 、近 古利柰 之 利培亞 諸方者、自 羅馬 之旅人、或 猶太 、或進其教者、</verse>
				<verse number="11">基利底 人、 亞喇伯 人、咸聞之、以我之方言、論上帝之大事焉。</verse>
				<verse number="12">遂皆駭異、猶豫、相問曰、斯何意耶。</verse>
				<verse number="13">亦有戲之曰、彼酣於新酒耳。</verse>
				<verse number="14">惟 彼得 與十一者立、揚聲告眾曰、○ 猶太 人與凡寓 耶路撒冷 者、其知之、試聽我言。</verse>
				<verse number="15">蓋時甫已初、爾意此人為醉者非也、</verse>
				<verse number="16">此即由先知 約耳 所言、</verse>
				<verse number="17">上帝曰、於諸末日、我將注我神於凡有形肉者、爾之子女將為先知言、幼者觀象、老者見夢、</verse>
				<verse number="18">當日也、我將注乎我神於我僕婢、彼將為先知言。</verse>
				<verse number="19">我將示異跡於上天、諸兆於下地、若血、若火、若煙霧、</verse>
				<verse number="20">日將變幽暗、月變為血、於主大且顯之日未至之先。</verse>
				<verse number="21">且凡籲主名者、將得救也。</verse>
				<verse number="22">以色列 人乎、其聽此言、 拿撒栗 人 耶穌 也、上帝以由彼所行於爾中諸能、異跡、及諸兆、即爾所識者、已表著之於爾。</verse>
				<verse number="23">彼以上帝之定意預知、既被付、爾曹由無法者之手釘而殺之。</verse>
				<verse number="24">上帝釋其死之苦、而起之、以其不能繫於死也。</verse>
				<verse number="25">蓋 大衛 指之曰、我觀主常在我前、彼在我右使不移、</verse>
				<verse number="26">我心遂歡欣而舌樂、肉亦將幕於望、</verse>
				<verse number="27">因爾將不遺我魂於陰府、爾將不俾爾聖者見腐、</verse>
				<verse number="28">嘗以生路示我照然、將使我樂滿於爾前。</verse>
				<verse number="29">兄弟乎、我可得以先祖 大衛 侃然語爾、彼死且葬、其塚偕我留至今日。</verse>
				<verse number="30">故彼為先知、而識上帝曾誓許之、將由其裔中、立一人坐其座、</verse>
				<verse number="31">既預見此、而言 基督 之復起、謂彼不遺於陰府、其肉亦不見腐。</verse>
				<verse number="32">此 耶穌 為上帝所起、我儕乃其證。</verse>
				<verse number="33">故以上帝之右手而舉、又受父所許之聖神、遂已注茲、爾所見所聞者也。</verse>
				<verse number="34">蓋 大衛 未升諸天、惟自言曰、主謂我主云、爾坐我右、</verse>
				<verse number="35">待我置爾敵為爾足凳。</verse>
				<verse number="36">故 以色列 全室、其確知、爾所釘之 耶穌 、為上帝所使、為主為 基督 者也。○</verse>
				<verse number="37">眾聞斯言、心中見刺、謂 彼得 及餘使徒曰、兄弟、我將何為。</verse>
				<verse number="38">彼得 謂之曰、爾曹各人悔志、於 耶穌   基督 之名受蘸、致爾罪得赦、且將受聖神之賜也。</verse>
				<verse number="39">蓋所許者歸爾、與爾子孫、及諸遠人、凡主我上帝將召者。</verse>
				<verse number="40">復以多言證而勸之、曰、爾其自救、脫此邪曲之世也。</verse>
				<verse number="41">欣然納其道者受蘸、是日約增三千魂。</verse>
				<verse number="42">恆務使徒、教訓共與、擘餅祈禱也。○</verse>
				<verse number="43">眾魂皆懼、使徒多行異跡諸兆。</verse>
				<verse number="44">凡信者會同、諸物相通、</verse>
				<verse number="45">鬻其產業、依各人所需、與眾分之。</verse>
				<verse number="46">日日一心、恆務在殿、依家擘餅、以歡樂丹心而食、</verse>
				<verse number="47">讚美上帝、得眾民之悅。主以得救者日增之。○</verse>
			</chapter>
			<chapter number="3">
				<verse number="1">申初、祈禱時、 彼得   約翰 陞殿。</verse>
				<verse number="2">有舁胎跛者、日置於殿門名 美 者、以求濟於入殿之眾、</verse>
				<verse number="3">見 彼得   約翰 將入殿、乃請取濟。</verse>
				<verse number="4">彼得 同 約翰 注視之曰、觀我。</verse>
				<verse number="5">遂留意於二人、冀有所受也。</verse>
				<verse number="6">彼得 曰、金銀吾無有、惟所有者予爾於 拿撒栗   耶穌   基督 之名、爾行。</verse>
				<verse number="7">遂執其右手起之、其足與踝即健。</verse>
				<verse number="8">乃踊起、立而行、同二人入殿、且行且踊、而讚上帝。</verse>
				<verse number="9">眾民見其行、而讚上帝、</verse>
				<verse number="10">真知其為素坐殿之 美 門求濟者、滿驚異而奇其所遇。○</verse>
				<verse number="11">其人持 彼得   約翰 時、眾民趨就之、於廊、名 鎖羅門 者、驚訝焉。</verse>
				<verse number="12">彼得 見之、則應民曰、○ 以色列 人乎。何奇此、何注視我儕、若我以己之能或虔、使之行乎。</verse>
				<verse number="13">夫 押拉函 、 以塞 、 雅佮 之上帝、我列祖之上帝、已榮其僕 耶穌 、即爾所付、且於 彼拉多 之前、當其擬釋之之時、爾又非之者也。</verse>
				<verse number="14">爾嘗非聖且義者、求以殺人者賜爾、</verse>
				<verse number="15">爾殺維生之君、 即上帝自諸死而起者、我儕為之證。</verse>
				<verse number="16">因信於其名、其名已使斯人健、乃爾所見所識也。即信之由彼者、曾予斯人完全在爾眾前。</verse>
				<verse number="17">兄弟乎、我且識爾行之、乃依無知、爾之有司亦然。</verse>
				<verse number="18">惟上帝、由眾先知之口、所預示其 基督 將受諸事、於是盈滿之。</verse>
				<verse number="19">故爾其悔志、轉改、致爾罪得抹、使蘇魂諸期、自主前而來。</verse>
				<verse number="20">致主遣為爾預立之 基督 即 耶穌 、</verse>
				<verse number="21">天所當受、以待萬有復振諸時、即上帝自世初、由其聖先知之口、所言者也。</verse>
				<verse number="22">摩西 固曰、主、上帝、將自爾兄弟中、為爾挺起先知若我、依彼凡所將語爾者、爾將聽之。</verse>
				<verse number="23">凡魂不聽此先知者、將盡滅乎民中。</verse>
				<verse number="24">且諸先知自 三母耳 以來、凡有言者、皆嘗宣此日也。</verse>
				<verse number="25">爾為先知之子孫、承上帝與爾列祖所立之約、謂 押拉函 曰、天下諸族、將於爾裔而見祝。</verse>
				<verse number="26">上帝既梃起其僕、先遣之就而祝爾、在轉爾各人、離爾諸惡。○</verse>
			</chapter>
			<chapter number="4">
				<verse number="1">使徒于民言時、諸祭司與殿司、及 撒都該 人、突至、</verse>
				<verse number="2">甚傷其教民、且於 耶穌 宣揚自諸死之復起。</verse>
				<verse number="3">遂措手而囚之以待旦、日暮故也。</verse>
				<verse number="4">然聽道者多信、約男數至五千焉。○</verse>
				<verse number="5">明日、有司長老士子集於 耶路撒冷 、</verse>
				<verse number="6">大祭司 亞那 、同 該亞法   約翰 、 亞力山杜 與凡大祭司之族咸在。</verse>
				<verse number="7">置使徒於中、問曰、爾於何能或於何名行斯乎。</verse>
				<verse number="8">彼得 滿於聖神、語之曰、民之有司與長老乎、</verse>
				<verse number="9">今日、我儕、若因行于病人之善事、見訊、斯人於何者得救、</verse>
				<verse number="10">則爾眾與 以色列 全民其知之、在於爾所釘十字架、上帝自諸死起之之 拿撒栗   耶穌   基督 名、即在彼、斯人得全、立於爾前。</verse>
				<verse number="11">是乃爾工師所忽之石、已成屋隅首石也。</verse>
				<verse number="12">且無有於他人濟救、蓋普天下、於人閒、未予有他名、為我儕當在之而得救者也。○</verse>
				<verse number="13">眾見 彼得   約翰 侃然、且覺其為無學下民、故奇之、又真知其曾同 耶穌 也。</verse>
				<verse number="14">亦見得醫者同立、則無所辯駁。</verse>
				<verse number="15">乃命之出公會、相議、</verse>
				<verse number="16">曰、何以處此二人、蓋由彼行有易知之兆、事彰於凡 耶路撒冷 居民、我儕不能非之。</verse>
				<verse number="17">惟免廣播於民中、我且恐嚇之、勿復於斯名語人。</verse>
				<verse number="18">遂召二人、敕之、概勿於 耶穌 之名、是言是教。</verse>
				<verse number="19">彼得   約翰 應語之曰、聽爾過於聽上帝、在上帝前為義、爾其擬之、</verse>
				<verse number="20">蓋我儕所見所聞者不能不言也。</verse>
				<verse number="21">有司既復恐嚇、則釋之、以民故、無由刑之、蓋人皆因所為、而榮上帝也。</verse>
				<verse number="22">蓋蒙治醫之兆者、其年四十有餘矣。○</verse>
				<verse number="23">使徒既釋、乃就己友、以祭司諸長、及長老所言悉告之。</verse>
				<verse number="24">諸友聞之、同心揚聲于上帝曰、主宰乎、爾造天、地、海、及其中萬物者、</verse>
				<verse number="25">曾由聖神、以爾僕吾父 大衛 口、云、胡為列邦號怒、諸族懷以虛務、</verse>
				<verse number="26">地之君王立、有司連與集、以逆主及所膏傅、</verse>
				<verse number="27">蓋 希律 、 本丟彼拉多 、及列邦人、與 以色列 民、真已集於斯邑、以攻爾所膏之聖僕 耶穌 、</verse>
				<verse number="28">而行爾手爾意所預定俾成之事。</verse>
				<verse number="29">今也、主其鑒彼眾之恐嚇、且予爾諸僕侃然、而言爾道。</verse>
				<verse number="30">隨時伸爾手施醫、俾諸兆與異跡、由爾聖僕 耶穌 之名而成也。</verse>
				<verse number="31">禱畢、會集之所震動、眾滿聖神、侃然言上帝之道。○</verse>
				<verse number="32">信者之眾、一心一魂、無言所有為己者、乃物皆相通。</verse>
				<verse number="33">使徒以大能證主 耶穌 之復起、而大恩臨於眾焉。</verse>
				<verse number="34">中無乏者、蓋有田有屋者賣之、挈其所鬻之價、</verse>
				<verse number="35">置使徒足前、依各所需者分之。○</verse>
				<verse number="36">約燮 者、使徒稱為 巴拿巴 、譯即勸慰子、乃 利未 人、原籍 古比路 、</verse>
				<verse number="37">有田、賣之、挈其所得、置使徒足前也。○</verse>
			</chapter>
			<chapter number="5">
				<verse number="1">惟有人名 亞拿尼亞 、與妻 撒非剌 、賣產、</verse>
				<verse number="2">以價分私藏、挈分置使徒足前、妻同知之。</verse>
				<verse number="3">彼得 曰、 亞拿尼亞 、胡為 撒但 滿爾心、以謊乎聖神、以田價私藏耶。</verse>
				<verse number="4">田未售、非爾田乎、既鬻非在爾權乎。爾心何為懷此事哉。爾非謊諸人乃上帝耳。</verse>
				<verse number="5">亞拿尼亞 聞此言、仆而魂逝、聞者皆大懼。</verse>
				<verse number="6">諸少者遂起殮之、舁之出而葬焉。○</verse>
				<verse number="7">逾時有半、其妻、不知所遇而入。</verse>
				<verse number="8">彼得 應之曰、告我、爾售田之值止此乎曰、然、止此耳。</verse>
				<verse number="9">彼得 謂之曰、爾何契合、試主之神耶視哉、葬爾夫者足已及門、彼將舁爾出矣。</verse>
				<verse number="10">婦立仆於其足前、而魂逝。少者入、見其已死、舁之出、葬於夫側。</verse>
				<verse number="11">全會及凡聞此者、或大懼。○</verse>
				<verse number="12">由使徒之手、有多兆與異跡行於民閒。眾皆一心在 鎖羅門 之廊。</verse>
				<verse number="13">餘無敢附之。然民大稱之。</verse>
				<verse number="14">信者更加歸主、男女俱眾、</verse>
				<verse number="15">致有舁病者、出於衢、置之床榻、冀 彼得 過、庶其影或有蔭之。</verse>
				<verse number="16">眾又攜病者、及不潔神所難者、自 耶路撒冷 之環邑而集、皆得醫也。○</verse>
				<verse number="17">惟大祭司興、及同之之 撒都該 黨者、皆滿憤恨、</verse>
				<verse number="18">措手使徒、置之公獄。</verse>
				<verse number="19">主之使者、夜開獄門、攜之出、</verse>
				<verse number="20">曰、往、立於殿、以斯維生諸言、悉言於民、</verse>
				<verse number="21">使徒既聞此、時約味爽、入殿教誨。大祭司與同之者至、召集公會、及 以色列 諸族長、遣人往獄、引使徒至、</verse>
				<verse number="22">諸隸至、不見之在獄、反告曰、</verse>
				<verse number="23">我儕見獄禁閉、悉固、守者立於諸門、既開、內不見人。</verse>
				<verse number="24">殿司及祭司諸長、聞此言、猶豫甚、不知其將若何。</verse>
				<verse number="25">或來告日、視哉、爾置諸獄者、在殿、立而教民矣。</verse>
				<verse number="26">殿司與諸隸往引之、但以懼民、不用強、恐被石擊也。</verse>
				<verse number="27">引至、置之公會。大祭司問之、曰、</verse>
				<verse number="28">我儕嚴敕爾曹、勿於此名教誨、爾乃以爾教、布滿 耶路撒冷 、欲以此人之血歸我儕也。</verse>
				<verse number="29">彼得 與諸使徒應曰、我儕當聽從上帝過於人也。</verse>
				<verse number="30">爾所懸木而殺之 耶穌 、我列祖之上帝已起之。</verse>
				<verse number="31">且以其右手舉之為君為救者、以悔志、與罪赦、予 以色列 也。</verse>
				<verse number="32">我儕為此事之證、上帝所予諸聽從之者之聖神亦為證。○</verse>
				<verse number="33">眾聞之、心坼、欲殺之。</verse>
				<verse number="34">惟有 法利賽 人、名 迦馬列 、為教法師、民所尊者、立於公會、令其人暫退。</verse>
				<verse number="35">語眾曰、 以色列 人乎、爾其自慎、何以處此數人。</verse>
				<verse number="36">蓋先此、有 丟大 起、自曰某、附之者約四百人、彼見殺、聽從者皆離、歸於烏有。</verse>
				<verse number="37">厥後、登籍時、有 加利利   猶大 起、誘民從之、彼亦亡、聽從者盡散。</verse>
				<verse number="38">今我謂爾、其離此人、姑容之、蓋此意、此行、若自人、則將被毀。</verse>
				<verse number="39">若自上帝、則爾不能毀之、恐爾或亦與上帝競也。</verse>
				<verse number="40">眾從之、召使徒至、撲之、敕勿於 耶穌 之名為言、遂釋之。</verse>
				<verse number="41">使徒離公會前、而喜得視之堪為斯名受辱也。</verse>
				<verse number="42">每日在殿、又依家、不息教誨、嘉宣 耶穌 即 基督 云。○</verse>
			</chapter>
			<chapter number="6">
				<verse number="1">當時、門徒增多、有操 希利尼 音者、囁議 希伯來 人、以在日役、而忽其嫠也。</verse>
				<verse number="2">十二者召眾門徒就之、曰、我儕離上帝道、而几筵是役、非所悅。</verse>
				<verse number="3">兄弟乎、是故、於爾中、擇有歷證、滿以神與智者、七人、俾我儕立之以司此事。</verse>
				<verse number="4">我將恆務祈禱役事夫道。</verse>
				<verse number="5">眾悅其言、遂選 士底反 、其人乃滿於信及聖神者、又選 腓立 、 伯羅哥羅 、 尼迦挪 、 底門 、 巴米拿 、並進 猶太 教之 安提阿 人 尼哥拉 。</verse>
				<verse number="6">置之使徒前、乃祈禱、手按於其上。○</verse>
				<verse number="7">上帝之道益長、門徒之數極盛在 耶路撒冷 、祭司承順於信者亦眾多。○</verse>
				<verse number="8">士底反 滿以恩與能、行大異跡諸兆於民間。</verse>
				<verse number="9">時、有稱 利百地哪 會堂、及 古利柰 、 亞力山太 、 基利家 、 亞西亞 之會堂者、數人起與 士底反 辯論</verse>
				<verse number="10">而 士底反 所言、以智與神、眾不克禦、</verse>
				<verse number="11">則賄人言曰、我曾聞其言讟 摩西 及上帝之言。</verse>
				<verse number="12">遂竦動眾民、與長老、士子、突至而執之、曳至公會、</verse>
				<verse number="13">設偽證者、曰、此人言悖逆此聖所及律法之言、不已。</verse>
				<verse number="14">蓋我曾聞之言此 拿撒栗 之 耶穌 、將毀此所、且易 摩西 所授于我之規也。</verse>
				<verse number="15">於是、坐公會中者皆注視 士底反 、見其容若使者之容焉。○</verse>
			</chapter>
			<chapter number="7">
				<verse number="1">大祭司曰、斯事然乎。</verse>
				<verse number="2">士底反 曰、○諸父兄弟聽之。我祖 押拉函 在 米所波大米 、未居 伽蘭 時、榮光之上帝見於彼、</verse>
				<verse number="3">謂之曰、出爾地、離爾族、來我將示爾之地。</verse>
				<verse number="4">彼遂出 伽   里底 之地、而居 伽蘭 、其父死後、上帝徙之自彼至此地、即爾今所居者、</verse>
				<verse number="5">然在此無業予之、即置足之地亦無有焉、惟時、彼尚無子、上帝許將以此地予之為業、且及其裔。</verse>
				<verse number="6">上帝又謂其裔將旅於異地、人將奴而虐待之四百年。</verse>
				<verse number="7">上帝又曰、有邦奴之者、我將鞫之、厥後彼將出、而事我於此所</verse>
				<verse number="8">乃予以割禮之約。於是、生 以塞 、八日、行割禮、 以塞 生 雅佮 、 雅佮 生十二族之祖</verse>
				<verse number="9">族祖憤嫉 約燮 、焦之 挨及 、而上帝偕之、</verse>
				<verse number="10">拯出諸難、予之恩寵智慧於 挨及 王 法老 前、 法老 立之為 挨及 兼宗室之宰。</verse>
				<verse number="11">值 挨及   迦難 遍地饑、難甚、我祖絕糧。</verse>
				<verse number="12">雅佮 聞 挨及 有穀、先遣我祖。</verse>
				<verse number="13">及再而 約燮 被兄弟認識、 約燮 之族得顯於 法老 。</verse>
				<verse number="14">約燮 遂遣迎父 雅佮 與全族、七十五魂、來。</verse>
				<verse number="15">雅佮 遂下 挨及 與我列祖、俱終於彼焉。</verse>
				<verse number="16">乃遷之 敘劍 、葬於 押拉函 以銀價買於 哈抹 子孫、在 敘劍 之塚。</verse>
				<verse number="17">迨上帝賜 押拉函 之許期已近、民乃滋生蕃衍於 挨及 。</verse>
				<verse number="18">至新王、不識 約燮 者、起。</verse>
				<verse number="19">斯陰謀我族、虐待我祖、命棄其孩、致生不保。</verse>
				<verse number="20">時 摩西 生、上帝視為秀、育於父家三月</verse>
				<verse number="21">被棄時、 法老 女捨之、育為己子。</verse>
				<verse number="22">摩西 盡學 挨及 人之智、有言行之能</verse>
				<verse number="23">行年四十、注心以省視其兄弟 以色列 眾子。</verse>
				<verse number="24">見一人受不義、則護之、為屈抑者伸冤、而擊 挨及 人。</verse>
				<verse number="25">意其兄弟既悟、上帝將以其手救之、而兄弟不悟也。</verse>
				<verse number="26">次日、見於兄弟方競、將使之復和、曰、人乎、爾乃兄弟、何相非義耶。</verse>
				<verse number="27">惟不義待鄰者拒之、曰、誰立爾為有司、刑官、以治我乎。</verse>
				<verse number="28">爾願殺我、如昨日殺 挨及 人乎。</verse>
				<verse number="29">摩西 因此言而逃、旅於 米田 之地、在彼生二子焉</verse>
				<verse number="30">逾四十年、有使者於 西乃 山之野、棘叢火炎中、見於 摩西 。</verse>
				<verse number="31">摩西 奇所見。就近而諦思、則有主之聲曰、</verse>
				<verse number="32">我乃爾列祖之上帝、 押拉函 、 以塞 、 雅佮 、之上帝也。 摩西 戰慄不敢諦思</verse>
				<verse number="33">主語之曰、解爾足之履、蓋爾所立者聖地也。</verse>
				<verse number="34">我察見我民、在 挨及 之苦、且聞其慨歎、而降臨以拯之。今來、我將遣爾入 挨及 也</verse>
				<verse number="35">夫此 摩西 即彼所拒云、誰立爾為有司、刑官者。乃上帝、以棘叢中所見使者之手、遣之為有司、為贖者。</verse>
				<verse number="36">率民出、嘗行異跡、諸兆、於 挨及 、 紅海 、及曠野、四十年。</verse>
				<verse number="37">此 摩西 也、即語 以色列 眾子曰、上帝將於爾兄弟中、挺生先知若我者也</verse>
				<verse number="38">此人嘗於會中、在曠野、偕在 西乃 山語之之使者、及偕我之列祖、且受維生之詔、以授我儕。</verse>
				<verse number="39">我列祖不願順、乃拒之、中心反 挨及 、</verse>
				<verse number="40">語 亞倫 曰、為我造諸帝、以前導我、蓋此率我儕出 挨及 之 摩西 、不知其何若也。</verse>
				<verse number="41">民乃於是日造犢、且獻祭於偶像、樂己手之工。</verse>
				<verse number="42">於是上帝轉付之奉事天群、如先知所載云、 以色列 室乎、爾豈以犧牲、祭物、獻我於曠野、四十年乎。</verse>
				<verse number="43">爾拾 摩落 之幕、 理番 帝之星、爾所造以拜者之模、我將徙爾於 巴比倫 外矣。</verse>
				<verse number="44">我列祖在曠野、有為證之幕、如語 摩西 者所命云、依所見之模而造之。</verse>
				<verse number="45">我列祖承此幕、偕 約書亞 、攜入於列邦之業、當上帝在吾祖前逐彼之時、越至 大衛 之日。</verse>
				<verse number="46">彼獲恩於上帝前、求為 雅佮 之上帝得一幕所。</verse>
				<verse number="47">惟 鎖羅門 為之建室。</verse>
				<verse number="48">然至上者不居手造之室、如先知所云、</verse>
				<verse number="49">主曰、天乃我之座、地乃我足凳、爾將為我建何室、我安息在何地乎。</verse>
				<verse number="50">凡此物非我手造乎。</verse>
				<verse number="51">爾強項、及未受心與耳之割禮者、恆逆聖神、爾祖所為、爾亦為之。</verse>
				<verse number="52">先知中、非爾祖窘逐者、誰乎、彼且殺預言義者將至之人、及今也、義者為爾曾賣且殺。</verse>
				<verse number="53">爾乃受諸使所掌之律法、而不守之。○</verse>
				<verse number="54">眾聞此言、中心坼然、向之切齒。</verse>
				<verse number="55">惟 士底反 滿於聖神、注視夫天、見上帝之榮、 耶穌 立於上帝右。</verse>
				<verse number="56">曰、我乃觀天開、人子立上帝右。</verse>
				<verse number="57">眾疾呼、掩耳、一心擠之、</verse>
				<verse number="58">逐之出邑、而石擊之。證者置衣於少者名 掃羅 足前。</verse>
				<verse number="59">眾石擊 士底反 、 士底反 籲曰、主 耶穌 、接我神也。</verse>
				<verse number="60">又屈膝大呼曰、主乎、勿以此罪歸之。言畢、而歸寢。</verse>
			</chapter>
			<chapter number="8">
				<verse number="1">掃羅 亦悅其死。○是日也、在 耶路撒冷 之會、大遭窘逐、使徒而外皆遍散於 猶太   三馬利亞 諸地。</verse>
				<verse number="2">有恭敬之人、葬 士底反 、為之大擗。</verse>
				<verse number="3">掃羅 乃殘荒乎會、入諸家曳男女付之獄。○</verse>
				<verse number="4">散處者遂周遊嘉宣乎道。</verse>
				<verse number="5">腓立 下 三馬利亞 邑、以 基督 宣於彼。</verse>
				<verse number="6">眾聞而見其所行諸兆、遂一心專向 腓立 之言。</verse>
				<verse number="7">蓋多人有不潔神、大讙而出、癱者、跛者、亦多得醫。</verse>
				<verse number="8">彼邑中大喜。○</verse>
				<verse number="9">惟有人名 西門 、素於邑為巫、每自誇大、使 三馬利亞 民駭異。</verse>
				<verse number="10">自小至大、眾專向之、僉曰、此人乃所謂上帝之大能也。</verse>
				<verse number="11">其專向之故、因久以巫術使之駭異也。</verse>
				<verse number="12">腓立 以上帝國及 耶穌   基督 名嘉宣之。眾既信、則受蘸焉、有男有女。</verse>
				<verse number="13">西門 己亦信、既受蘸、常偕 腓立 、觀所行諸兆諸大能、而駭異焉。○</verse>
				<verse number="14">使徒在 耶路撒冷 者、聞 三馬利亞 受上帝道、乃遣 彼得   約翰 就之、</verse>
				<verse number="15">既下、為眾祈禱、俾受聖神、</verse>
				<verse number="16">蓋向未有聖神臨之者、第受蘸入主 耶穌 名而已。</verse>
				<verse number="17">於是以手按眾、乃受聖神。○</verse>
				<verse number="18">西門 見由使徒按手、而聖神遂予、以財獻曰、</verse>
				<verse number="19">亦以此權予我、使我手所按者、受聖神。</verse>
				<verse number="20">彼得 語之曰、銀與爾偕亡、以爾意上帝之賜、由財而購也。</verse>
				<verse number="21">爾於此道無分無業、蓋在上帝前、爾心不正也。</verse>
				<verse number="22">故爾其悔志脫爾此惡、祈主庶幾得赦爾心之念。</verse>
				<verse number="23">蓋我見爾尚入在苦楚之膽、不義之繫也。</verse>
				<verse number="24">西門 應曰、爾曹為我祈主、使爾所言、無有及我。○</verse>
				<verse number="25">二人既證而言主道、則反 耶路撒冷 、於 三馬利亞 人多村、宣福音焉。○</verse>
				<verse number="26">主之使者、謂 腓立 曰、起而南適、自 耶路撒冷 下至 加薩 之路、中乃曠野。</verse>
				<verse number="27">遂起而往、乃見有 挨提阿百 人、為有能之宦者、總司 挨提阿百 女王 干大基 之庫者也、已至 耶路撒冷 、崇拜、</verse>
				<verse number="28">返而乘車、讀先知 以賽亞 。</verse>
				<verse number="29">神語 腓立 曰、前附此車。</verse>
				<verse number="30">腓立 趨而就其人、聞其讀先知 以賽亞 、乃曰、爾知所讀者乎。</verse>
				<verse number="31">曰、無人導我、我則安能。遂求 腓立 上而同坐。</verse>
				<verse number="32">所讀經文曰、被人牽、如羊就屠似羔焉、對剪無聲、其如是、未嘗啟口、</verse>
				<verse number="33">居卑時、奪伊公鞫、厥世代、誰將述之。蓋其生、見奪於地。</verse>
				<verse number="34">宦者應 腓立 曰、祈爾、先知言此、何所指、已乎、人乎。</verse>
				<verse number="35">腓立 遂啟口、自此經始、以 耶穌 嘉宣之。</verse>
				<verse number="36">進路至有水處、宦者曰、視有水、我受蘸何阻耶。</verse>
				<verse number="37"></verse>
				<verse number="38">遂命止車、 腓立 與宦者兩人下水、而施蘸焉。</verse>
				<verse number="39">自水而上、主之神忽攝 腓立 去、宦者不復見之、乃欣然就路。</verse>
				<verse number="40">惟 腓立 見於 亞瑣都 、經行諸邑、宣福音、及至 該撒利亞 。○</verse>
			</chapter>
			<chapter number="9">
				<verse number="1">掃羅 盛氣死喝、言殺主之門徒、詣大祭司、</verse>
				<verse number="2">求書達 大馬色 諸會堂、若遇屬主路者、或男或女、則繫而曳至 耶路撒冷 。</verse>
				<verse number="3">行時、近 大馬色 、忽自天有光環照之。</verse>
				<verse number="4">掃羅 仆地、聞聲謂之曰、 掃羅 、 掃羅 、何窘逐我。</verse>
				<verse number="5">曰、主為誰曰、我乃 耶穌 、爾所窘逐者、</verse>
				<verse number="6">但起入邑、有以爾所當行者告爾。</verse>
				<verse number="7">同行之人噤立、聞聲而不見人。</verse>
				<verse number="8">掃羅 自地起、開目、無所見、眾以手引之入 大馬色 。</verse>
				<verse number="9">三日不見、弗食弗飲。○</verse>
				<verse number="10">大馬色 有門徒、名 亞拿尼亞 、主於異象語之曰、 亞拿尼亞 。曰、主視、我也。</verse>
				<verse number="11">主語之曰、起而往至街名 直 者、在 猶大 之屋、訪 大蘇 人、名 掃羅 、蓋彼也祈禱、</verse>
				<verse number="12">又曾見一人名 亞拿尼亞 、入而手按之、使得見。</verse>
				<verse number="13">亞拿尼亞 應曰、主、我聞眾言、此人、在 耶路撒冷 、如何多惡待爾之眾聖、</verse>
				<verse number="14">在此亦有祭司諸長之權、以繫凡籲爾名者。</verse>
				<verse number="15">惟主語之曰、往哉、彼為我選器、載我名於列邦人、及諸王、並 以色列 裔之前、</verse>
				<verse number="16">蓋我將以其當為我名、何多受苦者、示之。</verse>
				<verse number="17">亞拿尼亞 遂往入其屋、手按之、曰、兄弟 掃羅 、主、即爾來時、途中、見於爾之 耶穌 、遣我俾爾得見、得滿於聖神。</verse>
				<verse number="18">目忽有所脫者若鱗、即得見、起而受蘸、</verse>
				<verse number="19">既食乃壯。○即偕諸門徒在 大馬色 數日。</verse>
				<verse number="20">即於諸會堂宣 耶穌 、言其為上帝子。</verse>
				<verse number="21">聞之者皆駭異、曰、此非在 耶路撒冷 、殘賊諸籲斯名者乎、亦為是故來此、欲繫而曳之至祭司諸長也</verse>
				<verse number="22">惟 掃羅 益彌能而駁潰居 大馬色 之 猶太 人、明證斯為 基督 。○</verse>
				<verse number="23">歷日既多、 猶太 人共謀殺之、</verse>
				<verse number="24">但 掃羅 得知其謀。眾亦書夜伺於邑門俾殺之。</verse>
				<verse number="25">惟其門徒夜攜 掃羅 以筐縋之由墻而下。○</verse>
				<verse number="26">既至 耶路撒冷 、嘗試附於門徒、皆懼而不信其為門徒也。</verse>
				<verse number="27">惟 巴拿巴 攜之、引就使徒、以其、於途中、如何見主于之言、又在 大馬色 、於 耶穌 名、如何侃然宣者、備述之。</verse>
				<verse number="28">遂在 耶路撒冷 與門徒出入、</verse>
				<verse number="29">於主名侃然宣、亦與操 希利尼 音之人言而辯論、惟其人圖殺之。</verse>
				<verse number="30">兄弟真知此、乃送之下 該撒利亞 、遣至 大蘇 。○</verse>
				<verse number="31">是以遍 猶太 、 加利利 、 三馬利亞 之會有和、獲建、畏主以行、得聖神慰、而數增廣矣。○</verse>
				<verse number="32">彼得 徧遊乎眾、亦下就居 呂大 之眾聖。</verse>
				<verse number="33">在彼遇一人、名 厓尼雅 、患癱、臥床已八年。</verse>
				<verse number="34">彼得 語之曰、 厓尼雅 、 耶穌   基督 醫爾矣、起治己床。即起。</verse>
				<verse number="35">居 呂大沙崙 者、皆見之而歸主。○</verse>
				<verse number="36">約巴 有女徒、名 大比他 、譯即 多加 、 充以所行善行濟施。</verse>
				<verse number="37">是諸日、病死、洗屍、停於樓。</verse>
				<verse number="38">因 呂大 近 約巴 、諸門徒、聞 彼得 在彼、遣二人祈之來、勿遲。</verse>
				<verse number="39">彼得 起同往。及至、引之登樓、眾嫠哭於 彼得 側、以 多加 、同在時、所作衣服、與之觀。</verse>
				<verse number="40">彼得 乃使眾出、屈膝祈禱、向屍曰、 大比他 、起。女開目、見 彼得 、遂坐起。</verse>
				<verse number="41">彼得 予手而起之、呼眾聖及嫠、以女生立於前。</verse>
				<verse number="42">舉 約巴 皆知之、而信乎主者多。</verse>
				<verse number="43">彼得 在 約巴 日久、與皮工 西門 同居。○</verse>
			</chapter>
			<chapter number="10">
				<verse number="1">該撒利亞 有人名 哥尼流 、為營、稱 以大利 者、之百夫長、</verse>
				<verse number="2">虔人也、與全家畏上帝、多濟於民、常祈上帝。</verse>
				<verse number="3">日約申初、於異象明見上帝使者、入語之曰、 哥尼流 。</verse>
				<verse number="4">哥尼流 注視之、懼曰、主、何事語之曰、爾祈禱、施濟、上升為記於上帝前。</verse>
				<verse number="5">今爾遣人往 約巴 、請 西門 稱 彼得 者、</verse>
				<verse number="6">與皮工 西門 同寓、屋在海濱。</verse>
				<verse number="7">言之之使者退、 哥尼流 呼家僕者二、與常侍之卒中、敬虔一人、</verse>
				<verse number="8">以其事悉述之、遂遣往 約巴 。○</verse>
				<verse number="9">明日行路將近邑、時約午正、 彼得 升屋祈禱。</verse>
				<verse number="10">飢願食、飧方具時、神遊象外、</verse>
				<verse number="11">觀天開、有器下降、若大布、從四角而縋地、</verse>
				<verse number="12">內有各類地上四足之獸、昆蟲、天鳥。</verse>
				<verse number="13">有聲語之曰、 彼得 起、殺而食。</verse>
				<verse number="14">彼得 曰、主、不然、蓋俗物與不潔者、我未嘗食。</verse>
				<verse number="15">聲又語之曰、上帝所潔者爾毋以為俗。</verse>
				<verse number="16">如是者三、器即收上於天。○</verse>
				<verse number="17">當 彼得 內自猶豫甚、疑所見異象、何意、時有 哥尼流 所遣之人、訪至 西門 屋、立於門外、</verse>
				<verse number="18">呼而問、有 西門 稱 彼得 者、寓此否</verse>
				<verse number="19">彼得 尚思異象時、神語之曰、視、有三人尋爾。</verse>
				<verse number="20">但起而下、與之往、勿疑、蓋我遣之也。</verse>
				<verse number="21">彼得 下就其人、曰、視、我即爾所尋者、爾來何為。</verse>
				<verse number="22">曰、百夫長 哥尼流 、義人也、畏上帝、為 猶太 舉邦所證、奉聖使者所示、請爾至其家、及聞爾語言。</verse>
				<verse number="23">彼得 延之入、止宿焉。○明日起而與之往、 約巴 兄弟數人偕行。○</verse>
				<verse number="24">又明日、入 該撒利亞 。 哥尼流 預集親戚密友、希冀之。</verse>
				<verse number="25">彼得 方入時、 哥尼流 迎之、伏其足下、拜焉。</verse>
				<verse number="26">彼得 舉之曰、起、我亦人也。</verse>
				<verse number="27">與語時入、見多人集、</verse>
				<verse number="28">謂之曰、 猶太 人與異邦人、相附相就者、乃違規、爾所知也、然上帝示我、概勿言人為俗或不潔、</verse>
				<verse number="29">所以見請即至、無有違言。故問爾曹、請我何意。</verse>
				<verse number="30">哥尼流 曰、此時之前四日申初、我方祈禱於室、乃見有一人、衣服光然、立於我前、</verse>
				<verse number="31">曰 哥尼流 爾祈禱、已聞、爾施濟、已記於上帝前。</verse>
				<verse number="32">故爾遣至 約巴 請 西門 稱 彼得 者、寓海濱皮工 西門 屋。</verse>
				<verse number="33">故我即遣至爾。爾之來為佳今我咸在上帝前、以悉聽上帝所命爾者。</verse>
				<verse number="34">彼得 啟口曰、○我真獲知上帝不以貌取人矣。</verse>
				<verse number="35">萬邦有畏上帝行義者、為其喜納。</verse>
				<verse number="36">上帝所遣至 以色列 裔之道、嘉宣以和由 耶穌   基督 、彼乃萬有之主也、</verse>
				<verse number="37">斯言爾曹自識之、遍揚於 猶太 、而始於 加利利 、在 約翰 宣蘸之後、</verse>
				<verse number="38">即 拿撒栗 之 耶穌 、上帝如何、以聖神與能膏之、乃周遊行善、悉治魔所挾制者、蓋上帝偕之也。</verse>
				<verse number="39">彼在 猶太 人地及 耶路撒冷 所行、我儕為證、人且懸木殺之。</verse>
				<verse number="40">上帝三日起之、予得顯著、</verse>
				<verse number="41">非於眾民、乃於證者、上帝所預選、即我儕、於其自諸死而起之後、與之同飲食者也。</verse>
				<verse number="42">彼且敕我儕宣傳於民、證斯即上帝所定為生者死者之鞫主。</verse>
				<verse number="43">列先知皆為之證云、凡信之者、將由其名而得罪赦。○</verse>
				<verse number="44">彼得 言此言時、聖神臨諸聽道者。</verse>
				<verse number="45">奉割禮而信之人、偕 彼得 至、因聖神之賜亦注於列邦人、皆駭異。</verse>
				<verse number="46">蓋聞之言諸舌言而大稱上帝。 彼得 遂應曰、</verse>
				<verse number="47">此人既受聖神如我儕然、以水施蘸、孰能禁之。</verse>
				<verse number="48">乃命於 耶穌   基督 名施蘸。於是眾請 彼得 住數日。</verse>
			</chapter>
			<chapter number="11">
				<verse number="1">使徒及兄弟在 猶太 者、聞列邦人亦受上帝道。</verse>
				<verse number="2">及 彼得 上 耶路撒冷 時、奉割禮者與之爭、</verse>
				<verse number="3">曰、爾入就未受割禮之人、而與共食矣。</verse>
				<verse number="4">彼得 乃次第陳其事、曰、</verse>
				<verse number="5">我在 約巴 邑祈禱、神遊象外見異象、有器降、若大布從四角自天縋而下及我。</verse>
				<verse number="6">注目諦思、見地上四足之畜、野獸、昆蟲、天鳥。</verse>
				<verse number="7">亦聞聲謂我曰、 彼得 、起、殺而食</verse>
				<verse number="8">我曰、主、不然、蓋俗物或不潔、未嘗入我口。</verse>
				<verse number="9">復有聲自天應曰、上帝所潔者、爾毋以為俗。</verse>
				<verse number="10">如是者三、而物皆復引上於天。</verse>
				<verse number="11">適值有三人、遣自 該撒利亞 就我者、立於所寓之屋前。</verse>
				<verse number="12">神語我、同往、毋辨別此兄弟六人、亦與我偕入其人之室。</verse>
				<verse number="13">遂告我儕、如何曾見使者、立於其室、言曰、遣至 約巴 請 西門 稱 彼得 、</verse>
				<verse number="14">有爾與全家將藉而得救之言、將以告爾。</verse>
				<verse number="15">我甫言、聖神臨之、如初臨我儕焉。</verse>
				<verse number="16">我遂憶主言曰、 約翰 固以水施蘸、惟爾曹將受蘸於聖神也。</verse>
				<verse number="17">夫上帝以此賜予彼、一如予我儕、在信乎主 耶穌   基督 時、則我何人斯、能阻上帝耶。</verse>
				<verse number="18">眾聞此、默然、乃榮上帝、曰、是上帝亦予列邦人以悔志、俾得生矣。○</verse>
				<verse number="19">因 士底反 遭難、而四散者、周行至於 非尼基 、 古比路 、 安提阿 、但言道於 猶太 人而已。</verse>
				<verse number="20">然其中有 古比路 、 古利柰 數人、至 安提阿 、亦語 希利尼 人、而嘉宣主 耶穌 。</verse>
				<verse number="21">主之手偕之、信而歸主者甚眾。</verse>
				<verse number="22">在 耶路撒冷 之會、耳聞言及是人、遂遣 巴拿巴 往 安提阿 。</verse>
				<verse number="23">既至、見上帝之恩、則喜、勸眾以心志恆居乎主。</verse>
				<verse number="24">蓋 巴拿巴 善人也、滿於聖神又滿信於是、民加乎主者眾多。</verse>
				<verse number="25">巴拿巴 往 大蘇 訪 掃羅 、</verse>
				<verse number="26">遇則攜至 安提阿 。集會中一年之久、所教者眾多、且門徒之稱 基督 人、始在 安提阿 也。○</verse>
				<verse number="27">是諸日、有先知數人、自 耶路撒冷 下 安提阿 。</verse>
				<verse number="28">其一、名 亞伽布 者、立由神而兆言、天下將大饑 基勞丟   該撒 時果有之。</verse>
				<verse number="29">則門徒立意、各如其所餘、遣以役事在 猶太 之兄弟。</verse>
				<verse number="30">如是而行、託 巴拿巴 、 掃羅 之手、寄諸長老焉。○</verse>
			</chapter>
			<chapter number="12">
				<verse number="1">當時、 希律 王措手困苦會中數人。</verse>
				<verse number="2">以刀殺 約翰 兄弟 雅佮 。</verse>
				<verse number="3">見為 猶太 人所悅、又執 彼得 。時乃除酵之日。</verse>
				<verse number="4">既執、置於獄、付於卒十六人守之、意欲於踰越節後、曳出以徇民。</verse>
				<verse number="5">故 彼得 留於獄、惟會為之切祈上帝。</verse>
				<verse number="6">希律 將曳之出、是夜 彼得 寢二卒中、繫於二鐵索、守者亦於獄門外守焉。</verse>
				<verse number="7">乃見有主之使者旁立、光耀獄室。遂擊 彼得 脅、醒之、曰、速起鐵索則脫手。</verse>
				<verse number="8">使者語之曰、束腰納履。 彼得 如其言。又告之曰、衣袍從我。</verse>
				<verse number="9">遂出而從、不識由使者所成為真、乃以為見異象也。</verse>
				<verse number="10">既過第一第二守所、至達邑之鐵門、門為之自開。出行一街、使者忽離之。</verse>
				<verse number="11">彼得 自悟、曰、今我果識、主遣其使拯我出 希律 手、盡脫 猶太 人所冀者也。</verse>
				<verse number="12">既覺其情、則至 約翰 稱 馬可 之母 馬利亞 屋、多人集彼祈禱。</verse>
				<verse number="13">彼得 扣外門、有女名 羅大 來聽之。</verse>
				<verse number="14">真知 彼得 聲而喜、故未及開門、趨入、告以 彼得 立於門外。</verse>
				<verse number="15">眾語之曰、爾狂也。女力言有是。眾曰、是、則其使耳。</verse>
				<verse number="16">彼得 又扣不已。門開、眾見之、而駭異。</verse>
				<verse number="17">惟彼搖手、使勿言、以主如何引已出獄告之。又曰、以此事告 雅佮 及諸兄弟。遂出而他往</verse>
				<verse number="18">平旦、眾卒疑 彼得 何往、騷動不少。</verse>
				<verse number="19">希律 索之不獲、勘守卒、命曳之死。遂自 猶太 下 該撒利亞 、居焉。○</verse>
				<verse number="20">夫 希律 甚怒 堆羅   西頓 人。惟其人、賴王地得養、故一心詣之、勸王近臣、 伯拉士都 、求和。</verse>
				<verse number="21">希律 乃定期、衣王服、坐公座、面諭之。</verse>
				<verse number="22">民呼曰、此帝之聲、非人之聲也。</verse>
				<verse number="23">希律 不歸榮上帝、主之使者忽擊之、為蟲所蝕而魂逝。○</verse>
				<verse number="24">惟上帝之道益長廣增。○</verse>
				<verse number="25">巴拿巴   掃羅 、役事既畢、自 耶路撒冷 而返、攜 約翰 、稱 馬可 者、偕之。○</verse>
			</chapter>
			<chapter number="13">
				<verse number="1">安提阿 會中、有數先知與教師、即 巴拿巴 、稱 尼結 之 西門 、 古利柰 之 路求 、分封君 希律 之同學 馬年 、及 掃羅 。</verse>
				<verse number="2">奉事主禁食時、聖神曰、爾其為我甄別 巴拿巴   掃羅 、致我所召之以任之工。</verse>
				<verse number="3">於是禁食祈禱、手按二人、則使之去。○</verse>
				<verse number="4">二人既奉聖神之遣、下 西流基 、由彼航海至 古比路 。</verse>
				<verse number="5">在 撒拉米 宣揚上帝道於 猶太 人諸會堂。亦有 約翰 為事役。</verse>
				<verse number="6">經行全島、至 巴弗 、遇巫者、偽為先知、 猶太 人名 巴約書 、</verse>
				<verse number="7">偕 士求保羅 方伯、乃哲人也。斯人召 巴拿巴   掃羅 、求聽上帝道。</verse>
				<verse number="8">惟巫、 伊呂馬 、譯即巫者之謂、禦之、求誘方伯、離乎信。</verse>
				<verse number="9">但 掃羅 、亦名 保羅 、滿於聖神、注視之、</verse>
				<verse number="10">曰噫、爾盈諸詭譎、奸惡者、爾魔之子、諸義之敵、離亂主諸正路將不已耶。</verse>
				<verse number="11">今視主手在爾上、爾將為瞽、暫不見日。巫目即矇而暗、遍求人手相之</verse>
				<verse number="12">方伯見所為則信、奇異主之教也。○</verse>
				<verse number="13">保羅 及從者由 巴弗 揚帆至 旁非利亞 之 別加 、 約翰 去之、歸 耶路撒冷 。</verse>
				<verse number="14">但彼自 別加 經行、至 彼西底 之 安提阿 、安息日、入會堂坐。</verse>
				<verse number="15">律法先知書讀畢、會堂諸宰、使人就之、曰、兄弟、若有勸言語民、其言之。</verse>
				<verse number="16">保羅 起、搖手、曰、○ 以色列 人、及畏上帝者、聽之。</verse>
				<verse number="17">此 以色列 民之上帝、選我列祖、當民旅於 挨及 地、乃升高之、舉手率之出彼</verse>
				<verse number="18">在野撫養之、約四十年。</verse>
				<verse number="19">既滅 迦難 地七邦、則分其地、與之為業、始終約四百五十年。</verse>
				<verse number="20">此事之後、予以士師、至先知 三母耳 。</verse>
				<verse number="21">自是時民求王、而上帝予之 便雅憫 支派之人、 基士 子 掃羅 、歷四十年。</verse>
				<verse number="22">廢之、則舉 大衛 為王、證之、曰、我得 耶西 子 大衛 、其人依我心、將悉行我諸旨者也。</verse>
				<verse number="23">上帝、依所許者、自此人之裔、曾使救主 耶穌 至 以色列 民、</verse>
				<verse number="24">約翰 於其至之前、先宣悔志之蘸禮、於 以色列 眾民。</verse>
				<verse number="25">約翰 盡其程時、曰、爾意我為何耶、我非其人。乃視、有後我來者、其足履我不堪解也。</verse>
				<verse number="26">兄弟、 押拉函 苗裔、及爾中畏上帝者乎、此救之道已遣至我儕矣。</verse>
				<verse number="27">夫居 耶路撒冷 者、及其有司、因不之知、亦不知每安息所誦諸先知之音、故定擬之、以盈滿諸此矣。</verse>
				<verse number="28">雖未得其死辜、然求 彼拉多 殺之。</verse>
				<verse number="29">既盡經所載言彼諸事、則自木取之下置於墓。</verse>
				<verse number="30">然上帝自諸死起之。</verse>
				<verse number="31">自 加利利 同上 耶路撒冷 者、多日見之、今為其證於民。</verse>
				<verse number="32">且我儕以昔所許於列祖者、嘉宣於爾、</verse>
				<verse number="33">即上帝如何以所許者盈滿之於我儕子孫、復起 耶穌 、亦如詩之二篇所載、曰、爾乃我之子、我今日生爾。</verse>
				<verse number="34">論其自諸死起之、不復至腐、又云、將以 大衛 聖且信之惠而予爾。</verse>
				<verse number="35">蓋他篇亦曰、爾將不俾爾聖者見腐</verse>
				<verse number="36">夫 大衛 當己世、從事上帝意、歸寢、於祖同置、而見腐。</verse>
				<verse number="37">惟上帝所起者無見腐也。</verse>
				<verse number="38">兄弟乎、是故爾其知、由此人而罪之赦、宣揚於爾、</verse>
				<verse number="39">且於彼凡信者諸事見義、即爾於 摩西 律法不能見義者也。</verse>
				<verse number="40">故爾其謹慎、恐先知所言臨爾、曰、</verse>
				<verse number="41">藐忽者哉、爾其視之、奇而蔑絕、蓋爾之日、我方有為、雖人告爾、爾決不信。○</verse>
				<verse number="42">眾出時、求於後安息、再于之言此言</verse>
				<verse number="43">會散、 猶太 人及進其教之敬虔者、多隨 保羅   巴拿巴 、二人與語、勸之恆居於上帝恩。○</verse>
				<verse number="44">後安息、邑民幾畢集、聽上帝道。</verse>
				<verse number="45">但 猶太 人見群眾、則滿憤嫉、誹 保羅 所言、而謗讟焉。</verse>
				<verse number="46">保羅   巴拿巴 侃然曰、上帝道必先言於爾。以爾棄之、自擬不堪得永生、視、我儕轉向列邦人</verse>
				<verse number="47">蓋主如是命我儕、有言、我立爾為列邦之光、俾爾為救、至於地極矣。</verse>
				<verse number="48">列邦人聞此則喜、榮上帝道、凡定得永生者信焉。</verse>
				<verse number="49">於是主道遍揚四方。</verse>
				<verse number="50">但 猶太 人催敬虔貴婦及邑之尊者、竦動窘逐 保羅   巴拿巴 、出之境。</verse>
				<verse number="51">彼乃對眾拂去足塵、至 以哥念 。</verse>
				<verse number="52">門徒滿喜樂及聖神焉。○</verse>
			</chapter>
			<chapter number="14">
				<verse number="1">在 以哥念 二人同入 猶太 人會堂、有言以致 猶太 及 希利尼 人大眾信焉。</verse>
				<verse number="2">但不順之 猶太 人、乃竦列邦人魂、使憾諸兄弟。</verse>
				<verse number="3">故二人居彼日久、於主侃然而言、主予其手行諸兆與異跡、以證其恩道。</verse>
				<verse number="4">但邑眾群分、有從 猶太 人者、有從使徒者。</verse>
				<verse number="5">適列邦人、 猶太 人、及其有司蜂擁、以凌辱石擊之、</verse>
				<verse number="6">二人得識、逃於 呂高尼 之 呂士得   特庇 二邑及四方、</verse>
				<verse number="7">在彼宣福音。○</verse>
				<verse number="8">呂士得 有弱足人坐、乃胎跛、未嘗行者。</verse>
				<verse number="9">聽 保羅 言、 保羅 注視之、見其有信以得救、</verse>
				<verse number="10">乃大聲曰、爾正足立。其人踊且行。</verse>
				<verse number="11">眾見 保羅 所為、以 呂高尼 音、揚聲曰、諸帝如人狀臨我矣。</verse>
				<verse number="12">乃稱 巴拿巴 為 丟士 、以 保羅 首為倡言、稱為 希耳米 。</verse>
				<verse number="13">邑前之 丟士 祭司、牽犢、奉花冠、至門、願合眾獻祭。</verse>
				<verse number="14">使徒 巴拿巴   保羅 、聞之、裂衣躍入眾中、</verse>
				<verse number="15">呼曰、人乎、何為行此我儕亦人、與爾同情、嘉宣於爾、去此虛妄、歸於生上帝、即造天、地、海、及其中萬有者也。</verse>
				<verse number="16">於先諸世、容萬民皆行己路。</verse>
				<verse number="17">然上帝未嘗自隱而無證、乃行諸善、雨降自天、果生以時、食糧喜樂、充滿爾心。</verse>
				<verse number="18">二人言此、僅止眾勿祭而已。○</verse>
				<verse number="19">有 猶太 人來自 安提阿   以哥念 、既勸眾、則石擊 保羅 、曳出邑外、意其已死。</verse>
				<verse number="20">然門徒環之時、 保羅 起入邑。明日、同 巴拿巴 出往 特庇 。</verse>
				<verse number="21">既宣福音於彼邑、令多人為徒、返 呂士得 、 以哥念 、 安提阿 、</verse>
				<verse number="22">堅門徒魂、勸居於信、言我儕必歷多難而入上帝國也。</verse>
				<verse number="23">既於各會擇立長老、乃禁食祈禱、託之於其所信之主。</verse>
				<verse number="24">經行 彼西底 至 旁非利亞 。</verse>
				<verse number="25">又言道於 別加 、遂下 亞大利 、</verse>
				<verse number="26">由彼航海至 安提阿 、昔二人在此、被託於上帝恩、以行今已盈滿之工者也。</verse>
				<verse number="27">既至而集會、則述上帝用己所行諸事、及如何為列邦人闢信門。</verse>
				<verse number="28">後與門徒居、為時不少焉。○</verse>
			</chapter>
			<chapter number="15">
				<verse number="1">有數人自 猶太 下來、教諸兄弟、曰、苟非依 摩西 規受割禮、爾不能得救。</verse>
				<verse number="2">保羅   巴拿巴 既與之分爭辯論不少、眾定意以 保羅 巴拿巴 及數人、為此辯端、上 耶路撒冷 、見使徒長老。</verse>
				<verse number="3">於是、會送之、經 腓尼基   三馬利亞 、布言列邦人歸依、使兄弟皆大喜。</verse>
				<verse number="4">至 耶路撒冷 、會與使徒長老接之、述上帝用己所行之事。</verse>
				<verse number="5">然有 法利賽 黨、信者、數人、起、曰、必施之以割禮、敕守 摩西 律法。○</verse>
				<verse number="6">使徒長老、集議此事。</verse>
				<verse number="7">辯論既多、 彼得 起、語眾曰、○兄弟乎、爾知在昔上帝於爾中選我、使列邦人、由我口、聞福音之道、而信。</verse>
				<verse number="8">且知心之上帝、為之證、以聖神予之、一如予我然</verse>
				<verse number="9">無分彼我、惟以信潔其心。</verse>
				<verse number="10">今何為試上帝、以列祖及我不克負之軛、置門徒頸乎。</verse>
				<verse number="11">我儕亦信由主 耶穌 恩而得救、如彼然。○</verse>
				<verse number="12">眾皆默然、聽 巴拿巴 保羅 述上帝、由已、於列邦人中、所行諸兆與異跡</verse>
				<verse number="13">言竟、 雅佮 應曰、○兄弟聽我、</verse>
				<verse number="14">西門 已述上帝、初垂顧列邦人、由其中取民、以歸其名。</verse>
				<verse number="15">諸先知之言、與此符合、如經載曰、</verse>
				<verse number="16">此後我將反、而復建 大衛 傾圯之幕、將復建其頹垣而再立之、</verse>
				<verse number="17">使其餘民、及凡有我名稱之列邦人尋主、</verse>
				<verse number="18">主自初示以此者、言之矣。</verse>
				<verse number="19">故我所擬、即列邦人中、歸依上帝者、勿擾之、</verse>
				<verse number="20">乃遺以書、令之戒偶像之污、淫亂、勒死之牲、及血。</verse>
				<verse number="21">蓋自上世以來、 摩西 於各邑、有宣之者、每安息讀之於會堂也。○</verse>
				<verse number="22">時、使徒、長老、與全會決意、於其中選人、即稱 巴撒巴 之 猶大 、及 西拉 、兄弟中之尊者、遣偕 保羅   巴拿巴 至 安提阿 、</verse>
				<verse number="23">以書託之云、○使徒、長老、兄弟、請 安提阿 、 敘利亞 、 基利家 、列邦中之兄弟、安。</verse>
				<verse number="24">蓋聞吾中數人出、以言擾爾、傾陷爾魂、我未嘗令之、</verse>
				<verse number="25">我儕既同心而決意選人、遣之偕所愛 巴拿巴   保羅 就爾。</verse>
				<verse number="26">彼已為吾主 耶穌   基督 名、而危其魂者也。</verse>
				<verse number="27">是以遣 猶大   西拉 、亦自將口報諸此。</verse>
				<verse number="28">蓋聖神共我儕決意、不以他任加爾、過於此數要者、</verse>
				<verse number="29">即戒祭偶物及血、勒死之牲、淫亂、自守於是、將暢遂祈惟安康。○</verse>
				<verse number="30">數人奉遣、下至 安提阿 、既集眾、授以書。</verse>
				<verse number="31">眾讀之喜其慰辭</verse>
				<verse number="32">猶大   西拉 、亦先知者、以多言勸兄弟、而堅之。</verse>
				<verse number="33">居有時、兄弟使之以和而歸諸遣之者也</verse>
				<verse number="34"></verse>
				<verse number="35">惟 保羅   巴拿巴 居 安提阿 、偕有多人、教誨嘉宣主道○</verse>
				<verse number="36">越數日、 保羅 語 巴拿巴 、曰、我儕且復往昔宣主道諸邑、就諸兄弟、見其何如。</verse>
				<verse number="37">巴拿巴 欲攜 約翰 名 馬可 者、</verse>
				<verse number="38">惟 保羅 以其人、昔在 旁非利亞 離之去、不偕往從事、為不堪攜。</verse>
				<verse number="39">遂啟爭端、彼此分離、 巴拿巴 攜 馬可 、航海往 古比路 。</verse>
				<verse number="40">保羅 選 西拉 、為兄弟託於主之恩、乃往。</verse>
				<verse number="41">遂經 敘利亞   基利家 堅諸會。○</verse>
			</chapter>
			<chapter number="16">
				<verse number="1">至 特比 又至 呂士得 。乃見在彼有門徒名 底摩太 、為信者之 猶太 婦子、其父 希利尼 人</verse>
				<verse number="2">是人也、為 呂士得   以哥念 諸兄弟所證、</verse>
				<verse number="3">保羅 願攜之同往、因處彼之 猶太 人故、令受割禮、蓋皆知其父為 希利尼 人。</verse>
				<verse number="4">經過諸邑時、以 耶路撒冷 使徒長老所定之命、授門徒守之</verse>
				<verse number="5">於是諸會之信益堅、日溢其數○</verse>
				<verse number="6">經行 弗呂家   加拉太 地、聖神曾禁之言道於 亞西亞 、</verse>
				<verse number="7">行至 每西亞 對面、嘗試入 庇推尼 、而 耶穌 之神不容之、</verse>
				<verse number="8">遂過 每西亞 下 特羅亞 。</verse>
				<verse number="9">保羅 夜見異象、有 馬其頓 人立而求之曰、濟 馬其頓 助我儕。</verse>
				<verse number="10">保羅 既見異象、我儕即求往 馬其頓 、蓋決意上帝召我宣福音於彼。○</verse>
				<verse number="11">遂自 特羅亞 揚帆、直航至 三摩特 、明日至 尼亞波里 、</verse>
				<verse number="12">由彼至 腓立比 、乃 羅馬 所立、 馬其頓 一隅首邑、我儕居此邑數日。</verse>
				<verse number="13">值安息日、出門外河濱、素以為祈禱所、坐而言于既集之婦女。</verse>
				<verse number="14">有婦名 呂底亞 、 推雅底拉 邑人、售紫布為業、素拜上帝者、聽我儕、主開其心、專向 保羅 所言。</verse>
				<verse number="15">彼與其家既受蘸、求我儕曰、若擬我為信乎主、則入居我家。遂強我儕焉。○</verse>
				<verse number="16">後適祈禱所、遇女有巫神者、以巫風大利諸主</verse>
				<verse number="17">隨 保羅 及我儕、呼曰、此人至高上帝僕、以救之路宣爾曹也。</verse>
				<verse number="18">如此行多日。 保羅 傷甚、顧之、語神曰、我於 耶穌   基督 名敕爾自之出。神即時出。○</verse>
				<verse number="19">女諸主、見其利之望已出、則執 保羅 、 西拉 、曳入市、至有司、</verse>
				<verse number="20">既交諸幕府、則曰、此 猶太 人也、騷擾我邑、</verse>
				<verse number="21">宣揚我 羅馬 人不可受不可行之規。</verse>
				<verse number="22">眾群齊起攻之、幕府既褫其衣、令杖焉</verse>
				<verse number="23">杖多、下之獄、敕獄吏固守之、</verse>
				<verse number="24">獄吏受是敕、下之內獄、以木桎其足。</verse>
				<verse number="25">夜半 保羅   西拉 祈禱、咏詩頌上帝、諸囚者聞之、</verse>
				<verse number="26">地忽大震、獄基遂動、諸門頓開、各人之械繫盡脫。</verse>
				<verse number="27">獄吏醒、見獄門開、拔刀將自殺、意囚者逃也。</verse>
				<verse number="28">保羅 大聲呼、曰、毋自戕、我儕咸在。</verse>
				<verse number="29">獄吏、求燈火、躍入、戰慄、伏 保羅   西拉 前、</verse>
				<verse number="30">導之出、曰、列主、我當何為而得救。</verse>
				<verse number="31">曰信乎主 耶穌 、爾與爾家將得救矣。</verse>
				<verse number="32">遂以主道言于彼、及眾屋內者。</verse>
				<verse number="33">獄吏是夜、同時、攜二人洗其傷、而與同人皆即受蘸。</verse>
				<verse number="34">延之入家、設席、既信上帝、舉家歡甚。○</verse>
				<verse number="35">及旦、幕府遣諸隸、曰、釋此人。</verse>
				<verse number="36">獄吏以其言告 保羅 、謂幕府遣釋爾、今故出來、於和而去。</verse>
				<verse number="37">惟 保羅 謂眾曰、我儕 羅馬 人、未有定非、民前撲我、且下獄、今隱逐我乎、非矣、俟其自來、引我出也。</verse>
				<verse number="38">隸以此言告諸幕府、幕府聞其為 羅馬 人、則懼、</verse>
				<verse number="39">遂來勸之、既引之出、則請離邑。</verse>
				<verse number="40">二人出獄、入 呂底亞 屋、既見兄弟、則勸之、而去。○</verse>
			</chapter>
			<chapter number="17">
				<verse number="1">行經 暗非波里   亞波羅尼亞 至 提撒羅尼迦 、有 猶太 人會堂、</verse>
				<verse number="2">保羅 依然入就之、歷三安息日、本諸經與之辯論、</verse>
				<verse number="3">闡而陳 基督 當受害、自諸死而復起、又云、我所宣於爾之 耶穌 、即是 基督 也。</verse>
				<verse number="4">中有數人受勸、而業於 保羅   西拉 、又敬虔 希利尼 人甚多、貴婦亦不少焉。</verse>
				<verse number="5">但 猶太 人憤嫉之、招納市井匪類群集、使邑諠譁、突至 耶孫 屋、求取二人、出以就民。</verse>
				<verse number="6">不遇、則曳 耶孫 與數兄弟至諸邑宰前、讙日、斯顛倒天下者亦至此、</verse>
				<verse number="7">耶孫 納之、其眾所行、違 該撒 律令、言有他王、即 耶穌 。</verse>
				<verse number="8">眾民與邑宰、聞此、動擾、</verse>
				<verse number="9">乃取 耶孫 與餘人之保、而釋之。○</verse>
				<verse number="10">於是兄弟急使 保羅   西拉 夜往 庇來亞 。至、則入 猶太 人會堂。</verse>
				<verse number="11">其人賢於 提撒羅尼迦 人、以其甚注意受道、日究經文、審果如此否。</verse>
				<verse number="12">是故多人信、又有 希利尼 貴婦女、及男子、不少。</verse>
				<verse number="13">但 提撒羅尼迦 之 猶太 人、已知 保羅 亦宣上帝道於 庇來亞 、又至彼震而擾眾。</verse>
				<verse number="14">兄弟遂急遣 保羅 適於海、惟 西拉 、 底摩太 、尚留彼焉。</verse>
				<verse number="15">引 保羅 者、攜至 雅典 受命招 西拉 、 底摩太 、速就之、乃返。○</verse>
				<verse number="16">保羅 在 雅典 待之、觀其邑滿偶像、內自神忿。</verse>
				<verse number="17">乃在會堂與 猶太 人及敬虔者辯論、每日在市與所遇者亦然。</verse>
				<verse number="18">有 㕽𠶎咕囉 、 吐哆啞 二門之智者數人、與之校。有曰、此嘐啁者願何言耶、有曰、其似宣揚異邦鬼者。蓋 保羅 嘉宣 耶穌 及復起也。</verse>
				<verse number="19">眾遂援之、引至 亞略巴古 、曰、爾所言之新教、我能知之乎。</verse>
				<verse number="20">蓋爾以異聞入我耳、我儕故欲知其意也。</verse>
				<verse number="21">夫眾 雅典 人、及居彼之異民、不遑他務、惟新事是言是聽而已。○</verse>
				<verse number="22">保羅 立 亞略巴古 中、曰、○ 雅典 人乎、我觀爾依凡事多畏鬼神矣。</verse>
				<verse number="23">蓋我方行遊、見爾所拜、遇一壇、書曰、未知之帝。今爾所未知而敬拜者、我宣揚於爾。</verse>
				<verse number="24">夫造宇宙及其中萬物之上帝、乃天地之主、手造之殿、不居、</verse>
				<verse number="25">人手之事、不受、非若有所需者、乃自以生、以呼吸、以萬物予眾。</verse>
				<verse number="26">且造萬邦之人、本於一也、居地全面、時以定之、界以限之、</verse>
				<verse number="27">俾得求乎上帝、庶揣摩得之、然其於我儕、無遠離一人也。</verse>
				<verse number="28">蓋我儕於之而生、而活、而有、如爾作詩者、或云、鬼儕亦其子類焉。</verse>
				<verse number="29">既為上帝子類、不當以為、帝本若金、若銀、若石、以人藝人意琢者。</verse>
				<verse number="30">是以往者無知諸時、上帝不咎、今乃隨在敕人皆悔志。</verse>
				<verse number="31">因定一日、方將在所立之人、義鞫天下、曾自諸死復起之、施徵信於眾也。○</verse>
				<verse number="32">眾聞諸死復起之言、有戲之者、又有曰、我將再聞爾言此。</verse>
				<verse number="33">於是 保羅 出其中、</verse>
				<verse number="34">然附之而信者數人、中有 亞略巴古 人 丟尼修 、及婦名 大馬利 、又有數人偕之。○</verse>
			</chapter>
			<chapter number="18">
				<verse number="1">厥後、 保羅 離 雅典 、至 哥林多 。</verse>
				<verse number="2">遇 猶太 人、名 亞居拉 、生於 本都 、與妻 百基拉 、甫自 以大利 來、因 基勞丟 詔 猶太 人皆離 羅馬 、 保羅 就之、</verse>
				<verse number="3">以其同藝、與之偕居作工、其藝蓋製幕也。</verse>
				<verse number="4">每安息、 保羅 在會堂辯論、勸 猶太 及 希利尼 人。○</verse>
				<verse number="5">但 西拉   底摩太 自 馬其頓 下時、 保羅 為道迫切、證於 猶太 人、言 耶穌 為 基督 。</verse>
				<verse number="6">猶太 人敵而謗讟時、 保羅 拂衣、曰、爾血其歸己首、我乃淨焉是後我將適列邦矣。</verse>
				<verse number="7">遂離之、入於拜上帝者名 底多猶士都 之屋。其屋鄰會堂也。</verse>
				<verse number="8">宰會堂者、 基利士布 、與全家信主、又 哥林多 人聞者、多信而受蘸。</verse>
				<verse number="9">主於夜由異象語 保羅 曰、勿懼、乃言、毋緘默</verse>
				<verse number="10">蓋我偕爾、無人將擊以害爾、因我有多民在此邑也。</verse>
				<verse number="11">保羅 居彼一年有六月、以上帝道教於其中。○</verse>
				<verse number="12">迦流 為 亞該亞 方伯時、 猶太 人一心起攻 保羅 、曳至公座、</verse>
				<verse number="13">曰、此人勸眾違律法而拜上帝。</verse>
				<verse number="14">保羅 將啟口、 迦流 語 猶太 人曰、 猶太 人乎、若告不義、奸惡之端、理宜容爾、</verse>
				<verse number="15">惟言語、名字、及爾律法、諸辯端、爾自顧之、我不欲判此。</verse>
				<verse number="16">乃逐之去公座。</verse>
				<verse number="17">眾遂執宰會堂者、 鎖提尼 、於公座前撲之。此事 迦流 概不以為意。○</verse>
				<verse number="18">保羅 尚居多日、乃別諸兄弟、航海往 敘利亞 、 百基拉   亞居拉 偕之。在 堅革里 剪髮有誓願故也。</verse>
				<verse number="19">至 以弗所 留二人於彼。自入會堂、與 猶太 人辯論。</verse>
				<verse number="20">眾請久居、不許。</verse>
				<verse number="21">乃別之、曰、若上帝願、我將反而就爾、遂揚帆離 以弗所 。</verse>
				<verse number="22">至 該撒利亞 登岸、往而上以問會安、後下 安提阿 。</verse>
				<verse number="23">久之、又往、以次經行 加拉太 、 弗呂家 地、堅諸門徒焉。○</verse>
				<verse number="24">有 猶太 人名 亞波羅 、生於 亞力山太 、有口才、其人至 以弗所 、於諸經亦有能。</verse>
				<verse number="25">曾習聞主路、且神烈詳言而誨以 耶穌 事、惟知 約翰 之蘸而已。</verse>
				<verse number="26">遂始在會堂侃然而言。 百基拉 亞居拉 、聞而延之、于之陳上帝路尤詳。</verse>
				<verse number="27">亞波羅 欲濟 亞該亞 、諸兄弟勸勉之、遺書干門徒、接之。既至、由恩而大有造於既信諸人。</verse>
				<verse number="28">蓋於民前、力折 猶太 人、由經指明 耶穌 為 基督 也。○</verse>
			</chapter>
			<chapter number="19">
				<verse number="1">亞波羅 在 哥林多 時、 保羅 經行上地、至 以弗所 、遇數門徒</verse>
				<verse number="2">問之曰、爾信時、曾受聖神否。曰、聖神有否、我未之聞也。</verse>
				<verse number="3">曰、然則、爾受蘸以入何乎。曰、入 約翰 蘸</verse>
				<verse number="4">保羅 曰、 約翰 施悔志之蘸、告民、俾信乎後至者、即 耶穌 也。</verse>
				<verse number="5">眾聞此、則受蘸入主 耶穌 名。</verse>
				<verse number="6">保羅 按手其上、聖神臨之、遂言諸舌、及先知言。</verse>
				<verse number="7">共約十有二人○</verse>
				<verse number="8">保羅 入會堂侃然而言、以上帝國之事、三月辯論勸誨</verse>
				<verse number="9">然有數人剛愎不順、當眾前、詆誹其路、 保羅 離之、令門徒亦別、日在 堆蘭奴 書塾辯論。</verse>
				<verse number="10">如是二年之久、以致居 亞西亞 者 猶太 人、 希利尼 人、皆聞主道。</verse>
				<verse number="11">上帝、以 保羅 之手、行希有諸能。</verse>
				<verse number="12">甚至自其身取巾、或襜衣加乎病者、諸病退、惡神出。</verse>
				<verse number="13">有 猶太 遨遊方士數人、亦自為呼主 耶穌 名、於有惡神者上、曰、我藉 保羅 所宣之 耶穌 呪爾、</verse>
				<verse number="14">有 猶太 人、祭司長 士基瓦 之七子行是。</verse>
				<verse number="15">惡神應語之曰、我知 耶穌 、識 保羅 、惟爾曹誰耶。</verse>
				<verse number="16">惡神所憑者、遂踊其上、勝兩人、而克伏之、致裸且傷、逃出其室。</verse>
				<verse number="17">居 以弗所 之 猶太 人、 希利尼 人、皆知之、眾讋懼、而主 耶穌 之名、遂大稱也</verse>
				<verse number="18">既信者多至、明認而訴其作為</verse>
				<verse number="19">又行異術者不少、集其書、焚於眾前、計值五萬銀。</verse>
				<verse number="20">主道大長而克盛有如此。○</verse>
				<verse number="21">既竟此事、 保羅 神定、將經行 馬其頓   亞該亞 、往 耶路撒冷 、曰、至彼之後、我亦必見 羅馬 。</verse>
				<verse number="22">乃遣役事之者二人、 底摩太 、 以拉都 、往 馬其頓 、而已暫留 亞西亞 。○</verse>
				<verse number="23">當時關乎主路、騷動不少。</verse>
				<verse number="24">蓋有銀工名 底米丟 作 亞底米 銀龕、使諸工者業增不少。</verse>
				<verse number="25">乃集諸工與類其業者、曰、眾人、爾知我儕藉此業獲利。</verse>
				<verse number="26">爾又見聞此 保羅 勸而離亂多人、言手所作者非帝、且不祇於 以弗所 、亦幾遍於 亞西亞 然。</verse>
				<verse number="27">如是、不特我業危、為人所忽、即女大帝 亞底米 殿、亦視為無有、且遍 亞西亞 、及天下所拜、 亞底米 將黜其大威矣。</verse>
				<verse number="28">眾聞此、盛恚、呼曰、大哉、 以弗所 人之 亞底米 也。</verse>
				<verse number="29">邑滿擾亂、遂執 保羅 之同行者 馬其頓 人 該由 亞利達古 、一心蜂擁、入戲館。</verse>
				<verse number="30">保羅 欲入就民時、門徒不容之。</verse>
				<verse number="31">亞西亞 宗伯數人、為其友、亦遣人勸之、勿自投於戲館。</verse>
				<verse number="32">眾譁不一、因會眾紛亂、而多不識為何而集。</verse>
				<verse number="33">猶太 人推 亞力山杜 出眾前、彼乃搖手、願訴於民。</verse>
				<verse number="34">眾真知其為 猶太 人、則同聲呼曰、大哉、 以弗所 人之 亞底米 也、如此者約一時。</verse>
				<verse number="35">司書既靖眾、則曰、 以弗所 人乎、何人不知 以弗所 邑、乃守大 亞底米 及其像、自 丟士 降者、之殿乎。</verse>
				<verse number="36">此事既不能詰、爾當靜息、毋造次。</verse>
				<verse number="37">況此人未竊殿物、未讟爾帝、爾竟曳之至此乎。</verse>
				<verse number="38">若 底米丟 及偕之諸工、與人有訟、自有聽訟之期、且有方伯、彼此其質成也</verse>
				<verse number="39">爾曹若問他事、將於合法之會中決斷</verse>
				<verse number="40">蓋因是日、我儕亦干作亂之訟、以無故、不能解此紛聚也。</verse>
				<verse number="41">言畢則散其會。○</verse>
			</chapter>
			<chapter number="20">
				<verse number="1">譁既息、 保羅 遣招門徒勸之、遂言別、往 馬其頓 。</verse>
				<verse number="2">經其諸地、以多言勸眾、則至 希利尼 。</verse>
				<verse number="3">居三月、將揚帆往 敘利亞 、而 猶太 人設計害之、遂定意由 馬其頓 而反。</verse>
				<verse number="4">從之而適 亞西亞 者、 庇利亞 人 鎖把德 乃 孛路 之子、 提撒羅尼迦 人 亞利達古 、 西公都 、 特庇 人 該由 、又 底摩太 、 亞西亞 人 堆其古 、 特羅非摩 。</verse>
				<verse number="5">但此人先至 特羅亞 俟我儕</verse>
				<verse number="6">除酵節後、我儕自 腓立比 航海、五日至 特羅亞 、與之相會、居七日。○</verse>
				<verse number="7">安息之首日、我儕集擘餅、時、 保羅 將於次日行、乃講論於眾、延至夜半。</verse>
				<verse number="8">所集之樓多設燈。</verse>
				<verse number="9">有少年名 友堆古 坐牖上、困於熟睡、 保羅 講論延久、少年困睡、自三層樓墜下、扶之已死。</verse>
				<verse number="10">保羅 下、伏其上而抱之、語眾曰、勿號咷、其魂猶在。</verse>
				<verse number="11">既復上、擘餅食、互論久、至天明、遂行焉。</verse>
				<verse number="12">人攜少年、生至、眾則慰藉無量。○</verse>
				<verse number="13">我儕先登舟、揚帆往 亞朔 、將在彼接 保羅 、此乃 保羅 所定者、意已將步行也</verse>
				<verse number="14">既會我於 亞朔 、我儕遂接之、往 米堆利尼 。</verse>
				<verse number="15">自彼航海、明日、對 其阿 而行、次日泊於 三摩 、又次日至 米利都 。</verse>
				<verse number="16">蓋 保羅 定意航過 以弗所 、免久留 亞西亞 、乃速行、庶能於五旬節之日、在 耶路撒冷 故也○</verse>
				<verse number="17">自 米利都 、遣至 以弗所 、請會諸長老就之。</verse>
				<verse number="18">至則語之曰、○爾曹知、我自初履 亞西亞 之日、恆偕爾何如、</verse>
				<verse number="19">事主以諸謙讓流淚、因 猶太 人計謀亦歷試、</verse>
				<verse number="20">凡益爾者、我未嘗退縮、或民前、或歷家、告爾教爾、</verse>
				<verse number="21">證告 猶太 人、 希利尼 人、向上帝悔志、向吾主 耶穌   基督 有信。</verse>
				<verse number="22">今視我神繫而往 耶路撒冷 、未識所將遇若何、</verse>
				<verse number="23">惟聖神於各邑證告我、有械繫患難俟我也。</verse>
				<verse number="24">然我不以己魂為貴、若得盡我程、及所受於主 耶穌 之役、以證上帝恩之福音。</verse>
				<verse number="25">且今我乃識、爾曹素有我周行於中、宣乃國者、皆不復見我面矣。</verse>
				<verse number="26">故我今日證告爾、於眾人血攸歸、我乃淨焉。</verse>
				<verse number="27">蓋我未嘗退縮、而不以上帝全意告爾。</verse>
				<verse number="28">故爾其自慎、亦慎全群、聖神於厥中立爾為監督、惟牧上帝會、以己血所購者也。</verse>
				<verse number="29">我識我去之後、將有猛狼入於爾中、不惜其群、</verse>
				<verse number="30">自爾中亦將有人起、出悖逆之言、誘門徒從之。</verse>
				<verse number="31">故爾其儆醒、憶我三年之久、晝夜不息、涕泣以警爾各人。</verse>
				<verse number="32">今我託爾於上帝、及其恩之道、能造建爾、予爾有業於諸蒙聖者中。</verse>
				<verse number="33">我未嘗貪人金銀衣服。</verse>
				<verse number="34">爾自己知、此手嘗供我及偕我者之需。</verse>
				<verse number="35">我凡事示爾法、當如是勤勞以扶助柔弱者、且憶主 耶穌 言、予者較受者更有福。○</verse>
				<verse number="36">言畢、屈膝偕眾祈禱。</verse>
				<verse number="37">眾大哭、俯 保羅 頸、切吻之。</verse>
				<verse number="38">為其言、不復覿我面、憂至甚。乃送之登舟。○</verse>
			</chapter>
			<chapter number="21">
				<verse number="1">我儕既離眾、揚帆、則徑至 哥士 、翌日至 羅底 、由彼適 巴大拉 。</verse>
				<verse number="2">遇濟 腓尼基 之舟、登之揚帆。</verse>
				<verse number="3">及望見 古比路 、則右過之、航至 敘利亞 、於 堆羅 登岸、蓋舟於彼卸載也。</verse>
				<verse number="4">遇門徒、遂與居七日、諸門徒由神謂 保羅 、勿履 耶路撒冷 。</verse>
				<verse number="5">日既盡、我儕遂往、眾與妻子皆送至邑外、我儕於岸屈膝、祈禱、</verse>
				<verse number="6">彼此言別、我登舟、彼歸家。○</verse>
				<verse number="7">自 堆羅 至 多利買 、水程既盡。乃問安兄弟、同居一日。</verse>
				<verse number="8">明日行至 該撒利亞 。入七事役之一、嘉宣者 腓立 家、同居</verse>
				<verse number="9">此人有四女、處者、為先知言也。</verse>
				<verse number="10">我儕居數日、有先知、名 亞伽布 、下自 猶太 。</verse>
				<verse number="11">就我儕、取 保羅 帶、自縛手足、曰、聖神有言、在 耶路撒冷 之 猶太 人、將如此縛此帶之主、付於列邦人手矣。</verse>
				<verse number="12">聞此、我儕、及是地之人、勸 保羅 勿上 耶路撒冷 。</verse>
				<verse number="13">保羅 應曰、爾曹胡為哭而摧我心乎、我為主 耶穌 名、不第受縛、即死於 耶路撒冷 亦備也。</verse>
				<verse number="14">彼不受勸、我則止、曰、主旨得成。○</verse>
				<verse number="15">是諸日後、我儕束裝、上 耶路撒冷 。</verse>
				<verse number="16">該撒利亞 數門徒同行、引至 古比路 人名 拿孫 、舊門徒也、我儕得與居焉○</verse>
				<verse number="17">既至 耶路撒冷 、兄弟欣然相接。</verse>
				<verse number="18">次日、 保羅 與我儕入就 雅佮 、諸長老亦在。</verse>
				<verse number="19">保羅 既問安、即以上帝由已役事所行於列邦、一一述之。</verse>
				<verse number="20">眾聞之則榮上帝、語 保羅 曰、兄弟乎、爾見 猶太 之信者幾何萬、皆為律法而憤烈。</verse>
				<verse number="21">彼曾聞爾、教諸 猶太 人、於列邦中、背 摩西 、云、無以其子行割禮、亦無從諸規</verse>
				<verse number="22">今將若何、彼必聞爾至。</verse>
				<verse number="23">故我所言、爾其行之、我儕有誓願者四人、</verse>
				<verse number="24">爾攜此人與之同潔、代為捐費、俾得薙髮。如此、則眾將知所聞說爾者皆謬、爾乃自步武守法也。</verse>
				<verse number="25">至於列邦之信者、我曾遺書擬定、憔戒祭偶像之血、及血、及勒死之牲、及淫亂也。</verse>
				<verse number="26">次日 保羅 攜其人與之同潔、入殿、告以潔期滿、直至為各人獻祭焉。○</verse>
				<verse number="27">七日將竟、自 亞西亞 來之 猶太 人、見 保羅 在殿、則糾紛眾而措手之。</verse>
				<verse number="28">呼曰、 以色列 人乎、助。此乃逆民、與法、與此所、而隨在教眾之人。今且引 希利尼 人入殿、俗此聖所也</verse>
				<verse number="29">蓋曾見 以弗所 人、 特羅非摩 、偕之在邑、疑 保羅 已引之入殿</verse>
				<verse number="30">舉邑搖動、民共趨執 保羅 、曳出殿、諸門即閉。</verse>
				<verse number="31">正求殺之時、有傳上於千夫長云、舉 耶路撒冷 紛亂。</verse>
				<verse number="32">即率士卒及百夫長趨下至之眾見千夫長與士卒、則停撲 保羅 。</verse>
				<verse number="33">千夫長前、執 保羅 、命以二鐵索繫之、問其為誰、所為何事。</verse>
				<verse number="34">眾中讙呼不一、當其諠譁、不能知其實情、命曳之入營。</verse>
				<verse number="35">及階、眾強擁、士卒負 保羅 、</verse>
				<verse number="36">蓋眾民隨而呼曰、去之。○</verse>
				<verse number="37">保羅 被曳將入營、謂千夫長曰、我有言告爾、可乎、曰、爾知 希利尼 音乎。</verse>
				<verse number="38">爾非 挨及 人、昔日作亂、率凶手四千人出野者乎。</verse>
				<verse number="39">保羅 曰、我 猶太 人、生於 基利家 之 大蘇 、非鄙邑之民也。請許我于民言。</verse>
				<verse number="40">許之 保羅 立於階、向民搖手、既而咸靜、遂以 希百來 音語之、曰、</verse>
			</chapter>
			<chapter number="22">
				<verse number="1">諸兄弟與父乎、我今自訴於爾、請聽之。○</verse>
				<verse number="2">眾聞其言 希百來 音、靜益甚、遂曰、○</verse>
				<verse number="3">我 猶太 人、生於 基利家 之 大蘇 、長於此邑、在 迦馬列 足下、受教依祖宗律法之嚴、為上帝而憤烈、一如今日爾眾然。</verse>
				<verse number="4">曾窘逐斯路者、至死之、男女皆繫而付於獄。</verse>
				<verse number="5">大祭司與諸長老亦為我證。我且受其遺兄弟書、往 大馬色 、將繫在彼之人、曳至 耶路撒冷 、受刑、</verse>
				<verse number="6">行近 大馬色 、時約日中、忽自天有大光、環照我。</verse>
				<verse number="7">我仆地、聞聲謂我曰、 掃羅 、 掃羅 、何窘逐我。</verse>
				<verse number="8">我應曰、主、為誰曰、我乃 拿撒栗   耶穌 、爾所窘逐也。</verse>
				<verse number="9">同在者乃觀其光、不聞語我者之聲。</verse>
				<verse number="10">我曰、主、我將何為主謂我、曰、起、入 大馬色 、在彼、凡所定爾行者、將以告爾。</verse>
				<verse number="11">我緣光之耀既不見、為偕我者援手導、入 大馬色 。</verse>
				<verse number="12">有 亞拿尼亞 者、其人依律法恭敬、為居彼諸 猶太 人所證、</verse>
				<verse number="13">就我、旁立語我、曰、兄弟 掃羅 、爾得復見。我即時向之復見。</verse>
				<verse number="14">又曰、我列祖之上帝、立爾、以知其旨、見義者、聞其口聲。</verse>
				<verse number="15">蓋爾將以所見所聞者、為之證於萬人。</verse>
				<verse number="16">今何待乎、起籲其名、受蘸、滌爾罪。</verse>
				<verse number="17">且我反 耶路撒冷 時、在殿祈禱、神遊象外、</verse>
				<verse number="18">見之語我曰、爾其捷而速出 耶路撒冷 、蓋爾證我之言、其人將不納。</verse>
				<verse number="19">我曰、主、彼知我素囚信乎爾之人、在各會堂、撲之。</verse>
				<verse number="20">證爾者 士底反 之血見流時、我亦近立、同悅、而守殺者之衣。</verse>
				<verse number="21">主語我曰、往哉、我將遣爾遠就列邦。○</verse>
				<verse number="22">眾聽之至此言、則揚聲曰、如此之人、去之於地、不當生也。</verse>
				<verse number="23">眾喧呼、脫衣、播塵於空中、</verse>
				<verse number="24">時千夫長命曳 保羅 入營、言以鞭拷訊之、俾得真知眾如此喝之何故。</verse>
				<verse number="25">既直縛之、將用革條、 保羅 語近立之百夫長、曰、 羅馬 人、未定非而鞭之、可乎。</verse>
				<verse number="26">百夫長聞此、往告千夫長、曰、爾將何為乎、此乃 羅馬 人也。</verse>
				<verse number="27">千夫長就而語之曰、告我、爾為 羅馬 人否。曰、然。</verse>
				<verse number="28">千夫長應曰、我以厚價購入此籍。 保羅 曰、我乃生而然者也。</verse>
				<verse number="29">於是、將拷訊者即離之。千夫長真知為 羅馬 人、而已縛之、亦懼。○</verse>
				<verse number="30">明日、欲知 猶太 人訟之之實情、解其縛、命祭司諸長、與全公會集、攜 保羅 下、立於眾前。○</verse>
			</chapter>
			<chapter number="23">
				<verse number="1">保羅 注視公會曰、兄弟乎、自昔我凡事、以良知之善、向上帝處世、越至今日。</verse>
				<verse number="2">大祭司 亞拿尼亞 命侍立者批其口。</verse>
				<verse number="3">保羅 語之曰、粉飾之墻、上帝將批爾。爾坐依律法鞫我、乃違律法、命批我乎。</verse>
				<verse number="4">侍立者曰、上帝之大祭司、爾詬之乎。</verse>
				<verse number="5">保羅 曰、兄弟、我不識其為大祭司也、蓋經載云、勿以惡言爾民之有司。</verse>
				<verse number="6">惟 保羅 知眾半為 撒都該 人、半為 法利賽 人、乃於公會中呼曰、兄弟乎、我 法利賽 人、亦 法利賽 人之子、因諸死復起之望、我被鞫矣。</verse>
				<verse number="7">言此、 法利賽 人與 撒都該 人起爭、眾遂分黨。</verse>
				<verse number="8">蓋 撒都該 人言無復起、亦無使者、無神、 法利賽 人則認兩者為有。</verse>
				<verse number="9">遂大喧譁、 法利賽 黨之士子數人、起而競曰、我見此人無惡、若有神、或使者、于之言乎。</verse>
				<verse number="10">時方大爭、千夫長、恐 保羅 被眾分裂、命軍士下於眾中奪之、引入營。○</verse>
				<verse number="11">是夜、主近立曰、壯爾心、爾於 耶路撒冷 曾為我證、於 羅馬 亦當如是證。○</verse>
				<verse number="12">平旦、 猶太 人合眾、自呪言不殺 保羅 、不飲不食。</verse>
				<verse number="13">為此約誓者、四十餘人。</verse>
				<verse number="14">乃就祭司諸長與長老、曰、我儕自呪大呪、不殺 保羅 不嘗物。</verse>
				<verse number="15">今爾曹及公會、示千夫長、明日曳之至爾、若將詳審其情。我則已備、於其未近、以殺之。</verse>
				<verse number="16">惟 保羅 姊妹之子聞其設伏、往入營、告 保羅 。</verse>
				<verse number="17">保羅 呼一百夫長至、曰、引此少者至千夫長、有事告。</verse>
				<verse number="18">遂攜之、引至千夫長、曰、囚者 保羅 、呼我至、請引此少者至爾、有事以告。</verse>
				<verse number="19">千夫長執其手、至僻處、私問曰、有何告我。</verse>
				<verse number="20">曰、 猶太 人已相約、請爾明日曳 保羅 下公會、若將詳問其情</verse>
				<verse number="21">爾勿聽從之、蓋有四十餘人隱伏以伺、既自呪、不殺 保羅 、不飲不食、今已備矣、惟候爾許耳。</verse>
				<verse number="22">千夫長遣少者去、敕之曰、爾以斯事示我、勿以告人。</verse>
				<verse number="23">遂召百夫長二人、曰、備卒二百、騎七十、持戟者二百、今夜亥初、往 該撒利亞 。</verse>
				<verse number="24">且備畜使 保羅 乘之、護至方伯 腓力士 。</verse>
				<verse number="25">又遺書、其略曰、○</verse>
				<verse number="26">基勞丟   呂西亞 、請方伯 腓力士 閣下安。</verse>
				<verse number="27">此人為 猶太 人所執、將殺之、我得知其為 羅馬 人、以軍士襲而拯之。</verse>
				<verse number="28">欲真知訟之為何故、送之下其公會。</verse>
				<verse number="29">見其訟端、乃其律法諸辯端、非為堪死堪繫之故</verse>
				<verse number="30">或以告我、將有計害之事、即遣之就爾、亦敕訟之者、以其事訴於爾前。○</verse>
				<verse number="31">軍士奉命、取 保羅 夜引出至 安提巴底 。</verse>
				<verse number="32">明日、乃聽騎兵送之、遂歸營。</verse>
				<verse number="33">至 該撒利亞 以書呈方伯、使 保羅 立其前。</verse>
				<verse number="34">方伯閱畢、問屬何省人。知其屬 基利家 、</verse>
				<verse number="35">乃曰、訟爾者至、我將聽爾。遂命守之於 希律 公廨。○</verse>
			</chapter>
			<chapter number="24">
				<verse number="1">越五日、大祭司、 亞拿尼亞 、與數長老、及辯士 弟都羅 、下來、以 保羅 事告方伯。</verse>
				<verse number="2">保羅 被召、 弟都羅 遂始訟之、曰、○</verse>
				<verse number="3">我儕由閣下 腓力士 、隨在時享太平、由爾前圖、我邦納復治端、感謝不已。</verse>
				<verse number="4">今不敢少延、第求溫良聽我片言。</verse>
				<verse number="5">蓋見此人為流疫、天下 猶太 人中、震動作亂、為 拿撒栗 黨之先導、</verse>
				<verse number="6">嘗試犯殿、我儕執之。</verse>
				<verse number="7"></verse>
				<verse number="8">爾訊之、自能真知、我所訟之諸端。</verse>
				<verse number="9">猶太 人和而訟之云、此言是也。○</verse>
				<verse number="10">方伯頷之、使 保羅 言、乃應曰、○我知爾聽訟此邦多年、所以甘心自訴。</verse>
				<verse number="11">爾能真知我上 耶路撒冷 、崇拜、不過十有二日耳、</verse>
				<verse number="12">彼未嘗見我在殿、與人辯論、或集眾生亂、即諸會堂亦然、邑中亦然。</verse>
				<verse number="13">且今訟我之事、彼不能證於爾前。</verse>
				<verse number="14">惟有一事、我于爾認之、即彼所謂黨者之路、我依之以事吾列祖之上帝、悉信合於律法、及載於先知之事。</verse>
				<verse number="15">有所望乎上帝、亦彼所共候、有諸義不義者之復起方來也。</verse>
				<verse number="16">我所以自勵者、即向上帝及向人、恆存良知而無礙。</verse>
				<verse number="17">今歷多年、而後、我歸以施濟於我邦、及獻禮</verse>
				<verse number="18">斯閒、彼遇我於殿、自潔、無眾無嘩。惟有數 猶太 人、來自 亞西亞 、</verse>
				<verse number="19">若有以罪我者、彼當在此於爾前訟我。</verse>
				<verse number="20">不然、則斯人其自言、見我立於公會前、有何不義端。</verse>
				<verse number="21">有、則此一聲耳、即於眾中、立而呼曰、為諸死復起之事、我今日被鞫於爾眾前、而已。○</verse>
				<verse number="22">事有關涉斯路者、 腓力士 識之尤詳、遂諭眾遲之、曰、千夫長 呂西亞 下來、我將審爾事。</verse>
				<verse number="23">乃命百夫長守 保羅 而緩之、其友有供之、概勿禁。○</verse>
				<verse number="24">數日後、 腓力士 與其妻 猶太 女 土西拉 至、召 保羅 、聽之言論信乎 基督   耶穌 。</verse>
				<verse number="25">保羅 論義、節、及方來之鞫 腓力士 讋懼、應曰、今且去、有閒將召爾</verse>
				<verse number="26">彼也望 保羅 將納以財、故尤多召而與論。</verse>
				<verse number="27">越二年 波求非士都 代 腓力士 職、 腓力士 願取悅於 猶太 人、遂遺 保羅 仍繫焉。○</verse>
			</chapter>
			<chapter number="25">
				<verse number="1">非士都 、蒞任、三日、自 該撒利亞 上 耶路撒冷 。</verse>
				<verse number="2">祭司諸長與 猶太 尊者、以其攻 保羅 事告而勸、</verse>
				<verse number="3">乞恩、遣取 保羅 至 耶路撒冷 、將設伏於路而殺之。</verse>
				<verse number="4">惟 非士都 應云、 保羅 守在 該撒利亞 、已將亟反。</verse>
				<verse number="5">又曰、爾中之能者與我同下、其人有何不是、則訟之。○</verse>
				<verse number="6">既居其中、不過八日、或十日、則下至 該撒利亞 。翌日、坐公座、命引 保羅 至。</verse>
				<verse number="7">及至、自 耶路撒冷 下來之 猶太 人、環立、以多且重之故、其所不克表著者、而數之。</verse>
				<verse number="8">保羅 遂自訴曰、 猶太 人律法、或殿、或 該撒 、我皆未犯之。</verse>
				<verse number="9">但 非士都 、願取悅於 猶太 人、應 保羅 曰、爾上 耶路撒冷 、我在彼以此事鞫爾、願乎。</verse>
				<verse number="10">惟 保羅 曰、我立於 該撒 公座前、當鞫於此矣。我未嘗行不義于 猶太 人、爾亦真知之明矣。</verse>
				<verse number="11">我若行不義、罪堪死、則死不辭。若訟我者無一實、無人能以我賜于彼。我上叩 該撒 矣。</verse>
				<verse number="12">非士都 與議會相語、則應曰、爾既上叩 該撒 、則將往 該撒 。○</verse>
				<verse number="13">越數日、 亞基巴 王與 比尼基 至 該撒利亞 、問 非士都 安。</verse>
				<verse number="14">居多日、 非士都 以 保羅 事陳於王、曰、有一人、 腓力士 所留之囚、</verse>
				<verse number="15">我在 耶路撒冷 時、祭司諸長與 猶太 長老訟之、求擬其罪。</verse>
				<verse number="16">我應之曰、被訟之人、未得與訟者面質、以訴其端、即賜付之者、非 羅馬 人規也。</verse>
				<verse number="17">故 猶太 人來集於此、我不遲延、翌日坐公座、命引其人至。</verse>
				<verse number="18">訟之者立、其所告者、非我逆料之惡事、</verse>
				<verse number="19">惟攻之以數辯端、論其畏鬼神、又論一 耶穌 者、已死、而 保羅 言其生也。</verse>
				<verse number="20">我且猶豫、辯論諸此、如何、遂問 保羅 欲往 耶路撒冷 、在彼以斯事鞫之、否。</verse>
				<verse number="21">但 保羅 既上叩、意得留以俟皇之審斷、我則命留之、待我遣至 該撒 也。</verse>
				<verse number="22">亞基巴 謂 非士都 曰、我亦欲得聽此人。曰、明日得聽之。○</verse>
				<verse number="23">明日、 亞基巴 與 比尼基 張大儀仗而至、諸千夫長及邑中貴人偕之、入聽事所、 非士都 既命、遂引 保羅 至。</verse>
				<verse number="24">非士都 曰、 亞基巴 王、與凡同在此之人乎、爾觀斯人、乃 猶太 眾、於 耶路撒冷 及此處、求我、而呼曰、不當尚生。</verse>
				<verse number="25">然我覺其未行堪死之事、且既自為上叩於皇、故我定意遣之。</verse>
				<verse number="26">惟未得其實情、以奏吾主。故出之於眾前、至要者、在 亞基巴 王之前、使審問後、得有所奏。</verse>
				<verse number="27">蓋我以為遣因、而不陳訟辭、無是理也。○</verse>
			</chapter>
			<chapter number="26">
				<verse number="1">亞基巴 謂 保羅 曰、許爾自陳 保羅 遂舉手訴曰、○</verse>
				<verse number="2">亞基巴 王乎、我為 猶太 人所訟者、今日將悉訴之於爾前、我以為福、</verse>
				<verse number="3">至要者、凡 猶太 人中例規辯端皆王所知、故求寛忍聽我。</verse>
				<verse number="4">初我自幼、居我民中、於 耶路撒冷 、為人若何、 猶太 人咸識之。</verse>
				<verse number="5">蓋自始知我、倘願為證、我如何依吾民虔禮、極嚴之黨、生世為 法利賽 人。</verse>
				<verse number="6">今我因上帝所許吾列祖之望、立而被鞫。</verse>
				<verse number="7">是許也、我十二支派、日夜、殷勤崇事、望造之。王乎、我為此望被訟於 猶太 人。</verse>
				<verse number="8">上帝、若起諸死者、爾曹何擬為事不足信乎。</verse>
				<verse number="9">昔我果自謂、當多行事以攻 拿撒栗   耶穌 名。</verse>
				<verse number="10">又嘗為之於 耶路撒冷 。既受權於祭司諸長、多囚眾聖、彼有見殺、我允其當。</verse>
				<verse number="11">且屢刑之、於諸會堂、強使謗讟、攻之溢狂、窘逐至外邑。</verse>
				<verse number="12">於是、我以祭司諸長權與任、方往 大馬色 、</verse>
				<verse number="13">王乎、時當正午、途中見自天有光、燦耀於日、環照我與同行者。</verse>
				<verse number="14">眾皆仆地、我聞聲、以 希百來 音、謂我曰、 掃羅 、 掃羅 、何窘逐我、爾以足觸刺離矣。</verse>
				<verse number="15">我曰、主、為誰。主曰、我乃 耶穌 爾所窘逐者。</verse>
				<verse number="16">但爾足起立、蓋我特見於爾、立爾為曾見我、及我將見於爾、諸事之役與證者、</verse>
				<verse number="17">恆拯爾於斯民及列邦、即今遣爾就之者、</verse>
				<verse number="18">以開其目、轉之自暗至光、自 撒但 權以歸上帝、俾得罪赦、承業於凡以信我而蒙聖者之中。</verse>
				<verse number="19">亞基巴 王乎、是以我不違天顯象、</verse>
				<verse number="20">乃先於 大馬色 、次於 耶路撒冷 、舉 猶太 地、爰及列邦、我告之悔志、轉歸上帝、習行堪乎悔志。</verse>
				<verse number="21">猶太 人為此故、執我於殿、嘗試殺我。</verse>
				<verse number="22">我蒙上帝之佑、故立至今日、證於小者大者、所言無非先知及 摩西 言將至之事、</verse>
				<verse number="23">若 基督 之受苦、若彼本諸死之復起、將先以光、宣揚於斯民、及列邦。○</verse>
				<verse number="24">保羅 如此訴、 非士都 大聲曰、 保羅 、爾狂矣、學文多使爾狂也。</verse>
				<verse number="25">保羅 曰、 非士都 閣下、我非狂、我所出言乃真實志正之言也。</verse>
				<verse number="26">蓋王知此事、我亦于之言侃然、因深信此事、無隱於王、斯非行於僻隅也。</verse>
				<verse number="27">亞基巴 王、爾信諸先知乎、我識爾信。</verse>
				<verse number="28">亞基巴 謂 保羅 曰、爾於小勸、使我為 基督 人耶。</verse>
				<verse number="29">保羅 曰、我向上帝願之、不論於小於大、不第使爾、即凡今日之聽我者、均與我無異、惟除此械繫耳。○</verse>
				<verse number="30">王與方伯、及 比尼基 、並同坐者皆起。</verse>
				<verse number="31">退而相語、曰、此人所為、無堪死堪繫之事。</verse>
				<verse number="32">亞基巴 謂 非士都 曰、此人、若不上叩 該撒 、則能釋矣。○</verse>
			</chapter>
			<chapter number="27">
				<verse number="1">既定意、使我儕航海往 以大利 、則以 保羅 及他囚數人、付 亞古士督 營之百夫長名 猶流 。</verse>
				<verse number="2">遂登 亞大米田 舟、將航至 亞西亞 海邊數處、乃揚帆、有 馬基頓 之 提撒羅尼迦 人、 亞里達古 、偕我焉。</verse>
				<verse number="3">明日至 西頓 、 猶流 以仁待 保羅 、許就諸友、俾得相顧。</verse>
				<verse number="4">由彼揚帆、行 古比路 下、風逆故也。</verse>
				<verse number="5">既航過 基利家 、 旁非利亞 之海、至 呂家 之 每拉 邑。</verse>
				<verse number="6">在彼百夫長遇 亞力山太 舟、航至 以大利 、令我儕登之。</verse>
				<verse number="7">緩航多日、僅至 基尼土 對面、為風所阻、則航 基利底 下與 撒摩尼 相對、</verse>
				<verse number="8">僅得傍之、適一處、名 佳澳 、近此有 拉西亞 邑。○</verse>
				<verse number="9">歷時既久、已過禁食之期、舟行危險、 保羅 勸眾、</verse>
				<verse number="10">曰、眾人、我觀行舟、將有害而多損、不第舟與貨已也、且及我儕之魂矣。</verse>
				<verse number="11">惟百夫長信舟長與舟主、過於 保羅 所言。</verse>
				<verse number="12">以此澳過冬不便、故眾多意乃揚帆離之、庶可能過冬於 腓尼基 、亦 基利底 之澳、望西南西北。</verse>
				<verse number="13">適南風輕吹眾以為得志、遂起錨、傍 基利底 而行、</verse>
				<verse number="14">未幾、狂風由彼下驅、名 友羅革屯 、</verse>
				<verse number="15">舟被吹不能勝風、遂任之飄蕩、</verse>
				<verse number="16">駛至小島、名 高大 之下、僅克收其小艇。</verse>
				<verse number="17">既舉之、多方護舟以纜縛之、且恐投淺瀨、乃下帆任飄。</verse>
				<verse number="18">風狂蕩甚、明日棄貨。</verse>
				<verse number="19">第三日親手擲舟器</verse>
				<verse number="20">多日不顯日星、風雨蕩舟非輕、得救之望竟絕。</verse>
				<verse number="21">眾久不食、 保羅 立眾中、曰、眾人、爾昔當聽我言、不揚帆而離 基利底 、免遭此害與損。</verse>
				<verse number="22">今我勸爾安心、爾中魂將無失、惟舟耳。</verse>
				<verse number="23">蓋我所屬所事之上帝、其使者昨夜立於我側、</verse>
				<verse number="24">曰、 保羅 勿懼、爾當立於 該撒 之前、且視、上帝悉以同舟者賜爾。</verse>
				<verse number="25">故眾人、安爾心、我信上帝、事將如其所言也。</verse>
				<verse number="26">然我儕當擱一島矣。○</verse>
				<verse number="27">至十四夜、舟飄颻 亞底亞 海、約夜半、舟子以為近岸。</verse>
				<verse number="28">測水得二十仞、少進、測得十五仞。</verse>
				<verse number="29">恐觸石、自舟尾投四錨、以望天明。</verse>
				<verse number="30">舟子求離舟而逃、下小艇於海、佯將投諸錨、自舟首、時、</verse>
				<verse number="31">保羅 謂百夫長與士卒、曰、此人不留於舟、爾曹不能得救也。</verse>
				<verse number="32">士卒遂斷小艇索、聽之自墜。</verse>
				<verse number="33">天將明、 保羅 勸眾取食、曰、今十四日、爾曹希冀、長飢無食</verse>
				<verse number="34">故勸爾取食、以至得救也。蓋爾中一髮不將隕於首。</verse>
				<verse number="35">言畢、取餅、眾前稱謝上帝、遂擘而始食焉。</verse>
				<verse number="36">眾心安、乃食。</verse>
				<verse number="37">我儕在舟者、共二百七十六魂。</verse>
				<verse number="38">皆食而飽、棄麥於海、以輕舟。</verse>
				<verse number="39">天明、不真知其地、乃思覺一澳、有平岸、乃共謀或能推舟進其上。</verse>
				<verse number="40">遂棄錨於海、解舵纜、揚前帆迎風、望岸而進。</verse>
				<verse number="41">遇二水夾流處、擱舟於上、舟首膠定不動、舟尾因浪猛始破。</verse>
				<verse number="42">士卒意乃殺囚、恐有泅而逃者。</verse>
				<verse number="43">百夫長欲救護 保羅 、阻其所謀、命能泅者先下水登岸</verse>
				<verse number="44">其餘或乘版、或藉舟中物。如是皆得救脫、登岸。○</verse>
			</chapter>
			<chapter number="28">
				<verse number="1">我儕既救脫、真知其島名 米利大 。</verse>
				<verse number="2">夷人以希有之仁待我、因雨而寒、然火、納我儕。</verse>
				<verse number="3">適 保羅 拾薪束置火、火熱、蝮出、繞其手。</verse>
				<verse number="4">夷人見蟲懸於其手、相語曰、是誠殺人者、雖得救脫於海、義不容其生也。</verse>
				<verse number="5">保羅 乃拂蟲於火、毫無所害。</verse>
				<verse number="6">夷人冀其腫、或忽仆而死、冀之久、觀其無傷、則反意、言其為帝。○</verse>
				<verse number="7">島長名 部比流 、有田近此處、接我儕、三日以禮相待。</verse>
				<verse number="8">適 部比流 之父病熱、血痢而臥、 保羅 入就之祈禱、按手、醫之。</verse>
				<verse number="9">自是島中餘病者、來而得醫</verse>
				<verse number="10">亦優禮尊我儕、揚帆時、以所需者置於舟。○</verse>
				<verse number="11">三月後、我儕登 亞力山太 舟、號 丟士雙子 、於島過冬者、揚帆。</verse>
				<verse number="12">至 敘拉古 、泊岸居三日。</verse>
				<verse number="13">由彼繞行至 利基暗 、越一日、南風起、次日至 部丟利 、</verse>
				<verse number="14">遇兄弟勸我同居七日、遂往 羅馬 。</verse>
				<verse number="15">羅馬 兄弟聞及我儕、出至 亞比烏 市、及 三館 處、迎我儕。 保羅 見之、謝上帝而壯心。○</verse>
				<verse number="16">既入 羅馬 、許 保羅 偕守卒一人自居焉。</verse>
				<verse number="17">越三日、 保羅 會 猶太 人長者。既集、謂之曰、兄弟、我雖未犯我民、或列祖之例規、曾自 耶路撒冷 被囚而付於 羅馬 人手。</verse>
				<verse number="18">彼既審我、見無死辜、欲釋我。</verse>
				<verse number="19">但 猶太 人有逆言、我不得已、上扣 該撒 、非有所訟我邦也。</verse>
				<verse number="20">為此嘗勸爾曹、相見相論。蓋我為 以色列 望之故、被此鐵索所繫。</verse>
				<verse number="21">眾曰、我儕未受自 猶太 有論爾之書、亦未有兄弟至此報、或言及爾何惡。</verse>
				<verse number="22">但我儕謂堪聞爾志意若何、蓋論此黨、我知其隨在受誹矣。○</verse>
				<verse number="23">眾既定期、多就之於館、 保羅 自朝至暮、陳而證上帝國、本 摩西 律法及諸先知、以 耶穌 之事勸誨之。</verse>
				<verse number="24">有信所言者、亦有不信。</verse>
				<verse number="25">兩不相合而去、 保羅 先以一言語之曰、妙哉、聖神由先知 以賽亞 告爾列祖云、</verse>
				<verse number="26">爾往就此民、曰、爾以聽將聽而決不悟、爾以視將視而決不見、</verse>
				<verse number="27">蓋此民心頓頑、耳聽怠、自閉其目、免以目見、耳聽、心悟、及轉改而我醫之。</verse>
				<verse number="28">故爾其知之、此上帝濟救、遣之列邦人、彼亦將聞焉。○</verse>
				<verse number="29"></verse>
				<verse number="30">保羅 居自賃之屋二年之久、凡入見者納之、</verse>
				<verse number="31">宣上帝國、教以主 耶穌   基督 事、侃侃然、無禁。○</verse>
			</chapter>
		</book>
		<book number="45">
			<chapter number="1">
				<verse number="1">耶穌   基督 僕 保羅 、奉召為使徒、甄別以致上帝福音、</verse>
				<verse number="2">即由其先知所預許、在諸聖經者、</verse>
				<verse number="3">乃言其子也、依形肉則自 大衛 之裔而生、</verse>
				<verse number="4">依聖德之神、則自諸死之復起、於能而定為上帝子、即我主 耶穌   基督 、</verse>
				<verse number="5">我儕所由而受恩及使徒之職者、致萬邦中人、為其名而承順乎信也。</verse>
				<verse number="6">其中爾曹亦為 耶穌   基督 之召者。</verse>
				<verse number="7">是書達凡居 羅馬 、上帝所愛、蒙召為聖者、恩與和歸爾自吾父上帝及主 耶穌   基督 。○</verse>
				<verse number="8">首因爾之信、舉世宣揚、故我由 耶穌   基督 為爾眾謝我上帝。</verse>
				<verse number="9">蓋我於其子福音、以吾神而崇事之上帝、為我之證、如何緬懷爾不輟、</verse>
				<verse number="10">祈禱閒常求、庶幾、依上帝旨、終得坦途就爾。</verse>
				<verse number="11">蓋我慕見爾、俾得神之恩賜、有以施爾、致爾堅定、</verse>
				<verse number="12">即我在爾中、由爾我同信、共獲勸勉。</verse>
				<verse number="13">兄弟乎、我不願爾不知、我每立志就爾、俾於爾中得果、如在他邦、然至今猶有所阻。</verse>
				<verse number="14">蓋我負諸 希利尼 及化外、智者愚者、債。</verse>
				<verse number="15">故在我、則注意以福音並宣於爾居 羅馬 人。</verse>
				<verse number="16">蓋我不以福音為恥、是乃上帝之能、致救凡信者、先 猶太 次 希利尼 。</verse>
				<verse number="17">蓋上帝有義、於斯而啟、自信致信、如經載云、義人將自於信而生矣。○</verse>
				<verse number="18">蓋上帝有怒、自天而啟、及凡人之不虔不義、乃在於不義而阻真理者也、</verse>
				<verse number="19">因所可知乎上帝者、彰於其衷、以上帝嘗彰之於彼也。</verse>
				<verse number="20">蓋自造世以來、所莫見上帝諸事、從其所造之物、思而明見、即其永能帝性也、致人末由推諉、</verse>
				<verse number="21">顧彼既知上帝、而不榮之為上帝、亦不之謝、乃思議虛妄、心不聰而蒙昧。</verse>
				<verse number="22">自稱為智、適成愚魯、</verse>
				<verse number="23">以無壞之上帝榮、而易以有壞之人、及禽獸、昆蟲、像之狀。○</verse>
				<verse number="24">故上帝付之在其心之慾於不潔、俾互辱其身、</verse>
				<verse number="25">彼於謊而變上帝之真、寧崇事受造之物、過於造物之主、堪頌者、爰及世世誠然。○</verse>
				<verse number="26">是故上帝付之於恥辱之情、婦女以順性之用、變為逆性之施、</verse>
				<verse number="27">男子亦然、棄婦女順性之用、嗜欲互爍、男與男行不雅、身受乖謬當得之報。○</verse>
				<verse number="28">彼既不驗以上帝存於真知中、上帝遂付之於罔驗之志、行所不當行、</verse>
				<verse number="29">充諸不義、惡慝、貪婪暴很、滿以娼嫉、兇殺、爭鬥、詭譎、肆毒、詀讘、</verse>
				<verse number="30">毀謗、憎上帝、欺凌、驕傲、矜誇、創諸惡、逆父母、</verse>
				<verse number="31">不聰、背約、不情、不恤、</verse>
				<verse number="32">彼真知上帝之義端、凡行此者堪死、乃不獨自行、又悅人行之。○</verse>
			</chapter>
			<chapter number="2">
				<verse number="1">是以凡擬人之人乎、爾無可推諉、蓋爾擬人適定己非、以爾所擬者躬自行之也。</verse>
				<verse number="2">我儕識上帝依真以鞫行此之人。</verse>
				<verse number="3">人乎、爾行此而擬人行之、豈自以為將逭上帝鞫乎。</verse>
				<verse number="4">抑藐視其慈惠、寛容、恆慰之富、不知上帝之慈惠導爾悔志乎。</verse>
				<verse number="5">乃依爾剛愎不悛之心、為己積怒、於怒並上帝義鞫啟之日、</verse>
				<verse number="6">將依各人之行而報之、</verse>
				<verse number="7">凡忍為善工、求榮尊無壞者、報以永生、</verse>
				<verse number="8">凡結黨、不從真理、而從非義者、報以怒恚。</verse>
				<verse number="9">患難、阨窮、及諸作惡者魂、先 猶太 次 希利尼 、</verse>
				<verse number="10">而榮尊平和于諸為善者、先 猶太 次 希利尼 、</verse>
				<verse number="11">蓋上帝不貌取人。</verse>
				<verse number="12">凡無律法者獲罪、亦將無律法淪亡、凡於律法內者獲罪、將由律法被鞫、</verse>
				<verse number="13">蓋在上帝前、非聽法者是義、乃行法者將見義</verse>
				<verse number="14">蓋無法之列邦人、其性自行律法之事、時彼無法而自為法、</verse>
				<verse number="15">是彰明法之工銘於其心、良知同證、其相度也、或訟或訴、</verse>
				<verse number="16">於上帝、由 耶穌   基督 、鞫人隱微之日、依我福音焉。○</verse>
				<verse number="17">乃若爾名 猶太 人、安乎律法、誇於上帝、</verse>
				<verse number="18">既自法而學、則知其旨、且驗夫至善、</verse>
				<verse number="19">自信為瞽者之相、在暗者之光、</verse>
				<verse number="20">愚者之師、赤子之傅、於律法有知識及真理之模範、</verse>
				<verse number="21">是爾誨人、而不自誨乎、爾宣勿竊、而自竊乎、</verse>
				<verse number="22">爾言勿淫、而自淫乎、爾惡偶像、而自劫殿乎、</verse>
				<verse number="23">爾誇於律法者、乃已由犯法而辱上帝乎。</verse>
				<verse number="24">蓋上帝名因爾而謗讟於列邦中、如經載云矣。</verse>
				<verse number="25">爾行法則割禮有益、爾犯法、則爾之割禮是為未割。</verse>
				<verse number="26">故未割而守法之義、端則雖未割、豈不以為已割乎、</verse>
				<verse number="27">且本性無割禮、而盡法者、豈不擬爾、由經文割禮而犯法者耶。</verse>
				<verse number="28">蓋顯為 猶太 人者、非 猶太 人、顯於肉質之受割也非受割、</verse>
				<verse number="29">然隱者為 猶太 人、而心之割、在神不在文、其令聞非自人、乃自上帝。○</verse>
			</chapter>
			<chapter number="3">
				<verse number="1">然則 猶太 人何有溢、割禮何所益乎。</verse>
				<verse number="2">凡事多有、首則有上帝詔託之。</verse>
				<verse number="3">設有無信者何如耶、彼之無信將廢上帝信乎。</verse>
				<verse number="4">非矣。惟上帝其誠、任人皆偽、如經載云、俾爾諸言見義、被擬則勝。</verse>
				<verse number="5">若我儕之不義表上帝之義、我將何言。上帝降怒亦不義歟。此我依人而言耳。</verse>
				<verse number="6">非矣。若然、則上帝將何以鞫世耶。</verse>
				<verse number="7">若上帝之真於我之偽而溢致其榮、則我何反見擬如罪人乎、</verse>
				<verse number="8">且何不如謗我者所論而誣我有言曰、寧為惡以致善耶、夫如此者其鞫宜也。○</verse>
				<verse number="9">然則何歟、我儕其後乎。皆非也。蓋我曾擬 猶太   希利尼 人咸在罪下。</verse>
				<verse number="10">如經載云、悉無義人、一人無有。</verse>
				<verse number="11">無人曉悟、無人索求上帝。</verse>
				<verse number="12">人皆偏陂、同為無益、未有行善、竟無一人。</verse>
				<verse number="13">厥喉似破塋、舌施詭詐、唇藏蝮毒、</verse>
				<verse number="14">口充呪詛荼苦、</verse>
				<verse number="15">足疾趨以流血、</verse>
				<verse number="16">殘與苦在其途、</verse>
				<verse number="17">和之路其未知、</verse>
				<verse number="18">目前無上帝畏。○</verse>
				<verse number="19">我儕識律法所言、于律法內者言之、以塞眾口、使舉世服鞫乎上帝。</verse>
				<verse number="20">蓋自法行、則形肉者無將見義於上帝前、蓋由法而真知罪耳。</verse>
				<verse number="21">今於法之外、上帝有義已昭著、乃律法與先知所證、</verse>
				<verse number="22">即上帝之義、由信 耶穌   基督 、而及諸信者、蓋無區別、</verse>
				<verse number="23">以皆已獲罪、而歉上帝之榮、</verse>
				<verse number="24">惟見義惠然以其恩。由在 基督   耶穌 之贖。</verse>
				<verse number="25">乃上帝所顯立為庇免、由信、在其血、致彰厥義、因不究既往之罪、於上帝之寛容、</verse>
				<verse number="26">今時以彰其義、致己為義、且義彼自乎 耶穌 之信者。</verse>
				<verse number="27">然則誇安在乎。無之矣。由何法無之、行之法乎。非也。由信之法焉。</verse>
				<verse number="28">故我儕意謂人以信見義、在法之行外也。</verse>
				<verse number="29">抑上帝獨 猶太 人之上帝、非亦列邦人之上帝乎。誠亦列邦人之上帝也。</verse>
				<verse number="30">上帝且惟一、將自乎信而義受割者、亦由此信而義未受割者。</verse>
				<verse number="31">然則我儕由信廢法乎。非矣、乃堅法也。○</verse>
			</chapter>
			<chapter number="4">
				<verse number="1">如是我將何以言、吾祖 押拉函 、依形肉、所得何也。</verse>
				<verse number="2">夫若 押拉函 自行而見義、則有誇端、然向上帝則無之。</verse>
				<verse number="3">蓋經云何、 押拉函 信上帝、遂以此為義而歸之。</verse>
				<verse number="4">且夫行者、其賞非依恩歸之、依所宜也。</verse>
				<verse number="5">無所行、而信乎義不虔之人者、則以其信為義歸之矣。</verse>
				<verse number="6">如 大衛 亦言及人、在行外、得上帝以義歸之者之福、</verse>
				<verse number="7">曰、人得赦其不法、得蓋其罪者、福矣。</verse>
				<verse number="8">決不以其罪歸之者、福矣。</verse>
				<verse number="9">此福也及於受割者歟、抑亦及於未受割者歟。蓋吾云、 押拉函 之信以為義歸之。</verse>
				<verse number="10">然則如何歸之、於割乎、抑未割非於割也、乃於未割、</verse>
				<verse number="11">又受割之兆、即其未受割而有信為義之印證、以致為眾由其未受割而信者之父、致義歸之、</verse>
				<verse number="12">亦為受割者之父、即彼、不第自乎割禮、乃亦行吾父 押拉函 未受割時而信之迹也。</verse>
				<verse number="13">蓋許 押拉函 及其裔為世界之嗣、非由法乃由信之義。</verse>
				<verse number="14">蓋若自乎法者為嗣、其信則虛、許亦廢矣。</verse>
				<verse number="15">蓋有法則致怒、無法則無犯也。</verse>
				<verse number="16">故自乎信、使依乎恩、致許遂堅於諸裔、不惟自乎法、乃亦自 押拉函 之信者、是乃我眾之父、</verse>
				<verse number="17">對越乎其所信之上帝、乃蘇諸死者、呼諸無而若有也、如經載云、我使爾為多邦之父。</verse>
				<verse number="18">彼在望而信出望外、以致為多邦之父、依先所云、爾裔將若是然。</verse>
				<verse number="19">思己身既若死、年近百齡、及 撒拉 胎絕、而信不懦、</verse>
				<verse number="20">且向上帝之許、遂不以不信而貳其心、惟以信彌能歸榮上帝、</verse>
				<verse number="21">其信之充實者、以上帝所已許、其亦能成也。</verse>
				<verse number="22">故以為義歸之。</verse>
				<verse number="23">經載以歸之之言、不第因彼、</verse>
				<verse number="24">亦因我儕也、我儕、若信乎自諸死而起吾主 耶穌 之上帝、則將以我之信為義矣。</verse>
				<verse number="25">耶穌 者曾因我之過端而被付、曾因我之得義而見起者也。○</verse>
			</chapter>
			<chapter number="5">
				<verse number="1">是以我儕既自乎信、而見義、則由吾主 耶穌   基督 、得與上帝相和。</verse>
				<verse number="2">亦得由彼以信而進於今所止之恩、我遂誇於上帝之望。</verse>
				<verse number="3">不第此、亦誇於患難、蓋識患難成強忍、</verse>
				<verse number="4">強忍成經驗、經驗成希望、</verse>
				<verse number="5">而希望不起羞、蓋上帝之愛、由予我之聖神、而灌溉我心。</verse>
				<verse number="6">蓋我儕尚弱時、 基督 依期為諸不虔者死。</verse>
				<verse number="7">夫為義人死者僅而有之、為善人死者容或敢焉</verse>
				<verse number="8">乃上帝表其向我儕之愛、以我尚為罪人時、 基督 為我死。</verse>
				<verse number="9">況今、既於其血見義、將由之得救免怒哉。</verse>
				<verse number="10">若我尚為敵時、由其子之死、得復親於上帝、況既復親、將於其生得救哉。</verse>
				<verse number="11">不第此、乃由吾主 耶穌   基督 受復親、故我儕亦由之誇於上帝。○</verse>
				<verse number="12">是以如罪由一人入世、死亦由罪而入、於是死貫凡人、以皆獲罪。</verse>
				<verse number="13">蓋律法未至、罪嘗在世、而於無法時、罪不計。</verse>
				<verse number="14">然自 亞當 至 摩西 、即不於 亞當 犯禁狀而獲罪、亦皆被死以王之、是 亞當 乃後至者之模也。</verse>
				<verse number="15">惟過端不如恩賜。蓋若以一人之過端而眾多死、況上帝恩與賜、在於 耶穌   基督 一人之恩、而溢於眾多者哉。</verse>
				<verse number="16">且由一人犯罪、不如賚賜、蓋鞫端自一人以致定非、惟恩賜自多過端以致義端</verse>
				<verse number="17">夫若以一人之過端、而死遂由一人而王、況眾受恩與義賜之溢者、將由一 耶穌   基督 、而王於生哉。</verse>
				<verse number="18">是以似由一過端而致凡人定非、則由一義端而致凡人得生之義、亦若是。</verse>
				<verse number="19">蓋如由一人之不順而眾多既立為罪者、則由一人之順、而眾多將立為義者、亦若是。</verse>
				<verse number="20">律法加入、致過端增多、然罪增多、則恩溢尤甚。</verse>
				<verse number="21">即如罪曾王於死之中、使恩亦如是由義而王、以致永生、由吾主 耶穌   基督 也。○</verse>
			</chapter>
			<chapter number="6">
				<verse number="1">然則我將何言。得毋久居於罪、俾恩益多乎。</verse>
				<verse number="2">非矣。我儕向罪而既死者、詎復於罪生乎</verse>
				<verse number="3">豈不知我儕受蘸、以入 基督   耶穌 者、乃受蘸以入其死也。</verse>
				<verse number="4">故由入死之蘸與之同葬、俾如 基督 由父之榮、自諸死見起、我儕亦得如是行於生之維新也</verse>
				<verse number="5">蓋若我曾共聯其死狀、則將於其復起亦然。</verse>
				<verse number="6">惟知我之舊人、與之同釘、使厥罪體廢、而我不復事於罪。</verse>
				<verse number="7">蓋既死者見義脫罪也。</verse>
				<verse number="8">若我儕與 基督 同死、則信亦將與之同生矣。</verse>
				<verse number="9">蓋識 基督 自諸死見起、不再死、死不再主之。</verse>
				<verse number="10">蓋其死也、則一時向罪而死、其生也、則向上帝而生。</verse>
				<verse number="11">如是爾曹其視己、在 基督   耶穌 向罪而死、向上帝而生也。○</verse>
				<verse number="12">故勿俾罪王於有死之身、致爾順其慾、</verse>
				<verse number="13">亦勿獻肢體於罪、為不義之器、乃如自諸死而生者、獻己於上帝、俾肢體為義器、以向上帝。</verse>
				<verse number="14">夫罪將不主爾、蓋爾非法下、乃恩下也。○</verse>
				<verse number="15">然則何耶、我儕非法下、乃恩下、將犯罪乎。非矣。</verse>
				<verse number="16">豈不識、爾凡獻己而僕以順者、則爾為所順之僕、或罪以致死、或順以致義。</verse>
				<verse number="17">尚其謝上帝、以爾素為罪之僕、今爾、自乃心、嘗順爾所被付之教模、</verse>
				<verse number="18">得自由以脫罪、為義之僕矣。</verse>
				<verse number="19">因爾形肉弱、故我以人事言之、蓋如爾嘗獻肢體為不潔、不法、之僕、以致不法、今其獻肢體為義之僕、以致成聖。</verse>
				<verse number="20">蓋爾素為罪之僕、則向義為自由。</verse>
				<verse number="21">當日所得何果、今日恥之、其終惟死。</verse>
				<verse number="22">今爾既自由以脫罪、為上帝僕、得果致成聖、其終永生。</verse>
				<verse number="23">蓋罪之償值即死、上帝之恩賜乃永生、在吾主 基督   耶穌 者也。○</verse>
			</chapter>
			<chapter number="7">
				<verse number="1">兄弟乎、我乃于知法者言、豈不知、律法主人、畢生以之耶。</verse>
				<verse number="2">蓋從夫之婦、夫在、則為法所繩、夫死、則釋脫夫法。</verse>
				<verse number="3">是夫在而他從者為淫婦、夫死則得自由脫法、雖他從不為淫</verse>
				<verse number="4">如是、吾兄弟、由 基督 身、爾向法既為死、以致他從、即自諸死見起者、使我儕結果乎上帝</verse>
				<verse number="5">蓋我儕在形肉時、罪之眾情、由法、而動於肢體、致結果乎死。</verse>
				<verse number="6">向素閑我者、我既死也、遂今釋以脫法、則我所事、非在文之舊、乃在神之新也。○</verse>
				<verse number="7">然則我將何言。律法乃罪乎。非矣。然非由法、我未嘗知罪、如律法未言毋嗜、則我未嘗識慾。</verse>
				<verse number="8">惟罪乘機、由誡、行眾慾於我中、蓋法外罪乃死。</verse>
				<verse number="9">昔我於法之外而生、誡至、罪復生、而我死、</verse>
				<verse number="10">且致生之誡也、我適之致死、</verse>
				<verse number="11">蓋罪乘機、由誡、誘我、且由之殺我。</verse>
				<verse number="12">是律法聖、誡亦聖、義、且善也。</verse>
				<verse number="13">然則善其死我乎。非矣。但罪也由善而死我、以顯其為罪、俾罪由誡而成為罪之極耳。</verse>
				<verse number="14">夫我儕識法乃神者、我乃肉者、自鬻乎罪下。</verse>
				<verse number="15">蓋我所為者、我不自知、以我所願者、斯不習之、我所惡者、斯行之。</verse>
				<verse number="16">若我行所不願行、我則許律法為美。</verse>
				<verse number="17">然則其為之者非再我也、居我中之罪也。</verse>
				<verse number="18">我識居我中、即我肉中者、無有善也、蓋願也、雖與我共在、而為其美、則不得也。</verse>
				<verse number="19">蓋不行所願之善、而習所不願之惡</verse>
				<verse number="20">但若我所不願者、斯行之、則為之者非再我也、居我中之罪也。</verse>
				<verse number="21">是以我得一法、即我方願行美者、則惡與我共在耳。</verse>
				<verse number="22">我依內之人則樂上帝法、</verse>
				<verse number="23">然而覺肢體中別有法、與我志之法戰、虜我以服肢體中之罪法。</verse>
				<verse number="24">苦哉、我之為人也、誰將拯我出此死之體乎。</verse>
				<verse number="25">謝上帝由吾主 耶穌   基督 為然。是以我以志役於上帝法、以形肉役於罪之法。○</verse>
			</chapter>
			<chapter number="8">
				<verse number="1">今夫在 基督   耶穌 者、無所定非。</verse>
				<verse number="2">因、在 基督   耶穌 、生之神之法釋我自由、脫罪死之法。</verse>
				<verse number="3">蓋律法由肉質而弱、故有所不能、於是上帝遣己子、於罪之肉狀、為罪故、於肉質中、以定罪之非、</verse>
				<verse number="4">使律法之義端、得盈滿於我儕、即不依肉行、而依神行者也。</verse>
				<verse number="5">蓋依肉者志乎肉之事、依神者志乎神之事。</verse>
				<verse number="6">夫肉之志意即死、神之志意乃生且和。</verse>
				<verse number="7">蓋肉之志意敵上帝、以其不服上帝法、蓋亦不能也。</verse>
				<verse number="8">在於肉者不能悅上帝。</verse>
				<verse number="9">惟若上帝之神居爾中、則爾不在於肉、而在於神也不有 基督 之神者非其人矣。</verse>
				<verse number="10">若 基督 在爾中、則身因罪死、乃神因義生</verse>
				<verse number="11">惟若自諸死而起 耶穌 者之神居爾中、則自諸死而起 耶穌   基督 者、亦將由其居爾中之神、而蘇爾有死之身。○</verse>
				<verse number="12">兄弟乎、是故我儕非負債乎肉、使依肉而生。</verse>
				<verse number="13">爾依乎肉而生、則死矣。爾以神、而死身之作為則生矣。</verse>
				<verse number="14">凡為上帝之神所導者、是為上帝子、</verse>
				<verse number="15">蓋爾曹所受、非為奴之神、而致復懼、乃既受立為子之神、因而呼曰、啞吧、父也。</verse>
				<verse number="16">即其神、與我神、共證我儕為上帝諸子。</verse>
				<verse number="17">既為子、即為嗣、乃上帝嗣、與 基督 同為嗣、若我儕果同苦、俾亦得以同榮。○</verse>
				<verse number="18">蓋我意今時之苦、不堪較方來啟及我儕之榮。</verse>
				<verse number="19">蓋所造者、引領而待、上帝眾子之啟。</verse>
				<verse number="20">蓋所造者、服於虛、非其本願、乃因服之者之故、</verse>
				<verse number="21">惟望所造者、將亦自得釋脫於敗壞之役、而入於上帝諸子榮之自由。</verse>
				<verse number="22">蓋我儕識一切所造者、至今尚共歎、劬勞。</verse>
				<verse number="23">不但此、即我儕得神之初果者、亦內自歎、以待為子之立、即我身之贖焉。</verse>
				<verse number="24">蓋我儕以望而得救、惟既見之望、非望也、以所見者、豈猶望之乎。</verse>
				<verse number="25">我未見而望之、則忍以待○</verse>
				<verse number="26">如是、神亦助我儕荏弱、蓋我不識何以祈禱、如所當然、惟神己以不能言之嘅嘆、代我求也。</verse>
				<verse number="27">鑒察眾心者、亦識神之志意、因其依上帝、而代聖者求。</verse>
				<verse number="28">我儕也識萬事沓來、同作益諸愛上帝者、即依預志而見召者也。</verse>
				<verse number="29">蓋其所預知者、則預定法其子之像、致彼為眾兄弟中冢子、</verse>
				<verse number="30">其所預定者、則召之、所召者、則義之、所義者、則榮之。○</verse>
				<verse number="31">然則此事、我儕將何言。若上帝為我、誰攻我耶。</verse>
				<verse number="32">既不惜己子、為我眾付之、豈不以萬物並賜我乎。</verse>
				<verse number="33">誰將訟上帝選民。義之者上帝、</verse>
				<verse number="34">定非者誰。既死者 基督   耶穌 、且更自諸死見起、而在上帝右、亦為我禱矣。</verse>
				<verse number="35">誰將絕我於 基督 之愛、或患難、或阨窮、或窘逐、或飢餓、或裸裎、或艱危、或白刃乎。</verse>
				<verse number="36">如經載云、我儕為爾故、終日受死、視如將宰之羊。</verse>
				<verse number="37">乃轉由愛我者、我於凡此而勝有餘。</verse>
				<verse number="38">蓋我深信、或死生、或使者、或執政、或今時、將來、或諸能、</verse>
				<verse number="39">或高深、或他受造者、皆不能絕我於上帝之愛、在於吾主 基督   耶穌 者也。○</verse>
			</chapter>
			<chapter number="9">
				<verse number="1">我在 基督 言真、我良知、於聖神、證我為不謊、</verse>
				<verse number="2">我有大憂、痛心不輟。</verse>
				<verse number="3">蓋我為兄弟骨肉親之故、即已見詛以去 基督 、將亦願之、</verse>
				<verse number="4">彼固 以色列 人、有為子之立、及榮光、諸約、立法、崇事、諸許、</verse>
				<verse number="5">列祖其祖、依形肉、則 基督 其裔、為萬有之上、上帝、堪頌、爰及世世。誠然。</verse>
				<verse number="6">非謂上帝之道遂廢也蓋自於 以色列 者、非盡 以色列 人、</verse>
				<verse number="7">亦非為 押拉函 裔者、盡為諸子、惟在 以塞 者、將稱爾裔焉。</verse>
				<verse number="8">即諸形肉子非為上帝諸子、惟應許諸子、以為裔也。</verse>
				<verse number="9">其所許之言云、依期我將至、而 撒拉 將生子。</verse>
				<verse number="10">不但此、乃 利百加 自我祖一人、 以塞 、而懷孕、</verse>
				<verse number="11">雙子蓋未生、善惡未行、俾上帝依選擇之預志恆存、非自乎行、乃自乎召之者、</verse>
				<verse number="12">遂諭 利百加 曰、長子將事幼子。</verse>
				<verse number="13">如經載云、我愛 雅佮 而惡 以掃 。○</verse>
				<verse number="14">然則我將何言。上帝有不義乎非矣。</verse>
				<verse number="15">蓋諭 摩西 曰、我所矜恤者、將矜恤之、我所憐憫者、將憐憫之、</verse>
				<verse number="16">是則非在願者、非在趨者、乃在於矜恤者上帝也。</verse>
				<verse number="17">蓋經諭 法老 云、我使爾崛興、將特於爾而彰我能、揚我名於天下。</verse>
				<verse number="18">是上帝隨願以恤之、隨願以剛之。○</verse>
				<verse number="19">爾將語我云、其尚責何為、誰禦其志乎。</verse>
				<verse number="20">人乎、爾為誰、反詰上帝哉。受造之物、豈對造者云、何造我若此乎。</verse>
				<verse number="21">泥豈非權在陶人、自一塊而造器、一尊一卑乎。</verse>
				<verse number="22">若上帝願彰其怒、示其能、既以恆忍包容諸怒之器、造成以致敗者、</verse>
				<verse number="23">且俾示其榮之富、於矜恤之器、其所預備以至榮者、</verse>
				<verse number="24">即我儕、為其所召、不但自 猶太 、亦自列邦、何謂也。</verse>
				<verse number="25">如上帝於 何西 書曰、非我民者、我將稱為民、非見愛之女、稱為見愛。</verse>
				<verse number="26">昔於隨地、語人云、爾非我民、在此地、將稱為維生上帝諸子。</verse>
				<verse number="27">以賽亞 為 以色列 而讙曰、 以色列 眾子、其數雖如海沙、將得救者惟其遺餘、</verse>
				<verse number="28">蓋主將完其言於地、賅簡而成之。</verse>
				<verse number="29">又如 以賽亞 先云、若萬群之主不遺種于我、我將如 鎖多馬 、與 蛾摩拉 同狀焉。○</verse>
				<verse number="30">然則我將何言。列邦不趨義、而獲義者、即自於信之義。</verse>
				<verse number="31">以色列 趨義之法、而不及其法。</verse>
				<verse number="32">何歟。因不自於信、乃猶自於行。其蹶於躓人之石、</verse>
				<verse number="33">如經載云、視我以躓人之石、礙人之磐、置於 郇 也、凡信之者、將不起羞焉。○</verse>
			</chapter>
			<chapter number="10">
				<verse number="1">兄弟乎、我心所悅、而為彼禱於上帝者、乃致其救也。</verse>
				<verse number="2">蓋我為之證、其向上帝發憤、但不依真知焉。</verse>
				<verse number="3">蓋彼不知上帝之義、求立已之義、遂不服上帝之義也。</verse>
				<verse number="4">夫 基督 為律法之終、致義諸信者。</verse>
				<verse number="5">蓋 摩西 書云、人行自法之義者、將以之而生。</verse>
				<verse number="6">惟自於信之義則曰、爾心勿云、誰將升天、即攜 基督 而下者也、</verse>
				<verse number="7">誰將下淵、即自諸死攜 基督 而上者也。</verse>
				<verse number="8">然則何謂耶、言近爾、在爾口、在爾心、即我儕所宣此信之言也。</verse>
				<verse number="9">是若爾以口認 耶穌 主、於心信上帝自諸死起之、則得救。</verse>
				<verse number="10">蓋心信而致義、口認而致救也。</verse>
				<verse number="11">經云、凡信之者不起羞。</verse>
				<verse number="12">夫 猶太   希利尼 人悉無區別、蓋皆共一主、富及凡籲之者、</verse>
				<verse number="13">蓋凡籲主名者將得救也。</verse>
				<verse number="14">然未嘗信之、何由籲之、未嘗聞之、何由信之、未有宣者、何由聞之、</verse>
				<verse number="15">未有遣者、何由宣之。如經載云、宣諸善之嘉音者、其足何如美哉。○</verse>
				<verse number="16">然非皆順受嘉音。蓋 以賽亞 云、主、我所傳聞、信之者誰</verse>
				<verse number="17">是信自於聞、聞由 基督 之言者也。</verse>
				<verse number="18">惟我則曰、彼豈未聞乎。聞之矣。其聲徧於宇內、其言至於地極。</verse>
				<verse number="19">我又云、 以色列 豈未知乎、初 摩西 曰、我將以非民激爾憤、以不聰民激爾怒。</verse>
				<verse number="20">以賽亞 亦勇敢曰、未求我者、我遇也、未請我者、我于之顯。</verse>
				<verse number="21">指 以色列 則曰、我終日舉手、向不順有違言之民矣。○</verse>
			</chapter>
			<chapter number="11">
				<verse number="1">是以我云、豈上帝拒其民乎。非矣。蓋我亦 以色列 人自 押拉函 裔、 便雅憫 支派</verse>
				<verse number="2">上帝所預知之民、不拒之。豈不識經載、 伊利雅 籲上帝、以攻 以色列 云、</verse>
				<verse number="3">主歟、彼嘗殺爾先知、鋤爾祭壇、獨我留焉、又索我魂矣。</verse>
				<verse number="4">然示之者何以答乎。曰、我為己遺七千人、未嘗膝屈 巴力 。</verse>
				<verse number="5">今亦然、猶有遺餘、依恩之選也。</verse>
				<verse number="6">然既以恩、則不復自行、否、則恩不復為恩也。</verse>
				<verse number="7">然則何耶 以色列 所求者、弗得、選者得之、其餘則頑也。</verse>
				<verse number="8">如經載云、上帝賦之以昏瞢之神、不見之目、不聞之耳、至於今日。</verse>
				<verse number="9">大衛 曰、俾其席成為機檻且捕、且礙、為報以襲之、</verse>
				<verse number="10">厥目為矇而不見、厥背屈而不伸。</verse>
				<verse number="11">我則曰、是豈 以色列 足蹶、乃俾其傾陷乎。非矣。然以彼之過端、列邦乃得救、致激彼之憤也。</verse>
				<verse number="12">若彼之過端為世之富、彼之乏為列邦之富、其盛不更愈乎。○</verse>
				<verse number="13">我乃以告爾列邦人、因我為列邦之使徒故榮吾役、</verse>
				<verse number="14">庶可激我骨肉者之憤、而救其中數人。</verse>
				<verse number="15">若彼之見棄、為世之復親、則彼之見納、非自諸死之生而何。</verse>
				<verse number="16">初薦之麪聖、則全團聖、根聖、則枝亦聖。</verse>
				<verse number="17">若數枝見折、爾素為野欖、而見接於其中、得共與於橄欖之根與腴、</verse>
				<verse number="18">則勿誇、而藐視本枝、若誇、非爾承根、乃根承爾。</verse>
				<verse number="19">爾將云、枝見折、俾我得接。</verse>
				<verse number="20">是也、彼以不信見折、爾以信而立、勿高志、乃懼</verse>
				<verse number="21">若上帝不惜依性之枝、將亦不惜爾。</verse>
				<verse number="22">試觀上帝之慈與嚴於傾者則嚴、於爾若恆居於慈則慈、否、則爾亦將見斫。</verse>
				<verse number="23">若彼不終於不信、亦將見接、蓋上帝能復接之也。</verse>
				<verse number="24">爾從其依性為野欖者、既其斫、而逆性接於美欖、況依性為橄欖、復見接於本欖乎。○</verse>
				<verse number="25">兄弟乎、我不願爾不知斯奧、恐爾自以為智、即 以色列 略有頓頑者、迨列邦之盛入焉。</verse>
				<verse number="26">如是 以色列 悉將得救、如經載云、將有拯者、出乎 郇 、革 雅佮 之不虔、</verse>
				<verse number="27">我將除厥罪、此我與彼之約也。</verse>
				<verse number="28">依福音、則 以色列 人因爾而成仇、依選擇乃因祖而見愛。</verse>
				<verse number="29">蓋上帝賜與召也無悔。</verse>
				<verse number="30">昔爾不順上帝、今以彼之不順、而獲矜恤。</verse>
				<verse number="31">如是彼今不順、俾由施爾之恤、而獲恤焉。</verse>
				<verse number="32">蓋上帝已籓萬人於不順之中、特俾矜恤眾耳。○</verse>
				<verse number="33">深哉、上帝之富有、智慧、知識乎。其鞫端不可測、其路程不可追。</verse>
				<verse number="34">孰知主志、孰與共議、</verse>
				<verse number="35">孰先予主、主將報者。</verse>
				<verse number="36">蓋萬有本之、由之、歸之、宜其尊榮、爰及世世。誠然。○</verse>
			</chapter>
			<chapter number="12">
				<verse number="1">兄弟乎、是故我由上帝憐憫、勸爾曹、獻己身為生祭、聖而見悅於上帝、乃爾合道之崇事。</verse>
				<verse number="2">熊勿同斯世、乃以志更新、而自變化、致驗上帝之旨、乃善、見悅、純全者也。○</verse>
				<verse number="3">由所予我之恩我告爾各人、勿高志過於所當志、志惟正志、依上帝所賦各人之信量。</verse>
				<verse number="4">一身有百體、百體之用不一、</verse>
				<verse number="5">如是、我眾多、於 基督 為一身、彼此相為體。</verse>
				<verse number="6">依所予我儕之恩、其賜既有別、或為先知、則依信之分例、</verse>
				<verse number="7">或役事、則役事、或教誨、則教誨、</verse>
				<verse number="8">或勸慰、則勸慰。其賙濟也、以丹心、其治理也、以殷勤、其矜恤也、以喜樂。</verse>
				<verse number="9">愛無偽、惡惡、附善。</verse>
				<verse number="10">兄弟相好、則親厚、彼此尊敬、則先施、</verse>
				<verse number="11">勤勿怠、神則烈、主則事、</verse>
				<verse number="12">懷望以喜、遭難以忍、祈禱以恆、</verse>
				<verse number="13">聖者所需、供之、遠人、則趨好之。</verse>
				<verse number="14">窘逐爾者祝之、惟祝勿詛。</verse>
				<verse number="15">與樂者同樂、與哭者同哭。</verse>
				<verse number="16">志相同。勿高志、卑賤是就。勿以己為智。</verse>
				<verse number="17">勿以惡報惡。於眾人前、圖諸美事。</verse>
				<verse number="18">若能和眾、則盡己與和。</verse>
				<verse number="19">愛友乎、毋伸己冤、寧待主怒、蓋經載云、主曰、伸冤在我、我將報之。</verse>
				<verse number="20">惟爾敵飢則飼之、渴則飲之、蓋行如是、火之炭集厥首。</verse>
				<verse number="21">勿為惡所勝、乃於善勝惡。○</verse>
			</chapter>
			<chapter number="13">
				<verse number="1">各魂其服操權者、蓋未有權不本於上帝、今有諸權皆上帝所定。</verse>
				<verse number="2">故拒操權者、禦上帝命、禦者自受其鞫。</verse>
				<verse number="3">居位者非為善行懼、乃惡耳。爾願不懼權、惟行善、則得其褒</verse>
				<verse number="4">蓋彼為上帝役致益爾。爾若行惡則懼、蓋彼不徒執劍、乃為上帝役、伸冤、致怒乎習惡之人。</verse>
				<verse number="5">故須服之、不惟因怒、亦因良知。</verse>
				<verse number="6">是故爾亦輸稅、蓋彼乃上帝之執事、恆專斯務。</verse>
				<verse number="7">所宜與眾者與之、稅則稅、餉則餉懼則懼尊則尊○</verse>
				<verse number="8">惟相愛之外勿負人、蓋愛人者盈滿律法。</verse>
				<verse number="9">蓋曰、勿淫、勿殺、勿竊、勿嗜、抑或他誡、皆一言以統之、曰、愛鄰如己。</verse>
				<verse number="10">愛者與鄰無惡、是愛為律法之充滿也。○</verse>
				<verse number="11">即此、而識屆期、宜從寢而興、蓋較初信之時、我得救也更近。</verse>
				<verse number="12">夜既央、晝伊邇、我其脫昏暗之行、而服光明之甲。</verse>
				<verse number="13">所行雅正、有如晝日、勿蕩檢、而沈湎、勿冒色、而邪侈、勿爭鬥而憤嫉。</verse>
				<verse number="14">惟主 耶穌   基督 是佩是服、勿圖形肉、致任所嗜。○</verse>
			</chapter>
			<chapter number="14">
				<verse number="1">信弱者爾其納之、但勿致思疑。</verse>
				<verse number="2">或有信以食百物、惟弱者乃食蔬。</verse>
				<verse number="3">食者勿藐視不食者、不食者勿擬議食者、蓋上帝已納之。</verse>
				<verse number="4">爾為誰、敢擬他人家僕耶、其立與躓惟己之主在焉。彼將立、主能立之也。</verse>
				<verse number="5">或擬某日異常日、或擬日日同一日。各人其充實己志。</verse>
				<verse number="6">志於日者向主而志、食者向主而食、蓋謝上帝、不食者向主不食、亦謝上帝、</verse>
				<verse number="7">吾人無向己而生、亦無向己而死、</verse>
				<verse number="8">蓋生向主而生、死亦向主而死、或生、或死、莫非主有。</verse>
				<verse number="9">蓋 基督 死而生、所致者、即俾為諸死者生者之主也。</verse>
				<verse number="10">爾何擬議兄弟乎、爾何藐視兄弟乎、蓋我皆將立上帝公座前。</verse>
				<verse number="11">經載云、主曰、指我生而言、萬膝將屈于我、萬口將稱上帝。</verse>
				<verse number="12">是以吾人將各陳已事于上帝。○</verse>
				<verse number="13">故勿再相擬議、寧定意、毋置蹇礙於兄弟路。</verse>
				<verse number="14">我在主 耶穌 識而深信、物無由已為俗、惟以之為俗則俗。</verse>
				<verse number="15">若因所食、爾兄弟憂、則所為不依仁。 基督 為之死者、爾勿以所食敗之。</verse>
				<verse number="16">勿俾爾之善為人毀謗、</verse>
				<verse number="17">蓋上帝國不是飲食、惟義、與和、與樂於聖神者也。</verse>
				<verse number="18">以此而事 基督 者、向上帝見悅、向人有驗。</verse>
				<verse number="19">是故凡事致和、彼此造建、則我儕是趨。</verse>
				<verse number="20">上帝之工、勿為食故毀之。凡物果潔、然由躓而食則惡。</verse>
				<verse number="21">不食肉不飲酒、不事事、免致兄弟躓、則美。</verse>
				<verse number="22">爾有信、則依己而有於上帝前其所驗而內自不擬者、福矣。</verse>
				<verse number="23">疑而食者定非、以不自乎信、凡不自乎信者罪也。○</verse>
			</chapter>
			<chapter number="15">
				<verse number="1">吾人能者、當容不能者之懦端、非己是悅。</verse>
				<verse number="2">各人務悅其鄰、以致善而造建之。</verse>
				<verse number="3">蓋 基督 亦不悅己、如經載云、人詬爾者之詬及於我。</verse>
				<verse number="4">昔經所載皆致訓我、俾我由經載忍與慰而有望。</verse>
				<verse number="5">惟諸忍與慰之上帝、予爾曹志相同、依 基督   耶穌 、</verse>
				<verse number="6">使爾一心一口以榮上帝、吾主 耶穌   基督 之父。</verse>
				<verse number="7">故爾相納、如 基督 納爾以榮歸上帝</verse>
				<verse number="8">蓋我謂 基督 、為上帝真誠、曾為割禮者之役、致堅列祖所得之許、</verse>
				<verse number="9">亦俾列邦為其矜恤、而榮上帝、如經載云、列邦之中、我因此將稱爾、歌頌爾名。</verse>
				<verse number="10">又曰、惟爾列邦、與厥民同樂。</verse>
				<verse number="11">又曰、凡爾列邦、其頌主、萬邦頌主。</verse>
				<verse number="12">以賽亞 又曰、將有 耶西 之根株、及興而君列邦者、列邦將望之。</verse>
				<verse number="13">惟希望之上帝、使爾以信、而充諸樂與和、於聖神之能、致爾望溢焉。○</verse>
				<verse number="14">兄弟乎、我自為深信、爾曹滿乎善、充諸知識、自能彼此相警。</verse>
				<verse number="15">然吾致爾書、有略過敢、使爾憶、因上帝予我之恩、</verse>
				<verse number="16">致我為 基督   耶穌 執事、及列邦、恭事上帝福音、俾得獻列邦、在聖神已蒙聖、而見納。</verse>
				<verse number="17">是故我、在 基督   耶穌 、有所誇上帝事。</verse>
				<verse number="18">蓋凡為 基督 由我所行之外我不敢言。</verse>
				<verse number="19">我惟以言行於諸兆、異跡之能、在聖神之能者、致列邦之順、遂自 耶路撒冷 、周行至 以利利古 、已盈滿 基督 福音。</verse>
				<verse number="20">且我所貴宣福音者、不在 基督 被稱之處、恐建他人基上。</verse>
				<verse number="21">乃如經載云、未承其音者將觀、未嘗聽者將悟。○</verse>
				<verse number="22">是故、我屢見阻不得就爾、</verse>
				<verse number="23">今在此境、再無可往、多年以來、戀慕至爾、</verse>
				<verse number="24">待我往 士班雅 時、則望於旅中見爾、先略飽以爾、則得爾送行。</verse>
				<verse number="25">今我赴 耶路撒冷 、役事聖者。</verse>
				<verse number="26">蓋 馬其頓   亞該亞 人、喜悅共捐、為 耶路撒冷 眾聖之貧者。</verse>
				<verse number="27">彼固喜悅、原負其債、蓋列邦既共與于其神之事、自當以形肉之物事之。</verse>
				<verse number="28">迨我成完印此果而付之、吾將由爾至 士班雅 。</verse>
				<verse number="29">我識就爾時、將以 基督 福音祝嘏之盛而來矣。○</verse>
				<verse number="30">兄弟乎、我由吾主 耶穌   基督 亦由神之愛、勸爾、同我竭力、為我祈禱上帝、</verse>
				<verse number="31">拯我脫在 猶太 諸不順者、亦俾我為 耶路撒冷 役事、見納於眾聖、</verse>
				<verse number="32">使由上帝旨歡然就爾、偕爾獲安</verse>
				<verse number="33">平和之上帝偕爾眾。誠然。○</verse>
			</chapter>
			<chapter number="16">
				<verse number="1">我薦 堅革哩 會之事役、吾姊妹 非比 、于爾、</verse>
				<verse number="2">俾爾於主接之、如聖者所堪、有所需於爾且助之、蓋彼曾輔多人、亦輔我。○</verse>
				<verse number="3">問安 百基拉   亞居拉 皆在 基督   耶穌 與我同勞、</verse>
				<verse number="4">亦為我魂以頸冒刃、故不但我謝之、列邦諸會亦然、</verse>
				<verse number="5">又問安依於其家之會。問安 亞西亞 初果于 基督 、我所愛、 以拜尼杜 。</verse>
				<verse number="6">問安 馬利亞 、為爾多勞者。</verse>
				<verse number="7">問安我親戚 安多尼古 、 猶尼亞 、曾與我同囚、風聞於諸使徒、又先我在 基督 者。</verse>
				<verse number="8">問安我所愛於主者 暗伯利 。</verse>
				<verse number="9">問安與我同勞於 基督 者 耳巴伮 、及我所愛 士大古 。</verse>
				<verse number="10">問安於 基督 有驗者、 亞比利 。問安 亞利多布 族人。</verse>
				<verse number="11">問安我親戚 希羅天 。問安在主之 拿其數 家人。</verse>
				<verse number="12">問安於主服勞者、 土非拿   土富撒 二婦問安所愛婦 彼息 、昔於主多勞者。</verse>
				<verse number="13">問安於主而選者 路孚 、及其母若母即我母也。</verse>
				<verse number="14">問安 亞遜其土 、 弗勒于 、 黑美 、 八羅巴 、 黑瑪 、及同在之兄弟。</verse>
				<verse number="15">問安 非羅羅古 、 猶利亞 、 尼利亞 、與厥姊妹、及 阿林巴 與偕斯數人之眾聖。</verse>
				<verse number="16">爾眾互相問安、接吻惟聖。 基督 諸會問爾眾安。○</verse>
				<verse number="17">我勸兄弟慎諸分黨、致蹇礙、逆爾所學之教者、爾其避之。</verse>
				<verse number="18">蓋如此之人不事吾主 基督 、惟已之腹也、由巧言美語誘惑無咎者之心。</verse>
				<verse number="19">夫爾之承順遍聞於眾故我緣爾喜、惟願爾智乎善、無雜於惡。</verse>
				<verse number="20">則平和之上帝將速敗 撒但 於爾足下。○吾主 耶穌   基督 之恩其偕爾。○</verse>
				<verse number="21">我之同勞 底摩太 、我之親戚 路求 、 耶孫 、 鎖西把德 問爾安。</verse>
				<verse number="22">我書此者、 弟丟 、於主問爾安</verse>
				<verse number="23">我及全會所主之 迦猶 問爾安。</verse>
				<verse number="24">邑之司庫 以拉都 、又兄弟 括土 問爾安。○</verse>
				<verse number="25">惟上帝能堅爾眾、依我福音及 耶穌   基督 宣布、又依永古默存深奧之啟、</verse>
				<verse number="26">即今所昭著者、而由先知之經、依永久上帝命、示於萬邦致承順乎信、</verse>
				<verse number="27">惟獨一有智之上帝、今由 耶穌   基督 、榮歸之、爰及世世。誠然。○</verse>
			</chapter>
		</book>
		<book number="46">
			<chapter number="1">
				<verse number="1">由上帝旨奉召為 耶穌   基督 使徒 保羅 及兄弟 鎖提尼 、</verse>
				<verse number="2">書達在 哥林多 上帝會、蒙聖於 基督   耶穌 、召為聖者、及凡在彼與我各處籲吾主 耶穌   基督 名者。</verse>
				<verse number="3">恩與和歸爾、自吾父上帝、及主 耶穌   基督 。○</verse>
				<verse number="4">我緣上帝恩、在 基督   耶穌 而予爾者、為爾恆謝我上帝、</verse>
				<verse number="5">以爾在 基督 諸事富有、言知悉備、</verse>
				<verse number="6">即如 基督 之證得堅於爾中、</verse>
				<verse number="7">使爾凡恩賜罔缺以候吾主 耶穌   基督 之啟。</verse>
				<verse number="8">亦將堅爾至終、俾於吾主 耶穌   基督 之日、無責。</verse>
				<verse number="9">信矣上帝、爾由彼見召、以入其子吾主 耶穌   基督 之共與。○</verse>
				<verse number="10">兄弟乎、今我由吾主 耶穌   基督 名、勸爾曹、論皆同、無樹黨、一志一意以共成立。</verse>
				<verse number="11">蓋 其來 氏家人告我、言爾兄弟中有爭。</verse>
				<verse number="12">夫我謂爾中各有言、我乃 保羅 者、我乃 亞波羅 者、我乃 磯法 者、我乃 基督 者。</verse>
				<verse number="13">基督 豈有分乎、 保羅 豈為爾釘十字架、抑爾入 保羅 名領蘸乎。</verse>
				<verse number="14">我謝上帝於 基士部迦猶 外、未嘗施蘸爾中一人、</verse>
				<verse number="15">免人言爾領蘸入我名焉。</verse>
				<verse number="16">我亦施蘸 士底反亞 家人、其餘施蘸、或有或無、則不識矣。</verse>
				<verse number="17">蓋 基督 遣我、非以施蘸、乃宣福音、非以智言、恐 基督 十字架歸於虛焉。○</verse>
				<verse number="18">夫十字架之道、向淪亡者、則愚、向我儕得救者、則上帝之能。</verse>
				<verse number="19">蓋經載云、我將敗智者之智、廢聰者之聰。</verse>
				<verse number="20">智者安在、士子安在、此世之辯者安在。豈非上帝使世之智為愚乎。</verse>
				<verse number="21">蓋世、在於上帝智中、既不由智以知上帝、故上帝喜悅、由於宣傳之愚、以救諸信者。</verse>
				<verse number="22">顧 猶太 人求諸兆、 希利尼 人索智慧、</verse>
				<verse number="23">但我儕宣釘十字架之 基督 、向 猶太 人、則礙、向列邦人、則愚、</verse>
				<verse number="24">惟向奉召者、無論 猶太   希利尼 、則 基督 為上帝能、上帝智。</verse>
				<verse number="25">因上帝之愚智於人、上帝之弱強於人。○</verse>
				<verse number="26">兄弟乎、試觀爾之召、不多有依形肉為智、為能、為貴者、</verse>
				<verse number="27">乃上帝選世諸愚、以愧智者、上帝選世諸弱、以愧諸強、</verse>
				<verse number="28">上帝且選世諸卑者、見忽者、即至無者、以廢諸有、</verse>
				<verse number="29">使形肉者無得誇於上帝前。</verse>
				<verse number="30">惟爾本上帝而在 基督   耶穌 、彼自乎上帝、而為智、為義、為聖、為贖于我儕者也、</verse>
				<verse number="31">使猶經載云、誇者其於主而誇也。○</verse>
			</chapter>
			<chapter number="2">
				<verse number="1">兄弟乎、我素就爾、宣上帝證、不依高言峻智。</verse>
				<verse number="2">蓋我決意、於爾中無他識、惟 耶穌   基督 、與其釘十字架耳</verse>
				<verse number="3">時、我偕爾於弱、於懼、戰慄孔多。</verse>
				<verse number="4">且我所語所宣、不在智之誘言、惟在神與能之闡明、</verse>
				<verse number="5">令爾之信不在人之智、乃在上帝之能。○</verse>
				<verse number="6">然我儕言智於成全者中、但非此世之智、亦非此世將廢之有司之智。</verse>
				<verse number="7">乃於奧而言上帝素隱之智、即上帝於諸世之先、所預定以致我榮者也。</verse>
				<verse number="8">斯智也、此世有司無知之、若知則不以榮之主釘十字架矣。</verse>
				<verse number="9">乃如經載云、目所未見、耳所未聞、未入於人心者、即凡上帝為愛之者所備也。</verse>
				<verse number="10">惟上帝由神啟之於我、蓋神窮萬事、且及乎上帝深邃</verse>
				<verse number="11">夫一人之情也、眾人有誰識之、惟在其人內之神耳、如是上帝之情無有識之、惟上帝之神耳。</verse>
				<verse number="12">然我儕所受非世之神、乃自上帝之神、俾我識凡上帝所賜於我也。</verse>
				<verse number="13">我儕言之、亦非以人智所教之言、乃以神所教、以諸神事比諸神事。</verse>
				<verse number="14">夫依魂之人不受上帝神之事、蓋向彼為愚也、亦不能知之、蓋為依神所擬耳。</verse>
				<verse number="15">惟依神之人則擬萬事、自不被人擬</verse>
				<verse number="16">蓋孰嘗知主志、以誨之乎。我儕乃得 基督 之志也。○</verse>
			</chapter>
			<chapter number="3">
				<verse number="1">兄弟乎、向我與爾言、不能如神之人、乃如肉之人、如在 基督 之赤子者。</verse>
				<verse number="2">我嘗哺爾以乳、不以糧、因爾素未能、即今亦不能、</verse>
				<verse number="3">以爾尚依形肉、蓋爾中有憤嫉、爭鬥、豈非依形肉、效人而行乎。</verse>
				<verse number="4">夫一言我乃 保羅 者、一言我乃 亞波羅 者、得非爾亦人乎。</verse>
				<verse number="5">亞波羅 是何耶、 保羅 是何耶。無非爾所由而信之役者、亦隨主所賦各人也。</verse>
				<verse number="6">我樹之、 亞波羅 灌之、惟上帝長之。</verse>
				<verse number="7">是以樹者灌者無足數、惟賜長者上帝耳。</verse>
				<verse number="8">夫樹者灌者一也、但各依己勞而得己值。</verse>
				<verse number="9">蓋我儕上帝之同勞者、爾眾上帝之耘田、上帝之建室。○</verse>
				<verse number="10">我依上帝所予之恩猶智工師、置基、他人經營之各人惟慎如何經營。</verse>
				<verse number="11">蓋所置之基外、無能他置、基也者 耶穌   基督 也。</verse>
				<verse number="12">若人以金銀、寶石、草木、禾稿、建於基上、</verse>
				<verse number="13">各人之工將顯、彼日彰之、蓋彼日啟於火、火自將驗各人之工如何。</verse>
				<verse number="14">若人所建者存則得值</verse>
				<verse number="15">焚則受損、惟己得救、仍若由火也○</verse>
				<verse number="16">豈不識爾乃上帝殿、上帝之神居爾中。</verse>
				<verse number="17">人毀上帝殿、上帝將毀之、蓋上帝殿聖、爾曹是也○</verse>
				<verse number="18">人毋自欺。爾中有人自以為智於此世、尚其成愚俾得成智。</verse>
				<verse number="19">蓋此世之智在上帝為愚。如經載云、拘諸智者、中己詭計。</verse>
				<verse number="20">又曰、主知智人思念為虛。</verse>
				<verse number="21">是故毋以人而誇、蓋萬物為爾之有。</verse>
				<verse number="22">無論 保羅 、 亞波羅 、 磯法 、世界、生死、今時、來時、皆爾之有。</verse>
				<verse number="23">爾則 基督 有、 基督 則上帝有。○</verse>
			</chapter>
			<chapter number="4">
				<verse number="1">人其以我儕為 基督 之役、司上帝諸奧。</verse>
				<verse number="2">且夫所求於司者忠也。</verse>
				<verse number="3">我以爾、或人之擬、為細事、我亦不自擬</verse>
				<verse number="4">蓋論己無所覺、然不以此見義、惟擬我者主也。</verse>
				<verse number="5">故時未至、勿擬議、待主來、將照暗諸隱藏、顯諸心志、則各人將受其襃於上帝。○</verse>
				<verse number="6">兄弟乎、我為爾曹、移此諸事、比己及 亞波羅 、使爾學乎我儕、勿過經所載、毋自衒而為此以逆彼。</verse>
				<verse number="7">蓋誰使爾異於人乎、爾何有而非受之者乎、若受之、何誇如非受乎。</verse>
				<verse number="8">爾既飽足、既富有、外於我儕而既王、我果願爾王、俾我儕及爾同王。</verse>
				<verse number="9">蓋我思上帝置我儕使徒於末著、如定死之囚作劇於世、諸使與人所觀。</verse>
				<verse number="10">我儕緣 基督 而愚、爾在 基督 而智、我弱爾強、爾榮我辱。</verse>
				<verse number="11">迄今我儕飢渴、祼裎、受撻、未有定處、</verse>
				<verse number="12">且服勞、親手作、被詬則祝、窘逐則容、</verse>
				<verse number="13">受謗則勸、竟成若世之棄穢、萬物之塵垢、以至於今。○</verse>
				<verse number="14">我書此非以愧爾、乃警爾如我愛子。</verse>
				<verse number="15">蓋爾在 基督 、塾師雖成萬、然父無多、蓋在 基督   耶穌 、我由福音嘗生爾。</verse>
				<verse number="16">故我勸爾效我。</verse>
				<verse number="17">因此我已遣 底摩太 至爾、彼在主為我所愛忠子、將令爾憶、我在 基督 諸路、即如我隨在、於各會所教者。</verse>
				<verse number="18">今有人自衒、似無我就爾。</verse>
				<verse number="19">然如主願、我將速就爾、且我將知者、非自衒之言、乃其能耳。</verse>
				<verse number="20">蓋上帝國不在言而在能。</verse>
				<verse number="21">爾何所願、我將以杖就爾乎、抑以仁以溫柔之神乎。○</verse>
			</chapter>
			<chapter number="5">
				<verse number="1">概風聞爾中淫亂、甚至有有其父之妻者、列邦中所未有。</verse>
				<verse number="2">爾且自衒、寧不自哀使行此者見擯於爾中。</verse>
				<verse number="3">我也、身違而神在、曾若在、而擬如是作為者、</verse>
				<verse number="4">於吾主 耶穌 名、爾曹及我神既集、偕有吾主 耶穌 之能、</verse>
				<verse number="5">而付若人與 撒但 、以滅肉、使神得救於主 耶穌 之日。</verse>
				<verse number="6">爾之誇不美。豈不識少許之酵、酵全團乎。</verse>
				<verse number="7">舊酵爾其盡淨、俾爾成新團、一如爾為無酵然蓋我之踰越羔亦見宰、即 基督 也。</verse>
				<verse number="8">是故我儕、尚其守節、不以舊酵、不以暴很、惡慝之酵、乃以清純、真實、之無酵焉。○</verse>
				<verse number="9">向我書以達爾云、勿與淫者雜、</verse>
				<verse number="10">然非概指此世之淫者、或貪婪、殘酷、拜偶像之徒、若然則爾當出世外、</verse>
				<verse number="11">但我特以書爾、若有名為兄弟、而淫亂、貪婪、拜偶像、詬誶、沈湎、殘酷、則勿與之雜、亦勿與共食。</verse>
				<verse number="12">擬諸外者與我何與、內者豈非爾擬之、</verse>
				<verse number="13">而外者則上帝擬之耶。彼惡者、其擯之出乎爾中。○</verse>
			</chapter>
			<chapter number="6">
				<verse number="1">爾中有事與人爭、其敢訟於不義者前、而不訟於聖者前乎。</verse>
				<verse number="2">豈不識聖者將擬世、世且為爾所擬、而不堪擬小事乎。</verse>
				<verse number="3">豈不識我儕將擬使者、況此生之事乎。</verse>
				<verse number="4">若此生之事是擬、豈立見忽於會中者擬之耶。</verse>
				<verse number="5">我言致爾羞愧。詎爾曹竟無一智者、能擬於其兄弟中乎、</verse>
				<verse number="6">乃兄弟訟兄弟、且訟於不信者前。</verse>
				<verse number="7">夫爾曹互有鞫端、概失已甚矣。何不寧受枉、何不寧受虧。</verse>
				<verse number="8">乃爾轉作枉、作虧、亦加諸兄弟也。</verse>
				<verse number="9">抑爾不識、不義者將不嗣上帝國乎。勿迷誤也、淫亂、拜偶像、行姦、柔邪、比頑童、</verse>
				<verse number="10">寇攘、貪婪、沈湎、詬誶、殘酷者、皆將不嗣上帝國也。</verse>
				<verse number="11">爾曹數人素亦如是、維在主 耶穌   基督 名、及吾上帝之神、曾洗滌、為聖、見義。○</verse>
				<verse number="12">凡事物於我皆可、然非皆有益、凡事物皆可、然我概不服其權。</verse>
				<verse number="13">食宜腹、腹宜食、二者上帝將廢也。惟身非宜淫、宜主也、而主宜身。</verse>
				<verse number="14">上帝曾起主、且將由其能而起我儕。</verse>
				<verse number="15">豈不識爾身乃 基督 體肢乎、我將奪 基督 體肢、使為娼妓體肢乎。非矣。</verse>
				<verse number="16">抑爾不識附妓者與妓一體乎、蓋曰、二者將為一肉。</verse>
				<verse number="17">惟附主者一神也。</verse>
				<verse number="18">淫亂、其逃之。人犯罪皆身之外、惟行淫者犯罪於己身也。</verse>
				<verse number="19">抑爾不識、爾身乃聖神殿、聖神在爾中、爾自上帝所有乎。且爾非己有、</verse>
				<verse number="20">蓋以價見贖、故於爾身、其榮上帝。○</verse>
			</chapter>
			<chapter number="7">
				<verse number="1">至爾所書者、則男不親女為美。</verse>
				<verse number="2">然緣淫亂、故男其各有己婦、婦各有己夫。</verse>
				<verse number="3">夫其於婦予所當、婦於夫亦然。</verse>
				<verse number="4">婦無權乎己身、乃夫也、夫亦無權乎己身、乃婦也。</verse>
				<verse number="5">勿相虧奪、惟若彼此同和、暫務祈禱、後仍相聚耳、免 撒但 因爾之不自禁而試爾。</verse>
				<verse number="6">我言此乃依恕而非依命。</verse>
				<verse number="7">夫我願人皆如我。然各人自上帝有己之恩賜、一如此、一如彼。○</verse>
				<verse number="8">我言于未嫁娶與嫠者、若恆如我則美。</verse>
				<verse number="9">不能自制、則嫁娶、蓋嫁娶愈於灼爍。</verse>
				<verse number="10">我乃敕已嫁娶者、然非我乃主敕之、婦勿離夫、</verse>
				<verse number="11">若離之、則耐寡、或與夫復親、夫亦勿去婦。</verse>
				<verse number="12">其餘乃我言、非主言、如兄弟有婦不信、彼悅同居、則勿去之。</verse>
				<verse number="13">婦有夫不信、彼悅同居、則勿去其夫。</verse>
				<verse number="14">蓋不信之夫於婦得聖、不信之婦於兄弟得聖、即不然、爾子不潔、今乃聖矣。</verse>
				<verse number="15">不信者若離、則其離矣、兄弟姊妹於此無所繫也、惟上帝召我於和。</verse>
				<verse number="16">婦、焉識將救爾夫否、夫、焉識將救爾婦否。</verse>
				<verse number="17">惟如主所賦各人、如上帝召各人、其若是而行。我命於諸會亦如是。</verse>
				<verse number="18">人既受割禮而見召、則勿廢割、未受割禮而見召、則勿受割、</verse>
				<verse number="19">割不割皆屬無、惟守上帝誡耳。</verse>
				<verse number="20">各人見召時在何等、惟居此分。</verse>
				<verse number="21">爾為奴而見召、勿以如是為慮、即得自由、寧用諸。</verse>
				<verse number="22">蓋為奴而於主見召、則為主所釋、如是自由而見召、則為 基督 之奴。</verse>
				<verse number="23">爾以價見贖、勿成為人奴。</verse>
				<verse number="24">兄弟乎、各人見召於何等、則與上帝而居之。○</verse>
				<verse number="25">論及童身我未奉主命、惟猶主所恤以為忠者、我授己意。</verse>
				<verse number="26">是我意為美者、緣今時之困、即人如其素為美也。</verse>
				<verse number="27">既繫於婦、勿求釋、不繫於婦、勿求娶。</verse>
				<verse number="28">然若娶、爾無罪、女嫁亦無罪。但若輩將於形肉遭難、我惟惜爾。</verse>
				<verse number="29">兄弟乎、我且言、時日短矣、今而後、有妻者俾如無妻、</verse>
				<verse number="30">哭者如無哭、喜者如無喜、買者如無得、</verse>
				<verse number="31">用世者如不用、蓋此世之態逝去。</verse>
				<verse number="32">我乃願爾無諸慮。無妻者、慮主之事、如何悅主、</verse>
				<verse number="33">有妻者、慮世之事、如何悅妻。</verse>
				<verse number="34">婦與處女亦有別。無夫者慮主之事、俾身與神皆聖、有夫者慮世之事、如何悅夫</verse>
				<verse number="35">我言此為爾益、非以籠絡爾、乃以致雅正、事主殷勤無累牽。</verse>
				<verse number="36">若人意謂、視其處女有弗雅、年踰及筓、事有當行、則隨所願、嫁娶無尤。</verse>
				<verse number="37">但有人堅其心、事無關礙、權在己旨、而心既定、則留己之處女為美</verse>
				<verse number="38">如是嫁之者美、不嫁之者尤美。</verse>
				<verse number="39">夫在婦繫、夫死則婦自由、任所願嫁、惟在主耳</verse>
				<verse number="40">我意不嫁更為有福、且思吾亦有上帝之神也。○</verse>
			</chapter>
			<chapter number="8">
				<verse number="1">論祭偶像之物、吾識我皆有知、但知則矜衒、仁則造建。</verse>
				<verse number="2">顧自為有所知、則未嘗知如所當知、</verse>
				<verse number="3">惟愛上帝、則為上帝所知矣。</verse>
				<verse number="4">夫論食祭偶像之物、我儕識偶像在世為無、且上帝獨一無他。</verse>
				<verse number="5">或天或地稱帝者雖不一。蓋有多帝多主。</verse>
				<verse number="6">然在我儕有一上帝父也、萬物本之、我眾歸之、亦一主 耶穌   基督 、萬物由之、我儕亦由之。</verse>
				<verse number="7">然人不皆有此知、至今數人慣習偶像、而食物若為祭物然、其良知惟弱故見浼。</verse>
				<verse number="8">夫食將不薦我於上帝、不食無損、食無益。</verse>
				<verse number="9">惟爾其慎之、恐爾此權、或為弱者躓礙。</verse>
				<verse number="10">蓋或見爾有知者、席坐偶像之廟、彼為弱、則良知豈不自建、而食祭物乎。</verse>
				<verse number="11">蓋以爾之知懦弱之兄弟、即 基督 所為而死者、遂淪亡。</verse>
				<verse number="12">如是獲罪諸兄弟、其良知弱、爾且傷之、即獲罪 基督 矣</verse>
				<verse number="13">是食物而蹇礙乎吾兄弟、則我永不食肉免蹇礙乎吾兄弟也。○</verse>
			</chapter>
			<chapter number="9">
				<verse number="1">我非得自由乎、非使徒乎、非見吾主 耶穌 乎、爾在主非我之工乎。</verse>
				<verse number="2">向他人我若非使徒、向爾則是使徒、蓋爾在主即我為使徒之印證也。</verse>
				<verse number="3">我以此自訴於訊我者。</verse>
				<verse number="4">我儕豈無權以食以飲乎。</verse>
				<verse number="5">豈無權以娶在主姊妹、攜之同行、如他使徒、及主之兄弟、與 磯法 乎</verse>
				<verse number="6">抑我及 巴拿巴 、獨無權以不操作乎。</verse>
				<verse number="7">誰作軍士、而自具食乎、誰樹葡萄園、不食其果乎、誰牧畜、不食其乳乎。</verse>
				<verse number="8">我豈依人而言此乎。抑律法不亦言如是乎。</verse>
				<verse number="9">蓋 摩西 律載云、蹂穀之牛、勿籠其口、上帝以牛為意乎、</verse>
				<verse number="10">抑概為我言之乎。固為我而書也、因耕者當於望而耕、蹂穀者亦望共分、</verse>
				<verse number="11">我播爾以神之事、則獲爾形肉之物、豈為過乎。</verse>
				<verse number="12">他人且共分此權於爾、況我乎。然我不用此權、寧忍諸事、使無阻 基督 福音。</verse>
				<verse number="13">詎不識勞於聖事者食諸殿、侍於祭壇者、頒諸壇乎。</verse>
				<verse number="14">如是主命宣福音者、當生乎福音矣。</verse>
				<verse number="15">然我未用諸是、我書此非欲得是、蓋我寧死、勿使我之誇端歸虛。</verse>
				<verse number="16">夫我宣福音無有誇端、不得已耳、蓋我不宣福音則禍矣。</verse>
				<verse number="17">夫若我甘心為之、則有賞、非甘心則有政事託我。</verse>
				<verse number="18">我賞則何乎、即宣福音時、俾我置之無所取償、免用盡在福音之權也。</verse>
				<verse number="19">蓋我、雖得自由乎眾、乃向眾而自僕、致獲愈多。</verse>
				<verse number="20">向 猶太 人、我效 猶太 人、以獲 猶太 人、向法下人、我雖非法下、亦效法下、以獲法下人、</verse>
				<verse number="21">向法外人、我效法外、以獲法外人、然我非上帝法外、乃 基督 法中矣。</verse>
				<verse number="22">向弱者、我成弱、以獲弱者。我向眾人、成若眾、概俾得救數人。</verse>
				<verse number="23">凡事我因福音而行、俾得有共與之。</verse>
				<verse number="24">豈不識賽趨於場、眾皆趨、而得賞惟一。是爾惟趨以致獲然。</verse>
				<verse number="25">凡力爭者、諸事節制、彼以得有壞之冠、我以得無壞之冠也。</verse>
				<verse number="26">故我趨非若無定、我戰非若擊虛、</verse>
				<verse number="27">乃傷我身、以使之服、恐我既宣諸人、或自為罔驗。○</verse>
			</chapter>
			<chapter number="10">
				<verse number="1">兄弟乎、我不願爾不知、我列祖皆在雲下經行海中、</verse>
				<verse number="2">皆受蘸於雲海、以入 摩西 、</verse>
				<verse number="3">皆食同神食、</verse>
				<verse number="4">皆飲同神飲、蓋所飲出自相隨之神磐、而磐者 基督 也。</verse>
				<verse number="5">然其人多為上帝不悅、蓋被傾於野。</verse>
				<verse number="6">夫此事為我儕諸模、以致我勿嗜惡如彼然。</verse>
				<verse number="7">爾亦勿拜偶像、如彼有拜、猶經載云、民坐而飲食、起作兒戲。</verse>
				<verse number="8">我勿行淫、如彼有行、一日殞二萬三千人。</verse>
				<verse number="9">亦勿試主、如彼有試、而亡於蛇。</verse>
				<verse number="10">爾亦勿囁議、如彼有囁議、而亡於勦滅之使。</verse>
				<verse number="11">夫彼所遇諸事若模焉、經載之、以警我儕、為歷世諸盡所臨者。</verse>
				<verse number="12">是故自以為立者、其慎勿傾也。</verse>
				<verse number="13">爾所遇之試、無非人之當耳、上帝惟信、將不容爾遭試過爾所能、惟於試際、特亦備去處、致爾能忍。○</verse>
				<verse number="14">是故、凡我愛友、其逃拜偶像。</verse>
				<verse number="15">我言若語智者、尚其擬之。</verse>
				<verse number="16">祝杯吾所祝者、非共與 基督 之血乎、一餅吾所擘者、非共與 基督 之身乎。</verse>
				<verse number="17">夫一餅也、即我多眾一體、蓋皆共分一餅焉。</verse>
				<verse number="18">觀乎依形肉之 以色列 、其食祭物者、非共與祭壇乎。</verse>
				<verse number="19">然則我云何、祭物為何耶、偶像為何耶。</verse>
				<verse number="20">乃若列邦所祭者、祭諸鬼、非祭上帝、我不願爾共與諸鬼。</verse>
				<verse number="21">爾不能飲主杯、亦飲諸鬼杯。爾不能共分主席、亦共分諸鬼席。</verse>
				<verse number="22">抑我儕激主之憤乎、我力勝於主乎。○</verse>
				<verse number="23">凡事物皆可、然非皆有益、凡事物皆可、然非皆造建。</verse>
				<verse number="24">勿求一己乃求人之益。</verse>
				<verse number="25">凡售於市者則食、毋以良知故審問、</verse>
				<verse number="26">蓋地與其豐盛皆主之有。</verse>
				<verse number="27">有不信者宴爾、爾願往、凡所陳者食之、毋以良知故審問。</verse>
				<verse number="28">設有告爾者曰、此乃祭物、則勿食、以告爾者、及良知之故焉。</verse>
				<verse number="29">我謂良知、非爾也、乃彼也、蓋我之自由、他良知何為而擬乎。</verse>
				<verse number="30">若我感恩而共分、奈何、因我所為而感謝者、受謗乎。</verse>
				<verse number="31">於是、爾或食、或飲、不論何為、皆以致上帝榮而為之。</verse>
				<verse number="32">勿俾人躓礙、或 猶太 、或 希利尼 、或上帝會。</verse>
				<verse number="33">即如我凡事悅眾、不救益己、乃益人眾多、使其得救。</verse>
			</chapter>
			<chapter number="11">
				<verse number="1">爾惟效我、如我效 基督 焉。○</verse>
				<verse number="2">我乃譽爾、以爾凡事憶我、且守諸傳如我授之于爾。</verse>
				<verse number="3">但我願爾識者、男之首 基督 也、女之首男也、 基督 之首上帝也。</verse>
				<verse number="4">男祈禱或為先知之言蒙首則愧其首。</verse>
				<verse number="5">女祈禱或為先知言、不蒙首、則愧其首、夫女不蒙首、與薙髮無異。</verse>
				<verse number="6">蓋女不蒙首、則其亦薙髮。然以女剪髮薙髮為羞、尚其蒙首。</verse>
				<verse number="7">蓋男固不當蒙首、以其為上帝像與榮、惟女也即男之榮。</verse>
				<verse number="8">蓋男非自女出、女自男出、</verse>
				<verse number="9">男非為女造、女為男造。</verse>
				<verse number="10">是故女當有權在首、因使者故。</verse>
				<verse number="11">雖然、女非外乎男、男非外乎女、而在主也。</verse>
				<verse number="12">蓋如女自男出、男亦由女、惟萬有自夫上帝矣。</verse>
				<verse number="13">爾內自擬之。女不蒙首而禱上帝、豈宜乎。</verse>
				<verse number="14">本性豈不自教、以男有長髮為辱乎。</verse>
				<verse number="15">若女有長髮、則為榮矣、蓋髮予女為帕。</verse>
				<verse number="16">如有意為辯者、我儕則無此規、上帝會亦無之。○</verse>
				<verse number="17">我敕以此、固非譽爾之共集、不致益而致損。</verse>
				<verse number="18">首我聞、爾集於會時、有樹黨於爾中、而我畧信之。</verse>
				<verse number="19">蓋爾中亦應有黨、使有驗者顯於爾中。</verse>
				<verse number="20">是故、爾同處聚集、無由食主餐、</verse>
				<verse number="21">蓋食閒、各先取己餐、飢者有之、酣者有之、</verse>
				<verse number="22">蓋爾飲食豈無屋乎、抑爾藐視上帝會、又愧諸乏者乎。我將何以語爾、於是而譽爾乎、不譽也。</verse>
				<verse number="23">蓋我受主以授爾、當主 耶穌 見付之夜、取餅、</verse>
				<verse number="24">謝而擘、曰、斯乃我身、為爾者也、行此以憶我。</verse>
				<verse number="25">餐後、杯亦如是、曰、此杯乃新約於我血、每飲時、行此以憶我。</verse>
				<verse number="26">蓋爾每食此餅飲此杯、乃揚主死至其來也。</verse>
				<verse number="27">凡食主餅、飲主杯、無堪然者、是干主身主血者也。</verse>
				<verse number="28">惟人其驗己、然後食斯餅飲斯杯。</verse>
				<verse number="29">不別乃身而食飲者、則以食飲自取鞫也。</verse>
				<verse number="30">故爾中衰弱患病者多、歸寢者不少矣。</verse>
				<verse number="31">惟我儕若先自判則不受鞫。</verse>
				<verse number="32">我受鞫也、乃主懲我、免與世同定非。</verse>
				<verse number="33">兄弟乎、故爾聚食、彼此相待。</verse>
				<verse number="34">若飢則食於室、免聚以取鞫。其餘、及我來、則定諸。○</verse>
			</chapter>
			<chapter number="12">
				<verse number="1">兄弟乎、論及諸神者、我不願爾無知。</verse>
				<verse number="2">爾本列邦人、惑於不言之偶像、隨事被誘、爾所識也。</verse>
				<verse number="3">故我令爾知、未有於上帝之神而言、謂 耶穌 可詛者、亦未有、非於聖神者、能稱 耶穌 為主也。○</verse>
				<verse number="4">夫恩賜有殊、其神惟一、</verse>
				<verse number="5">役事有殊、其主惟一、</verse>
				<verse number="6">工作有殊、其上帝惟一、作萬事於萬中者也。○</verse>
				<verse number="7">乃神之顯賦各人以致益。</verse>
				<verse number="8">蓋有由神、賦之以慧言者、有依此神賦之以知言者。</verse>
				<verse number="9">有於此神賦之以信者、有於同一神賦之以醫諸恩賜者、</verse>
				<verse number="10">又一得之而作諸能、一得之而為先知、一得之而辨諸神、一得之而言諸舌言、一得之而譯諸舌言。</verse>
				<verse number="11">此皆同一神所作、隨欲分畀各人也。○</verse>
				<verse number="12">猶身一而體百、身之體雖多、皆為一身、 基督 亦然。</verse>
				<verse number="13">吾眾、無論 猶太 、 希利尼 、為奴者、自主者、皆蘸於一神、以入於一身、且皆飲於一神焉。</verse>
				<verse number="14">夫身非一體、乃百體、</verse>
				<verse number="15">使足自謂、吾非手、吾不屬身、其非遂不屬身也。</verse>
				<verse number="16">使耳自謂、吾非目、吾不屬身、其非遂不屬身也。</verse>
				<verse number="17">若全身為目、其聽安在、全身為耳、其臭安在。</verse>
				<verse number="18">今上帝置百體於身、各隨其願。</verse>
				<verse number="19">以百體為一體、則身安在。</verse>
				<verse number="20">今體則多、而身則一。</verse>
				<verse number="21">目不能謂手、吾無庸爾、首不能謂足、吾無庸爾。</verse>
				<verse number="22">反是、身之眾體、似稍弱者、尤為要、</verse>
				<verse number="23">我視為體之賤者溢以尊、且不雅者溢備以雅。</verse>
				<verse number="24">夫雅者無所須、乃上帝調和乎身、於乏者溢俾其尊、</verse>
				<verse number="25">使身無相背、而百體相顧焉。</verse>
				<verse number="26">如一體苦、百體同苦、一體榮、百體同榮。</verse>
				<verse number="27">爾曹 基督 之身、各自為體。</verse>
				<verse number="28">上帝所置於會者、一使徒、二先知、三教師、次行諸能、次以醫諸恩賜、諸輔佐者、治理者、具諸舌者。</verse>
				<verse number="29">眾豈皆使徒、皆先知、皆教師乎。眾豈皆有諸能、醫諸恩賜乎、</verse>
				<verse number="30">眾豈皆言諸舌言、皆譯之乎。</verse>
				<verse number="31">爾惟憤慕恩賜之尤大者。吾且以更妙之路示爾焉。○</verse>
			</chapter>
			<chapter number="13">
				<verse number="1">我如能以人及使者之舌而言、惟無仁愛、則猶鳴銅敲鈸。</verse>
				<verse number="2">我如能先知、識諸奧及諸知、且有全信、足以移山、惟無仁、則我屬無。</verse>
				<verse number="3">我如罄所有以施濟、又付身被焚、惟無仁、則於我無益。</verse>
				<verse number="4">仁則恆忍慈惠、仁不憤嫉、仁自不誇不衒、</verse>
				<verse number="5">不廢雅、不為己、不忿懥、不較惡、</verse>
				<verse number="6">不喜非義、與真理共喜。</verse>
				<verse number="7">容諸事、信諸事、望諸事、忍諸事。</verse>
				<verse number="8">仁愛無隕、為先知將廢、舌言將止、知識亦廢。</verse>
				<verse number="9">吾今之知、惟分耳、先知惟分耳、</verse>
				<verse number="10">其全既來、其分將廢。</verse>
				<verse number="11">當我為赤子、則所言如赤子、所志如赤子、所忖如赤子、既成人、則廢赤子事矣。</verse>
				<verse number="12">今我儕昧然觀於鏡、後則面對。今我知惟分耳、後則真知、若吾之被真知然。</verse>
				<verse number="13">所存於今者三、信也、望也、仁也、惟其中仁為大。○</verse>
			</chapter>
			<chapter number="14">
				<verse number="1">爾其趨仁、憤慕諸神者、尤要為先知。</verse>
				<verse number="2">以舌言者、非于人言、乃于上帝言、蓋無人聰、彼惟在神言諸奧耳。</verse>
				<verse number="3">先知者于人言、造建、勸勉、安慰、</verse>
				<verse number="4">以舌言者、造建乎己、先知者、造建乎會。</verse>
				<verse number="5">我願爾皆言諸舌言、尤願爾為先知、蓋為先知大於言諸舌、不譯俾會受建者。</verse>
				<verse number="6">兄弟乎、如我就爾、言諸舌之言、而不言啟示、知識、不為先知與教誨之言、則何益於爾哉。</verse>
				<verse number="7">夫有音無魂之物、如簫、如琴、使諸聲無別、焉知鼓吹者何耶</verse>
				<verse number="8">號角若無定音、誰將備戰乎。</verse>
				<verse number="9">爾曹亦然、爾不以舌出易解之言、焉知所言乎、將言入空矣。</verse>
				<verse number="10">世之音類、不知幾何、未有非音。</verse>
				<verse number="11">若我不識其音之用、則言者將以我為夷、我將以彼為夷矣。</verse>
				<verse number="12">爾曹亦然、既憤慕諸神、爾其求溢致建乎會者。</verse>
				<verse number="13">故言舌言者、其祈禱俾得譯。</verse>
				<verse number="14">蓋我以舌言祈禱、則我神祈禱、我志無有果。</verse>
				<verse number="15">然則何耶、我將以神祈禱、亦以志祈禱。將以神歌頌、亦以志歌頌。</verse>
				<verse number="16">否、則爾以神祝、彼居下民之位、既不識爾云何、焉能知爾所謝、而曰、誠然。</verse>
				<verse number="17">爾謝誠美、惟他人不獲造建。</verse>
				<verse number="18">我謝上帝、得言諸舌言多於爾眾。</verse>
				<verse number="19">但在會中願以志言得教人者五語、愈乎以舌而言萬言。○</verse>
				<verse number="20">兄弟乎、於慧勿為嬰孩、於惡為赤子、於慧則成人。</verse>
				<verse number="21">載在律法、主曰、我將以異舌之言、及異人之唇、諭斯民、然亦不我聽。</verse>
				<verse number="22">是以諸舌為兆、非示信者、乃示不信者。先知為兆、非示不信者、乃示信者。</verse>
				<verse number="23">如全會既集、皆言諸舌之言、有下民或不信者入、不將謂爾狂乎。</verse>
				<verse number="24">如眾皆為先知言、有不信、或下民入、為眾質責、為眾審判。</verse>
				<verse number="25">其心之隱微顯露、則面仆拜上帝、報以上帝誠在爾中矣。○</verse>
				<verse number="26">然則何歟、兄弟乎、爾既集、各人或有詩章、或教訓、或啟示、或以舌、或譯言。惟諸事其行以致造建。</verse>
				<verse number="27">如有言舌言者、惟二人或多至三人、依次而言、一人譯之。</verse>
				<verse number="28">若無譯之者、則緘默於會中、其語諸己及上帝也。</verse>
				<verse number="29">先知者亦二三人言、餘眾辨別之。</verse>
				<verse number="30">旁坐者得啟示、初言者緘默。</verse>
				<verse number="31">蓋爾皆能一二為先知言、俾眾學習、眾受勸。</verse>
				<verse number="32">且先知之神服於先知。</verse>
				<verse number="33">蓋上帝非令之亂、乃令之和、在聖者諸會皆然。○</verse>
				<verse number="34">婦女在會緘默、不許言、惟其順服也、亦如律法所謂。</verse>
				<verse number="35">婦女願有所學、其歸問己夫。蓋婦女在會言者羞也。</verse>
				<verse number="36">夫上帝之道、由爾出乎、亦獨臨爾乎。○</verse>
				<verse number="37">有自以為先知、或依神者、尚其知我所書為主之命。</verse>
				<verse number="38">若人不知、姑其不知。○</verse>
				<verse number="39">吾兄弟乎、是故其憤慕先知、莫禁言諸舌之言。</verse>
				<verse number="40">凡事惟雅正循序而行焉。○</verse>
			</chapter>
			<chapter number="15">
				<verse number="1">兄弟乎、今令爾知、昔我所宣、爾所受、所依而立、之福音、</verse>
				<verse number="2">我以何言宣之、爾若守之而信不虛、則以此福音得救。</verse>
				<verse number="3">蓋我所受以授爾者、首要、即 基督 如何依經之言、為我罪死、</verse>
				<verse number="4">既葬、又依經之言、三日復起、</verse>
				<verse number="5">見於 磯法 、次見於十二者、</verse>
				<verse number="6">又次、一時、見於五百餘兄弟、其中雖有歸寢者、然大半猶存、</verse>
				<verse number="7">又次見於 雅佮 、及諸使徒、</verse>
				<verse number="8">卒亦見於我、然我若未及產期而生者。</verse>
				<verse number="9">蓋我乃使徒之微、曾窘逐上帝會、不足稱為使徒。</verse>
				<verse number="10">但今之為我、賴上帝恩、其恩施我非徒然也、惟我服勞溢於眾、要非我也、上帝恩偕我耳。</verse>
				<verse number="11">不論為我為彼、我儕如此宣之、爾如此信之。○</verse>
				<verse number="12">既宣 基督 自諸死見起、何爾中仍謂諸死無復起乎。</verse>
				<verse number="13">諸死無復起、則 基督 未嘗起、</verse>
				<verse number="14">基督 未嘗起、則我所宣者虛、爾之信亦虛。</verse>
				<verse number="15">諸死不起、則上帝未嘗起 基督 、而吾證上帝起之、適為其妄證也。</verse>
				<verse number="16">諸死不起、則 基督 未嘗起、</verse>
				<verse number="17">基督 未嘗起、則爾為徒然信、爾尚在罪中矣。</verse>
				<verse number="18">即在 基督 而歸寢者、亦淪亡也。</verse>
				<verse number="19">吾在 基督 而第今生有望、則較眾人最為堪悲。○</verse>
				<verse number="20">惟今 基督 自諸死見起、為歸寢者之初果。</verse>
				<verse number="21">蓋由於人而死、亦由於人而諸死復起</verse>
				<verse number="22">猶眾皆在 亞當 而死、將亦皆在 基督 而蘇</verse>
				<verse number="23">各依己序、 基督 為初果、為 基督 之人、於其在、次之。</verse>
				<verse number="24">則盡期至、既廢諸政、諸權、諸能、將付其國於上帝父也。</verse>
				<verse number="25">蓋其必王、迨上帝置諸敵於其足下。</verse>
				<verse number="26">最後被廢之敵、即死也。</verse>
				<verse number="27">蓋置萬有服其足下。夫曰、置萬有以服、則使萬有服之者、不在其中也、明矣。</verse>
				<verse number="28">萬有既服之、子亦將自服於使萬有服之者、俾上帝為萬全於萬中。○</verse>
				<verse number="29">不然、則人為諸死而受蘸將何為諸死概不起、則何其為之蘸耶。</verse>
				<verse number="30">我儕何為時冒險哉。</verse>
				<verse number="31">兄弟乎、即我在吾主 基督   耶穌 、所有因爾而誇者以誓、我日日死。</verse>
				<verse number="32">我若依人事、在 以弗所 鬥獸、而諸死不起、則何益於我哉。我儕且飲且食、蓋明日死矣。</verse>
				<verse number="33">勿迷誤、與惡交敗善風</verse>
				<verse number="34">儆惕合義、勿犯罪、蓋有不知上帝者、我言致爾羞愧。○</verse>
				<verse number="35">將或曰、諸死如何而起、彼憑何身體來乎。</verse>
				<verse number="36">愚哉、爾所播者不先死、則不蘇、</verse>
				<verse number="37">爾所播者非將來之體、所播或麥或他穀、惟裸粒而已、</verse>
				<verse number="38">惟上帝隨願予之體、於各種己體</verse>
				<verse number="39">形肉非一、有人獸禽魚之別</verse>
				<verse number="40">有天之體、有地之體。天體之榮異於地體之榮。</verse>
				<verse number="41">有日之榮、有月之榮、有列星之榮、蓋此星之榮異於彼星。</verse>
				<verse number="42">諸死復起亦然播於有壞、起於無壞、</verse>
				<verse number="43">播於辱、而起於榮、播於弱、而起於能、</verse>
				<verse number="44">播則魂之體、起則神之體。如有魂之體亦有神之體。</verse>
				<verse number="45">經亦云、始人 亞當 成為生魂終之 亞當 則成為賜生之神。</verse>
				<verse number="46">然神者非在先、魂者在先、神者繼之。</verse>
				<verse number="47">始一人本乎地、而類土、繼一人本乎天。</verse>
				<verse number="48">一類土如何、眾類土亦若是、一在天如何、眾在天亦若是。</verse>
				<verse number="49">我儕既戴類土者之像、亦將戴在天者之像。○</verse>
				<verse number="50">兄弟乎、我言血肉不能嗣上帝國、有壞亦不嗣無壞。</verse>
				<verse number="51">視、我以奧妙告爾、吾眾不將盡寢、而將盡化、</verse>
				<verse number="52">頃刻瞬息之閒、末號角響則然。蓋角將響、諸死將起而無壞、吾將化。</verse>
				<verse number="53">蓋此有壞者必衣以無壞、此有死者必衣以無死。</verse>
				<verse number="54">惟此有壞者既衣以無壞、此有死者既衣以無死、則經所載云、死被吞於勝、其言將成矣。</verse>
				<verse number="55">死乎、爾之勝安在哉、死乎、爾之鋒安在哉。</verse>
				<verse number="56">死之鋒罪也、罪之能法也、</verse>
				<verse number="57">尚其謝上帝、予我儕由吾主 耶穌   基督 得勝。</verse>
				<verse number="58">是故凡我所愛之兄弟、其貞固不搖、恆溢于主工、蓋識爾之勞於主非徒然也。○</verse>
			</chapter>
			<chapter number="16">
				<verse number="1">論為諸聖者捐輸、如我所命 加拉太 諸會、爾其亦行之。</verse>
				<verse number="2">每安息之首日、爾曹各量其所入之利、而蓄之、免我來時而始捐也。</verse>
				<verse number="3">我至、則爾所驗何人、將以書遣之、俾攜爾賑至 耶路撒冷 、</verse>
				<verse number="4">若我亦往是堪、彼將與我偕往。</verse>
				<verse number="5">我決經行 馬其頓 、既經 馬其頓 我將至爾、</verse>
				<verse number="6">或者與爾停留、或亦過冬、得爾送於所往。</verse>
				<verse number="7">蓋今我不願途閒見爾、後、若主許之、時暇同居、是我所望。</verse>
				<verse number="8">但我將住 以弗所 、迨五旬節期至。</verse>
				<verse number="9">蓋大而有效之門也開于我、且敵之者多矣。○</verse>
				<verse number="10">底摩太 若來、爾慎使其無懼於爾中、蓋彼勞於主工、有如我然、</verse>
				<verse number="11">人故毋忽之。爾惟送之於和就路至我、以我候彼與諸兄弟偕來。</verse>
				<verse number="12">至於兄弟 亞波羅 、我多勸之偕諸兄弟就爾、彼於今概無旨來、然有閒則至。○</verse>
				<verse number="13">爾其儆醒、立於信、為丈夫、為剛健。</verse>
				<verse number="14">凡所為其在仁也。○</verse>
				<verse number="15">爾識 士底反亞 家、為 亞該亞 之初果、自任役聖者、</verse>
				<verse number="16">我勸兄弟若斯之人、亦服凡同作而勞者。</verse>
				<verse number="17">我且喜 士底反亞 、 福徒納 、 亞該古 之在此、以其補爾不逮。</verse>
				<verse number="18">蓋安我與爾之神、故其真知若人。○</verse>
				<verse number="19">亞西亞 諸會問爾安。 亞居拉 、 百基拉 、與依其家之會、於主而切問爾安。</verse>
				<verse number="20">諸兄弟問爾安。爾其互相問安接吻惟聖。○</verse>
				<verse number="21">我 保羅 手書問安。</verse>
				<verse number="22">有不好主者、姑其見詛吾主來矣。</verse>
				<verse number="23">主 耶穌   基督 恩其偕爾。</verse>
				<verse number="24">我之愛於 基督   耶穌 偕爾眾。誠然。○</verse>
			</chapter>
		</book>
		<book number="47">
			<chapter number="1">
				<verse number="1">由上帝旨、為 基督   耶穌 使徒 保羅 、及兄弟 底摩太 、書達在 哥林多 上帝會、與遍 亞該亞 諸聖者、</verse>
				<verse number="2">恩與和歸爾自吾父上帝及主 耶穌   基督 。○</verse>
				<verse number="3">祝頌上帝、我主 耶穌   基督 之父、即憐憫之父、諸慰之上帝、</verse>
				<verse number="4">其慰我於諸難中、致我能由上帝之慰我儕者、以慰難中之人。</verse>
				<verse number="5">蓋猶 基督 之苦既溢於我、我之慰亦由 基督 而溢。</verse>
				<verse number="6">我或受難則為爾之慰與救、我或受慰亦為爾之慰、行乎忍受苦如我所受者然。</verse>
				<verse number="7">且我為爾之望也堅、識爾共與乎苦、則與乎慰亦如是。</verse>
				<verse number="8">兄弟乎、我不願爾不知、我在 亞西亞 遭難、見壓特甚、過能、至絕生望、</verse>
				<verse number="9">但內自有死之端、使不恃己、乃恃起諸死者之上帝、</verse>
				<verse number="10">既拯我出若此大死、今將拯矣、我所望乃其仍將拯我也、</verse>
				<verse number="11">爾亦代我相助以禱、使由多人而致我之恩、有代我仰謝之容亦多。○</verse>
				<verse number="12">夫我所以而誇者、無非良知證我、在上帝之聖與純、非在肉質之智、乃在上帝恩、往來於世、向爾曹尤溢。</verse>
				<verse number="13">蓋我所書無他、惟爾所讀、抑亦爾真知者、我乃望爾曹至終真知、</verse>
				<verse number="14">如爾中略有曾真知我儕、即我為爾之誇端、亦猶爾為我者、於吾主 耶穌 之日。○</verse>
				<verse number="15">信是之故、我初欲先就爾、令爾重獲恩、</verse>
				<verse number="16">即由爾經往 馬其頓 、自 馬其頓 復就爾、得爾送行我往 猶太 。</verse>
				<verse number="17">我欲如此、豈有輕躁乎、抑我所謀依形肉、俾有是是、否否、乎。</verse>
				<verse number="18">上帝惟信、使我儕向爾之道無是與否。</verse>
				<verse number="19">蓋由我儕、即由我及 西拉 底摩太 、所宣於爾中上帝子 耶穌   基督 、不為是與否、在彼惟有是已矣。</verse>
				<verse number="20">蓋上帝所許者、不論幾何、在彼惟一是、所以誠然亦由之、而由吾儕榮歸上帝。</verse>
				<verse number="21">今堅我儕與爾以入 基督 、而曾膏我者上帝也、</verse>
				<verse number="22">又以印印我儕、予神為質於我儕心。○</verse>
				<verse number="23">但我籲上帝、為我魂作證、我為爾惜、故不來 哥林多 。</verse>
				<verse number="24">非吾儕主爾信、乃共助爾樂、蓋爾立於信也。</verse>
			</chapter>
			<chapter number="2">
				<verse number="1">我惟自決、不復以憂就爾。</verse>
				<verse number="2">若我令爾憂、則我使之憂者外、誰使我樂乎。</verse>
				<verse number="3">昔我特書此、恐來時、我當以為樂者、反為我憂、蓋深信爾眾以我樂為己樂也。</verse>
				<verse number="4">昔我心苦難迫切、不勝流涕、以書達爾、非令爾憂、乃使爾知我愛爾尤溢也。○</verse>
				<verse number="5">倘有使憂者、非使我憂、乃略使爾眾憂、吾蓋勿重累諸。</verse>
				<verse number="6">若人受此罰於多者、足矣。</verse>
				<verse number="7">故爾寧赦之、慰之、恐其溢憂或至沉溺。</verse>
				<verse number="8">遂勸爾定以仁向之</verse>
				<verse number="9">為此我曾遺書、俾得知爾經驗、而凡事承順否。</verse>
				<verse number="10">惟爾赦人何事、我亦然、蓋若我有所赦、亦因爾赦之於 基督 前、</verse>
				<verse number="11">免 撒但 計勝我、蓋其志念我無不知之矣。○</verse>
				<verse number="12">我為 基督 福音至 特羅亞 、且於主得門闢、</verse>
				<verse number="13">時不遇我兄弟 底多 、吾神無寧、遂別其人、往 馬其頓 。</verse>
				<verse number="14">尚其謝上帝、常於 基督 而導我凱旋、隨在由我儕顯揚知彼之臭味、</verse>
				<verse number="15">蓋向上帝、我在得救者淪亡者中、為 基督 之馨也、</verse>
				<verse number="16">此臭之自死致死、彼臭之自生致生。誰足任是乎。</verse>
				<verse number="17">蓋我不猶多人、為利混上帝道、乃猶自乎純、猶自上帝、在上帝前於 基督 而言也。○</verse>
			</chapter>
			<chapter number="3">
				<verse number="1">我豈始復自薦乎、豈如人需薦書與爾、抑爾之薦書乎。</verse>
				<verse number="2">爾即我書、載於我心、眾知而讀者、</verse>
				<verse number="3">顯為 基督 之書、我儕役事、非書以墨、乃以維生之上帝神、非在石碑、乃在肉之心碑。</verse>
				<verse number="4">我儕由 基督 對越上帝、而具此信、</verse>
				<verse number="5">非我自足、而擅自思索、乃我之足自乎上帝、</verse>
				<verse number="6">其亦使我足為新約事役、非為文乃為神者、蓋文致死、神致生。</verse>
				<verse number="7">夫致死之役、文鐫諸石、以榮而成、使 以色列 人不能注視 摩西 面、因其面之榮、斯漸廢耳、</verse>
				<verse number="8">況神之役、其在於榮、不更甚哉。</verse>
				<verse number="9">蓋定非之役既榮、則致義之役更溢其榮矣。</verse>
				<verse number="10">曾榮於此際實不榮、為有榮超勝之故也。</verse>
				<verse number="11">蓋所廢者若已由乎榮、則所存者更在榮矣。○</verse>
				<verse number="12">故、我有此望、大為侃然、</verse>
				<verse number="13">非如 摩西 、蒙帕於面、使 以色列 人不直視漸廢者之終、</verse>
				<verse number="14">然其志念頑、蓋至於今日、讀舊約而帕猶在、所未啟者、即其廢於 基督 者。</verse>
				<verse number="15">乃至於今日、每讀 摩西 書、帕蒙其心。</verse>
				<verse number="16">但隨時心向乎主、帕則去矣。</verse>
				<verse number="17">夫是主是神也、主之神所在自由也。</verse>
				<verse number="18">惟我儕、面啟而覲主榮、如觀乎鏡、皆變化為同像、自榮致榮、若自主神也。○</verse>
			</chapter>
			<chapter number="4">
				<verse number="1">是故我儕、依所得之矜恤、有此役事、則不餒、</verse>
				<verse number="2">乃棄愧恥之隱事、不行詭譎、不矯詐上帝道、惟表彰真理、薦己於各人良知、在上帝前。</verse>
				<verse number="3">若我福音有蔽、蔽於淪亡者、</verse>
				<verse number="4">此世之帝、在其中、以盲不信之志念、致具上帝像之 基督 、有榮之福音之光不昭</verse>
				<verse number="5">蓋我儕所宣非己、乃 基督   耶穌 為主、而己因 耶穌 為爾僕耳。</verse>
				<verse number="6">蓋命光自暗而耀之上帝、耀乎吾心、以致光照上帝於 耶穌   基督 面之榮之知。○</verse>
				<verse number="7">然我儕有此藏在於土器、使其能之罔極為上帝有、非自我也。</verse>
				<verse number="8">我往往遇難而不阨窮、顛連而不失望、</verse>
				<verse number="9">見逐而不遺、隕越而不亡、</verse>
				<verse number="10">身隨在恆任 耶穌 之死、俾 耶穌 之生亦於吾身顯。</verse>
				<verse number="11">蓋我儕生者、常因 耶穌 而付於死、俾 耶穌 之生亦顯於我有死之肉。</verse>
				<verse number="12">是死行於我、而生行於爾。</verse>
				<verse number="13">但我既有斯信之神、一如經所載云、我信故言矣、吾亦信、故亦言、</verse>
				<verse number="14">自識起主 耶穌 者、將亦偕 耶穌 起我儕、進我與爾並立焉。</verse>
				<verse number="15">蓋凡事皆因爾也、俾恩寵由眾而益增、使祝謝溢、致上帝榮。○</verse>
				<verse number="16">故我不餒、以吾外人雖壞、而內人日新。</verse>
				<verse number="17">蓋片時輕微之難、為我儕成愈而尤愈罔極永重之榮、</verse>
				<verse number="18">以我非顧所見之事、乃不見之事、蓋所見者暫、所不見者永也。○</verse>
			</chapter>
			<chapter number="5">
				<verse number="1">蓋我儕識、我在地帷幕之屋若毀、則有自上帝建造、非手作之屋、永在諸天。</verse>
				<verse number="2">蓋我在此也、嘆息、戀幕衣自天所得之居、</verse>
				<verse number="3">倘有所衣、自免裸裎。</verse>
				<verse number="4">蓋我尚處此幕也、負重嘆息、以非願脫之、乃願衣被、俾有死者吞於生。</verse>
				<verse number="5">夫備我儕得此者上帝也、予神為質於我。</verse>
				<verse number="6">故我常毅然、識我居於身時、離主而居也、</verse>
				<verse number="7">蓋我由信而行、非由所見、</verse>
				<verse number="8">但我毅然、而更悅者、離身偕主而居。</verse>
				<verse number="9">故我所貴務者、或居、或離、為其悅納。</verse>
				<verse number="10">蓋我眾必被顯於 基督 座前、各依身所行善惡反受之。○</verse>
				<verse number="11">是以我儕識主之畏、而勸人、然我已被顯於上帝、亦望顯於爾之良知。</verse>
				<verse number="12">我不復自薦於爾、第予爾有因我之誇端、俾得答彼、誇在貌、不在心者。</verse>
				<verse number="13">我或狂則向上帝而然、或正志則向爾曹而然。</verse>
				<verse number="14">蓋 基督 之愛策我、因推按一人為眾死、則眾已死、</verse>
				<verse number="15">且其為眾死、使生者、不仍向己而生、乃向為之死而起者。</verse>
				<verse number="16">故今而後我不依形肉識人、雖曾依形肉知 基督 、今不復如此知之。</verse>
				<verse number="17">是以在 基督 者、為新造之人、舊事己逝、視、其成為新也。</verse>
				<verse number="18">萬事本乎上帝、由 基督 使我復親於己、以復親之役事授我儕、</verse>
				<verse number="19">即上帝在 基督 令世復親於己、不以其過端歸之、曾以復親之道置於我也。○</verse>
				<verse number="20">是以我儕為 基督 而使、即猶上帝之勸由我儕、我為 基督 求爾、其與上帝復親。</verse>
				<verse number="21">彼無所知罪、為我儕而使為罪、俾我在彼、成為上帝之義。</verse>
			</chapter>
			<chapter number="6">
				<verse number="1">我儕同勞者、亦勸爾勿虛受上帝恩。</verse>
				<verse number="2">蓋曰、我聽爾於見納之時、我助爾於救濟之日。視、今乃見納之時、視、今乃濟救之日矣。</verse>
				<verse number="3">我概不俾人蹶、以免役事受咎。</verse>
				<verse number="4">惟凡事自薦為上帝役、有若多忍、患難、空乏、阨窮、</verse>
				<verse number="5">受杖、繫獄、遭亂、勤勞、不寢、不食、</verse>
				<verse number="6">廉潔、知識、恆忍、慈惠、聖神、無偽之愛、</verse>
				<verse number="7">真理之道、上帝之能、由義之甲、於左於右、</verse>
				<verse number="8">由榮辱、由惡名、令聞、似偽而真、</verse>
				<verse number="9">似人不知、而被真知、似臨死、而仍生、似受苦、而弗死、</verse>
				<verse number="10">似憂而常樂、似貧而富眾、似無有而無不有。○</verse>
				<verse number="11">哥林多 人歟、我向爾口啟、我心廣矣。</verse>
				<verse number="12">爾褊狹、不在我、乃在爾腹。</verse>
				<verse number="13">今爾惟效法自廣以為報。我語爾若子。○</verse>
				<verse number="14">勿就不信者混耦、蓋義與不義何侶之有、光與暗何交之有、</verse>
				<verse number="15">基督 與惡者何和之有、信者與不信者何共之有。</verse>
				<verse number="16">上帝殿與偶像何同之有、夫我儕乃維生者上帝之殿、如上帝曰、我將居其內、遊其閒、我為彼上帝、彼為我民。</verse>
				<verse number="17">故曰、爾出厥中、而自為別、主言之矣、毋捫不潔、我則納爾、</verse>
				<verse number="18">我將為爾父、爾為我子女、全能之主言之矣。</verse>
			</chapter>
			<chapter number="7">
				<verse number="1">愛友乎、既有若此諸許、我儕尚其潔己、去一切肉與神之污、畏上帝而盡成聖。○</verse>
				<verse number="2">爾其廣納我、我未嘗虧人、未嘗壞人、未嘗賺人。</verse>
				<verse number="3">我言之、不以定非、蓋我曾謂爾在吾心、死生共之。</verse>
				<verse number="4">我向爾大為侃然、我為爾大有所誇、吾諸難中、慰為之滿、喜為之溢。○</verse>
				<verse number="5">且我儕至 馬其頓 、肉質無寧、往往遭難、外有競、內有懼。</verse>
				<verse number="6">然慰諸卑賤之上帝、以 底多 之在慰我儕、</verse>
				<verse number="7">非第以其在、乃亦以所受於爾之慰、慰我、當其以爾之戀慕、哀慟、為我憤烈者、告我儕、致我益喜。</verse>
				<verse number="8">蓋昔遺書使爾憂、雖曾悔之、而今不悔、以見此書令爾憂惟暫耳。</verse>
				<verse number="9">今我喜、非因爾憂、乃因爾憂致悔志、蓋爾被憂、順乎上帝、使爾並無受損於我儕。</verse>
				<verse number="10">夫順上帝之憂行悔志、致得救無悔、惟世之憂行也死。</verse>
				<verse number="11">試觀乎、爾之順上帝憂、所行何其殷勤、自訴、怨艾、恐懼、戀慕、憤烈、申冤耶爾得於此事無不自表為潔。</verse>
				<verse number="12">是以我雖書遺爾、非為虧人者故、亦非為受虧者故、惟俾爾之為我儕殷勤在上帝前、而顯於爾中。</verse>
				<verse number="13">故我儕受慰、而慰中、緣 底多 之喜、而喜溢尤甚、以其神自爾眾而安。</verse>
				<verse number="14">我以何事向彼、因爾而誇、未嘗起羞、乃猶吾語爾者皆真、所誇於 底多 前者亦真。</verse>
				<verse number="15">底多 憶爾皆承順、以恐懼、戰慄接之、心腹向爾尤溢。</verse>
				<verse number="16">我也喜以凡事於爾得毅然。○</verse>
			</chapter>
			<chapter number="8">
				<verse number="1">兄弟乎、我又令爾知、上帝所予 馬其頓 諸會之恩、</verse>
				<verse number="2">即多難經驗之閒、其喜之溢、及深貧、溢致丹心之富。</verse>
				<verse number="3">蓋我為證、彼依其能而過之、亦自願之、</verse>
				<verse number="4">懇懇求我儕、俾得此恩、即共與役事諸聖、</verse>
				<verse number="5">且不第如我所望、乃先以己獻於主、由上帝旨又獻於我儕。</verse>
				<verse number="6">以致我勸 底多 、如其既先倡、亦成此恩乎爾。</verse>
				<verse number="7">惟爾於凡事若信、若言、知識、殷勤、及爾之愛我、既溢、尚其於此恩亦溢。</verse>
				<verse number="8">我言非同命、乃由他人之勤殷、驗爾仁愛之實。</verse>
				<verse number="9">蓋爾知我主 耶穌   基督 之恩、當其富、嘗因爾而貧、俾爾以其貧而富。</verse>
				<verse number="10">我於此示以意耳、蓋若是利爾曹、不第行者、亦願者之先倡、已經年矣。</verse>
				<verse number="11">惟今亦成其行、使既注意以願、爾隨所有以成亦如之。</verse>
				<verse number="12">蓋既注意、則見納依所有、非依所無。</verse>
				<verse number="13">又非欲他人寧而爾曹難、</verse>
				<verse number="14">乃自乎均、今爾以溢及彼不足、俾後彼亦以溢及爾不足、使其有均、</verse>
				<verse number="15">經云、多者無餘、寡者無乏、是也。○</verse>
				<verse number="16">尚其謝上帝、賦 底多 心、同有為爾之殷勤。</verse>
				<verse number="17">彼固受勸、然甚為殷勤、故自願就爾。</verse>
				<verse number="18">我且遣一兄弟偕之、乃於福音而稱頌遍諸會者、</verse>
				<verse number="19">不第此、亦為諸會所擇、與我同行、於今所役之恩事、以為主榮、而助我之注意。</verse>
				<verse number="20">惟是免有因我所役之積多、而咎我者、</verse>
				<verse number="21">蓋我圖美事、不第於主前、亦於人前也。</verse>
				<verse number="22">又遣吾兄弟一人同往、我屢驗於多事殷勤者、今以深信乎爾、故殷勤愈甚。</verse>
				<verse number="23">或論 底多 、則我同伴、向爾而偕我勞者、或吾兄弟、則諸會之使、 基督 之榮者也。</verse>
				<verse number="24">故於諸會前、爾其向之彰爾之愛、及我因爾誇之表。○</verse>
			</chapter>
			<chapter number="9">
				<verse number="1">夫論役事諸聖、我書達爾乃溢耳。</verse>
				<verse number="2">蓋我識爾意注、以是因爾而誇於 馬其頓 人、言 亞該亞 人、備已經年、且爾發憤、嘗激彼眾。</verse>
				<verse number="3">但我遣諸兄弟、使我因爾之誇端、於此際不虛、令爾有備、如我所言、</verse>
				<verse number="4">恐或有 馬其頓 人偕我來者、且爾無備、我將於此深信、而起羞、爾則更無待言矣。</verse>
				<verse number="5">故我意必請兄弟先至爾、而預成爾昔所允之惠、使其備有類乎惠、非有所貪。○</verse>
				<verse number="6">夫吝於稼者穡也吝、豐於稼者穡也豐。</verse>
				<verse number="7">各隨所定於心、無憂慮、無勉強、蓋樂予者上帝愛之。</verse>
				<verse number="8">且上帝能溢諸恩及爾、俾爾各事恆足、溢諸善行、</verse>
				<verse number="9">如經云、彼散財矣、彼濟貧矣、其義永存。</verse>
				<verse number="10">且給賜播者以種、又給糧食者、將給而倍爾播之種、增爾義之果、</verse>
				<verse number="11">於凡事富諸丹心、即由我儕而力行致謝上帝者也。</verse>
				<verse number="12">夫是供事之役、不第補滿聖者之乏、亦溢乎眾謝上帝。</verse>
				<verse number="13">蓋由此役之效驗、因爾向 基督 福音、而順服所稱認、又向彼及眾而共與惟丹心、彼無不榮上帝、</verse>
				<verse number="14">時、亦因上帝在爾中之隆恩、自戀慕爾、為爾祈禱。</verse>
				<verse number="15">尚其謝上帝、其所予者莫能言也。○</verse>
			</chapter>
			<chapter number="10">
				<verse number="1">我 保羅 、晤則於爾中為卑、違則毅然向爾、今由 基督 之溫柔、和良、自為勸爾、</verse>
				<verse number="2">且求勿使我於晤對時毅然、如我今謂當自信勇敢、而敵彼之謂我儕依形肉而行者。</verse>
				<verse number="3">然我、雖行於形肉、非依形肉而戰。</verse>
				<verse number="4">蓋我戰具非屬形肉、乃上帝視有能足以陷諸堅壘、</verse>
				<verse number="5">舉諸計謀及凡事物高舉阻人知上帝者、我悉陷之、虜諸志念承順 基督 。</verse>
				<verse number="6">且已設備、待爾之承順既盈滿、以申冤在諸不順。</verse>
				<verse number="7">爾觀目前耶。如有自信乃 基督 者、其再自思之、如彼乃 基督 者、我儕亦然。</verse>
				<verse number="8">蓋我雖略溢誇吾儕之權、主所予致造建爾、非致傾爾者、我將無愧、</verse>
				<verse number="9">亦免我似以諸書令爾驚。</verse>
				<verse number="10">蓋有云、其書重而力、惟身在則人弱言鄙。</verse>
				<verse number="11">然若人其思、暌違時書言如何、晤對所行亦若是。</verse>
				<verse number="12">蓋我儕不敢與自薦者匹與較、然彼與彼度、彼與彼較、不聰也。</verse>
				<verse number="13">乃我儕將誇不逾量、惟依上帝賦我準繩之量亦以被及爾者。</verse>
				<verse number="14">蓋我非張己逾分、若不被於爾者、乃於 基督 福音曾行及爾矣。</verse>
				<verse number="15">非逾量而誇他人之勞、乃望爾之信漸長、則我將於爾中依已準繩而大以致於溢、</verse>
				<verse number="16">而宣福音越於爾地、不於他人準繩已成之事而誇也。</verse>
				<verse number="17">誇者其於主而誇。</verse>
				<verse number="18">蓋非自薦者有驗、乃主所薦焉。○</verse>
			</chapter>
			<chapter number="11">
				<verse number="1">願爾容我微愚、惟爾無不容我。</verse>
				<verse number="2">蓋我以上帝之憤為爾而憤嫉、因我已聘爾於一夫、以獻爾如貞女於 基督 。</verse>
				<verse number="3">恐爾丹心向 基督 諸念、或被乖離、如蛇於其詭計誘 夏娃 然。</verse>
				<verse number="4">若彼來者宣他 耶穌 我未宣者、或爾受昔不受之異神、或納昔不納之異福音、則爾容之、美矣。</verse>
				<verse number="5">夫我自謂無所後於彼過大之使徒。</verse>
				<verse number="6">我雖陋於言、而非於知、我乃凡事向爾而顯於眾。</verse>
				<verse number="7">我卑以自牧、俾爾見舉、以不費而宣上帝福音于爾、豈或致罪耶。</verse>
				<verse number="8">我奪諸他會、而取其值以役於爾、</verse>
				<verse number="9">與爾同在時、乏於用、不累乎人、蓋有來自 馬其頓 之兄弟如我所乏、而補滿之、我凡事以不累爾者自檢、又將自檢。</verse>
				<verse number="10">當 基督 之真在我、我於 亞該亞 境斯誇、無人將止之。</verse>
				<verse number="11">何也、其不爾愛耶、上帝識之。</verse>
				<verse number="12">但我所為、亦將為之、以絕願有機者之機使彼於其所誇者竟如我然、</verse>
				<verse number="13">若茲之人、乃偽使徒、姦工役、自貌為 基督 使徒。</verse>
				<verse number="14">而無足奇也、蓋 撒但 亦自貌為光之使者。</verse>
				<verse number="15">故其役自貌似義役、亦無大事、其終將依其所行。○</verse>
				<verse number="16">我再言、人勿以我為愚、不然、則仍納我若愚、俾我亦稍誇。</verse>
				<verse number="17">成今之言非依主而言、乃若愚、以自信而誇。</verse>
				<verse number="18">依形肉而誇者既多、我將亦誇。</verse>
				<verse number="19">蓋爾曹、既為智、則欣然容人愚、</verse>
				<verse number="20">蓋若人僕爾、啖爾、取爾、自高、批爾面、爾則容之。</verse>
				<verse number="21">我依恥辱而言、若云我儕嘗為弱耳但人於何事勇敢、我愚然言之、我亦勇敢。</verse>
				<verse number="22">彼 希伯來 人乎、我亦然。彼 以色列 人乎、我亦然。彼 押拉函 裔乎、我亦然。</verse>
				<verse number="23">彼 基督 役耶、我言若狂、我則過之、我勞力溢、繫囚溢、箠楚者甚矣、瀕死者屢矣。</verse>
				<verse number="24">我五次受 猶太 人四十減一之鞭。</verse>
				<verse number="25">三次受杖、一次石擊、三次舟壞、一日一夜在深海、</verse>
				<verse number="26">屢跋涉、危於河、危於寇、危於親族、危於列邦、危於邑、危於野、危於海、危於偽之兄弟、</verse>
				<verse number="27">勞而苦、屢不寢、飢而渴、屢禁食、寒而裸、</verse>
				<verse number="28">其外更有我日所關心諸會之慮。</verse>
				<verse number="29">誰為弱而我不弱乎、誰蹇礙而我不焦乎。</verse>
				<verse number="30">若我當誇、將誇吾弱之事。</verse>
				<verse number="31">永頌之上帝、主 耶穌 之父識我不謊。</verse>
				<verse number="32">在 大馬色 、 亞里達 王之方伯、守 大馬色 人之邑、將執我、</verse>
				<verse number="33">而我由牖以筐由墻縋而脫其手。○</verse>
			</chapter>
			<chapter number="12">
				<verse number="1">我之誇也不得已、非利用矣、我將舉主之顯象啟示。</verse>
				<verse number="2">十四年前有在 基督 者、我識其人、見攝至三層天、於身或非於身、吾不識、上帝識之。</verse>
				<verse number="3">若人為吾所識、其於身或離身、吾不識、上帝識之、</verse>
				<verse number="4">見攝至樂園、聞莫言之言、人所不可道者。</verse>
				<verse number="5">我為若人誇、非為己誇、惟誇諸弱耳。</verse>
				<verse number="6">即或願誇、將不為愚、蓋將言真、但我自戒、恐人以為我過所見、抑所聞於我者。</verse>
				<verse number="7">夫以諸啟示莫大者、故令我勿過高、即予以肉中之刺、 撒但 之使、擊我、乃令我勿過高者也。</verse>
				<verse number="8">我為此三求主、使之離我。</verse>
				<verse number="9">乃曾語我、曰、我恩于爾足矣、蓋我之能成於弱。故我欣欣然、寧誇諸弱、俾 基督 之能幕我上。</verse>
				<verse number="10">是以我為 基督 而悅乎諸弱、凌辱、空乏、窘逐、阨窮、蓋我弱時為能也。○</verse>
				<verse number="11">我也成愚、爾嘗逼我、蓋我當為爾所薦、以我無所後於彼過大之使徒、雖我不足數</verse>
				<verse number="12">果然、使徒之諸兆、曾在爾中行於多忍、諸兆、異跡、諸能。</verse>
				<verse number="13">爾何事不及他會耶、惟我自己不累爾耳、赦我此不義。○</verse>
				<verse number="14">視、今乃我之三次、備就爾、將不為爾累、蓋我所求者、非爾所有、乃爾耳、以子不當為親積藏、乃親為子。</verse>
				<verse number="15">我又欣欣然、為爾魂將出費、而盡自費。我若愈溢愛爾、豈愈少我愛乎。</verse>
				<verse number="16">然則我雖不重累爾、而多術以詭取爾耶。</verse>
				<verse number="17">我遣人就爾、何嘗由之賺爾乎。</verse>
				<verse number="18">我勸 底多 亦遣一兄弟偕之。 底多 嘗賺爾乎、吾眾非同一神而步亦步乎。○</verse>
				<verse number="19">今爾曹久以我儕為自訴於爾。我儕於 基督 、在上帝前、而言矣。愛友乎、事事為爾造建。</verse>
				<verse number="20">蓋我恐至時、或遇爾非如我願、而爾遇我如爾不願、恐或有爭鬥、憤嫉、慍恚、朋黨、毀謗、詀讘、浮誇、混亂、</verse>
				<verse number="21">恐我再至、我上帝將卑我於爾前、而我為多舊罪之人、未悔其所犯、不潔、淫亂、邪侈者、而哀。○</verse>
			</chapter>
			<chapter number="13">
				<verse number="1">此乃我之三次將就爾。證以二三人之口、而言言將定。</verse>
				<verse number="2">我昔預言者今預言之、如二次晤對時、亦今暌違時、告諸舊罪者、與餘眾、及我復來、將不惜焉、</verse>
				<verse number="3">以爾曹求 基督 在我言者之驗、顧彼向爾非弱、乃能於爾中也。</verse>
				<verse number="4">昔自弱而被釘十字架、然自上帝能而生。如是我儕於彼亦弱、乃自上帝能、將向爾與之共生。</verse>
				<verse number="5">爾其自試、在乎信否、爾自驗也。抑自不真知、 耶穌   基督 在爾衷歟、爾果為罔驗者則然耳。</verse>
				<verse number="6">我乃望爾將知我儕非罔驗者。</verse>
				<verse number="7">今求上帝、俾爾所行無惡、非使顯我有驗、惟使爾所行者美、任我若罔驗然。</verse>
				<verse number="8">蓋我無能以逆真理、乃為真理。</verse>
				<verse number="9">蓋我弱而爾能則我喜、亦為此祈禱、即爾成全也。</verse>
				<verse number="10">為此故、我暌違時、書此遺爾、俾晤對時、無事嚴厲、依主予我、致造建、非致傾人、之權。○</verse>
				<verse number="11">兄弟乎、餘惟喜樂、受正、受慰、同志、輯和、則仁愛平和之上帝將偕爾。</verse>
				<verse number="12">互相問安、接吻惟聖。○</verse>
				<verse number="13">諸聖者請爾安。○</verse>
				<verse number="14">主 耶穌   基督 之恩、及上帝之愛、聖神之共與、其偕爾眾。○</verse>
			</chapter>
		</book>
		<book number="48">
			<chapter number="1">
				<verse number="1">保羅 使徒、非本諸人、亦不由人、乃由 耶穌   基督 及自諸死而起之者上帝父也、</verse>
				<verse number="2">與偕我之眾兄弟、書達 加拉太 諸會、</verse>
				<verse number="3">恩與和歸爾、自上帝父及吾主 耶穌   基督 、</verse>
				<verse number="4">乃為我罪捐己、以拯我於今之惡世、依吾上帝吾父之旨、</verse>
				<verse number="5">惟榮歸之、世世靡暨。誠然○</verse>
				<verse number="6">昔於 基督 恩召爾者、我奇爾離之若此之速、而從別福音、</verse>
				<verse number="7">是無他、惟有動擾爾者、願紛更 基督 福音耳。</verse>
				<verse number="8">然或我儕、或自天之使、宣福音異於我所宣于爾者、姑其見詛。</verse>
				<verse number="9">如我儕先已言者、今復言之、若人宣福音于爾、異於爾所受者、姑其見詛。</verse>
				<verse number="10">夫今我取信於人、抑於上帝乎、抑我求悅於人乎、若我仍悅人、則非 基督 僕。○</verse>
				<verse number="11">兄弟乎、論我昔嘉宣之福音、我令爾知、其非依人。</verse>
				<verse number="12">蓋我未嘗受之於人、亦不學之、乃由 耶穌   基督 之啟示。</verse>
				<verse number="13">夫爾曾聞我素於 猶太 人教之行也、窘逐上帝會特甚、而殘賊之、</verse>
				<verse number="14">且於 猶太 人教、長進、超邁吾族之同年者多人、為列祖之遺傳發憤而溢也。</verse>
				<verse number="15">然自母胎甄別我、由其恩召我者、上帝、</verse>
				<verse number="16">既悅以其子啟於我衷、使我嘉宣之於列邦、我即不及血肉相謀、</verse>
				<verse number="17">亦不上 耶路撒冷 、就先我為使徒者、乃往 亞喇伯 、復至 大馬色 。○</verse>
				<verse number="18">後三年、乃上 耶路撒冷 、訪 磯法 與之居十五日。</verse>
				<verse number="19">其餘使徒、除主之兄弟 雅佮 、皆不及見。</verse>
				<verse number="20">夫我所書達爾者、視、我在上帝前不謊。</verse>
				<verse number="21">厥後我至 敘利亞 其利加 境。</verse>
				<verse number="22">仍未與 猶太 在 基督 諸會識面。</verse>
				<verse number="23">彼惟嘗聞、云、素窘逐我儕者、今嘉宣其素所殘賊之信、</verse>
				<verse number="24">乃於我而榮上帝。○</verse>
			</chapter>
			<chapter number="2">
				<verse number="1">越十四年、與 巴拿巴 復上 耶路撒冷 、亦攜 底多 偕我。</verse>
				<verse number="2">我乃依啟示而上、且以我在列邦所宣之福音陳於眾、乃別陳之於令聞者、庶無致我今或昔所趨為虛也。</verse>
				<verse number="3">偕我之 底多 、為 希利尼 人、亦未嘗逼之受割禮。</verse>
				<verse number="4">蓋有私引之偽兄弟潛入、窺我所有於 基督   耶穌 之自由、欲僕我。</verse>
				<verse number="5">我未嘗一時服而讓之、使福音之真恆存爾中。</verse>
				<verse number="6">至於所尚諸令聞者、不論昔為何人、於我無與、上帝不以貌取人、要之、彼令聞者、無所交於我、</verse>
				<verse number="7">反乎此、既見未受割者之福音託我、亦猶受割者託 彼得 、</verse>
				<verse number="8">蓋力行於 彼得 以致為受割者之使徒、亦力行於我以致列邦者也、</verse>
				<verse number="9">彼且既知恩之予我、則 雅佮 、 磯法 、 約翰 、即所視為柱者、施共與之右手于我及 巴拿巴 、俾我往列邦、而彼往受割者、</verse>
				<verse number="10">意第謂我憶諸貧者、我亦勤為是矣。○</verse>
				<verse number="11">然 磯法 至 安提阿 時、我面禦之、以其干咎責也。</verse>
				<verse number="12">蓋數人自 雅佮 來者、未至、彼與列邦人同食、及至、彼懼受割者、縮退自別。</verse>
				<verse number="13">其餘 猶太 人、亦與之為偽、其至 巴拿巴 亦以其偽被誘。</verse>
				<verse number="14">但我見其不直行、以依福音之真、乃於眾前語 磯法 、曰、爾 猶太 人也、既生如列邦人、非如 猶太 人、何以逼列邦人生如 猶太 人乎。</verse>
				<verse number="15">我儕依性 猶太 人、非列邦罪人、</verse>
				<verse number="16">亦識人不自法之行見義、乃惟由 耶穌   基督 之信、如是、即我儕已信乎 基督   耶穌 、俾得自 基督 信見義、非自法行、蓋自法行、則形肉者無將見義。</verse>
				<verse number="17">乃若我儕嘗求在 基督 見義、時已仍見為罪人、得毋 基督 即罪之役耶。非矣。</verse>
				<verse number="18">夫我若復建己所毀者、乃自表為過犯者。</verse>
				<verse number="19">蓋我由乎法、而向法已死、俾得向上帝而生。</verse>
				<verse number="20">我曾與 基督 同釘十字架、尚生非復我、乃生在我者 基督 也、而我今在形肉所生、生之在於信、即上帝子之信、彼愛我、已為我付己也。</verse>
				<verse number="21">我不虛上帝之恩、蓋義若由乎法、則 基督 無故而死。○</verse>
			</chapter>
			<chapter number="3">
				<verse number="1">無知哉、 加拉太 人、誰誣爾乎、即曾於目前、有寫 耶穌   基督 釘十字架者乎。</verse>
				<verse number="2">我惟願自爾得知、爾昔受神、自法之行、抑自信之聞乎。</verse>
				<verse number="3">爾無知至此耶、昔始夫神、今成夫肉耶。</verse>
				<verse number="4">爾受若斯諸苦無益哉、豈徒無益耶。</verse>
				<verse number="5">夫給爾以神、力行諸能於爾中者、其自法之行、抑自信之聞乎。</verse>
				<verse number="6">即如 押拉函 信上帝、遂以此為義而歸之。</verse>
				<verse number="7">是故、爾其知之、凡自夫信者、 押拉函 諸子也。</verse>
				<verse number="8">且經預見、上帝將自夫信而義列邦、遂預宣福音於 押拉函 云、萬邦將於爾而受祝。</verse>
				<verse number="9">如是凡自夫信者、與信之 押拉函 共受祝。</verse>
				<verse number="10">蓋自法之行者皆服詛、蓋經載云、凡不恆止於律法所載諸事、而行之者、見詛。</verse>
				<verse number="11">夫在法無人見義於上帝前、明矣、蓋義人將自於信而生、</verse>
				<verse number="12">且法非自於信、乃行諸斯、將於斯而生也。</verse>
				<verse number="13">基督 贖我儕脫法之詛、以己為我而成詛、蓋經載云、凡懸木者見詛也。</verse>
				<verse number="14">使 押拉函 之祝、於 基督   耶穌 施及列邦、俾我儕由信而受神之許。○</verse>
				<verse number="15">兄弟乎、我依人事而言、雖人之約、若既定、則無得虛之增之。</verse>
				<verse number="16">昔諸許乃言于 押拉函 及厥裔也。其日裔、非若多、惟若一、及爾裔者、即 基督 也。</verse>
				<verse number="17">今我謂上帝所預定之約、非四百三十年後之律法所廢、致其許為空。</verse>
				<verse number="18">蓋嗣業若自法、則不復自許、然上帝曾由許賜之于 押拉函 。</verse>
				<verse number="19">然則律法何耶、乃為諸犯而加者、待已受許者之裔至、又由諸使於中保手而設。</verse>
				<verse number="20">夫中保者非一之中保、惟上帝其一也。</verse>
				<verse number="21">然則律法逆于上帝之許乎。非矣。蓋若已予以能致生之法、則義必自法矣。</verse>
				<verse number="22">但經已囿萬有於罪下、俾所許自 耶穌   基督 之信、而得予諸信者。○</verse>
				<verse number="23">然信未至、我儕被守在法下、囿留及將啟之信。</verse>
				<verse number="24">是法已為我塾師及乎 基督 、俾我儕得自於信而見義。</verse>
				<verse number="25">但信既至、我不再服於塾師。</verse>
				<verse number="26">蓋爾曹皆由信於 基督   耶穌 而為上帝之子。</verse>
				<verse number="27">蓋凡既受蘸以入 基督 者嘗衣 基督 也。</verse>
				<verse number="28">無有 猶太 希利尼 、無有主僕、無有男女、蓋爾曹於 基督   耶穌 皆一也。</verse>
				<verse number="29">若爾曹乃 基督 者則為 押拉函 裔、依應許嗣子也。○</verse>
			</chapter>
			<chapter number="4">
				<verse number="1">我乃謂、嗣尚為赤子時、與僕無異、雖為全業主、</verse>
				<verse number="2">然在家宰操會之下、待父預定之期。</verse>
				<verse number="3">如是我儕赤子時、亦僕於此世小學之下、</verse>
				<verse number="4">及時滿、上帝遣其子、自女而生、生於法下、</verse>
				<verse number="5">使贖諸法下者、俾我儕受子之立。</verse>
				<verse number="6">因爾曹為子、上帝遣厥子之神入我儕之心、籲曰、啞吧、父也。</verse>
				<verse number="7">如是則爾不再為僕、乃子也、既為子則由上帝亦為嗣矣。○</verse>
				<verse number="8">然當時、未識上帝、爾僕於諸依性非帝者、</verse>
				<verse number="9">乃今知上帝、更為上帝所知、柰何復就劣弱空乏之小學、願反為之僕乎。</verse>
				<verse number="10">爾嚴守日月節年。</verse>
				<verse number="11">我懼乎爾、恐或我素向爾者徒勞。○</verse>
				<verse number="12">兄弟乎、我已如爾、求爾如我。爾未嘗枉我、</verse>
				<verse number="13">但爾識我、初、因形肉之弱、而宣福音于爾。</verse>
				<verse number="14">且我形肉中有所試爾者、爾不藐視不厭棄、乃接我如上帝之使、如 基督   耶穌 。</verse>
				<verse number="15">然則爾當時之福慶安在、蓋我證爾、若能、則將抉目以予我。</verse>
				<verse number="16">今我以真告爾、因而成為爾仇乎。</verse>
				<verse number="17">彼憤烈向爾、非美焉、乃願離閒爾、俾爾憤烈向彼。</verse>
				<verse number="18">惟於美事而被憤烈向者常美、非獨我與爾在時而然。</verse>
				<verse number="19">我小子乎、我復為爾劬勞、迨 基督 成形於爾衷。</verse>
				<verse number="20">我今願與爾同在、且改吾聲、蓋我於爾而猶豫也。○</verse>
				<verse number="21">爾願服法下者、其告我、爾不聞律法乎。</verse>
				<verse number="22">蓋經載云、 押拉函 有二子、一婢出、一自由者出。</verse>
				<verse number="23">然婢出者依形肉而生、自由者出則由應許也。</verse>
				<verse number="24">此諸事有寓辭、蓋二女即二約、一出於 西乃 山、所生者僕、 夏甲 是也。</verse>
				<verse number="25">夫 夏甲 者、在 亞喇伯 即 西乃 山、且與今之 耶路撒冷 相類、蓋彼與其諸子為僕。</verse>
				<verse number="26">惟在上之 耶路撒冷 、則自由、我眾之母也。</verse>
				<verse number="27">蓋經載曰、不妊不產者、其喜樂、未劬勞之婦、其歡呼、蓋煢者較有夫者子更多也。</verse>
				<verse number="28">兄弟乎、我儕同 以塞 為應許諸子。</verse>
				<verse number="29">但如昔依肉而生者窘逐依神而生者、今亦如是。</verse>
				<verse number="30">然經所云何、曰、出婢及其子、蓋婢之子決不與自由者之子嗣業矣。</verse>
				<verse number="31">兄弟乎、是以我儕非婢諸子、乃自由者諸子也。</verse>
			</chapter>
			<chapter number="5">
				<verse number="1">基督 釋我儕自由、故爾其堅立、勿復為僕之軛所制。○</verse>
				<verse number="2">視、我 保羅 語爾、若受割則 基督 將無益於爾。</verse>
				<verse number="3">我再證告凡受割者、其負修行全法之債。</verse>
				<verse number="4">爾曹廢絕乎 基督 、凡在律法見義者、爾隕越乎恩矣。</verse>
				<verse number="5">蓋我儕以神、自夫信、而待及義之望。</verse>
				<verse number="6">蓋在 基督   耶穌 割無益、不割無益、惟信之由仁而行者焉。</verse>
				<verse number="7">爾素趨也美、誰阻爾、致不聽真理乎。</verse>
				<verse number="8">其勸導非出自召爾者。</verse>
				<verse number="9">少許之酵、酵乎全團。</verse>
				<verse number="10">我在主深信爾將無異志、但擾爾者、無論何人、將負其鞫。</verse>
				<verse number="11">兄弟乎、我若仍宣割禮、則何仍受窘逐乎、是即十字架之蹇礙已廢矣。</verse>
				<verse number="12">願彼亂爾者亦自割。○</verse>
				<verse number="13">蓋爾、兄弟乎、見召為自由、然勿以自由為機於形肉、乃由仁互相為僕。</verse>
				<verse number="14">蓋全法一言以盈滿之、曰、愛鄰如己。</verse>
				<verse number="15">設也爾相噬啖、慎毋自相滅亡也。○</verse>
				<verse number="16">我乃謂、爾其依神行、則決不成形肉之慾。</verse>
				<verse number="17">蓋肉嗜克神、神嗜克肉、二者相敵、使爾所願者不行之。</verse>
				<verse number="18">但爾若為神所導、則不在法下、</verse>
				<verse number="19">夫形肉諸行顯露、如淫亂、不潔、邪侈、</verse>
				<verse number="20">拜偶像、巫術、結仇、爭鬥、憤嫉、慍恚、朋黨、分歧、異端、</verse>
				<verse number="21">妒忌、沈湎、蕩檢、及類此者、今預告爾、如昔預言、凡習是者將不嗣上帝國。</verse>
				<verse number="22">惟神之果則仁愛、喜樂、和平、恆忍、慈惠、善良、忠信、</verse>
				<verse number="23">溫柔、節制、若此者無法禁之。</verse>
				<verse number="24">且 基督   耶穌 之人、已以形肉及其情慾、釘十字架矣。○</verse>
				<verse number="25">我儕若依神而生、尚其依神而步。</verse>
				<verse number="26">勿尚虛榮、而相激相妒。○</verse>
			</chapter>
			<chapter number="6">
				<verse number="1">兄弟乎、設有人見襲於過端、爾曹具神者、其於溫柔之神規正其人、各尚自顧、恐爾亦見試。</verse>
				<verse number="2">爾其負重相代、如是以盈滿 基督 之法。</verse>
				<verse number="3">夫虛無而自為有者、是自欺也。</verse>
				<verse number="4">各人其驗己工、則有誇端、在乎己耳、不在乎人。</verse>
				<verse number="5">蓋各人將負己任。○</verse>
				<verse number="6">受教乎道者、其與授教者、於諸善共與。</verse>
				<verse number="7">勿迷誤、上帝不受侮也、蓋人所播者、將亦穫之。</verse>
				<verse number="8">播於己之形肉者、將自形肉而穫敗壞、播於神者、將自神而穫永生。</verse>
				<verse number="9">我儕行美勿餒、蓋不頓憊、屆期將穫矣。</verse>
				<verse number="10">故尚有機、我儕其為善於眾、於信家者至要。○</verse>
				<verse number="11">視、我手書達爾之字何大。</verse>
				<verse number="12">凡願以形肉令色者、逼爾受割、免己為 基督 十字架、見窘逐耳。</verse>
				<verse number="13">蓋彼受割者、己不守法、乃願爾受割、俾得以爾肉而誇。</verse>
				<verse number="14">然我絕無所誇、惟吾主 耶穌   基督 十字架耳、由斯而世向我釘十字架、我向世亦然。</verse>
				<verse number="15">蓋受割屬無、不割屬無、惟新造者而已。</verse>
				<verse number="16">凡以此準繩而行者、和與恤其臨之、亦臨上帝之 以色列 民。○</verse>
				<verse number="17">今而後人勿瀆我、蓋我身佩 耶穌 之印跡。○</verse>
				<verse number="18">兄弟乎、吾主 耶穌   基督 之恩偕爾神。誠然。○</verse>
			</chapter>
		</book>
		<book number="49">
			<chapter number="1">
				<verse number="1">由上帝旨為 基督   耶穌 使徒 保羅 、書達在 以弗所 諸聖而信於 基督   耶穌 者、</verse>
				<verse number="2">恩與和歸爾自吾父上帝及主 耶穌   基督 。○</verse>
				<verse number="3">祝頌吾主 耶穌   基督 之上帝與父曾於諸天之神祝、在 基督 、而祝我儕、</verse>
				<verse number="4">即如創世之先、於 基督 選我儕、俾我在其前為聖無垢於仁愛、</verse>
				<verse number="5">依厥旨所悅、預定我儕由 耶穌   基督 、立為子以歸己、</verse>
				<verse number="6">致、在於見愛者、所賜我厥恩之榮、得讚頌、</verse>
				<verse number="7">於彼也、我儕由其血、有贖、有過端之赦、依其恩之富、</verse>
				<verse number="8">即於諸智、諸慧、所溢我儕、</verse>
				<verse number="9">既令我知其旨之奧、依其悅意、乃其所預真於己、</verse>
				<verse number="10">以至歷代時滿之政、將於 基督 復統在諸天、及在地、之萬有、</verse>
				<verse number="11">於彼也、我儕亦得嗣業、乃所預定者、依乎、循已旨意、行萬事者之預志、</verse>
				<verse number="12">致我儕預望 基督 者、為其榮之讚頌、</verse>
				<verse number="13">於彼也、爾曹、既聞真理之道、爾濟救之福音、且亦信之、則受印乎應許之聖神、</verse>
				<verse number="14">即我儕嗣業之質、迨其所購者完贖、致其榮之讚頌。○</verse>
				<verse number="15">是故我聞爾中之信於主 耶穌 、仁愛向諸聖、</verse>
				<verse number="16">亦為爾稱謝不已、祈禱閒緬懷爾、</verse>
				<verse number="17">俾得我主 耶穌   基督 之上帝、榮之父、予爾、在於真知之、以睿智啟示之神、</verse>
				<verse number="18">心目受光、致識其召爾之望何如、其業於諸聖之榮富何如、</verse>
				<verse number="19">其莫大之能於我儕信者何如、</verse>
				<verse number="20">乃依其昔所行於 基督 力勢之功用、自諸死起之、在諸天坐其右、</verse>
				<verse number="21">遠超諸政者、權者、能者、治者、與凡、不第今之世亦方來之世、名名者之上、</verse>
				<verse number="22">服萬有於其足下、予之為萬有上之首</verse>
				<verse number="23">於會、即其身、以萬全充萬有者所充也。○</verse>
			</chapter>
			<chapter number="2">
				<verse number="1">且爾曹、素以諸過諸罪而死、</verse>
				<verse number="2">昔行其中、依乎此閒之世、依乎空中氣之權之君、即今行於逆子之神之君也、</verse>
				<verse number="3">此中我儕亦素往來於吾形肉之諸嗜、行形肉及諸思之旨、依性為怒之子、若他人然。</verse>
				<verse number="4">惟上帝、矜恤也富、因其愛我之大仁、</verse>
				<verse number="5">即我以過端而死時、共 基督 而並蘇我。爾以恩得救矣。</verse>
				<verse number="6">亦共起我儕、使同坐諸天、於 基督   耶穌 、</verse>
				<verse number="7">俾得、於諸來世、彰其恩之極富、在慈惠向我儕於 基督   耶穌 者也。</verse>
				<verse number="8">蓋爾以恩得救、由乎信、此非自諸己、乃上帝所賜、</verse>
				<verse number="9">非自夫行、使無人誇。</verse>
				<verse number="10">蓋我儕乃彼之工、於 基督   耶穌 受造、以為善行、乃上帝所預備、使我行於斯也。○</verse>
				<verse number="11">故爾其憶、爾昔於形肉為列邦人、即彼、於形肉、由人手、所謂割禮者、謂爾不割、</verse>
				<verse number="12">當時爾外乎 基督 、異乎 以色列 國政、遠乎應許諸約、無有所望、在世無上帝。</verse>
				<verse number="13">今則、於 基督   耶穌 、爾素遠離者、以 基督 血而致近。</verse>
				<verse number="14">蓋彼為我之和、使兩者為一、毀相隔之墻、</verse>
				<verse number="15">於其形肉廢厥仇讐、即諸誡之法、載諸律令者、俾得於己以二者造為一新人而致和、</verse>
				<verse number="16">又、既於十字架誅厥仇讐、得由之以兩者於一體復親乎上帝、</verse>
				<verse number="17">且來以和嘉宣于爾曹遠者、和亦于諸近者、</verse>
				<verse number="18">蓋由彼、吾兩者得於一神而進于父也。</verse>
				<verse number="19">如是爾不復為遠人羈旅、乃與諸聖共國、上帝之家人、</verse>
				<verse number="20">受建於使徒先知之基、 基督   耶穌 己為屋隅首石、</verse>
				<verse number="21">凡所建於彼者、共為結構、長成聖殿於主、</verse>
				<verse number="22">爾曹亦於彼共受建在神為上帝之居。○</verse>
			</chapter>
			<chapter number="3">
				<verse number="1">因此故、我 保羅 、為爾列邦人、為 基督   耶穌 之囚、</verse>
				<verse number="2">若爾既聞上帝予我向爾厥恩之政、</verse>
				<verse number="3">如何依啟示而令我知其奧、猶前短書焉、</verse>
				<verse number="4">爾讀之能明我悟乎 基督 之奧、</verse>
				<verse number="5">異世代、未嘗令諸人子知、猶今之於神啟示諸聖、使徒、先知者然、</verse>
				<verse number="6">即列邦人、於 基督   耶穌 、由福音、同為嗣子、肢體相屬、應許共分、</verse>
				<verse number="7">我為此福音之役、依上帝恩所賜、乃依其能之功用而予我也。</verse>
				<verse number="8">予我、為眾聖中、微之又微者、以此恩、即嘉宣 基督 莫測之富于列邦、</verse>
				<verse number="9">而令眾明、何為自世世隱在上帝、造萬有者、之奧之政、</verse>
				<verse number="10">俾今由會、令諸天上、諸政者、權者、知上帝智備萬殊、</verse>
				<verse number="11">乃依其所成於吾主 基督   耶穌 永世之預志、</verse>
				<verse number="12">在彼我儕、由厥信、侃然篤恃而進。</verse>
				<verse number="13">故求爾勿以我為爾受難而餒、斯乃爾榮。○</verse>
				<verse number="14">因此故、我屈膝于父、</verse>
				<verse number="15">即天地諸家所自而名者、</verse>
				<verse number="16">惟依厥榮之富、予爾、由其神、得內之人以能而剛健、</verse>
				<verse number="17">得 基督 由信而居爾心、俾爾根基於仁、</verse>
				<verse number="18">得與諸聖克悟其長闊高深、</verse>
				<verse number="19">而知 基督 超越乎知之愛、使爾以上帝全盛而滿焉。○</verse>
				<verse number="20">彼能為、超乎萬有、溢極過乎我所求、所思、乃依其力行於我儕之能、</verse>
				<verse number="21">在會中於 基督   耶穌 、榮歸之至萬代、世世靡暨。誠然。○</verse>
			</chapter>
			<chapter number="4">
				<verse number="1">是故、我、於主為囚者、勸爾曹行、堪乎所蒙之召、</verse>
				<verse number="2">以諸謙讓、溫柔、恆忍、於仁相容、</verse>
				<verse number="3">殷勤、於和平之維繫、守神之一。</verse>
				<verse number="4">一體、一神、亦如爾所蒙之召、召於一望、</verse>
				<verse number="5">一主、一信、一蘸、</verse>
				<verse number="6">眾之一上帝與父、在眾上、貫乎眾、在眾中者。</verse>
				<verse number="7">但予我各人以恩依 基督 所賜之量。</verse>
				<verse number="8">故曰、當其升上、則虜虜者、以諸賚予人。</verse>
				<verse number="9">夫既謂之升、豈非謂亦降地之下乎。</verse>
				<verse number="10">降者即高升諸天上、俾得充萬有者也。</verse>
				<verse number="11">其予也者、有諸使徒、有先知、有嘉宣、有牧師、教師、</verse>
				<verse number="12">為諸聖之成全、而致役事之工、致 基督 體之造建、</verse>
				<verse number="13">直至我眾共一信、及真知上帝子、而為一成人、造乎 基督 充盛壯齡之量。</verse>
				<verse number="14">俾不復為赤子、被諸教風蕩漾、受人欺於乖謬諸術、</verse>
				<verse number="15">乃居仁言真、萬事漸長于彼為首者、即 基督 也。</verse>
				<verse number="16">自彼全身結構聯絡、由賜給之各感動、依乎各體當然功用之量、致全身滋長而自建於仁。○</verse>
				<verse number="17">故我言之、且於主證之、爾勿仍行、如列邦亦行、於厥志之虛妄</verse>
				<verse number="18">於思既蒙昧、異乎上帝之生、因其中無知、因其心頑梗也</verse>
				<verse number="19">彼既無良、自付於邪侈、以貪而行諸不潔。</verse>
				<verse number="20">然爾學 基督 不如是、</verse>
				<verse number="21">若爾嘗聞之、而於之受教、如在 耶穌 之真、</verse>
				<verse number="22">則論厥素習、爾脫乎依欺誣之慾而敗壞之舊人、</verse>
				<verse number="23">以爾志之神更新、</verse>
				<verse number="24">衣、在真理之義與聖、而造象上帝、之新人。○</verse>
				<verse number="25">故爾其脫謊、各與鄰言真、蓋我眾互相為體肢</verse>
				<verse number="26">爾其怒勿犯罪、有激怒、勿至日落、</verse>
				<verse number="27">勿予魔乘間。</verse>
				<verse number="28">竊者勿復竊、寧服勞、手作惟善、得以予貧。</verse>
				<verse number="29">邪言勿出爾口、惟言善足以造建所乏、恩及聽者。</verse>
				<verse number="30">且勿貽上帝之聖神憂、即所以印爾至於贖日者也。</verse>
				<verse number="31">凡荼苦、恚怒、諠譟、謗讟並諸暴很、爾其去諸。</verse>
				<verse number="32">且彼此施惠、腹憐、相赦、即如上帝在 基督 嘗赦爾焉○</verse>
			</chapter>
			<chapter number="5">
				<verse number="1">故爾其效上帝、若諸愛子、</verse>
				<verse number="2">又行於仁、即如 基督 愛我、為我付已、為獻禮、祭物、馨香於上帝。</verse>
				<verse number="3">惟淫亂、諸不潔、與貪婪、勿名之於爾中、如聖者所宜也、</verse>
				<verse number="4">無恥、浮言、戲謔、亦非宜、寧稱謝。</verse>
				<verse number="5">蓋爾確知、淫者、不潔者、及貪婪者、即事偶像者、皆不得嗣業於 基督 及上帝之國。</verse>
				<verse number="6">勿被人以虛言迷爾、蓋為此故上帝怒臨諸逆子。</verse>
				<verse number="7">故勿與彼共分、</verse>
				<verse number="8">蓋爾素為暗、今於主為光、尚其行如諸光子、</verse>
				<verse number="9">夫光之果在諸善、與義、與真、</verse>
				<verse number="10">爾遂驗主所悅、</verse>
				<verse number="11">與無果之暗行毋共與、寧質責之、</verse>
				<verse number="12">蓋彼於隱所行、即言之足羞。</verse>
				<verse number="13">惟凡事之被質責者乃光顯之、蓋被顯者皆光也。</verse>
				<verse number="14">故曰、睡者興、自諸死復起、 基督 將昭爾。○</verse>
				<verse number="15">故勤顧爾行如何、勿若無智、乃若智、</verse>
				<verse number="16">追惜機宜、以日時惡也。</verse>
				<verse number="17">是以勿愚、乃悟何為主旨。</verse>
				<verse number="18">又勿醉以酒、酒乃亂、惟滿於神、</verse>
				<verse number="19">彼此酬答、以詩章、歌頌、神賦、心唱以頌主、</verse>
				<verse number="20">萬事、於我主 耶穌   基督 名、恆謝上帝即父也、</verse>
				<verse number="21">彼此、於 基督 之畏、而相服。○</verse>
				<verse number="22">婦服其夫、如服主然。</verse>
				<verse number="23">蓋夫為婦首、猶 基督 亦為會首、自為身之救主。</verse>
				<verse number="24">然猶會服 基督 、婦凡事服夫亦如是。</verse>
				<verse number="25">夫其愛厥婦、即如 基督 愛會、為之付己、</verse>
				<verse number="26">俾得、既由水之浴、於言潔之、而使為聖、</verse>
				<verse number="27">俾得獻於己、具榮之會、無玷、無皺、無類此者、乃為聖而無垢。</verse>
				<verse number="28">如是、夫當亦愛其婦如己身。愛其婦者即愛己也、</verse>
				<verse number="29">蓋未嘗有惡已之肉質者、惟養之、溫之、亦如 基督 之於會、</verse>
				<verse number="30">因我乃其身之體肢也。</verse>
				<verse number="31">為此故人將離父母膠漆其妻、二者將為一肉。</verse>
				<verse number="32">此奧大矣、我惟言之、以指 基督 與會。</verse>
				<verse number="33">然爾曹其各愛厥婦如己、而婦致畏其夫。○</verse>
			</chapter>
			<chapter number="6">
				<verse number="1">子女、其於主順爾父母、此乃義也。</verse>
				<verse number="2">尊爾父母、是為有應許之首誡、</verse>
				<verse number="3">曰、俾爾暢適久居於地。</verse>
				<verse number="4">父勿激爾子女怒、惟於主之懲勸、警敏、而鞠育之。</verse>
				<verse number="5">僕其戰懼、而順爾依形肉諸主、在爾丹心若順 基督 然、</verse>
				<verse number="6">勿依目前服役、如取悅於人者、乃如 基督 之僕、自魂而行上帝之旨、</verse>
				<verse number="7">悅以服役、若于主、非若于人、</verse>
				<verse number="8">自識、或僕役、或自主、不論各人所為何善、將反受之于主。</verse>
				<verse number="9">且諸主其亦如是待僕、戒恐喝、自識彼與爾之主在天、乃不以貌取人者也。○</verse>
				<verse number="10">餘、爾眾其於主及厥力之勢而彌能。</verse>
				<verse number="11">衣上帝之全甲、致能立而禦魔諸詭譎。</verse>
				<verse number="12">蓋我儕之角力、非與血肉、乃諸政、諸權、此暗世諸君、在諸天中惡神類。</verse>
				<verse number="13">故爾其拾上帝全甲、俾能守禦於惡日、及諸事成、而仍立。</verse>
				<verse number="14">是其立哉、腰束以真、胸甲以義、</verse>
				<verse number="15">足納和平福音之備、</verse>
				<verse number="16">此外又拾信之盾、能滅惡者之火箭。</verse>
				<verse number="17">復受濟救之兜鍪、與神劍即上帝之言也、</verse>
				<verse number="18">用諸虔祈、禱告、隨時於神而求、且儆醒乎此、無不恆心、為諸聖禱求、</verse>
				<verse number="19">亦為我求、予我、於啟口時、得侃然而言、令人知福音之奧。</verse>
				<verse number="20">職此我為縲絏中之使者、俾得侃然而言之、如所當言。○</verse>
				<verse number="21">俾爾識我諸事、所為者、有我所愛之兄弟、 推其古 、乃在主之忠役、將令爾知諸事、</verse>
				<verse number="22">為此我特遣之至爾、俾爾知我儕諸情、且慰爾心。○</verse>
				<verse number="23">和、與仁、與信、其歸兄弟、自上帝父及主 耶穌   基督 。</verse>
				<verse number="24">恩寵偕凡愛吾主 耶穌   基督 於無壞為然。○</verse>
			</chapter>
		</book>
		<book number="50">
			<chapter number="1">
				<verse number="1">基督   耶穌 僕 保羅   底摩太 書達凡居 腓立比 在 基督   耶穌 眾聖、及諸監督與事役。</verse>
				<verse number="2">恩與和歸爾、自吾父上帝、及主 耶穌   基督 。○</verse>
				<verse number="3">我緬懷爾、無不謝我上帝、</verse>
				<verse number="4">每為爾眾祈禱時、恆歡然禱、</verse>
				<verse number="5">緣爾自初之日迄今共與以致福音也、</verse>
				<verse number="6">因此深信、肇善工於爾者、將成之迄 耶穌   基督 之日、</verse>
				<verse number="7">且我為爾眾具志如是、亦義也、因有爾在心、以爾眾、於我縲絏、及陳訴而徵福音之際、偕我共與乎恩。</verse>
				<verse number="8">蓋上帝為證、我體 基督   耶穌 心腹、如何、戀慕爾眾。</verse>
				<verse number="9">我且祈求、俾爾仁愛、溢而又溢於真知及諸曉喻、</verse>
				<verse number="10">致驗至善、得為純而無礙以待 基督 之日、</verse>
				<verse number="11">滿以義之果、由 耶穌   基督 、致上帝之榮譽。○</verse>
				<verse number="12">兄弟乎、我欲爾知、我所遭諸事、更適乎福音之長進、</verse>
				<verse number="13">以至我縲絏於 基督 遍顯營壘及餘眾、</verse>
				<verse number="14">而在主之兄弟、眾多藉我縲絏、勇敢尤溢、言上帝道無懼</verse>
				<verse number="15">夫宣 基督 者、因娼嫉爭鬥斯有之、因悅意亦有之、</verse>
				<verse number="16">此出於仁愛、識我為福音陳訴而立、</verse>
				<verse number="17">彼則宣揚 基督 、出於樹黨、非貞然、其意乃起難乎我縲絏耳。</verse>
				<verse number="18">然則何如、凡事、不論或佯或真、 基督 是揚、我則樂之、且將樂之。</verse>
				<verse number="19">蓋我識此將致我之救、由爾祈禱、及 耶穌   基督 之給、</verse>
				<verse number="20">依我之引領希望、概無羞愧、乃如平昔侃侃然、今或由生或由死、 基督 亦將於我身丕顯。</verse>
				<verse number="21">蓋我也、生即 基督 、死即益矣。</verse>
				<verse number="22">若生於形肉、是我工之果、則不令知將何擇。</verse>
				<verse number="23">我乃困兩者之閒、欲歸與 基督 共在、為尤愈甚、</verse>
				<verse number="24">但於形肉居、為爾之故、更為切要。</verse>
				<verse number="25">我既深信此、則識我將存、且與爾眾同居、致爾長進、而樂乎信、</verse>
				<verse number="26">俾爾於 基督   耶穌 之誇端、於我而溢、由我與爾復在焉。</verse>
				<verse number="27">惟爾其處世堪乎 基督 福音、俾我、或來見爾、或暌違、得聞爾情、即爾於一神堅立、一魂為福音之信共爭。</verse>
				<verse number="28">概無為敵所驚、于彼則為敗亡之表彰、于爾則救也、自乎上帝、</verse>
				<verse number="29">蓋爾曹為 基督 、不第賜爾信之、且亦為之受苦、</verse>
				<verse number="30">以爾自有力爭、與昔所見於我及今聞在我者同矣。○</verse>
			</chapter>
			<chapter number="2">
				<verse number="1">是故、若有在 基督 之慰藉、仁愛之撫綏、神之共與、腹心諸憐憫、</verse>
				<verse number="2">則爾其滿我樂、惟同志、同愛、魂和、志一、</verse>
				<verse number="3">概勿樹黨、勿尚虛榮、乃自卑以尊人、</verse>
				<verse number="4">勿各顧己事、亦各顧人事。</verse>
				<verse number="5">且以 基督   耶穌 之志、</verse>
				<verse number="6">彼原有上帝之度、而不以匹上帝是執、</verse>
				<verse number="7">乃虛己、取僕之度、成人之狀、</verse>
				<verse number="8">既如人態、乃屈己、承順致死、甚而死於十字架。</verse>
				<verse number="9">故上帝躋之無上、錫之名以超乎萬名、</verse>
				<verse number="10">使天地及地下萬有、於 耶穌 名無膝不屈、</verse>
				<verse number="11">無口不稱 耶穌   基督 為主、致上帝父之榮。○</verse>
				<verse number="12">是以我愛友、如爾素常承順、不第於我在時、即今暌違、其益以畏懼戰慄而行盡自救之事、</verse>
				<verse number="13">蓋願也行也皆上帝、為悅意、而行於爾中者也。</verse>
				<verse number="14">凡行事勿囁議勿疑辯、</verse>
				<verse number="15">俾得無間隙無駁雜、為上帝諸子無瑕者、在邪曲悖逆之世中、爾於之而見如世閒諸光、</verse>
				<verse number="16">具有生道、俾我於 基督 之日、以所趨所勞不盡、而有誇端</verse>
				<verse number="17">且倘以爾之信為祀事、而我被灌奠於其上、我則樂、而與爾眾同樂、</verse>
				<verse number="18">如此、爾其亦樂而與我同樂。○</verse>
				<verse number="19">惟我、於主 耶穌 、望速遣 底摩太 就爾、俾我知爾事而慰我魂。</verse>
				<verse number="20">蓋無他魂同者、誠以爾事為慮也。</verse>
				<verse number="21">蓋眾惟己事是謀、非 耶穌   基督 事。</verse>
				<verse number="22">惟爾知 底摩太 經驗、與我共役以致福音、猶子之于父。</verse>
				<verse number="23">故將視我事如何、乃望即遣之。</verse>
				<verse number="24">但我賴乎主、以己亦將速至。</verse>
				<verse number="25">乃 以巴弗提 、我兄弟也、同榮共伍、亦為爾之使、以供我所需、我意必遣之至爾、</verse>
				<verse number="26">蓋彼戀慕爾眾、因爾聞其病、轉不安甚、</verse>
				<verse number="27">彼固病瀕死、惟上帝矜恤之、且非獨彼而亦我焉、免我憂而復憂。</verse>
				<verse number="28">故曾尤殷勤遣之、使爾復見之喜、而我憂亦少解。</verse>
				<verse number="29">故爾其於主欣然接之、且尊如此之人、</verse>
				<verse number="30">蓋因 基督 之工而瀕死、自危其魂、俾得補爾事我之不逮。○</verse>
			</chapter>
			<chapter number="3">
				<verse number="1">我兄弟乎、餘惟於主喜樂。復書此達爾、我不憚、而爾則安固。</verse>
				<verse number="2">慎防犬類、慎諸行惡、慎損割、</verse>
				<verse number="3">蓋我儕以上帝之神而崇拜、於 基督   耶穌 而誇、不恃乎形肉、是真愛割禮者、</verse>
				<verse number="4">雖然、我亦有所恃乎形肉、若他人以為得恃乎形肉、我更得矣、</verse>
				<verse number="5">我生八日而受割禮、出 以色列 裔、 便雅憫 支派、出諸 希伯來 之 希伯來 人、依律法則為 法利賽 人、</verse>
				<verse number="6">依憤烈則窘逐夫會、依在律法之義、則無間然。</verse>
				<verse number="7">但素以何事為諸益、我已因 基督 以之為損。</verse>
				<verse number="8">誠以萬事為損、因知 基督   耶穌 、我主、斯知超然因彼我曾被損萬事、視之為糞土、致得乎 基督 而恆在之、</verse>
				<verse number="9">非有己之義、自乎法者、乃由信 基督 、即信而得自上帝之義、</verse>
				<verse number="10">俾知 基督 、其復起之能、其受苦之共與、而法其死、</verse>
				<verse number="11">庶可造乎自諸死之復起。</verse>
				<verse number="12">非謂我既得、或既成全、惟趨進、庶乎獲、以 基督   耶穌 亦已獲我也。</verse>
				<verse number="13">兄弟乎、我不自視為既獲、惟專一忘諸後、奮向諸前</verse>
				<verse number="14">趨依標準、得致上帝於 基督   耶穌 上召之賞也。</verse>
				<verse number="15">故我儕、凡為既成者、且懷此志、則爾若有所志未同者、上帝亦將以此啟示爾、</verse>
				<verse number="16">然我儕所既達者、依斯且進行。○</verse>
				<verse number="17">兄弟乎、爾曹其共效我、且顧諸步武行者、如爾亦有我儕為模楷焉。</verse>
				<verse number="18">蓋我屢告爾、今亦哭泣而告、多有行而與 基督 十字架相敵者、</verse>
				<verse number="19">終即淪亡、其腹為其帝、辱為其榮、其志諸地事。</verse>
				<verse number="20">夫我國家在諸天、自彼亦候救者、主 耶穌   基督 、</verse>
				<verse number="21">將化成我卑陋之身、法厥榮耀之身、乃依其能服萬有歸己之功用者也。○</verse>
			</chapter>
			<chapter number="4">
				<verse number="1">是以、我所愛所慕之兄弟、為我樂為我冠者、所愛者乎、其如此堅立於主。○</verse>
				<verse number="2">我勸 友阿地 勸 循都基 、二婦、於主為同志也。</verse>
				<verse number="3">亦求我真侶、爾助此二婦、蓋昔偕我於福音共爭、亦偕 基利免 、及我諸同勞、名錄在生之書者。○</verse>
				<verse number="4">爾曹恆於主喜樂、我復言曰喜樂。</verse>
				<verse number="5">惟爾和良、其表於眾。主伊邇矣。</verse>
				<verse number="6">概勿煩慮、惟萬事以祈禱、籲告、與稱謝、而陳所求于上帝。</verse>
				<verse number="7">則上帝超越凡志之和、將於 基督   耶穌 、守護爾諸心與志念。○</verse>
				<verse number="8">兄弟乎、餘凡事真實、嚴重、為義、為潔、可愛、可稱、有德、有譽者、其念諸此。</verse>
				<verse number="9">所學、所受、所聞、所見於我者、其行諸此、則和平之上帝將偕爾。○</verse>
				<verse number="10">惟我在主大樂、因爾為我終有志復萌、蓋爾素有志乎此、而乏機耳。</verse>
				<verse number="11">我言此非不足故也、以我之學、不論所遇、莫不自得。</verse>
				<verse number="12">我識所以處貧賤、亦識所以富溢、隨事、隨在、諳練得訣、可飽、可飢、可溢、可歉。</verse>
				<verse number="13">在於我能者、我事事克為。</verse>
				<verse number="14">雖然爾於我患難共與、為美矣。</verse>
				<verse number="15">腓立比 人乎、爾亦自識、於福音之始、我去 馬其頓 時、與我共與授受事者、惟爾、他會無之、</verse>
				<verse number="16">夫我在 提撒羅尼迦 爾亦已一而再、遣致我所需。</verse>
				<verse number="17">非我求贈、乃求果之繁以歸爾。</verse>
				<verse number="18">惟我有諸物足而溢、我豐滿矣、蓋由 以巴弗提 受諸爾來物、為馨香、為可納之祭、上帝所悅者也。</verse>
				<verse number="19">且我上帝將充給爾所需、依其榮中之富、在 基督耶   穌 者也</verse>
				<verse number="20">榮歸吾上帝吾父世世靡暨。誠然。○</verse>
				<verse number="21">問安在 基督   耶穌 眾聖。偕我諸兄弟問爾安。</verse>
				<verse number="22">眾聖爾安、 該撒 之家屬為至要。○</verse>
				<verse number="23">主 耶穌   基督 之恩其偕爾神。○</verse>
			</chapter>
		</book>
		<book number="51">
			<chapter number="1">
				<verse number="1">由上帝旨為 基督   耶穌 使徒 保羅 、與兄弟 底摩太 、</verse>
				<verse number="2">書達在 哥羅西 諸聖及忠信於 基督 之兄弟、恩與和歸爾自上帝吾父。○</verse>
				<verse number="3">我儕為爾祈禱、常謝上帝、吾主 耶穌   基督 之父、</verse>
				<verse number="4">蓋聞爾之信於 基督   耶穌 、仁愛向眾聖、</verse>
				<verse number="5">因所有為爾藏諸天之望、即爾所預聞於福音之真之道、</verse>
				<verse number="6">乃傳至爾、亦猶至天下、結果而益增、亦猶在爾、自爾聞而真誠知上帝恩之日、</verse>
				<verse number="7">即猶爾學之于我所愛、同僕 以巴弗 、彼為我儕、為 基督 忠役、</verse>
				<verse number="8">又以爾在神之仁愛告我。○</verse>
				<verse number="9">故我儕、自聞之之日、不已為爾祈禱、求使爾於神諸智諸聰、而充實以真知其旨、</verse>
				<verse number="10">行堪乎主、盡悅其意、於諸善工結果、於真知上帝益增、</verse>
				<verse number="11">彌能諸能、依其榮之勢、以致諸耐與恆忍兼喜樂、</verse>
				<verse number="12">我也謝父、使我儕足共分乎眾聖在光之業、</verse>
				<verse number="13">曾拯我儕脫暗之權、而徙我於愛子之國、</verse>
				<verse number="14">於彼也我儕有贖、我諸罪赦、</verse>
				<verse number="15">彼為莫有見之上帝象、為凡受造之首生、</verse>
				<verse number="16">蓋萬有於彼而造、在天在地、有見莫見、諸座、諸治、政者、權者、皆由之歸之而造、</verse>
				<verse number="17">彼先萬有、而萬有在彼共立。</verse>
				<verse number="18">會即身彼為首、為元始、自諸死之首生、俾為萬事倡。</verse>
				<verse number="19">蓋父悅以一切充盛居之、</verse>
				<verse number="20">且由之令萬有復親於己、既由十字架之血致和、則由之和者、或在地或在諸天而然。</verse>
				<verse number="21">且爾素在惡行、於爾思為異為敵、</verse>
				<verse number="22">今於厥形肉之身由死令爾復親、以獻爾、惟聖、無瑕、無責、於其前、</verse>
				<verse number="23">若爾恆於信、基而堅、不被動離所聞福音之望、斯曾宣於天下凡受造者、我 保羅 為之事役。○</verse>
				<verse number="24">今我樂於受為爾諸苦、我方滿 基督 諸難之未已於我形肉、為其身即會、</verse>
				<verse number="25">我為之事役、依所授我、以致爾者、上帝之政、以盈滿上帝之道、</verse>
				<verse number="26">即萬世萬代所隱之奧、而今顯於其眾聖、</verse>
				<verse number="27">乃上帝願令之知此奧之榮之富、在列邦中、即 基督 在爾為榮之望、</verse>
				<verse number="28">我儕宣之、於諸智慧勸各人教各人、俾得獻各人於 基督 而成全、</verse>
				<verse number="29">我亦勞而爭以致此、依其功用在我於能而行也。○</verse>
			</chapter>
			<chapter number="2">
				<verse number="1">蓋我原爾識我為爾、及 老底嘉 人、與凡未於形肉覿我面者、如何力爭、</verse>
				<verse number="2">俾其心受慰、於仁愛而相聯絡、以致諸穎悟充實之富、致真知上帝之奧、即 基督 、</verse>
				<verse number="3">凡智慧知識之藏、皆隱於彼。</verse>
				<verse number="4">我言此免人以巧言欺爾。</verse>
				<verse number="5">蓋我雖於形肉暌違、於神則偕爾、喜而觀爾秩然有序、篤信 基督 。○</verse>
				<verse number="6">既爾惟主 基督   耶穌 是承其於之而行、</verse>
				<verse number="7">於彼根深而建造、如昔受教、堅立於信、溢於祝謝。○</verse>
				<verse number="8">慎勿為人、以理學虛誣、所率奪、依人之遺傳、世之小學、不依 基督 、</verse>
				<verse number="9">夫帝體一切充盛以身而居之、</verse>
				<verse number="10">彼為諸政諸權之首、爾亦於彼而得盛、</verse>
				<verse number="11">於彼也、己受割、非以手者、而革形肉之身於 基督 之割也、</verse>
				<verse number="12">既於蘸而與之同葬、則於彼也亦與同起、由乎信上帝功用、自諸死起之者也。</verse>
				<verse number="13">爾且素以過端、與形肉之未割、而死、遂與彼同蘇爾、既赦我儕諸過端也、</verse>
				<verse number="14">既抹所載諸律令而阻我之券、乃敵我者也、自中除之、釘之於十字架、</verse>
				<verse number="15">於斯、既剝諸政者、權者、侃然顯徇之、而凱旋。○</verse>
				<verse number="16">是用勿以食飲、或節期、月朔、安息日、之故、被人擬爾、</verse>
				<verse number="17">凡若此惟方來諸事之影耳、其形乃 基督 有。</verse>
				<verse number="18">勿以爾之賞被人奪、願之者以謙卑、以拜諸使、居其所見、因其形肉之志而徒衒。</verse>
				<verse number="19">不固持元首也、自彼也全身、由諸感動、及維繫、得賜給聯絡、而長上帝之長也。○</verse>
				<verse number="20">爾既與 基督 同死、脫世之小學、何以若生於世、而自服於律令乎。</verse>
				<verse number="21">曰、毋捫、毋嘗、毋親之也、</verse>
				<verse number="22">皆是用而致敗之物、乃依人諸規與教。</verse>
				<verse number="23">有智慧之名、以私意崇拜、自表其謙、不惜其身、竟無可貴以向形肉之饜。 ○</verse>
			</chapter>
			<chapter number="3">
				<verse number="1">故爾、若既與 基督 同起、則求在上之事、 基督 在彼、坐上帝右。</verse>
				<verse number="2">爾惟志在上事、勿在地事。</verse>
				<verse number="3">蓋爾既死、而爾之生與 基督 共隱於上帝。</verse>
				<verse number="4">基督 為我之生、及其顯著、爾亦將共顯於榮中。○</verse>
				<verse number="5">故爾其死爾在地之肢體、即淫亂、不潔、邪情、惡欲、及貪婪、即拜偶像也。</verse>
				<verse number="6">因此、上帝之怒臨諸逆子、</verse>
				<verse number="7">爾生於此事、時亦素往來其閒。</verse>
				<verse number="8">惟今其亦脫一切、怒恚、暴很、口中謗讟、淫辭、</verse>
				<verse number="9">彼此毋謊、以爾已革舊人與其作為、</verse>
				<verse number="10">而衣以新人、日新以致真知、依造之者像、</verse>
				<verse number="11">於此、無有 希利尼   猶太 、割禮不割、夷者狄者、僕與自由、惟 基督 乃萬全而在眾中者也。○</verse>
				<verse number="12">故、如上帝選民、聖而見愛、爾其衣憐憫之心腹、慈惠、謙讓、溫柔、恆忍、</verse>
				<verse number="13">倘有嫌隙、則相容相赦、如主既赦爾、爾其亦然。</verse>
				<verse number="14">且凡此之上、衣以仁愛、乃成全之維繫、</verse>
				<verse number="15">惟主於爾心、以 基督 之和、爾蒙召乃致此於一體、爾其感謝。</verse>
				<verse number="16">富居爾中以 基督 之道、於諸智慧、彼此教勸、以詩章、歌頌、神賦、中心於恩而唱于上帝。</verse>
				<verse number="17">凡所言所行、皆於主 耶穌 名為之、亦由彼謝上帝父也。○</verse>
				<verse number="18">婦其服夫、如在主所宜。</verse>
				<verse number="19">夫其愛婦、勿苦待之。</verse>
				<verse number="20">子女凡事、其順父母、蓋此於主見悅。</verse>
				<verse number="21">父勿激爾子女、恐其氣餒。</verse>
				<verse number="22">僕其凡事順爾依形肉諸主、非目前服役、如取悅於人、乃丹心畏主而然、</verse>
				<verse number="23">凡所為、其自魂而行、如向主、非如向人、</verse>
				<verse number="24">識將自乎主受嗣業之賞、爾所事者主 基督 也。</verse>
				<verse number="25">蓋行非義將反受其非義、無以貌取焉。</verse>
			</chapter>
			<chapter number="4">
				<verse number="1">諸主其施僕以所義及公平、識在天爾亦有主。○</verse>
				<verse number="2">祈禱惟恆、儆醒於斯、而稱謝、</verse>
				<verse number="3">且為我儕祈、求上帝闢道之門、得言 基督 之奧、我為此亦陷縲絏也、</verse>
				<verse number="4">俾我顯明之、如所當言。</verse>
				<verse number="5">爾其行於智而向外人、追惜機宜。</verse>
				<verse number="6">爾言常以恩以鹽調和、則識所以應各人矣。○</verse>
				<verse number="7">所愛之兄弟 堆其古 、乃於主忠信之役、我同僕、將令爾知我諸事、</verse>
				<verse number="8">我為此特遣之就爾、使爾知我儕事、以慰爾心、</verse>
				<verse number="9">共偕 阿尼西母 、爾同儕、忠信而所愛之兄弟也、二人將令爾知斯地所行事。○</verse>
				<verse number="10">我同囚、 亞里達古 問爾安、 巴拿巴 戚 馬可 亦然、為彼爾曾受命、若來爾其接之、</verse>
				<verse number="11">約書 及名 猶士都 亦問爾安、奉割禮者、惟此三人、與我同勞、以致上帝國、而慰乎我也。</verse>
				<verse number="12">爾同儕、 基督   耶穌 之僕 以巴弗 問爾安、彼恆為爾、於諸祈禱而爭、使爾樹立成全、充實乎悉上帝旨。</verse>
				<verse number="13">蓋我證彼、為爾、及在 老底嘉 、與 希拉波里 之眾、惻痛多矣。</verse>
				<verse number="14">所愛之醫 路加 、與 底馬 問爾安。</verse>
				<verse number="15">問安在 老底嘉 諸兄弟、暨 念法 與依其家之會。</verse>
				<verse number="16">爾中既讀此書、令亦讀於 老底嘉 人會、而爾亦讀自 老底嘉 之書、</verse>
				<verse number="17">寄語 亞基布 、慎爾於主所受之役而盈滿之。○</verse>
				<verse number="18">我 保羅 手書、問安。尚其憶我縲絏。恩偕爾曹。○</verse>
			</chapter>
		</book>
		<book number="52">
			<chapter number="1">
				<verse number="1">保羅 西拉 底摩太 書達 提撒羅尼迦 人會、在上帝父及主 耶穌   基督 者。恩與和歸爾。○</verse>
				<verse number="2">我儕為爾眾恆謝上帝、祈禱閒緬懷爾、</verse>
				<verse number="3">於我上帝父前、不輟憶爾、有信而行、有仁而勞、望吾主 耶穌   基督 而忍、</verse>
				<verse number="4">兄弟乎、本上帝愛者、我識爾之蒙選、</verse>
				<verse number="5">因我福音達爾不第在言、乃亦在能、在聖神、及充實弘、爾亦識我於爾中、為爾成何如人也。</verse>
				<verse number="6">爾遂效我、亦效主、既於多難而以聖神之樂受道、</verse>
				<verse number="7">如是、爾為 馬其頓 亞該亞 諸信者模楷、</verse>
				<verse number="8">蓋自爾主道已走響也、不第於 馬其頓 亞該亞 、乃隨在、爾之信上帝遍揚、我固無庸煩言。</verse>
				<verse number="9">蓋彼眾己報、以我如何入乎爾中、爾如何歸上帝、脫偶像、以事生且真之上帝、</verse>
				<verse number="10">而候其子自諸天、即其自諸死而起之 耶穌 拯我免方來之怒者也。○</verse>
			</chapter>
			<chapter number="2">
				<verse number="1">蓋兄弟乎、爾自識、我素入於爾中、非徒然、</verse>
				<verse number="2">惟在 腓立比 、既先受苦見辱、如爾所識、乃於吾上帝侃然多爭而與爾言上帝福音。</verse>
				<verse number="3">蓋我之勸誨、非出乖謬、不潔、亦非在詭譎、</verse>
				<verse number="4">乃依上帝驗我、福音是託、我遂言、非若悅人、乃悅驗我心之上帝也。</verse>
				<verse number="5">蓋我未嘗用乎諛言、如爾所識、亦未用貪而飾、上帝為證、</verse>
				<verse number="6">亦未求榮於人、或爾曹、或他者、縱能自居於重如 基督 使徒也。</verse>
				<verse number="7">然我柔良於爾中、猶乳母之溫己諸子、</verse>
				<verse number="8">如是我儕戀慕爾、悅以予爾、不第上帝福音、乃己之魂、以爾為我深愛也。</verse>
				<verse number="9">蓋兄弟乎、爾憶我勞苦、晝夜工作、免重累爾一人、以宣上帝福音于爾。</verse>
				<verse number="10">爾為我證、上帝亦然、我如何以聖、以義、無間然、向爾信者也、</verse>
				<verse number="11">爾則識、我如何就爾各人、猶父之於己諸子、勸誨、勉勵、證告爾眾、</verse>
				<verse number="12">以致爾所行堪乎上帝、召爾入己國與榮者也。○</verse>
				<verse number="13">因此、我儕亦謝上帝不輟、以爾受所聞於我之上帝道時、爾接非人道、乃如所誠是、即上帝道、斯亦行於爾信者衷矣。</verse>
				<verse number="14">蓋、兄弟乎、爾嘗效在 猶太 於 基督   耶穌 諸上帝會、以彼受於 猶大 人諸苦、爾亦受之於同族焉、</verse>
				<verse number="15">猶太 人殺主 耶穌 及諸先知、又窘逐我儕、不務悅上帝、而與眾人敵、</verse>
				<verse number="16">禁我語列邦人、使得救、恆如是、致盈厥罪、惟怒臨之已極。○</verse>
				<verse number="17">惟兄弟乎、我儕暫、以面、非以心、遺失爾、則殷勤尤溢、甚願見爾面、</verse>
				<verse number="18">因願就爾、我 保羅 一而再、惟 撒但 阻我儕。</verse>
				<verse number="19">蓋我之望、與樂、與榮冠、何耶。非爾對越吾主 耶穌 於其在乎。</verse>
				<verse number="20">以爾乃我之榮、我之樂也○</verse>
			</chapter>
			<chapter number="3">
				<verse number="1">故我不任久耐、自悅獨留在 雅典 、</verse>
				<verse number="2">遣吾兄弟 底摩太 、即上帝役、於 基督 之福音、致堅定爾、為爾信而勸慰爾、</verse>
				<verse number="3">免有人為此諸難所動、蓋自識我儕分定至此也。</verse>
				<verse number="4">夫我素偕爾、預以語爾、我儕將受難、後果如是、爾識之。</verse>
				<verse number="5">因此、我也、不任久耐、亦遣人俾得知爾之信、恐或彼試者試爾、而我徒勞。</verse>
				<verse number="6">惟今 底摩太 既自爾而至我、報我以爾信與愛之嘉音、言爾常善以緬懷我、戀慕見我、如我之於爾、</verse>
				<verse number="7">因此、兄弟乎、我於諸顛沛患難中、由爾之信、而緣爾受慰、</verse>
				<verse number="8">蓋今、若爾堅立於主、我則生矣。</verse>
				<verse number="9">夫在吾上帝前、因爾喜甚、我儕能為爾以何謝復上帝哉、</verse>
				<verse number="10">我乃晝夜甚溢祈求、得見爾面、補爾信之不逮。○</verse>
				<verse number="11">惟上帝吾父及吾主 耶穌 其迪我坦然就爾、</verse>
				<verse number="12">且主其擴而溢爾彼此仁愛、亦至於眾、猶我之于爾焉、</verse>
				<verse number="13">以致堅爾心、於聖德無間然、對越上帝吾父、於吾主 耶穌 之在、偕其眾聖。○</verse>
			</chapter>
			<chapter number="4">
				<verse number="1">兄弟乎、餘吾請而勸爾、於主 耶穌 猶素受乎我、如何當行、務悅上帝、而既行之、爾其加溢焉。</verse>
				<verse number="2">蓋爾識我、由主 耶穌 、以何敕誡授爾。</verse>
				<verse number="3">夫爾成聖、戒淫亂、斯上帝旨也、</verse>
				<verse number="4">各人識如何、以聖以尊、自安其室、</verse>
				<verse number="5">毋以慾之情、如不識上帝之列邦人、</verse>
				<verse number="6">行事無踰閑、欺乃兄弟、蓋凡若此、主乃伸冤、如我素預言、而證告爾</verse>
				<verse number="7">夫上帝召我非于不潔、乃在成聖。</verse>
				<verse number="8">故拒者、非拒人、乃上帝、即以厥聖神予爾者也。○</verse>
				<verse number="9">言及好兄弟、無庸以書諸爾、蓋爾自受教於上帝、彼此相愛、</verse>
				<verse number="10">且爾果為之于遍 馬其頓 諸兄弟、但、兄弟乎、我勸爾尤加溢焉、</verse>
				<verse number="11">又恬靜是貴、己事是圖、自手操作、一如我敕、</verse>
				<verse number="12">使所行雅正向在外人、而己無匱乏。○</verse>
				<verse number="13">兄弟乎、諭歸寢者、我不願爾不如、恐爾憂、若他無望者然。</verse>
				<verse number="14">夫若我信 耶穌 已死而復起、如是、上帝亦將由 耶穌 引諸寢者、與之偕至。</verse>
				<verse number="15">蓋我於主道告爾、我儕尚生而留至主之在者、決不先諸寢者矣。</verse>
				<verse number="16">蓋主將一呼、以使長之聲、及上帝號角、而己自天降則在 基督 而死者將先起、</verse>
				<verse number="17">厥後我儕尚生而留者、將與彼同、見攝升雲、迎主於空中、遂與主恆偕。</verse>
				<verse number="18">是故爾其以斯言相慰。○</verse>
			</chapter>
			<chapter number="5">
				<verse number="1">兄弟乎、言及時期、無庸書達爾。</verse>
				<verse number="2">蓋爾詳識、主之日至、猶盜乘夜而來。</verse>
				<verse number="3">人自謂和平安固、而滅亡突及之、猶妊婦劬勞、其人決不免</verse>
				<verse number="4">惟爾兄弟、非在暗、致彼日猶盜襲爾、</verse>
				<verse number="5">蓋爾皆光之子、晝之子、我儕非夜者、暗者、</verse>
				<verse number="6">故我勿如眾睡、乃儆醒、中節。</verse>
				<verse number="7">因睡者夜睡、醉者夜醉。</verse>
				<verse number="8">惟我乃旦晝者、尚其中節、衣以信仁之胸甲、以得救之望為兜鍪。</verse>
				<verse number="9">蓋上帝非立我以致怒、乃由吾主 耶穌   基督 、致獲救、</verse>
				<verse number="10">彼為我死、使我、或醒或睡、與之同生</verse>
				<verse number="11">故爾其彼此勸慰、互相造建、猶爾所行。○</verse>
				<verse number="12">請爾、兄弟、識爾中在主服勞、治爾警爾者、</verse>
				<verse number="13">因其工而於仁愛尊之溢甚。爾眾相和</verse>
				<verse number="14">我又勸兄弟、警諸無度、勵諸魂餒、扶諸弱者、恆忍向眾</verse>
				<verse number="15">慎毋以惡報惡、乃彼此恆趨善、亦至於眾。</verse>
				<verse number="16">恆喜。</verse>
				<verse number="17">祈禱不輟。</verse>
				<verse number="18">萬事稱謝蓋此乃上帝旨、在 基督   耶穌 達爾。</verse>
				<verse number="19">毋滅夫神、</verse>
				<verse number="20">毋忽先知言、</verse>
				<verse number="21">凡事是驗惟據乎美、</verse>
				<verse number="22">凡類於惡者戒之。○</verse>
				<verse number="23">惟和平之上帝自使爾盡聖、保全爾一神、一魂、一身、無間然、於吾主 耶穌   基督 之在。</verse>
				<verse number="24">召爾者惟信、亦將為斯。○</verse>
				<verse number="25">兄弟乎、為我祈禱。○</verse>
				<verse number="26">問安諸兄弟、接吻惟聖。</verse>
				<verse number="27">我因主令爾以此書誦于諸兄弟○</verse>
				<verse number="28">吾主 耶穌   基督 恩偕爾。○</verse>
			</chapter>
		</book>
		<book number="53">
			<chapter number="1">
				<verse number="1">保羅 西拉 底摩太 書達 提撒羅尼迦 人會在上帝吾父、及主 耶穌   基督 者。</verse>
				<verse number="2">恩與和歸爾自上帝父及主 耶穌   基督 。○</verse>
				<verse number="3">我儕當為爾兄弟恆謝上帝、亦如所堪、因爾之信超然長、爾眾彼此各人之愛擴充、</verse>
				<verse number="4">是以我儕於上帝諸會中、誇夫爾、因爾在所容諸窘逐、諸難閒、具忍與信、</verse>
				<verse number="5">此為上帝義鞫表彰、致視爾為堪乎上帝國、亦爾所為而受苦也。</verse>
				<verse number="6">若在上帝前為義事、即諸難爾者報之以難、</verse>
				<verse number="7">而爾受難者、偕我儕、報以安、於主 耶穌 偕其能之諸使在火炎、自天、之啟、</verse>
				<verse number="8">以伸冤在諸不識上帝、及不服吾主 耶穌 福音者也。</verse>
				<verse number="9">斯將被刑永滅、絕於主前及其力之榮、</verse>
				<verse number="10">在其來受榮於厥眾聖、見奇於諸信者之日、以我之證達爾見信也</verse>
				<verse number="11">所以我儕亦恆為爾祈求吾上帝、視爾堪乎所受之召、於能而盈滿善之諸悅、信之諸工、</verse>
				<verse number="12">以致吾主 耶穌 名得榮於爾、而爾於彼然、依吾上帝及主 耶穌   基督 之恩也。○</verse>
			</chapter>
			<chapter number="2">
				<verse number="1">論及吾主 耶穌   基督 之在、我眾集會歸之、請兄弟、</verse>
				<verse number="2">切勿由某神、或由冒我口言、手書、謂主之日已至、而輒動乎爾志抑驚怖。</verse>
				<verse number="3">概勿為人誘因其未至先將有乖離、及彼罪人、淪亡之子啟焉、</verse>
				<verse number="4">斯乃背逆而自尊者、謂超於凡稱帝與受拜、以至坐於上帝殿、自表著為上帝</verse>
				<verse number="5">我偕爾時、嘗言諸此、爾不憶乎。</verse>
				<verse number="6">今夫爾識所有阻者、致其於己之時被啟。</verse>
				<verse number="7">蓋不法之奧事己萌、惟今有阻者、迨自中除之。</verse>
				<verse number="8">則不法者將啟、而主 耶穌 將以口神誅之、以其在之顯廢之。</verse>
				<verse number="9">不法者之在、乃依 撒但 之工用、以僃能、諸兆、異跡、無非荒唐、</verse>
				<verse number="10">又以諸非義之欺誣、施眾淪亡者、因不納真理之愛以致得救。</verse>
				<verse number="11">且為此上帝以乖謬工用委之、致信謊也、</verse>
				<verse number="12">俾凡未信真理乃悅不義者服鞫。○</verse>
				<verse number="13">兄弟乃主之所愛、我儕當為爾恆謝上帝、以上帝自初簡爾、致得救、在神之成聖、及真理之信也、</verse>
				<verse number="14">嘗由我儕之福音召爾致此、而獲乎吾主 耶穌   基督 之榮。</verse>
				<verse number="15">是以兄弟爾所受教、諸傳、或由我口言、或由移書、其堅立而持之。○</verse>
				<verse number="16">惟吾主 耶穌   基督 、及上帝吾父、愛我而於恩予我永慰善望者、</verse>
				<verse number="17">尚其慰爾心、而堅之於一切善行善言。○</verse>
			</chapter>
			<chapter number="3">
				<verse number="1">餘惟兄弟、其為我儕祈禱、俾主道流行得榮、一如在爾眾、</verse>
				<verse number="2">而我亦得拯脫於無理惡人、蓋信也者非眾皆有也。</verse>
				<verse number="3">惟主誠信、將堅爾、守爾免惡、</verse>
				<verse number="4">我又於主深信者、即爾今行而將行我諸敕誡。</verse>
				<verse number="5">且主其迪爾心致上帝之愛、致 基督 之忍。○</verse>
				<verse number="6">兄弟乎、我於吾主 耶穌   基督 名、敕爾、凡兄弟行無度、不依所受於我之傳者、其遠之。</verse>
				<verse number="7">夫爾自識、爾當如何效我、蓋我在爾中未嘗無度、</verse>
				<verse number="8">亦非素餐于人、乃於榮苦、晝夜工作、免重累爾一人、</verse>
				<verse number="9">非謂我無權、第自為模楷、俾爾效我。</verse>
				<verse number="10">蓋昔、與爾同在、我亦以是敕爾、云、不願操作者亦勿食。</verse>
				<verse number="11">夫我聞爾中、有行無度、自無操作、越分作事。</verse>
				<verse number="12">我敕若輩、又於主 耶穌   基督 之、恬靜操作、自食其食。</verse>
				<verse number="13">兄弟乎、行美勿餒。</verse>
				<verse number="14">我此書所言、人有弗順、則誌其人、勿與雜、俾其自愧。</verse>
				<verse number="15">勿視若仇、乃警之如兄弟。○</verse>
				<verse number="16">和平之主、其隨時、隨事、予爾和平。主偕爾眾。○</verse>
				<verse number="17">我 保羅 手書問爾安、在諸書我筆號若此。</verse>
				<verse number="18">吾主 耶穌   基督 恩偕爾眾。○</verse>
			</chapter>
		</book>
		<book number="54">
			<chapter number="1">
				<verse number="1">依上帝吾救主、及所望 基督   耶穌 之命、為 基督   耶穌 使徒 保羅、</verse>
				<verse number="2">書達我於信之真弟子 底摩太 、恩與恤與和歸爾自上帝父及 基督   耶穌 吾主。○</verse>
				<verse number="3">夫如昔者、我往 馬其頓 時、勸爾、居 以弗所 、戒敕數人、勿教異端、</verse>
				<verse number="4">勿務諸虛誕、無窮之譜、第致辯論、非致上帝政之在信者也。</verse>
				<verse number="5">惟敕誡之大旨仁愛是也、自乎心潔、良知善、信無偽、</verse>
				<verse number="6">有失此、轉向虛談。</verse>
				<verse number="7">願為教法師、而不自明所言所堅徵也。</verse>
				<verse number="8">我乃識律法美、惟人合法用之、</verse>
				<verse number="9">且識律法非為義者立、乃為諸非法、弗服、為不虔、罪人、為不聖、侮慢、為弒父、弒母、殺人、</verse>
				<verse number="10">為嗜淫行、比頑童、攘竊民人、謊言、背誓、及一切逆正教之事、</verse>
				<verse number="11">依惟福上帝之榮之福音、託於我者也。○</verse>
				<verse number="12">謝彌我能者、 基督   耶穌 吾主、以我為忠、立我為役、</verse>
				<verse number="13">雖我素為謗讟、窘逐、欺凌者、第此作為、乃由不知不信而然、故猶蒙恤、</verse>
				<verse number="14">且吾主之恩極盛兼以信與仁在 基督   耶穌 者也。</verse>
				<verse number="15">信矣是言、堪納之全也、 基督   耶穌 來入世救罪人、其中我居第一、</verse>
				<verse number="16">然為此故、我蒙恤、俾 耶穌   基督 、於我第一、盡彰厥恆忍、使為後信之致永生者模楷。</verse>
				<verse number="17">惟尊榮歸於萬世無壞莫見之王、獨一上帝、世世靡暨。誠然。○</verse>
				<verse number="18">小子 底摩太 乎、我以斯敕誡託於爾、依昔先知諸言及爾也、使爾在斯、而戰美戰、</verse>
				<verse number="19">存乎信及良知之善、夫有人拒此、論信則破舟矣。</verse>
				<verse number="20">有若 許米乃 亞力山杜 、乃我所付於 撒但 俾懲之勿謗讟。○</verse>
			</chapter>
			<chapter number="2">
				<verse number="1">故我最先勸、為萬人籲告、祈禱、請求、祝謝、</verse>
				<verse number="2">為諸王暨上位者亦然、俾我儕、盡敬虔嚴重、得和平恬靜、以畢一生。</verse>
				<verse number="3">此為美、又見納於我救主上帝前、</verse>
				<verse number="4">乃願人皆得救、而真知真理也。</verse>
				<verse number="5">蓋上帝惟一、上帝與人之中保亦惟一、是人 基督   耶穌 也、</verse>
				<verse number="6">為眾捐己為代贖、屆期有證、</verse>
				<verse number="7">致此乃立我為宣報、為使徒、於信於真、為列邦之教師。我言真不謊○</verse>
				<verse number="8">故我欲人隨在祈禱、舉聖手、無怒、無議。</verse>
				<verse number="9">亦欲婦女衣雅素、廉恥、志正、非以辮髮、金珠、貴服為飾、</verse>
				<verse number="10">惟由諸善行、乃自許敬上帝之婦所宜。</verse>
				<verse number="11">婦其恬靜盡服而學。</verse>
				<verse number="12">我不許婦女授教、自擅夫權、惟務恬靜。</verse>
				<verse number="13">蓋 亞當 先受造、 夏娃 在後、</verse>
				<verse number="14">且 亞當 不被迷、乃婦被迷而已陷於過、</verse>
				<verse number="15">然若恆於信仁、聖成、而志正、則將由產育而得救。○</verse>
			</chapter>
			<chapter number="3">
				<verse number="1">信矣是言、慕監督職者、懷願美工。</verse>
				<verse number="2">故監督當無可責、一婦之夫、中節、志正、方雅、好遠人、善施教、</verse>
				<verse number="3">不酗酒、不擊搏、乃和良、無競、不好利、</verse>
				<verse number="4">善齊己家、嚴重以使子順服。</verse>
				<verse number="5">若己家不識齊、將如何顧上帝會乎、</verse>
				<verse number="6">甫入會者未可、恐自衒、而陷於魔之鞫。</verse>
				<verse number="7">且自諸外人當有美證、恐陷於詬誶及魔之機檻。</verse>
				<verse number="8">事役者亦然、嚴重、無二言、不嗜酒、不黷利、</verse>
				<verse number="9">在良知之潔而存信之奧。</verse>
				<verse number="10">若此者、先驗之、無責而後為事役。</verse>
				<verse number="11">婦人其亦然、嚴重、無興謠諑、中節、凡事忠信。</verse>
				<verse number="12">事役其為一婦之夫、善齊諸子與己家。</verse>
				<verse number="13">蓋善為事役、自購美爵、且於信之在 基督   耶穌 者大有侃然。○</verse>
				<verse number="14">我書此達爾、自望速至爾、</verse>
				<verse number="15">而或者濡滯、俾爾識如何當行於上帝之室、維生之上帝會、真理之柱礎、</verse>
				<verse number="16">大矣、敬虔之奧、無不以為然、彼顯於形肉、徵義於神、見於諸使、宣於列邦、信於天下、上接於榮。○</verse>
			</chapter>
			<chapter number="4">
				<verse number="1">惟神特言、在後諸時、有人背信、務諸乖謬之神、諸鬼之學、</verse>
				<verse number="2">在乎眾謊言者之偽善、其良知也、火烙印之、</verse>
				<verse number="3">禁嫁娶、戒食物、乃上帝所造、致信而真知真理者、得以感謝受之。</verse>
				<verse number="4">夫上帝造物皆美、以感謝受則無可棄、</verse>
				<verse number="5">蓋由上帝道及祈禱而聖之。○</verse>
				<verse number="6">爾以此提撕兄弟、將為 基督   耶穌 良役、以信及良教之言、即爾所率從者、而養育也。</verse>
				<verse number="7">惟辭諸侮慢老媼之虛誕、又自練乎敬虔。</verse>
				<verse number="8">蓋練乎身其益少、惟敬虔則益萬事、有今及方來之生之許也。</verse>
				<verse number="9">信矣是言、堪納之全也。</verse>
				<verse number="10">蓋致此我儕勞而爭、因所望在維生之上帝、為萬人之救主、而信者為至甚</verse>
				<verse number="11">爾其敕而教諸此。</verse>
				<verse number="12">勿以爾之年幼為人輕視、乃以言、行、仁、信、潔、為信者之模楷。</verse>
				<verse number="13">務誦讀、勸勉、教誨、以迨我至。</verse>
				<verse number="14">勿忽恩賜之在爾、由先知言而予爾者、於諸長老按手時。</verse>
				<verse number="15">爾其勤諸茲、專在茲、使爾之長進、顯於眾。</verse>
				<verse number="16">慎乃身、謹乃教、恆於斯、蓋若是、將救己、及諸聽者。○</verse>
			</chapter>
			<chapter number="5">
				<verse number="1">勿斥長老、惟勸之如父、幼者如弟、</verse>
				<verse number="2">長婦如母、少女如妹、於全潔然。</verse>
				<verse number="3">嫠之果為嫠者、尊之。</verse>
				<verse number="4">嫠有子孫、其先學孝於己家、以報厥親、蓋此見納於上帝前也。</verse>
				<verse number="5">夫果為嫠而無依者、上帝是望、晝夜恆籲告祈禱。</verse>
				<verse number="6">若自放恣者、生而已死也。</verse>
				<verse number="7">爾以此敕人、使無可責。</verse>
				<verse number="8">不為戚族圖、甚不為家人者、乃非乎信、較未信者尤劇。</verse>
				<verse number="9">嫠年不下六十、其載諸册、惟一夫之婦、</verse>
				<verse number="10">有美行之證、有若曾育子女、館遠人、濯聖者足、濟受難者、素從諸善工也。</verse>
				<verse number="11">惟幼嫠、其辭之、蓋若僭奢以逆 基督 則願嫁、</verse>
				<verse number="12">斯受鞫、因已拒所曩信也。</verse>
				<verse number="13">且學為閒、遨遊鄰屋、不第為閒、亦妄談越分滋事、言所不當然。</verse>
				<verse number="14">故我欲幼者自嫁、生子、宜家、不予敵機以訶詬、</verse>
				<verse number="15">蓋已有轉從 撒但 者。</verse>
				<verse number="16">若信婦有親而嫠、其給濟之、毋勞乎會、俾得濟彼果為嫠者。○</verse>
				<verse number="17">善治理之長老、視堪倍尊、勞於道於教者、其至切。</verse>
				<verse number="18">蓋經曰、蹂穀之牛、勿籠其口、又曰、工堪得其值。</verse>
				<verse number="19">有訟長老、無二三證者、勿納。</verse>
				<verse number="20">有罪當眾前質責之、使其餘有懼。</verse>
				<verse number="21">我證告爾、於上帝、及 基督   耶穌 、暨被選之使者前、守諸此、無執預見、凡事無偏視。</verse>
				<verse number="22">勿遽手按人、勿共與人罪、尚自守潔。</verse>
				<verse number="23">勿再維飲水、乃少用酒、因爾胃故、爾屢恙也。</verse>
				<verse number="24">有人諸罪、明露、先之至鞫、亦有從其後也。</verse>
				<verse number="25">如是亦有美行之明露者、即非然者不能隱。○</verse>
			</chapter>
			<chapter number="6">
				<verse number="1">凡服軛為僕、其視己諸主堪全尊、免上帝名與教見謗讟。</verse>
				<verse number="2">凡有諸主為信者、勿因是兄弟而輕視、寧為之僕以事、因得乎事之善者、乃信而蒙愛也。以此教而勸之。○</verse>
				<verse number="3">倘有教異端、不順乎吾主 耶穌   基督 之正言、及依敬虔之教者、</verse>
				<verse number="4">乃自衒、無知、惟病於辯論、言語之爭、所成有娼嫉、爭鬥、謗讟、惡念、</verse>
				<verse number="5">無非壞志、虧真、諸人、之流競、意敬虔為利權也。</verse>
				<verse number="6">然敬虔、兼以知足、利權大矣、</verse>
				<verse number="7">蓋我出世無所攜來、逝世亦不能攜去、</verse>
				<verse number="8">惟有衣食、我將知足、</verse>
				<verse number="9">惟欲富有者、陷於試、於機檻、於多無知有害之慾、乃溺人於滅亡者也。</verse>
				<verse number="10">蓋好利為萬惡根、有人慕之、則迷失乎信、以多苦自刺。○</verse>
				<verse number="11">惟爾、上帝之人乎、其逃諸此、趨義、虔、信、仁、忍、柔。</verse>
				<verse number="12">爭信之美爭、執乎永生、爾奉召以致此、當眾證者前、曾稱認以美稱。</verse>
				<verse number="13">我敕爾、於保生萬有之上帝、及對 彼拉多 曾證美稱之 基督   耶穌 前。</verse>
				<verse number="14">爾守乎誡、無玷、無可責、迨吾主 耶穌   基督 之顯、</verse>
				<verse number="15">屆期、惟福、獨一有能、諸王之王、諸主之主、將示之、</verse>
				<verse number="16">彼獨有不死、處不可近之光、人所未見、亦不能見、尊與永勢歸之。誠然。○</verse>
				<verse number="17">戒敕今世之富者、志勿高、毋置厥望於不定之財、乃於上帝、富以百物予我享者、</verse>
				<verse number="18">為善是務、富諸美行、喜以賙濟、與眾共與、</verse>
				<verse number="19">為己積藏美基、以致厥後、倖執生之真。○</verse>
				<verse number="20">底摩太 乎、守所付託、回避偽稱為知、諸侮慢空言、是非之辯、</verse>
				<verse number="21">有以此自許、以信而論、則失之矣。○恩其偕爾。○</verse>
			</chapter>
		</book>
		<book number="55">
			<chapter number="1">
				<verse number="1">由上帝旨、依在 基督   耶穌 之生之許、為 基督   耶穌 使徒 保羅 、</verse>
				<verse number="2">書達愛弟子 底摩太 、恩、與恤、與和、歸爾自上帝父、及吾主 基督   耶穌 。○</verse>
				<verse number="3">我謝自祖、於良知之潔、所崇事之上帝、於祈禱閒、緬懷爾不輟記爾涕淚、</verse>
				<verse number="4">晝夜慕見爾、俾我滿然樂、</verse>
				<verse number="5">憶信之在爾無偽、初居於爾祖母 羅以 、及爾母 友尼基 、我深信其於爾亦然。</verse>
				<verse number="6">是故我令爾追憶、致爾復熱在爾衷、由我手按之上帝恩賜。</verse>
				<verse number="7">蓋上帝予我儕非畏怯之神、乃能、與仁、與正志者也。</verse>
				<verse number="8">故勿以吾主之證、與我厥囚、為恥、乃依上帝能、與福音共受患。</verse>
				<verse number="9">彼救我儕、召以聖召、非依我行、乃依己預志、與恩、即永世之先於 基督   耶穌 予我者、</verse>
				<verse number="10">乃今由吾救主 基督   耶穌 之顯而昭然、彼已廢死、光燭乎生與無壞、由福音、</verse>
				<verse number="11">致此、乃立我為宣報、使徒、教師。</verse>
				<verse number="12">因是故我亦受斯苦、然不以為恥、蓋識我所信者、深信彼能守所付託我、至於乃日。</verse>
				<verse number="13">爾其於信仁之在 基督   耶穌 者、用有所聞於我諸正言之模範。</verse>
				<verse number="14">素付託爾之美事、由居我儕之聖神、而守之。○</verse>
				<verse number="15">斯爾所識、凡在 亞西亞 之人、背我、其中有 腓吉路 、 黑摩其尼 。</verse>
				<verse number="16">主其恤 阿尼色弗 之家。蓋彼屢蘇我魂、不以我縲絏為恥、</verse>
				<verse number="17">乃在 羅馬 時殷勤求我至於得見、惟主其予之得見主恤於乃日。</verse>
				<verse number="18">彼在 以弗所 何多方役事、爾知之稔矣。○</verse>
			</chapter>
			<chapter number="2">
				<verse number="1">故我子乎、爾其彌能於恩之在 基督   耶穌 也。</verse>
				<verse number="2">爾由多證者所聞乎我諸事、託之于忠信之人、足以教他者。</verse>
				<verse number="3">猶 基督   耶穌 之良卒、爾其共受患。</verse>
				<verse number="4">凡為卒者、不以世故自累、俾悅募己者。</verse>
				<verse number="5">角力而不合法不得冠。</verse>
				<verse number="6">勤勞之農夫、當先分乎果。</verse>
				<verse number="7">我所言其思之、蓋主將予爾聰於諸事。</verse>
				<verse number="8">爾惟憶 耶穌   基督 已自諸死而起、自 大衛 之裔者、依我福音、</verse>
				<verse number="9">於此我受患至繫絏、如為惡者、然上帝道不被繫。</verse>
				<verse number="10">故我因選民忍諸事、俾之亦獲在於 基督   耶穌 之濟救、兼以永榮。</verse>
				<verse number="11">信矣是言、蓋我若與之死、將亦與之生、</verse>
				<verse number="12">若忍將亦與之王、我若非之、彼將亦非我、</verse>
				<verse number="13">我若不信也、彼無不信、蓋不能自非。○</verse>
				<verse number="14">令人憶諸此、於主前證告之、勿爭言語、無益、傾陷聽者。</verse>
				<verse number="15">爾惟殷勤、獻己有驗於上帝、為無愧之工役、以正而頒真理之道。</verse>
				<verse number="16">惟避諸侮慢空言、因彼將長進於不虔、</verse>
				<verse number="17">其言譬瘡痏將蔓延、有若 許米乃 、 腓理都 、</verse>
				<verse number="18">以真理而論則失之、言復起事既成、且傾數人之信。</verse>
				<verse number="19">然上帝鞏固之基自立、有印證云、主嘗知己民、又云、凡名主名者、其離不義。</verse>
				<verse number="20">夫大屋之中、其器不第金銀、亦有木土、或為器之貴或為器之賤。</verse>
				<verse number="21">故若人潔己脫此、將為器之貴、蒙聖、適乎主用、備諸善行。</verse>
				<verse number="22">惟逃少年之慾、趨義、信、仁、和、與眾自潔心籲主者。</verse>
				<verse number="23">惟愚魯弗學諸辯論其辭之、以識諸競由是而生。</verse>
				<verse number="24">且主之僕不當競。乃柔良向眾、善施教、忍受侮、</verse>
				<verse number="25">自為逆者懲之以溫和、庶上帝予之悔志、致真知真理、</verse>
				<verse number="26">自醒以脫魔之機檻、既為主之僕所生捕、以成上帝旨。</verse>
			</chapter>
			<chapter number="3">
				<verse number="1">惟爾其知之、在諸末日、有危時方至。</verse>
				<verse number="2">蓋人將自私、好利、矜誇、驕傲、謗讟、逆親、辜恩、不聖、</verse>
				<verse number="3">不情、無約、興謠諑、不自禁、行殘刻、疾善良、</verse>
				<verse number="4">欺賣人、自是、自衒、寧好佚樂不好上帝、</verse>
				<verse number="5">有敬虔之貌、而非夫其能、若此者遠避之。</verse>
				<verse number="6">蓋出此者有人潛入諸屋、籠絡乎愚女之為負重罪、誘於殊慾、</verse>
				<verse number="7">常學問、終不能真知真理者也。</verse>
				<verse number="8">猶雅尼 佯庇 嘗禦 摩西 此人亦禦真理、乃壞志之人、罔驗乎信也。</verse>
				<verse number="9">然將不復長進、蓋其狂癡將暴露于眾、如前二人然。</verse>
				<verse number="10">惟爾曾率從我教、行、志、信、忍、仁、耐、</verse>
				<verse number="11">諸窘逐、苦難。我在 安提阿 以哥念 路士得 所遇何事、受何窘逐、皆為主拯我脫也。</verse>
				<verse number="12">且夫凡願在 基督   耶穌 敬虔涉世者將受窘逐。</verse>
				<verse number="13">但惡人誣罔之徒將長進滋甚、迷人而受迷。</verse>
				<verse number="14">爾惟恆止於所學所深信諸事、識所學之奚自、</verse>
				<verse number="15">又自孩時識諸聖書、能使爾智、以致濟救、由信之在 基督   耶穌 也。</verse>
				<verse number="16">凡經為上帝神煦者、有益於教誨、督責、行修、學義、</verse>
				<verse number="17">俾上帝之人無不周成、盡備諸善工。○</verse>
			</chapter>
			<chapter number="4">
				<verse number="1">我證於上帝暨將鞫諸生者死者 基督   耶穌 前、以其顯以其國、</verse>
				<verse number="2">爾其宣道、不論得時、不得時、惟專務之、以諸恆忍、教誨、而質責、斥譴、勸勉。</verse>
				<verse number="3">蓋時至、人將不容正教、將耳癢求聽多師、依己諸懲、</verse>
				<verse number="4">背真理向諸虛誕。</verse>
				<verse number="5">爾惟事事中節、受患、作嘉宣之工、盡乃役。</verse>
				<verse number="6">蓋我方被灌奠、我逝期至矣。</verse>
				<verse number="7">我已爭以爭之美、已盡趨程、已守信矣。</verse>
				<verse number="8">今而後有義冠為我備藏、義鞫主將於乃日以賜我、且不第我、亦凡既愛慕厥顯者。○</verse>
				<verse number="9">殷勤速至我、</verse>
				<verse number="10">蓋 底馬 愛慕斯世、而遺我往 提撒羅尼迦 、 基利士堅 往 加拉太 、 底多 往 達馬太 。</verse>
				<verse number="11">惟 路加 偕我。爾來則率 馬可 至、蓋彼適我用以役事。</verse>
				<verse number="12">我已遣 堆其古 至 以弗所 。</verse>
				<verse number="13">我留在 特羅亞 於 加布 家外服、爾來時攜之、亦攜書册、羊革至切。</verse>
				<verse number="14">銅工 亞力山杜 多彰惡乎我、主將依其行而報之、</verse>
				<verse number="15">爾亦慎防之、蓋甚禦我言。</verse>
				<verse number="16">我始自訴、無人偕我、眾乃遺我、願勿罪之。</verse>
				<verse number="17">然主左右我、彌我能、使所宣由我盡揚、而諸列邦聞焉我且得拯出獅口。</verse>
				<verse number="18">主將拯我脫諸惡行、而救我致厥天國。惟榮歸之、世世靡暨。誠然。○</verse>
				<verse number="19">問 百基拉 、 亞居拉 、與 阿尼色弗 家安。</verse>
				<verse number="20">以拉都 居 哥林多 。惟 特羅非摩 病、我留在 米利都 。</verse>
				<verse number="21">冬前爾殷勤至我。 友希羅 、 布田 、 利奴 、 基勞地亞 、與眾兄弟問爾安。○</verse>
				<verse number="22">主其偕爾神。恩偕爾曹。</verse>
			</chapter>
		</book>
		<book number="56">
			<chapter number="1">
				<verse number="1">上帝僕、 耶穌   基督 使徒、 保羅 、依夫上帝選民之信、及真理依敬虔之真知、</verse>
				<verse number="2">在永生之望、即無謊之上帝永世之先所許、</verse>
				<verse number="3">乃屆期以宣布、而昭著其道、亦依吾救主上帝命以託我也、</verse>
				<verse number="4">書達依共信為我真弟子 底多 、恩與和歸爾自上帝父、及吾救主 基督   耶穌 。○</verse>
				<verse number="5">我留爾在 基利底 、使正其缺之故、於諸邑舉任長老、如我所命、</verse>
				<verse number="6">胥若無責、一婦之夫、子女信而未有訟其無度不服。</verse>
				<verse number="7">蓋監督必無責、若上帝家宰、不自恃、不易怒、勿酗酒、勿擊博、勿黷利、</verse>
				<verse number="8">惟好遠人、好善、志正、義、聖、節、</verse>
				<verse number="9">持夫依教之信道、使能以正教勸誨、有違言者質責之。○</verse>
				<verse number="10">蓋有多不服者、談虛、欺詐、奉割禮者為至甚、</verse>
				<verse number="11">若人其口當塞。有全家室為其所傾、教諸不當然、為黷利故。</verse>
				<verse number="12">基利底 同族、有厥先知者、曰 基利底 人、常謊言、類惡獸、腹飽身惰。</verse>
				<verse number="13">此證乃真。故嚴責之、使全於信、</verse>
				<verse number="14">勿務 猶太 之虛誕、與背真理之人諸誡。</verse>
				<verse number="15">其人潔則物皆潔、污而無信者、則無一潔、惟厥志與良知亦污也。</verse>
				<verse number="16">自稱認識上帝、乃以行非之、是為可厭、背逆、罔驗於諸善行者也。○</verse>
			</chapter>
			<chapter number="2">
				<verse number="1">惟爾其諸言宜於正教、</verse>
				<verse number="2">使耆老中節、嚴重、志正、全於信、於仁、於忍。</verse>
				<verse number="3">老婦亦動容宜乎聖、勿謠諑、勿從酒、以善教人、</verse>
				<verse number="4">俾迪少婦好夫、好子、</verse>
				<verse number="5">志正、貞潔、操作於家、善而服己夫、免上帝道被謗讟、</verse>
				<verse number="6">幼男亦勸以志正、</verse>
				<verse number="7">爾凡事自表為美行之模楷、教訓其無邪、嚴重、</verse>
				<verse number="8">言正、無可咎責、俾忤逆者自愧、莫得以惡而議我儕。</verse>
				<verse number="9">勸僕服己諸主、凡事致悅、無違言、</verse>
				<verse number="10">無私取、盡彰善忠、以飾吾救主上帝教於百事。</verse>
				<verse number="11">蓋上帝濟救乎萬人之恩已顯、</verse>
				<verse number="12">懲我以非夫不虔與世閒諸慾、而生於今之世惟志正、且義、且虔、</verse>
				<verse number="13">候乎福望、及大上帝與吾救主 耶穌   基督 之榮顯、</verse>
				<verse number="14">彼為我捐己、俾贖我出諸不法、且潔為己之親民、美行憤烈。○</verse>
				<verse number="15">凡此若用命然、以言、以勸、以責。人無爾輕視。○</verse>
			</chapter>
			<chapter number="3">
				<verse number="1">爾提撕眾、其服諸執政、操權、而聽上、備適百善、</verse>
				<verse number="2">勿謗人、勿爭競、和良、彰諸溫柔向人眾。</verse>
				<verse number="3">蓋我儕素亦無知、背逆、迷惑、役於殊慾、佚樂、於暴很、媢嫉涉世、可憎、而彼此相惡。</verse>
				<verse number="4">惟吾救主上帝慈惠好人顯著、</verse>
				<verse number="5">則其所以救我者、非自我嘗行有義行、惟依其矜恤、由更生之盥濯、由聖神之復新、</verse>
				<verse number="6">乃所富注於我者、由吾救主 耶穌   基督 、</verse>
				<verse number="7">俾得以其恩見義、而依永生之望、成為嗣子。</verse>
				<verse number="8">信矣是言、且論諸此、我欲爾堅徵、俾已信上帝者、務操諸美工。凡此為美、有益於人也、</verse>
				<verse number="9">惟避諸愚辯、譜系、爭鬥、律法諸競、蓋無益而虛妄也。</verse>
				<verse number="10">彼樹黨者、既警惕一而再則其辭諸、</verse>
				<verse number="11">蓋識若人乖離、獲罪、自定其非也。○</verse>
				<verse number="12">迨我遣 亞底馬 或 堆其古 就爾、爾殷勤至 尼哥波里 就我、蓋我決意在彼過冬。</verse>
				<verse number="13">律師 西納 與 亞波羅 爾其殷勤送之行、使無匱乏。</verse>
				<verse number="14">且我諸人其學操諸美工、以資所急、免為無果。○</verse>
				<verse number="15">偕我眾問爾安。問眾於信而好我儕安。○恩偕爾眾。○</verse>
			</chapter>
		</book>
		<book number="57">
			<chapter number="1">
				<verse number="1">為 基督   耶穌 之囚 保羅 與兄弟 底摩太 書達所愛同勞者 腓利門 、</verse>
				<verse number="2">及姊妹 押腓亞 、與我共伍 亞其布 、暨依爾家之會、</verse>
				<verse number="3">恩與和歸爾自上帝吾父及主 耶穌   基督 。○</verse>
				<verse number="4">我恆謝我上帝、祈禱閒緬懷爾、</verse>
				<verse number="5">聞爾向主耶穌及眾聖有仁有信、</verse>
				<verse number="6">致爾信之共與、以真知居爾眾衷之百善、而有效、歸 基督 。</verse>
				<verse number="7">蓋、兄弟乎、我於爾之仁、大有喜慰、因眾聖心腹已由爾得安也。○</verse>
				<verse number="8">故我在 基督 、雖得以所宜侃侃然命爾、</verse>
				<verse number="9">惟以仁故、我莫若用勸、我乃年邁之 保羅 也、亦今為 基督   耶穌 之囚也、</verse>
				<verse number="10">勸爾為我小子、生於我縲絏中者、 阿尼西母 、</verse>
				<verse number="11">彼昔無益于爾、今則于爾我俱有益、</verse>
				<verse number="12">此人我倚為心腹、曾遣之復歸爾、</verse>
				<verse number="13">我在於福音之縲絏、欲留之偕居、為爾事我、</verse>
				<verse number="14">第未悉若意、我不願為、乃俾爾之善、非依勉強、而依甘心也。</verse>
				<verse number="15">蓋彼與爾、或暫相離、俾爾永有之、</verse>
				<verse number="16">非仍為僕、乃過於僕、為所愛之兄弟、于我為甚、況于爾、在形肉、亦在主、更何如乎。</verse>
				<verse number="17">故倘爾以我為共與者、其納彼猶納我。</verse>
				<verse number="18">若彼有枉爾、負爾、則以我為歸、</verse>
				<verse number="19">我 保羅 手書、我將償之、俾我莫語爾云所負我者亦己身也。</verse>
				<verse number="20">兄弟乎、我其在主享爾助、爾其在 基督 安我心腹。</verse>
				<verse number="21">既深信爾之承順、我書達爾、識爾將行過於我所言。</verse>
				<verse number="22">惟爾亦為我備館舍、蓋我望、由爾曹祈禱、有賜我就爾。○</verse>
				<verse number="23">以巴弗 、我同囚於 基督   耶穌 問爾安、</verse>
				<verse number="24">我同勞 馬可 、 亞利達古 、 底馬 、 路加 亦然。○</verse>
				<verse number="25">吾主 耶穌   基督 之恩偕爾神。○</verse>
			</chapter>
		</book>
		<book number="58">
			<chapter number="1">
				<verse number="1">伊昔上帝、於諸先知、以多次多方諭列祖、</verse>
				<verse number="2">今值世日之末、於子諭我儕、素立之為承萬有之嗣、亦嘗由之、而造諸世、</verse>
				<verse number="3">彼為上帝榮之光華、其質之真像、彼以其能之一言載萬有、既為眾罪之涓潔、後在上、坐大威之右、</verse>
				<verse number="4">較諸使曾嗣更尊之名、其成也尤愈於使亦若是。</verse>
				<verse number="5">蓋上帝何嘗對何使者曰、爾乃我子、我今日已生爾、又曰、我將為其、彼將為我子。</verse>
				<verse number="6">迨上帝復使冢子入世閒、則曰、上帝使者其皆拜之。</verse>
				<verse number="7">言及使者、則曰、彼令使者為神風、執事為燄。</verse>
				<verse number="8">言及子、則曰、上帝歟、爾座之存永永不竟、爾之國柄正直之柄、</verse>
				<verse number="9">爾嘗愛義而惡違命、因此上帝爾之上帝、沐爾以喜樂之膏惠、使爾高超爾諸同類。</verse>
				<verse number="10">又曰、主元始肇基乎地爾手造乎諸天、</verse>
				<verse number="11">彼必崩惟爾恆存、彼漸舊如衣然、</verse>
				<verse number="12">爾將卷之如卷袍、若衣服而變遷、惟爾居然不改易、壽臻無疆之年。</verse>
				<verse number="13">上帝何嘗謂何使者曰、爾坐我右、迨我置爾敵為爾足凳。</verse>
				<verse number="14">諸使豈非皆執事之神、奉遣為將得救諸嗣子事役乎。○</verse>
			</chapter>
			<chapter number="2">
				<verse number="1">故我儕當尤溢務所聞諸事、惟恐或遺。</verse>
				<verse number="2">浸假道由諸使而言為鞏固、使諸過犯諸不順無不遭宜得之報、</verse>
				<verse number="3">況我儕若忽夫如此之大救、何將逭乎、斯救也既由主始言之、為諸聞者足徵于我儕、</verse>
				<verse number="4">上帝依己志、以諸兆異跡、以殊能及聖神諸分賜、共證之。○</verse>
				<verse number="5">夫我所言、方來之世界、上帝不令服於使者。</verse>
				<verse number="6">惟有證於某處者曰、蓋人為誰、爾垂記之、人子為誰、爾眷至之、</verse>
				<verse number="7">使小遜諸使、冠以尊榮、任督爾手工、</verse>
				<verse number="8">萬物服令。既言萬物服之、則物無不服、第至於今、我未見萬物服之。</verse>
				<verse number="9">惟見耶穌小遜於諸使、緣死之苦、冠以尊榮、俾之、以上帝恩、為眾嘗乎死。</verse>
				<verse number="10">蓋宜夫萬物所因所由者、在引多子入榮、則使厥救之君、由苦難而完全。</verse>
				<verse number="11">蓋聖之者與受聖者皆出於一、是故稱之為兄弟、不以為恥、</verse>
				<verse number="12">曰、將揚爾名於我兄弟、頌讚爾於會中。</verse>
				<verse number="13">又曰、我將賴之。又曰、視、我及上帝予我諸孺子。</verse>
				<verse number="14">夫諸孺子既共與血肉、彼亦己共分之、俾得由死而廢有死之勢者、即魔也、</verse>
				<verse number="15">且解釋凡以懼死而平生于為奴者。</verse>
				<verse number="16">耶穌蓋不援諸使、乃援 押拉函 之裔。</verse>
				<verse number="17">故凡事當似乎兄弟、俾得在上帝之事、為矜恤忠信之祭司長、為民罪而作庇免。</verse>
				<verse number="18">蓋已嘗受苦而見試、則諸見試者、彼能助之。○</verse>
			</chapter>
			<chapter number="3">
				<verse number="1">聖之兄弟乎、既共分於天召、其思吾所稱認之使與祭司長 耶穌 、</verse>
				<verse number="2">彼為忠於造之者、猶 摩西 亦忠於上帝之全室。</verse>
				<verse number="3">蓋彼得榮較 摩西 視為堪多、猶肇室者尊於其室。</verse>
				<verse number="4">蓋凡室自有肇之者、惟肇萬有者即上帝。</verse>
				<verse number="5">且 摩西 猶僕於上帝之全室、以證將言於後之諸事、果忠矣、</verse>
				<verse number="6">乃 基督 猶子以督其室、而我若侃然誇吾望、至終堅守、則我為其室矣。</verse>
				<verse number="7">是故、如聖神云、倘今日爾聽其聲、</verse>
				<verse number="8">勿剛愎乃心、猶激怒於野試我之日、</verse>
				<verse number="9">爾祖試且驗、歷四十載視我行、</verse>
				<verse number="10">斯世我弗歆、曰、其中心常迷誤、我諸路未識、</verse>
				<verse number="11">我怒而誓之云、毋入我安息。</verse>
				<verse number="12">兄弟乎、爾其謹慎、恐爾中或懷不信之惡心、而背維生之上帝。</verse>
				<verse number="13">乃尚有所稱曰、今日、則日日相勸勉、恐爾中或有以罪迷致剛愎、</verse>
				<verse number="14">蓋我若堅守信基、始終如一、則成為共分於 基督 也、</verse>
				<verse number="15">當其尚言曰、倘今日爾聽其聲、勿剛愎乃心、猶激怒時、</verse>
				<verse number="16">蓋當時聽而激怒者誰、非即從 摩西 出 挨及 之眾乎。</verse>
				<verse number="17">上帝於四十年中弗歆者誰、非犯罪而暴骨於野者乎。</verse>
				<verse number="18">上帝誓之不許入其安息者誰、非不順之眾乎。</verse>
				<verse number="19">由是觀之、彼不能入乃因無信也。○</verse>
			</chapter>
			<chapter number="4">
				<verse number="1">是故我儕其懼之、恐或有得入其安息之許、遺諸我、而爾中有似不及者。</verse>
				<verse number="2">蓋嘉音固宣于我、有如宣于彼、然彼所聞之道不之益、因不以信而與諸聞者和合。</verse>
				<verse number="3">蓋我儕已信者、乃入此安息、即上帝所指曰、我怒而誓之云、毋入我安息、雖然諸工自創世而嘗畢矣。</verse>
				<verse number="4">蓋論第七日者於某處、其言曰、上帝於第七日畢其諸工而安息、</verse>
				<verse number="5">惟於此仍曰、毋入我安息。</verse>
				<verse number="6">是以尚待人入、而先有嘉音宣之者、因不順故無入、</verse>
				<verse number="7">遂復定一日、歷多年後、於大衛有言、如上所引者、曰、倘今日爾聽其聲、勿剛愎乃心。</verse>
				<verse number="8">夫若 約書亞 曾以安息賜民、則經自不復言異日矣。</verse>
				<verse number="9">由是觀之、有安息尚在後、以待上帝之民也。</verse>
				<verse number="10">蓋凡入其安息者、亦以己諸工畢而安息、如上帝然。</verse>
				<verse number="11">故我儕尚其殷勤以入此安息、使無有傾陷於不順之同迹。</verse>
				<verse number="12">蓋上帝之道乃生、乃靈利於雙鋒之刃、凡魂、節髓、無不剖刺、心之諸意諸念判以通明。</verse>
				<verse number="13">且所造者、無有不顯於其前、乃萬有呈露、於我儕所對以理論者之目也。○</verse>
				<verse number="14">是以我儕既有大祭司長、上帝子、 耶穌 經行乎諸天、我其固守所稱認者。</verse>
				<verse number="15">蓋我非有祭司長不能與我諸弱共情者、乃凡事歷試同然、而無罪者也。</verse>
				<verse number="16">故我儕尚其侃然近恩座、受矜恤、獲及時襄助之恩。○</verse>
			</chapter>
			<chapter number="5">
				<verse number="1">蓋凡自人閒、取祭司長者、乃為人以任上帝事而立、俾得為罪而獻禮物祭祀、</verse>
				<verse number="2">以己亦繫於弱、故能情恕諸無知迷罔者。</verse>
				<verse number="3">因此亦當、猶以民故、亦以己故、為罪獻祭。</verse>
				<verse number="4">且人莫有自取斯尊、乃如 亞倫 、俟上帝之召也。</verse>
				<verse number="5">亦如 基督 、未嘗以為祭司長自榮、乃諭之者曰、爾乃我子、今日已生爾、</verse>
				<verse number="6">他書亦曰、爾永為祭司依 麥基洗德 之班。</verse>
				<verse number="7">夫 基督 在其形肉諸日、以力呼又以涕泣而獻其祈禱、切求能救之出死者、且因其寅畏而得升聞、</verse>
				<verse number="8">雖為子、亦以所遘諸難而學承順。</verse>
				<verse number="9">既成完全則為凡承順之者、永救之原。</verse>
				<verse number="10">上帝乃名之為祭司長依 麥基洗德 之班。○</verse>
				<verse number="11">論此我有多詞、難以剖析、因爾聽之惰慢故也。</verse>
				<verse number="12">蓋因時之久、爾當自為師、但今復需人教爾上帝詔諸始端之小學、又成為需乳哺、不需粒食者。</verse>
				<verse number="13">夫凡共分乳哺者、乃赤子、不諳義之道。</verse>
				<verse number="14">惟粒食宜諸成人、由習貫而心喻練以別美惡者也。○</verse>
			</chapter>
			<chapter number="6">
				<verse number="1">故 基督 始端、我姑舍言之、惟成全是務、惟成全是務、勿復創基、若悔志脫諸死行、信乎上帝、</verse>
				<verse number="2">諸蘸濯按手、諸死之復起、永鞫、各教是也。</verse>
				<verse number="3">倘上帝許之我儕則行斯。</verse>
				<verse number="4">夫論及一時受光者、嘗乎天賚共分乎聖神、</verse>
				<verse number="5">且嘗上帝嘉言、及方來之世諸能、</verse>
				<verse number="6">若其傾陷、則不能使之更新悔志、以其復釘上帝子於十字架、而顯辱之。</verse>
				<verse number="7">蓋如土壤、雨屢潤之、百蔬生之、農夫利之、上帝祝之、</verse>
				<verse number="8">若其叢生荊棘蒺藜、則為罔驗、近乎被詛、終爇以火。○</verse>
				<verse number="9">愛友乎、我雖如是言、然深信爾諸事、尤愈、而有乎救也。</verse>
				<verse number="10">蓋上帝無不義、豈忘爾工、及爾向其名所彰之愛、以爾素役事眾聖、今亦役事焉。</verse>
				<verse number="11">我儕欲爾尚各彰斯殷勤、俾望充實至終、</verse>
				<verse number="12">致爾勿惰慢、乃凡由信由忍而嗣諸許者、爾其則效。○</verse>
				<verse number="13">蓋所指以誓者、莫有大於上帝、遂許 押拉函 時、指己而誓、</verse>
				<verse number="14">曰、我也將祝以祝嘏爾、將增以增益爾。</verse>
				<verse number="15">如是、 押拉函 既恆忍則獲所許。</verse>
				<verse number="16">蓋人之誓乃指其尤大者、凡有違言則誓而終決之。</verse>
				<verse number="17">於此上帝欲以其意之不易、更溢示諸得應許之嗣子、又以誓實之。</verse>
				<verse number="18">俾由二不易之事、上帝於之固不能謊、我儕既逃避而執所置於吾前之望、大有慰藉、</verse>
				<verse number="19">我有此望、猶魂之錨、通於幔內、鞏固不移、</verse>
				<verse number="20">耶穌 如前鋒、己為我入其內、永立為祭司長、依 麥基洗德 之班。○</verse>
			</chapter>
			<chapter number="7">
				<verse number="1">蓋此 麥基洗德 、 撒冷 王、至高上帝之祭司、昔遇 押拉函 、自殺諸王旋、而祝之、</verse>
				<verse number="2">押拉函 亦以凡所得十分之一贈之、初名譯即義之王、又為 撒冷 王、即和之王、</verse>
				<verse number="3">不有父、不有母、無譜系、無誕日、無沒期、乃似乎上帝子者、此常存祭司也。○</verse>
				<verse number="4">試思此人大何若、即先祖 押拉函 、且予之以所獲之極品十分一。</verse>
				<verse number="5">夫 利未 諸子受祭司職者、果奉命依律法取什一於民、即厥兄弟、雖彼亦出自 押拉函 身也、</verse>
				<verse number="6">乃非屬自彼系者、曾取 押拉函 什一、且祝有諸許者。</verse>
				<verse number="7">但小者受祝於大者、此莫有謂非也。</verse>
				<verse number="8">今夫取什一之諸人乃有死者、惟彼一人有證云其生矣。</verse>
				<verse number="9">推而言之、即取什一之 利未 、曾由 押拉函 而輸什一、</verse>
				<verse number="10">蓋 麥基洗德 遇其父時、 利未 仍在父身。○</verse>
				<verse number="11">夫民受律法在 利未 祭司職下、若由之而得成全、則胡庸別有祭司興、依 麥基洗德 班、不云依 亞倫 之班乎。</verse>
				<verse number="12">蓋祭司職既易、則律法之易也必然。</verse>
				<verse number="13">蓋以此言所指者共分他支派、從無有務於壇之人。</verse>
				<verse number="14">蓋我主自 猶大 出、明矣、其支派也 摩西 未嘗以祭司事言之。</verse>
				<verse number="15">且斯事又更溢其明者、若依 麥基洗德 狀有他祭司興、</verse>
				<verse number="16">非依肉質誡命之法而設、乃依無毀之生之能、</verse>
				<verse number="17">蓋有證之曰、爾永為祭司、依 麥基洗德 之班、</verse>
				<verse number="18">蓋前誡命、因其柔弱無益而廢、</verse>
				<verse number="19">以律法無所成全、遂引入尤愈之望、我儕所由而近乎上帝也。</verse>
				<verse number="20">且以其非無所誓而言、</verse>
				<verse number="21">蓋他祭司則無誓而立、惟斯則用誓、由諭之者云、主誓而不自悔、爾永為祭司、</verse>
				<verse number="22">依是則 耶穌 為尤愈之約之保。</verse>
				<verse number="23">且曾為祭司者、其數固多、因有死以阻其久存、</verse>
				<verse number="24">惟斯因有永存、故有祭司職之不可過也。</verse>
				<verse number="25">是故亦能盡救諸由之而近乎上帝者、以其常生為之代求也。○</verse>
				<verse number="26">蓋如是之祭司長宜乎我儕、聖也、無惡也、無玷也、遠乎罪人、造高於諸天、</verse>
				<verse number="27">不似諸祭司長日日須先為己罪、後為民罪獻祭、蓋一獻己而已足。</verse>
				<verse number="28">夫律法立諸荏弱之人為祭司長、惟律法後之誓言、則立子永為完全也。○</verse>
			</chapter>
			<chapter number="8">
				<verse number="1">我所言者、其首要也、即我儕有如是之祭司長、在於諸天坐大威之座右、</verse>
				<verse number="2">其為諸聖事、及主所設、非人設、之真幕之執事。</verse>
				<verse number="3">蓋凡祭司長、乃為獻禮物及祭祀而立、故彼亦必有所獻。</verse>
				<verse number="4">若其在地、則將不為祭司、以有依律法而獻禮物者、</verse>
				<verse number="5">彼眾所崇事、乃諸天物之迹與影耳、即如 摩西 將成幕之時、奉告、曰、謹依在山所示爾之模而造眾物。</verse>
				<verse number="6">今也、其得更善之職事、有如其為、已立在尤愈諸許尤愈之約、之中保。</verse>
				<verse number="7">夫若其一約無有缺、則將不為二者而求之所。</verse>
				<verse number="8">蓋指諸有缺曰、視、有日至、主言之矣、我將與 以色列 室及 猶大 室、立成新約、</verse>
				<verse number="9">非依我與其列祖所立之約、在執其手導之出 挨及 地之日也、蓋我斯約彼不恆居、我且不之顧、主言之矣。</verse>
				<verse number="10">乃我將與 以色列 室共立此約於斯日後、主言之矣、將以我律法賦其思、銘其心、我將于彼為上帝、彼將于我為民、</verse>
				<verse number="11">決不各教其邑民、各教其兄弟、曰、爾其知主、蓋自最小至最大皆將識我。</verse>
				<verse number="12">且我將庇免其不義端、其罪也決不記諸。</verse>
				<verse number="13">夫其有曰、新者、則以其前約為舊然事物衰舊變老者、近於蔑絕。○</verse>
			</chapter>
			<chapter number="9">
				<verse number="1">夫其前約亦有崇事之義端、及依斯世之聖殿。</verse>
				<verse number="2">蓋有備其一幕也、中有燈几、有案與陳設之餅、是之謂聖所。</verse>
				<verse number="3">二幔之後則有幕曰、諸聖之聖、</verse>
				<verse number="4">有金香壇、及周被金之約匱、內有藏嗎嗱金壺、 亞倫 萌芽杖、約之二碑、</verse>
				<verse number="5">其上有庇免所、榮華唭𡀔［口冰］覆翼之、今毋詳言諸。</verse>
				<verse number="6">夫如是、事物既備諸祭司常入其一幕、盡諸崇事、</verse>
				<verse number="7">惟其二幕也、則祭司長每年一次獨入、無不用血、為己及為民諸誤端獻之、</verse>
				<verse number="8">聖神以此、示其一幕尚立時、諸聖所之路未顯、</verse>
				<verse number="9">是為今時之譬、依此則謂所獻諸禮物祭祀不能使崇事者依良知而完全、</verse>
				<verse number="10">蓋以諸食飲殊蘸濯、僅為形肉之義端、乃令行以待振興之時耳。○</verse>
				<verse number="11">惟今 基督 已至、為方來諸善之祭司長、由幕之更大更全、非手造、即不屬今之創、</verse>
				<verse number="12">彼亦非由羊與子牛之血、乃由己血、入諸聖所、一而已足、獲永贖矣。</verse>
				<verse number="13">蓋若羊與牛之血、及牝犢之灰、灑諸俗者、聖之致形肉之潔、</verse>
				<verse number="14">況 基督 由永神獻己無瑕垢于上帝、其血將潔爾良知以脫諸死行、而致崇事維生之上帝哉。</verse>
				<verse number="15">是故其為新約之中保、以一死也贖前約下之過犯、俾蒙召者得乎永業之許。</verse>
				<verse number="16">夫設有遺令 必徵以囑者之死。</verse>
				<verse number="17">蓋既死則遺令堅矣、囑者尚生遺令何嘗有力乎。</verse>
				<verse number="18">是以前約亦非無血而肇立。</verse>
				<verse number="19">蓋 摩西 既依律法言諸誡命于民眾、則取子牛及羊之血、同水、與絳綿、牛膝草、以灑其書及民眾、</verse>
				<verse number="20">曰、此乃上帝所命以向爾之約之血。</verse>
				<verse number="21">且幕及諸執事之器、亦皆灑以血。</verse>
				<verse number="22">又依律法諸事物幾乎悉以血潔之、而不有流血無赦免也。○</verse>
				<verse number="23">夫在天諸物之模迹必須潔以此、惟在天諸物用祭尤愈於此。</verse>
				<verse number="24">蓋其 基督 所入諸聖所、非手造而為真者之模表、乃入於天、今為我而見於上帝前。</verse>
				<verse number="25">亦非屢以獻己如祭司長、以他者之血、歲一入諸聖所、</verse>
				<verse number="26">蓋如是、自創世以來必屢受苦也、惟今、於諸世之盡、一被顯、由己獻祭以去罪。</verse>
				<verse number="27">且似為人備定一死、而後有鞫者、而後有鞫者、</verse>
				<verse number="28">如是 基督 既一見獻、以負眾多之罪、亦將外乎罪而再見于候之者、以致濟救。○</verse>
			</chapter>
			<chapter number="10">
				<verse number="1">蓋律法第有方來諸善之影、而非其物之真像、永不能以歷年所常獻、相同之祭、使近之者完全。</verse>
				<verse number="2">若能、豈不、因崇事者一潔、復無有罪之良知、而停止耶。</verse>
				<verse number="3">然在此諸祭歷年憶罪耳。</verse>
				<verse number="4">蓋牛羊之血除罪不能也。</verse>
				<verse number="5">是故其來入世、則曰、祭祀獻禮、爾不願、然爾為我以身備、</verse>
				<verse number="6">燔祭罪祭爾不悅、</verse>
				<verse number="7">我曰、視哉、我來止、載諸典册言及我、上帝、我來行爾旨。</verse>
				<verse number="8">上既言祭祀、獻禮燔祭、罪祭、爾不願亦不悅之、是依律法而獻者。</verse>
				<verse number="9">則曰、視哉、我來行爾旨。乃除其先、俾立其後也。</verse>
				<verse number="10">於此旨也我儕由 耶穌   基督 身之一獻而得聖。</verse>
				<verse number="11">且凡祭司、固日立以奉事而屢獻同祭、永不能去罪也、</verse>
				<verse number="12">惟彼既為罪獻一祭、以致於永、則坐上帝之右、</verse>
				<verse number="13">以後待諸敵置為其足凳。</verse>
				<verse number="14">蓋以一獻而致永完全諸蒙聖者也。</verse>
				<verse number="15">且聖神亦為證于我儕、蓋曰、</verse>
				<verse number="16">我將與彼立此約、於斯日後、主言之矣、我將以我律法賦其心、銘其思、</verse>
				<verse number="17">其罪、其不法端、決無記諸。</verse>
				<verse number="18">夫既赦之、不復為罪獻祭矣。○</verse>
				<verse number="19">兄弟乎、是故我儕於 耶穌 之血、既得侃然入諸聖所、</verse>
				<verse number="20">行其為我肇創新且生之路、由幔即其形肉也、</verse>
				<verse number="21">又有大祭司、督上帝室、</verse>
				<verse number="22">則尚其以真心於信之充實、心灑去良知之不善、身洗以清水而近就、</verse>
				<verse number="23">堅守希望之稱認不移、蓋許之者誠信也、</verse>
				<verse number="24">又吾儕仁愛美行、其彼此諦思、致激勵於仁愛美行、</verse>
				<verse number="25">勿遺會聚、如數人所貫、惟相勸勉、爾見乃日伊邇、益其如是。○</verse>
				<verse number="26">蓋我儕既受真理之真知、若後甘心犯罪、則無復有為罪之祭、</verse>
				<verse number="27">乃畏懼恃鞫、及火烈、將吞敵者。</verse>
				<verse number="28">有拒 摩西 律法者、二三人為證、則死之不憐、</verse>
				<verse number="29">況蹂躪上帝子、以聖己之約血為俗物、狎侮恩寵之神、爾意其人受刑、堪如何重哉。</verse>
				<verse number="30">蓋我儕識有云、伸冤在我、我將報之、又曰、主將鞫其民。</verse>
				<verse number="31">陷於維生之上帝手、可懼乎哉。○</verse>
				<verse number="32">爾惟憶曩日、爾得光後、所忍苦難之大戰爭、</verse>
				<verse number="33">或已受詬誶患難、眾觀為戲劇、或共與人受如是者。</verse>
				<verse number="34">蓋爾曾與在縲絏者共情、又爾業被奪、爾嘉容之、自知有尤愈恆存之業也。</verse>
				<verse number="35">故勿棄爾之侃然、大有賞報者。</verse>
				<verse number="36">蓋爾須強忍、俾爾既行上帝旨、後受所許。</verse>
				<verse number="37">曰蓋尚有須臾、則來者將至、彼將不稽遲。</verse>
				<verse number="38">惟我之義者、自乎信將生、倘其縮退也、我魂不悅之。</verse>
				<verse number="39">然我儕非縮退致淪亡者、乃有信以致獲魂者也。○</verse>
			</chapter>
			<chapter number="11">
				<verse number="1">夫信即所望事之底、未見事之決。</verse>
				<verse number="2">蓋於是而諸長老得有證。</verse>
				<verse number="3">吾以信、而明諸世乃以上帝一言而備成、是所見者非自諸顯見者而成。</verse>
				<verse number="4">以信而 亞伯 獻祭于上帝、較 該隱 尤貴、由是有證之為義、上帝論其禮物而證焉、且由此信、雖死亦尚言矣。</verse>
				<verse number="5">以信而 以諾 被徙令不見死、人不復遇焉、因上帝徙之。蓋未徙之先有證之為得悅於上帝。</verse>
				<verse number="6">夫外乎信而得悅、在所不能也、蓋就上帝者必信其有、又信其賞賚諸索求之者也。</verse>
				<verse number="7">以信而 挪亞 既得示以未見之事、遂寅畏而備方舟、以救其室、由此而定世之非、又得嗣依信之義也。</verse>
				<verse number="8">以信而 押拉函 蒙召時承順、出以至將受為業之地、遂出不自知所往。</verse>
				<verse number="9">以信而為旅於應許之地、若在非己業、與 以塞   雅佮 、同為此許之嗣者、居於幕、</verse>
				<verse number="10">蓋候有基之邑、經營建造之者上帝也。</verse>
				<verse number="11">以信而 撒拉 既過時、己亦受乎能而懷妊、蓋以許者為誠信也。</verse>
				<verse number="12">故自一人、亦在死者、生育有如天星之眾、如海濱沙之無數。○</verse>
				<verse number="13">此皆依信而死去、未嘗得所許、然遙見而安迎之、自認在地為賓旅寄客。</verse>
				<verse number="14">蓋如是言者顯明其求乎為己之地也。</verse>
				<verse number="15">夫若念所出之地、則有歸之時。</verse>
				<verse number="16">惟今所慕為尤愈、即在天者、故上帝稱為彼之上帝、不以為恥、蓋已為之備邑。○</verse>
				<verse number="17">以信而 押拉函 、見試時、獻 以塞 、夫獻其獨子者、乃已承接諸許者也、</verse>
				<verse number="18">即有語之曰、在 以塞 者、將稱爾裔、</verse>
				<verse number="19">而彼意謂上帝自諸死者亦能起、故於譬亦反受之也。</verse>
				<verse number="20">以信而 以塞 、論方來事、以祝 雅佮   以掃 。</verse>
				<verse number="21">以信而 雅佮 臨死時、祝 約燮 二子、倚杖端而拜。</verse>
				<verse number="22">以信而 約燮 臨終、言及 以色列 眾子之將出、又命為其骸骨。</verse>
				<verse number="23">以信而 摩西 生時、其父母、因見孺子秀、匿之三月、亦不懼王命。</verse>
				<verse number="24">以信而 摩西 既長、非稱為 法老 女之子、</verse>
				<verse number="25">寧簡與上帝民受艱辛、不暫享罪諸樂、</verse>
				<verse number="26">自謂 基督 之詬、較 挨及 諸藏為大富、蓋顧其賞報也。</verse>
				<verse number="27">以信而離 挨及 、不懼王恚、蓋堅忍、如見莫有見者。</verse>
				<verse number="28">以信而造踰越節及灑血禮、免勦滅長子者、近夫厥眾。</verse>
				<verse number="29">以信而眾涉紅海、如由陸地、 挨及 人試行之而沈溺。</verse>
				<verse number="30">以信而周巡 耶利哥 城、歷七日、乃傾圯焉。</verse>
				<verse number="31">以信而妓 拉合 以平和接偵、故不與不順者偕亡。</verse>
				<verse number="32">我將更云何耶、將言 其田 、 巴勒 、 參孫 、 耶弗他 、及 大衛 、 三母耳 、諸先知、則時不足矣。</verse>
				<verse number="33">其人由信而服國、行義、獲許、拑獅口、</verse>
				<verse number="34">滅火勢、避鋒刃、自弱而彌能、於戰而勇力、破異人陳。</verse>
				<verse number="35">有婦得其死者復起、有人被酷刑不受贖、俾得尤愈復起。</verse>
				<verse number="36">又有被試以戲玩、鞭撲、以縲絏、囹圄、</verse>
				<verse number="37">有石擊、鋸解、歷試、死於鋒刃、衣綿羊山羊之皮、而周遊、</verse>
				<verse number="38">為世所不堪有者、而困乏、患難、受艱辛、流離於荒野、或山、或洞、或地穴。</verse>
				<verse number="39">此皆已由其信而得證、未受所許、</verse>
				<verse number="40">蓋上帝為我儕故、預備尤愈之事、致彼不有我則不完全。○</verse>
			</chapter>
			<chapter number="12">
				<verse number="1">證者如是大雲集圍我、故我儕其亦脫諸累、與遶縈之罪、由忍而趨我前所置之程、</verse>
				<verse number="2">瞻夫信之經始成終者 耶穌 、彼為其前所置之樂、忍夫十字架、輕夫恥辱、竟坐上帝之座之右。</verse>
				<verse number="3">試思彼、既忍罪人出如是逆之之言、免爾倦而魂致餒。</verse>
				<verse number="4">爾與罪相爭未嘗扞禦致血、</verse>
				<verse number="5">爾豈忘以理語爾若子之勸、吾子乎、主之懲、勿輕視、被其責、勿致餒、</verse>
				<verse number="6">蓋主所愛者懲之、凡納子者鞭之。</verse>
				<verse number="7">爾其忍慰以致懲、上帝待爾若子矣、蓋何有子為父不懲者乎。</verse>
				<verse number="8">惟爾若不有懲、而眾共分之、則為妓生也、非子也。</verse>
				<verse number="9">且我儕曾有吾形肉之父懲我、而我敬之、況諸神之父、不更多順服之以得生乎。</verse>
				<verse number="10">蓋彼固暫時依己意而懲、惟此則為益、以致得與於其聖。</verse>
				<verse number="11">夫凡懲也在今似非樂乃憂、然在後則結義之和平果、於凡由懲而練者也。</verse>
				<verse number="12">是故手垂膝癱爾其舉之、</verse>
				<verse number="13">直爾足徑、使跛者亦不偏移、寧轉得醫焉。○</verse>
				<verse number="14">與眾人趨和平、亦趨成聖、無此者烏有見主。</verse>
				<verse number="15">爾其特顧、恐或有絕乎上帝之恩、恐有苦根萌而擾爾、由是眾多玷污、</verse>
				<verse number="16">恐有淫亂、或輕侮者如 以掃 為一哺啜售長子業。</verse>
				<verse number="17">爾知其後、願嗣祝嘏、亦見棄、雖以涕泣勤求、亦不遇悔志之處也。○</verse>
				<verse number="18">蓋爾所至者非手捫、火爇、之山、與靉靆、幽冥、暴風、</verse>
				<verse number="19">號角之響、宣言之聲、聞者辭免復以語之之言、</verse>
				<verse number="20">以不忍所戒、云、即若獸近山將石擊之。</verse>
				<verse number="21">所見又可懼甚、 摩西 曰、我大懼戰慄、</verse>
				<verse number="22">然爾所至者 郇 山、維生之上帝邑、在天之 耶路撒冷 、使者萬數、</verse>
				<verse number="23">齊集諸長子錄於天者之會、鞫眾之上帝、義人成全之神、</verse>
				<verse number="24">新約之中保 耶穌 、其灑血所言者較 亞伯 為尤愈也。</verse>
				<verse number="25">爾其慎之哉、言者勿辭之。蓋在地而示者、有辭之、既不得逭、況我若違自天而示者乎。</verse>
				<verse number="26">當時其聲震地、惟今曾許曰、尚有一次、我不獨使地震、亦將使天也。</verse>
				<verse number="27">尚有一次者、乃指被震諸物之遷徙、猶受造之物、俾凡不震者恆存。</verse>
				<verse number="28">是以我儕、受不震之國、尚其有恩、即所由而具寅與畏、崇事見悅乎上帝。</verse>
				<verse number="29">蓋我儕之上帝焚毀之火也。○</verse>
			</chapter>
			<chapter number="13">
				<verse number="1">兄弟相好其恆存。</verse>
				<verse number="2">勿忘好諸遠人、蓋由是、曾有不知而接使者。</verse>
				<verse number="3">記念諸囚者、如己與同囚、記念受艱者、如己亦在身。</verse>
				<verse number="4">婚姻凡事是貴、牀笫無玷、蓋苟合行淫者、上帝將鞫之。</verse>
				<verse number="5">品格勿好利、以己所有為足、蓋彼自謂、我決無棄爾、決無遺爾。</verse>
				<verse number="6">如是我儕毅然言曰、主我助也、我將無懼、人其如我何。○</verse>
				<verse number="7">素率爾、言上帝道于爾者其憶之。追思其行於世之至終、而效其信。</verse>
				<verse number="8">耶穌   基督 昨日今日同一也、爰及世世。</verse>
				<verse number="9">勿為教之殊科、異端、所乖離、蓋心以恩而堅為美、以諸食則非、素行於是者無所益。</verse>
				<verse number="10">我儕有壇、崇事乎幕者、無權以食諸。</verse>
				<verse number="11">蓋祭司長、攜諸牲之血、為罪而入諸聖所、其體則焚於營外。</verse>
				<verse number="12">故 耶穌 亦在邑門外受害、俾由己血而聖夫民也。</verse>
				<verse number="13">是以我儕尚其出乎營外就之、受厥詬也。</verse>
				<verse number="14">蓋在此我無恆邑、乃尋方來者。</verse>
				<verse number="15">且常由彼而獻於上帝以讚美之祭、即我儕稱認其名、諸唇之果也</verse>
				<verse number="16">惟行善而相施與勿忘、蓋如此之祭、上帝所喜悅也。</verse>
				<verse number="17">爾其聽而服諸率爾者、蓋彼為爾魂儆醒、如將自陳者、俾為之以樂、不以憂、蓋此無益於爾也。○</verse>
				<verse number="18">爾其為我儕祈禱、蓋我自信有良知之美、願凡事為美、而行焉。</verse>
				<verse number="19">我勸爾尤溢行此、使我尤速復至爾。○</verse>
				<verse number="20">夫和平之上帝、即自諸死而復引、於永約之血、羣羊之大牧、吾主 耶穌 者、</verse>
				<verse number="21">其成全爾於諸善、致行其旨、在我儕行事、蒙喜悅於其前、由 耶穌   基督 、尚歸榮之、世世靡暨。誠然。○</verse>
				<verse number="22">兄弟乎、我乃勸爾容我勸勉之言、蓋我以短書達爾。</verse>
				<verse number="23">吾兄弟 底摩太 見釋、爾其知之、若其速至、我將偕之見爾。</verse>
				<verse number="24">問安諸率爾者及眾聖。在 以大利 之眾問爾安。恩偕爾曹。誠然。○</verse>
			</chapter>
		</book>
		<book number="59">
			<chapter number="1">
				<verse number="1">上帝及主 耶穌   基督 僕 雅佮 請十二支派之散處者安。○</verse>
				<verse number="2">我兄弟乎、爾陷殊試、其悉以為樂、</verse>
				<verse number="3">知爾信之經驗乃致慰。</verse>
				<verse number="4">惟忍也、俾之有成工。使爾為成為全無所缺焉。○</verse>
				<verse number="5">爾中有缺於智者、其求純然予眾不詬之上帝、則予之也。</verse>
				<verse number="6">但其於信毋疑而求、蓋疑者譬之海浪風吹盪樣。</verse>
				<verse number="7">是人毋以為將有受乎主、</verse>
				<verse number="8">魂貳之人、諸路不定。○</verse>
				<verse number="9">卑賤兄弟、誇則以其高、</verse>
				<verse number="10">富者、則以其卑、因如草花其將逝去。</verse>
				<verse number="11">蓋日出暑炎、枯其草而花謝、景秀遂亡、富者於厥行徑、將衰亦如是。○</verse>
				<verse number="12">有忍受試者、其人福矣、蓋既經驗、將得生之冠、主所許諸愛之者。</verse>
				<verse number="13">見試者勿謂、我自上帝見試、蓋上帝非諸惡所試、己亦無以試人。</verse>
				<verse number="14">惟各人見試、為己慾所誘而惑也。</verse>
				<verse number="15">慾既孕則生罪、罪既盛則產死。</verse>
				<verse number="16">我愛之兄弟乎、勿迷誤。</verse>
				<verse number="17">凡善施全賚本乎上也、自諸光之父而降、在彼無易差、無旋影。</verse>
				<verse number="18">彼自欲之、而嘗以真理之道生我儕、致我猶其所造之初果焉。○</verse>
				<verse number="19">我愛之兄弟、其知此。惟各人其速聽、徐言、徐怒、</verse>
				<verse number="20">蓋人之怒、不行上帝之義。</verse>
				<verse number="21">故既脫諸穢及惡之溢、爾其溫柔以受內種之道、能救爾魂者。</verse>
				<verse number="22">惟爾為行道者、非第聞之、而自欺也。</verse>
				<verse number="23">蓋聞道、而非行者、譬人諦思己面於鏡、</verse>
				<verse number="24">蓋諦思己而往、厥形容何若、遂亡之矣。</verse>
				<verse number="25">惟察乎自由之成法、而恆在茲、非聞而忘、乃工之作也、是人將於其所作有福。</verse>
				<verse number="26">若人自以為虔敬、而不鉗其舌、乃迷厥心、此人之虔禮為虛</verse>
				<verse number="27">虔禮之潔清無垢於上帝於父前者、即眷顧孤寡於其患難、自守毋被玷乎世也。○</verse>
			</chapter>
			<chapter number="2">
				<verse number="1">我兄弟乎、爾具吾主、 耶穌   基督 榮者之信、勿在貌取人。</verse>
				<verse number="2">如有人、以金環華服、入爾之會、亦有貧人垢衣並入、</verse>
				<verse number="3">爾且顧衣華服者、曰、坐此美佔、語貧人、曰、立於彼、或坐我足凳之下、</verse>
				<verse number="4">豈非內自區別、以惡念擬乎。</verse>
				<verse number="5">我愛之兄弟乎、聽之哉、上帝豈不選世之貧者、於信為富、得嗣其所許諸愛己者之國乎。</verse>
				<verse number="6">爾乃辱貧人也。富者非挾制爾、己曳爾至鞫所乎。</verse>
				<verse number="7">非謗讟爾被稱之美名乎。</verse>
				<verse number="8">然依經所載、愛鄰如己、此法之王者、爾若盡之、則為美矣、</verse>
				<verse number="9">乃若貌取人、則爾犯罪、為律法所質責、如過犯者。</verse>
				<verse number="10">蓋凡守全法、而蹶於一、是干眾法也。</verse>
				<verse number="11">夫曰、勿淫者、亦日、勿殺。是爾、若不淫、乃殺、則為律法之過犯者。</verse>
				<verse number="12">顧爾曹其言、其行、如將由夫自由之法見鞫者也。</verse>
				<verse number="13">蓋未用恤者、無恤之鞫待之、恤也者誇以待鞫。○</verse>
				<verse number="14">我兄弟乎、人自言有信、惟無行、何益哉、斯信能救之乎。</verse>
				<verse number="15">或兄弟、或姊妹、裸裎乏於日食、</verse>
				<verse number="16">爾中有語之、曰、和然而往、爾其溫飽、竟不予以身所需、何益哉。</verse>
				<verse number="17">如是、信也、不有行、則自為死。</verse>
				<verse number="18">將或云、爾有信、我有行、爾行外之信、其示于我、則將以我之行而示信于爾。</verse>
				<verse number="19">爾信上帝惟一、斯美矣、諸鬼亦信而竦震。</verse>
				<verse number="20">虛誕之人乎、外乎行、則信等閒、願知之乎。</verse>
				<verse number="21">我祖 押拉函 、豈非自行見義、以子 以塞 獻於壇乎。</verse>
				<verse number="22">爾視乎此、有信與彼之行共行、而信自行也成全、</verse>
				<verse number="23">則盈滿經所云、 押拉函 信上帝、遂以此為義而歸之、稱為上帝友。</verse>
				<verse number="24">爾曹則見、人自行而見義、不第自信也。</verse>
				<verse number="25">如是、妓 拉合 、納使者、由他路出之、豈不亦自行而見義乎。</verse>
				<verse number="26">夫如身外乎神則死、信外乎行也死亦然。○</verse>
			</chapter>
			<chapter number="3">
				<verse number="1">我兄弟、勿多為師、識我儕將受鞫尤大。</verse>
				<verse number="2">蓋我皆於多事蹶、不蹶於言者、是為完人、亦能勒乎全身。</verse>
				<verse number="3">吾人以馬勒置其口、使之聽我、亦轉其全身。</verse>
				<verse number="4">又視乎諸舟、雖如此之大、亦為猛風所盪、而得以微舵運轉、隨令者迫注所欲。</verse>
				<verse number="5">如是、舌亦體之小者、而夸大事。視乎火若干、然林若干哉。</verse>
				<verse number="6">舌乃火、在吾百體中、為不義之大塊、全身為其所玷、化鈞為其所爇、其爇本 釁暗谷 也。</verse>
				<verse number="7">蓋凡禽獸、昆蟲、鱗介、之性、皆受制且曾受制於人性、</verse>
				<verse number="8">惟舌也無人能制之、不息之惡、滿於死毒。</verse>
				<verse number="9">我儕以之祝主即父也、又以之詛諸依上帝狀而造之人。</verse>
				<verse number="10">祝與詛均自一口出。我兄弟乎、此非所宜也。</verse>
				<verse number="11">源泉自一穴共出甘苦乎。</verse>
				<verse number="12">我兄弟乎。無花果樹能生橄欖、或葡萄樹生無花果耶、鹹而出淡水亦不能也。○</verse>
				<verse number="13">爾中孰為智為睿乎、尚其自美行、以智慧之溫柔、而著其工也。</verse>
				<verse number="14">爾若心懷荼苦之憤嫉、朋黨、則勿誇勿謊以逆真理。</verse>
				<verse number="15">此智也非自上降、乃屬地、依魂、類鬼也。</verse>
				<verse number="16">蓋憤嫉朋黨所在、則有混亂及一切惡端。</verse>
				<verse number="17">惟自上之智、其先廉潔、次和平、溫良、易勸、滿以矜恤、及善果、無貳、無偽。</verse>
				<verse number="18">且義之果也、在於和、為致和者而種也。○</verse>
			</chapter>
			<chapter number="4">
				<verse number="1">爾中諸戰諸競奚自哉、非即自爾佚樂從而戰於爾百體中乎。</verse>
				<verse number="2">爾慾而無有、爾殺戮、憤嫉、而不能獲、爾競、爾戰、爾無有、因不之求。</verse>
				<verse number="3">爾求而不得、因病夫求俾用於爾佚樂耳。</verse>
				<verse number="4">眾淫婦哉、豈不識與世為友、與上帝為敵乎。是故、凡欲為世之友者、自樹上帝敵也。</verse>
				<verse number="5">抑爾意經徒然曰、其戀慕、所使以居我之神、致娼嫉乎。</verse>
				<verse number="6">然其予以尤大之恩。故曰、上帝拒驕傲者、予恩于謙卑者。</verse>
				<verse number="7">是以爾其承服於上帝、惟禦魔則將逃爾。</verse>
				<verse number="8">近上帝則將近爾。爾犯罪者潔手、爾魂貳者清心。</verse>
				<verse number="9">爾其自苦、哀而哭、爾之笑易以哀、爾之樂易以愁。</verse>
				<verse number="10">自卑於主前、則將升爾。○</verse>
				<verse number="11">兄弟乎、勿相謗。謗兄弟擬兄弟者、即謗律法擬律法也。爾若擬律法則非行法者乃為擬主。</verse>
				<verse number="12">立法擬主惟一、能救能滅者也、惟爾擬鄰者誰乎。○</verse>
				<verse number="13">噫、凡爾云、今日或明日、將往某邑、寓彼一年貿易獲利者、</verse>
				<verse number="14">獨不知明日將有何事也。爾之生伊何、蓋爾即雲霧、出見頃刻、後則蔑去。</verse>
				<verse number="15">夫爾寧言曰、若主願、則我儕且生且行或此或彼。</verse>
				<verse number="16">但今爾於諸驕矜之事而誇、凡如此之誇惡也。</verse>
				<verse number="17">是以有人識行美而不行、則為其罪也。○</verse>
			</chapter>
			<chapter number="5">
				<verse number="1">噫、爾富者、其哭而號也、緣爾諸苦、方臨爾者。</verse>
				<verse number="2">爾財既敗、爾衣傷蠹、</verse>
				<verse number="3">爾金銀被黯、其黯為證于爾、將若火蝕爾肉、爾已積藏在諸末日。</verse>
				<verse number="4">視哉、穫爾田之工值、爾虧人不給之、籲呼、且穫者諸呼聲達萬群之主之耳矣。</verse>
				<verse number="5">爾曾處地宴樂奢恣、養爾心於屠宰之曰。</verse>
				<verse number="6">爾曾罪義者而殺之、彼不拒爾。○</verse>
				<verse number="7">兄弟乎、是故爾其恆忍、待主之在。視彼農夫、候地之寶產、恆忍待之、及受秋霖春雨。</verse>
				<verse number="8">爾亦恆忍、堅定爾心、蓋主之在伊邇。○</verse>
				<verse number="9">兄弟乎、勿彼此怨歎、恐爾見擬、視、擬主立門前矣。</verse>
				<verse number="10">兄弟其取諸先知、於主名而言者、為受患恆慰之模範。</verse>
				<verse number="11">夫能忍者、我儕謂有福、爾曾聞 約百 之忍、又觀主之終、即主多懷腹心憐憫也。○</verse>
				<verse number="12">惟我兄弟、其首要勿誓、勿指天、或地、或他物而誓、顧爾之是為是、否為否耳、俾勿陷於鞫下。○</verse>
				<verse number="13">爾中有受患、則祈禱。有心安則歌頌</verse>
				<verse number="14">爾中有病憊、則召會之長老、於主名、以膏膏之、近之祈禱、</verse>
				<verse number="15">且有信之祈禱將救病者、主將起之、或有罪將赦之。</verse>
				<verse number="16">故爾曹彼此、相認其罪、相代祈禱、俾得醫焉。義人之祈求於其作多力也。</verse>
				<verse number="17">伊利雅 為人、與我儕同情、切禱不雨、遂不雨乎地歷三年有六月。</verse>
				<verse number="18">再禱而天予以雨、地出其產。○</verse>
				<verse number="19">兄弟乎、爾中有迷離真理、若使之轉移者、</verse>
				<verse number="20">爾其知、使罪人自迷路歸、將救其魂免死、且蓋罪眾多也。○</verse>
			</chapter>
		</book>
		<book number="60">
			<chapter number="1">
				<verse number="1">耶穌   基督 使徒 彼得 、書達諸蒙選者、散處 本都 、 加拉太 、 加巴多家 、 亞西亞 、 比推尼 之寄旅、</verse>
				<verse number="2">依上帝父之預知在神之成聖以致 耶穌   基督 之承順及血灑焉。恩與和其增加諸爾。○</verse>
				<verse number="3">祝頌吾主 耶穌   基督 之父上帝、依其大恤、由 耶穌   基督 自諸死之復起、而重生我、以致有生之望、</verse>
				<verse number="4">致嗣夫無壞、無玷、無衰、之業守諸天以待爾、</verse>
				<verse number="5">即凡由信而於上帝之能守護、以致末期備啟之救者也。</verse>
				<verse number="6">爾於是嘗歡甚、雖今或不免歷殊試而暫憂、</verse>
				<verse number="7">使爾信之驗、較銷滅之金雖驗由火者、為尤寶、得致頌美、榮光、尊貴、於 耶穌   基督 之啟、</verse>
				<verse number="8">彼也爾所未見而愛之、彼也、雖今不見、爾亦信之、以不勝言、全榮之樂、而歡甚、</verse>
				<verse number="9">受爾信之終、即魂之救。</verse>
				<verse number="10">是救也、諸先知、預言將畀爾之恩者、勤尋且察、</verse>
				<verse number="11">乃考在己之 基督 神、所指何時、或何如時、而預證 基督 諸苦、及其後諸榮。</verse>
				<verse number="12">彼且得啟示云、非為己、乃為爾曹、役諸事、即今已布告于爾、由眾、在所遣自天之聖神、而宣福音于爾者、此事也諸使欲俯察之。○</verse>
				<verse number="13">故束爾思之腰、中節、而純一、希望恩之將賚爾、於 耶穌   基督 之啟。</verse>
				<verse number="14">如承順之諸子、態勿同乎爾素無知時之慾。</verse>
				<verse number="15">乃依乎召爾者之聖、爾其亦聖於一切所行、</verse>
				<verse number="16">蓋經載云、爾將為聖、因我聖也。</verse>
				<verse number="17">爾若籲呼不視貌而依各人之工以鞫者為父、則寄生世時畏懼、</verse>
				<verse number="18">識爾見贖脫爾之妄行、傳自爾祖者、非以有壞者若銀若金、</verse>
				<verse number="19">乃以寶血、若無疵無玷之羔、即 基督 之血也、</verse>
				<verse number="20">彼自創世之先、固為所預知者、乃在諸時之末、為爾曹而顯著、</verse>
				<verse number="21">由彼爾信乎上帝、即自諸死起之、而予之榮者、致爾信爾望在於上帝也。</verse>
				<verse number="22">既爾潔魂、在真理之承順、致好兄弟無偽、尚其自心切切相愛、</verse>
				<verse number="23">顧爾既重生、非自有壞、乃無壞之種、由上帝之道、維生維存也。</verse>
				<verse number="24">蓋凡肉如草、凡厥榮如草之花、草枯花謝、</verse>
				<verse number="25">惟主之言永存。福音宣諸爾者、即斯言也。○</verse>
			</chapter>
			<chapter number="2">
				<verse number="1">故脫諸暴很、詭譎、偽善、媚嫉、毀謗、</verse>
				<verse number="2">如孩初生者戀道之真乳、使爾於之漸長以致救、</verse>
				<verse number="3">若爾既嘗而知主之惠為然。</verse>
				<verse number="4">主也者維生之石、人則棄之、乃上帝所選而寶、爾眾就之、</verse>
				<verse number="5">亦如諸生石造建為神品之室、為祭司聖班、獻神品之祀、由 耶穌   基督 而嘉納於上帝也。</verse>
				<verse number="6">蓋經載曰、視、我以屋隅首石、置於 郇 、所選而寶、信之者將不起羞。</verse>
				<verse number="7">故其寶也、在乎爾信者、惟向諸不信者、則石為工師所棄成屋隅首石、</verse>
				<verse number="8">又躓人之石、礙人之磐、夫彼不順者蹶於道、蓋亦定至此也。</verse>
				<verse number="9">爾乃推選之族、王之祭司、惟聖之邦、特購之民、使表彰召爾出暗入其妙光者之諸德、</verse>
				<verse number="10">素非為民、今上帝民、素未蒙恤、今已蒙恤。○</verse>
				<verse number="11">愛友乎、我勸爾若寄旅賓客戒形肉諸慾、戰而攻乎魂者也。</verse>
				<verse number="12">爾在列邦、惟美是為、使諸毀爾如惡行者、因見爾美行、反榮上帝、於眷顧之曰。○</verse>
				<verse number="13">為主故、爾其服世人諸設制、或王在上、</verse>
				<verse number="14">或由王所遣、在惡行者伸冤、在善行者稱褒之方伯。</verse>
				<verse number="15">蓋上帝旨如是、使爾、以善行、而緘愚人之無知、</verse>
				<verse number="16">如自由、而非以自由為惡之蓋、乃如上帝之僕也。</verse>
				<verse number="17">眾人是貴、兄弟是愛、上帝是畏、君王是尊。○</verse>
				<verse number="18">為家僕者、無不懼而服爾諸主、不第于善良者、亦于邪曲者然。</verse>
				<verse number="19">蓋人受枉、若向上帝、為良知之故、而殷憂、此則恩也。</verse>
				<verse number="20">爾若犯罪、見撻、而忍受之、何譽之有、惟爾行善、若遇苦而忍受之、則向上帝為恩矣。</verse>
				<verse number="21">蓋爾見召以致此、因 基督 亦為爾受苦、遺法于爾、使繼其武。</verse>
				<verse number="22">彼無為罪、口無詭譎、</verse>
				<verse number="23">見詬不反、受苦不校、乃託乎依義而鞫者、</verse>
				<verse number="24">且己負我罪於其身在木上、使我、既向罪而死、得向義而生。以彼於瘀傷而爾得醫。</verse>
				<verse number="25">蓋爾嘗似羊而迷失、今歸爾魂之司牧監督。○</verse>
			</chapter>
			<chapter number="3">
				<verse number="1">惟婦乎、其亦服己夫、使有夫不順道、由婦行容、雖不以道、亦獲之、</verse>
				<verse number="2">蓋觀爾懷懼貞行焉。</verse>
				<verse number="3">其所尚者勿在外飾、辮髮、佩金、衣衣、</verse>
				<verse number="4">乃在心之隱人、無可壞者、溫柔、恬靜之神也、其在上帝前為貴甚。</verse>
				<verse number="5">蓋昔聖女、上帝是望、亦以此自飾、維服己夫、</verse>
				<verse number="6">如 撒拉 順 押拉函 、稱之為主、爾若行善、無驚以懼、則為彼之女。○</verse>
				<verse number="7">惟夫乎、其亦依所知而同居、尊婦如器之弱、如亦同嗣乎維生之恩也、致爾祈禱無所阻。○</verse>
				<verse number="8">要之、爾曹志僉同、同情、親好、腹憐、志謙。</verse>
				<verse number="9">勿以惡報惡、詬報詬、反為祝嘏、以爾見召、俾得嗣祝嘏也。</verse>
				<verse number="10">蓋凡願愛生、期日樂、須捫厥舌勿言惡、且緘厥唇勿詭譎、</verse>
				<verse number="11">避惡為善趨和切、</verse>
				<verse number="12">主目顧義人、耳聽其祈、主面無不注、鑒諸作非。</verse>
				<verse number="13">爾若為善憤烈、誰將困爾。</verse>
				<verse number="14">設也因義受苦、亦爾福矣。勿懼人懼、亦勿動擾、</verse>
				<verse number="15">心中惟 基督 主是聖。凡有求爾衷之望之故、爾其常備以溫柔、畏懼、而自訴、</verse>
				<verse number="16">有良知之善、及受毀言、使讒爾在 基督 之善行者、起羞。</verse>
				<verse number="17">若上帝旨願之、則爾行善而受苦、較行惡而受苦、為尤愈矣。</verse>
				<verse number="18">蓋 基督 亦為諸罪一受苦、義者為不義、俾得導我儕歸上帝。以形肉則受死、以神則見蘇、</verse>
				<verse number="19">且於神而往宣諸獄中之神、</verse>
				<verse number="20">即素違逆者、當上帝恆忍以待、於 那亞 諸日、備方舟之時、而入之者少、即由水得救者八魂耳、</verse>
				<verse number="21">於模之對、水也今亦救爾、即蘸也、非形肉之去垢、乃良知惟善之問端向上帝、由 耶穌   基督 之復起也、</verse>
				<verse number="22">彼已往夫天、在上帝右、諸使、與權、與能者服之。○</verse>
			</chapter>
			<chapter number="4">
				<verse number="1">夫然、 基督 既以形肉受苦、則爾其亦以同念自衛、蓋既以形肉受苦者、輟于罪、</verse>
				<verse number="2">致爾、此後、在形肉而生時、不依人諸慾、乃依上帝之旨。</verse>
				<verse number="3">蓋前行者、已往之時足矣、作列邦之旨、而行於邪侈、嗜慾、沈湎、蕩檢、交飲、及諸違規之事偶像。</verse>
				<verse number="4">若是亂為踰閑、彼亦異爾不同趨、而遂謗讀、</verse>
				<verse number="5">若輩將自陳於備鞫諸生諸死者。</verse>
				<verse number="6">蓋福音亦已宣于死者、無非使彼、依人以形肉被鞫、依上帝以神而生。○</verse>
				<verse number="7">夫萬事之終伊邇、故爾其志正、中節致禱、</verse>
				<verse number="8">首要、爾曹彼此仁愛切切、以仁愛蓋罪眾多。</verse>
				<verse number="9">互相懷柔、勿囁議、</verse>
				<verse number="10">各依所受之恩賜、彼此役事、猶上帝殊恩之美司。</verse>
				<verse number="11">有言者、依上帝諸詔、有役事者依上帝給力、俾得凡事以榮上帝、由 耶穌   基督 、彼也有諸榮有諸勢、世世靡暨。誠然。○</verse>
				<verse number="12">愛友乎、勿異爾中之火煉、所以試爾者、若遇異事、</verse>
				<verse number="13">乃以爾共與乎 基督 之苦故喜、俾於其榮之啟、爾亦得欣喜、歡甚。</verse>
				<verse number="14">爾於 基督 名見詬則福矣、以光榮及上帝之神、安臨爾也。</verse>
				<verse number="15">夫爾中、勿有若兇殺、攘竊、惡行、或督他人事者、而受苦。</verse>
				<verse number="16">然若 基督 人、則毋愧、乃於斯名而榮上帝也。</verse>
				<verse number="17">蓋時已至、而鞫始自上帝室、且若自我儕而先、則不順上帝福音者、其終將何如哉、</verse>
				<verse number="18">又若義者僅得救、則不虔與罪人將於何處見。</verse>
				<verse number="19">是故凡依上帝旨受苦者、尚其於善行、以魂託夫誠信之創造主○</verse>
			</chapter>
			<chapter number="5">
				<verse number="1">爾中之長老者、我勸之、我也同為長老、為 基督 受苦之證、亦共與乎方來啟之榮者。</verse>
				<verse number="2">爾其牧在爾中之上帝群、而督之、非若勉、乃依上帝而甘心、亦非黷利乃注意、</verse>
				<verse number="3">非若主爾所分任、乃自為群之模楷。</verse>
				<verse number="4">則牧長顯著時、爾將受不衰之榮冠。</verse>
				<verse number="5">少者亦服長老爾曹且皆自束以謙讓、而相事、蓋驕傲者、上帝拒之、謙遜者、上帝予之恩。</verse>
				<verse number="6">故其自謙於上帝力手之下、俾及時為其升、</verse>
				<verse number="7">以凡所慮者、付託之、蓋彼眷顧爾也。</verse>
				<verse number="8">中節也、儆醒也、爾敵乃魔、似吼獅、遍行、尋所吞也、</verse>
				<verse number="9">爾惟堅於信、而禦之、識爾兄弟在世亦經歷此苦</verse>
				<verse number="10">諸恩之上帝、於 基督 召爾入其永榮者、於爾暫受苦後、己將成全、堅定、剛健爾。</verse>
				<verse number="11">權力歸之、爰及世世誠然○</verse>
				<verse number="12">由我視為忠之兄弟 西拉 、以短書遺爾、勸誨而證此為上帝之真恩、爾惟於之立</verse>
				<verse number="13">在 巴比倫 會與爾共蒙選者、問爾安、我子 馬可 亦然。</verse>
				<verse number="14">爾互相、以仁之吻、問安○凡在 基督 者、和平其歸爾。○</verse>
			</chapter>
		</book>
		<book number="61">
			<chapter number="1">
				<verse number="1">耶穌   基督 僕、且使徒、 西門彼得 書達凡與我儕獲同寶之信、在吾上帝及救主 耶穌   基督 之義者也。</verse>
				<verse number="2">恩與和其增加諸爾、在真知上帝及吾主 耶穌 。</verse>
				<verse number="3">有如其帝能已以一切關生及虔之事賜我儕、由乎真知以己榮與德召我者。</verse>
				<verse number="4">由此也已賜我儕以其寶且極大諸許、俾爾曹由諸許、即脫在世因慾之敗壞、得共與帝性。</verse>
				<verse number="5">乃、緣此也、尚其竭力殷勤、於爾信給以德、於德以知、</verse>
				<verse number="6">於知以節、於節以忍、於忍以虔、</verse>
				<verse number="7">於虔以好兄弟、於好兄弟以仁愛。</verse>
				<verse number="8">夫爾有此、而擴充之、則使爾不閒不荒乎吾主 耶穌   基督 真知。</verse>
				<verse number="9">蓋無此者則盲、僅視所近、曾忘舊罪之涓潔。</verse>
				<verse number="10">兄弟乎、是故其更殷勤以堅爾召與選、若行諸此、永決無足蹶。</verse>
				<verse number="11">蓋如是將富以給爾躋吾主、吾救者、 耶穌   基督 永存之國○</verse>
				<verse number="12">是故、爾雖識此、而堅定於在茲之真理、我將恆俾爾以憶此事。</verse>
				<verse number="13">當我在斯帷幕時、我以為義、於追憶而勉勵爾。</verse>
				<verse number="14">自識去我帷幕時速至、猶吾主 耶穌   基督 示我。</verse>
				<verse number="15">我且將殷勤致爾、於我逝之後、每時能追憶斯。</verse>
				<verse number="16">蓋我儕素令爾知吾主 耶穌   基督 之能與在、非從巧飾虛誕、乃目擊其大威。</verse>
				<verse number="17">蓋彼自上帝父受尊榮、時穹隆之榮有特聲達之、曰、此我愛子、我所喜悅、</verse>
				<verse number="18">是聲自天出、我儕偕彼在聖山時聞之。</verse>
				<verse number="19">且所有先知之言、於是更為堅固、爾專務之為美、蓋乃若燈照於幽際、迨日始旦、明星起於爾心。</verse>
				<verse number="20">首知、凡經之先知言、無有為一己解者。</verse>
				<verse number="21">蓋未嘗有先知言為人旨所致、乃人自上帝而言、為聖神所致者也。○</verse>
			</chapter>
			<chapter number="2">
				<verse number="1">然於民中嘗有偽先知、如爾中亦將有偽師、引諸淪亡之黨潛入、即贖彼之主宰者亦非之、自取速亡。</verse>
				<verse number="2">且從其邪侈者將多、因而真理之路將被謗讟。</verse>
				<verse number="3">彼於貪婪、將以巧言賺爾、自昔其鞫不閒、淪亡不寢。</verse>
				<verse number="4">蓋上帝且不惜犯罪之使者、乃驅之於暗府、付諸幽冥窖、守以待鞫、</verse>
				<verse number="5">且不惜上古之世、乃保存宣義之 挪亞 八人、使洪水臨諸不虔之世、</verse>
				<verse number="6">又灰燼 鎖多馬   蛾摩拉 邑、以傾陷定其非、置為後行不虔者法戒、</verse>
				<verse number="7">惟拯義人 羅得 、以眾違規、所行於邪侈、而深憂者、</verse>
				<verse number="8">蓋斯義人居其中、且見且聞、日日因其無法之行、而苦厥義魂。</verse>
				<verse number="9">主識拯虔者出試、守不義者在刑下以待鞫日、</verse>
				<verse number="10">凡從形肉、行於邪污之慾、而藐視執政者為至甚、勇敢、自恃、不戰慄、而反讟諸尊榮者也。</verse>
				<verse number="11">然使者雖力能更大、未嘗於主前以讟訟之。</verse>
				<verse number="12">但此人若無理禽獸、性生致獲致敗、謗讟於所不知、將於其敗行而敗、</verse>
				<verse number="13">不義受不義值、即白晝以宴逸為樂、玷也、垢也、與爾共筵時宴逸於其欺誣也、</verse>
				<verse number="14">其目滿淫、罪不能已、不堅之魂為其所惑、其心習於貪、是呪詛諸子、</verse>
				<verse number="15">離正途而迷誤、從 比俄 子 巴藍 之路、即愛不義行之值者、</verse>
				<verse number="16">但為己過犯而見責、無言之驢、作人言、禁先知之狂妄。</verse>
				<verse number="17">此人枯泉也、氛霧也、狂風所吹、有幽暗冥冥守以待之。</verse>
				<verse number="18">蓋其出虛無之矜誇、於形肉之慾、以邪侈而惑方脫乎往來於謬妄者之人、</verse>
				<verse number="19">以自由許之、而己反為敗壞之奴、蓋勝人者人為之奴。</verse>
				<verse number="20">蓋若人、由真知主、救者、 耶穌   基督 、而逃乎世之污穢、復為污穢所累而陷、則後事較先為尤劇。</verse>
				<verse number="21">蓋未真知義之路、較已真知之、而後背逆所受之聖命、其尤愈也。</verse>
				<verse number="22">其人所遇、即真諺所云、犬轉食其所吐、豕既洗、復淖於污泥之中。○</verse>
			</chapter>
			<chapter number="3">
				<verse number="1">愛友乎、我今以此後書達爾、俱以使爾憶而勉勵爾純思、</verse>
				<verse number="2">記憶聖先知預言諸言、及主、救者、由爾之使徒所命、</verse>
				<verse number="3">首知、諸末日、戲謔之徒、依已諸慾而行、云、</verse>
				<verse number="4">其在之許何有哉、蓋自列祖歸寢以來、萬物恆存、自初創無異。</verse>
				<verse number="5">蓋彼願忘者、即、以上帝之道、自古有諸天、及地自水、且由水、而共立、</verse>
				<verse number="6">所以當時之世為水氾濫而淪亡。</verse>
				<verse number="7">惟今諸天、與地、則以是道、藏蓄而待火、留至於鞫及諸不虔人亡之曰。○</verse>
				<verse number="8">愛友乎、獨勿忘者、在主、一日猶千年、千年猶一日</verse>
				<verse number="9">主不濡滯於所許、如有視為濡滯者、乃恆忍向爾、不欲有淪亡者、惟欲人皆致悔志也。</verse>
				<verse number="10">然主之曰將至猶盜然、是日、諸天、訇然而逝、其質被焚而銷滅、地與其中之工作盡爇。</verse>
				<verse number="11">物皆將如是銷滅、則爾曹當如何行為、惟聖惟虔、</verse>
				<verse number="12">候望追慕上帝之日在、諸天因而炎火銷滅、質被焚而鎔哉。</verse>
				<verse number="13">然依其許、我儕候望新天新地、義居乎中。○</verse>
				<verse number="14">愛友乎、故爾既候望諸此、其殷勤俾得於和平無玷無疵而在其前。</verse>
				<verse number="15">且視吾主之恆忍為濟救、有如我儕所愛兄弟 保羅 、依所賦之智、亦書諸爾、</verse>
				<verse number="16">其書亦皆言及此、中有難明、不知不堅者強解、亦如他經、以致己淪亡。</verse>
				<verse number="17">故爾、愛友乎、既預知之、其謹守免為違規者謬所誘、而自陷失己之堅也。</verse>
				<verse number="18">惟長於恩、及知夫吾主、救者、 耶穌   基督 。榮光歸之、今而至永日。誠然。○</verse>
			</chapter>
		</book>
		<book number="62">
			<chapter number="1">
				<verse number="1">論及生道、自始所有、我儕所聞、我目所見、所視而手捫者、</verse>
				<verse number="2">此生曾顯、我儕且見、又為證、而告爾以與父共在而顯于我之永生。</verse>
				<verse number="3">以所見所聞亦告于爾曹、俾爾亦共與夫我、且我所共與者父及子 耶穌   基督 也、</verse>
				<verse number="4">我儕書此使吾樂滿焉。○</verse>
				<verse number="5">此誥也我所聞於彼而告諸爾、云、上帝乃光、於彼決無暗。</verse>
				<verse number="6">我儕若謂共與夫彼、又行於暗、謊而所為不真、</verse>
				<verse number="7">惟若我行於光、猶彼在光、則互相共與、而其子 耶穌 之血潔我諸罪。</verse>
				<verse number="8">我儕若謂無罪、則自欺、而真不在我。</verse>
				<verse number="9">若認吾諸罪、則彼乃信義、以赦吾罪、悉潔我不義。</verse>
				<verse number="10">我儕若謂未犯罪、則以彼為謊、其道不在我矣。○</verse>
			</chapter>
			<chapter number="2">
				<verse number="1">我小子乎、我書此達爾曹、俾爾勿犯罪。若有犯罪也我儕有保惠師、與父共在、義者 耶穌   基督 、</verse>
				<verse number="2">彼為我儕諸罪作庇免、且不第為我儕者、亦為舉世也。</verse>
				<verse number="3">若守其誡、於此則知我儕知之。</verse>
				<verse number="4">人謂、我知之、又不守其誡、則謊而真不在諸、</verse>
				<verse number="5">惟守其道者、則上帝之愛誠於彼成全矣。於此我儕知我在彼、</verse>
				<verse number="6">若謂恆在彼者自當行如彼嘗行也。○</verse>
				<verse number="7">愛友乎、我不以新誡書諸爾、乃舊誡、爾自初所有者、舊誡也者、即爾所聞之道也。</verse>
				<verse number="8">再者、我以新誡書諸爾、其事在彼亦在爾為真、因暗者漸逝而真光已照。</verse>
				<verse number="9">若自謂在光、又惡其兄弟、則在暗即至於今也。</verse>
				<verse number="10">愛其兄弟者恆在光、於彼無蹇礙之由。</verse>
				<verse number="11">惟惡其兄弟者在暗、行於暗、自不識所往、以暗盲其目也。○</verse>
				<verse number="12">小子乎、我以書達爾、因爾諸罪、為其名、見赦。</verse>
				<verse number="13">父老乎、我以書達爾、因爾知彼自初有者少者乎、我以書達爾、因爾曾勝惡者。孺子乎、我曾以書達爾、因爾知父。</verse>
				<verse number="14">父老乎、我曾以書達爾、因爾知彼自初有者。少者乎、我曾以書達爾因爾剛健、上帝道恆在爾、爾既勝惡者。</verse>
				<verse number="15">勿愛斯世、及在世事物。人而愛世、則父之愛不在其中。</verse>
				<verse number="16">蓋凡在世者、形肉之嗜、目官之嗜、此生之驕矜、俱非自父、乃自世也。</verse>
				<verse number="17">世且逝去、其嗜慾亦然、惟行上帝旨者永在。○</verse>
				<verse number="18">孺子乎、斯乃末時、如爾嘗聞有敵 基督 者至、即今多敵 基督 者既興、由此我儕知為末時也。</verse>
				<verse number="19">彼自我而出、惟非自我也、蓋若其自我、則恆偕我也、然其出也、使顯其皆非自我焉。</verse>
				<verse number="20">且爾得維聖者之膏、凡事也爾識之。</verse>
				<verse number="21">我以書達爾、非因爾不識真、乃因爾識之、且自真無有謊也。</verse>
				<verse number="22">謊者伊何、豈不即非 耶穌 為 基督 乎。非父及子、是為敵 基督 者也。</verse>
				<verse number="23">凡非乎子者、斯不有乎父也。認乎子者、斯亦有乎父也。</verse>
				<verse number="24">惟爾曹、自初所聞者、其恆在諸爾、若自初所聞者恆在諸爾、則爾亦恆在子、恆在父也。</verse>
				<verse number="25">且此其許我之許也、即永生。</verse>
				<verse number="26">我書此達爾、論有迷惑爾者。</verse>
				<verse number="27">惟爾也、所受於彼之膏、其恆在諸爾、則無庸人以教爾、即彼之膏、自為教爾萬事、是真而無謊、則如教爾、爾恆在於彼。</verse>
				<verse number="28">今乎、小子、其恆在彼、若彼將顯、俾我儕於其在、得侃然向之、莫起羞。</verse>
				<verse number="29">爾若識彼為義、則知凡行義者、亦自彼而生也。○</verse>
			</chapter>
			<chapter number="3">
				<verse number="1">視哉、父以何如仁愛予我儕、俾得稱為上帝諸子。且我儕是矣。因此故世不知我、以不知彼也。</verse>
				<verse number="2">愛友乎、今我儕為上帝諸子、且我將來若何、未顯也。所識者、若彼將顯、則我將似之、蓋將見之無不如其然也。</verse>
				<verse number="3">且凡在彼有此望者潔己、亦如彼為潔也。</verse>
				<verse number="4">凡行罪者、亦行不法、罪也即不法也。</verse>
				<verse number="5">爾又識彼曾顯、俾去諸罪、而於彼無罪也。</verse>
				<verse number="6">凡恆在彼者不犯罪、犯罪者未見之未知之。</verse>
				<verse number="7">小子乎、勿為人所迷惑。行義者乃義、亦如彼乃義焉。</verse>
				<verse number="8">行罪者自夫魔也、蓋魔自初犯罪矣。上帝子所以顯者、致毀魔諸工也、</verse>
				<verse number="9">凡自上帝而生者無所行罪、因其種恆在於厥衷。不能犯罪、因自上帝而生也。</verse>
				<verse number="10">於是上帝諸子顯、魔諸子亦然。凡不行義者非自上帝也、不愛其兄弟者亦然。</verse>
				<verse number="11">蓋此乃爾曹自初所聞之誥、即使爾相愛也、</verse>
				<verse number="12">非若 該隱 自夫惡者、而殺其弟。殺之何故。因其諸工惡、而弟者義也。○</verse>
				<verse number="13">兄弟乎、世而惡爾、勿之奇。</verse>
				<verse number="14">我儕自識、既出死入生、因愛兄弟。不愛者恆在死。</verse>
				<verse number="15">凡惡其兄弟者殺人也。爾且識、殺人者無有永生在其衷。</verse>
				<verse number="16">我儕於此知仁愛、因彼為我捐魂矣。我儕亦當為兄弟捐魂。</verse>
				<verse number="17">人有世之生產、觀其兄弟匱乏、而自塞心腹、不施與、上帝之仁愛烏得恆在之哉。</verse>
				<verse number="18">小子乎、我儕其愛也、勿在言、亦勿以舌、乃在行與真。</verse>
				<verse number="19">於此、我儕將知我自於真、而吾心雖有所責、將勸定吾心於彼前、</verse>
				<verse number="20">因上帝大於吾心、而萬事為其所知。</verse>
				<verse number="21">愛友乎、倘吾心不責我、則我向上帝侃然、</verse>
				<verse number="22">且凡所求者、受之於彼、因我守其誡、而行事見悅於其前、</verse>
				<verse number="23">其誡也者使我儕信其子 耶穌   基督 名、又相愛、如彼嘗予我誡也。</verse>
				<verse number="24">守其誡者恆在彼而彼恆在之。我儕於此知其恆在我、即自其予我之神也。○</verse>
			</chapter>
			<chapter number="4">
				<verse number="1">愛友乎、勿凡神是信、乃驗諸神、其自上帝否、因多偽先知出在世。</verse>
				<verse number="2">爾其知上帝之神於此、凡有神認 耶穌   基督 已於形肉而至者、則自上帝也、</verse>
				<verse number="3">凡有神不認 耶穌 者、非自上帝也、此乃敵 基督 者之神、爾所聞將至者、即今既在世矣。</verse>
				<verse number="4">小子乎、爾曹自上帝而曾勝諸此、因在爾者、大於在世者也。</verse>
				<verse number="5">彼眾自乎世、故其言自世、而世聽之。</verse>
				<verse number="6">我儕自上帝、知上帝者聽我、非自上帝者、不聽我。於此我儕知真之神與謬之神矣。○</verse>
				<verse number="7">愛友乎、我儕其相愛、蓋仁愛自上帝也。且凡愛者自上帝而生、又知上帝。</verse>
				<verse number="8">不愛者不知上帝、蓋上帝即仁愛也。</verse>
				<verse number="9">於此上帝之仁愛顯在我儕、以其遣獨生子入世、俾我儕由之而生。</verse>
				<verse number="10">仁愛在此、非我既愛上帝、乃彼愛我、遣其子、為我諸罪作庇免也。</verse>
				<verse number="11">愛友乎、上帝既愛我如此、則我亦當相愛。</verse>
				<verse number="12">未嘗有觀上帝者、若我相愛、則上帝恆在我、而其仁愛在我成全矣、</verse>
				<verse number="13">於此我自知恆在彼、彼在我、因已予夫其神于我也。</verse>
				<verse number="14">且我曾觀而證父已遣子為世之救主。</verse>
				<verse number="15">凡將認 耶穌 為上帝子者、上帝恆在彼而彼在上帝。</verse>
				<verse number="16">且我儕知而已信上帝在我儕之仁愛上帝即仁愛、又恆在仁愛者、恆在上帝、而上帝恆在彼。</verse>
				<verse number="17">於此仁愛偕我成全、俾我得侃然於鞫日、因彼為何如、我儕在此世亦如是。</verse>
				<verse number="18">在仁愛無懼、惟全逐懼於外、因懼有刑、且懼者於仁愛未成全也。</verse>
				<verse number="19">我而愛也、因彼先愛我也。</verse>
				<verse number="20">若有云、我愛上帝也、而惡其兄弟、則謊矣、蓋不愛其曾見之兄弟、則不能愛所未見之上帝。</verse>
				<verse number="21">且自彼我有此誡、使愛上帝者亦愛其兄弟也。○</verse>
			</chapter>
			<chapter number="5">
				<verse number="1">凡信 耶穌 為 基督 者自上帝而生也。凡愛生之者亦愛自彼而生者也。</verse>
				<verse number="2">若我愛上帝守其誡、則我於此知我愛上帝諸子。</verse>
				<verse number="3">蓋愛上帝也者守其誡是也、且其誡非負重也。</verse>
				<verse number="4">夫自上帝而生者勝世、而既勝世之勝即吾信。</verse>
				<verse number="5">勝世者誰乎、非信 耶穌 為上帝子者乎。</verse>
				<verse number="6">此即由水由血而來者、 耶穌   基督 、非獨於水乃於水亦於血也。</verse>
				<verse number="7">且證者神、因神即真也。</verse>
				<verse number="8">蓋作證者三、神也、水也、血也、此三者歸於一。</verse>
				<verse number="9">夫人之證、我若愛之、則上帝之證為尤大、蓋上帝之證者此也、即所論其子而已證者也。</verse>
				<verse number="10">信夫上帝子者內自有其證、不信上帝者、既以之為謊、因未信乎上帝所證其子之證也。</verse>
				<verse number="11">且其證此也、即上帝曾予我儕以永生、而此生在其子。</verse>
				<verse number="12">有子者有生、不有上帝子者不有生。○</verse>
				<verse number="13">我書此事達爾、俾爾自識有永生、乃達爾曹信乎上帝子名者也。</verse>
				<verse number="14">且我儕向彼之侃然者、即若有所求、依其旨、則聽我。</verse>
				<verse number="15">若我識凡所求、彼聽我、則識所曾求乎彼者我遂有諸。</verse>
				<verse number="16">人見其兄弟犯罪、苟非致死之罪、則將求而予之以生、即予諸犯罪不致死者。有罪致死、我非指此而言其得請也。</verse>
				<verse number="17">凡為不義皆罪也、亦有罪不致死者。○</verse>
				<verse number="18">我儕識凡自上帝而生者不犯罪、惟曾自上帝而生者自守、而惡者不之捫也。</verse>
				<verse number="19">我儕自識為自上帝、而舉世處在惡者。</verse>
				<verse number="20">又識上帝子既至、曾予我儕以思、使知真者。我儕也在於真者、即於其子 耶穌   基督 也。此乃真上帝、此乃永生。</verse>
				<verse number="21">小子乎、尚其自守、絕諸偶像。○</verse>
			</chapter>
		</book>
		<book number="63">
			<chapter number="1">
				<verse number="1">長老者書達蒙選之夫人及其諸子、為我真愛者、且不第我也、凡知真理者亦然。</verse>
				<verse number="2">因恆在我儕、而將永偕我、之真理故也。</verse>
				<verse number="3">恩與恤與和將偕我儕、自父上帝及父之子 耶穌   基督 於真於愛焉。○</verse>
				<verse number="4">我曾有遇爾諸子於真而行者、一如我儕自父所受之誡、則喜甚。</verse>
				<verse number="5">今我求夫人、非若書新誡達爾、乃自初所有者、即我儕相愛也。</verse>
				<verse number="6">愛也者、即我儕依其諸誡而行也。誡者此也、一如爾曹自初所聞者、使爾於之行。</verse>
				<verse number="7">蓋有多乖謬者出在世、即不認 耶穌   基督 於形肉而至者、此乃乖謬、此乃敵 基督 者也。</verse>
				<verse number="8">爾其自慎免失我所勞諸事、乃俾爾受盛賞。</verse>
				<verse number="9">凡遷移、不恆在 基督 教者、不有上帝、恆在夫教者、則有父及子。</verse>
				<verse number="10">若有就爾、不奉此教者、則勿接于屋、勿請安、</verse>
				<verse number="11">蓋請之安者共與其惡行也。○</verse>
				<verse number="12">我尚有多端以書達爾曹、不欲用紙墨、惟望得就爾、晤對相論俾爾喜滿。</verse>
				<verse number="13">爾蒙選之姊妹諸子問爾安。○</verse>
			</chapter>
		</book>
		<book number="64">
			<chapter number="1">
				<verse number="1">長老者書達愛友 迦猶 、我所真愛。○</verse>
				<verse number="2">愛友乎、我禱也願爾凡事暢適安全、一如爾魂暢適然。</verse>
				<verse number="3">蓋有兄弟來證爾真實、如爾於真實而行、我遂喜甚。</verse>
				<verse number="4">若聞我諸子於真理行、喜莫大焉。○</verse>
				<verse number="5">愛友乎、爾向兄弟為賓族者、凡所行乃行忠信也。</verse>
				<verse number="6">彼曾證爾仁愛於會前。爾若送之行堪乎上帝、則將為美矣。</verse>
				<verse number="7">蓋彼為主名而出、決無所取於列邦人。</verse>
				<verse number="8">故若此者我當顧接之、俾我為真理共勞。○</verse>
				<verse number="9">我素有所書以達會、惟好為眾首之 丟特腓 不接我儕。</verse>
				<verse number="10">故我若來、將憶其所行、以惡言囂讒我儕、且不以此為足、乃己不接諸兄弟、又禁諸欲接之者、逐於會外。</verse>
				<verse number="11">愛友乎、勿效惡、乃效善。行善者自上帝也、行惡者未見上帝。</verse>
				<verse number="12">底米丟 為眾所證、又為真理所自證、我儕且為證、爾也識我之證真。○</verse>
				<verse number="13">我尚有多端以書諸爾、但不願用筆墨書之、</verse>
				<verse number="14">惟望速見爾、將晤對相論。</verse>
				<verse number="15">平和歸爾。眾友問爾安。爾依名問眾友安。○</verse>
			</chapter>
		</book>
		<book number="65">
			<chapter number="1">
				<verse number="1">耶穌   基督 僕、 雅佮 之兄弟 猶大 書達諸見召、在上帝父蒙愛、為 耶穌   基督 而保守者。</verse>
				<verse number="2">矜恤、和平、仁愛、其增加諸爾。○</verse>
				<verse number="3">愛友乎、我方殷勤以書遺爾、論吾儕所共得濟救、遂不得已、為書勸爾曹、為一時所授、眾聖之信端、而堅爭。</verse>
				<verse number="4">蓋有數人潛入者、其人當服鞫自昔預載之也、乃不虔之人、以吾上帝之恩、反為邪侈之由、而非獨一主宰、及吾主 耶穌   基督 。○</verse>
				<verse number="5">夫我欲令爾憶、蓋一切事為爾嘗識也、即若主既救民出 挨及 地、其次則滅諸不信者。</verse>
				<verse number="6">且諸使之不守初職、去已居所者、主守之以永索於幽冥下、以待大日之鞫焉。</verse>
				<verse number="7">亦若 鎖多馬   蛾摩拉 及四鄰邑、效尤、縱淫亂、耽異色、則受刑、而置為永火之法戒。</verse>
				<verse number="8">但此人尚若是、在厥夢幻、污衊肉質、藐視執政、謗讟尊榮。</verse>
				<verse number="9">然使長 米加勒 、與魔爭論 摩西 之屍時、亦不敢謗讟以訟、第曰、主其責爾。</verse>
				<verse number="10">乃此人謗讟其所不識、且其生性所悟諸事、與無理禽獸相似者、於斯自壞。</verse>
				<verse number="11">禍哉、此人也、以其行 該隱 之途、為值而流 巴藍 之謬、於 哥拉 之違言而取滅。</verse>
				<verse number="12">在爾愛筵、彼為危石、與爾共筵、惟以自養、無所畏懼、為雲不雨也、被風］所遷、秋樹無實也、再死根拔、</verse>
				<verse number="13">海之狂波也、沫噴己辱、游星也、有幽暗冥冥、永守以待之。</verse>
				<verse number="14">亞當 七世孫、 以諾 、為先知言、語此人云、視乎主在厥萬聖中而來。</verse>
				<verse number="15">以鞫眾、且以諸不虔之行、及凡不虔之罪人所言、剛愎讟主之語、而質責不虔者。</verse>
				<verse number="16">此人依其慾而行、囁議、怨尤、出口矜誇、為利而奇人之貌也。○</verse>
				<verse number="17">惟爾、愛友乎、其憶吾主 耶穌   基督 之使徒預言、</verse>
				<verse number="18">語爾曰、末時將有戲謔之徒、依己不虔之慾而行。</verse>
				<verse number="19">此眾樹黨之人、乃依魂者、烏有神。</verse>
				<verse number="20">惟爾、愛友乎、其在於至聖之信而自造建、於聖神而祈禱、</verse>
				<verse number="21">於上帝之愛而自守、候望吾主 耶穌   基督 之矜恤、以致永生。</verse>
				<verse number="22">有疑貳者其質責之、</verse>
				<verse number="23">又有其救之而拯脫於火者、亦有、以畏懼、用其矜恤者、惟衣被玷乎形肉亦屬可憎。○</verse>
				<verse number="24">有能保爾無蹶、置爾歡然、無瑕垢、於其榮耀前、</verse>
				<verse number="25">獨一上帝、吾救主、惟榮耀、大威、勢與權歸之、由吾主 耶穌   基督 、超萬古、而今、而後、以至世世。誠然。○</verse>
			</chapter>
		</book>
		<book number="66">
			<chapter number="1">
				<verse number="1">耶穌   基督 之啟、乃上帝所予之、以示其眾僕、即必速成諸事也。且遣由其使而兆示之於其僕 約翰 、</verse>
				<verse number="2">乃為證乎上帝道、及 耶穌   基督 之證、即凡所曾見之事也。</verse>
				<verse number="3">福矣、讀之者、及凡聽其先知言、守其中所書諸事、蓋時近矣。○</verse>
				<verse number="4">約翰 書達在 亞西亞 七會、恩與和其歸爾、自維今而昔而來者、自座前七神、</verse>
				<verse number="5">亦自 耶穌   基督 、乃忠信之證、眾死之初生、地諸王之元首。彼愛我儕、於其血釋我脫吾諸罪、</verse>
				<verse number="6">使我為國、為其上帝其父之祭司、榮與勢歸之、世世靡暨誠然。</verse>
				<verse number="7">視哉、彼與雲而來、凡目將見、刺之者亦然、凡地之族、將因之哀有如是、誠然。○</verse>
				<verse number="8">我乃始我乃終、主上帝言之矣、今而昔而將來、全能也。○</verse>
				<verse number="9">我 約翰 爾曹之兄弟、與爾共與 耶穌 之難與國與忍者、昔在島名 拔摩 、因上帝之道、及 耶穌 之證。</verse>
				<verse number="10">於主曰、我在於神、聞大聲於我後、如號角、曰、</verse>
				<verse number="11">爾所見者、其筆於書、寄 亞西亞 七會、即 以弗所 、 士每拿 、 別加摩 、 推雅底拉 、 撒狄 、 非拉鐵非 、 老底嘉 。</verse>
				<verse number="12">我回顧與我言之聲、回、則見金燈几七。</verse>
				<verse number="13">燈几中有似人子者、衣衣長及足、胸束金帶。</verse>
				<verse number="14">首與髮白若白綿、若雪、目若火炎、</verse>
				<verse number="15">足似明銅、如燒在冶、聲如多水之聲。</verse>
				<verse number="16">有七星在右手、口出雙鋒利劍、其貌如日、於能而輝光。</verse>
				<verse number="17">我見之伏其足下如死。彼右手撫我、曰、勿懼、我乃本與末、</verse>
				<verse number="18">維生者、我曾死、爾其視我乃生、世世靡暨、且有死及陰府之鑰。</verse>
				<verse number="19">故爾其書所見者、及今、暨此後方來諸事、</verse>
				<verse number="20">爾所見我手上七星之奧、及七金燈几也。七星、即七會之使者、七燈几即七會。○</verse>
			</chapter>
			<chapter number="2">
				<verse number="1">爾以書達 以弗所 會之使、曰、○右手持七星行於七金燈几中者、言此、</verse>
				<verse number="2">曰、我識爾諸行、勤勞、忍耐、諸惡者爾不能容、自謂使徒、而非然者、爾已試之、遇其謊矣。</verse>
				<verse number="3">爾亦有忍耐、已因我名雍容而不倦。</verse>
				<verse number="4">然我有所責爾者、以爾既去初時之愛。</verse>
				<verse number="5">故其追憶自何隕越、悔志、而行諸初事、不然、我將至、爾若不悔志、則遷爾燈几離其所。</verse>
				<verse number="6">然爾猶有得者、以爾惡 尼哥辣 黨諸行、亦我所惡也。</verse>
				<verse number="7">有耳者其聽神所語諸會。措勝者、我將予之食乎維生之樹、在於上帝樂園者也。○</verse>
				<verse number="8">又以書達 士每拿 會之使、曰、○為本與末、既死而生者言此、曰、</verse>
				<verse number="9">我識爾患難、貧乏、而實富有、又識彼眾自謂 猶太 人、而實非、乃 撒但 黨者、之謗讟</verse>
				<verse number="10">勿懼爾將受之苦。視哉、魔將投爾中數人於獄、使爾見試、爾將受十日之難。尚其忠信至死、則我將予爾以維生之冠。</verse>
				<verse number="11">有耳者其聽神所語諸會。措勝者、第二死決不害之。</verse>
				<verse number="12">又以書達 別加摩 會之使、曰、○有雙鋒利劍者言此、曰、</verse>
				<verse number="13">我識爾居所、乃 撒但 之座所在也、爾且持我名、亦未嘗非我之信於 安底巴 之日、彼乃我之證、我之忠信者、見殺於爾處、即 撒但 所居也。</verse>
				<verse number="14">然我有數端責爾、因爾處有持 巴藍 之教者、 巴藍 教 巴扐 投蹇礙於 以色列 子孫前、食祭偶像之物、且行淫。</verse>
				<verse number="15">與是相似、爾亦有持有 尼哥辣 黨之教者。</verse>
				<verse number="16">故爾其悔地、不然則我速致爾、將以我口之劍而戰斯人矣。</verse>
				<verse number="17">有耳者其聽神所語諸會。措勝者、我將予之以隱藏之嗎嗱、又予之以白石、石上書以新名、受者之外無有識之。○</verse>
				<verse number="18">又以書達 推雅底拉 會之使、曰、○上帝子、有目若火炎、足似明銅者、言此、曰、</verse>
				<verse number="19">我識爾諸行、爾愛與信、役事、忍耐、且爾於後之行較前尤多。</verse>
				<verse number="20">然我有所責爾者、以爾姑容自謂先知之婦 耶洗別 、乃教誨、迷惑我僕眾、行淫、食祭偶像之物。</verse>
				<verse number="21">我予以時、俾之悔志、而彼不願悔志去其淫亂。</verse>
				<verse number="22">視哉、我投之入床榻、與共淫者不悔志去其行、則入大難。</verse>
				<verse number="23">我將以死殺其眾子、而諸會將知、我乃察眾心腸、將依爾曹之行而施各人也。</verse>
				<verse number="24">惟我語爾曹、在 推雅底拉 之餘眾、凡不有斯教誨、不知人所謂 撒但 之深邃者、我不以他任委諸爾。</verse>
				<verse number="25">然其持所有、以待我至。</verse>
				<verse number="26">措勝者與至終守我行者、我將予之權乎列邦。</verse>
				<verse number="27">將牧之以鐵杖、有如陶者器之破碎、如是我亦受於我父也、</verse>
				<verse number="28">我又將予之以晨星。</verse>
				<verse number="29">有耳者其聽神所語諸會。○</verse>
			</chapter>
			<chapter number="3">
				<verse number="1">又以書達 撒狄 會之使、曰、○有上帝七神又有七星者言此、曰、我識爾諸行、爾有名為生而實死。</verse>
				<verse number="2">爾其儆醒、而堅定所有將及死之餘事、蓋我未遇有爾之行、盈滿於我上帝前也。</verse>
				<verse number="3">故爾其憶所受所聞何如、且守而悔志。夫若爾無儆醒、我將至猶盜然、爾決不知我何時襲爾。</verse>
				<verse number="4">然爾在 撒狄 、有數名、未污其衣者、彼將衣白偕我遊、蓋其所堪也。</verse>
				<verse number="5">如是、措勝者將衣白衣、其名在維生之書、我決不抹、乃將認其名於我父及厥眾使前。</verse>
				<verse number="6">有耳者其聽神所語諸會。○</verse>
				<verse number="7">又以書達 非拉鐵非 會之使、曰、○維聖、維真、有 大衛 之鑰、開而無將閉、閉而無開者、言此、曰、</verse>
				<verse number="8">我識爾諸行。視哉、我於爾前、予以既開之門、無能閉之。我識爾微有能、已守我道、不非我名。</verse>
				<verse number="9">視哉、出乎 撒但 黨、自謂 猶太 人而非然乃謊者、有我所予夫爾、使之來拜於爾足前、而知我已愛爾焉。</verse>
				<verse number="10">因爾已守我忍之道、我亦將守爾俾免試之時、此時也、將臨於天下、以試諸宅地之人。</verse>
				<verse number="11">我速至矣、爾所有尚其持之免有奪爾冠。</verse>
				<verse number="12">措勝者、我將使之為柱於我上帝殿、決不復出彼。又將書其上以我上帝之名、以我上帝邑、新 耶路撒冷 、出於天自我上帝而降者之名、又以己之新名焉。</verse>
				<verse number="13">有耳者其聽神所語諸會。○</verse>
				<verse number="14">又以書達 老底嘉 會之使、曰、○誠然者、信且真之證、上帝創造之始言此、曰、</verse>
				<verse number="15">我識爾諸行、爾不冷不熱、我願爾或冷或熱。</verse>
				<verse number="16">是因爾淡然不熱不冷我將吐爾出口。</verse>
				<verse number="17">因爾自謂、我富、我得富有、而無所需、不識爾乃困苦、堪悲、貧乏、盲且裸。</verse>
				<verse number="18">我與爾謀、向我買火煉之金、俾得富、白衣俾自衣、而爾裸之恥不露、又買目膏膏爾目、俾得見。</verse>
				<verse number="19">凡我所好者、我責而懲之、故爾其發憤悔志。</verse>
				<verse number="20">視哉、我立於門而扣、有聞我聲而開門者、我將入就之而飧、我偕彼、彼偕我也。</verse>
				<verse number="21">措勝者我將予之偕我坐於我座、如我已措勝、亦偕我父坐於父座焉。</verse>
				<verse number="22">有耳者其聽神所語諸會。○</verse>
			</chapter>
			<chapter number="4">
				<verse number="1">此事後我見、且觀、在天、有門已開、又有初聞與我言如號角之聲、言曰、爾上於此、我將示爾以後必成之事。</verse>
				<verse number="2">我即在於神、觀有座於天、亦有坐於上、</verse>
				<verse number="3">視坐者、則似碧玉、瑪瑙、有虹環其座、視之似蔥珩。</verse>
				<verse number="4">環其座亦有二十四座、二十四長老坐其上、衣白衣、首戴金冠。</verse>
				<verse number="5">自中座出諸電、諸聲、諸雷、有火燈七、炎於座前、即上帝七神也、</verse>
				<verse number="6">座前若琉璃之海、以水晶、在座中而環之、有生物四、前後滿目。</verse>
				<verse number="7">一物似獅、二物似犢、三物有面如人、四物似飛鷹。</verse>
				<verse number="8">四生物各有六翼、環之及其內滿目。晝夜無憩息、言曰、聖哉、聖哉、聖哉、主上帝、全能、昔而今而來者。</verse>
				<verse number="9">生物將以榮、以尊、以謝、歸坐座、維生至世世靡暨者、</verse>
				<verse number="10">則二十四長老將伏於坐座者前、而拜維生至世世靡暨者、投厥冠於座前、曰、</verse>
				<verse number="11">我主、我上帝、爾堪受榮、與尊、與能、蓋爾昔創造萬有、其有也、其創造也、惟因爾旨也。○</verse>
			</chapter>
			<chapter number="5">
				<verse number="1">我見坐座者右手有卷、內與背書文、緘以七印。</verse>
				<verse number="2">又見力使者大聲宣、曰、誰堪開卷、釋其印乎。</verse>
				<verse number="3">天與地暨地下、無有能開卷、或視卷也。</verse>
				<verse number="4">我也大哭、因莫遇有堪開卷、或視之。</verse>
				<verse number="5">長老之一遂謂我曰、勿哭。視哉、 猶大 支派之獅、 大衛 之根株、已措勝以開卷、及其七印。</verse>
				<verse number="6">我則見於座及四生物中、長老中、有羔立、如已見殺、有七角七目、即上帝七神、奉遣至全地者。</verse>
				<verse number="7">彼前而取卷自坐座者右手。</verse>
				<verse number="8">既取卷、則四生物及二十四長老伏於羔前、各有琴、及金鼎、滿以香、即眾聖之祈禱。</verse>
				<verse number="9">乃唱新歌、曰、爾堪取卷、而開其印、蓋爾見殺、曾於爾血、而贖有人、以歸上帝、自各族、與舌、與民、與邦、</verse>
				<verse number="10">使之為國、亦為祭司、歸吾上帝、在地皆王。</verse>
				<verse number="11">我又見而聞環座多使、及生物、長老、之聲、數之萬萬千千、</verse>
				<verse number="12">大聲曰、堪矣、已見殺之羔也、得能、得富、得智、得力、得尊、得榮、得頌。</verse>
				<verse number="13">凡所有在天受造之物、及在地、在地下、在海上者、我聞在諸所之萬物曰、頌與尊、與榮、與勢、歸於坐座者及羔、世世靡暨。</verse>
				<verse number="14">四生物日、誠然。長老伏而拜。○</verse>
			</chapter>
			<chapter number="6">
				<verse number="1">我方見羔開七印之一、則聞四生物之一、其聲若雷、曰、來。</verse>
				<verse number="2">我遂見而觀有白馬、乘之者有弓、有予之以冠、彼遂出而勝、且俾得勝也。○</verse>
				<verse number="3">開二印時、我聞第二生物曰、來。</verse>
				<verse number="4">又他出者、赤馬、有予乘之者得奪和於地、使眾相殺、又有予乘者以巨刃。○</verse>
				<verse number="5">開三印時、我聞第三生物曰、來。我遂見而觀有黑馬、乘之者有權衡在手。</verse>
				<verse number="6">又聞聲、猶在四生物中、曰、銀一錢得麥一升、銀一錢得麰三升、油與酒其勿害。○</verse>
				<verse number="7">開四印時、我聞第四生物之聲、曰、來。</verse>
				<verse number="8">我遂見而觀有灰色馬、乘之者名曰、死、陰府者、與之從。有予之權、在地四分之一、以劍、以饑、以死、又以地之野獸、而殺。○</verse>
				<verse number="9">開五印時、我見在壇之下、有眾、因上帝道及所存之證而見殺者之魂。</verse>
				<verse number="10">大聲讙曰、聖且真主宰乎、不鞫宅地之人、伸我流血之冤、俟幾何時乎。</verse>
				<verse number="11">有予之各一白袍、又告之、使少安、待其同僕與兄弟、亦將如彼見殺者、備盈。</verse>
				<verse number="12">我方見其開六印、有大動震、曰黑如褐、全月如血、</verse>
				<verse number="13">天星隕地、如無花果樹、為大風撼動、而落未熟之果。</verse>
				<verse number="14">天遂徙若卷卷收、山島皆動離其所。</verse>
				<verse number="15">地之諸王、大夫、將軍、富人、力士、為奴、與自由、皆自匿於窟穴山巖、</verse>
				<verse number="16">又謂山與巖曰、向我傾、匿我避坐座之面、及羔之怒。</verse>
				<verse number="17">蓋其怒之大日至矣、孰能立哉。○</verse>
			</chapter>
			<chapter number="7">
				<verse number="1">此後、我見四使者、立於地之四隅、持地之四風、使風勿吹於地、或於海、或於樹。</verse>
				<verse number="2">又見他使、自日出處而上、有維生之上帝印、向四使有予之害地與海者、大聲讙曰、</verse>
				<verse number="3">勿害地、或海、或樹、待我儕印我上帝諸僕之顙。</verse>
				<verse number="4">我則聞受印者之數。自 以色列 子孫、諸支派、受印者十四萬四千。○</verse>
				<verse number="5">自 猶大 支派受印者一萬二千。自 旒便 支派、一萬二千。自 加得 支派、一萬二千。</verse>
				<verse number="6">自 亞設 支派、一萬二千。自 納大利 支派、一萬二千。自 馬拿西 支派、一萬二千。</verse>
				<verse number="7">自 西面 支派、一萬二千。自 利未 支派、一萬二千。自 以薩伽 支派、一萬二千。</verse>
				<verse number="8">自 西布倫 支派、一萬二千。自 約燮 支派、一萬二千。自 便雅憫 支派、受印者、一萬二千。○</verse>
				<verse number="9">此事後、我見而觀大眾、無能數之、自各邦、諸族、諸民、諸舌、立於座及羔之前、衣白袍、手執椶枝、</verse>
				<verse number="10">大聲讙曰、濟救歸乎坐座者吾上帝、暨羔矣。</verse>
				<verse number="11">時諸使者、環座、與長老、四生物、而立。皆面仆座前、拜上帝、</verse>
				<verse number="12">曰、誠然。頌、與榮、與智、與謝、與尊、與能、與力、歸吾上帝、世世靡暨。誠然。</verse>
				<verse number="13">長老之一、應而謂我曰、衣白袍者、斯為誰、適從何來。</verse>
				<verse number="14">我語之曰、我主、爾識。彼語我曰、此乃出乎大難而來、於羔之血滌其袍、而白之者。</verse>
				<verse number="15">故在上帝座前、晝夜於其殿事之、且坐座者、將以幕庇之。</verse>
				<verse number="16">彼不復飢、不復渴、曰與諸熱決不侵之。</verse>
				<verse number="17">蓋在座中之羔將牧之、導至生之水泉。上帝將盡拭諸激于其目焉。</verse>
			</chapter>
			<chapter number="8">
				<verse number="1">開七印時、則天中靜謐約二刻。</verse>
				<verse number="2">我見立於上帝前之七使、且有予之以號角七。</verse>
				<verse number="3">有他使至、向壇而立、有金香爐。有予之以多香、俾加於諸聖之祈禱、在座前之金壇上。</verse>
				<verse number="4">香煙與聖者祈禱、自使者手、升於上帝前。</verse>
				<verse number="5">使者取香爐、盛以壇之火、投於地、遂有諸雷、諸聲、諸電、暨有動震。○</verse>
				<verse number="6">有七號角之七使、自備以吹。○</verse>
				<verse number="7">一使吹、遂有雹與火雜血、投於地、而地三分之一被焚、樹三分之一被焚、青草盡被焚。○</verse>
				<verse number="8">二使吹、而有如大山以火焚、投於海、海三分之一則變為血、</verse>
				<verse number="9">海中具魂諸物三分死一、舟之三分亦壞一。○</verse>
				<verse number="10">三使吹、遂有大星、炎如燈、自天隕於江河三分之一、及諸水泉、</verse>
				<verse number="11">星之名曰茵蔯、諸水三分一變為茵蔯、人多自諸水而死、因其苦也。○</verse>
				<verse number="12">四使吹、而日月列星三分一有擊之、使其一分暗、晝三分一不光、夜亦然。</verse>
				<verse number="13">我又見而聞一鷹、飛於中天、大聲曰、禍哉、禍哉、禍哉、宅地之人乎、因其餘三使將吹號角之聲也。○</verse>
			</chapter>
			<chapter number="9">
				<verse number="1">五使吹、我遂見一星、自天已隕地。有予之以淵阱之鑰。</verse>
				<verse number="2">乃開淵阱、則自阱有煙上、似洪爐之煙。曰與穹蒼、因阱煙而暗。</verse>
				<verse number="3">且蝗自煙出於地、有予之權、如地之蠍有權。</verse>
				<verse number="4">又告之、使勿害地之草、與青物或樹、惟人於厥顙不有上帝印者耳。</verse>
				<verse number="5">又予之令勿殺之、乃使之痛苦五月、其痛苦如蠍螫人之痛苦焉。</verse>
				<verse number="6">是日也、人將求死、而決不得、嗜死而死逃之。</verse>
				<verse number="7">蝗之狀似備戰之馬、首若有冠似金、面如人面。</verse>
				<verse number="8">又有髮如女髮、其牙如獅。</verse>
				<verse number="9">有胸甲如鐵甲、其翼之聲、如諸車如多馬趨戰之聲。</verse>
				<verse number="10">有尾似蠍亦有蠆、其權在尾以害人五月。</verse>
				<verse number="11">為其王者淵之使、 希伯來 音、名 亞八頓 、 希利尼 音、名 亞波淪 。○</verse>
				<verse number="12">其一禍往矣。視哉、此後尚有二禍來。○</verse>
				<verse number="13">六使吹、我遂聞一聲出自上帝前金壇四角、</verse>
				<verse number="14">有謂使之六、有號角者、曰、其釋在 百辣 大河所繫四使。</verse>
				<verse number="15">四使遂釋、曾備及時日月年使殺人三分一。</verse>
				<verse number="16">騎軍之數二萬萬、我聞其數矣。</verse>
				<verse number="17">我於異象見軍馬如是、騎之者有胸甲若火、與玉赤、硫磺、馬首如獅首、火與煙與硫出其口。</verse>
				<verse number="18">以此三災而人三分一見殺、即以其口出之火與煙與硫也。</verse>
				<verse number="19">蓋馬之權在口、又在尾、以其尾似蛇亦有首、於此且為害。</verse>
				<verse number="20">餘諸人、未死於此災者、不悔志去其手之工、致不拜鬼、及金、銀、銅、石、木之偶像、不能見或聞或行者、</verse>
				<verse number="21">亦不悔志去其兇殺、巫術、淫亂、竊盜也。○</verse>
			</chapter>
			<chapter number="10">
				<verse number="1">我又見有他力使自天降、衣以雲、首上有虹、面如日、足如火柱、</verse>
				<verse number="2">手中有小卷已開、乃以右足置於海、左足於地、</verse>
				<verse number="3">大聲讙若獅吼、讙時、七雷言厥諸聲。</verse>
				<verse number="4">七雷言時、我將書之、遂聞自天聲謂我曰、七雷所言諸事、緘之勿書。</verse>
				<verse number="5">我所見、立於海及地之使、乃舉右手向天、</verse>
				<verse number="6">指生至世世靡暨、造天及其中物、地及其中物、海及其中物者、而誓曰、將不復有時。</verse>
				<verse number="7">惟於第七使聲諸日、即吹時、上帝之奧既成、如其素喜宣于厥僕眾諸先知也。</verse>
				<verse number="8">我所聞自天之聲復與我言曰、往、取立於海及地之使、手中、已開之小卷。</verse>
				<verse number="9">我遂就使、言其予我以小卷。則告我曰、取而食之、在爾腹則苦、惟在爾口則甘如蜜。</verse>
				<verse number="10">我則自使手、取小卷、而食之、在我口果甘如蜜、而既食在腹成苦。</verse>
				<verse number="11">又有告我曰、爾當復指諸民、諸邦、諸舌、諸王、而為先知言。○</verse>
			</chapter>
			<chapter number="11">
				<verse number="1">有授我以葦似杖、曰、起、量上帝殿、及壇、與其中諸拜者。</verse>
				<verse number="2">殿之外院、其舍之、勿量、蓋曾以予列邦、彼將蹂踐聖邑四十二月。</verse>
				<verse number="3">我將予我之二證、衣麻為先知言、一千二百六十日。</verse>
				<verse number="4">此乃二橄欖樹與二燈几、立於地之主前也。</verse>
				<verse number="5">若人願害之、則有火自其口出、而吞其敵、若人將願害之、如是必被殺。</verse>
				<verse number="6">此有權以閉天、使不雨於其先知言諸日。又有權治諸水、變之為血、亦隨時以所願各災擊地。</verse>
				<verse number="7">及其證畢時、自淵而上之獸將與之戰、勝而殺之。</verse>
				<verse number="8">其屍仆於大邑之衢、依神而稱、斯即 鎖多馬 與 挨及 也、昔其主亦在彼釘十字架。</verse>
				<verse number="9">且自諸民、諸族、諸舌、諸邦中、有觀其屍三日有半、不容置其屍於塚。</verse>
				<verse number="10">宅地之人、為之欣喜歡樂、將互相投贈、因此二先知曾苦宅地之人也。</verse>
				<verse number="11">越三日有半、生之神自上帝來入之、遂足立、觀者大讋懼。</verse>
				<verse number="12">彼乃聞大聲自天謂之曰、上於此、遂在雲而上入天、其敵亦觀之。</verse>
				<verse number="13">是時大有動震、邑圯十分之一、於動震人亦被殺七千名。餘者恐懼、歸榮天之上帝。○</verse>
				<verse number="14">二禍既往、視哉、其三禍速至。○</verse>
				<verse number="15">七使吹、遂有諸大聲在天、曰、世國既為我主及其 基督 有、其將王至世世靡暨。</verse>
				<verse number="16">二十四長老、坐厥座於上帝前者、面仆而拜上帝、</verse>
				<verse number="17">曰、我儕稱謝爾、主上帝、全能、今而昔自有乎、因爾既握爾大能而王。</verse>
				<verse number="18">列邦逞怒也、爾之怒遂至、鞫諸死之時已屆、舉爾僕眾先知諸聖及畏爾名者小與大、以賞之、而敗壞乎地者敗壞之。○</verse>
				<verse number="19">時上帝殿、在於天者、開矣、其約之匱又見於其殿、遂有諸電、諸聲、諸雷、及動震、與大雹。○</verse>
			</chapter>
			<chapter number="12">
				<verse number="1">又大兆見於天、一婦女以日、足下月、首上十二星之冠、</verse>
				<verse number="2">乃懷妊、劬勞而讙、痛苦將產。</verse>
				<verse number="3">亦有他兆見於天、視哉、大赤龍、有七首十角首上七冕。</verse>
				<verse number="4">其尾曳天星三分之一、投之於地。龍乃立於將產之婦前、俾得、於產時、食其子。</verse>
				<verse number="5">其產也男子、將以鐵杖牧萬邦者。子見攝上乎上帝及其座。</verse>
				<verse number="6">婦則逃入曠野、在彼有上帝所備之處、使養之一千二百六十日。○</verse>
				<verse number="7">時、在天有戰、 米加勒 率其使及龍戰、龍亦率其使以戰、</verse>
				<verse number="8">弗克、在天不復遇有處也。</verse>
				<verse number="9">大龍遂被投、老蛇、亦曰魔、曰 撒但 、迷惑天下者、被投於地、其使眾偕之投也。</verse>
				<verse number="10">我則聞大聲在天、曰、今我之上帝濟救、與能、與國、及其 基督 之權普至矣、蓋訟吾兄弟者被投、即晝夜訟之於吾上帝前者。</verse>
				<verse number="11">眾嘗勝之、因羔之血、及己所證之道、乃不愛己魂以至於死也。</verse>
				<verse number="12">故諸天乎、及爾眾、幕於彼者、尚其歡樂。禍哉、地與海乎、因魔已下及爾、大有恚、自識其時暫也。○</verse>
				<verse number="13">龍見己被投於地、則窘逐產男子之婦。</verse>
				<verse number="14">乃有予婦以大鷹之雙翼、俾得飛入曠野至其處而就養、遠乎蛇之面、一時數時又半時。</verse>
				<verse number="15">蛇遂自口吐水如河、於婦之後、俾得漂沒之。</verse>
				<verse number="16">地且助婦、地自啟口而吞龍口所吐之河也。</verse>
				<verse number="17">龍怒、遂往、及婦餘種、凡守上帝誡、有 耶穌 之證者、而戰。</verse>
				<verse number="18">時龍立於海沙。○</verse>
			</chapter>
			<chapter number="13">
				<verse number="1">我又見一獸、自海而上、有十角七首、在角則十冕、在首則僭讟之名。</verse>
				<verse number="2">且我所見之獸似豹、其足如熊、其口如獅口、龍予之以其能其座與大權。</verse>
				<verse number="3">其七首之一、若見殺至死、而其死傷得醫、全地乃奇於獸後。</verse>
				<verse number="4">人又拜龍因予哭以權、亦拜獸曰、孰似獸哉、孰能戰之哉。</verse>
				<verse number="5">且有予之以口言諸大事、諸謗讟、亦予之權以行所為、四十二月。</verse>
				<verse number="6">遂啟口致出讟上帝諸言、讟其名、其幕、暨幕天之眾也。</verse>
				<verse number="7">亦有予之以戰諸聖而勝之、又予以權治諸族、諸民、諸舌、諸邦。</verse>
				<verse number="8">宅地之人、凡名未錄自創世以來已見殺之羔維生之書者、皆將拜之。</verse>
				<verse number="9">若人有耳其聽諸。</verse>
				<verse number="10">若人虜掠則被虜掠。若人刃殺則被刃殺。諸聖之忍與信在此矣。○</verse>
				<verse number="11">我又見他哭自地而上、有二角似羔、出言如龍。</verse>
				<verse number="12">凡前獸之權、斯行之於其前。且使地及宅之者拜死傷得醫之前獸。</verse>
				<verse number="13">又行諸大兆、得使火自天降地於人前。</verse>
				<verse number="14">且因所予之行於獸前諸兆、而迷惑宅地之人、告宅地之人、使為有刃傷而尚生之獸造像。</verse>
				<verse number="15">又予之以神賦獸之像、俾獸之像得言、亦得使凡不拜獸之像者見殺。</verse>
				<verse number="16">又使凡小與大、富與貧、自由及為奴者、有如印誌、或在右手、或在顙。</verse>
				<verse number="17">使無其印誌、或獸之名、或其名之數者、不能買賣也。</verse>
				<verse number="18">智在於此矣。有銳志者、其計獸之數、蓋人數也、其數即六百六十六。○</verse>
			</chapter>
			<chapter number="14">
				<verse number="1">我又見而觀羔立於 郇 山、偕之者一百四十四千、有羔名與父名書於顙。</verse>
				<verse number="2">則聞自天之聲、如多水聲、又如大雷聲、且我所聞聲有如彈琴者彈其琴、</verse>
				<verse number="3">遂唱若新歌於座前、及四生物長老前。其歌也、於得贖脫乎地一百四十四千者外、無能學之。</verse>
				<verse number="4">此乃不浼於色者、蓋處子也。此乃從羔者、不論何之。此得贖出眾人之中、為初果歸上帝與羔。</verse>
				<verse number="5">厥口中無遇謊、其無瑕垢者也。○</verse>
				<verse number="6">我又見他使飛於中天、有永之福音、宣諸居地之人、諸邦、諸族、諸舌、諸民。</verse>
				<verse number="7">遂大聲曰、畏上帝而歸榮之、蓋其鞫時已至矣。拜造天地海及水諸泉者。○</verse>
				<verse number="8">又有他使、其二也、隨後、曰、傾矣乎、傾矣乎、大 巴比倫 、使萬邦飲其淫亂干恚之酒者也。○</verse>
				<verse number="9">又有他使、其三也、隨之、大聲曰、若人拜獸及其像、受印誌在顙、或在手、</verse>
				<verse number="10">則亦將飲上帝恚之酒、斟於怒之杯無雜、又在火與硫受痛苦、於諸聖使及羔前、</verse>
				<verse number="11">其痛苦之煙上騰、世世靡暨、且拜獸及其像、或受其名之印誌者、晝夜無憩息也。</verse>
				<verse number="12">諸聖之忍在此矣、乃守上帝之誡及 耶穌 之信者也。○</verse>
				<verse number="13">我又聞聲自天曰、書斯、福矣、在主而死之死者、今而後。是也、神言之矣、俾得息諸勞也、蓋其諸行隨之。○</verse>
				<verse number="14">我又見而觀白雲、雲上坐者似人子、首上有金冠、手中利鐮。</verse>
				<verse number="15">有他使自殿出、大聲讙、語坐雲者曰、發爾鐮而刈、蓋刈時已至、蓋地穡也乾矣。</verse>
				<verse number="16">坐雲者遂投其鐮於地、而地式刈矣。○</verse>
				<verse number="17">又有他使自在天之殿出、亦有利鐮。</verse>
				<verse number="18">復有他使自壇出、有權治火者、大聲呼、語有利鐮者、曰、發爾利鐮、收地葡萄樹之毬、蓋其葡萄熟矣。</verse>
				<verse number="19">使遂投其鐮入地、收地之葡萄、投之入上帝恚之大醡。</verse>
				<verse number="20">遂在邑外踐醡、而血自醡出、高至馬勒、遠六百里。○</verse>
			</chapter>
			<chapter number="15">
				<verse number="1">我又見他兆於天、大且奇也、七使有七災、乃末者、蓋於此上帝之恚盡也。○</verse>
				<verse number="2">我見若琉璃雜以火之海、且眾自獸、自其像、自其名數、取勝而來者、立於琉璃海、有上帝諸琴。</verse>
				<verse number="3">乃唱上帝僕 摩西 之歌與羔之歌、曰、大且奇哉爾諸行、主上帝全能。義且真哉爾諸路、萬世之一王。</verse>
				<verse number="4">孰將不畏而榮主名、蓋爾獨聖良。夫萬邦將來拜爾前、蓋爾義端彰。○</verse>
				<verse number="5">此事之後、我見在天有證之幕之殿開、</verse>
				<verse number="6">又自殿出有七災之七使、衣以寶石、清而光、胸束金帶。</verse>
				<verse number="7">四生物之一、予七使、以七金鼎、盛維生至世世靡暨者上帝之恚。</verse>
				<verse number="8">自上帝榮與能有煙滿殿、而無人能入殿、待七使之七災盡。○</verse>
			</chapter>
			<chapter number="16">
				<verse number="1">我聞自殿有大聲、告七使曰、往、以上帝恚之七鼎傾入地。○</verse>
				<verse number="2">其一遂往、傾厥鼎入地、則成惡毒之瘡在有獸印誌及拜其像之人。○</verse>
				<verse number="3">其二傾厥鼎入海、則成血若死者、而凡生魂、在海之物盡死。○</verse>
				<verse number="4">其三傾厥鼎入諸河及水泉、則成血。</verse>
				<verse number="5">我聞諸水之使曰、義哉、今而昔自有惟聖良者乎、因爾鞫諸是、</verse>
				<verse number="6">以彼流諸聖與先知之血、而爾以血予之飲、其所堪也。</verse>
				<verse number="7">我又聞於壇曰、是也、主上帝全能乎、爾之鞫端真且義哉。○</verse>
				<verse number="8">其四傾厥鼎於日、遂俾之以火暴人。</verse>
				<verse number="9">人則見暴乎大熱、乃謗讟有權夫此災之上帝名、又不悔志歸榮之。○</verse>
				<verse number="10">其五傾厥鼎於獸之座、而其國昏暗、人以痛而齩舌、</verse>
				<verse number="11">且謗讟天之上帝、因其諸痛諸瘡、亦不悔志去其行。○</verse>
				<verse number="12">其六傾厥鼎施大河 百辣 、其水遂乾、俾得為列王自日出處備路。</verse>
				<verse number="13">我又見出自龍口、自獸口、自偽先知口、有三不潔神若蛙、</verse>
				<verse number="14">蓋乃鬼之神、行諸兆、出而附天下列王、集之於全能上帝大日為戰。</verse>
				<verse number="15">視哉、我來如盜。福矣、儆醒、守衣、免裸行見不雅者。</verse>
				<verse number="16">及集列王於一處、 希伯來 音曰、 夏馬結頓 。○</verse>
				<verse number="17">其七傾厥鼎於空中氣、遂有大聲出自殿、自座、曰、畢矣、</verse>
				<verse number="18">又有諸電、諸聲、諸雷、亦有大動震、自有人在地以來未有若是動震如此大也。</verse>
				<verse number="19">大邑遂裂為三、列邦諸邑傾圯、且大 巴比倫 為所憶於上帝前、以其怒恚之酒之杯予之。</verse>
				<verse number="20">各島皆逃、諸山不見。</verse>
				<verse number="21">大雹自天降於人、各重一鈞、人以雹災故謗讟上帝、蓋其災大甚也。○</verse>
			</chapter>
			<chapter number="17">
				<verse number="1">有七鼎者七使之一、來告我曰、來、我將示爾、以坐多派水上、大妓之鞫、</verse>
				<verse number="2">地上諸王、與之行淫、宅地之人、以其淫亂之酒醉。</verse>
				<verse number="3">遂攜我於神適野、則見一婦乘絳獸、滿謗讟名、有七首十角。</verse>
				<verse number="4">婦衣紫絳、飾以金玉珠璣、手有金杯、盛諸穢惡、厥淫諸不潔、</verse>
				<verse number="5">顙書名曰、奧者、大 巴比倫 也、地之諸妓及諸穢惡之母。</verse>
				<verse number="6">又見斯婦、以眾聖之血、及 耶穌 諸證之血、而醉。我見之、則奇大奇矣。</verse>
				<verse number="7">使語我曰、爾胡為奇。我將告爾以婦與負七者、有七首、十角獸之奧。</verse>
				<verse number="8">爾所見之獸、昔有今無、乃將自淵而上、則歸淪亡。宅地諸人、其名未錄於維生之書自創世者、見昔有今無而將在之獸、將奇焉。</verse>
				<verse number="9">有智之志在此矣。七首者七山、婦所坐其上也。</verse>
				<verse number="10">又為七王、其五已傾、其一今在、其一未至、至當暫存。</verse>
				<verse number="11">昔有今無之獸、是為其八、亦出諸七也、又歸淪亡。</verse>
				<verse number="12">爾所見十角乃十王、未受國者、乃偕獸受權若王、半時耳。</verse>
				<verse number="13">彼眾一意、而以己能與權予獸。</verse>
				<verse number="14">彼將及羔戰、羔將勝之、蓋為諸主之主、諸王之王、偕之者乃見召、蒙選、忠信之人。</verse>
				<verse number="15">又告我曰、爾所見之派水、妓所坐者、乃諸民、諸眾、諸邦、諸舌。</verse>
				<verse number="16">又爾所見十角與獸也、其將惡妓、使之廢墟裸裎、食其肉、盡焚之以火。</verse>
				<verse number="17">蓋上帝曾置其諸心、行己意、又皆行一意、以其國予獸、待上帝之言皆盡。</verse>
				<verse number="18">爾所見之婦、即大邑、有國在地之列王上也。○</verse>
			</chapter>
			<chapter number="18">
				<verse number="1">此事之後、我見他使、自天而降、有大權、地自其榮而光也。</verse>
				<verse number="2">又壯聲讙曰、傾矣乎、傾矣乎、大 巴比倫 、成為諸鬼之居所、凡不潔神之囹圄、凡不潔可惡鳥之囹圄也、</verse>
				<verse number="3">蓋自其淫亂干恚之酒、萬邦傾矣。地之諸王與之行淫、地之諸商自其奢華之能而得富。</verse>
				<verse number="4">我又聞他聲自天、曰、我民乎、其出於彼、免共與彼罪、免受乎厥諸災、</verse>
				<verse number="5">蓋厥罪滔天、其不義端上帝憶之。</verse>
				<verse number="6">如彼加諸人者、其亦加諸彼、且依厥行而倍彼所倍、在彼所斟之杯、其倍斟予之。</verse>
				<verse number="7">彼己自榮而奢華若何、予之痛苦哀憂亦若是、蓋彼心內曰、我乃坐為后、非嫠也、決不見哀憂。</verse>
				<verse number="8">故一日閒、其災將至、死也、哀也、饑也、彼將被火盡焚、蓋鞫之之主上帝乃為有力也。</verse>
				<verse number="9">地之諸王、素與彼行淫奢華、亦將緣之哭而擗、見焚之之煙、</verse>
				<verse number="10">因懼其痛苦、而遠立曰、禍哉、禍哉、大邑 巴比倫 、強邑乎、蓋半時閒爾之鞫至矣。</verse>
				<verse number="11">地之諸商亦緣之哭而哀、蓋不復有人買、其貨、</verse>
				<verse number="12">斯貨也、有若金銀、寶石、珠璣、細布、紫料、絲帛、絳料、芸香諸木、象牙諸器、及寶木、銅、鐵、白石之諸器、</verse>
				<verse number="13">肉桂、豆蔲、香品、香膏、乳香、酒、油、細麵、麥、牛、羊、又有馬、車、人身、及人魂也。</verse>
				<verse number="14">爾魂昔所嗜之果已去爾、凡珍羞光采之物皆亡乎爾、決不復遇之。</verse>
				<verse number="15">斯物之諸商、自彼得富者、因懼其痛苦而遠立、哭而哀、</verse>
				<verse number="16">曰、禍哉、禍哉、大邑、素衣細布、紫絳、飾以金玉珠璣乎。</verse>
				<verse number="17">蓋半時閒、富如此之大致廢墟也。各舟長、與隨處舟行者、及舟子、凡在海貿易者遠立、</verse>
				<verse number="18">見焚之之煙、則讙曰、何邑似大邑哉。</verse>
				<verse number="19">遂以塵投首、讙呼、哭而哀、曰、禍哉、禍哉、大邑、凡有舟於海者、所在、自其珍費、得富乎。蓋半時閒致廢墟也。</verse>
				<verse number="20">天乎爾緣之歡樂、眾聖、及使徒、先知乎、其亦然、蓋上帝以爾所受之鞫而鞫乎彼也。○</verse>
				<verse number="21">有一力使、舉石如大磨、投入海、曰、如此 巴比倫 大邑將厲然被投、決不復見矣。</verse>
				<verse number="22">彈琴、作樂、奏簫、吹角之聲、決不復聞於爾中、凡百工者決不復見於爾中、磨聲決不復聞於爾中、</verse>
				<verse number="23">燈光決不復照於爾中、新郎新婦之聲決不復聞於爾中。蓋爾諸商素為地之大夫、以於爾之巫術萬邦被迷惑。</verse>
				<verse number="24">在彼且遇有諸先知、諸聖、及凡見殺於地者之血。○</verse>
			</chapter>
			<chapter number="19">
				<verse number="1">此事之後、我聞如萬眾之大聲在天、曰、頌讚主哉、救與榮與能、惟我上帝有、</verse>
				<verse number="2">蓋其鞫端真且義也、蓋曾鞫彼大妓、於厥淫亂敗壞地者、曾自彼手伸其僕眾血之冤。</verse>
				<verse number="3">再曰、頌讚主哉。且彼之煙上騰世世靡暨。</verse>
				<verse number="4">二十四長老、及四生物、乃伏拜坐座之上帝、曰、誠然、頌讚主哉。</verse>
				<verse number="5">又有聲自座出曰、凡爾厥僕眾、爾畏之者小與大、其頌讚乎我上帝、</verse>
				<verse number="6">我又聞如大眾之聲、如多水之聲、如殷雷之聲曰、頌讚主哉。蓋主我上帝、全能者王矣。</verse>
				<verse number="7">我儕其欣喜、歡甚、且歸榮之、蓋羔之婚娶至矣。厥婦已自備矣。</verse>
				<verse number="8">有予婦得衣細布、光而清、蓋細布乃諸聖之義端。</verse>
				<verse number="9">又告我曰、書斯、福矣、凡見召赴羔之婚筵者。復告我曰、此乃上帝之真言。</verse>
				<verse number="10">我遂伏其足前、以拜之。彼乃告我曰、慎勿為之、我與爾及爾諸兄弟、有 耶穌 之證者、無非同僕。爾其拜上帝。蓋 耶穌 之證乃先知言之神也。○</verse>
				<verse number="11">我又見天開、遂觀白馬、乘之者稱為信且真、其鞫也戰也無不在義。</verse>
				<verse number="12">其目乃火炎、其首上多冕、有書以名、無人識、惟己耳。</verse>
				<verse number="13">衣以灑血之衣、其名稱為上帝道。</verse>
				<verse number="14">在天諸軍、乘白馬、衣細布、白而清、以從。</verse>
				<verse number="15">其口出利劍、俾得以擊列邦、又將以鐵杖牧之。彼亦踐全能上帝怒恚之酒醡。</verse>
				<verse number="16">在其衣與股有名書日、諸王之王、諸主之主。○</verse>
				<verse number="17">我又見一使立於日、大聲讙、告凡飛於中天之鳥曰、來、集赴上帝之巨餐、</verse>
				<verse number="18">俾得食諸王之肉、大夫之肉、力士之肉、馬與乘之者之肉、凡自由、為奴、小者、大者、之肉。○</verse>
				<verse number="19">我又見獸及地之諸王與其軍已集、將及乘馬者與其軍戰。</verse>
				<verse number="20">獸被執、而偕之者、偽先知、曾行諸兆與其前、以迷惑諸受獸之印誌、而拜其像者也、二者生投入焚於硫之火池、</verse>
				<verse number="21">其餘被乘馬者口出之劍盡殺、諸鳥皆自其肉而飽焉○</verse>
			</chapter>
			<chapter number="20">
				<verse number="1">我又見使自降、有淵之鑰及大鐵索在手。</verse>
				<verse number="2">乃執龍、即老蛇、亦為魔為 撒但 者、縛之以至一千年、</verse>
				<verse number="3">投之入淵、閉而加印其上、使不再迷惑列邦、迨千年盡、後當暫釋之。○</verse>
				<verse number="4">我又見諸座及坐之者、有予之以鞫事。亦見因 耶穌 之證、及上帝道、被斬者之魂、凡不拜獸及其像、不受其印誌於顙及手者、此皆生而與 基督 王一千年。</verse>
				<verse number="5">其餘死者不生、迨千年盡、此乃第一復起也。</verse>
				<verse number="6">福矣、聖矣、有分於第一復起者、凡若此、第二死無權乎彼、乃將為上帝及 基督 之祭司、與 基督 王一千年○</verse>
				<verse number="7">千年既盡、則 撒但 將釋脫於囹圄、</verse>
				<verse number="8">出而迷惑、在地四方之列邦、 谷 與 馬谷 者、集之以戰、其數如海沙。</verse>
				<verse number="9">遂越地之廣、上而環諸聖之營、及見愛之邑。乃有火自降而吞之。</verse>
				<verse number="10">迷惑之之魔被投入火與硫之池、於彼亦有獸與偽先知、晝夜將痛苦、至世世靡暨。○</verse>
				<verse number="11">我又見白大座、及坐之者、且自其前、天與地逃去、不復遇其處所</verse>
				<verse number="12">又見諸死者大與小、立於座前、有諸書開、又有他書開、維生之書也、且死者、依其行、自眾書所載、而被鞫。</verse>
				<verse number="13">海乃付其中之死者、死與陰府付其中之死者、遂被鞫、各人依厥行。</verse>
				<verse number="14">死與陰府亦被投入火池。此乃第二死、即火池也。</verse>
				<verse number="15">若遇不錄於生之書者、則被投於火池。○</verse>
			</chapter>
			<chapter number="21">
				<verse number="1">我又見新天新地、蓋初之天初之地已逝去、而海不復有。</verse>
				<verse number="2">亦見聖邑、新 耶路撒冷 、出於天自上帝而降、已備如新婦修飾迓其夫。</verse>
				<verse number="3">又聞大聲自座出、曰、視哉、上帝之幕偕人、上帝將偕之共幕、彼將為其民、上帝將自偕之、為其上帝、</verse>
				<verse number="4">且將盡拭諸淚于其目、不復有死、不復有哀、與號、與痛、初事已逝矣。</verse>
				<verse number="5">坐於座者、遂曰、視哉、我新造萬有。又曰、書斯、蓋此言信且真也。</verse>
				<verse number="6">復語我曰、皆已成矣。我乃始與終、本與末。我將、自夫生之水泉、惠然而予渴者。</verse>
				<verse number="7">措勝者將嗣諸此、我將為其上帝、彼將為我子。</verse>
				<verse number="8">惟凡畏怯無信、穢惡、兇殺、淫亂、巫覡、拜偶像、及諸謊者、其分在焚於火及硫之池、是第二死也。○</verse>
				<verse number="9">有七鼎、盛七末災、七使者之一、就而與我言、曰、來、我將示爾以新婦、羔之妻也。</verse>
				<verse number="10">遂攜我於神適一山、大而高者、示我以聖邑、 耶路撒冷 、出於天自上帝而降、</verse>
				<verse number="11">有上帝榮、其光似石之最寶、若碧石而明如水晶、</verse>
				<verse number="12">有垣大而高、十有二門、在門十二使、門上書名、即 以色列 子孫十二支派之名、</verse>
				<verse number="13">東三門、北三門、南三門、西三門。</verse>
				<verse number="14">邑垣有十二基、其上有羔十二使徒之名。</verse>
				<verse number="15">與我言者有金葦為度、俾量邑、與門、與垣。</verse>
				<verse number="16">邑建四方、長闊相等、乃以葦量邑得四千里、長闊及高相等。</verse>
				<verse number="17">又量其垣、一百四十四肘、人之度即使之度也。</verse>
				<verse number="18">垣建為碧玉、邑為澄金、似琉璃澄。</verse>
				<verse number="19">邑垣之基、飾以各寶石。一基碧玉、二藍玉、三蒼玉、四青玉、</verse>
				<verse number="20">五紅玉、六瑪瑙、七黃玉、八水蒼玉、九淡黃玉、十翡翠玉、十一赤玉、十二紫玉。</verse>
				<verse number="21">十二門也十二珠、諸門各一珠一、邑街則澄金、如琉璃光透。</verse>
				<verse number="22">其中不見有殿、蓋主上帝全能及羔為其殿。</verse>
				<verse number="23">邑不需曰月照之、蓋上帝之榮自光之、其燈乃羔也。</verse>
				<verse number="24">列邦將由其光而行、地諸王以其榮歸之。</verse>
				<verse number="25">晝決不閉門、蓋將無夜於彼。</verse>
				<verse number="26">人將以列邦之榮與尊歸之、</verse>
				<verse number="27">凡諸俗、與行穢惡、及謊者、決不入於彼、惟既錄於羔維生之書者入焉。</verse>
			</chapter>
			<chapter number="22">
				<verse number="1">又示我以生之水河、其水光如水晶、自上帝及羔之座而出、在邑街中。</verse>
				<verse number="2">河之左右有維生之樹結果十二、每月給其果、且其葉致列邦得醫。</verse>
				<verse number="3">又不復有呪詛、上帝及羔之座將在彼、其僕將事之、</verse>
				<verse number="4">將見其面、其名在諸顙。</verse>
				<verse number="5">將不復有夜、無需燈光、日光、蓋主上帝將光之、而眾將王、世世靡暨。○</verse>
				<verse number="6">又語我曰、此言信且真也、且主、諸先知之諸神之上帝、嘗遣其使、俾示厥僕眾、以必速成諸事。</verse>
				<verse number="7">視哉、我速至。福矣、守此書、先知諸言者也。○</verse>
				<verse number="8">我 約翰 、聞見此事者。我聞見時、俯伏拜在示我以此事之使者足前。</verse>
				<verse number="9">彼乃告我曰、慎勿為之、我與爾及爾諸兄弟、即先知、及守此書之言者、無非同僕、爾其拜上帝。○</verse>
				<verse number="10">又告我曰、勿緘此書先知諸言、蓋時近矣。</verse>
				<verse number="11">不義者其尚不義、污衊者其尚污衊、義者其尚為義、聖者其尚為聖。</verse>
				<verse number="12">視哉、我速至、賞報亦在我、以加各人如其工也。</verse>
				<verse number="13">我乃始與終、初與盡、本與末。</verse>
				<verse number="14">福矣、凡滌其袍、俾得權乎維生之樹、以諸門而入邑。</verse>
				<verse number="15">在外有諸犬、巫覡、淫亂、兇殺、拜偶像、及凡好而行謊者。○</verse>
				<verse number="16">我 耶穌 已遣我使、證諸此於爾曹、以達諸會。我乃 大衛 之根株且裔冑、光明之晨星。○</verse>
				<verse number="17">神與新婦俱曰、來。聞者尚其曰、來。渴者其來、有願者尚惠然而取生之水哉。○</verse>
				<verse number="18">我證於凡聞此書、先知諸言者、倘有增加之者、上帝將以此書所載諸災加彼、</verse>
				<verse number="19">倘有損減此先知書諸言、上帝將以其分減乎生之樹及聖邑、即凡此書所載者。○</verse>
				<verse number="20">證此事者曰、是也、我速至。誠然、 耶穌 、爾其至哉。○</verse>
				<verse number="21">主 耶穌 之恩偕眾聖。誠然。○</verse>
			</chapter>
		</book>
	</testament>
</bible>