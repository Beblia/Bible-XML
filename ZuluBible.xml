<?xml version="1.0" encoding="UTF-8"?>
<bible translation="Zulu 1959 Version - Copyrighted but Will Use Everywhere" status="Bible Society of South Africa. © Bible Society of South Africa. Used with Permission. All rights reserved.">
  <testament name="New">
    <book number="40">
      <chapter number="1">
        <verse number="1">Incwadi yokuzalwa kukaJesu Kristu, indodana kaDavide, indodana ka-Abrahama.</verse>
        <verse number="2">U-Abrahama wazala u-Isaka, u-Isaka wazala uJakobe, uJakobe wazala uJuda nabafowabo;</verse>
        <verse number="3">uJuda wazala oFaresi noZara kuTamari, uFaresi wazala u-Esiromu, u-Esiromu wazala u-Aramu;</verse>
        <verse number="4">u-Aramu wazala u-Aminadaba, u-Aminadaba wazala uNasoni, uNasoni wazala uSalimoni;</verse>
        <verse number="5">uSalimoni wazala uBowasi kuRakhabi, uBowasi wazala u-Obede kuRuthe, u-Obede wazala uJesayi;</verse>
        <verse number="6">uJesayi wazala uDavide, inkosi. UDavide wazala uSolomoni kumka-Uriya;</verse>
        <verse number="7">uSolomoni wazala uRobowamu, uRobowamu wazala u-Abiya, u-Abiya wazala u-Asafa;</verse>
        <verse number="8">u-Asafa wazala uJosafati, uJosafati wazala uJoramu, uJoramu wazala u-Oziya;</verse>
        <verse number="9">u-Oziya wazala uJothamu, uJothamu wazala u-Akazi, u-Akazi wazala uHezekiya;</verse>
        <verse number="10">uHezekiya wazala uManase, uManase wazala u-Amoni, u-Amoni wazala uJosiya;</verse>
        <verse number="11">uJosiya wazala uJekoniya nabafowabo ngesikhathi sokuthunjelwa eBabiloni.</verse>
        <verse number="12">Kwathi emva kokuthunjelwa eBabiloni uJekoniya wazala uSalatiyeli, uSalatiyeli wazala uZorobabeli;</verse>
        <verse number="13">uZorobabeli wazala u-Abiyudi, u-Abiyudi wazala u-Eliyakimi, u-Eliyakimi wazala u-Azori;</verse>
        <verse number="14">u-Azori wazala uSadoki, uSadoki wazala u-Akimi, u-Akimi wazala u-Eliyudi;</verse>
        <verse number="15">u-Eliyudi wazala u-Eleyazare, u-Eleyazare wazala uMathani, uMathani wazala uJakobe;</verse>
        <verse number="16">uJakobe wazala uJosefa, indoda kaMariya, azalwa nguye uJesu othiwa uKristu.</verse>
        <verse number="17">Zinjalo-ke izizukulwane zonke ezisukela ku-Abrahama ziye kuDavide, ziyizizukulwane eziyishumi nane; nezisukela kuDavide ziye ekuthunjelweni eBabiloni ziyizizukulwane eziyishumi nane; nezisukela ekuthunjelweni eBabiloni ziye kuKristu ziyizizukulwane eziyishumi nane.</verse>
        <verse number="18">Ukuzalwa kukaJesu Kristu kwaba nje: unina uMariya esemiselwe uJosefa, bengakahlangani wafunyanwa ekhulelwe ngoMoya oNgcwele.</verse>
        <verse number="19">Kepha uJosefa indoda yakhe engumuntu olungileyo, engathandi ukumthela ihlazo, wayefuna ukumlahla ngasese.</verse>
        <verse number="20">Esazindla ngalokho, bheka, ingelosi yeNkosi yabonakala kuye ngephupho, ithi: “Josefa, ndodana kaDavide, ungesabi ukumthatha uMariya umkakho, ngokuba lokho akukhulelweyo kungoMoya oNgcwele.</verse>
        <verse number="21">Uzakuzala indodana, uyiqambe igama lokuthi uJesu, ngokuba nguye oyakusindisa abantu bakhe ezonweni zabo.”</verse>
        <verse number="22">Lokhu konke kwenzeka ukuba kugcwaliseke okwakhulunywa yiNkosi ngomprofethi ukuthi:</verse>
        <verse number="23">“Bheka, intombi iyakukhulelwa, izale indodana; bayakuyiqamba igama lokuthi u-Emanuweli,” okungukuthi ngokuhunyushwa “uNkulunkulu unathi”.</verse>
        <verse number="24">UJosefa esevukile ebuthongweni wenza njengalokho imyalile ingelosi yeNkosi, wamthatha umkakhe;</verse>
        <verse number="25">akaze aya kuye, waze wazibula ngendodana; wayiqamba igama lokuthi uJesu.</verse>
      </chapter>
      <chapter number="2">
        <verse number="1">UJesu esezelwe eBetlehema laseJudiya emihleni kaHerode inkosi, bheka, kwafika izazi eJerusalema, zivela empumalanga, zithi:</verse>
        <verse number="2">“Uphi lowo ozelwe eyinkosi yabaJuda na? Ngokuba sibonile inkanyezi yakhe kwelasempumalanga, size ukukhuleka kuye.”</verse>
        <verse number="3">UHerode inkosi esekuzwile lokho wakhathazeka neJerusalema lonke kanye naye.</verse>
        <verse number="4">Wabutha bonke abapristi abakhulu nababhali besizwe, wabuza kubo ukuthi uKristu uzakuzalelwaphi.</verse>
        <verse number="5">Bathi kuye: “EBetlehema laseJudiya, ngokuba kulotshiwe kanjalo ngomprofethi ukuthi:</verse>
        <verse number="6">“ ‘Nawe Betlehema, lizwe lakwaJuda, kawusiye omncane nakanye kubabusi bakwaJuda, ngokuba kuyakuvela kuwe umbusi oyakwalusa isizwe sami u-Israyeli.’ ”</verse>
        <verse number="7">Khona uHerode, ezibizile izazi ngasese, wabuzisisa kuzo isikhathi inkanyezi ebonakele ngaso,</verse>
        <verse number="8">wazithuma eBetlehema, wathi: “Hambani nibuzisise ngomntwana; kuyakuthi nxa nimfumene, ningitshele ukuba nami ngiye ngikhuleke kuye.”</verse>
        <verse number="9">Seziyizwile inkosi, zamuka; bheka, inkanyezi ezayibona kwelasempumalanga yahamba phambi kwazo, yaze yafika yema phezu kwalapho umntwana ekhona.</verse>
        <verse number="10">Zathi ukuyibona inkanyezi, zathokoza ngokuthokoza okukhulu kakhulu.</verse>
        <verse number="11">Zase zingena endlini, zabona umntwana noMariya unina, zawa phansi, zakhuleka kuye, zavula amagugu azo, zamkhunga ngezipho: igolide namakha nenhlaka.</verse>
        <verse number="12">Kwathi ziyaliwe nguNkulunkulu ngephupho ukuba zingabuyeli kuHerode, zabuyela ezweni lakubo ngenye indlela.</verse>
        <verse number="13">Sezimukile, bheka, ingelosi yeNkosi yabonakala kuJosefa ngephupho, ithi: “Vuka uthabathe umntwana nonina, ubalekele eGibithe, uhlale khona, ngize ngikutshele; ngokuba uHerode uzakumfuna umntwana ukuba ambhubhise.”</verse>
        <verse number="14">Wavuka-ke, wathabatha umntwana nonina ebusuku, wamuka waya eGibithe,</verse>
        <verse number="15">wahlala khona, waze wafa uHerode, ukuze kugcwaliseke okwakhulunywa yiNkosi ngomprofethi ukuthi: “Ngayibiza indodana yami iphume eGibithe.”</verse>
        <verse number="16">Khona uHerode, esebonile ukuthi izazi zimphambile, wathukuthela kakhulu, wathumela wabulala bonke abantwana besilisa baseBetlehema nasendaweni yonke yangakhona, abaminyaka mibili nangaphansi njengesikhathi abesibuzisisile kuzo izazi.</verse>
        <verse number="17">Khona kwagcwaliseka okwakhulunywa ngoJeremiya umprofethi ukuthi:</verse>
        <verse number="18">“Kwezwakala izwi eRama, ukukhala nokulila okukhulu, uRakheli ekhalela abantwana bakhe, engavumi ukududuzwa, ngokuba abasekho.”</verse>
        <verse number="19">Kepha uHerode esefile, bheka, ingelosi yeNkosi yabonakala ngephupho kuJosefa eGibithe, yathi:</verse>
        <verse number="20">“Vuka uthabathe umntwana nonina, uye ezweni lakwa-Israyeli; ngokuba sebefile ababezingela ukuphila komntwana.”</verse>
        <verse number="21">Wasuka-ke, wathabatha umntwana nonina, wafika ezweni lakwa-Israyeli.</verse>
        <verse number="22">Kepha ezwa ukuthi sekubusa u-Arkelawu eJudiya esikhundleni sikaHerode uyise, wesaba ukuya khona; eseyaliwe nguNkulunkulu ngephupho wamuka waya kwelaseGalile;</verse>
        <verse number="23">wafika wakha emzini othiwa iNazaretha ukuba kugcwaliseke okwakhulunywa ngabaprofethi ukuthi: “Uyakubizwa ngokuthi umNazaretha.”</verse>
      </chapter>
      <chapter number="3">
        <verse number="1">Ngaleyo mihla kwavela uJohane uMbhapathizi eshumayela ehlane laseJudiya, ethi:</verse>
        <verse number="2">“Phendukani, ngokuba umbuso wezulu ususondele!”</verse>
        <verse number="3">Ngokuba nguye akhuluma ngaye umprofethi u-Isaya, ethi: “Izwi lomemezayo ehlane, lithi: ‘Lungisani indlela yeNkosi, nenze imikhondo yayo iqonde.’ ”</verse>
        <verse number="4">Yena uJohane wayenengubo yoboya bekamela noqhotho lwesikhumba okhalweni lwakhe; ukudla kwakhe kwakuyizinkumbi nezinyosi zasendle.</verse>
        <verse number="5">Khona kwaphumela kuye iJerusalema, neJudiya lonke, nezwe lonke laseJordani,</verse>
        <verse number="6">babhapathizwa nguye emfuleni iJordani bevuma izono zabo.</verse>
        <verse number="7">Kepha kwathi ebona abaningi kubaFarisi nabaSadusi beza embhapathizweni, wathi kubo: “Nzalo yezinyoka, ngubani onibonise ukubalekela intukuthelo ezayo na?</verse>
        <verse number="8">Ngakho vezani izithelo ezifanele ukuphenduka.</verse>
        <verse number="9">Ningacabangi ukuba ningasho phakathi kwenu ukuthi: ‘Sinobaba u-Abrahama;’ ngokuba ngithi kini: UNkulunkulu angamvusela u-Abrahama abantwana kulawa matshe.</verse>
        <verse number="10">Izembe selibekiwe empandeni yemithi; ngakho yonke imithi engatheli izithelo ezinhle iyanqunywa, iphonswe emlilweni.</verse>
        <verse number="11">“Mina nginibhapathiza ngamanzi, kube ngukuphenduka; kepha yena oza emva kwami unamandla kunami engingafanele ukuthwala izicathulo zakhe; yena uzakunibhapathiza ngoMoya oNgcwele nangomlilo,</verse>
        <verse number="12">ombenge yakhe yokwela isesandleni sakhe; uzakushanelisisa isibuya sakhe, abuthele amabele enqolobaneni yakhe; kepha amakhoba uzakuwashisa ngomlilo ongacimekiyo.”</verse>
        <verse number="13">Khona uJesu evela eGalile wafika kuJohane eJordani ukuba azobhapathizwa nguye.</verse>
        <verse number="14">Kepha uJohane wamalela wathi: “Yimi engiswela ukubhapathizwa nguwe; wena uza kimi na?”</verse>
        <verse number="15">UJesu waphendula, wathi kuye: “Vuma kalokhu, ngokuba kusifanele ukugcwalisa kanjalo ukulunga konke.” Khona wayesemvumela.</verse>
        <verse number="16">UJesu esebhapathiziwe wakhuphuka masinyane emanzini; bheka, izulu lavuleka, wabona uMoya kaNkulunkulu ehla njengejuba, eza phezu kwakhe.</verse>
        <verse number="17">Bheka, kwavela izwi ezulwini, lithi: “Lo uyiNdodana yami ethandekayo engithokozile ngayo.”</verse>
      </chapter>
      <chapter number="4">
        <verse number="1">Khona uJesu waholelwa nguMoya ehlane ukuba alingwe nguSathane.</verse>
        <verse number="2">Esezilile ukudla izinsuku ezingamashumi amane nobusuku obungamashumi amane, wagcina walamba.</verse>
        <verse number="3">Kwafika umlingi, wathi kuye: “Uma uyiNdodana kaNkulunkulu, yisho ukuba lawa matshe abe yizinkwa.”</verse>
        <verse number="4">Kepha waphendula wathi: “Kulotshiwe ukuthi: ‘Akusinkwa sodwa umuntu ayakuphila ngaso kodwa ngamazwi onke aphuma emlonyeni kaNkulunkulu.’ ”</verse>
        <verse number="5">Khona uSathane wamthatha, wamyisa emzini ongcwele, wammisa esiqongweni sethempeli,</verse>
        <verse number="6">wathi kuye: “Uma uyiNdodana kaNkulunkulu, ziphonse phansi; ngokuba kulotshiwe ukuthi: “ ‘Uyakuyaleza izingelosi zakhe ngawe, zikuthwale ngezandla, ungaze waqhuzuka etsheni ngonyawo lwakho.’ ”</verse>
        <verse number="7">UJesu wathi kuye: “Kulotshiwe futhi ukuthi: ‘Ungayilingi iNkosi uNkulunkulu wakho.’ ”</verse>
        <verse number="8">USathane wabuye wamyisa entabeni ende kakhulu, wamkhombisa imibuso yonke yezwe nenkazimulo yayo;</verse>
        <verse number="9">wathi kuye: “Konke lokhu ngizakukunika khona, uma uziwisa phansi, ukhuleke kimi.”</verse>
        <verse number="10">Khona uJesu wathi kuye: “Suka, Sathane, ngokuba kulotshiwe ukuthi: ‘Wokhuleka eNkosini uNkulunkulu wakho, umkhonze yena yedwa.’ ”</verse>
        <verse number="11">USathane wayesemshiya; bheka, kwafika izingelosi, zamkhonza.</verse>
        <verse number="12">Kuthe esezwile ukuthi uJohane uboshiwe, wamuka waya eGalile.</verse>
        <verse number="13">Wasuka eNazaretha, weza wahlala eKapernawume elingaselwandle emikhawulweni yakwaZabuloni neyakwaNafetali</verse>
        <verse number="14">ukuba kugcwaliseke okwakhulunywa ngo-Isaya umprofethi ukuthi:</verse>
        <verse number="15">“Izwe lakwaZabuloni nezwe lakwaNafetali ngaselwandle ngaphesheya kweJordani, iGalile labezizwe,</verse>
        <verse number="16">isizwe esasihlezi ebumnyameni sibonile ukukhanya okukhulu, nababehlezi ezweni nasethunzini lokufa kuphumele kubo ukukhanya.”</verse>
        <verse number="17">Kusukela kuleso sikhathi uJesu waqala ukushumayela nokusho ukuthi: “Phendukani, ngokuba umbuso wezulu ususondele.”</verse>
        <verse number="18">UJesu ehamba ngaselwandle lwaseGalile wabona izelamani ezimbili, uSimoni othiwa uPetru no-Andreya umfowabo, bephonsa inetha elwandle; ngokuba babe ngabadobi.</verse>
        <verse number="19">Wayesethi kubo: “Ngilandeleni; ngiyakunenza nibe ngabadobi babantu.”</verse>
        <verse number="20">Base bewashiya masinyane amanetha, bamlandela.</verse>
        <verse number="21">Esedlulela phambili wabona ezinye izelamani ezimbili, uJakobe kaZebedewu, noJohane umfowabo, besemkhunjini kanye noZebedewu uyise, belungisa amanetha abo; wababiza.</verse>
        <verse number="22">Base beshiya masinyane umkhumbi noyise, bamlandela.</verse>
        <verse number="23">UJesu walihamba lonke elaseGalile efundisa emasinagogeni abo, eshumayela ivangeli lombuso, ephulukisa abantu ezifweni zonke nasebuthakathakeni bonke.</verse>
        <verse number="24">Udumo lwakhe lwezwakala ezweni lonke laseSiriya; baletha kuye bonke abagulayo abaphethwe yizifo ngezifo nobuhlungu, nabakhwelwe ngamademoni, nabanesithuthwane, nabafe uhlangothi, wabaphulukisa.</verse>
        <verse number="25">Izixuku eziningi zamlandela zivela eGalile, naseDekapholi, naseJerusalema, naseJudiya, nangaphesheya kweJordani.</verse>
      </chapter>
      <chapter number="5">
        <verse number="1">Kwathi ebona izixuku, wenyukela entabeni; esehlezi phansi, abafundi bakhe beza kuye.</verse>
        <verse number="2">Wayesevula umlomo wakhe, wabafundisa wathi:</verse>
        <verse number="3">“Babusisiwe abampofu emoyeni, ngokuba umbuso wezulu ungowabo.</verse>
        <verse number="4">Babusisiwe abakhalayo, ngokuba bayakududuzwa.</verse>
        <verse number="5">Babusisiwe abamnene, ngokuba bayakudla ifa lomhlaba.</verse>
        <verse number="6">Babusisiwe abalambele, bomele ukulunga, ngokuba bayakusuthiswa.</verse>
        <verse number="7">Babusisiwe abanesihawu, ngokuba bayakuhawukelwa.</verse>
        <verse number="8">Babusisiwe abanenhliziyo ehlanzekileyo, ngokuba bayakubona uNkulunkulu.</verse>
        <verse number="9">Babusisiwe abalamulayo, ngokuba bayakuthiwa abantwana bakaNkulunkulu.</verse>
        <verse number="10">Babusisiwe abazingelwa ngenxa yokulunga, ngokuba umbuso wezulu ungowabo.</verse>
        <verse number="11">“Nibusisiwe, nxa benithuka, benizingela, bekhuluma konke okubi ngani, beqamba amanga ngenxa yami.</verse>
        <verse number="12">Jabulani, nithokoze, ngokuba umvuzo wenu mkhulu ezulwini; ngokuba kanjalo babazingela abaprofethi abananduleleyo.</verse>
        <verse number="13">“Nina ningusawoti womhlaba, kepha uma usawoti edumele, ubusawoti bovuswa ngani na? Akasasizi lutho, kuphela ukulahlwa ngaphandle, anyathelwe ngabantu.</verse>
        <verse number="14">“Nina ningukukhanya kwezwe. Umuzi owakhe entabeni ungesitheke.</verse>
        <verse number="15">Nomuntu kasokheli isibani, asibeke phansi kwesitsha, kodwa usifaka othini; khona siyabakhanyisela bonke abasendlini.</verse>
        <verse number="16">Kanjalo makukhanye ukukhanya kwenu phambi kwabantu ukuba babone imisebenzi yenu emihle, badumise uYihlo osezulwini.</verse>
        <verse number="17">“Ningathi ngize ukuchitha umthetho nabaprofethi; angizanga ukuchitha, ngize ukugcwalisa.</verse>
        <verse number="18">Ngokuba ngiqinisile ngithi kini: Kuze kudlule izulu nomhlaba, akusoze kwadlula gamana linye nasicashana sinye somthetho, kuze kufezeke konke.</verse>
        <verse number="19">Ngakho-ke oweqa owodwa kule miyalo emincinyane, afundise abantu kanjalo, uyakuthiwa omncinyane embusweni wezulu; kepha oyigcinayo, ayifundise, lowo uyakuthiwa mkhulu embusweni wezulu.</verse>
        <verse number="20">Ngokuba ngithi kini: Uma ukulunga kwenu kungadluli okwababhali nokwabaFarisi, anisoze nangena embusweni wezulu.</verse>
        <verse number="21">“Nizwile kwathiwa kwabasendulo: ‘Ungabulali; yilowo nalowo obulalayo uyakuba necala lokwahlulelwa.’</verse>
        <verse number="22">Kepha mina ngithi kini: Yilowo nalowo othukuthelela umfowabo uyakuba necala lokwahlulelwa; noshoyo kumfowabo ukuthi: ‘Silima,’ uyakuba necala emphakathini; noshoyo ukuthi: ‘Siwula,’ uyakuba necala lokulahlwa esihogweni somlilo.</verse>
        <verse number="23">“Ngakho-ke nxa uletha umnikelo wakho e-altare, ukhumbula lapho ukuthi umfowenu unamagqubu nawe,</verse>
        <verse number="24">shiya lapho umnikelo wakho phambi kwe-altare, uhambe kuqala ubuyisane nomfowenu, andukuba uze unikele umnikelo wakho.</verse>
        <verse number="25">“Shesha uzwane nolwa nawe nisesendleleni, funa olwa nawe akunikele kumahluleli, umahluleli akunikele esikhonzini, uphonswe etilongweni.</verse>
        <verse number="26">Ngiqinisile ngithi kuwe: Kawusoze waphuma khona, uze ukhiphe ifadingi lokugcina.</verse>
        <verse number="27">“Nizwile kwathiwa: ‘Ungaphingi.’</verse>
        <verse number="28">Kepha mina ngithi kini: Yilowo nalowo obuka owesifazane, amkhanuke, usephingile naye enhliziyweni yakhe.</verse>
        <verse number="29">Uma iso lakho lokunene likukhubekisa, likhiphe, ulilahle; ngokuba kungcono kuwe ukuba kubhubhe sibe sinye ezithweni zakho kunokuba wonke umzimba wakho uphonswe esihogweni.</verse>
        <verse number="30">Noma isandla sakho sokunene sikukhubekisa, sinqume, usilahle; ngokuba kungcono kuwe ukuba kubhubhe sibe sinye ezithweni zakho kunokuba wonke umzimba wakho uphonswe esihogweni.</verse>
        <verse number="31">“Kwathiwa: ‘Yilowo nalowo olahla umkakhe kamnike incwadi yesahlukaniso.’</verse>
        <verse number="32">Kepha mina ngithi kini: Yilowo nalowo olahla umkakhe kungengenxa yokuphinga umenza aphinge, noganwa ngolahliweyo uyaphinga.</verse>
        <verse number="33">“Nizwile futhi kwathiwa kwabasendulo: ‘Ungafungi amanga, kepha uqinise izifungo zakho eNkosini.’</verse>
        <verse number="34">Kepha mina ngithi kini: Ningafungi nakanye, noma izulu, ngokuba liyisihlalo sobukhosi sikaNkulunkulu,</verse>
        <verse number="35">noma umhlaba, ngokuba uyisenabelo sezinyawo zakhe, noma iJerusalema, ngokuba lingumuzi weNkosi enkulu.</verse>
        <verse number="36">Ungafungi nekhanda lakho, ngokuba awunakuphendula nalunye unwele lube mhlophe nokuba lube mnyama.</verse>
        <verse number="37">Kepha izwi lenu malibe ngokuthi: Yebo, yebo; qhabo, qhabo. Okudlula lokhu kuvela kokubi.</verse>
        <verse number="38">“Nizwile kwathiwa: ‘Iso ngeso, izinyo ngezinyo.’</verse>
        <verse number="39">Kepha mina ngithi kini: Ningamelani nokubi, kodwa uma umuntu ekumukula esihlathini sokunene, mphendulele nesinye.</verse>
        <verse number="40">Nofuna ukukumangalela, akwamuke ingubo, mnike nejazi.</verse>
        <verse number="41">Nosuka ekucindezela ukuba uhambe imayela libe linye, hamba naye abe mabili.</verse>
        <verse number="42">Muphe ocela kuwe, ungamfulatheli ofuna ukutsheleka kuwe.</verse>
        <verse number="43">“Nizwile kwathiwa: ‘Wothanda umakhelwane wakho, uzonde isitha sakho.’</verse>
        <verse number="44">Kepha mina ngithi kini: Thandani izitha zenu, nibabusise abaniqalekisayo, nibaphathe kahle abanizondayo, nibakhulekele abanizingelayo</verse>
        <verse number="45">ukuba nibe ngabantwana bakaYihlo osezulwini; ngokuba yena uphumisa ilanga lakhe phezu kwababi nabahle, anise imvula phezu kwabalungileyo nabangalungile.</verse>
        <verse number="46">Ngokuba uma nithanda abanithandayo, ninamvuzo muni na? Abenzi njalo nabathelisi na?</verse>
        <verse number="47">Futhi uma nibingelela abafowenu bodwa, nenza lukhulu luni na? Abenzi njalo nabezizwe na?</verse>
        <verse number="48">Ngakho-ke manibe ngabapheleleyo, njengokuba uYihlo wasezulwini ephelele.</verse>
      </chapter>
      <chapter number="6">
        <verse number="1">“Kepha qaphelani ningenzi ukulunga kwenu phambi kwabantu ukuba nibonwe yibo, funa ningabi nawo umvuzo kuYihlo osezulwini.</verse>
        <verse number="2">“Ngakho-ke nxa wabela isipho, ungakhalisi icilongo phambi kwakho, njengalokhu kwenza abazenzisi emasinagogeni nasemigwaqweni ukuba badunyiswe ngabantu. Ngiqinisile ngithi kini: Sebewamukele umvuzo wabo.</verse>
        <verse number="3">Kepha wena, nxa wabela isipho, isandla sakho sokhohlo masingakwazi esikwenzayo esokunene,</verse>
        <verse number="4">ukuze isipho sakho sibe sekusithekeni; noYihlo obona ekusithekeni uzakukuvuza.</verse>
        <verse number="5">“Nalapho nikhuleka, ningabi njengabazenzisi, ngokuba bethanda ukukhuleka bemi emasinagogeni nasezinhlanganweni zezindlela ukuba babonwe ngabantu. Ngiqinisile ngithi kini: Sebewamukele umvuzo wabo.</verse>
        <verse number="6">Kepha wena, nxa ukhuleka, ngena ekamelweni lakho, uthi usuvale umnyango wakho ukhuleke kuYihlo osekusithekeni; noYihlo obona ekusithekeni uzakukuvuza.</verse>
        <verse number="7">Kodwa nxa nikhuleka, ningathemelezi njengabezizwe, ngokuba bathi bayakuzwiwa ngokukhuluma kwabo okuningi.</verse>
        <verse number="8">Ngakho-ke maningafani nabo; ngokuba uYihlo uyakwazi enikuswelayo ningakaceli kuye.</verse>
        <verse number="9">Ngakho-ke anokhuleka kanje, nithi: “ ‘Baba wethu osezulwini, malingcweliswe igama lakho;</verse>
        <verse number="10">mawufike umbuso wakho; mayenziwe intando yakho emhlabeni njengasezulwini;</verse>
        <verse number="11">usiphe namuhla isinkwa sethu semihla ngemihla;</verse>
        <verse number="12">usithethelele amacala ethu, njengalokhu nathi sibathethelela abanecala kithi;</verse>
        <verse number="13">ungasingenisi ekulingweni, kodwa usikhulule kokubi; ngokuba umbuso ungowakho, namandla, nenkazimulo, kuze kube phakade. Amen.’</verse>
        <verse number="14">“Ngokuba uma nithethelela abantu iziphambeko zabo, noYihlo wasezulwini uyakunithethelela nani.</verse>
        <verse number="15">Kepha uma ningathetheleli abantu iziphambeko zabo, noYihlo akayikunithethelela iziphambeko zenu.</verse>
        <verse number="16">Futhi nxa nizila ukudla, ninganyukumali njengabazenzisi; ngokuba bona banyakamisa ubuso babo, ukuze babonakale kubantu ukuthi bazilile. Ngiqinisile ngithi kini: Sebewamukele umvuzo wabo.</verse>
        <verse number="17">Kepha wena, nxa uzila, gcoba ikhanda lakho, ugeze ubuso bakho,</verse>
        <verse number="18">ukuze ungabonakali kubantu ukuthi uzilile kodwa kuYihlo osekusithekeni; noYihlo obona ekusithekeni uzakukuvuza.</verse>
        <verse number="19">“Ningazibekeleli ingcebo emhlabeni, lapho kona inundu nokugqwala, nalapho amasela efohla khona, ebe.</verse>
        <verse number="20">Kepha zibekeleleni ingcebo ezulwini, lapho kungoni inundu nokugqwala, nalapho amasela engafohli khona, ebe.</verse>
        <verse number="21">Ngokuba lapho kukhona ingcebo yakho, nenhliziyo yakho iyakuba khona lapho.</verse>
        <verse number="22">“Isibani somzimba yiso. Ngakho uma iso lakho lilihle, uzakukhanya umzimba wakho wonke.</verse>
        <verse number="23">Kepha uma iso lakho lilibi, uzakuba mnyama umzimba wakho wonke. Ngakho uma ukukhanya okukuwe kungubumnyama, ubumnyama bukhulu kangakanani!</verse>
        <verse number="24">“Akakho ongakhonza amakhosi amabili. Ngokuba uyakuzonda enye, athande enye, noma abambelele kwenye, adelele enye. Ningekhonze uNkulunkulu noMamona.</verse>
        <verse number="25">“Ngalokho-ke ngithi kini: Ningakhathazeki ngokuphila kwenu ukuthi niyakudlani noma niyakuphuzani, nangomzimba wenu ukuthi niyakwembathani. Ukuphila akukukhulu kunokudla nomzimba kunesambatho na? 6:25 Luk. 12:22; Fil. 4:6; Heb. 13:5; 1 Pet. 5:7.</verse>
        <verse number="26">Bukani izinyoni zezulu ukuthi azihlwanyeli, azivuni, azibekeleli ezinqolobaneni; nokho uYihlo wasezulwini uyazondla. Nina kanizidluli kakhulu na? 6:26 AmaH. 147:9; Luk. 12:6.</verse>
        <verse number="27">Ngumuphi kini ongelekela ebudeni bakhe ingalo ibe nye ngokukhathazeka na?</verse>
        <verse number="28">“Nikhathazekelani ngesambatho na? Qaphelani iminduze yasendle ukuthi imila kanjani; kayikhandleki, kayiphothi;</verse>
        <verse number="29">kepha ngithi kini: NoSolomoni ebukhazikhazini bakhe bonke wayengembathisile okomunye wayo.</verse>
        <verse number="30">Uma uNkulunkulu embathisa kanjalo utshani basendle obukhona namuhla, ngomuso buphonswe eziko, akayikunembathisa kakhulu nina eninokukholwa okuncane na?</verse>
        <verse number="31">Ngakho-ke ningakhathazeki nithi: ‘Siyakudlani?’ noma: ‘Siyakuphuzani?’ noma: ‘Siyakwembathani na?’</verse>
        <verse number="32">Ngokuba konke lokhu abezizwe bayakufunisisa; ingani uYihlo wasezulwini uyazi ukuthi niyakudinga konke lokhu.</verse>
        <verse number="33">Kodwa funani kuqala umbuso kaNkulunkulu nokulunga kwakhe, khona konke lokhu kuyakwenezelwa nina.</verse>
        <verse number="34">Ningakhathazeki ngengomuso, ngokuba ingomuso iyakukhathalela okwayo. Inkathazo yosuku yanele lona.</verse>
      </chapter>
      <chapter number="7">
        <verse number="1">“Ningahluleli ukuba ningahlulelwa.</verse>
        <verse number="2">Ngokuba ngokwahlulela enahlulela ngakho nani niyakwahlulelwa ngakho, nangaleso silinganiso enilinganisa ngaso nani niyakulinganiselwa ngaso.</verse>
        <verse number="3">“Ubhekelani ucezwana olusesweni lomfowenu, kepha ugongolo olusesweni lakho awuluboni, na?</verse>
        <verse number="4">Ungasho kanjani kumfowenu ukuthi: ‘Ake ngikhiphe ucezwana olusesweni lakho;’ bheka, ugongolo lusesweni lakho.</verse>
        <verse number="5">Mzenzisi, khipha kuqala ugongolo esweni lakho, khona-ke uzakubonisisa ukukhipha ucezwana esweni lomfowenu.</verse>
        <verse number="6">“Ninganiki izinja okungcwele, ningaphonsi amaparele enu phambi kwezingulube, funa ziwanyathele ngezinyawo zazo, ziphenduke, ziniklebhule.</verse>
        <verse number="7">“Celani, khona nizakuphiwa; funani, khona nizakufumana; ngqongqothani, khona nizakuvulelwa.</verse>
        <verse number="8">Ngokuba yilowo nalowo ocelayo uyamukeliswa, nofunayo uyafumana, nongqongqothayo uzakuvulelwa.</verse>
        <verse number="9">“Noma ngumuphi umuntu kini ongathi, uma indodana yakhe icela isinkwa, ayinike itshe,</verse>
        <verse number="10">noma icela inhlanzi, ayinike inyoka na?</verse>
        <verse number="11">Ngakho-ke uma nina enibabi nazi ukubapha abantwana benu izipho ezinhle, kakhulu uYihlo osezulwini uzakubapha okuhle abacela kuye.</verse>
        <verse number="12">Ngakho-ke konke nokungakanani enifuna ukuba abantu bakwenze kini, kwenzeni nani kanjalo kubo; ngokuba lokhu kungumthetho nabaprofethi.</verse>
        <verse number="13">“Ngenani ngesango elincane; ngokuba isango libanzi nendlela inkulu eyisa ekubhujisweni; baningi abangena khona.</verse>
        <verse number="14">Kepha isango lincane nendlela iyingcingo eyisa ekuphileni; bayingcosana abayifumanayo.</verse>
        <verse number="15">“Xwayani abaprofethi bamanga abeza kini bembathise okwezimvu, kepha ngaphakathi bayizimpisi eziphangayo.</verse>
        <verse number="16">Niyakubazi ngezithelo zabo. Kungakhiwa yini izithelo zomvini emeveni noma amakhiwane ekhakhasini na?</verse>
        <verse number="17">Kanjalo yilowo nalowo muthi omuhle uthela izithelo ezinhle, kepha umuthi omubi uthela izithelo ezimbi.</verse>
        <verse number="18">Umuthi omuhle ungethele izithelo ezimbi, nomuthi omubi ungethele izithelo ezinhle.</verse>
        <verse number="19">Yilowo nalowo muthi ongatheli izithelo ezinhle uyanqunywa, uphonswe emlilweni.</verse>
        <verse number="20">Njalo-ke niyakubazi ngezithelo zabo.</verse>
        <verse number="21">“Asibo bonke abashoyo kimi ukuthi: ‘Nkosi, Nkosi,’ abayakungena embusweni wezulu, kuphela owenza intando kaBaba osezulwini.</verse>
        <verse number="22">Abaningi bayakuthi kimi ngalolo suku: ‘Nkosi, Nkosi, asiprofethanga yini ngegama lakho, sakhipha amademoni ngegama lakho, senza imisebenzi eminingi yamandla ngegama lakho, na?’</verse>
        <verse number="23">Khona ngiyakufakaza kubo ukuthi: ‘Angizange nginazi; sukani kimi nina benzi bokubi.’</verse>
        <verse number="24">“Ngalokho yilowo nalowo owezwa lawa mazwi ami, awenze, uyakufaniswa nendoda ehlakaniphileyo eyakha indlu yayo phezu kwedwala.</verse>
        <verse number="25">Layithela imvula, kwafika izikhukhula, kwavunguza imimoya, yayishaya leyo ndlu; kepha kayiwanga, ngokuba yayisekelwe yidwala.</verse>
        <verse number="26">Kodwa yilowo owezwa lawa mazwi ami, angawenzi, uyakufaniswa nendoda eyisiwula eyakha indlu yayo phezu kwesihlabathi.</verse>
        <verse number="27">Layithela imvula, kwafika izikhukhula, kwavunguza imimoya, yayishaya leyo ndlu, yawa, kwaba kukhulu ukuwa kwayo!”</verse>
        <verse number="28">Kwathi uJesu eseqedile lawo mazwi, izixuku zamangala ngokufundisa kwakhe;</verse>
        <verse number="29">ngokuba wayebafundisa njengonamandla, kungenjengababhali babo.</verse>
      </chapter>
      <chapter number="8">
        <verse number="1">Kwathi esehlile entabeni, zamlandela izixuku eziningi.</verse>
        <verse number="2">Bheka, kwafika onochoko, wakhuleka kuye, wathi: “Nkosi, uma uthanda, ungangihlambulula.”</verse>
        <verse number="3">Wayeselula isandla, wamphatha, wathi: “Ngiyathanda; hlambuluka.” Wayesehlambuluka masinyane ochokweni lwakhe.</verse>
        <verse number="4">UJesu wayesethi kuye: “Bheka, ungatsheli muntu, kepha hamba uzibonakalise kumpristi, uyise umnikelo owayalelwa nguMose, kube ngubufakazi kubo.”</verse>
        <verse number="5">Kwathi esangena eKapernawume, kweza kuye induna yekhulu, yamncenga yathi:</verse>
        <verse number="6">“Nkosi, umfana wami ulele endlini, ufe uhlangothi, ukhwelwe kakhulu ngubuhlungu.”</verse>
        <verse number="7">Wathi kuyo: “Mina ngizakuza ngimphulukise.”</verse>
        <verse number="8">Induna yekhulu yaphendula yathi: “Nkosi, angifanele ukuba ungene phansi kophahla lwami, kepha yisho izwi nje, khona umfana wami uyakusinda.</verse>
        <verse number="9">Ngokuba nami ngingumuntu ophansi kwamakhosi, nginamabutho phansi kwami; ngithi kwelinye: ‘Hamba,’ lihambe; ngithi kwelinye: ‘Woza,’ lize; nasencekwini yami: ‘Yenza lokhu,’ ikwenze.”</verse>
        <verse number="10">UJesu ekuzwa lokho wamangala, wathi kwabamlandelayo: “Ngiqinisile ngithi kini: Angizange ngifumane kwa-Israyeli ukukholwa okungaka kumuntu.</verse>
        <verse number="11">Kepha ngithi kini: Abaningi bayakuza bevela empumalanga nasentshonalanga, bahlale ekudleni no-Abrahama no-Isaka noJakobe embusweni wezulu, 8:11 Luk. 13:28.</verse>
        <verse number="12">kodwa abantwana bombuso bayakukhishelwa ebumnyameni obungaphandle; lapho kuyakuba khona ukukhala nokugedla amazinyo.”</verse>
        <verse number="13">UJesu wayesethi enduneni yekhulu: “Hamba, makube kuwe njengokukholwa kwakho.” Umfana wasinda ngaso leso sikhathi.</verse>
        <verse number="14">UJesu wayesengena endlini kaPetru, wabona umkhwekazi wakhe elele phansi enomkhuhlane.</verse>
        <verse number="15">Waphatha isandla sakhe, umkhuhlane wamyeka; wavuka, wamkhonza.</verse>
        <verse number="16">Kwathi sekuhlwile, baletha kuye abaningi abakhwelwe ngamademoni, wakhipha omoya ngezwi, waphulukisa bonke abagulayo,</verse>
        <verse number="17">ukuze kugcwaliseke okwakhulunywa ngo-Isaya umprofethi ukuthi: “Yena wabetshatha ubuthakathaka bethu, wathwala izifo zethu.”</verse>
        <verse number="18">Kwathi uJesu ebona isixuku simhaqile, wayala ukuba kuwelelwe ngaphesheya.</verse>
        <verse number="19">Kwase kufika umbhali, wathi kuye: “Mfundisi, ngizakukulandela, noma uya ngaphi.”</verse>
        <verse number="20">UJesu wayesethi kuye: “Izimpungushe zinemigodi, nezinyoni zezulu zinezidleke, kepha iNdodana yomuntu kayinandawo, lapho ingacamelisa khona ikhanda.”</verse>
        <verse number="21">Kodwa omunye wabafundi bakhe wathi kuye: “Nkosi, ngivumele ngiye kuqala ukuyakummbela ubaba.”</verse>
        <verse number="22">Kepha uJesu wathi kuye: “Ngilandele; yeka abafileyo bembele abafileyo babo.”</verse>
        <verse number="23">Wayesengena emkhunjini; abafundi bakhe bamlandela.</verse>
        <verse number="24">Bheka, kwavuka isiphepho esikhulu elwandle, umkhumbi waze wagujuzelwa ngamaza; kepha yena wayelele.</verse>
        <verse number="25">Basondela, bamvusa, bathi: “Nkosi, sisindise, safa.”</verse>
        <verse number="26">Wayesethi kubo: “Nesabelani nina bokukholwa okuncane na?” Khona wavuka wakhuza umoya nolwandle, kwaba khona ukuthula okukhulu.</verse>
        <verse number="27">Kepha abantu bamangala, bathi: “Unjani lo ukuba nomoya nolwandle kumlalele na?”</verse>
        <verse number="28">Kwathi esefikile ngaphesheya ezweni lamaGadara, kwahlangana naye ababili abakhwelwe ngamademoni, bephuma emathuneni, beyizidlova ezinkulu ngangokuba kwakungedlule muntu ngaleyo ndlela.</verse>
        <verse number="29">Bheka, bamemeza bathi: “Sinamsebenzi muni nawe Ndodana kaNkulunkulu? Uze lapha ukusizwisa ubuhlungu, kungakabi yiso isikhathi, na?”</verse>
        <verse number="30">Manje kwakukhona kude nabo umhlambi wezingulube eziningi ziklabile.</verse>
        <verse number="31">Amademoni amncenga athi: “Uma usikhipha, sithume ukuba singene emhlambini wezingulube.”</verse>
        <verse number="32">Wathi kuwo: “Hambani.” Ayesephuma, angena ezingulubeni; bheka, umhlambi wonke wagulukudela eweni, waphonseka elwandle, wafela emanzini.</verse>
        <verse number="33">Kodwa ababezalusa babaleka, baya emzini, babika konke, nalokho okwehlele abakhwelwe ngamademoni.</verse>
        <verse number="34">Bheka, umuzi wonke waphuma ukuyomhlangabeza uJesu; bathe bembona, bamncenga ukuba amuke emikhawulweni yelakubo.</verse>
      </chapter>
      <chapter number="9">
        <verse number="1">Wayesengena emkhunjini, wawela, weza emzini wakubo.</verse>
        <verse number="2">Bheka, baletha kuye umuntu ofe uhlangothi elele ohlakeni. UJesu ebona ukukholwa kwabo wathi kofe uhlangothi: “Yima isibindi, ndodana; uthethelelwe izono zakho.”</verse>
        <verse number="3">Bheka, abathile kubabhali bathi phakathi kwabo: “Lo uyahlambalaza.”</verse>
        <verse number="4">UJesu ezazi izizindlo zabo wathi: “Nizindlelani okubi ezinhliziyweni zenu na?</verse>
        <verse number="5">Ngokuba yikuphi okulula ukuthi: ‘Uthethelelwe izono zakho,’ noma ukuthi: ‘Vuka uhambe,’ na?</verse>
        <verse number="6">Kepha ukuze nazi ukuthi iNdodana yomuntu inamandla emhlabeni okuthethelela izono —” khona wathi kofe uhlangothi: “Vuka, uthabathe uhlaka lwakho, uye endlini yakho.”</verse>
        <verse number="7">Wavuka, waya endlini yakhe.</verse>
        <verse number="8">Kepha izixuku zikubona zethuka, zamdumisa uNkulunkulu onikile abantu amandla anjalo.</verse>
        <verse number="9">Esadlula lapho uJesu wabona umuntu othiwa uMathewu ehlezi endaweni yokuthela, wathi kuye: “Ngilandele.” Wasuka-ke, wamlandela.</verse>
        <verse number="10">Kwathi ehlezi ekudleni endlini, bheka, kwafika abaningi abathelisi nezoni, bahlala badla noJesu nabafundi bakhe.</verse>
        <verse number="11">AbaFarisi bekubona lokho bathi kubafundi bakhe: “Yini ukuba umfundisi wenu adle nabathelisi nezoni na?”</verse>
        <verse number="12">Ekuzwa lokhu wathi: “Abaphilileyo abadingi inyanga, ngabagulayo bodwa.</verse>
        <verse number="13">Kepha hambani nifunde ukuba kuthini ukuthi: ‘Ngifuna isihawu, hhayi umhlatshelo.’ Ngokuba angizanga ukubiza abalungileyo kepha izoni ukuba ziphenduke.”</verse>
        <verse number="14">Khona kwase kufika kuye abafundi bakaJohane, bathi: “Yini ukuba thina nabaFarisi sizila ukudla; kepha abafundi bakho abazili ngani na?”</verse>
        <verse number="15">UJesu wathi kubo: “Abayeni bangalila yini, umyeni enabo na? Kodwa kuzakufika izinsuku, lapho umyeni ezakususwa kubo; yikhona-ke bezakuzila.</verse>
        <verse number="16">Akakho obekela isiziba sendwangu engakashukeki engutsheni endala, ngokuba lokhu okubekelwa kuyo kuyaklebhula engutsheni, kwande ukuklebhuka.</verse>
        <verse number="17">Akuthelwa futhi iwayini elisha ezimvabeni ezindala, funa izimvaba ziqhume, newayini lichitheke, nezimvaba zonakale. Kodwa iwayini elisha balithela ezimvabeni ezintsha, kulondeke kokubili.”</verse>
        <verse number="18">Esakhuluma lokhu kubo, bheka, kwafika umphathi othile, wakhuleka kuye, wathi: “Indodakazi yami ifa khona manje; kepha woza, ubeke isandla sakho phezu kwayo, izakuphila.”</verse>
        <verse number="19">Wasuka-ke uJesu, wamlandela kanye nabafundi bakhe.</verse>
        <verse number="20">Bheka, owesifazane owayenomopho iminyaka eyishumi nambili weza emva kwakhe, wathinta umphetho wengubo yakhe.</verse>
        <verse number="21">Ngokuba wayethi phakathi kwakhe: “Uma ngingathinta nje ingubo yakhe, ngizakusindiswa.”</verse>
        <verse number="22">UJesu ephenduka wambona, wathi: “Yima isibindi, ndodakazi; ukukholwa kwakho kukusindisile.” Wasinda owesifazane, kusukela kuleso sikhathi.</verse>
        <verse number="23">UJesu esefikile endlini yomphathi, ebona khona ababethi bemitshingo nesixuku esixokozelayo,</verse>
        <verse number="24">wathi kubo: “Dedani, ngokuba intombazana ayifile, kodwa ilele.” Bamhleka usulu.</verse>
        <verse number="25">Isixuku sesikhishiwe, wangena, wayibamba ngesandla; yavuka intombazana.</verse>
        <verse number="26">Udumo lwalokho lwezwakala ezweni lonke langakhona.</verse>
        <verse number="27">Esadlula lapho uJesu, izimpumputhe ezimbili zamlandela, zamemeza zathi: “Sihawukele, ndodana kaDavide!”</verse>
        <verse number="28">Esengenile endlini, izimpumputhe zeza kuye. UJesu wathi kuzo: “Niyakholwa yini ukuthi ngingakwenza lokhu na?” Zathi kuye: “Yebo, Nkosi.”</verse>
        <verse number="29">Khona wathinta amehlo azo, wathi: “Makwenzeke kini njengokukholwa kwenu.”</verse>
        <verse number="30">Ayesevuleka amehlo azo. UJesu waziyalisisa, wathi: “Qaphelani ukuba kungaziwa muntu.”</verse>
        <verse number="31">Kepha zaphuma, zamdumisa kulo lonke lelo zwe.</verse>
        <verse number="32">Ekuphumeni kwazo, bheka, kwalethwa kuye isimungulu esinedemoni.</verse>
        <verse number="33">Idemoni selikhishiwe, isimungulu sakhuluma. Izixuku zamangala, zathi: “Akuzange kubonwe okunje kwa-Israyeli.”</verse>
        <verse number="34">Kepha abaFarisi bathi: “Ukhipha amademoni ngenkosi yamademoni.”</verse>
        <verse number="35">UJesu wayihamba imizi yonke nemizana efundisa emasinagogeni abo, eshumayela ivangeli lombuso, ephulukisa izifo zonke nokugula konke.</verse>
        <verse number="36">Kepha ebona izixuku wabanesihe ngazo, ngokuba zazikhathazekile, zihlakazekile njengezimvu ezingenamalusi.</verse>
        <verse number="37">Wayesethi kubafundi bakhe: “Ukuvuna kukhulu, kodwa izisebenzi ziyingcosana.</verse>
        <verse number="38">Ngakho-ke nxusani eNkosini yokuvuna ukuba ithume izisebenzi, ziye ekuvuneni kwayo.”</verse>
      </chapter>
      <chapter number="10">
        <verse number="1">Wayesebabiza abafundi bakhe abayishumi nambili, wabanika amandla phezu kwawomoya abangcolileyo ukuba babakhiphe, nawokuphulukisa izifo zonke nokugula konke.</verse>
        <verse number="2">Amagama abaphostoli abayishumi nambili yilawa: owokuqala nguSimoni othiwa uPetru, no-Andreya umfowabo, noJakobe kaZebedewu, noJohane umfowabo,</verse>
        <verse number="3">noFiliphu, noBartolomewu, noTomase, noMathewu umthelisi, noJakobe ka-Alfewu, noThadewu,</verse>
        <verse number="4">noSimoni umKhanani, noJuda Iskariyothe owamkhaphelayo.</verse>
        <verse number="5">Laba abayishumi nambili uJesu wabathuma, wabayala wathi: “Ningayi ngendlela yabezizwe, ningangeni emzini wamaSamariya;</verse>
        <verse number="6">kodwa yanini kakhulu ezimvini ezilahlekileyo zendlu ka-Israyeli.</verse>
        <verse number="7">Ekuhambeni kwenu shumayelani nithi: ‘Umbuso wezulu ususondele.’</verse>
        <verse number="8">Phulukisani abagulayo, nivuse abafileyo, nihlambulule abanochoko, nikhiphe amademoni. Namukelisiwe ngesihle, yiphani ngesihle.</verse>
        <verse number="9">Ningaphathi golide, nasiliva, nathusi emixhakeni yenu,</verse>
        <verse number="10">nasikhwama sendlela, namabhantshi amabili, nazicathulo, naludondolo, ngokuba isisebenzi sifanele ukudla kwaso.</verse>
        <verse number="11">“Nakumuphi umuzi noma umuzana eniyakungena kuwo, cingani ofaneleyo kuwo, nihlale khona, nize nimuke.</verse>
        <verse number="12">Ekungeneni kwenu endlini niyibingelele.</verse>
        <verse number="13">Uma indlu ifanele, ukuthula kwenu makuze phezu kwayo; kodwa uma ingafanele, ukuthula kwenu makubuyele kini.</verse>
        <verse number="14">Yilowo nalowo ongayikunamukela engawezwa amazwi enu, anothi niphuma kuleyo ndlu noma kulowo muzi, nivuthulule uthuli ezinyaweni zenu.</verse>
        <verse number="15">Ngiqinisile ngithi kini: Kuyakuba ngcono ezweni laseSodoma nakwelaseGomora ngosuku lokwahlulelwa kunakulowo muzi.</verse>
        <verse number="16">Bhekani, ngiyanithuma ninjengezimvu phakathi kwezimpisi; ngakho-ke hlakaniphani njengezinyoka, nibe mnene njengamajuba.</verse>
        <verse number="17">“Kepha xwayani abantu, ngokuba bayakunikhaphela emiphakathini, banishaye emasinagogeni abo.</verse>
        <verse number="18">Niyakuyiswa nangaphambi kwababusi namakhosi ngenxa yami, kube ngubufakazi kubo nakwabezizwe.</verse>
        <verse number="19">“Kepha kuyakuthi, nxa benikhaphela, ningakhathazeki ngokuthi niyakukhuluma kanjani nokuthi niyakuthini, ngokuba niyakuphiwa ngaso leso sikhathi eniyakukukhuluma.</verse>
        <verse number="20">Ngokuba akuyinina enikhulumayo kodwa uMoya kaYihlo okhuluma kini.</verse>
        <verse number="21">“Kepha umuntu uyakukhaphela umfowabo ekufeni, noyise umntanakhe; abantwana bayakuvukela abazali babo, bababulale.</verse>
        <verse number="22">Niyakuzondwa ngabantu bonke ngenxa yegama lami; kodwa okhuthazelayo kuze kube sekupheleni lowo uyakusindiswa.</verse>
        <verse number="23">Nxa benizingela komunye umuzi, anobalekela komunye; ngokuba ngiqinisile ngithi kini: Aniyikuqeda imizi yakwa-Israyeli, ingakafiki iNdodana yomuntu.</verse>
        <verse number="24">“Umfundi kaphezu komfundisi, nenceku kayiphezu kwenkosi yayo.</verse>
        <verse number="25">Kumanele umfundi abe njengomfundisi wakhe, nenceku ibe njengenkosi yayo. Uma bebizile umninindlu ngokuthi uBelzebule, kakhulu abendlu yakhe.</verse>
        <verse number="26">“Ngakho-ke ningabesabi; ngokuba akukho okusitshekelweyo okungayikwambulwa nokufihliweyo okungayikwaziwa.</verse>
        <verse number="27">Lokhu enginitshela khona ebumnyameni, kukhulumeni ekukhanyeni; nalokhu enikuzwayo endlebeni, kushumayeleni phezu kwezindlu.</verse>
        <verse number="28">Ningabesabi ababulala umzimba bengenamandla okubulala umphefumulo, kepha kakhulu mesabeni onamandla okubhubhisa nomphefumulo nomzimba esihogweni.</verse>
        <verse number="29">Akuthengwa yini imizwilili emibili ngendibilishi na? Kepha akuyikuwa phansi namunye kuyo ngaphandle kukaYihlo.</verse>
        <verse number="30">Kodwa kini zibaliwe nezinwele zonke zekhanda lenu.</verse>
        <verse number="31">Ngakho maningesabi; nina niyayidlula imizwilili eminingi.</verse>
        <verse number="32">“Ngalokho-ke yilowo nalowo oyakungivuma phambi kwabantu, nami ngiyakumvuma phambi kukaBaba osezulwini;</verse>
        <verse number="33">kepha lowo oyakungiphika phambi kwabantu, nami ngiyakumphika phambi kukaBaba osezulwini.</verse>
        <verse number="34">“Ningasho ukuthi ngize ukuletha ukuthula emhlabeni; angizanga ukuletha ukuthula kepha inkemba.</verse>
        <verse number="35">Yebo, ngize ukuphambanisa umuntu noyise, nendodakazi nonina, nomalokazana noninazala.</verse>
        <verse number="36">Nezitha zomuntu kuyakuba ngabendlu yakhe.</verse>
        <verse number="37">“Othanda uyise nonina kunami kangifanele; nothanda indodana noma indodakazi kunami kangifanele;</verse>
        <verse number="38">nongathabathi isiphambano sakhe, angilandele, kangifanele.</verse>
        <verse number="39">Ofumana ukuphila kwakhe uyakulahlekelwa yikho; olahlekelwa ngukuphila kwakhe ngenxa yami uyakukufumana.</verse>
        <verse number="40">“Onamukela nina uyangamukela mina; ongamukela mina uyamamukela ongithumileyo.</verse>
        <verse number="41">Owamukela umprofethi ngegama lomprofethi uyakuzuza umvuzo womprofethi; nowamukela olungileyo ngegama lolungileyo uyakuzuza umvuzo wolungileyo.</verse>
        <verse number="42">Yilowo nalowo oyakuphuzisa abe munye kulaba abancinyane, ngisho inkezo eyodwa yamanzi aqandayo ngegama lomfundi, ngiqinisile ngithi kini: Kasoze alahlekelwa ngumvuzo wakhe.”</verse>
      </chapter>
      <chapter number="11">
        <verse number="1">Kwathi ukuba uJesu aqede ukuyala abafundi bakhe abayishumi nambili, wamuka lapho ukuyofundisa nokushumayela emizini yabo.</verse>
        <verse number="2">Kwathi-ke uJohane esetilongweni, ezwile ngemisebenzi kaKristu, wathumela ngabafundi bakhe,</verse>
        <verse number="3">wathi kuye: “Wena unguye ozayo, noma sobheka omunye na?”</verse>
        <verse number="4">UJesu waphendula, wathi kubo: “Hambani nimlandise uJohane lokhu enikuzwayo nenikubonayo ukuthi:</verse>
        <verse number="5">Izimpumputhe ziyabona, izinyonga ziyahamba, abanochoko bayahlanjululwa, izithulu ziyezwa, abafileyo bayavuswa, abampofu bayashunyayezwa ivangeli;</verse>
        <verse number="6">ubusisiwe ongayikukhubeka ngami.”</verse>
        <verse number="7">Kepha sebemuka laba, uJesu waqala ukukhuluma ezixukwini ngoJohane, wathi: “Naphuma naya ehlane ukuyobonani na? Umhlanga ontengantengiswa ngumoya na?</verse>
        <verse number="8">Kanti naphuma ukuyobonani na? Umuntu owembethe ezinothonotho na? Bhekani, abembethe ezinothonotho basezindlini zamakhosi.</verse>
        <verse number="9">Kodwa naphumelani na? Ukubona umprofethi na? Yebo, ngithi kini: Odlula umprofethi.</verse>
        <verse number="10">Nguye okulotshwe ngaye ukuthi: “ ‘Bheka, ngiyathuma isithunywa sami phambi kobuso bakho esiyakulungisa indlela yakho phambi kwakho.’</verse>
        <verse number="11">“Ngiqinisile ngithi kini: Kwabazelwe ngabesifazane akuvelanga omkhulu kunoJohane uMbhapathizi; kepha omncane embusweni wezulu mkhulu kunaye.</verse>
        <verse number="12">Kepha kusukela emihleni kaJohane uMbhapathizi kuze kube manje umbuso wezulu uyafuzulwa, nabafuzulayo bayawuphanga.</verse>
        <verse number="13">Ngokuba abaprofethi bonke nomthetho baprofetha, kwaze kwafika uJohane.</verse>
        <verse number="14">Uma nivuma ukukwamukela, lo ungu-Eliya obezakufika.</verse>
        <verse number="15">Onezindlebe makezwe.</verse>
        <verse number="16">“Kepha lesi sizukulwane ngiyakusifanisa nani na? Sifana nabantwana abahlezi ezigcawini bememeza abanye bethi:</verse>
        <verse number="17">‘Sinibethele imitshingo, anisinanga; salilisela, anikhalanga.’</verse>
        <verse number="18">“Ngokuba uJohane wafika engadli, engaphuzi; bathi: ‘Unedemoni.’</verse>
        <verse number="19">INdodana yomuntu yafika idla, iphuza; bathi: ‘Bhekani, umuntu oyisiminzi nesiphuzi, umhlobo wabathelisi nowezoni.’ Kodwa ukuhlakanipha kuvunyiwe ngabantwana bakho.”</verse>
        <verse number="20">Wayeseqala ukujezisa imizi okwakwenziwe kuyo iningi lemisebenzi yakhe yamandla, ngokuba ingaphendukanga, wathi:</verse>
        <verse number="21">“Maye kuwe Korazini! Maye kuwe Betsayida! Ngokuba uma kwakwenziwe eTire naseSidoni imisebenzi yamandla eyenziwe kini, ngakube kade yaphenduka ngesaka nangomlotha.</verse>
        <verse number="22">Kepha ngithi kini: Kuyakuba ngcono kulo iTire neSidoni ngosuku lokwahlulelwa kunakini.</verse>
        <verse number="23">Nawe Kapernawume uyakuphakanyiselwa ezulwini na? Uyakwehliselwa eHayidese ngokuba uma yayenziwe eSodoma imisebenzi yamandla eyenziwe kuwe, ngabe likhona nanamuhla.</verse>
        <verse number="24">Kepha ngithi kini: Kuyakuba ngcono kulo izwe laseSodoma ngosuku lokwahlulelwa kunakuwe.”</verse>
        <verse number="25">Ngalelo hora uJesu wakhuluma wathi: “Ngiyakubonga, Baba, Nkosi yezulu nomhlaba, ngokuba ukufihlile lokhu kwabahlakaniphileyo nabanokuqonda, wakwambulela izingane;</verse>
        <verse number="26">yebo, Baba, ngokuba kwaba kuhle phambi kwakho ukuba kube njalo.</verse>
        <verse number="27">“Konke ngikunikelwe nguBaba; akakho owazi iNdodana, kuphela uYise; akakho futhi owazi uYise, kuphela iNdodana nalowo iNdodana ethanda ukumambulela yena.</verse>
        <verse number="28">“Zanini kimi nina nonke enikhatheleyo nenisindwayo, mina ngizakuniphumuza.</verse>
        <verse number="29">Bekani ijoka lami phezu kwenu, nifunde kimi, ngokuba ngimnene, ngithobile ngenhliziyo; khona imiphefumulo yenu iyakufumana impumuzo.</verse>
        <verse number="30">Ngokuba ijoka lami lihle, nomthwalo wami ulula.”</verse>
      </chapter>
      <chapter number="12">
        <verse number="1">Ngaleso sikhathi uJesu wadabula amasimu ngesabatha; abafundi bakhe babelambile, baqala ukukha izikhwebu, badla.</verse>
        <verse number="2">Kepha abaFarisi bebona lokho bathi kuye: “Bheka, abafundi bakho benza okungavunyelwe ukuba kwenziwe ngesabatha.”</verse>
        <verse number="3">Wathi kubo: “Anifundanga yini akwenzayo uDavide msukwana elambile kanye nababe naye</verse>
        <verse number="4">ukuthi wangena endlini kaNkulunkulu, wadla izinkwa zokubukwa okungavunyelwe ukuba zidliwe nguye nababe naye kodwa ngabapristi kuphela, na?</verse>
        <verse number="5">Futhi anifundanga yini emthethweni ukuthi ngesabatha abapristi bayalona isabatha ethempelini, bangabi nacala, na?</verse>
        <verse number="6">Kodwa ngithi kini: ‘Kukhona lapha okukhulu kunethempeli.’</verse>
        <verse number="7">Kepha uma benazi ukuba kuyini lokhu ukuthi: ‘Ngifuna isihawu, hhayi umhlatshelo,’ nga ningabalahlanga laba abangenacala.</verse>
        <verse number="8">Ngokuba iNdodana yomuntu iyinkosi yesabatha.”</verse>
        <verse number="9">Wamuka lapho, wangena esinagogeni labo.</verse>
        <verse number="10">Bheka, kwakukhona umuntu onesandla esishwabeneyo; bambuza bathi: “Kuvunyelwe yini ukuphulukisa ngesabatha na?” — ukuze bammangalele.</verse>
        <verse number="11">Kepha wathi kubo: “Ngumuphi umuntu kini enemvu eyodwa, uma iyele emgodini ngesabatha, ongayikuyibamba, ayikhiphe, na?</verse>
        <verse number="12">Pho-ke, umuntu udlula imvu kangakanani. Ngakho-ke kuvunyelwe ukwenza okuhle ngesabatha.”</verse>
        <verse number="13">Khona wathi kulowo muntu: “Yelula isandla sakho.” Wayeseselula, sasinda saba njengesinye.</verse>
        <verse number="14">Base bephuma abaFarisi, benza isigungu ngaye ukuba bambhubhise.</verse>
        <verse number="15">Kepha uJesu ekwazi lokho wamuka lapho. Bamlandela abaningi, wabaphulukisa bonke.</verse>
        <verse number="16">Wabayalisisa ukuba bangamzwakalisi,</verse>
        <verse number="17">ukuze kugcwaliseke okwakhulunywa ngo-Isaya umprofethi ukuthi:</verse>
        <verse number="18">“Bheka, inceku yami engiyikhethileyo, othandiweyo wami othokoza ngaye umphefumulo wami, ngiyakuzisa uMoya wami phezu kwakhe, amemezele ukwahlulela kubo abezizwe.</verse>
        <verse number="19">Akayikubanga, akayikubangalasa, akakho oyakulizwa izwi lakhe ezitaladini.</verse>
        <verse number="20">Umhlanga ofecekileyo akayikuwaphula, umongo othunqayo akayikuwucima, aze aphumelelise ukwahlulela, kunqobe.</verse>
        <verse number="21">Izizwe ziyakwethembela egameni lakhe.”</verse>
        <verse number="22">Kwase kulethwa kuye okhwelwe yidemoni, eyimpumputhe eyisimungulu; wamphulukisa, kwaze kwathi oyisimungulu wakhuluma, wabona.</verse>
        <verse number="23">Zase zimangala kakhulu izixuku zonke, zathi: “Lo asiyo indodana kaDavide na?”</verse>
        <verse number="24">Kepha abaFarisi bekuzwa bathi: “Lo uwakhipha amademoni ngoBelzebule kuphela, umbusi wamademoni.”</verse>
        <verse number="25">Kepha uJesu ezazi izizindlo zabo wathi kubo: “Yilowo nalowo mbuso owahlukene wodwa uyachitheka, nalowo muzi nokuba indlu eyahlukene yodwa ingeme.</verse>
        <verse number="26">Uma uSathane emkhipha uSathane, wahlukene yedwa. Pho, umbuso wakhe uyakuma kanjani na?</verse>
        <verse number="27">Uma mina ngikhipha amademoni ngoBelzebule, amadodana enu awakhipha ngobani na? Ngalokho-ke wona ayakuba ngabahluleli benu.</verse>
        <verse number="28">Kepha uma mina ngikhipha amademoni ngoMoya kaNkulunkulu, umbuso kaNkulunkulu usufikile phela kini.</verse>
        <verse number="29">“Futhi umuntu angangena kanjani endlini yesiqhwaga, aphange impahla yaso, uma engabophi kuqala isiqhwaga, andukuba aphange indlu yaso, na?</verse>
        <verse number="30">“Ongenami umelene nami; ongabuthi nami uyahlakaza.</verse>
        <verse number="31">Ngalokho ngithi kini: Abantu bayakuthethelelwa zonke izono nokuhlambalaza, kepha ukuhlambalaza uMoya akuyikuthethelelwa.</verse>
        <verse number="32">Yilowo nalowo okhuluma izwi elimelene neNdodana yomuntu uyakuthethelelwa; kepha lowo okhuluma elimelene noMoya oNgcwele akayikuthethelelwa nakuleli zwe nakwelizayo.</verse>
        <verse number="33">“Yenzani umuthi ube muhle, nesithelo sawo sibe sihle; noma nenze umuthi ube mubi, nesithelo sawo sibe sibi; ngokuba umuthi waziwa ngesithelo sawo.</verse>
        <verse number="34">Nzalo yezinyoka, ningakhuluma kanjani okuhle nibabi na? Ngokuba umlomo ukhuluma ngokuchichima kwenhliziyo.</verse>
        <verse number="35">Umuntu omuhle ukhipha okuhle engcebeni yakhe enhle; nomuntu omubi ukhipha okubi engcebeni yakhe embi.</verse>
        <verse number="36">Kepha ngithi kini: Amazwi onke ayize abawakhulumayo abantu bayakuzilanda ngawo ngosuku lokwahlulelwa.</verse>
        <verse number="37">Ngokuba ngamazwi akho uyakuthethwa, nangamazwi akho uyakulahlwa.”</verse>
        <verse number="38">Kwase kuphendula abathile kubabhali nabaFarisi, bathi: “Mfundisi, sithanda ukubona isibonakaliso esenziwa nguwe.”</verse>
        <verse number="39">Kepha waphendula, wathi kubo: “Isizukulwane esibi nesiphingayo sifuna isibonakaliso; kepha asiyikunikwa sibonakaliso, kuphela isibonakaliso sikaJona umprofethi.</verse>
        <verse number="40">Ngokuba njengalokho uJona wayesesiswini somkhomo izinsuku ezintathu nobusuku obuthathu, kanjalo-ke neNdodana yomuntu iyakuba sebuthunjini bomhlaba izinsuku ezintathu nobusuku obuthathu.</verse>
        <verse number="41">Amadoda aseNineve ayakusukuma ekwahlulelweni kanye nalesi sizukulwane, asilahle; ngokuba aphenduka ngokushumayela kukaJona; bhekani, kukhona lapha okukhulu kunoJona.</verse>
        <verse number="42">Inkosikazi yaseningizimu iyakusukuma ekwahlulelweni kanye nalesi sizukulwane, isilahle; ngokuba yavela emikhawulweni yomhlaba izakuzwa ukuhlakanipha kukaSolomoni; bhekani, lapha kukhona okukhulu kunoSolomoni.</verse>
        <verse number="43">“Nxa umoya ongcolileyo esephumile kumuntu, uyadabula izindawo ezingenamanzi efuna ukuphumula, angakufumani.</verse>
        <verse number="44">Khona uthi: ‘Ngizakubuyela endlini yami engaphuma kuyo;’ esefikile, ayifumane ize, ishaneliwe, ihlotshisiwe.</verse>
        <verse number="45">Abesehamba-ke, abuye nabanye omoya abayisikhombisa ababi kunaye, bangene bahlale khona; kuthi ukugcina kwalowo muntu kuba kubi kunokuqala. Kuyakuba njalo nakulesi sizukulwane esibi.”</verse>
        <verse number="46">Esashumayela ezixukwini, bheka, unina nabafowabo babemi ngaphandle befuna ukukhuluma naye.</verse>
        <verse number="47">Omunye wathi kuye: “Bheka, unyoko nabafowenu bemi ngaphandle befuna ukukhuluma nawe.”</verse>
        <verse number="48">Kepha waphendula, wathi komtshelileyo: “Ngubani umame, nabafowethu ngobani na?”</verse>
        <verse number="49">Welula isandla sakhe ngakubafundi bakhe, wathi: “Bhekani nangu umame nabafowethu.</verse>
        <verse number="50">Ngokuba yilowo nalowo owenza intando kaBaba osezulwini nguye ongumfowethu nodadewethu nomame.”</verse>
      </chapter>
      <chapter number="13">
        <verse number="1">Ngalolo suku uJesu waphuma endlini, wahlala phansi ngaselwandle.</verse>
        <verse number="2">Kwase kubuthana kuye izixuku eziningi, waze wangena emkhunjini, wahlala phansi, uquqaba lonke lumi ogwini.</verse>
        <verse number="3">Wakhuluma kubo okuningi ngemifanekiso, wathi: “Bhekani, kwaphuma umhlwanyeli ukuyohlwanyela.</verse>
        <verse number="4">Ekuhlwanyeleni kwakhe enye imbewu yawela ngasendleleni; kwafika izinyoni, zayidla zayiqeda.</verse>
        <verse number="5">Kepha enye yawela edwaleni, lapho yayingenamhlabathi omningi khona; yamila masinyane, ngokuba ingenamhlabathi ojulileyo.</verse>
        <verse number="6">Kodwa seliphumile ilanga, yahwamuka; nangokuba ingenampande, yabuna.</verse>
        <verse number="7">Kepha enye yawela emeveni; ameva akhula, ayiminyanisa.</verse>
        <verse number="8">Kepha enye yawela emhlabathini omuhle; yathela isithelo, enye ngekhulu, enye ngamashumi ayisithupha, enye ngamashumi amathathu.</verse>
        <verse number="9">Onezindlebe makezwe.”</verse>
        <verse number="10">Kwase kufika abafundi bakhe, bathi kuye: “Ukhulumelani kubo ngemifanekiso na?”</verse>
        <verse number="11">Waphendula-ke, wathi kubo: “Nina niphiwe ukwazi izimfihlakalo zombuso wezulu; kodwa bona kabakuphiwanga.</verse>
        <verse number="12">Ngokuba yilowo nalowo onakho uyakuphiwa, kuvame; kodwa lowo ongenakho uyakwamukwa nalokho anakho.</verse>
        <verse number="13">Kungalokhu ngikhuluma kubo ngemifanekiso, ngokuba noma bebona, kababoni, noma bezwa, kabezwa, kabaqondi.</verse>
        <verse number="14">Kugcwaliseka kubo isiprofetho sika-Isaya sokuthi: “ ‘Ngokuzwa niyakuzwa, ningaze naqonda; ngokubona niyakubona, ningaze nabonisisa;</verse>
        <verse number="15">ngokuba inhliziyo yalesi sizwe isiyaba lukhuni, bezwa kanzima ngezindlebe, amehlo abo bawacimezile, funa mhlawumbe babone ngamehlo, bezwe ngezindlebe, baqonde ngenhliziyo, baphenduke, ngibaphulukise.’</verse>
        <verse number="16">“Kodwa abusisiwe amehlo enu, lokhu ebona, nezindlebe zenu, lokhu zizwa.</verse>
        <verse number="17">Ngokuba ngiqinisile ngithi kini: Baningi abaprofethi nabalungileyo ababefisa ukubona enikubonayo, abakubonanga, nokuzwa enikuzwayo, abakuzwanga.</verse>
        <verse number="18">“Yizwani-ke nina umfanekiso womhlwanyeli.</verse>
        <verse number="19">Yilowo nalowo olizwa izwi lombuso engaliqondi ufikelwa ngomubi ohlwitha okuhlwanyelwe enhliziyweni yakhe. Yilowo ohlwanyelwe ngasendleleni.</verse>
        <verse number="20">Ohlwanyelwe edwaleni nguye olizwa izwi, alamukele masinyane ngokuthokoza;</verse>
        <verse number="21">kepha kanampande phakathi kwakhe, kodwa uhlala isikhashana nje, kuthi sekuvele ukuhlupheka nokuzingelwa ngenxa yezwi, akhubeke masinyane.</verse>
        <verse number="22">Futhi-ke ohlwanyelwe emeveni nguye olizwa izwi, kepha iminako yalesi sikhathi nokukhohlisa kwengcebo kuminyanisa izwi, abe ngongatheliyo.</verse>
        <verse number="23">Kepha ohlwanyelwe emhlabathini omuhle nguye olizwa izwi, aliqonde, athele impela isithelo, omunye aveze ngekhulu, omunye ngamashumi ayisithupha, omunye ngamashumi amathathu.”</verse>
        <verse number="24">Omunye umfanekiso wawubeka kubo, wathi: “Umbuso wezulu ufaniswa nomuntu owahlwanyela imbewu enhle ensimini yakhe;</verse>
        <verse number="25">kepha abantu besalele, kwafika isitha sakhe, sahlwanyela ukhula phakathi kwamabele, samuka.</verse>
        <verse number="26">Kwathi ukuba likhule ikhaba, kuthele isithelo, khona kwabonakala nokhula.</verse>
        <verse number="27">“Kwase kufika izisebenzi zomnumzane, zathi kuye: ‘Nkosi, awuhlwanyelanga imbewu enhle ensimini yakho na? Pho, ilutholephi ukhula na?’</verse>
        <verse number="28">“Wathi kuzo: ‘Lokhu kwenziwe ngumuntu oyisitha.’ “Izisebenzi zathi kuye: ‘Uthanda ukuba siye ukulubutha na?’</verse>
        <verse number="29">“Kodwa wathi: ‘Qha, funa nithi, nxa nibutha ukhula, nisiphule amabele kanye nalo.</verse>
        <verse number="30">Yekani kukhule kokubili ndawonye, kuze kuvunwe; ngesikhathi sokuvuna ngiyakuthi kwabavunayo: Buthani kuqala ukhula, nilubophe izinyanda ukuba lushiswe, nibuthele amabele engotsheni yami.’ ”</verse>
        <verse number="31">Omunye umfanekiso wawubeka kubo, wathi: “Umbuso wezulu ufana nenhlamvu yesinaphi ayithatha umuntu, wayihlwanyela ensimini yakhe;</verse>
        <verse number="32">yona kambe incinyane kunazo zonke izimbewu, kepha uma isikhulile, inkulu kunezilimo, iba ngumuthi, kuze kufike izinyoni zezulu, zakhele emagatsheni awo.”</verse>
        <verse number="33">Wabatshela omunye umfanekiso wathi: “Umbuso wezulu ufana nemvubelo ayithatha owesifazane, wayifaka ezilinganisweni ezintathu zempuphu, kwaze kwabila konke.”</verse>
        <verse number="34">Konke lokho uJesu wakukhuluma ezixukwini ngemifanekiso; ngaphandle komfanekiso kakhulumanga lutho kubo,</verse>
        <verse number="35">ukuze kugcwaliseke okwakhulunywa ngomprofethi ukuthi: “Ngizakuvula umlomo wami ngemifanekiso, ngiphimisele okufihlakeleyo, selokhu kwasekelwa umhlaba.”</verse>
        <verse number="36">Khona wazishiya izixuku, weza endlini. Basondela kuye abafundi bakhe, bathi: “Sichasisele umfanekiso wokhula ensimini.”</verse>
        <verse number="37">Wayesephendula, ethi kubo: “Ohlwanyela imbewu enhle yiNdodana yomuntu;</verse>
        <verse number="38">insimu yizwe; imbewu enhle yibo abangabantwana bombuso; kodwa ukhula ngabantwana bomubi;</verse>
        <verse number="39">kepha isitha esaluhlwanyelayo nguSathane; ukuvuna kungukuphela kwezwe; nabavuni yizingelosi.</verse>
        <verse number="40">Ngakho-ke njengokuba ukhula luyabuthwa, lushiswe emlilweni, kuyakuba njalo ekupheleni kwezwe.</verse>
        <verse number="41">INdodana yomuntu iyakuthuma izingelosi zayo, zibuthe, zikhiphe embusweni wayo konke okukhubekisayo nabenza okubi,</verse>
        <verse number="42">zibaphonse eziko lomlilo; lapho kuyakuba khona ukukhala nokugedla amazinyo.</verse>
        <verse number="43">Khona abalungileyo bayakukhanya njengelanga embusweni kaYise wabo. Onezindlebe makezwe.</verse>
        <verse number="44">“Umbuso wezulu ufana nengcebo efihlwe ensimini, yafunyanwa ngumuntu, wayithukusa; ngokuthokoza kwakhe uyahamba, athengise ngakho konke anakho, athenge leyo nsimu.</verse>
        <verse number="45">“Futhi umbuso wezulu ufana nomthengi ofuna amaparele amahle;</verse>
        <verse number="46">eselifumene iparele linye elinenani elikhulu, waya wathengisa ngakho konke anakho, walithenga.</verse>
        <verse number="47">“Futhi umbuso wezulu ufana nenetha elaphonswa elwandle, lihlanganisa zonke izinhlobo;</verse>
        <verse number="48">lithe seligcwele, balidonsela ogwini, bahlala phansi, babuthela ezinhle ezitsheni, kepha ezimbi bazilahla.</verse>
        <verse number="49">Kuyakuba njalo ekupheleni kwezwe; kuyakuphuma izingelosi, zahlukanise ababi nabalungileyo,</verse>
        <verse number="50">zibaphonse eziko lomlilo; lapho kuyakuba khona ukukhala nokugedla amazinyo.</verse>
        <verse number="51">“Nikuqondile konke lokho na?” Bathi kuye: “Yebo.”</verse>
        <verse number="52">Wayesethi kubo: “Ngakho-ke yilowo nalowo mbhali ofundiselwe umbuso wezulu ufana nomuntu, umnumzane, okhipha engcebeni yakhe okusha nokudala.”</verse>
        <verse number="53">Kwathi uJesu eseqedile leyo mifanekiso, wamuka lapho.</verse>
        <verse number="54">Esefikile emzini wakubo wabafundisa esinagogeni labo, baze bamangala, bathi: “Lo ukuthathaphi lokhu kuhlakanipha nalawa mandla na?</verse>
        <verse number="55">Lo akasiyo indodana yombazi na? Unina kathiwa uMariya, nabafowabo asithi oJakobe, noJosefa, noSimoni, noJuda na?</verse>
        <verse number="56">Nawodadewabo abakho yini bonke lapha kithi na? Pho, lo ukuthathaphi konke lokhu na?”</verse>
        <verse number="57">Bakhubeka ngaye. Kepha uJesu wathi kubo: “Umprofethi kadelelwa ngaphandle kwasezweni lakubo nasendlini yakwabo.”</verse>
        <verse number="58">Akenzanga lapho imisebenzi eminingi yamandla ngenxa yokungakholwa kwabo.</verse>
      </chapter>
      <chapter number="14">
        <verse number="1">Ngaleso sikhathi uHerode umtetrarki waluzwa udumo lukaJesu,</verse>
        <verse number="2">waze wathi ezincekwini zakhe: “Lo nguJohane uMbhapathizi; yena uvukile kwabafileyo; kungalokho lawa mandla asebenza kuye.”</verse>
        <verse number="3">Ngokuba uHerode wayembambile uJohane, wambopha, wamfaka etilongweni ngenxa kaHerodiya umkaFiliphu umfowabo,</verse>
        <verse number="4">lokhu uJohane wayethe kuye: “Awuvunyelwe ube naye.”</verse>
        <verse number="5">Kuthe efuna ukumbulala, wesaba abantu, ngokuba bathi ungumprofethi.</verse>
        <verse number="6">Kepha ngosuku lokuzalwa kukaHerode indodakazi kaHerodiya yasina phambi kwabo, yamjabulisa uHerode,</verse>
        <verse number="7">kwenzeka ukuba ayithembise ngesifungo ukuyipha lokho engakucela.</verse>
        <verse number="8">Yona isifundisiwe ngunina yathi: “Ngiphe lapha ngoqwembe ikhanda likaJohane uMbhapathizi.”</verse>
        <verse number="9">Inkosi yadabuka, kepha ngenxa yezifungo zayo nangenxa yababehlezi nayo ekudleni yayaleza ukuba inikwe,</verse>
        <verse number="10">yathuma yamnquma uJohane ikhanda etilongweni.</verse>
        <verse number="11">Ikhanda lakhe lalethwa ngoqwembe, lanikwa intombazana; yaliyisa kunina.</verse>
        <verse number="12">Kwafika abafundi bakhe, bathabatha isidumbu, basimbela; baya bambikela uJesu.</verse>
        <verse number="13">Wathi uJesu esekuzwile lokho, wamuka lapho ngomkhumbi, waya endaweni eyihlane eyedwa. Kepha izixuku zathi sezikuzwile, zamlandela ngezinyawo ziphuma emizini.</verse>
        <verse number="14">Waphuma, wabona isixuku esikhulu; waba nesihe ngaso, waphulukisa abagulayo babo.</verse>
        <verse number="15">Selishonile, abafundi bakhe beza kuye, bathi: “Le ndawo iyihlane, isikhathi sesihambile; mukisa izixuku ukuba ziye emizaneni, zizithengele ukudla.”</verse>
        <verse number="16">Kepha uJesu wathi kubo: “Akuswelekile ukuba bamuke; bapheni nina ukudla.”</verse>
        <verse number="17">Bathi kuye: “Asinalutho lapha, kuphela izinkwa eziyisihlanu nezinhlanzi ezimbili.”</verse>
        <verse number="18">Wayesethi: “Ziletheni lapha kimi.”</verse>
        <verse number="19">Wayeseyala izixuku ukuba zihlale phansi etshanini, wazithabatha izinkwa eziyisihlanu nezinhlanzi ezimbili, wabheka ngasezulwini, wazibusisa, wazihlephula, wabanika abafundi izinkwa, abafundi baphakela izixuku.</verse>
        <verse number="20">Badla bonke, basutha, babutha imvuthuluka eseleyo, iziqabetho eziyishumi nambili ezigcwele.</verse>
        <verse number="21">Kepha abadlayo kwakungathi amadoda ayizinkulungwane eziyisihlanu ngaphandle kwabesifazane nabantwana.</verse>
        <verse number="22">Wayesecindezela masinyane abafundi ukuba bangene emkhunjini, bamandulele ukuya phesheya, aze amukise izixuku.</verse>
        <verse number="23">Esezimukisile izixuku wenyukela entabeni eyedwa ukuyokhuleka; sekuhlwile, wayeyedwa lapho.</verse>
        <verse number="24">Kepha umkhumbi wawususukile amastadiyu amaningi emhlabathini, ushukunyiswa ngamaza, ngokuba umoya wawuphambene nabo.</verse>
        <verse number="25">Ngomlindo wesine wobusuku weza kubo ehamba phezu kolwandle.</verse>
        <verse number="26">Kepha abafundi sebembonile ehamba phezu kolwandle bashaywa luvalo, bethi yisithunzi; bakhala ngokwesaba.</verse>
        <verse number="27">Kodwa uJesu wakhuluma kubo masinyane, wathi: “Yimani isibindi; yimina, ningesabi.”</verse>
        <verse number="28">UPetru wayesephendula, wathi kuye: “Nkosi, uma kunguwe, yisho ukuba ngize kuwe phezu kwamanzi.”</verse>
        <verse number="29">Wayesethi: “Woza.” Wehla-ke uPetru emkhunjini, wahamba phezu kwamanzi, weza kuJesu.</verse>
        <verse number="30">Kepha ebona umoya wesaba; eseqala ukushona wakhala wathi: “Nkosi, ngisindise!”</verse>
        <verse number="31">Masinyane uJesu welula isandla, wambamba, wathi kuye: “Awu, wena onokukholwa okuncinyane, ungabazeleni na?”</verse>
        <verse number="32">Sebekhwele emkhunjini, umoya wanqamuka.</verse>
        <verse number="33">Abasemkhunjini bakhuleka kuye, bathi: “Ngempela uyiNdodana kaNkulunkulu.”</verse>
        <verse number="34">Sebewelile bafika ezweni laseGenesaretha.</verse>
        <verse number="35">Athi ukumazi amadoda aleyo ndawo, athuma izigijimi kulo lonke izwe langakhona; baletha kuye bonke abagulayo.</verse>
        <verse number="36">Bamncenga ukuba bathinte nje umphetho wengubo yakhe; bonke abawuthinta basindiswa.</verse>
      </chapter>
      <chapter number="15">
        <verse number="1">Khona abaFarisi nababhali bafika kuJesu bevela eJerusalema, bathi:</verse>
        <verse number="2">“Yini ukuba abafundi bakho beqe isiko labadala na? Ngokuba abahlambi izandla nxa bedla isinkwa.”</verse>
        <verse number="3">Kepha waphendula, wathi kubo: “Nani, yini ukuba neqe umyalo kaNkulunkulu ngenxa yesiko lenu na?</verse>
        <verse number="4">Ngokuba uNkulunkulu wathi: ‘Yazisa uyihlo nonyoko,’ nokuthi: ‘Othuka uyise noma unina makafe nokufa.’</verse>
        <verse number="5">Kepha nina nithi: ‘Oshoyo kuyise noma kunina ukuthi: Kungumnikelo lokho ongabe usizwe yimi ngakho,’</verse>
        <verse number="6">akayikwazisa uyise noma unina; kanjalo nilenze laba yize izwi likaNkulunkulu ngesiko lenu.</verse>
        <verse number="7">Bazenzisi, waprofetha kahle ngani u-Isaya, ethi:</verse>
        <verse number="8">‘Lesi sizwe singidumisa ngezindebe zomlomo, kepha inhliziyo yaso ikude nami;</verse>
        <verse number="9">kodwa bangikhonza ngeze befundisa izifundiso eziyimiyalo yabantu.’ ”</verse>
        <verse number="10">Wayesebabiza abantu, wathi kubo: “Yizwani, niqonde.</verse>
        <verse number="11">Akusikho okungena emlonyeni okungcolisa umuntu; kepha okuphuma emlonyeni lokhu kungcolisa umuntu.”</verse>
        <verse number="12">Khona kwasondela abafundi bakhe, bathi kuye: “Uyazi ukuthi abaFarisi bathe bezwa lelo zwi, bakhubeka na?”</verse>
        <verse number="13">Kepha waphendula wathi: “Yileso naleso sithombo esingatshalwanga nguBaba wasezulwini siyakusishulwa.</verse>
        <verse number="14">Bayekeni; bangabaholi abayizimpumputhe; kepha nxa impumputhe ihola impumputhe, ziyakuyela emgodini zombili.”</verse>
        <verse number="15">UPetru waphendula, wathi kuye: “Sichasisele lo mfanekiso.”</verse>
        <verse number="16">Wayesethi: “Kanti nani nisengabangaqondiyo na?</verse>
        <verse number="17">Anikaqondi yini ukuthi konke okungena emlonyeni kuya esiswini, kuze kulahlelwe ngaphadle na?</verse>
        <verse number="18">Kepha okuphuma emlonyeni kuvela enhliziyweni; lokho-ke kuyamngcolisa umuntu.</verse>
        <verse number="19">Ngokuba enhliziyweni kuvela izizindlo ezimbi, ukubulala, ukuphinga, ubufebe, ukweba, ukufakaza amanga, ukuhlambalaza.</verse>
        <verse number="20">Yilezo zinto ezimngcolisayo umuntu; kodwa ukudla ngezandla ezingahlanjiwe akumngcolisi umuntu.”</verse>
        <verse number="21">UJesu ephuma lapho wamuka, waya emaphandleni aseTire naseSidoni.</verse>
        <verse number="22">Bheka, kwavela emikhawulweni yakhona owesifazane waseKhanani, wakhala wathi: “Ngihawukele, Nkosi, Ndodana kaDavide! Indodakazi yami ikhwelwe kabi yidemoni.”</verse>
        <verse number="23">Kepha akamphendulanga ngazwi. Base besondela kuye abafundi bakhe, bamncenga, bathi: “Mmukise ngokuba uyakhala emva kwethu.”</verse>
        <verse number="24">Kodwa waphendula wathi: “Angithunyelwanga kwabanye, kuphela ezimvini ezilahlekileyo zendlu yakwa-Israyeli.”</verse>
        <verse number="25">Kepha wayeseza, wakhuleka kuye wathi: “Nkosi ngisize.”</verse>
        <verse number="26">Waphendula wathi: “Akukuhle ukuthatha isinkwa sabantwana, usiphonse ezinjaneni.”</verse>
        <verse number="27">Yena wathi: “Yebo, Nkosi; kepha nezinjana zidla imvuthuluka ewa etafuleni labaninizo.”</verse>
        <verse number="28">Khona uJesu waphendula, wathi kuye: “O mame, kukhulu ukukholwa kwakho; makube kuwe njengokuthanda kwakho.” Indodakazi yakhe yasinda kusukela kuleso sikhathi.</verse>
        <verse number="29">Wasuka lapho uJesu, wafika ngaselwandle lwaseGalile, wenyukela entabeni, wahlala phansi khona.</verse>
        <verse number="30">Kwase kusondela kuye izixuku eziningi zinezinyonga, nezimpumputhe, nezimungulu, nezilima, nabanye abaningi, zababeka ngasezinyaweni zakhe; wabaphulukisa, 15:30 Isaya 35:5.</verse>
        <verse number="31">baze bamangala abantu bebona izimungulu zikhuluma, izilima zisindile, izinyonga zihamba, izimpumputhe zibona; bamdumisa uNkulunkulu ka-Israyeli.</verse>
        <verse number="32">UJesu wayesebabiza abafundi bakhe, wathi: “Ngiyasihawukela isixuku, ngokuba sekuyizinsuku ezintathu sihlezi kimi, singenanto yokudla; angithandi ukubamukisa belambile, funa mhlawumbe baphele amandla endleleni.”</verse>
        <verse number="33">Bathi kuye abafundi: “Singazitholaphi ehlane izinkwa ezingaka zokuba kusuthe isixuku esingaka na?”</verse>
        <verse number="34">Wathi kubo uJesu: “Ninezinkwa ezingaki na?” Bathi: “Eziyisikhombisa, nezinhlanzana eziyingcosana.”</verse>
        <verse number="35">Wayala isixuku ukuba sihlale phansi;</verse>
        <verse number="36">wazithabatha izinkwa eziyisikhombisa nezinhlanzi, wabonga, wazihlephula, wanika abafundi, abafundi baphakela izixuku.</verse>
        <verse number="37">Badla bonke, basutha, babutha imvuthuluka eseleyo, amaqoma ayisikhombisa agcwele.</verse>
        <verse number="38">Kepha abadlayo babe yizinkulungwane ezine zamadoda ngaphandle kwabesifazane nabantwana.</verse>
        <verse number="39">Esezimukisile izixuku wangena emkhunjini, wafika emikhawulweni yaseMagadana.</verse>
      </chapter>
      <chapter number="16">
        <verse number="1">AbaFarisi nabaSadusi beza bemlinga bacela kuye ukuba ababonise isibonakaliso esivela ezulwini.</verse>
        <verse number="2">Kepha waphendula, wathi kubo: “Kusihlwa nithi: ‘Loba lisile, lokhu izulu libhejile;’</verse>
        <verse number="3">kuthi kusasa nithi: ‘Namuhla lizakuphendula, ngokuba libhejile, liguqubele.’ Kanti ukuma kwezulu niyakwazi ukukuchaza, kepha izibonakaliso zezikhathi aniziqondi na?</verse>
        <verse number="4">Isizukulwane esibi nesiphingayo sifuna isibonakaliso, kepha asiyikunikwa sibonakaliso, kuphela isibonakaliso sikaJona umprofethi.” Wabashiya, wamuka.</verse>
        <verse number="5">Sebefike phesheya, abafundi bakhe babekhohliwe ukuphatha izinkwa.</verse>
        <verse number="6">UJesu wayesethi kubo: “Anobheka nixwaye imvubelo yabaFarisi nabaSadusi.”</verse>
        <verse number="7">Baphendulana bodwa, bathi: “Kungokuba singaphathanga izinkwa.”</verse>
        <verse number="8">Kepha ekwazi lokho uJesu wathi: “Nina bokukholwa okuncane, yini ukuba niphendulane nodwa ngokuthi kungokuba ningenazinkwa na?</verse>
        <verse number="9">Anikaqondi yini, futhi anizikhumbuli izinkwa eziyisihlanu zezinkulungwane eziyisihlanu nokuthi nabutha iziqabetho ezingaki na?</verse>
        <verse number="10">Nezinkwa eziyisikhombisa zezinkulungwane ezine nokuthi nabutha amaqoma amangaki na?</verse>
        <verse number="11">Aniqondi ngani ukuthi bengingakhulumi kini ngesinkwa na? Kepha xwayani imvubelo yabaFarisi nabaSadusi.”</verse>
        <verse number="12">Khona baqonda ukuthi kashongo ukuba baxwaye imvubelo yezinkwa kepha isifundiso sabaFarisi nabaSadusi.</verse>
        <verse number="13">UJesu esefikile emaphandleni aseKesariya Filipi wababuza abafundi bakhe, wathi: “Abantu basho ukuthi iNdodana yomuntu ingubani na?”</verse>
        <verse number="14">Bathi: “Abanye basho uJohane uMbhapathizi; abanye basho u-Eliya; abanye basho uJeremiya noma omunye wabaprofethi.”</verse>
        <verse number="15">Wathi kubo: “Nina-ke nithi ngingubani na?”</verse>
        <verse number="16">USimoni Petru waphendula wathi: “Wena unguKristu, iNdodana kaNkulunkulu ophilayo.”</verse>
        <verse number="17">UJesu waphendula, wathi kuye: “Ubusisiwe wena Simoni kaJona, ngokuba inyama negazi akukwambulelanga lokhu kodwa uBaba osezulwini.</verse>
        <verse number="18">Nami-ke ngithi kuwe: Wena unguPetru; phezu kwaleli dwala ngiyakulakha ibandla lami; amasango eHayidese awayikulahlula.</verse>
        <verse number="19">Ngiyakukunika izihluthulelo zombuso wezulu. Oyakukubopha emhlabeni koba kuboshiwe nasezulwini, nalokho oyakukukhulula emhlabeni koba kukhululiwe nasezulwini.”</verse>
        <verse number="20">Khona wabayala abafundi ukuba bangatsheli muntu ukuthi nguye onguKristu.</verse>
        <verse number="21">Kusukela kuleso sikhathi uJesu waqala ukubonisa abafundi bakhe ukuba umelwe ukuya eJerusalema, ahlushwe ngokuningi ngamalunga nangabapristi abakhulu nababhali, abulawe, kepha avuswe ngosuku lwesithathu.</verse>
        <verse number="22">UPetru wayesemthatha, waqala ukumkhuza, wathi: “Musa, Nkosi, lokho akusoze kwenziwa kuwe.”</verse>
        <verse number="23">Yena waphenduka, wathi kuPetru: “Buyela emva kwami, Sathane; uyisikhubekiso kimi, ngokuba awuqondi okukaNkulunkulu kepha okwabantu.”</verse>
        <verse number="24">Khona uJesu wathi kubafundi bakhe: “Uma umuntu ethanda ukuza emva kwami, makazidele, athabathe isiphambano sakhe, angilandele.</verse>
        <verse number="25">Ngokuba yilowo nalowo othanda ukusindisa ukuphila kwakhe uyakulahlekelwa yikho; kepha olahlekelwa ngukuphila kwakhe ngenxa yami uyakukufumana.</verse>
        <verse number="26">Ngokuba kuyakumsizani umuntu, uma ezuza izwe lonke, onakalelwe ukuphila kwakhe, na? Yingabe uyakukhiphani umuntu, kube yisihlengo sokuphila kwakhe, na?</verse>
        <verse number="27">Ngokuba iNdodana yomuntu iyakuza ngenkazimulo kaYise kanye nezingelosi zayo; khona-ke iyakuvuza yilowo nalowo ngesenzo sakhe.</verse>
        <verse number="28">Ngiqinisile ngithi kini: Bakhona abanye kwabemi lapha abangayikuzwa ngempela ukufa, baze bayibone iNdodana yomuntu iza embusweni wayo.”</verse>
      </chapter>
      <chapter number="17">
        <verse number="1">Emva kwezinsuku eziyisithupha uJesu wathatha oPetru, noJakobe, noJohane umfowabo, wakhuphukela nabo entabeni ende bebodwa.</verse>
        <verse number="2">Waphenduka esinye isimo phambi kwabo; ubuso bakhe bakhanya njengelanga, izingubo zakhe zaba mhlophe njengokukhanya.</verse>
        <verse number="3">Bheka, kwabonakala kubo oMose no-Eliya bekhuluma naye.</verse>
        <verse number="4">Wathatha uPetru wathi kuJesu: “Nkosi, kuhle ukuba silapha. Uma uthanda, ngizakwakha lapha amadokodo amathathu, elinye libe ngelakho, elinye libe ngelikaMose, elinye libe ngelika-Eliya.”</verse>
        <verse number="5">Esakhuluma, bheka ifu elikhanyayo labasithibeza; bheka, kwavela izwi efwini, lathi: “Lo uyiNdodana yami ethandekayo engithokozile ngayo; yizweni.”</verse>
        <verse number="6">Kuthe sebezwa lokho abafundi, bawa ngobuso babo, besaba kakhulu.</verse>
        <verse number="7">Kepha uJesu wasondela, wabathinta, wathi: “Sukumani, ningesabi.”</verse>
        <verse number="8">Kepha bephakamisa amehlo abo ababonanga muntu, kuphela uJesu yedwa.</verse>
        <verse number="9">Besehla entabeni, uJesu wabayala wathi: “Ningatsheli muntu lowo mbono, ize ivuke iNdodana yomuntu kwabafileyo.”</verse>
        <verse number="10">Bambuza abafundi, bathi: “Pho, basholoni ababhali ukuthi u-Eliya umelwe ukufika kuqala na?”</verse>
        <verse number="11">Waphendula wathi: “Nempela u-Eliya uyeza, uyakubuyisela konke.</verse>
        <verse number="12">Kepha ngithi kini: U-Eliya sewafika; abamazanga nokho, kodwa benza kuye abakuthandayo. Kanjalo neNdodana yomuntu iyakuhlushwa yibo.”</verse>
        <verse number="13">Khona abafundi baqonda ukuba ubekhuluma kubo ngoJohane uMbhapathizi.</verse>
        <verse number="14">Sebefikile esixukwini, kweza kuye umuntu, waguqa ngamadolo phambi kwakhe,</verse>
        <verse number="15">wathi: “Nkosi, hawukela indodana yami, ngokuba inesithuthwane, ihlupheka kabi, lokhu iwela kaningi emlilweni, kaningi emanzini.</verse>
        <verse number="16">Ngiyilethe kubafundi bakho, kepha bahluleka ukuyiphulukisa.”</verse>
        <verse number="17">UJesu waphendula wathi: “O! sizukulwane esingakholwayo nesiphambeneyo, koze kube nini nginani na? Koze kube nini nginibekezelela na? Yiletheni lapha kimi.”</verse>
        <verse number="18">UJesu wayeseyikhuza, idemoni laphuma kuyo; umfana waphulukiswa kusukela kuleso sikhathi.</verse>
        <verse number="19">Khona kwafika abafundi kuJesu bebodwa, bathi: “Thina besingemkhiphe ngani na?”</verse>
        <verse number="20">Wayesethi kubo: “Kungenxa yokukholwa kwenu okuncane. Ngokuba ngiqinisile ngithi kini: Uma ninokukholwa njengembewu yesinaphi, niyakuthi kule ntaba: ‘Suka lapha, uye laphaya,’ iyakusuka; akukho okuyakunahlula.</verse>
        <verse number="21">Kepha lolo hlobo aluphumi ngaphandle kokuba kube ngokukhuleka nokuzila ukudla.”</verse>
        <verse number="22">Besahambahamba eGalile, uJesu wathi kubo: “INdodana yomuntu izakukhashelwa ezandleni zabantu;</verse>
        <verse number="23">bazakuyibulala, kepha ngosuku lwesithathu izakuvuswa.” Badabuka kakhulu.</verse>
        <verse number="24">Kwathi ukuba bafike eKapernawume, abaqoqi bemali yethempeli beza kuPetru, bathi: “Umfundisi wenu akayitheli imali yethempeli na?”</verse>
        <verse number="25">Wathi: “Uyayithela.” Esengene endlini uJesu wamandulela, wathi: “Usho ukuthini, Simoni? Amakhosi omhlaba athatha kubaphi intela nenkokhiso, kumadodana awo noma kubafo, na?”</verse>
        <verse number="26">Wathi: “Kubafo.” UJesu wayesethi: “Ngakho-ke amadodana akhululekile.</verse>
        <verse number="27">Kodwa-ke ukuba singabakhubekisi, yana elwandle, uphonse udobo, ubambe inhlanzi ephuma kuqala; wothi ukuba uyivule umlomo, uzakufumana imali; yithathe, ubanike, usithelele mina nawe.”</verse>
      </chapter>
      <chapter number="18">
        <verse number="1">Ngaleso sikhathi abafundi basondela kuJesu, bathi: “Ngubani omkhulu embusweni wezulu na?”</verse>
        <verse number="2">Wayesebiza umntwana, wammisa phakathi kwabo,</verse>
        <verse number="3">wathi: “Ngiqinisile ngithi kini: Uma ningaphenduki, nibe njengabantwana, anisoze nangena embusweni wezulu.</verse>
        <verse number="4">Ngakho-ke yilowo nalowo oyakuzithoba njengalo mntwana nguyena omkhulu embusweni wezulu.</verse>
        <verse number="5">Nalowo oyakwamukela umntwana onje abe munye ngegama lami uyangamukela mina.</verse>
        <verse number="6">Kodwa okhubekisa abe munye kulaba abancinyane abakholwa yimi, kungcono kuye ukuba itshe lokusila ligaxwe entanyeni yakhe, azikiswe ekujuleni kolwandle.</verse>
        <verse number="7">“Maye kulo izwe ngenxa yezikhubekiso! Ngokuba izikhubekiso zimelwe ukufika, kepha maye kumuntu esiza ngaye isikhubekiso!</verse>
        <verse number="8">Kepha uma isandla sakho sikukhubekisa, kumbe unyawo lwakho, kunqume, ukulahle; kungcono kuwe ukuba ungene ekuphileni uyingini noma unyonga kunokuba uphonswe emlilweni ophakade unezandla zombili nezinyawo zombili.</verse>
        <verse number="9">Noma iso lakho likukhubekisa, likhiphe, ulilahle. Kungcono kuwe ukuba ungene ekuphileni uneso linye kunokuba uphonswe esihogweni somlilo unamehlo omabili.</verse>
        <verse number="10">Bhekani ningadeleli namunye kulaba abancinyane, ngokuba ngithi kini: Izingelosi zabo ezulwini zibona njalo ubuso bukaBaba osezulwini.</verse>
        <verse number="11">Ngokuba iNdodana yomuntu ize ukusindisa okulahlekileyo.</verse>
        <verse number="12">“Nithini na? Uma umuntu enezimvu eziyikhulu, kuduke enye kuzo, akazishiyi ezingamashumi ayisishiyagalolunye nesishiyagalolunye ezintabeni, ahambe ayofuna edukileyo, na?</verse>
        <verse number="13">Athi uma eyithola, ngiqinisile ngithi kini, uthokoza ngayo kakhulu kunangezingamashumi ayisishiyagalolunye nesishiyagalolunye ezingadukanga.</verse>
        <verse number="14">Kanjalo akusiyo intando kaYihlo osezulwini ukuba kubhubhe noyedwa kulaba abancinyane.</verse>
        <verse number="15">“Kepha uma umfowenu ekona, hamba umsole ninodwa naye. Uma ekuzwa, woba umzuzile umfowenu.</verse>
        <verse number="16">Kodwa uma engakuzwa, thatha futhi abe munye noma bebabili kanye nawe ukuba onke amazwi aqiniswe ngomlomo wawofakazi ababili noma abathathu.</verse>
        <verse number="17">Uma enqaba ukubezwa, tshela ibandla; uma enqaba ukuzwa nalo ibandla, makabe kuwe njengowezizwe nomthelisi.</verse>
        <verse number="18">“Ngiqinisile ngithi kini: Konke eniyakukubopha emhlabeni koba kuboshiwe ezulwini, nakho konke eniyakukukhulula emhlabeni koba kukhululiwe ezulwini.</verse>
        <verse number="19">“Futhi ngiqinisile ngithi kini: Uma ababili kini emhlabeni bevumelana noma ngaluphi udaba abalucelayo, bayakulwenzelwa nguBaba osezulwini.</verse>
        <verse number="20">Ngokuba lapho kubuthene ababili noma abathathu egameni lami, ngikhona lapho phakathi kwabo.”</verse>
        <verse number="21">Khona kwasondela uPetru, wathi kuye: “Nkosi, umfowethu uyakungona kangaki, ngimthethelela, na? Kuze kube kasikhombisa na?”</verse>
        <verse number="22">UJesu wathi kuye: “Angisho kuwe ukuthi kuze kube kasikhombisa kodwa kuze kube kamashumi ayisikhombisa aphindwe kasikhombisa.</verse>
        <verse number="23">“Ngalokho umbuso wezulu ufaniswa nomuntu oyinkosi obethanda ukubalisana nezinceku zakhe.</verse>
        <verse number="24">Kwathi eseqale ukubala, kwalethwa kuye enye enecala lamatalenta ayizinkulungwane eziyishumi.</verse>
        <verse number="25">Kepha ingenalutho lokukhokha, inkosi yayala ukuba kuthengiswe ngayo, nangomkayo, nangabantabayo, nangakho konke enakho, kukhokhwe.</verse>
        <verse number="26">Ngalokho inceku yawa phansi, yakhuleka kuyo, yathi: ‘Ake ungibekezelele, ngizakukukhokhela konke.’</verse>
        <verse number="27">Inkosi yaleyo nceku inesihe yayikhulula, yayithethelela icala.</verse>
        <verse number="28">“Kepha kwathi isiphuma leyo nceku, yafumana enye yezinceku ezikanye nayo enecala kuyo lawodenariyu abayikhulu, yayibamba, yayiklinya, yathi: ‘Khokha icala lakho.’</verse>
        <verse number="29">“Khona inceku ekanye nayo yawa phansi, yayincenga yathi: ‘Ake ungibekezelele, ngizakukukhokhela.’</verse>
        <verse number="30">Kepha ayivumanga, kodwa yahamba, yayifaka etilongweni, ize ilikhokhe lelo cala.</verse>
        <verse number="31">“Izinceku ezikanye nayo zathi ukubona okwenzekileyo, zadabuka kakhulu, zaya zabika enkosini yazo konke okwenzekileyo.</verse>
        <verse number="32">Khona inkosi yayo yayibiza, yathi kuyo: ‘Nceku embi, lonke lelo cala ngikuthethelele lona ngokuba wangincenga;</verse>
        <verse number="33">nga ungayihawukelanga yini inceku ekanye nawe, njengokuba nami ngikuhawukele, na?’</verse>
        <verse number="34">Inkosi yayo yathukuthela, yayinikela kubaphathi betilongo, ize ikhokhe lonke icala layo.</verse>
        <verse number="35">“Kanjalo naye uBaba osezulwini uyakwenza kini, uma ningathetheleli ngezinhliziyo zenu kube yilowo nalowo umfowabo.”</verse>
      </chapter>
      <chapter number="19">
        <verse number="1">Kwathi uJesu eseqedile lawo mazwi, wamuka eGalile, weza emikhawulweni yaseJudiya phesheya kweJordani.</verse>
        <verse number="2">Izixuku ezinkulu zamlandela, waziphulukisa khona.</verse>
        <verse number="3">Kwase kusondela kuye abaFarisi, bamlinga bathi: “Kuvunyelwe yini ukuba indoda ilahle umkayo noma ngaliphi icala na?”</verse>
        <verse number="4">Waphendula, wathi kubo: “Anifundanga yini ukuthi owadala ekuqaleni wabenza owesilisa nowesifazane,</verse>
        <verse number="5">wathi: ‘Ngenxa yalokho umuntu uyakushiya uyise nonina, anamathele kumkakhe; labo ababili bayakuba nyamanye,’ na?</verse>
        <verse number="6">Ngakho abasebabili, kodwa banyamanye. Ngakho-ke lokho akuhlanganisileyo uNkulunkulu, umuntu makangakwahlukanisi.”</verse>
        <verse number="7">Bathi kuye: “Pho, uMose wayalelani ukuthi makanikwe incwadi yesahlukaniso, alahlwe, na?”</verse>
        <verse number="8">Wathi kubo: “Ngenxa yobulukhuni benhliziyo yenu uMose wanivumela ukwahlukana nabo omkenu, kepha kusukela kwasekuqaleni kwakungenjalo.</verse>
        <verse number="9">Namanje ngithi kini: Yilowo nalowo olahla umkakhe kungengokuphinga, aganwe ngomunye, uyaphinga; noganwa ngolahliweyo uyaphinga.”</verse>
        <verse number="10">Abafundi bathi kuye: “Uma injalo indaba yomuntu nomkakhe, akukuhle ukuganwa.”</verse>
        <verse number="11">Kepha wathi kubo: “Akusibo bonke abangalamukela leli zwi, kuphela abakunikiweyo.</verse>
        <verse number="12">Ngokuba kukhona abathenwa abazalwa benjalo kwasesiswini sikanina; kukhona nabathenwa abathenwe ngabantu; kukhona futhi abathenwa abazithenileyo ngenxa yombuso wezulu. Ongakwamukela lokho akwamukele.”</verse>
        <verse number="13">Khona kwalethwa kuye abantwanyana ukuba abeke izandla phezu kwabo, akhuleke; kepha abafundi babakhuza.</verse>
        <verse number="14">UJesu wayesethi: “Vumelani abantwana, ningabenqabeli ukuza kimi, ngokuba umbuso wezulu ungowabanjalo.”</verse>
        <verse number="15">Wayesebeka izandla phezu kwabo; wamuka lapho.</verse>
        <verse number="16">Bheka-ke, kwasondela kuye othile, wathi: “Mfundisi, ngiyakwenzantoni enhle ukuba ngibe nokuphila okuphakade na?”</verse>
        <verse number="17">Wathi kuye: “Ungibuzelani ngokuhle na? Munye ongomuhle. Kepha uma uthanda ukungena ekuphileni, gcina imiyalelo.”</verse>
        <verse number="18">Wathi kuye: “Miphi na?” UJesu wathi: “Yile: Ungabulali, ungaphingi, ungebi, ungafakazi amanga;</verse>
        <verse number="19">yazisa uyihlo nonyoko; wothanda umakhelwane wakho njengalokhu uzithanda wena.”</verse>
        <verse number="20">Insizwa yathi kuye: “Konke lokho ngikugcinile; ngisasilalelweni na?”</verse>
        <verse number="21">UJesu wathi kuye: “Uma uthanda ukuphelela, hamba uthengise ngempahla yakho, uphe abampofu, khona uzakuba negugu ezulwini; uze ungilandele.”</verse>
        <verse number="22">Yathi insizwa ukuba izwe leli zwi, yamuka idabukile, ngokuba yayinengcebo enkulu.</verse>
        <verse number="23">Kepha uJesu wathi kubafundi bakhe: “Ngiqinisile ngithi kini: Onothileyo uyakungena kalukhuni embusweni wezulu.</verse>
        <verse number="24">Futhi ngithi kini: Kulula ukuba ikamela lingene ngentunja yosungulo kunokuba onothileyo angene embusweni kaNkulunkulu.”</verse>
        <verse number="25">Sebezwile lokho abafundi bethuka kakhulu, bathi: “Pho, kungasindiswa bani na?”</verse>
        <verse number="26">Kepha uJesu ebabheka wathi kubo: “Kubantu akunakwenzeka; kepha kuNkulunkulu kungenzeka konke.”</verse>
        <verse number="27">Khona uPetru wathatha wathi kuye: “Bheka, thina sishiye konke, sakulandela. Pho, siyakutholani na?”</verse>
        <verse number="28">Wathi kubo uJesu: “Ngiqinisile ngithi kini: Nina eningilandeleyo, ngokuphindukuzalwa lapho iNdodana yomuntu isihlezi esihlalweni senkazimulo yayo, nani niyakuhlala ezihlalweni zobukhosi eziyishumi nambili, nahlulele izizwe eziyishumi nambili zakwa-Israyeli.</verse>
        <verse number="29">Nalowo oshiye izindlu, noma abafowabo, noma odadewabo, noma uyise, noma unina, noma abantwana, noma amazwe ngenxa yegama lami, uyakwamukeliswa okuphindwe kaningi, adle ifa lokuphila okuphakade.</verse>
        <verse number="30">Kepha abaningi abokuqala bayakuba ngabokugcina, nabokugcina babe ngabokuqala.</verse>
      </chapter>
      <chapter number="20">
        <verse number="1">“Ngokuba umbuso wezulu ufana nomuntu ongumninindlu owaphuma ekuseni ukuqasha izisebenzi ziye esivinini sakhe.</verse>
        <verse number="2">Esevumelene nezisebenzi ngodenariyu ngosuku, wazithumela esivinini sakhe.</verse>
        <verse number="3">“Waphuma futhi ngehora lesithathu, wabona abanye bemi esigcawini, bengenzi lutho;</verse>
        <verse number="4">nakubo wathi: ‘Yanini nani esivinini; ngiyakuninika okufaneleyo.’</verse>
        <verse number="5">Baya-ke. “Waphuma futhi ngehora lesithupha nangelesishiyagalolunye, wenze njalo.</verse>
        <verse number="6">Esephuma ngehora leshumi nanye wafumana abanye bemi, wathi kubo: ‘Nimeleni lapha usuku lonke ningenzi lutho na?’</verse>
        <verse number="7">“Bathi kuye: ‘Ngokuba akakho osiqashileyo.’ “Wathi kubo: ‘Hambani nani, niye esivinini.’</verse>
        <verse number="8">“Kepha selishonile, umninisivini wathi enduneni yakhe: ‘Biza izisebenzi, uzikhokhele imali yazo, uqale ngezokugcina, ugcine ngezokuqala.’</verse>
        <verse number="9">“Kuthe befika abehora leshumi nanye, kwaba yilowo nalowo wamukela udenariyu.</verse>
        <verse number="10">Sekuza abokuqala, bathi bazakwamukela okukhulu; kepha nabo bamukela udenariyu ngabanye.</verse>
        <verse number="11">Kepha sebamukela bakhonona ngomninindlu,</verse>
        <verse number="12">bathi: ‘Laba abokugcina basebenze ihora linye nje, ubalinganise nathi esithwalile ubunzima nesifudumezi semini.’</verse>
        <verse number="13">“Waphendula, wathi komunye wabo: ‘Mngane, angikoni; kanti asivumelananga ngodenariyu na?</verse>
        <verse number="14">Thatha okwakho, uhambe; kepha ngiyathanda ukunika lo wokugcina njengawe.</verse>
        <verse number="15">Angivunyelwe ukwenza engikuthandayo ngokungokwami na? Kumbe iso lakho libi, ngokuba mina ngimuhle na?’</verse>
        <verse number="16">“Kanjalo abokugcina bayakuba ngabokuqala, nabokuqala babe ngabokugcina.”</verse>
        <verse number="17">Kwathi uJesu esezakwenyukela eJerusalema, wathatha abafundi abayishumi nambili, wagudluka nabo; besesendleleni, wathi kubo:</verse>
        <verse number="18">“Bhekani, sikhuphukela eJerusalema; iNdodana yomuntu izakukhashelwa kubapristi abakhulu nababhali; bazakuyinqumela ukuba ife,</verse>
        <verse number="19">bayikhaphele kwabezizwe ukuba iklolodelwe, ishaywe, ibethelwe esiphambanweni; kepha ngosuku lwesithathu izakuvuswa.”</verse>
        <verse number="20">Khona kwafika kuye unina wamadodana kaZebedewu kanye namadodana akhe; wakhuleka, wacela into kuye.</verse>
        <verse number="21">Yena wathi kuye: “Ufunani na?” Wathi kuye: “Yisho ukuba lawa madodana ami amabili ahlale, enye ngakwesokunene sakho, enye ngakwesokhohlo sakho embusweni wakho.”</verse>
        <verse number="22">UJesu waphendula wathi: “Anikwazi enikucelayo. Ningasiphuza yini isitsha engizakusiphuza na?” Bathi kuye: “Singakwenza.”</verse>
        <verse number="23">Wathi kubo: “Yebo, nizakusiphuza isitsha sami, kepha ukuhlala ngakwesokunene sami nangakwesokhohlo akusikho okwami ukuphana ngakho, kodwa kungokwalabo abakulungiselwe nguBaba.”</verse>
        <verse number="24">Bathi ukuzwa lokho abayishumi, bazithukuthelela izelamani ezimbili.</verse>
        <verse number="25">Kepha uJesu wababiza, wathi: “Niyazi ukuthi ababusi bezizwe bazenza amakhosi phezu kwazo, nezikhulu zazo ziphethe amandla phezu kwazo.</verse>
        <verse number="26">Akunjalo phakathi kwenu, kodwa yilowo nalowo ofuna ukuba mkhulu phakathi kwenu makabe yisikhonzi senu;</verse>
        <verse number="27">nalowo ofuna ukuba ngowokuqala phakathi kwenu makabe yinceku yenu,</verse>
        <verse number="28">njengalokho iNdodana yomuntu ingezelanga ukukhonzwa kepha ukukhonza nokunikela ukuphila kwayo, kube yisihlengo sabaningi.”</verse>
        <verse number="29">Sebephuma eJeriko, isixuku esikhulu samlandela.</verse>
        <verse number="30">Bheka, kwakuhlezi izimpumputhe ezimbili ngasendleleni; kuthe zizwa ukuthi uJesu uyadlula, zamemeza zathi: “Nkosi, Ndodana kaDavide, sihawukele!”</verse>
        <verse number="31">Kepha isixuku sazikhuza ukuba zithule, kodwa kwayikhona zimemeza kakhulu, zithi: “Nkosi, Ndodana kaDavide, sihawukele!”</verse>
        <verse number="32">UJesu wema, wazibiza wathi: “Nifuna ukuba nginenzeleni na?”</verse>
        <verse number="33">Zathi kuye: “Nkosi, ukuba amehlo ethu avuleke.”</verse>
        <verse number="34">UJesu waba nesihe, waphatha amehlo azo; zase zibona masinyane, zamlandela.</verse>
      </chapter>
      <chapter number="21">
        <verse number="1">Kwathi ukuba basondele eJerusalema, sebefikile eBetfage ngaseNtabeni Yeminqumo, uJesu wathuma abafundi ababili,</verse>
        <verse number="2">wathi kubo: “Hambani niye emzaneni obhekene nani, nizakufumana masinyane imbongolo ikhulekiwe nethole linayo; zithukululeni, nizilethe kimi.</verse>
        <verse number="3">Uma umuntu esho utho kini, anothi: ‘INkosi iyazidinga;’ uyakuzithumela masinyane.”</verse>
        <verse number="4">Kepha lokho kwenzeka ukuba kugcwaliseke okwashiwo ngumprofethi othi:</verse>
        <verse number="5">“Yishoni kuyo indodakazi yaseSiyoni ukuthi: Bheka, iNkosi yakho iza kuwe, imnene, ikhwele embongolweni, yebo, etholeni, inkonyane yesilwane esiboshelwayo.”</verse>
        <verse number="6">Abafundi bahamba, benza njengokuba uJesu ebatshelile,</verse>
        <verse number="7">baletha imbongolo nethole, babeka izingubo zabo phezu kwazo, wahlala phezu kwazo.</verse>
        <verse number="8">Iningi lesixuku lendlala izingubo zalo endleleni, kepha abanye bagawula amahlamvu emithini, bawendlala endleleni.</verse>
        <verse number="9">Izixuku ezazihamba phambili nezazimlandela zamemeza zathi: “Hosiyana kuyo iNdodana kaDavide! Ubusisiwe ozayo egameni leNkosi. Hosiyana kweliphezulu!”</verse>
        <verse number="10">Kwathi esangena eJerusalema, umuzi wonke wanyakaza, wathi: “Ngubani lo?”</verse>
        <verse number="11">Izixuku zathi: “Lo ungumprofethi, uJesu waseNazaretha laseGalile.”</verse>
        <verse number="12">UJesu wayesengena ethempelini, waxosha bonke abathengisayo nabathengayo ethempelini, wagumbuqela amatafula abashintshelana imali nezihlalo zabathengisa ngamajuba.</verse>
        <verse number="13">Wathi kubo: “Kulotshiwe ukuthi: ‘Indlu yami iyakubizwa ngokuthi indlu yokukhuleka,’ kepha nina niyenza ‘umhume wabaphangi.’ ”</verse>
        <verse number="14">Kwase kufika kuye izimpumputhe nezinyonga ethempelini, waziphulukisa.</verse>
        <verse number="15">Kepha abapristi abakhulu nababhali, bebona izimangaliso azenzayo nabantwana bememeza ethempelini, bethi: “Hosiyana kuyo iNdodana kaDavide,” bacasuka,</verse>
        <verse number="16">bathi kuye: “Uyakuzwa lokhu abakushoyo laba na?” UJesu wathi kubo: “Yebo, anizange nifunde yini ukuthi: ‘Emlonyeni wezingane nowabancelayo uzilungisele indumiso,’ na?”</verse>
        <verse number="17">Wayesebashiya, waphuma emzini, waya eBethaniya, walala khona.</verse>
        <verse number="18">Kepha ekuseni esebuyela emzini walamba.</verse>
        <verse number="19">Wabona umkhiwane owodwa ngasendleleni, weza kuwo; akafumananga lutho kuwo, amaqabunga odwa. Wayesethi kuwo: “Akungabe kusavela sithelo kuwe naphakade.” Umkhiwane wabuna khona lapho.</verse>
        <verse number="20">Bekubona lokho abafundi bamangala bathi: “Umkhiwane ubune kanjani masinyane na?”</verse>
        <verse number="21">UJesu wayesephendula, ethi kubo: “Ngiqinisile ngithi kini: Uma ninokukholwa, ningangabazi, aniyikwenza okomkhiwane kuphela, kodwa noma nithi kule ntaba: ‘Nqukuleka, uphonseke elwandle,’ kuyakwenzeka;</verse>
        <verse number="22">nakho konke eningakucela ngokukhuleka nikholwa niyakukwamukeliswa.”</verse>
        <verse number="23">Kuthe engena ethempelini, kweza kuye abapristi abakhulu namalunga esizwe, esafundisa, bathi: “Ukwenza lokhu ngagunya lini na? Futhi ngubani okunike leli gunya na?”</verse>
        <verse number="24">UJesu waphendula, wathi kubo: “Nami ngizakunibuza izwi libe linye; uma ningitshela lona, nami ngizakunitshela ukuthi ngenza lokhu ngagunya lini.</verse>
        <verse number="25">Ukubhapathiza kukaJohane kwavelaphi, ezulwini nokuba kubantu, na?” Bakhulumisana bodwa, bathi: “Uma sithi: ‘Ezulwini,’ uzakuthi kuthi: ‘Pho, anikholwanga nguye ngani na?’</verse>
        <verse number="26">Kepha uma sithi: ‘Kubantu,’ siyasesaba isixuku; ngokuba bonke bathi uJohane ungumprofethi.”</verse>
        <verse number="27">Base bemphendula uJesu, bethi: “Asazi.” Wayesethi kubo naye: “Nami anginitsheli ukuthi ngenza lokhu ngagunya lini.”</verse>
        <verse number="28">“Kepha nithini na? Umuntu wayenamadodana amabili; waya kweyokuqala, wathi: ‘Mntanami, hamba, uyosebenza namuhla esivinini.’</verse>
        <verse number="29">“Yaphendula yathi: ‘Angithandi;’ kodwa ngasemuva yaguquka, yaya.</verse>
        <verse number="30">“Wayeseya kwenye, washo kanjalo. Yona yaphendula yathi: ‘Ngiyaya, nkosi;’ kepha kayiyanga.</verse>
        <verse number="31">“Yiyiphi kulawa amabili eyenza intando kayise na?” Bathi kuye: “Eyokuqala.” UJesu wathi kubo: “Ngiqinisile ngithi kini: Abathelisi nezifebe bangena phambi kwenu embusweni kaNkulunkulu.</verse>
        <verse number="32">Ngokuba uJohane weza kini ngendlela yokulunga, anikholwanga nguye; kepha abathelisi nezifebe bakholwa nguye; kodwa nina, khona nikubona, aniguqukanga nakamuva, nize nikholwe nguye.” 21:32 Luk. 3:10.</verse>
        <verse number="33">“Yizwani omunye umfanekiso. Kwakukhona umuntu, umninindlu, owatshala isivini, wasibiyela ngothango, wemba khona isikhamo, wakha isiqongo sokulinda, wasiqashisa kubalimi, waya kwelinye izwe.</verse>
        <verse number="34">Kwathi sekusondele isikhathi sezithelo, wathuma izinceku zakhe kubalimi ukuba zithathe izithelo zakhe.</verse>
        <verse number="35">“Abalimi bazibamba izinceku zakhe, enye bayishaya, enye bayibulala, enye bayikhanda ngamatshe.</verse>
        <verse number="36">Waphinda wathuma ezinye izinceku eziningi kunezokuqala; benze njalo nakulezo.</verse>
        <verse number="37">Ekugcineni wathuma kubo indodana yakhe, ethi: ‘Bayakuyazisa indodana yami.’</verse>
        <verse number="38">“Kepha kwathi abalimi bebona indodana, bakhuluma bodwa, bathi: ‘Lo uyindlalifa; wozani siyibulale, sidle ifa layo.’</verse>
        <verse number="39">Base beyibamba, bayiphonsa ngaphandle kwesivini, bayibulala.</verse>
        <verse number="40">“Pho-ke, mhla kufika umninisivini, uzakubenze njani labo balimi na?”</verse>
        <verse number="41">Bathi kuye: “Uzakubabhubhisa kabi labo ababi, isivini sakhe sinikwe abanye abalimi abayakumnika izithelo ngezikhathi zazo.”</verse>
        <verse number="42">UJesu wathi kubo: “Anizange nifunde yini emibhalweni ukuthi: “ ‘Itshe abalinqabayo abakhi lona laba yinhloko yegumbi; lona lavela eNkosini; liyisimangaliso emehlweni ethu,’ na?</verse>
        <verse number="43">“Ngalokho ngithi kini: Niyakwamukwa umbuso kaNkulunkulu, uphiwe isizwe esiyakuveza izithelo zawo.</verse>
        <verse number="44">Owayo phezu kwaleli tshe uyakuphohlozwa; kepha yilowo nalowo eliyakuwela phezu kwakhe liyakumcolisa.”</verse>
        <verse number="45">Abapristi abakhulu nabaFarisi beyizwa imifanekiso yakhe bazi ukuthi ukhuluma ngabo.</verse>
        <verse number="46">Base befuna ukumbamba; kepha bazesaba izixuku, ngokuba zazithi ungumprofethi.</verse>
      </chapter>
      <chapter number="22">
        <verse number="1">UJesu wathatha wakhuluma futhi kubo ngemifanekiso, wathi:</verse>
        <verse number="2">“Umbuso wezulu ufaniswa nomuntu oyinkosi, owenzela indodana yakhe umshado.</verse>
        <verse number="3">Wathuma izinceku zakhe ukubiza abamenyiweyo emshadweni; kepha abavumanga ukuza.</verse>
        <verse number="4">“Waphinda wathuma ezinye izinceku, wathi: ‘Shonini kwabamenyiweyo ukuthi: Bhekani, sengilungisile ukudla kwami; izinkabi zami nokunonileyo sekuhlatshiwe; konke sekulungile, wozani emshadweni.’</verse>
        <verse number="5">“Kepha badelela, bahamba; omunye waya ensimini yakhe, omunye waya entengweni yakhe.</verse>
        <verse number="6">Abaseleyo babamba izinceku zakhe, baziphatha kabi, bazibulala.</verse>
        <verse number="7">Kepha inkosi yathukuthela, yathuma amabutho ayo, yabulala labo babulali, yashisa umuzi wabo.</verse>
        <verse number="8">“Khona yathi ezincekwini zayo: ‘Umshado usulungiselwe, kepha abamenyiweyo bebengafanele;</verse>
        <verse number="9">ngakho-ke hambani niye ezinhlanganweni zezindlela, nibizele emshadweni bonke eningabafumana.’</verse>
        <verse number="10">Lezo zinceku zaphuma, zaya ezindleleni, zabutha bonke ezabafumanayo, ababi nabahle; indlu yomshado yagcwala abahleziyo ekudleni.</verse>
        <verse number="11">“Kuthe inkosi ingena ukubona abahleziyo ekudleni, yabona khona umuntu obengayembethe ingubo yomshado;</verse>
        <verse number="12">yathi kuye: ‘Mngane, ungene kanjani lapha ungayembethe ingubo yomshado na?’ Kepha wathula.</verse>
        <verse number="13">“Khona inkosi yathi ezincekwini: ‘Mbopheni izinyawo nezandla, nimphonse ebumnyameni obungaphandle; lapho kuyakuba khona ukukhala nokugedla amazinyo.’</verse>
        <verse number="14">“Ngokuba baningi ababiziweyo, kepha bayingcosana abakhethiweyo.”</verse>
        <verse number="15">Khona abaFarisi basuka, bacebisana ukuba bamhile ngezwi.</verse>
        <verse number="16">Bathuma kuye abafundi babo kanye nabakaHerode, bathi: “Mfundisi, siyazi ukuthi uqinisile, ufundisa indlela kaNkulunkulu ngeqiniso; awukhathali ngamuntu, ngokuba awubheki ubuso babantu.</verse>
        <verse number="17">Ngakho sitshele, uthini wena? Kuvunyelwe ukuthela kuKesari noma qha?”</verse>
        <verse number="18">Kepha uJesu ebazi ububi babo wathi: “Bazenzisi, ningilingelani na?</verse>
        <verse number="19">Ngitshengiseni imali yokuthela,” bamtshengisa udenariyu.</verse>
        <verse number="20">Wayesethi kubo: “Ngokabani lo mfanekiso nalo mbhalo na?”</verse>
        <verse number="21">Bathi: “NgokaKesari.” Khona wathi kubo: “Ngakho-ke nikani uKesari okukaKesari noNkulunkulu okukaNkulunkulu.”</verse>
        <verse number="22">Sebezwile lokho bamangala, bamshiya, bamuka.</verse>
        <verse number="23">Ngalolo suku kwafika kuye abaSadusi abathi akukho ukuvuka kwabafileyo, bambuza</verse>
        <verse number="24">bathi: “Mfundisi, uMose wathi: ‘Uma umuntu efa engenabantwana, umfowabo kamngene umkakhe, amvusele umfowabo inzalo.’</verse>
        <verse number="25">Kwakukhona-ke kithi izelamani eziyisikhombisa: owokuqala waganwa, wafa; engenanzalo washiya umkakhe kumfowabo.</verse>
        <verse number="26">Kanjalo nowesibili nowesithathu, kwaze kwaba kowesikhombisa.</verse>
        <verse number="27">Emva kwabo bonke wafa umfazi.</verse>
        <verse number="28">Pho, ekuvukeni kwabafileyo uyakuba ngumkabani kwabayisikhombisa, lokhu bonke babe naye, na?”</verse>
        <verse number="29">Kepha uJesu waphendula, wathi kubo: “Nidukile ningayazi imibhalo namandla kaNkulunkulu.</verse>
        <verse number="30">Ngokuba ekuvukeni kwabafileyo abaganwa, abendiswa, kodwa banjengezingelosi ezulwini.</verse>
        <verse number="31">Kepha maqondana nokuvuka kwabafileyo anifundanga yini okwakhulunywa kini nguNkulunkulu, ethi:</verse>
        <verse number="32">‘Mina nginguNkulunkulu ka-Abrahama, noNkulunkulu ka-Isaka, noNkulunkulu kaJakobe,’ na? Akasiye uNkulunkulu wabafileyo kodwa owabaphilayo.”</verse>
        <verse number="33">Kwathi izixuku zikuzwa lokho, zamangala ngokufundisa kwakhe.</verse>
        <verse number="34">AbaFarisi sebezwile ukuthi uJesu ubathulisile abaSadusi, babuthana ndawonye.</verse>
        <verse number="35">Omunye wabo, isazimthetho, wamlinga, wathi:</verse>
        <verse number="36">“Mfundisi, ngumuphi umyalo omkhulu emthethweni na?”</verse>
        <verse number="37">UJesu wathi kuye: “ ‘Woyithanda iNkosi uNkulunkulu wakho ngayo yonke inhliziyo yakho, nangawo wonke umphefumulo wakho, nangayo yonke ingqondo yakho.’</verse>
        <verse number="38">Yilowo umyalo omkhulu nowokuqala.</verse>
        <verse number="39">Owesibili ofana nawo uthi: ‘Wothanda umakhelwane wakho njengalokhu uzithanda wena.’</verse>
        <verse number="40">Kuleyo miyalo emibili kubambelela umthetho wonke nabaprofethi.”</verse>
        <verse number="41">Besabuthene abaFarisi, uJesu wababuza,</verse>
        <verse number="42">wathi: “Nithini ngoKristu na? Uyindodana kabani na?” Bathi kuye: “EkaDavide.”</verse>
        <verse number="43">Wathi kubo: “Pho, uDavide ngoMoya wambiza kanjani ngokuthi iNkosi, ethi:</verse>
        <verse number="44">“ ‘INkosi yathi eNkosini yami: “Hlala ngakwesokunene sami, ngize ngibeke izitha zakho phansi kwezinyawo zakho.” ’</verse>
        <verse number="45">“Ngakho-ke uma uDavide embiza ngokuthi iNkosi, uyindodana yakhe kanjani na?”</verse>
        <verse number="46">Kwakungekho obengamphendula ngazwi; emva kwalolo suku akwabe kusabakho muntu onesibindi sokumbuza lutho.</verse>
      </chapter>
      <chapter number="23">
        <verse number="1">Khona uJesu wakhuluma ezixukwini nakubafundi bakhe,</verse>
        <verse number="2">wathi: “Ababhali nabaFarisi bahlezi esihlalweni sikaMose.</verse>
        <verse number="3">Ngakho-ke konke abanitshela khona, kwenzeni, nikugcine, kodwa ningenzi njengemisebenzi yabo; ngokuba bayakhuluma, bangenzi;</verse>
        <verse number="4">babopha imithwalo enzima, bayibeke emahlombe abantu; kepha bona abavumi ukuyifukula ngomunwe wabo.</verse>
        <verse number="5">“Kepha imisebenzi yonke yabo bayenza ukuba babonwe ngabantu; amafilakteriyu abo bawenza abe banzi, bawenze abe makhulu amachopho.</verse>
        <verse number="6">Bathanda izindawo ezingenhla ekudleni nezihlalo eziphambili emasinagogeni,</verse>
        <verse number="7">nokubingelelwa ezigcawini, nokubizwa ngabantu ngokuthi ‘Rabi’.</verse>
        <verse number="8">“Kepha nina maningabizwa ngokuthi ‘Rabi’; ngokuba munye umfundisi wenu, nina nonke ningabazalelwane.</verse>
        <verse number="9">Ningabizi muntu emhlabeni ngokuthi uyihlo; ngokuba munye uyihlo, osezulwini.</verse>
        <verse number="10">Futhi ningabizwa ngokuthi abaholi; ngokuba munye umholi wenu, uKristu.</verse>
        <verse number="11">Kodwa omkhulu kini akabe yisikhonzi senu.</verse>
        <verse number="12">Kepha yilowo nalowo oziphakamisayo uzakuthothiswa, nalowo ozithobayo uzakuphakanyiswa.</verse>
        <verse number="13">“Maye kinina babhali nabaFarisi, bazenzisi, ngokuba nivalela abantu umbuso wezulu! Ngokuba aningeni nina, nabangenayo anibavumeli ukungena.</verse>
        <verse number="14">Maye kinina babhali nabaFarisi, bazenzisi, ngokuba nidla izindlu zabafelokazi, nangokuzenzisa nenza imikhuleko emide! Ngalokho-ke niyakwamukeliswa ukulahlwa okukhulu.</verse>
        <verse number="15">“Maye kinina babhali nabaFarisi, bazenzisi, ngokuba nihamba ulwandle nomhlaba ukuba nithole nokuba iproselite lilinye, lithi selaba njalo nilenze indodana yesihogo ngokuphindiwe kunani!</verse>
        <verse number="16">“Maye kinina baholi abayizimpumputhe enithi: ‘Ofunga ithempeli akulutho, kodwa ofunga igolide lethempeli uzibophile!’</verse>
        <verse number="17">Ziwula, zimpumputhe, ngokuba yikuphi okukhulu kunegolide nethempeli elingcwelisa igolide na?</verse>
        <verse number="18">Futhi: ‘Yilowo ofunga i-altare akulutho, kodwa ofunga umnikelo ophezu kwalo uzibophile.’</verse>
        <verse number="19">Zimpumputhe, yikuphi okukhulu kunomnikelo ne-altare elingcwelisa umnikelo na?</verse>
        <verse number="20">Ngakho-ke ofunga i-altare ufunga lona nakho konke okuphezu kwalo.</verse>
        <verse number="21">Nofunga ithempeli ufunga lona nohlezi kulo.</verse>
        <verse number="22">Nofunga izulu ufunga isihlalo sobukhosi sikaNkulunkulu nohlezi phezu kwaso. 23:22 Math. 5:34.</verse>
        <verse number="23">“Maye kinina babhali nabaFarisi, bazenzisi, ngokuba nithela okweshumi kwesinkuntshane, nokwentshungu, nokodonqa, niyeke okunzima komthetho: ukwahlulela nesihawu nokukholwa! Benimelwe ukwenza lokhu, ningakuyeki nalokho.</verse>
        <verse number="24">Baholi abayizimpumputhe, nihluza insensane, niginge ikamela.</verse>
        <verse number="25">“Maye kinina babhali nabaFarisi, bazensizi, ngokuba nihlambulula ingaphandle lenkezo nesitsha, kepha ngaphakathi kugcwele impango nokuhuheka!</verse>
        <verse number="26">Mfarisi oyimpumputhe, hlanza kuqala ingaphakathi lenkezo, ukuze kuhlanzeke nengaphandle layo.</verse>
        <verse number="27">“Maye kinina babhali nabaFarisi, bazenzisi, ngokuba nifana namaliba acakiweyo abonakala emahle ngaphandle, kanti ngaphakathi agcwele amathambo abafileyo nokungcola konke!</verse>
        <verse number="28">Kanjalo nani ngaphandle nibonakala kubantu nilungile, kanti ngaphakathi nigcwele ukuzenzisa nobubi.</verse>
        <verse number="29">“Maye kinina babhali nabaFarisi, bazenzisi, ngokuba nakha amaliba abaprofethi, nihlobisa amathuna abalungileyo!</verse>
        <verse number="30">Nithi: ‘Uma sasikhona emihleni yawobaba, sasingayikuhlanganyela nabo egazini labaprofethi.’</verse>
        <verse number="31">Kanjalo niyazifakazela nina ukuthi ningamadodana ababulala abaprofethi.</verse>
        <verse number="32">Nani gcwalisani isilinganiso sawoyihlo.</verse>
        <verse number="33">“Zinyoka, nzalo yamabululu, niyakukubalekela kanjani ukulahlwa kwasesihogweni na?</verse>
        <verse number="34">Ngakho-ke, bhekani, mina ngithuma kini abaprofethi, nabahlakaniphileyo, nababhali; abanye kubo niyakubabulala, nibabethele; abanye niyakubashaya emasinagogeni enu, nibaxoshe imizi ngemizi</verse>
        <verse number="35">ukuba kufike phezu kwenu igazi lonke elilungileyo elachithwa emhlabeni, kusukela egazini lika-Abela olungileyo kuze kube segazini likaZakariya indodana kaBarakiya enambulala phakathi kwethempeli ne-altare.</verse>
        <verse number="36">Ngiqinisile ngithi kini: Konke lokhu kuyakufika phezu kwalesi sizukulwane.</verse>
        <verse number="37">“Jerusalema, Jerusalema, wena obulala abaprofethi nokhanda ngamatshe abathunyelwe kuwe, kukangaki ngithanda ukubuthela ndawonye abantwana bakho njengesikhukukazi sibuthela amazinyane aso phansi kwamaphiko aso, kepha anivumanga.</verse>
        <verse number="38">Bhekani, indlu yenu isisala nani.</verse>
        <verse number="39">Ngokuba ngithi kini: Anisayikungibona nize nithi: ‘Ubusisiwe ozayo egameni leNkosi.’ ”</verse>
      </chapter>
      <chapter number="24">
        <verse number="1">Kuthe uJesu ephuma ethempelini, emuka, kwasondela abafundi bakhe ukumtshengisa izakhiwo zethempeli.</verse>
        <verse number="2">Waphendula, wathi kubo: “Anikuboni konke lokhu na? Ngiqinisile ngithi kini: Akuyikushiywa lapha itshe phezu kwetshe elingayikudilizelwa phansi.”</verse>
        <verse number="3">Esahlezi eNtabeni Yeminqumo, abafundi beza kuye bebodwa, bathi: “Sitshele ukuthi lokhu kuyakuba nini, nesibonakaliso sokuza kwakho nesokuphela kwezwe siyakuba yini na?”</verse>
        <verse number="4">UJesu waphendula, wathi kubo: “Qaphelani ningadukiswa muntu.</verse>
        <verse number="5">Ngokuba kuyakuza abaningi ngegama lami, bathi: ‘Mina nginguKristu,’ badukise abaningi.</verse>
        <verse number="6">Niyakuzwa izimpi namahemuhemu ezimpi. Bhekani ningethuki, ngokuba kumelwe ukuba kwenzeke, kepha ukuphela koba kungakafiki.</verse>
        <verse number="7">Ngokuba isizwe siyakuvukela isizwe, nombuso uvukele umbuso, kube khona indlala nokuzamazama komhlaba izindawo ngezindawo.</verse>
        <verse number="8">Kepha konke lokho kungukuqala kwemihelo.</verse>
        <verse number="9">“Lapho-ke bayakunikhaphela osizini, banibulale; niyakuzondwa yizizwe zonke ngenxa yegama lami.</verse>
        <verse number="10">Khona-ke abaningi bayakukhubeka, bakhaphelane, bazondane.</verse>
        <verse number="11">Kuyakuvela abaprofethi bamanga abaningi, badukise abaningi.</verse>
        <verse number="12">Ngenxa yokwanda kokubi kuzakuphola uthando lwabaningi.</verse>
        <verse number="13">Kodwa okhuthazelayo kuze kube sekupheleni nguyena oyakusindiswa.</verse>
        <verse number="14">Leli vangeli lombuso liyakushunyayelwa ezweni lonke, kube ngubufakazi ezizweni zonke, andukuba kufike ukuphela.</verse>
        <verse number="15">“Ngakho-ke nxa nibona amanyala encithakalo ashiwo nguDaniyeli umprofethi emi endaweni engcwele — ofundayo makaqaphele</verse>
        <verse number="16">khona abaseJudiya mababalekele ezintabeni,</verse>
        <verse number="17">ophezu kwendlu angehli ukuyothatha okusendlini yakhe,</verse>
        <verse number="18">osensimini angabuyeli emuva ukuyothatha ingubo yakhe.</verse>
        <verse number="19">Kepha maye kwabakhulelweyo nabancelisayo ngalezo zinsuku!</verse>
        <verse number="20">Khulekani ukuba ukubaleka kwenu kungabi sebusika nangesabatha.</verse>
        <verse number="21">Ngokuba lapho kuyakuba khona usizi olukhulu olungazange lube khona kwasekuqaleni kwezwe kuze kube manje nolungasayikuba khona.</verse>
        <verse number="22">Uma lezo zinsuku zingafinyezwanga, bekungesindiswe muntu; kepha ngenxa yabakhethiweyo lezo zinsuku ziyakufinyezwa.</verse>
        <verse number="23">Khona uma umuntu ethi kini: ‘Bhekani, nangu uKristu,’ noma: ‘Nanguya,’ ningakholwa.</verse>
        <verse number="24">Ngokuba kuyakuvela okristu bamanga nabaprofethi bamanga, baveze izibonakaliso ezinkulu nezimangaliso, ukuze kudukiswe nabakhethiweyo, uma kungenzeka.</verse>
        <verse number="25">Bhekani, senginitshelile ngaphambili.</verse>
        <verse number="26">“Ngakho-ke uma bethi kini: ‘Bhekani, usehlane,’ ningaphumi; noma bethi: ‘Bhekani, usendlini,’ ningakholwa;</verse>
        <verse number="27">ngokuba njengonyazi luphuma empumalanga, lubonakale kuze kube sentshonalanga, kuyakuba njalo ukufika kweNdodana yomuntu.</verse>
        <verse number="28">Nomaphi lapho kukhona isidumbu, kulapho amanqe eyakubuthana khona.</verse>
        <verse number="29">“Kepha masinyane emva kosizi lwalezo zinsuku “ ‘ilanga liyakufiphazwa, nenyanga ayiyikukhanya, nezinkanyezi ziyakuwa ezulwini, namandla ezulu ayakuzanyazanyiswa.’</verse>
        <verse number="30">“Khona kuyakubonakala ezulwini isibonakaliso seNdodana yomuntu, bese zikhala izizwe zonke zomhlaba, zibone iNdodana yomuntu iza emafwini ezulu, inamandla nenkazimulo enkulu.</verse>
        <verse number="31">Iyakuthuma izingelosi zayo ngokukhala okukhulu kwecilongo, ziqoqe abakhethiweyo bayo emimoyeni yomine, kusukela emkhawulweni omunye wezulu kuze kube komunye.</verse>
        <verse number="32">“Fundani umfanekiso emkhiwaneni; nxa igatsha lawo selithamba, lihlume amaqabunga, niyazi ukuthi ihlobo seliseduze.</verse>
        <verse number="33">Kanjalo nani, nxa nibona konke lokhu, yazini ukuthi iseduze ngasemnyango.</verse>
        <verse number="34">Ngiqinisile ngithi kini: Lesi sizukulwane asiyikudlula kungakenzeki konke lokhu.</verse>
        <verse number="35">Kuyakudlula izulu nomhlaba, kepha amazwi ami awasoze adlula.</verse>
        <verse number="36">“Kepha lolo suku nalelo hora akakho owazi lutho ngalo nazingelosi zasezulwini, naNdodana, nguBaba kuphela.</verse>
        <verse number="37">Ngokuba njengasemihleni kaNowa, kuyakuba njalo ukufika kweNdodana yomuntu.</verse>
        <verse number="38">Ngokuba njengasezinsukwini lezo ezandulela uzamcolo babedla, bephuza, beganwa, bendiswa, kwaze kwafika usuku uNowa angena ngalo emkhunjini,</verse>
        <verse number="39">abazanga kwaze kwafika uzamcolo wabakhukhula bonke, kuyakuba njalo ukufika kweNdodana yomuntu.</verse>
        <verse number="40">Khona-ke kuyakuba khona ababili ensimini, omunye athathwe, omunye ashiywe;</verse>
        <verse number="41">ababili boba besila etsheni, omunye athathwe, omunye ashiywe.</verse>
        <verse number="42">“Ngakho-ke lindani, ngokuba anazi ukuthi iNkosi yenu iyakufika ngaluphi usuku.</verse>
        <verse number="43">Kepha anokwazi lokhu ukuthi, uma umninindlu ebewazi umlindo isela eliyakufika ngawo, ubeyakulinda, angavumi ukuba indlu yakhe ifohlwe.</verse>
        <verse number="44">Ngalokho nani hlalani nilungele, ngokuba iNdodana yomuntu iyakufika ngesikhathi eningasicabangiyo.</verse>
        <verse number="45">“Pho, ngubani oyinceku ethembekileyo neqondayo, inkosi yayo eyimisile phezu kwabendlu yayo ukuba ibanike ukudla ngesikhathi sakho na?</verse>
        <verse number="46">Ibusisiwe leyo nceku, okuyakuthi kufika inkosi yayo, iyifumane yenze njalo.</verse>
        <verse number="47">Ngiqinisile ngithi kini: Iyakuyimisa phezu kwakho konke enakho.</verse>
        <verse number="48">Kodwa uma leyo nceku embi ithi enhliziyweni yayo: ‘Inkosi yami ilibele,’</verse>
        <verse number="49">iqale ukushaya izinceku ezikanye nayo, idle, iphuze nezidakwa,</verse>
        <verse number="50">inkosi yaleyo nceku iyakufika ngosuku engayibhekile ngalo nangehora engalaziyo,</verse>
        <verse number="51">iyinqamule kabili, iyimisele isabelo sayo kanye nabazenzisi; kuyakuba khona lapho ukukhala nokugedla amazinyo.</verse>
      </chapter>
      <chapter number="25">
        <verse number="1">“Khona umbuso wezulu uzakufaniswa nezintombi eziyishumi ezathatha izibani zazo, zaphuma ukuyohlangabeza umyeni.</verse>
        <verse number="2">Kepha eziyisihlanu kuzo zaziyiziwula, neziyisihlanu zazihlakaniphile.</verse>
        <verse number="3">Ngokuba eziyiziwula zithatha izibani kaziwaphathanga amafutha.</verse>
        <verse number="4">Kodwa ezihlakaniphileyo zaphatha amafutha ezitsheni kanye nezibani zazo.</verse>
        <verse number="5">Umyeni esalibele, zozela zonke, zalala.</verse>
        <verse number="6">“Kepha phakathi kobusuku kwamenyezwa ukuthi: ‘Nangu umyeni; phumani niye kumhlangabeza!’</verse>
        <verse number="7">“Khona zavuka lezo zintombi zonke, zalungisa izibani zazo.</verse>
        <verse number="8">Eziyiziwula zase zithi kwezihlakaniphileyo: ‘Sipheni amafutha kwawenu, ngokuba izibani zethu ziyacima.’</verse>
        <verse number="9">“Kepha ezihlakaniphileyo zaphendula zathi: ‘Qha, funa angasaneli thina nani. Okungcono hambani niye kwabathengisayo, nizithengele.’</verse>
        <verse number="10">“Zisaya kuthenga, wafika umyeni. Ezazilungele zangena naye emshadweni; kwavalwa emnyango.</verse>
        <verse number="11">“Ngasemuva zafika nezinye izintombi, zathi: ‘Nkosi, nkosi, sivulele.’</verse>
        <verse number="12">“Kepha waphendula wathi: ‘Ngiqinisile ngithi kini: Anginazi.’</verse>
        <verse number="13">“Ngakho lindani, ngokuba anilwazi usuku nehora.</verse>
        <verse number="14">“Ngokuba kunjengomuntu owathi eyakuhambela kwelinye izwe wabiza izinceku zakhe, wazinika impahla yakhe;</verse>
        <verse number="15">enye wayinika amatalenta ayisihlanu, enye aba mabili, enye laba linye, kwaba yileyo naleyo njengamandla ayo; wamuka-ke.</verse>
        <verse number="16">Lowo obamukele amatalenta ayisihlanu wahamba masinyane, wasebenza ngawo, wazuza amanye ayisihlanu.</verse>
        <verse number="17">Kanjalo obamukele amabili wazuza amanye amabili.</verse>
        <verse number="18">Kepha obamukele lalinye waya wemba emhlabathini, wayifihla imali yenkosi yakhe.</verse>
        <verse number="19">“Kepha emva kwesikhathi eside yafika inkosi yalezo zinceku, yalandisana nazo.</verse>
        <verse number="20">Weza obamukele amatalenta ayisihlanu, waletha amanye amatalenta ayisihlanu, wathi: ‘Nkosi, wanginika amatalenta ayisihlanu; bheka, ngizuze amanye amatalenta ayisihlanu.’</verse>
        <verse number="21">“Inkosi yakhe yathi kuye: ‘Kuhle, nceku enhle nethembekileyo, uthembekile ezintweni eziyingcosana; ngizakukubeka phezu kokuningi; ngena ekuthokozeni kwenkosi yakho.’</verse>
        <verse number="22">“Weza nobamukele amatalenta amabili, wathi: ‘Nkosi, wanginika amatalenta amabili; bheka, ngizuze amanye amatalenta amabili.’</verse>
        <verse number="23">“Inkosi yakhe yathi kuye: ‘Kuhle, nceku enhle nethembekileyo, uthembekile ezintweni eziyingcosana; ngizakukubeka phezu kokuningi; ngena ekuthokozeni kwenkosi yakho.’</verse>
        <verse number="24">“Kepha weza nobamukele italenta lalinye, wathi: ‘Nkosi, bengikwazi ukuthi ungumuntu olukhuni; uvuna lapho ungahlwanyelanga khona, ubutha lapho ungafazanga khona;</verse>
        <verse number="25">ngesaba, ngaya ngalithukusa emhlabathini italenta lakho; bheka, nakhu okwakho.’</verse>
        <verse number="26">“Kepha inkosi yakhe yaphendula, yathi kuye: ‘Nceku embi nevilaphayo, ubukwazi ukuthi ngivuna lapha ngingahlwanyelanga khona, ngibutha lapha ngingafazanga khona, na?</verse>
        <verse number="27">Ngakho wawumelwe ukubeka imali yami kwabebhange, mina-ke ekufikeni kwami ngabe ngitholile okwami kanye nenzalo.</verse>
        <verse number="28">“ ‘Ngakho mamukeni italenta, nilinike onamatalenta ayishumi.</verse>
        <verse number="29">Ngokuba yilowo nalowo onakho uyakuphiwa, avame; kepha ongenakho uyakwamukwa nalokho anakho.</verse>
        <verse number="30">Leyo nceku engasiziyo yiphonseni ebumnyameni obungaphandle; lapho kuyakuba khona ukukhala ngokugedla amazinyo.’</verse>
        <verse number="31">“Kepha nxa iNdodana yomuntu iza ngenkazimulo yayo nezingelosi zonke ezingcwele kanye nayo, khona izakuhlala esihlalweni sayo senkazimulo;</verse>
        <verse number="32">kuzakubuthelwa phambi kwayo izizwe zonke, ibahlukanise abanye kwabanye, njengomalusi ahlukanisa izimvu nezimbuzi,</verse>
        <verse number="33">imise izimvu ngakwesokunene sayo kepha izimbuzi ngakwesokhohlo.</verse>
        <verse number="34">“Khona iNkosi izakuthi kwabangakwesokunene sayo: ‘Zanini nina enibusisiwe nguBaba, nidle ifa lombuso eniwulungiselweyo selokhu kwasekelwa umhlaba.</verse>
        <verse number="35">Ngokuba ngangilambile, nangipha ukudla; ngangomile, nangiphuzisa; ngangingumfokazi, nangingenisa;</verse>
        <verse number="36">ngihamba ze nangembathisa; ngangigula, nangihamba; ngangisetilongweni, neza kimi.’</verse>
        <verse number="37">“Khona bayakuyiphendula abalungileyo ngokuthi: ‘Nkosi, sakubona nini ulambile sakupha ukudla, noma womile sakuphuzisa, na?</verse>
        <verse number="38">Sakubona nini ungumfokazi sakungenisa, noma uhamba ze sakwembathisa, na?</verse>
        <verse number="39">Sakubona nini ugula, noma usetilongweni, seza kuwe, na?’</verse>
        <verse number="40">“Isiyakuphendula iNkosi, ithi kubo: ‘Ngiqinisile ngithi kini, njengokuba nikwenzile komunye walaba bafowethu abancane, nikwenzile kimi.’</verse>
        <verse number="41">“Khona iyakuthi kwabangakwesokhohlo: ‘Dedani kimi nina baqalekisiweyo, niye emlilweni ophakade olungiselwe uSathane nezingelosi zakhe.</verse>
        <verse number="42">Ngokuba ngangilambile, aningiphanga ukudla; ngangomile, aningiphuzisanga;</verse>
        <verse number="43">ngangingumfokazi, aningingenisanga; ngihamba ze aningembathisanga; ngigula, ngisetilongweni, aningihambanga.’</verse>
        <verse number="44">“Khona bayakuphendula nabo, bathi: ‘Nkosi, sakubona nini ulambile, noma womile, noma ungumfokazi, noma uhamba ze, noma ugula, noma usetilongweni, singakukhonzanga, na?’</verse>
        <verse number="45">“Khona iyakubaphendula ithi: ‘Ngiqinisile ngithi kini: Lokho eningakwenzanga komunye walaba abancinyane anikwenzanga nakimi.’</verse>
        <verse number="46">“Laba bayakumuka, baye ekujezisweni okuphakade, kodwa abalungileyo baye ekuphileni okuphakade.”</verse>
      </chapter>
      <chapter number="26">
        <verse number="1">Kwathi uJesu eseqedile onke lawo mazwi, wathi kubafundi bakhe:</verse>
        <verse number="2">“Niyazi ukuthi emva kwezinsuku ezimbili kuyiPhasika; iNdodana yomuntu izakukhashelwa ukuba ibethelwe esiphambanweni.”</verse>
        <verse number="3">Khona kwabuthana abapristi abakhulu namalunga esizwe egcekeni lompristi omkhulu othiwa uKayafase.</verse>
        <verse number="4">Bacebisana ukuba bambambe uJesu ngobuqili, bambulale.</verse>
        <verse number="5">Kepha bathi: “Makungabi ngomkhosi, funa kube khona isiyaluyalu esizweni.”</verse>
        <verse number="6">Kuthe uJesu eseBethaniya endlini kaSimoni owayenochoko,</verse>
        <verse number="7">kwafika kuye owesifazane ephethe umfuma we-alabaste wamafutha anenani elikhulu, wawathela ekhanda lakhe ehlezi ekudleni.</verse>
        <verse number="8">Kepha abafundi bakhe bebona lokho bathukuthela, bathi: “Kwenzelwani lokho kuchitha na?</verse>
        <verse number="9">Ngokuba lokho nga kuthengisiwe ngokukhulu, kwaphiwa abampofu.”</verse>
        <verse number="10">Kepha uJesu ekwazi lokho wathi kubo: “Nimhluphelani owesifazane na? Ngokuba usebenzile umsebenzi omuhle kimi;</verse>
        <verse number="11">ngokuba abampofu ninabo njalo, kepha mina aninami njalo.</verse>
        <verse number="12">Ngokuba lapho ethela lawo mafutha emzimbeni wami, ukwenzele ukungilungisela ukumbelwa.</verse>
        <verse number="13">Ngiqinisile ngithi kini: Nomaphi lapho liyakushunyayelwa khona leli vangeli ezweni lonke, kuyakukhulunywa nangalokho akwenzileyo, kube yisikhumbuzo ngaye.”</verse>
        <verse number="14">Khona kwasuka omunye wabayishumi nambili othiwa uJuda Iskariyothe, waya kubapristi abakhulu,</verse>
        <verse number="15">wathi: “Niyakunginikani, ngimkhaphele kini, na?” Base bemnika izinhlamvu zesiliva ezingamashumi amathathu.</verse>
        <verse number="16">Kusukela lapho wafuna ithuba lokumkhaphela.</verse>
        <verse number="17">Kepha ngosuku lokuqala lwesinkwa esingenamvubelo abafundi beza kuJesu, bathi: “Uthanda ukuba sikulungiselephi ukuba udle iphasika na?”</verse>
        <verse number="18">Wathi: “Hambani niye emzini kumuntu othile, nithi kuye: ‘Uthi uMfundisi: Isikhathi sami siseduze; ngizakwenza iphasika kwakho kanye nabafundi bami.’ ”</verse>
        <verse number="19">Abafundi benza-ke njengokuba uJesu ebayalile; balungisa iphasika.</verse>
        <verse number="20">Kwathi sekuhlwile, wayehlezi ekudleni nabafundi abayishumi nambili.</verse>
        <verse number="21">Besadla, wathi: “Ngiqinisile ngithi kini: Omunye kini uzakungikhaphela.”</verse>
        <verse number="22">Badabuka kakhulu, baqala ukusho kuye, kwaba yilowo, nalowo, ukuthi: “Kungaba yimi, Nkosi, na?”</verse>
        <verse number="23">Kepha waphendula wathi: “Ofake isandla kanye nami esitsheni nguyena ozakungikhaphela.</verse>
        <verse number="24">INdodana yomuntu iyamuka kambe njengokulotshiwe ngayo, kepha maye kulowo muntu iNdodana yomuntu ekhashelwa ngaye! Nga kukuhle kulowo muntu ukuba kazalwanga.”</verse>
        <verse number="25">Wayesephendula uJuda omkhaphelayo, wathi: “Kungaba yimi, Rabi, na?” Wathi kuye: “Usho khona.”</verse>
        <verse number="26">Besadla, uJesu wathabatha isinkwa, wasibusisa, wasihlephula, wanika abafundi bakhe, wathi: “Thabathani nidle; lokhu kungumzimba wami.”</verse>
        <verse number="27">Wayesethabatha isitsha, wabonga, wabanika, wathi: “Phuzani nonke kuso;</verse>
        <verse number="28">ngokuba lokhu kuyigazi lami lesivumelwano elithululwa ngenxa yabaningi kukho ukuthethelelwa kwezono.</verse>
        <verse number="29">Kepha ngithi kini: Kusukela manje angisayikuphuza kulesi sithelo somvini, kuze kufike lolo suku engiyakusiphuza ngalo nani sisisha embusweni kaBaba.”</verse>
        <verse number="30">Kwathi sebehlabelele igama lokubonga, baphuma, baya eNtabeni Yeminqumo.</verse>
        <verse number="31">Khona uJesu wathi kubo: “Nina nonke nizakukhubeka ngami ngalobu busuku, ngokuba kulotshiwe ukuthi: ‘Ngiyakushaya umalusi, izimvu zomhlambi zihlakazeke’;</verse>
        <verse number="32">kodwa emva kokuvuswa kwami ngiyakunandulela ukuya eGalile.”</verse>
        <verse number="33">UPetru waphendula, wathi kuye: “Noma bonke beyakukhubeka ngawe, mina angisoze ngakhubeka.”</verse>
        <verse number="34">UJesu wathi kuye: “Ngiqinisile ngithi kuwe: Ngalobu busuku, lingakakhali iqhude, uzakungiphika kathathu.”</verse>
        <verse number="35">UPetru wayesethi kuye: “Noma ngingaze ngife nawe, angisoze ngakuphika.” Basho njalo nabafundi bonke.</verse>
        <verse number="36">Khona uJesu wafika nabo endaweni ethiwa iGetsemane, wathi kubafundi: “Hlalani lapha, ngisaya kukhuleka laphaya.”</verse>
        <verse number="37">Wathatha uPetru namadodana amabili kaZebedewu, waqala ukuba nomunyu nosizi.</verse>
        <verse number="38">Khona wathi kubo: “Umphefumulo wami ulusizi kakhulu kuze kube sekufeni; hlalani lapha, nilinde kanye nami.”</verse>
        <verse number="39">Waqhubeka ingcosana, wawa ngobuso bakhe, wakhuleka wathi: “Baba, uma kungenzeka, akudlule kimi lesi sitsha; nokho kungabi njengokuba ngithanda mina, kodwa njengokuba uthanda wena.”</verse>
        <verse number="40">Wayeseza kubafundi, wabafumana belele; wathi kuPetru: “Kanti beningelinde nami ihora libe linye na?</verse>
        <verse number="41">Lindani, nikhuleke ukuba ningangeni ekulingweni; umoya uyavuma, kepha inyama ibuthakathaka.”</verse>
        <verse number="42">Wabuye waya ngokwesibili, wakhuleka wathi: “Baba, uma lesi sitsha singedlule kimi ngingasiphuzanga, mayenziwe intando yakho.”</verse>
        <verse number="43">Esebuya futhi wabafumana belele, ngokuba amehlo abo ayenzima.</verse>
        <verse number="44">Wabuye wabashiya, waya wakhuleka ngokwesithathu esho futhi lona lelo zwi.</verse>
        <verse number="45">Khona wafika kubafundi, wathi kubo: “Nisalele namanje niphumula; bhekani, ihora selisondele, iNdodana yomuntu isiyakhashelwa ezandleni zezoni.</verse>
        <verse number="46">Sukumani sihambe; bhekani, ongikhaphelayo usesondele.”</verse>
        <verse number="47">Esakhuluma, bheka, kwafika uJuda, omunye wabayishumi nambili, enesixuku esikhulu sinezinkemba nezinduku, sivela kubapristi abakhulu namalunga esizwe.</verse>
        <verse number="48">Kepha omkhaphelayo wayebanike isiboniso sokuthi: “Lowo engiyakumanga nguye; mbambeni yena.”</verse>
        <verse number="49">Wafika masinyane kuJesu, wathi: “E Rabi!” Wamanga.</verse>
        <verse number="50">UJesu wayesethi kuye: “Mngane, ubabeleni na?” Khona basondela, babeka izandla kuJesu, bambamba.</verse>
        <verse number="51">Bheka, omunye kwababe noJesu welula isandla, wahosha inkemba yakhe, wayigenca inceku yompristi omkhulu, wayinquma indlebe.</verse>
        <verse number="52">UJesu wayesethi kuye: “Buyisela inkemba yakho endaweni yayo, ngokuba bonke abaphatha inkemba bayakubhubha ngenkemba.</verse>
        <verse number="53">Ingabe uthi ngingecele kuBaba angithumele manje amalegiyona ezingelosi adlula ishumi nambili na?</verse>
        <verse number="54">Pho-ke ingagcwaliseka kanjani imibhalo yokuthi kumelwe ukuba kube njalo na?”</verse>
        <verse number="55">Ngaleso sikhathi uJesu wathi ezixukwini: “Niphumile kungathi nize kumphangi, niphethe izinkemba nezinduku ukungibamba, na? Bengihlezi ethempelini imihla ngemihla ngifundisa, anangibamba.</verse>
        <verse number="56">Kepha konke lokho kwenzekile ukuba kugcwaliseke imibhalo yabaprofethi.” Khona bonke abafundi bamshiya, babaleka.</verse>
        <verse number="57">Ababembambile uJesu bamusa kuKayafase umpristi omkhulu, lapho kwakubuthene khona ababhali namalunga.</verse>
        <verse number="58">Kepha uPetru wamlandela ekude kwaze kwaba segcekeni lompristi omkhulu; wangena phakathi, wahlala phansi nezikhonzi ukuba abone isigcino.</verse>
        <verse number="59">Abapristi abakhulu nomphakathi wonke bafuna ubufakazi bamanga ngoJesu, ukuze bambulale;</verse>
        <verse number="60">kepha ababufumananga, nakuba kwafika ofakazi abaningi bamanga. Kodwa kamuva kwavela ababili,</verse>
        <verse number="61">bathi: “Lo wathi: ‘Nginamandla okudiliza ithempeli likaNkulunkulu, ngibuye ngilakhe ngezinsuku ezintathu.’ ”</verse>
        <verse number="62">Kwase kusukuma umpristi omkhulu, wathi kuye: “Awuphenduli lutho na? Kuyini abakufakaza ngawe laba na?”</verse>
        <verse number="63">Kepha uJesu wathula. Wayesethi kuye umpristi omkhulu: “Ngikufungisa uNkulunkulu ophilayo ukuba usitshele uma unguKristu, iNdodana kaNkulunkulu.”</verse>
        <verse number="64">UJesu wayesethi kuye: “Usho khona. Nokho ngithi kini: Kusukela manje niyakubona iNdodana yomuntu ihlezi ngakwesokunene saMandla, iza emafwini ezulu.”</verse>
        <verse number="65">Khona umpristi omkhulu waklebhula izingubo zakhe, wathi: “Usehlambalazile; sisaswelelani ofakazi na? Bheka, kalokhu nikuzwile ukuhlambalaza kwakhe.</verse>
        <verse number="66">Nithini na?” Kepha baphendula bathi: “Ufanele ukufa.”</verse>
        <verse number="67">Base bemkhafulela ngamathe ebusweni, bamdushuza, kepha abanye bammukula,</verse>
        <verse number="68">bathi: “Siprofethele, Kristu; ngubani okushayileyo na?”</verse>
        <verse number="69">Kepha uPetru wayehlezi ngaphandle egcekeni; kweza kuye intombazana, yathi: “Nawe ubunoJesu waseGalile.”</verse>
        <verse number="70">Kodwa waphika phambi kwabo bonke, wathi: “Angikwazi lokhu okushoyo.”</verse>
        <verse number="71">Kwathi esephumele esangweni, enye intombazana yambona, yathi kwababe lapho: “Lona ube noJesu waseNazaretha.”</verse>
        <verse number="72">Waphika futhi ngokufunga, wathi: “Angimazi lowo muntu.”</verse>
        <verse number="73">Emva kwesikhashana ababemi khona basondela, bathi kuPetru: “Nempela nawe ungomunye wabo, ngokuba nokukhuluma kwakho kuyakudalula.”</verse>
        <verse number="74">Khona waqala ukuthuka nokufunga, wathi: “Angimazi lowo muntu.” Masinyane lase likhala iqhude.</verse>
        <verse number="75">UPetru wayesekhumbula izwi likaJesu abelishilo lokuthi: “Iqhude lingakakhali, uzakungiphika kathathu.” Waphumela phandle, wakhala kamunyu.</verse>
      </chapter>
      <chapter number="27">
        <verse number="1">Kwathi sekusile, bonke abapristi abakhulu namalunga esizwe benza icebo ngoJesu lokuba bambulale;</verse>
        <verse number="2">bambopha, bamuka naye, bamnikela kuPilatu umbusi.</verse>
        <verse number="3">Khona uJuda owamkhaphelayo, ebona ukuthi ulahliwe, wazisola, wabuyisela izinhlamvu zesiliva ezingamashumi amathathu kubapristi namalunga,</verse>
        <verse number="4">wathi: “Ngonile ukuba ngikhaphele igazi elingenacala.” Bona bathi: “Kuyini lokho kithi na? Zibonele wena.”</verse>
        <verse number="5">Wayesephonsa izinhlamvu zesiliva ethempelini, wamuka, waziphanyeka.</verse>
        <verse number="6">Kepha abapristi abakhulu bazithatha izinhlamvu zesiliva, bathi: “Akuvunyelwe ukuzifaka emnikelweni, ngokuba kuyimali yegazi.”</verse>
        <verse number="7">Benza icebo, bathenga ngayo insimu yombumbi, ibe ngeyokumbela abafokazi.</verse>
        <verse number="8">Ngalokho insimu leyo ithiwa insimu yegazi kuze kube namuhla.</verse>
        <verse number="9">Khona kwagcwaliseka okwashiwo ngomprofethi uJeremiya ukuthi: “Bathatha izinhlamvu zesiliva ezingamashumi amathathu, inani lowamiselwa inani onani lakhe lamiswa ngamadodana ka-Israyeli;</verse>
        <verse number="10">bakhokha ngazo insimu yombumbi, njengokuba iNkosi ingiyalile.”</verse>
        <verse number="11">Kepha uJesu wayemi phambi kombusi; umbusi wambuza wathi: “Wena uyinkosi yabaJuda na?” UJesu wathi kuye: “Usho khona.”</verse>
        <verse number="12">Kwathi lapho abapristi abakhulu namalunga bemthwesa icala, kaphendulanga lutho.</verse>
        <verse number="13">Khona uPilatu wathi kuye: “Awuzwa yini lokho okungaka abakufakaza ngawe na?”</verse>
        <verse number="14">Akaze amphendula nakwelilodwa izwi, umbusi waze wamangala kakhulu.</verse>
        <verse number="15">Kepha ngomkhosi umbusi wayejwayele ukukhululela isixuku isiboshwa sibe sinye esasisithanda.</verse>
        <verse number="16">Ngaleso sikhathi babe nesiboshwa esidumileyo esithiwa uBaraba.</verse>
        <verse number="17">Ngakho sebebuthene, uPilatu wathi kubo: “Nithanda ukuba nginikhululele bani, uBaraba nokuba uJesu othiwa uKristu, na?”</verse>
        <verse number="18">Ngokuba wayekwazi ukuthi bamnikele ngomhawu.</verse>
        <verse number="19">Esahlezi esihlalweni sokwahlulela, umkakhe wathumela kuye, wathi: “Ungabi nandaba kulowo muntu olungileyo; ngokuba ngihluphekile kakhulu namuhla ngaye ephusheni.”</verse>
        <verse number="20">Kepha abapristi abakhulu namalunga bancenga izixuku ukuba zicele uBaraba, zimbulale uJesu.</verse>
        <verse number="21">Wayesephendula umbusi, wathi kubo: “Nithanda ukuba nginikhululele muphi kulaba ababili na?” Bathi: “UBaraba.”</verse>
        <verse number="22">UPilatu wathi kubo: “Pho-ke, ngimenze njani uJesu othiwa uKristu na?” Bonke bathi: “Makabethelwe esiphambanweni.”</verse>
        <verse number="23">Wayesethi: “Ngokuba wenze bubi buni na?” Kepha bamemeza kakhulu, bathi: “Makabethelwe esiphambanweni.”</verse>
        <verse number="24">UPilatu esebona ukuthi akanakwenza lutho nokuthi isiphithiphithi sesanda kakhulu, wathatha amanzi, wahlamba izandla phambi kwesixuku, wathi: “Anginacala egazini lalo muntu; ziboneleni nina.”</verse>
        <verse number="25">Abantu bonke base bephendula bethi: “Igazi lakhe malibe phezu kwethu naphezu kwabantwana bethu.”</verse>
        <verse number="26">Wayesebakhululela uBaraba, kepha wamshaya uJesu, wamnikela ukuba abethelwe esiphambanweni.</verse>
        <verse number="27">Khona amabutho ombusi ayesemthatha uJesu, amngenisa enqabeni, aqoqela kuye ibutho lonke.</verse>
        <verse number="28">Amhlubula, amembathisa ingubo ebomvu,</verse>
        <verse number="29">aluka umqhele wameva, awufaka ekhanda lakhe, nomhlanga esandleni sakhe sokunene, aguqa ngamadolo phambi kwakhe, ambhinqa athi: “Bayede, nkosi yabaJuda!”</verse>
        <verse number="30">Amkhafulela ngamathe, athatha umhlanga, amshaya ekhanda lakhe.</verse>
        <verse number="31">Esembhinqile amhlubula ingubo, amembathisa izingubo zakhe, amuka naye ukuyombethela esiphambanweni.</verse>
        <verse number="32">Esaphuma afumana umuntu waseKhurene, nguSimoni igama lakhe; amcindezela lowo ukuba athwale isiphambano sakhe.</verse>
        <verse number="33">Esefikile endaweni ethiwa iGolgotha okungukuthi iNdawo Yekhanda,</verse>
        <verse number="34">amphuzisa iwayini elixutshwe nenyongo; kepha kuthe elizwa, akathandanga ukuliphuza.</verse>
        <verse number="35">Esembethele esiphambanweni abelana izingubo zakhe, enzelana inkatho;</verse>
        <verse number="36">ahlala amlinda khona.</verse>
        <verse number="37">Abeka ngaphezu kwekhanda lakhe icala lakhe libhalwe ngokuthi: LO NGUJESU, INKOSI YABAJUDA.</verse>
        <verse number="38">Kwabethelwa kanye naye abaphangi ababili, omunye ngakwesokunene nomunye ngakwesokhohlo.</verse>
        <verse number="39">Kepha abadlulayo bamhlambalaza benikina amakhanda abo,</verse>
        <verse number="40">bathi: “Wena odiliza ithempeli, ubuye ulakhe ngezinsuku ezintathu, zisindise, uma uyiNdodana kaNkulunkulu, wehle esiphambanweni.”</verse>
        <verse number="41">Kanjalo nabapristi abakhulu bambhinqa kanye nababhali namalunga, bathi:</verse>
        <verse number="42">“Wasindisa abanye, angezisindise yena; uyinkosi yakwa-Israyeli, akehle manje esiphambanweni, sikholwe nguye.</verse>
        <verse number="43">Wethembile uNkulunkulu; makamkhulule manje, uma emthanda, ngokuba wathi: ‘NgiyiNdodana kaNkulunkulu.’ ”</verse>
        <verse number="44">Kepha nabaphangi ababebethelwe esiphambanweni kanye naye bamdumaza kanjalo.</verse>
        <verse number="45">Kepha kusukela ngehora lesithupha kwaba mnyama emhlabeni wonke, kwaze kwaba yihora lesishiyagalolunye.</verse>
        <verse number="46">Kepha ngehora lesishiyagalolunye uJesu wamemeza ngezwi elikhulu, wathi: “Eli, Eli, lama sabaktani?” okungukuthi: “Nkulunkulu wami, Nkulunkulu wami, ungishiyeleni na?”</verse>
        <verse number="47">Abanye kwababemi khona bekuzwa bathi: “Lo ubiza u-Eliya.”</verse>
        <verse number="48">Masinyane omunye kubo wagijima, wathatha ilula, waligcwalisa ngoviniga, walihloma emhlangeni, wamphusiza.</verse>
        <verse number="49">Kepha abanye bathi: “Yeka, sibone uma u-Eliya eza ukumsindisa.”</verse>
        <verse number="50">UJesu wabuye wamemeza ngezwi elikhulu, wafa.</verse>
        <verse number="51">Bheka-ke, isihenqo sethempeli sadabuka kabili, kusukela phezulu kuze kufike phansi; umhlaba wazamazama, amadwala aqhekezeka;</verse>
        <verse number="52">amathuna avuleka, imizimba eminingi yabangcwele ababelele yavuka;</verse>
        <verse number="53">baphuma emathuneni emva kokuvuka kwakhe, bangena emzini ongcwele, babonakala kwabaningi.</verse>
        <verse number="54">Kepha induna yekhulu nababe nayo belinda uJesu sebebona ukuzamazama nalokho okwenzekileyo besaba kakhulu, bathi: “Nempela lo ube yiNdodana kaNkulunkulu.”</verse>
        <verse number="55">Kwakukhona lapho abesifazane abaningi bebukela, bekude, ababemlandele uJesu bevela eGalile, bemkhonza;</verse>
        <verse number="56">phakathi kwabo kwakukhona oMariya Magdalena, unina kaJakobe nokaJose, nonina wamadodana kaZebedewu.</verse>
        <verse number="57">Sekuhlwile, kwafika umuntu ocebileyo wase-Arimatheya, igama lakhe nguJosefa, owayengumfundi kaJesu naye;</verse>
        <verse number="58">lo waya kuPilatu, wacela isidumbu sikaJesu. Khona uPilatu wayala ukuba anikwe sona.</verse>
        <verse number="59">UJosefa wasithatha isidumbu, wasisonga ngendwangu enhle ehlanzekileyo,</verse>
        <verse number="60">wasibeka ethuneni lakhe elisha ayeliqophe edwaleni, wagingqela itshe elikhulu emnyango wethuna, wahamba.</verse>
        <verse number="61">Kepha kwakukhona lapho uMariya Magdalena nomunye uMariya behlezi phambi kweliba.</verse>
        <verse number="62">Kepha ngangomuso okungolulandela usuku lokulungisela abapristi abakhulu nabaFarisi babuthana kuPilatu,</verse>
        <verse number="63">bathi: “Nkosi, sikhumbula ukuthi lowo mkhohlisi esekhona wathi: ‘Emva kwezinsuku ezintathu ngizakuvuka.’</verse>
        <verse number="64">Ngakho yala ukuba iliba ligcinwe kuze kube lusuku lwesithathu ukuba abafundi bakhe bangaze bafike bamebe, bathi kubantu: ‘Uvukile kwabafileyo;’ kuthi inkohliso yokugcina ibe mbi kuneyokuqala.”</verse>
        <verse number="65">UPilatu wathi kubo: “Nampa abalindi; hambani niligcine njengokubona kwenu.”</verse>
        <verse number="66">Base behamba, baligcina iliba, babeka uphawu etsheni bekanye nabalindi.</verse>
      </chapter>
      <chapter number="28">
        <verse number="1">Kepha ekupheleni kwesabatha ngovivi lolokuqala lweviki kwafika uMariya Magdalena nomunye uMariya, beza ukuyobona iliba.</verse>
        <verse number="2">Bheka, kwaba khona ukuzamazama komhlaba okukhulu, ngokuba ingelosi yeNkosi yehla ezulwini, yeza yagingqa itshe, yahlala phezu kwalo.</verse>
        <verse number="3">Ukubonakala kwayo kwakunjengonyazi, nesambatho sayo sasimhlophe njengongqoqwane.</verse>
        <verse number="4">Kepha abalindi bathuthumela ngokuyesaba, baba njengabafileyo.</verse>
        <verse number="5">Kodwa ingelosi yaphendula, yathi kwabesifazane: “Ningesabi nina; ngokuba ngiyazi ukuthi nifuna uJesu obebethelwe esiphambanweni;</verse>
        <verse number="6">kakho lapha, ngokuba uvukile njengokusho kwakhe; zanini nibone indawo lapho ebelele khona.</verse>
        <verse number="7">Hambani masinyane, nitshele abafundi bakhe ukuthi uvukile kwabafileyo; bhekani, uyanandulela ukuya eGalile, nizakumbona khona. Bhekani, nginitshelile.”</verse>
        <verse number="8">Base beshesha bamuka ethuneni benokwesaba nokuthokoza okukhulu, bagijima baya ukubikela abafundi bakhe.</verse>
        <verse number="9">Bheka, uJesu wabahlangabeza, wathi: “Sanibona.” Besondela babamba izinyawo zakhe, bakhuleka kuye.</verse>
        <verse number="10">Khona uJesu wathi kubo: “Ningesabi; hambani, nibikele abafowethu ukuba bahambe baye eGalile; bayakungibona khona.”</verse>
        <verse number="11">Besahamba, bheka, abanye kubalindi bafika emzini, babikela abapristi abakhulu konke okwenzekileyo.</verse>
        <verse number="12">Sebebuthene namalunga benza icebo, banika amabutho imali eningi, 28:12 Math. 27:64.</verse>
        <verse number="13">bathi: “Shonini ukuthi abafundi bakhe beza ebusuku, bameba silele.</verse>
        <verse number="14">Uma kuzwakala lokho kumbusi, siyakuncengana naye thina, nina ningakhathazeki.”</verse>
        <verse number="15">Ayeseyithatha imali, enza njengokufundiswa kwawo. Leli zwi landa phakathi kwabaJuda kuze kube namuhla.</verse>
        <verse number="16">Kepha abafundi abayishumi nanye baya eGalile kuleyo ntaba uJesu ayebayalele yona;</verse>
        <verse number="17">sebembona bakhuleka kuye, kepha abanye bangabaza.</verse>
        <verse number="18">UJesu wasondela, wakhuluma kubo, wathi: “Ngiphiwe amandla onke ezulwini nasemhlabeni;</verse>
        <verse number="19">ngalokho hambani nenze izizwe zonke abafundi, nibabhapathize egameni likaYise neleNdodana nelikaMoya oNgcwele,</verse>
        <verse number="20">nibafundise ukugcina konke enginiyale ngakho; bhekani, mina nginani izinsuku zonke kuze kube sekupheleni kwezwe.”</verse>
      </chapter>
    </book>
    <book number="41">
      <chapter number="1">
        <verse number="1">Ukuqala kwevangeli likaJesu Kristu, iNdodana kaNkulunkulu.</verse>
        <verse number="2">Njengokulotshwe kumprofethi u-Isaya ukuthi: “Bheka, ngiyasithuma isithunywa sami phambi kwakho esiyakulungisa indlela yakho,” —</verse>
        <verse number="3">“izwi lomemezayo ehlane, lithi: ‘Lungisani indlela yeNkosi, nenze imikhondo yayo iqonde,’ ”</verse>
        <verse number="4">kwavela uJohane ebhapathiza ehlane, eshumayela umbhapathizo wokuphenduka, kube ngukuthethelelwa kwezono.</verse>
        <verse number="5">Kwaphumela kuye izwe lonke laseJudiya nabo bonke abaseJerusalema, babhapathizwa nguye emfuleni iJordani, bevuma izono zabo.</verse>
        <verse number="6">UJohane wayembethe eyoboya bekamela, enoqhotho lwesikhumba okhalweni lwakhe, edla izinkumbi nezinyosi zasendle.</verse>
        <verse number="7">Washumayela wathi: “Emva kwami kuyeza onamandla kunami, engingafanele ukuba ngikhothame ngithukulule umchilo wezicathulo zakhe.</verse>
        <verse number="8">Mina nginibhapathize ngamanzi, kepha yena uzakunibhapathiza ngoMoya oNgcwele.”</verse>
        <verse number="9">Kwathi ngaleyo mihla kwafika uJesu evela eNazaretha laseGalile, wabhapathizwa nguJohane eJordani.</verse>
        <verse number="10">Wanele ukukhuphuka emanzini, wabona izulu livuleka, noMoya ehlela phezu kwakhe njengejuba.</verse>
        <verse number="11">Kwavela izwi ezulwini, lithi: “Wena uyiNdodana yami ethandekayo; ngithokozile ngawe.”</verse>
        <verse number="12">Masinyane uMoya wayesemqhubela ehlane.</verse>
        <verse number="13">Wayekhona ehlane izinsuku ezingamashumi amane elingwa nguSathane; wayendawonye nezilwane; izingelosi zamkhonza.</verse>
        <verse number="14">Emva kokuboshwa kukaJohane uJesu wafika eGalile eshumayela ivangeli likaNkulunkulu,</verse>
        <verse number="15">wathi: “Isikhathi sigcwalisekile, umbuso kaNkulunkulu ususondele; phendukani, nikholwe yivangeli.”</verse>
        <verse number="16">Kwathi edlula ngaselwandle lwaseGalile, wabona oSimoni no-Andreya umfowabo kaSimoni bephonsa inetha elwandle, ngokuba babe ngabadobi.</verse>
        <verse number="17">UJesu wayesethi kubo: “Ngilandeleni; ngiyakunenza nibe ngabadobi babantu.”</verse>
        <verse number="18">Base bewashiya masinyane amanetha, bamlandela.</verse>
        <verse number="19">Eseqhubekile ingcosana wabona uJakobe kaZebedewu noJohane umfowabo besemkhunjini, belungisa amanetha.</verse>
        <verse number="20">Wababiza masinyane; base bemshiya uyise uZebedewu emkhunjini kanye nezisebenzi, bamlandela.</verse>
        <verse number="21">Bangena eKapernawume. Kwathi masinyane ngesabatha wangena esinagogeni, wafundisa.</verse>
        <verse number="22">Bamangala ngokufundisa kwakhe; ngokuba wabafundisa njengonamandla, kungenjengababhali.</verse>
        <verse number="23">Kwakukhona-ke esinagogeni umuntu onomoya ongcolileyo, wamemeza,</verse>
        <verse number="24">wathi: “Sinamsebenzi muni nawe Jesu waseNazaretha? Uze ukusibhubhisa na? Ngiyakwazi ukuba ungubani — ungoNgcwele kaNkulunkulu.”</verse>
        <verse number="25">UJesu wamkhuza wathi: “Thula, uphume kuye!”</verse>
        <verse number="26">Umoya ongcolileyo wamhlukumeza, wakhala ngezwi elikhulu, waphuma kuye.</verse>
        <verse number="27">Bethuka bonke, babuzana bodwa, bathi: “Kuyini lokhu? Yisifundiso esisha esinamandla; nawomoya abangcolileyo uyabayala, bamlalele.”</verse>
        <verse number="28">Udumo lwakhe lwase lwanda masinyane kuso sonke isifunda saseGalile.</verse>
        <verse number="29">Sebephume esinagogeni bangena masinyane endlini kaSimoni no-Andreya, benoJakobe noJohane.</verse>
        <verse number="30">Umkhwekazi kaSimoni wayelele enomkhuhlane; bashesha bamtshela ngaye.</verse>
        <verse number="31">Waya kuye, wamlulamisa embamba ngesandla; umkhuhlane wamyeka, wabakhonza.</verse>
        <verse number="32">Kwathi ukuba kuhlwe, selishonile ilanga, baletha kuye bonke abagulayo nabakhwelwe ngamademoni.</verse>
        <verse number="33">Umuzi wonke wawubuthene ngasemnyango.</verse>
        <verse number="34">Waphulukisa abaningi abaphethwe yizifo ngezifo, wakhipha amademoni amaningi, wayengawavumeli amademoni ukukhuluma, ngokuba ayemazi.</verse>
        <verse number="35">Ekuseni kusemnyama kakhulu, wavuka waphuma, waya endaweni eyihlane, wakhuleka khona.</verse>
        <verse number="36">USimoni nababe naye bamlandela ngokuphuthuma.</verse>
        <verse number="37">Sebemfumene bathi kuye: “Bonke bayakufuna.”</verse>
        <verse number="38">Wathi kubo: “Masiye kwezinye izindawo emizaneni eseduze ukuba ngishumayele nakhona; ngokuba ngiphumele khona lokho.”</verse>
        <verse number="39">Wahamba eshumayela emasinagogeni abo kulo lonke iGalile, ekhipha amademoni.</verse>
        <verse number="40">Kwafika kuye onochoko, wamncenga eguqa ngamadolo, ethi kuye: “Uma uthanda, ungangihlambulula.”</verse>
        <verse number="41">UJesu wamhawukela, welula isandla, wamphatha, wathi kuye: “Ngiyathanda; hlambuluka.”</verse>
        <verse number="42">Lwasuka masinyane uchoko kuye, wahlambuluka.</verse>
        <verse number="43">Esemyalisisile washesha wammukisa,</verse>
        <verse number="44">wathi kuye: “Bheka, ungasho lutho kumuntu, kepha hamba uzibonakalise kumpristi, unikele ngokuhlanjululwa kwakho lokho okwayalelwa nguMose, kube ngubufakazi kubo.”</verse>
        <verse number="45">Kepha yena esephumile waqala ukuyandisa kakhulu nokuyidumisa le ndaba, ngangokuba uJesu wayengasenakungena emzini obala; wayesehlala ngaphandle ezindaweni eziyihlane; beza kuye bevela nxazonke.</verse>
      </chapter>
      <chapter number="2">
        <verse number="1">Wabuye wangena eKapernawume emva kwezinsuku ezithile; kwezwakala ukuthi usendlini.</verse>
        <verse number="2">Kwase kubuthana abaningi, akwabe kusabakho ndawo nangasemnyango; wakhuluma izwi kubo.</verse>
        <verse number="3">Beza kuye bethwele umuntu ofe uhlangothi, ephethwe ngabantu abane.</verse>
        <verse number="4">Bengenakusondela kuye ngenxa yesixuku baqaqa uphahla lapho ekhona, bathi sebebhobozile behlisa uhlaka alele kulo ofe uhlangothi.</verse>
        <verse number="5">UJesu ebona ukukholwa kwabo wathi kofe uhlangothi: “Ndodana, uthethelelwe izono zakho.”</verse>
        <verse number="6">Kepha kwakukhona ababhali abathile behlezi khona, bezindla ezinhliziyweni zabo ngokuthi:</verse>
        <verse number="7">“Lo ukhulumelani kanje na? Uyahlambalaza. Ngubani ongathethelela izono, kungeyena uNkulunkulu yedwa na?”</verse>
        <verse number="8">UJesu ekwazi masinyane emoyeni wakhe ukuthi bazindla kanjalo phakathi kwabo, wathi kubo: “Nizindlelani ngalokhu ezinhliziyweni zenu na?</verse>
        <verse number="9">Yikuphi okulula ukuthi kofe uhlangothi: ‘Uthethelelwe izono zakho,’ noma ukuthi: ‘Vuka, uthathe uhlaka lwakho, uhambe,’ na?</verse>
        <verse number="10">Kepha ukuze nazi ukuthi iNdodana yomuntu inamandla emhlabeni okuthethelela izono” — wathi kofe uhlangothi —</verse>
        <verse number="11">“ngithi kuwe: Vuka, uthathe uhlaka lwakho, uye endlini yakho.”</verse>
        <verse number="12">Wayesevuka, wathatha masinyane uhlaka lwakhe, waphuma phambi kwabo bonke, baze bamangala bonke, bamdumisa uNkulunkulu, bathi: “Asizange sikubone okunje.”</verse>
        <verse number="13">Waphuma futhi, waya ngaselwandle; isixuku sonke sabantu seza kuye, wabafundisa.</verse>
        <verse number="14">Wathi edlula, wambona uLevi ka-Alfewu ehlezi endaweni yokuthela, wathi kuye: “Ngilandele.” Wasuka-ke, wamlandela.</verse>
        <verse number="15">Kwathi ehlezi ekudleni endlini yakhe, abathelisi abaningi nezoni bahlala noJesu nabafundi bakhe; ngokuba babe baningi, bamlandela.</verse>
        <verse number="16">Khona ababhali babaFarisi bembona edla nezoni nabathelisi bathi kubafundi bakhe: “Yini ukuba adle nabathelisi nezoni na?”</verse>
        <verse number="17">UJesu ekuzwa lokho wathi kubo: “Abaphilileyo abadingi inyanga, ngabagulayo bodwa; kangizelanga ukubiza abalungileyo kodwa izoni.”</verse>
        <verse number="18">Abafundi bakaJohane nabaFarisi babezila ukudla; beza bathi kuye: “Yini ukuba abafundi bakaJohane nabafundi babaFarisi bazile ukudla, kodwa abafundi bakho bangazili na?”</verse>
        <verse number="19">UJesu wathi kubo: “Abayeni bangazila yini, umyeni esenabo na? Bese naye umyeni bangezile.</verse>
        <verse number="20">Kodwa zizakufika izinsuku, lapho umyeni ezakususwa kubo; yikhona-ke bezakuzila ngalolo suku.</verse>
        <verse number="21">Akakho othungela isiziba esingakashukeki engutsheni endala, funa okusha okubekelwayo kuklebhule kwendala, kwande ukuklebhuka.</verse>
        <verse number="22">Futhi akakho othela iwayini elisha ezimvabeni ezindala, funa iwayini liqhumise izimvaba, lichitheke iwayini, nezimvaba zonakale; kodwa iwayini elisha lithelwa ezimvabeni ezintsha.”</verse>
        <verse number="23">Kwathi edabula amasimu ngesabatha, abafundi bakhe baqala ukukha izikhwebu behamba.</verse>
        <verse number="24">Base bethi kuye abaFarisi: “Bheka, bakwenzelani ngesabatha okungavunyelwe na?”</verse>
        <verse number="25">Wathi kubo: “Anizange nifunde yini akwenzayo uDavide mhla eswele, elambile yena nababe naye</verse>
        <verse number="26">ukuthi wangena endlini kaNkulunkulu enkathini ka-Abiyathara umpristi omkhulu, wadla izinkwa zokubukwa ezingavunyelwe ukudliwa muntu, ngabapristi bodwa, wanika nababe naye, na?”</verse>
        <verse number="27">Wayesethi kubo: “Isabatha lenzelwa umuntu, umuntu akenzelwanga isabatha.</verse>
        <verse number="28">Ngokunjalo iNdodana yomuntu iyinkosi neyesabatha.”</verse>
      </chapter>
      <chapter number="3">
        <verse number="1">Khona wabuye wangena esinagogeni. Kwakukhona lapho umuntu onesandla esishwabeneyo.</verse>
        <verse number="2">Bamqaphela ukuba uzakumphilisa yini ngesabatha, ukuze bambeke icala.</verse>
        <verse number="3">Wathi kumuntu onesandla esishwabeneyo: “Sukuma, ume phakathi.”</verse>
        <verse number="4">Wayesethi kubo: “Kuvunyelwe ngesabatha ukwenza okuhle noma okubi yini, ukusindisa umuntu noma ukumbulala na?” Kepha bathula.</verse>
        <verse number="5">Waqalaza ebabuka ngokuthukuthela, edabukile ngobulukhuni benhliziyo yabo; wayesethi kulowo muntu: “Yelula isandla.” Waselula, saphiliswa isandla sakhe.</verse>
        <verse number="6">AbaFarisi base bephuma masinyane bacebisana ngaye nabakaHerode ukuthi bangambhubhisa kanjani.</verse>
        <verse number="7">UJesu wasuka kanye nabafundi bakhe, waya ngaselwandle; isixuku esikhulu samlandela sivela eGalile, naseJudiya,</verse>
        <verse number="8">naseJerusalema, nase-Idumiya, nangaphesheya kweJordani, nangaseTire, naseSidoni; isixuku esikhulu sesizwile konke akwenzayo seza kuye.</verse>
        <verse number="9">Wayeseyala abafundi bakhe ukuba isikebhe simlindele ngenxa yesixuku sabantu, ukuze bangamcindezeli,</verse>
        <verse number="10">ngokuba wayephulukisa abaningi, kwaze kwathi bonke abanezifo bawela phezu kwakhe ukuba bamnamathe.</verse>
        <verse number="11">Nawomoya abangcolileyo bathi ukuba bambone, bawa phansi phambi kwakhe, bamemeza bathi: “Wena uyiNdodana kaNkulunkulu.”</verse>
        <verse number="12">Wabayalisisa ukuba bangamzwakalisi.</verse>
        <verse number="13">Wayesenyukela entabeni, wabizela kuye abebafuna yena; beza kuye.</verse>
        <verse number="14">Wamisa abayishumi nambili ukuba babe naye nokuba abathume baye kushumayela,</verse>
        <verse number="15">babe namandla okukhipha amademoni.</verse>
        <verse number="16">Wayesemisa laba abayishumi nambili: uSimoni owamqamba igama lokuthi uPetru,</verse>
        <verse number="17">noJakobe kaZebedewu, noJohane umfowabo kaJakobe; laba wabaqamba igama lokuthi oBowanergesi okungukuthi amadodana okuduma;</verse>
        <verse number="18">no-Andreya, noFiliphu, noBartolomewu, noMathewu, noTomase, noJakobe ka-Alfewu, noThadewu, noSimoni umKhanani,</verse>
        <verse number="19">noJuda Iskariyothe owamkhaphelayo.</verse>
        <verse number="20">Wayesefika ekhaya; isixuku sabuthana futhi, ababe besaba nathuba lokudla nasinkwa.</verse>
        <verse number="21">Abakubo sebekuzwile baphuma ukuyombamba, ngokuba bathi uyahlanya.</verse>
        <verse number="22">Nababhali abehla bevela eJerusalema bathi: “UnoBelzebule, ukhipha amademoni ngombusi wamademoni.”</verse>
        <verse number="23">Wayesebabiza, wakhuluma kubo ngemifanekiso, ethi: “USathane angakhipha kanjani uSathane na?</verse>
        <verse number="24">Uma umbuso wahlukene wodwa, lowo mbuso ungeme.</verse>
        <verse number="25">Nendlu, uma yahlukene yodwa, leyo ndlu ayizukuma.</verse>
        <verse number="26">NoSathane, uma ezivukela yena, ahlukane, akanakuma, kepha uyaphela.</verse>
        <verse number="27">Yebo, akakho ongangena endlini yesiqhwaga, aphange impahla yaso, uma engabophi kuqala isiqhwaga, andukuba aphange indlu yaso.</verse>
        <verse number="28">Ngiqinisile ngithi kini: Abantwana babantu bayakuthethelelwa izono zonke nokuhlambalaza noma kungakanani abangahlambalaza ngakho,</verse>
        <verse number="29">kepha lowo ohlambalaza uMoya oNgcwele kanakuthethelelwa naphakade, kodwa unecala lesono esingapheliyo.”</verse>
        <verse number="30">Ngokuba bathi unomoya ongcolileyo.</verse>
        <verse number="31">Kwase kufika unina nabafowabo, bema ngaphandle, bathumela kuye bembiza.</verse>
        <verse number="32">Isixuku sabantu sasimphahlile; bathi kuye: “Bheka, unyoko nabafowenu nawodadewenu bangaphandle bekufuna.”</verse>
        <verse number="33">Wabaphendula wathi: “Ngubani umame nabafowethu na?”</verse>
        <verse number="34">Waqalaza ebuka ababehlezi bemphahlile, wathi: “Bhekani, nangu umame nabafowethu.</verse>
        <verse number="35">Ngokuba owenza intando kaNkulunkulu nguye ongumfowethu nodadewethu nomame.”</verse>
      </chapter>
      <chapter number="4">
        <verse number="1">Khona wabuye waqala ukufundisa ngaselwandle. Kwabuthana kuye isixuku esikhulu kakhulu, waze wangena emkhunjini, wahlala elwandle; isixuku sonke sasisemhlabathini ngaselwandle.</verse>
        <verse number="2">Wabafundisa okuningi ngemifanekiso; wathi kubo ekufundiseni kwakhe:</verse>
        <verse number="3">“Lalelani; bhekani, kwaphuma umhlwanyeli ukuyohlwanyela.</verse>
        <verse number="4">Kwathi ekuhlwanyeleni kwakhe enye imbewu yawela ngasendleleni; kwafika izinyoni, zayidla zayiqeda.</verse>
        <verse number="5">Enye yawela edwaleni, lapho yayingenamhlabathi omningi khona; yamila masinyane, ngokuba ingenamhlabathi ojulileyo.</verse>
        <verse number="6">Kwathi ukuba liphume ilanga, yahamuka; nangokuba ingenampande, yabuna.</verse>
        <verse number="7">Enye yawela emeveni; ameva akhula, ayiminyanisa, ayaze yathela isithelo.</verse>
        <verse number="8">Enye yawela emhlabathini omuhle; yahluma, yakhula, yathela isithelo, yaveza ngamashumi amathathu, nangamashumi ayisithupha, nangekhulu.”</verse>
        <verse number="9">Wayesethi: “Onezindlebe zokuzwa makezwe.”</verse>
        <verse number="10">Lapho esengasesitha, ababe naye kanye nabayishumi nambili bambuza ngale mifanekiso.</verse>
        <verse number="11">Wathi kubo: “Nina niphiwe imfihlakalo yombuso kaNkulunkulu, kodwa abangaphandle benzelwa konke ngemifanekiso,</verse>
        <verse number="12">ukuze ngokubona babone, bangabonisisi, nangokuzwa bezwe, bangaqondi, funa baphenduke, bathethelelwe.”</verse>
        <verse number="13">Wayesethi kubo: “Aniwazi lo mfanekiso; pho, niyakuyazi kanjani yonke imifanekiso na?</verse>
        <verse number="14">Umhlwanyeli uhlwanyela izwi.</verse>
        <verse number="15">Abangasendleleni yilabo abathi lapho kuhlwanyelwa khona izwi, nanxa sebelizwile, kufike masinyane uSathane, alisuse izwi elihlwanyelwe kubo.</verse>
        <verse number="16">Kanjalo abahlwanyelwe edwaleni yilabo abathi sebelizwile izwi, balamukele masinyane ngokuthokoza;</verse>
        <verse number="17">kepha kabanampande phakathi kwabo, kodwa bahlala isikhashana nje, kuthi sekuvele ukuhlupheka nokuzingelwa ngenxa yezwi, bakhubeke masinyane.</verse>
        <verse number="18">Abanye bangabahlwanyelwe emeveni; yibo abalizwile izwi,</verse>
        <verse number="19">kepha iminako yalesi sikhathi, nokukhohlisa kwengcebo, nokunxanela ezinye izinto kungena kuliminyanise izwi, libe ngelingatheliyo.</verse>
        <verse number="20">Nabahlwanyelwe emhlabathini omuhle yilabo abalizwa izwi, balamukele, bathele isithelo ngamashumi amathathu, nangamashumi ayisithupha, nangekhulu.”</verse>
        <verse number="21">Wayesethi kubo: “Imbala isibani siza ukuba sibekwe phansi kwesitsha nokuba phansi kombhede yini, singabekwa othini, na?</verse>
        <verse number="22">Ngokuba akukho okusithekileyo okungayikuhlalukiswa; akukho okuyisifuba okungayikuba sobala.</verse>
        <verse number="23">Uma ekhona onezindlebe zokuzwa, makezwe.”</verse>
        <verse number="24">Wayesethi kubo: “Qaphelani enikuzwayo; ngaleso silinganiso enilinganisa ngaso nani niyakulinganiselwa ngaso, nenezelwe nina.</verse>
        <verse number="25">Ngokuba onakho uyakuphiwa; kepha ongenakho uyakwamukwa nalokho anakho.”</verse>
        <verse number="26">Wayesethi: “Unjalo umbuso kaNkulunkulu; unjengokuba umuntu ephonsa imbewu emhlabathini,</verse>
        <verse number="27">alale, avuke ubusuku nemini, imibewu imile, ikhule, engazi ukuthi kanjani.</verse>
        <verse number="28">Umhlabathi uthela isithelo ngokwawo, kuqala ikhaba, khona isikhwebu, besekuba yizinhlamvu ezipheleleyo esikhwetshini.</verse>
        <verse number="29">Nxa sesivuthiwe isithelo, afake masinyane isikela, ngokuba ukuvuna sekufikile.”</verse>
        <verse number="30">Wathi futhi: “Siyakuwufanisa nani umbuso kaNkulunkulu? Siyakuwuchaza ngamfanekiso muni na?</verse>
        <verse number="31">Unjengenhlamvu yesinaphi ethi, nxa ihlwanyelwe emhlabathini, incinyane kunazo zonke izimbewu ezisemhlabeni,</verse>
        <verse number="32">kodwa nxa isihlwanyelwe imila ibe nkulu kunazo zonke izilimo, ixhante amagatsha amakhulu, ukuze izinyoni zezulu zakhele emthunzini wawo.”</verse>
        <verse number="33">Walikhuluma izwi kubo ngemifanekiso eminingi enjalo njengamandla abo okuzwa;</verse>
        <verse number="34">kodwa ngaphandle komfanekiso kakhulumanga kubo; kepha sebebodwa wabachasisela abafundi bakhe konke.</verse>
        <verse number="35">Ngalolo suku sekuhlwile, wathi kubo: “Asiwele siye ngaphesheya.”</verse>
        <verse number="36">Base bemukisa isixuku, bahamba naye, njengalokho ebesemkhunjini; kwakukhona neminye imikhumbi ihambisana naye.</verse>
        <verse number="37">Kwase kuvuka isivunguvungu esikhulu somoya, amaza aphonseka phakathi emkhunjini, umkhumbi waze waqala ukugcwala.</verse>
        <verse number="38">Kepha yena wayengasemuva emkhunjini elele esicamelweni; bamvusa, bathi kuye: “Mfundisi, awunaki, nakuba sibhubha, na?”</verse>
        <verse number="39">Wayesevuka, wakhuza umoya, wathi kulo ulwandle: “Thula, uthi du.” Kwanqamuka umoya, kwaba khona ukuthula okukhulu.</verse>
        <verse number="40">Wathi kubo: “Yini ukuba nesabe kangaka na? Yini ukuba ningabi nakukholwa na?”</verse>
        <verse number="41">Besaba ngokwesaba okukhulu, bathi omunye komunye: “Kanti lo ungubani, lokhu nomoya nolwandle kuyamlalela?”</verse>
      </chapter>
      <chapter number="5">
        <verse number="1">Base befika phesheya kolwandle ezweni lamaGerasa.</verse>
        <verse number="2">Esephume emkhunjini, kwahlangana naye masinyane umuntu ovela emathuneni, enomoya ongcolileyo.</verse>
        <verse number="3">Wayehlala emathuneni, kungasekho muntu ongambopha nangeketanga;</verse>
        <verse number="4">ngokuba wayeseboshwe kaningi ngawozankosi nangamaketanga, kepha amaketanga ayegqashuliwe nguye nawozankosi babephuliwe, kungekho noyedwa owayenamandla okumthambisa.</verse>
        <verse number="5">Ngesikhathi sonke ubusuku nemini wayesemathuneni nasezintabeni, ememeza, ezilimaza ngamatshe.</verse>
        <verse number="6">Wathi ukuba ambone uJesu esekude, wagijima, wakhuleka kuye;</verse>
        <verse number="7">wayesememeza ngezwi elikhulu, ethi: “Nginamsebenzi muni nawe Jesu, Ndodana kaNkulunkulu oPhezukonke? Ngikufungisa uNkulunkulu, ungangihluphi.”</verse>
        <verse number="8">Ngokuba wathi kuye: “Phuma kulo muntu, moya ongcolileyo.”</verse>
        <verse number="9">Wayesembuza ethi: “Ngubani igama lakho?” Wathi kuye: “NginguLegiyona igama lami, ngokuba sibaningi.”</verse>
        <verse number="10">Wamncenga kakhulu ukuba angabamukisi kulelo zwe.</verse>
        <verse number="11">Kwakukhona lapho ngasentabeni umhlambi omkhulu wezingulube ziklabile.</verse>
        <verse number="12">Bamncenga bathi: “Sithumele ezingulubeni ukuba singene kuzo.”</verse>
        <verse number="13">Wabavumela. Omoya abangcolileyo baphuma, bangena ezingulubeni; umhlambi wagulukudela eweni, waphonseka elwandle kungathi izinkulungwane ezimbili, zaminza elwandle.</verse>
        <verse number="14">Ababezalusa babaleka, baya babika emzini nasemaphandleni; base beza ukuyobona okwenzekileyo.</verse>
        <verse number="15">Bafika kuJesu, bambona obekhwelwe ngamademoni ehlezi embethe, esangulukile, yena owayenelegiyona; base besaba.</verse>
        <verse number="16">Ababekubonile babatshela ukuthi kwenzeke kanjani kowayekhwelwe ngamademoni, nangezingulube.</verse>
        <verse number="17">Base beqala ukumncenga ukuba amuke ezweni lakubo.</verse>
        <verse number="18">Wathi ukuba angene emkhunjini, lowo owayekhwelwe ngamademoni wamncenga ukuba abe naye.</verse>
        <verse number="19">Akamvumelanga, kepha wathi kuye: “Hamba uye ekhaya kwabakini, ubabikele ukuthi kungakanani iNkosi ekwenzele khona, yakuhawukela.”</verse>
        <verse number="20">Wamuka-ke, waqala ukulanda eDekapholi ngokuthi kungakanani abekwenzile kuye uJesu; bamangala bonke.</verse>
        <verse number="21">Khona uJesu esebuye ewelele ngaphesheya ngomkhumbi, kwabuthana isixuku esikhulu kuye engaselwandle.</verse>
        <verse number="22">Kwase kufika omunye wabaphathi besinagoge, nguJayiru igama lakhe, owathi ukuba ambone, waziphonsa phansi ngasezinyaweni zakhe,</verse>
        <verse number="23">wamncenga kakhulu, wathi: “Indodakazi yami isiyalela; ake uze, ubeke izandla phezu kwayo ukuba isindiswe, iphile.”</verse>
        <verse number="24">Wahamba naye. Isixuku esikhulu samlandela, samcindezela.</verse>
        <verse number="25">Owesifazane owayenomopho iminyaka eyishumi nambili,</verse>
        <verse number="26">ehluphekile ngokuningi ezinyangeni eziningi, echithile konke ayenakho, engasizakalanga ngalutho, kodwa kwayilokhu kuqhubeka,</verse>
        <verse number="27">esezwile ngoJesu, weza esixukwini ngasemuva, wathinta ingubo yakhe,</verse>
        <verse number="28">ngokuba wathi: “Uma ngingathinta nje izingubo zakhe, ngizakusindiswa.”</verse>
        <verse number="29">Kwanqamuka masinyane umthombo wegazi lakhe, wezwa emzimbeni ukuthi uphulukile enhluphekweni yakhe.</verse>
        <verse number="30">Wanele ukuzwa uJesu phakathi kwakhe ukuthi amandla aphumile kuye, waphendukela esixukwini, wathi: “Ngubani othinte izingubo zami na?”</verse>
        <verse number="31">Abafundi bakhe bathi kuye: “Uyabona isixuku sikucindezela, usuthi: ‘Ngubani ongithintileyo na?’ ”</verse>
        <verse number="32">Waqalaza ukuba ambone owenzile lokho.</verse>
        <verse number="33">Khona owesifazane esaba ethuthumela, azi okwenzekile kuye, weza waziphonsa phansi phambi kwakhe, wamtshela iqiniso lonke.</verse>
        <verse number="34">Wayesethi kuye: “Ndodakazi, ukukholwa kwakho kukusindisile; hamba ube nokuthula; usuphulukile enhluphekweni yakho.”</verse>
        <verse number="35">Esakhuluma, kwafika abomphathi wesinagoge, bathi: “Indodakazi yakho isifile; usamkhathazelani uMfundisi na?”</verse>
        <verse number="36">Kwathi ukuba uJesu ezwile izwi elishiwoyo, wathi kumphathi wesinagoge: “Ungesabi, kholwa kuphela.”</verse>
        <verse number="37">Akavumelanga muntu amlandele, kuphela oPetru, noJakobe, noJohane umfowabo kaJakobe.</verse>
        <verse number="38">Bafika-ke endlini yomphathi wesinagoge, wabona isiyaluyalu nabakhalayo nabalila kakhulu.</verse>
        <verse number="39">Wangena, wathi kubo: “Niyaluzelani, nikhalelani na? Umntwana akafile, kodwa ulele.”</verse>
        <verse number="40">Bamhleka usulu. Kepha yena wabakhipha bonke, wathatha uyise womntwana nonina kanye nababe naye, wangena lapho kulele khona umntwana.</verse>
        <verse number="41">Wabamba umntwana ngesandla, wathi kuye: “Thalitha, kumi,” okungukuthi ngokuhunyushwa: “Ntombazana, ngithi kuwe, vuka!”</verse>
        <verse number="42">Yayisivuka masinyane intombazana, yahamba; ngokuba yayineminyaka eyishumi nambili. Khona bamangala ngokumangala okukhulu.</verse>
        <verse number="43">Wabayalisisa ukuba lokhu kungaziwa muntu; futhi wathi mayiphiwe ukudla.</verse>
      </chapter>
      <chapter number="6">
        <verse number="1">Khona wamuka lapho, waya ezweni lakubo; abafundi bakhe bamlandela.</verse>
        <verse number="2">Sekufikile isabatha, waqala ukufundisa esinagogeni. Abaningi abamuzwayo bamangala bathi: “Lo ukuthathaphi lokhu na? Ukuhlakanipha kuni akunikiwe lona na? Nemisebenzi yamandla enje yenziwe ngezandla zakhe na?</verse>
        <verse number="3">Lo akusiye umbazi, indodana kaMariya, nomfowabo kaJakobe, noJose, noJuda, noSimoni, na? Nawodadewabo abakho yini lapha kithi na?” Base bekhubeka ngaye.</verse>
        <verse number="4">Wayesethi kubo uJesu: “Umprofethi kadelelwa ngaphandle kwasezweni lakubo, nasezihlotsheni zakhe, nasendlini yakwabo.”</verse>
        <verse number="5">Wayengenakwenza lapho nowodwa umsebenzi wamandla ngaphandle kokuthi wabeka izandla phezu kwabagulayo abayingcosana, wabaphulukisa.</verse>
        <verse number="6">Wamangala ngokungakholwa kwabo. Wahamba imizi ngemizi efundisa.</verse>
        <verse number="7">Wayesebabiza abayishumi nambili, waqala ukubathuma ngababili, wabanika amandla phezu kwawomoya abangcolileyo.</verse>
        <verse number="8">Wabayala ukuba bangaphathi lutho lwendlela, kuphela udondolo lodwa, bangaphathi nasinkwa, nasikhwama, nathusi emixhakeni,</verse>
        <verse number="9">kepha bafake izicathulo, bangembathi kodwa amabhantshi amabili.</verse>
        <verse number="10">Wathi kubo: “Nakuphi lapho ningena khona endlini, hlalani kuyo, nize nimuke khona.</verse>
        <verse number="11">Nayiphi indawo engayikunamukela, nalapho bengayikunizwa khona, anothi nimuka kuyo, nivuthulule uthuli oluphansi kwezinyawo zenu, kube ngubufakazi kubo.”</verse>
        <verse number="12">Base behamba beshumayela ukuba abantu baphenduke.</verse>
        <verse number="13">Bakhipha amademoni amaningi, bagcoba abagulayo abaningi ngamafutha, babaphulukisa.</verse>
        <verse number="14">Yayisikuzwa inkosi uHerode, ngokuba lalidumile igama lakhe. Kwathiwa uJohane uMbhapathizi uvukile kwabafileyo; kungalokho lawa mandla asebenza kuye.</verse>
        <verse number="15">Kodwa abanye bathi: “Ngu-Eliya;” abanye bathi: “Ngumprofethi njengomunye wabaprofethi.”</verse>
        <verse number="16">Kepha uHerode ekuzwile wathi: “UJohane engamnquma ikhanda nguye ovukile.”</verse>
        <verse number="17">Ngokuba yena uHerode wayethumele wambamba uJohane, wambopha etilongweni ngenxa kaHerodiya umkaFiliphu umfowabo, ngokuba wayeganwe nguye.</verse>
        <verse number="18">Ngokuba uJohane wayethe kuHerode: “Awuvunyelwe ukuthatha umkamfowenu.”</verse>
        <verse number="19">Njalo uHerodiya wambambela amagqubu, wafuna ukumbulala; kepha kabanga namandla,</verse>
        <verse number="20">ngokuba uHerode wayemesaba uJohane emazi ukuthi uyindoda elungileyo engcwele, wamlonda; nalapho emuzwa, wayesambatheka kaningi, nokho kwabamnandi kuye ukumuzwa.</verse>
        <verse number="21">Kwathi sekufikile usuku oluhle, lapho uHerode ngosuku lokuzalwa kwakhe ezenzela idili izikhulu zakhe, nezinduna zempi, nabanumzane baseGalile,</verse>
        <verse number="22">kwangena indodakazi kaHerodiya uqobo, yasina, yajabulisa uHerode nababehlezi naye. Inkosi yayisithi entombazaneni: “Cela kimi noma yini okuthandayo, ngizakukunika.”</verse>
        <verse number="23">Wafunga kuyo, wathi: “Noma yini ongakucela kimi ngizakukunika, nakuba kungaze kube yinxenye yombuso wami.”</verse>
        <verse number="24">Yayisiphuma, yathi kunina: “Ngizakucelani na?” Yena wathi: “Ikhanda likaJohane uMbhapathizi.”</verse>
        <verse number="25">Yakhawuleza yangena masinyane enkosini, yacela yathi: “Ngithanda ukuba ungiphe khona manje ngoqwembe ikhanda likaJohane uMbhapathizi.”</verse>
        <verse number="26">Inkosi yadabuka kakhulu, kepha ngenxa yezifungo nangenxa yababehlezi nayo ekudleni ayithandanga ukuyilandulela.</verse>
        <verse number="27">Inkosi yayisithuma masinyane ibutho, waliyala ukuba lilethe ikhanda lakhe. Lahamba, lamnquma ikhanda etilongweni.</verse>
        <verse number="28">Laletha ikhanda lakhe ngoqwembe, layinika intombazana, intombazana yamnika unina.</verse>
        <verse number="29">Kwathi ukuba abafundi bakhe bakuzwe lokho, beza bathatha isidumbu sakhe, basibeka ethuneni.</verse>
        <verse number="30">Abaphostoli babuthana kuJesu, bambikela ababekwenzile nababekufundisile.</verse>
        <verse number="31">Wayesethi kubo: “Zanini nina nodwa endaweni eyihlane, niphumule ingcosana.” Ngokuba babe baningi abezayo nabahambayo, abaze bathola nasikhathi sokudla.</verse>
        <verse number="32">Base bemuka ngomkhumbi, baya endaweni eyihlane bebodwa.</verse>
        <verse number="33">Abaningi sebebabona bemuka, baqonda, baze bagijimela khona ngezinyawo, bephuma kuyo yonke imizi, babandulela.</verse>
        <verse number="34">Wathi ephuma, wabona isixuku esikhulu, waba nesihe ngabantu, ngokuba babe njengezimvu ezingenamalusi; waqala ukubafundisa okuningi.</verse>
        <verse number="35">Kwathi isikhathi sesihambile, beza kuye abafundi bakhe, bathi: “Le ndawo iyihlane, isikhathi sesidlulile;</verse>
        <verse number="36">bamukise ukuba baye emaphandleni nasemizaneni ezungezileyo, bazithengele ukudla.”</verse>
        <verse number="37">Wayesephendula, ethi kubo: “Bapheni nina ukudla.” Bathi kuye: “Sihambe yini, siyothenga izinkwa zawodenariyu abangamakhulu amabili, sibaphe badle na?”</verse>
        <verse number="38">Wathi kubo: “Ninezinkwa ezingaki na? Hambani nibone.” Sebazi bathi: “Ziyisihlanu, nezinhlanzi ezimbili.”</verse>
        <verse number="39">Wabayala ukuba bonke bahlale phansi etshanini obuluhlaza izigaba ngezigaba.</verse>
        <verse number="40">Base behlala phansi amaviyo ngamaviyo, kwaba ngamakhulu nangamashumi ayisihlanu.</verse>
        <verse number="41">Wazithabatha izinkwa eziyisihlanu nezinhlanzi ezimbili, wabheka ngasezulwini, wazibusisa, wazihlephula izinkwa, wazinika abafundi ukuba bazibeke phambi kwabo; nezinhlanzi ezimbili wababela bonke ngazo.</verse>
        <verse number="42">Badla bonke, basutha.</verse>
        <verse number="43">Babutha imvuthuluka, iziqabetho eziyishumi nambili ezigcwele, neyezinhlanzi.</verse>
        <verse number="44">Ababedlile izinkwa babe ngamadoda ayizinkulungwane eziyisihlanu.</verse>
        <verse number="45">Wayesecindezela masinyane abafundi bakhe ukuba bangene emkhunjini, bamandulele ukuya phesheya eBetsayida, yena aze amukise isixuku.</verse>
        <verse number="46">Esebavalelisile wahamba waya entabeni ukuyokhuleka.</verse>
        <verse number="47">Kwathi sekuhlwile, umkhumbi wawuphakathi nolwandle, yena eyedwa emhlabathini.</verse>
        <verse number="48">Wababona behlupheka ekugwedleni, ngokuba umoya wawuphambene nabo, weza kubo ngomlindo wesine wobusuku ehamba phezu kolwandle. Kwangathi uyadlula kubo.</verse>
        <verse number="49">Sebembonile ehamba phezu kolwandle, bacabanga ukuthi yisithunzi; bakhala.</verse>
        <verse number="50">Ngokuba bonke bambona, bethuka. Kepha washesha wakhuluma nabo, wathi kubo: “Yimani isibindi; yimina, ningesabi.”</verse>
        <verse number="51">Wayesekhwela emkhunjini kubo, umoya wanqamuka; bamangala kakhulu impela phakathi kwabo.</verse>
        <verse number="52">Ngokuba abaqondanga okwezinkwa, lokhu inhliziyo yabo yayilukhuni.</verse>
        <verse number="53">Sebewelile bafika ezweni laseGenesaretha, babopha ogwini.</verse>
        <verse number="54">Ukuphuma kwabo emkhunjini yena wayaziwa masinyane.</verse>
        <verse number="55">Bagijimela kulo lonke lelo zwe, baqala ukuletha abagulayo ngezinhlaka, lapho bemuzwa ukuthi ukhona.</verse>
        <verse number="56">Kwathi nomaphi lapho engena khona, emizaneni, nasemizini, nasemaphandleni, babeka abagulayo ezigcawini, bamncenga ukuba bathinte noma umphetho wengubo yakhe kuphela; bonke abamthinta basindiswa.</verse>
      </chapter>
      <chapter number="7">
        <verse number="1">Kwabuthana kuye abaFarisi nabanye bababhali bevela eJerusalema.</verse>
        <verse number="2">Sebebonile ukuthi abanye babafundi bakhe badla izinkwa ngezandla ezimbi okungukuthi ezingahlanjiwe —</verse>
        <verse number="3">ngokuba abaFarisi kanye nabaJuda bonke abadli bengahlambisisanga izandla, bebamba isiko labadala;</verse>
        <verse number="4">nanxa bevela endalini, abadli bengakahlambi; kukhona nezinye izinto eziningi abazamukeleyo ukuba bazibambe, njengokuhlanza izinkezo, nezinkamba, nezitsha zethusi —</verse>
        <verse number="5">abaFarisi nababhali bambuza bathi: “Abafundi bakho abahambi ngani ngesiko labadala, kepha badla isinkwa ngezandla ezimbi na?”</verse>
        <verse number="6">Wayesethi kubo: “U-Isaya waprofetha kahle ngani nina bazenzisi njengokulotshiweyo ukuthi: “ ‘Lesi sizwe singidumisa ngezindebe zomlomo, kepha inhliziyo yaso ikude nami;</verse>
        <verse number="7">kodwa bangikhonza ngeze befundisa izifundiso eziyimiyalo yabantu.’</verse>
        <verse number="8">“Niyeka umyalo kaNkulunkulu, nibambe isiko labantu.”</verse>
        <verse number="9">Wayesethi kubo: “Yebo, nichitha umyalo kaNkulunkulu ukuba nigcine isiko lenu.</verse>
        <verse number="10">Ngokuba uMose wathi: ‘Yazisa uyihlo nonyoko,’ nokuthi: ‘Othuka uyise noma unina makafe nokufa;’</verse>
        <verse number="11">kepha nina nithi: ‘Uma umuntu ethi kuyise noma kunina: YiKorbana, okungukuthi umnikelo, lokho ongabe usizwa yimi ngakho,’</verse>
        <verse number="12">anisamvumeli ukuba enzele uyise noma unina utho.</verse>
        <verse number="13">Izwi likaNkulunkulu nilenza libe yize ngesiko lenu enilivezileyo; nokunye okuningi okunjalo niyakwenza.”</verse>
        <verse number="14">Khona wabuye wabiza isixuku, wathi kuso: “Ngizweni nonke, niqonde.</verse>
        <verse number="15">Alukho utho olungaphandle komuntu lungene kuye olungamngcolisa; kepha okuphumayo kuye yilokho okumngcolisayo umuntu.</verse>
        <verse number="16">Uma ekhona onezindlebe zokuzwa, makezwe.”</verse>
        <verse number="17">Kuthe esengene endlini, evela esixukwini, abafundi bakhe bambuza ngalowo mfanekiso.</verse>
        <verse number="18">Wayesethi kubo: “Kanti nani ningabangaqondiyo na? Aniqondi yini ukuthi konke okungaphandle okungena kumuntu kungemngcolise na?</verse>
        <verse number="19">Ngokuba akungeni enhliziyweni yakhe, kodwa kungena esiswini, kuphumele ngaphandle, kuhlambulula ukudla konke.”</verse>
        <verse number="20">Wayesethi: “Okuphumayo kumuntu yilokho okumngcolisayo umuntu;</verse>
        <verse number="21">ngokuba ngaphakathi enhliziyweni yabantu kuphuma imicabango emibi, nobufebe, nokweba, nokubulala,</verse>
        <verse number="22">nokuphinga, nokufisa, nokushinga, nenkohliso, nokungabi nanhloni, neso elibi, nokuhlambalaza, nokuzidla, nobuwula.</verse>
        <verse number="23">Zonke lezo zinto ezimbi zivela ngaphakathi, zimngcolise umuntu.”</verse>
        <verse number="24">Wayesemuka lapho, waya emikhawulweni yaseTire. Wangena endlini, akathanda ukwaziwa muntu, kodwa wayengenakufihlakala.</verse>
        <verse number="25">Kwathi masinyane owesifazane ondodakazi yakhe encane inomoya ongcolileyo esezwile ngaye, weza waziphonsa phansi ngasezinyaweni zakhe.</verse>
        <verse number="26">Kepha owesifazane lo wayengumGreki engumSirofenike ngokuzalwa, wamnxusa ukuba akhiphe idemoni endodakazini yakhe.</verse>
        <verse number="27">UJesu wayesethi kuye: “Ake kusuthe abantwana kuqala, ngokuba akukuhle ukuthatha isinkwa sabantwana, usiphonse ezinjaneni.”</verse>
        <verse number="28">Kodwa waphendula, wathi kuye: “Yebo, Nkosi; kepha nezinjana zidla imvuthuluka yabantwana phansi kwetafula.”</verse>
        <verse number="29">Wayesethi kuye: “Ngenxa yalelo zwi, hamba-ke; idemoni seliphumile endodakazini yakho.”</verse>
        <verse number="30">Wayesemuka, waya endlini yakhe, wafumana umntwana elele embhedeni, idemoni liphumile.</verse>
        <verse number="31">UJesu waphuma futhi emikhawulweni yaseTire, wadabula iSidoni, weza ngaselwandle lwaseGalile edabula izwe laseDekapholi.</verse>
        <verse number="32">Baletha kuye isithulu esinamalimi, bamncenga ukuba abeke isandla phezu kwaso.</verse>
        <verse number="33">Wagudluka naso esixukwini bebodwa, wafaka iminwe yakhe ezindlebeni zaso, wafela amathe, waphatha ulimi lwaso,</verse>
        <verse number="34">wabheka ngasezulwini, wabubula, wathi kuso: “Efatha!” okungukuthi: “Vuleka!”</verse>
        <verse number="35">Zase zivuleka izindlebe zaso, wathukuluka masinyane umthambo wolimi lwaso, sakhuluma kahle.</verse>
        <verse number="36">Wabayala ukuba bangatsheli muntu. Kepha kwathi nakuba ebayala kakhulu, kwayikhona bekwandisa kakhulu impela.</verse>
        <verse number="37">Bamangala nokumangala, bathi: “Wenze kahle konke; nezithulu uzenza zizwe, nezimungulu zikhulume.”</verse>
      </chapter>
      <chapter number="8">
        <verse number="1">Ngalezo zinsuku sekukhona futhi isixuku esikhulu singenakudla, wabiza abafundi bakhe, wathi kubo:</verse>
        <verse number="2">“Ngiyasihawukela isixuku, ngokuba sekuyizinsuku ezintathu sihlezi kimi, singenanto yokudla.</verse>
        <verse number="3">Uma ngibamukisa, baye ekhaya bengadlanga, bayakuphela amandla endleleni, ngokuba abanye babo bavela kude.”</verse>
        <verse number="4">Abafundi bakhe bamphendula bathi: “Umumtu angatholaphi lapha ehlane izinkwa zokusuthisa laba na?”</verse>
        <verse number="5">Wababuza wathi: “Ninezinkwa ezingaki na?” Bathi: “Eziyisikhombisa.”</verse>
        <verse number="6">Wayala isixuku ukuba sihlale phansi; wazithabatha izinkwa eziyisikhombisa, wabonga, wazihlephula, wanika abafundi bakhe ukuba bababele; basabela isixuku.</verse>
        <verse number="7">Babe nezinhlanzana eziyingcosana futhi; esezibusisile wathi abababele nazo.</verse>
        <verse number="8">Badla, basutha, babutha imvuthuluka eseleyo, amaqoma ayisikhombisa.</verse>
        <verse number="9">Babengathi izinkulungwane ezine; wabamukisa.</verse>
        <verse number="10">Wayesengena masinyane emkhunjini kanye nabafundi bakhe, weza ezweni laseDalmanutha.</verse>
        <verse number="11">Khona kwafika abaFarisi, baqala ukuphendulana naye befuna kuye isibonakaliso esivela ezulwini, bemlinga.</verse>
        <verse number="12">Wabubula emoyeni wakhe, wathi: “Lesi sizukulwane sifunelani isibonakaliso na? Ngiqinisile ngithi kini: Lesi sizukulwane asiyikunikwa sibonakaliso.”</verse>
        <verse number="13">Wabashiya, wabuye wangena emkhunjini, wamuka, waya ngaphesheya.</verse>
        <verse number="14">Kepha babekhohliwe ukuphatha izinkwa, bengenalutho, isinkwa sisinye kuphela emkhunjini.</verse>
        <verse number="15">Wayesebayala ethi: “Anobheka nixwaye imvubelo yabaFarisi nemvubelo kaHerode.”</verse>
        <verse number="16">Baphendulana bodwa, bathi abanazinkwa.</verse>
        <verse number="17">UJesu ekwazi wathi kubo: “Yini ukuba niphendulane ngokuthi aninazinkwa na? Anikaboni, anikaqondi, na? Inhliziyo yenu iselukhuni na?</verse>
        <verse number="18">Ninamehlo aniboni yini, ninezindlebe anizwa na? Anikhumbuli yini</verse>
        <verse number="19">mhla ngihlephulela abayizinkulungwane eziyisihlanu izinkwa eziyisihlanu ukuthi nabutha iziqabetho ezingaki ezigcwele imvuthuluka na?” Bathi kuye: “Ishumi nambili.”</verse>
        <verse number="20">“Mhla ziyisikhombisa kwaba yizinkulungwane ezine, nabutha amaqoma amangaki agcwele imvuthuluka na?” Bathi: “Isikhombisa.”</verse>
        <verse number="21">Wathi kubo: “Anikaqondi na?”</verse>
        <verse number="22">Bafika eBetsayida. Base beletha kuye impumputhe, bamncenga ukuba ayiphathe.</verse>
        <verse number="23">Wayibamba impumputhe ngesandla, wayiholela ngaphandle komuzi, wafela amathe emehlweni ayo, wabeka izandla phezu kwayo, wayibuza wathi: “Ubona utho na?”</verse>
        <verse number="24">Yabheka, yathi: “Ngibona abantu, ngibabona behamba; kungathi yizihlahla.”</verse>
        <verse number="25">Khona waphinda wabeka izandla phezu kwamehlo ayo, yabhekisisa, yasinda, yabonisisa konke.</verse>
        <verse number="26">Wayithumela ekhaya layo, wathi: “Ungangeni emzini wabantu.”</verse>
        <verse number="27">UJesu wayesephuma kanye nabafundi bakhe, waya emizini yaseKesariya Filipi. Besendleleni, wababuza abafundi bakhe, wathi kubo: “Abantu bathi ngingubani na?”</verse>
        <verse number="28">Bamtshela bathi: “UJohane uMbhapathizi;” abanye bathi: “Ngu-Eliya;” abanye bathi: “Ngomunye wabaprofethi.”</verse>
        <verse number="29">Wayesebabuza ethi: “Nina-ke nithi ngingubani na?” UPetru waphendula, wathi kuye: “Wena unguKristu.”</verse>
        <verse number="30">Wabayalisisa ukuba bangatsheli muntu ngaye.</verse>
        <verse number="31">Khona waqala ukubafundisa ukuthi iNdodana yomuntu imelwe ukuhlupheka ngokuningi, ilahlwe ngamalunga nabapristi abakhulu nababhali, ibulawe, ivuswe emva kwezinsuku ezintathu.</verse>
        <verse number="32">Leli zwi walikhuluma ngokusobala. UPetru wamthatha, waqala ukumkhuza.</verse>
        <verse number="33">Kepha waphenduka, wabheka abafundi bakhe, wamkhuza uPetru, wathi: “Buyela emva kwami, Sathane, ngokuba awuqondi okukaNkulunkulu kepha okwabantu.”</verse>
        <verse number="34">Wayesebiza isixuku nabafundi bakhe, wathi kubo: “Uma umuntu ethanda ukuza emva kwami, makazidele, athabathe isiphambano sakhe, angilandele.</verse>
        <verse number="35">Ngokuba yilowo nalowo othanda ukusindisa ukuphila kwakhe uyakulahlekelwa yikho; kepha olahlekelwa ngukuphila kwakhe ngenxa yami nangenxa yevangeli uyakukusindisa.</verse>
        <verse number="36">Ngokuba kuyakumsizani umuntu ukuzuza izwe lonke, alahlekelwe ngukuphila kwakhe, na?</verse>
        <verse number="37">Yingabe angakhiphani umuntu, kube yisihlengo sokuphila kwakhe, na?</verse>
        <verse number="38">Ngokuba yilowo nalowo onezinhloni ngami nangamazwi ami kulesi sizukulwane esiphingayo nesonakeleyo, neNdodana yomuntu iyakuba nezinhloni ngaye, lapho iza ngenkazimulo kaYise kanye nezingelosi ezingcwele.”</verse>
      </chapter>
      <chapter number="9">
        <verse number="1">Wayesethi kubo: “Ngiqinisile ngithi kini: Bakhona abanye kwabemi lapha abangayikuzwa ngempela ukufa, baze babone umbuso kaNkulunkulu ufikile ngamandla.”</verse>
        <verse number="2">Emva kwezinsuku eziyisithupha uJesu wathatha oPetru, noJakobe, noJohane, wakhuphukela nabo entabeni ende bebodwa; waphenduka esinye isimo phambi kwabo.</verse>
        <verse number="3">Izingubo zakhe zacwazimula zaba mhlophe qwa, ngangokuba umhlanzi wasemhlabeni angezenze zibe mhlophe kangaka.</verse>
        <verse number="4">Kwabonakala kubo u-Eliya enoMose; babekhuluma noJesu.</verse>
        <verse number="5">Wathatha uPetru, wathi kuJesu: “Rabi, kuhle ukuba silapha; masakhe amadokodo amathathu, elinye libe ngelakho, elinye libe ngelikaMose, elinye libe ngelika-Eliya.”</verse>
        <verse number="6">Wayengazi ukuthi uzakuphendula ngokuthini, ngokuba babesaba kakhulu.</verse>
        <verse number="7">Kwase kufika ifu, libasithibeza; kwavela izwi efwini, lithi: “Lo uyiNdodana yami ethandekayo; yizweni.”</verse>
        <verse number="8">Kwathi masinyane beqalaza, ababe besabona muntu, kuphela uJesu yedwa enabo.</verse>
        <verse number="9">Besehla entabeni, wabayala ukuba bangatsheli muntu abakubonileyo, iNdodana yomuntu ingakavuki kwabafileyo.</verse>
        <verse number="10">Bazigcinela lelo zwi bebuzana ngokuthi kuyini lokho ukuvuka kwabafileyo.</verse>
        <verse number="11">Base bembuza, bethi: “Basholoni ababhali ukuthi u-Eliya umelwe ukufika kuqala na?”</verse>
        <verse number="12">Wayesethi kubo: “Nempela u-Eliya uyeza kuqala ukuba abuyisele konke; kepha kulotshiwe kanjani ngeNdodana yomuntu ukuthi izakuhlupheka ngokuningi, idelelwe, na?</verse>
        <verse number="13">Kodwa ngithi kini: U-Eliya sewafika, benza kuye abakuthandayo, njengalokho kulotshiwe ngaye.”</verse>
        <verse number="14">Kwathi sebeza kubafundi, babona isixuku esikhulu sibahaqile nababhali bebuzana nabo.</verse>
        <verse number="15">Isixuku sonke sambona qede sashaywa luvalo, sagijimela kuye, sambingelela.</verse>
        <verse number="16">Wayesebabuza ethi: “Nibuzana nabo ngantoni na?”</verse>
        <verse number="17">Omunye wesixuku wamphendula wathi: “Mfundisi, ngilethe kuwe indodana yami enomoya oyisimungulu.</verse>
        <verse number="18">Kuthi lapho eyibambayo, uyidonsela phansi, ikhihlize amagwebu, igedle amazinyo, iphele amandla. Ngikhulume nabafundi bakho ukuba bamkhiphe, kepha bahluleka.”</verse>
        <verse number="19">Waphendula wathi: “O sizukulwane esingakholwayo, koze kube nini nginani na? Koze kube nini nginibekezelela na? Yiletheni kimi.”</verse>
        <verse number="20">Bayiletha kuye. Kwathi umoya embona, wayihlukumeza kakhulu masinyane, yawa phansi emhlabathini, yazigingqa ikhihliza amagwebu.</verse>
        <verse number="21">Wayesebuza kuyise ukuthi isikhathi sesingakanani ifikelwe yilokhu na? Wathi: “Kwasebuntwaneni.</verse>
        <verse number="22">Uyiphonsile kaningi emlilweni nasemanzini ukuba ayibhubhise; kodwa uma unamandla okwenza utho, sihawukele, usisize.”</verse>
        <verse number="23">UJesu wayesethi kuye: “Uma unamandla! Konke kungenzeka kokholwayo.”</verse>
        <verse number="24">Uyise womntwana wayesememeza masinyane, wathi: “Ngiyakholwa, siza ukungakholwa kwami.”</verse>
        <verse number="25">UJesu esebona ukuthi isixuku sigijimela ndawonye, wamkhuza umoya ongcolileyo, wathi kuye: “Wena moya oyisimungulu nesithulu ngiyakuyala mina, ngithi: Phuma kuye, ungabe usangena kuye.”</verse>
        <verse number="26">Wamemeza, wamhlukumeza kakhulu, waphuma; waba njengofileyo, baze bathi abaningi: “Usefile.”</verse>
        <verse number="27">Kepha uJesu wambamba ngesandla, wamvusa; wasukuma.</verse>
        <verse number="28">Kuthe esengenile endlini, abafundi bakhe bambuza bebodwa, bathi: “Thina besingemkhiphe ngani na?”</verse>
        <verse number="29">Wayesethi kubo: “Lolu hlobo lungephume ngalutho, kuphela ngokukhuleka nangokuzila ukudla.”</verse>
        <verse number="30">Bamuka lapho, badabula iGalile, wayengathandi ukuba kwaziwe muntu,</verse>
        <verse number="31">ngokuba wabafundisa abafundi bakhe, wathi kubo: “INdodana yomuntu ikhashelwa ezandleni zabantu, bazakuyibulala; kuthi isibulewe, izakuvuka emva kwezinsuku ezintathu.”</verse>
        <verse number="32">Kepha abakuzwisisanga lokho kusho, besaba nokumbuza.</verse>
        <verse number="33">Base beza eKapernawume. Kwathi esengene endlini, wababuza wathi: “Beniphendulana ngantoni endleleni na?”</verse>
        <verse number="34">Kepha bathula, ngokuba bebekhulumisene endleleni ngokuthi ngubani omkhulu.</verse>
        <verse number="35">Wayesehlala phansi, wababiza abayishumi nambili, wathi kubo: “Uma umuntu ethanda ukuba ngowokuqala, makabe ngowokugcina kubo bonke nesikhonzi sabo bonke.”</verse>
        <verse number="36">Wayesethatha umntwana, wammisa phakathi kwabo, wamgona, wathi kubo:</verse>
        <verse number="37">“Yilowo nalowo oyakwamukela abe munye kubantwana abanje ngegama lami uyangamukela mina, ongamukela mina akamukeli mina kodwa ongithumileyo.”</verse>
        <verse number="38">UJohane wayesethi kuye: “Mfundisi, sabona umuntu ongasilandeli ekhipha amademoni ngegama lakho; samnqabela ngokuba engasilandeli.”</verse>
        <verse number="39">Kepha uJesu wathi: “Ningamnqabeli, ngokuba akakho owenza umsebenzi wamandla ngegama lami ongasuka masinyane, akhulume kabi ngami.</verse>
        <verse number="40">Ngokuba ongamelene nathi ungakithi.</verse>
        <verse number="41">Yilowo nalowo oniphuzisa inkezo yamanzi ngegama lami ngokuba ningabakaKristu, ngiqinisile ngithi kini: Akasoze alahlekelwa ngumvuzo wakhe.</verse>
        <verse number="42">Nalowo okhubekisa abe munye kulaba abancinyane abakholwayo kungangcono kuye ukuba itshe lokusila ligaxwe entanyeni yakhe, aphonswe elwandle.</verse>
        <verse number="43">Uma isandla sakho sikukhubekisa, sinqume; kungcono ungene ekuphileni uyingini kunokuba uye esihogweni, emlilweni ongacimekiyo, unezandla zombili,</verse>
        <verse number="44">lapho impethu yabo ingafi, nomlilo ungacimi.</verse>
        <verse number="45">Uma unyawo lwakho lukukhubekisa, lunqume; kungcono ungene ekuphileni ulunyonga kunokuba uphonswe esihogweni, emlilweni ongacimekiyo, unezinyawo zombili,</verse>
        <verse number="46">lapho impethu yabo ingafi, nomlilo ungacimi.</verse>
        <verse number="47">Uma iso lakho likukhubekisa, likhiphe; kungcono ungene embusweni kaNkulunkulu uneso linye kunokuba uphonswe esihogweni unamehlo omabili,</verse>
        <verse number="48">lapho impethu yabo ingafi, nomlilo ungacimi.</verse>
        <verse number="49">Ngokuba bonke bazakugqunyiswa ngomlilo.</verse>
        <verse number="50">“Usawoti muhle, kepha uma usawoti engasenabusawoti, niyakumhlaziya ngani na? Yibani nosawoti phakathi kwenu, nihlalisane ngokuthula.”</verse>
      </chapter>
      <chapter number="10">
        <verse number="1">Wasuka lapho, weza emikhawulweni yaseJudiya nangaphesheya kweJordani; izixuku zabuye zabuthana kuye, waphinda wabafundisa abantu njengokujwayela kwakhe.</verse>
        <verse number="2">Kwase kusondela kuye abaFarisi, bambuza ukuthi kuvunyelwe yini ukuba indoda ilahle umkayo, bemlinga.</verse>
        <verse number="3">Waphendula, wathi kubo: “UMose waniyala ngokuthini na?”</verse>
        <verse number="4">Bathi: “UMose wavuma ukuba kulotshwe incwadi yesahlukaniso, alahlwe.”</verse>
        <verse number="5">UJesu wayesethi kubo: “Ngenxa yobulukhuni benhliziyo yenu wanilobela lowo myalo.</verse>
        <verse number="6">Kepha kusukela ekuqaleni kokudalwa uNkulunkulu wabenza owesilisa nowesifazane.</verse>
        <verse number="7">Ngenxa yalokho umuntu uyakushiya uyise nonina, anamathele kumkakhe;</verse>
        <verse number="8">labo ababili bayakuba nyamanye; ngakho abasebabili, kepha sebenyamanye.</verse>
        <verse number="9">Ngakho-ke lokho akuhlanganisileyo uNkulunkulu makungahlukaniswa ngumuntu.”</verse>
        <verse number="10">Besendlini abafundi babuye bambuza ngalokho.</verse>
        <verse number="11">Wathi kubo: “Yilowo nalowo olahla umkakhe, aganwe ngomunye, uyaphinga kuye.</verse>
        <verse number="12">Naye, uma elahla indoda yakhe, agane enye, uyaphinga.”</verse>
        <verse number="13">Khona baletha kuye abantwanyana ukuba abaphathe; kepha abafundi babakhuza.</verse>
        <verse number="14">Kodwa uJesu ekubona wathukuthela, wathi kubo: “Vumelani abantwana beze kimi, ningabenqabeli, ngokuba umbuso kaNkulunkulu ungowabanjalo.</verse>
        <verse number="15">Ngiqinisile ngithi kini: Yilowo nalowo ongamukeli umbuso kaNkulunkulu njengomntwana kasoze angena kuwo.”</verse>
        <verse number="16">Wabagona, wababusisa ebeka izandla phezu kwabo.</verse>
        <verse number="17">Ekuphumeni kwakhe ukuya endleleni umuntu wagijimela kuye, waguqa ngamadolo phambi kwakhe, wambuza wathi: “Mfundisi omuhle, ngiyakwenzani ukuba ngidle ifa lokuphila okuphakade na?”</verse>
        <verse number="18">Kepha uJesu wathi kuye: “Ungibizelani ngokuthi ngimuhle na? Kakho omuhle, munye kuphela, uNkulunkulu.</verse>
        <verse number="19">Uyayazi imiyalelo ukuthi: Ungabulali, ungaphingi, ungebi, ungafakazi amanga, ungamamuki umuntu utho, yazisa uyihlo nonyoko.”</verse>
        <verse number="20">Kepha wathi kuye: “Mfundisi, konke lokho ngikugcinile kwasebusheni bami.”</verse>
        <verse number="21">UJesu wayesembheka, emthanda, wathi kuye: “Usasilalelwe into inye; hamba uthengise ngakho konke onakho, uphe abampofu, khona uzakuba negugu ezulwini; uze ungilandele.”</verse>
        <verse number="22">Kepha wanyukumala ngalelo zwi, wamuka edabukile, ngokuba wayenengcebo enkulu.</verse>
        <verse number="23">UJesu waqalaza, wathi kubafundi bakhe: “Kulukhuni kangakanani kwabanomnotho ukungena embusweni kaNkulunkulu.”</verse>
        <verse number="24">Kepha abafundi bethuka ngamazwi akhe. UJesu wabuye waphendula, wathi kubo: “Bantwana, kulukhuni kangakanani kwabethemba umnotho ukungena embusweni kaNkulunkulu.</verse>
        <verse number="25">Kulula ukuba ikamela lingene ngentunja yosungulo kunokuba onothileyo angene embusweni kaNkulunkulu.”</verse>
        <verse number="26">Bamangala kakhulu, bathi omunye komunye: “Pho, kungasindiswa bani na?”</verse>
        <verse number="27">UJesu ebabheka wathi: “Kubantu akunakwenzeka, kepha kuNkulunkulu akunjalo; ngokuba kuNkulunkulu kungenzeka konke.”</verse>
        <verse number="28">UPetru wathatha, wathi kuye: “Bheka, thina sishiye konke, sakulandela.”</verse>
        <verse number="29">UJesu wathi: “Ngiqinisile ngithi kini: Akukho muntu oshiye indlu, noma abafowabo, noma odadewabo, noma unina, noma uyise, noma abantwana, noma amazwe ngenxa yami nangenxa yevangeli,</verse>
        <verse number="30">ongayikwamukeliswa ngekhulu: manje kulesi sikhathi izindlu, nabafowabo, nawodadewabo, nawonina, nabantwana, namazwe kanye nokuzingelwa, nasenkathini ezayo ukuphila okuphakade.</verse>
        <verse number="31">Kepha abaningi abokuqala bayakuba ngabokugcina, nabokugcina babe ngabokuqala.”</verse>
        <verse number="32">Babesendleleni bekhuphukela eJerusalema; uJesu wayehamba phambi kwabo; ababelandela babethukile, besaba. Wayesethatha futhi abayishumi nambili, waqala ukubatshela okuzakumehlela, ethi:</verse>
        <verse number="33">“Bhekani, sikhuphukela eJerusalema; iNdodana yomuntu izakukhashelwa kubapristi abakhulu nababhali; bazakuyinqumela ukuba ife, bayikhaphele kwabezizwe;</verse>
        <verse number="34">bazakuyiklolodela, bayikhafulele ngamathe, bayishaye, bayibulale; kepha emva kwezinsuku ezintathu izakuvuka.”</verse>
        <verse number="35">Kwase kusondela kuye oJakobe noJohane amadodana kaZebedewu, bathi kuye: “Mfundisi, siyathanda ukuba usenzele lokhu esizakukucela kuwe.”</verse>
        <verse number="36">Wathi kubo: “Nifuna ukuba nginenzeleni na?”</verse>
        <verse number="37">Bathi kuye: “Siphe ukuba sihlale, omunye ngakwesokunene sakho, omunye ngokwesokhohlo sakho enkazimulweni yakho.”</verse>
        <verse number="38">Kepha uJesu wathi kubo: “Anikwazi enikucelayo. Ningasiphuza yini isitsha engisiphuzayo mina, nibhapathizwe ngombhapathizo engibhapathizwa ngawo na?”</verse>
        <verse number="39">Bathi kuye: “Singakwenza.” UJesu wathi kubo: “Isitsha engisiphuzayo mina niyakusiphuza, nibhapathizwe ngombhapathizo engibhapathizwa ngawo mina;</verse>
        <verse number="40">kepha ukuhlala ngakwesokunene sami nangakwesokhohlo akusikho okwami ukuphana ngakho, kodwa kungokwalabo abakulungiselweyo.”</verse>
        <verse number="41">Bathi ukuzwa lokho abayishumi, baqala ukuthukuthelela oJakobe noJohane.</verse>
        <verse number="42">UJesu wayesebabiza, wathi kubo: “Niyazi ukuthi abathiwa babusa izizwe bazenza amakhosi phezu kwazo, nezikhulu zazo ziphethe amandla phezu kwazo.</verse>
        <verse number="43">Kepha akunjalo phakathi kwenu, kodwa yilowo nalowo ofuna ukuba mkhulu phakathi kwenu makabe yisikhonzi senu,</verse>
        <verse number="44">nalowo ofuna ukuba ngowokuqala phakathi kwenu makabe yinceku yabo bonke.</verse>
        <verse number="45">Ngokuba nayo iNdodana yomuntu ayizelanga ukukhonzwa kepha ukukhonza nokunikela ukuphila kwayo, kube yisihlengo sabaningi.”</verse>
        <verse number="46">Khona bafika eJeriko. Kwathi esaphuma eJeriko nabafundi bakhe nesixuku esikhulu, indodana kaThimewu uBartimewu, isinxibi esiyimpumputhe, wayehlezi ngasendleleni.</verse>
        <verse number="47">Wathi ukuba ezwe ukuthi nguJesu waseNazaretha, waqala ukumemeza ethi: “Jesu, Ndodana kaDavide, ngihawukele!”</verse>
        <verse number="48">Abaningi bamkhuza, bathi kathule; kepha kwayikhona wamemeza kakhulu, ethi: “Ndodana kaDavide, ngihawukele!”</verse>
        <verse number="49">Wayesema uJesu, wathi: “Mbizeni.” Bayibiza impumputhe, bathi kuyo: “Yima isibindi, usukume; uyakubiza.”</verse>
        <verse number="50">Yayisilahla ingubo yayo, yagxuma, yaya kuJesu.</verse>
        <verse number="51">UJesu washo kuyo, wathi: “Ufuna ukuba ngikwenzeleni na?” Impumputhe yathi kuye: “Rabuni, ukuba ngibone.”</verse>
        <verse number="52">UJesu wathi kuyo: “Hamba-ke; ukukholwa kwakho kukusindisile.” Yayisibona khona lapho, yamlandela endleleni.</verse>
      </chapter>
      <chapter number="11">
        <verse number="1">Kwathi ukuba basondele eJerusalema, naseBetfage, naseBethaniya ngaseNtabeni Yeminqumo, wathuma ababili kubafundi bakhe,</verse>
        <verse number="2">wathi kubo: “Hambani niye emzaneni obhekene nani; kothi nisangena kuwo, nizakufumana ithole lembongolo likhulekiwe, okungakaze kuhlale muntu kulo; lithukululeni, nililethe.</verse>
        <verse number="3">Uma umuntu ethi kini: ‘Nikwenzelani lokhu na?’ anothi: ‘INkosi iyalidinga; izakulibuyisela lapha masinyane.’ ”</verse>
        <verse number="4">Bahamba, bafumana ithole likhulekiwe ngasesangweni ngaphandle emgwaqweni; balithukulula.</verse>
        <verse number="5">Abanye kwababemi khona bathi kubo: “Nenzani nilithukulula ithole na?”</verse>
        <verse number="6">Basho kubo njengokusho kukaJesu; base bebayeka.</verse>
        <verse number="7">Baliletha ithole kuJesu, babeka izingubo zabo phezu kwalo, wakhwela kulo.</verse>
        <verse number="8">Abaningi bendlala izingubo zabo endleleni, abanye amahlamvu ababewagawule endle.</verse>
        <verse number="9">Ababehamba phambili nababelandela bamemeza bathi: “Hosiyana! Ubusisiwe ozayo egameni leNkosi.</verse>
        <verse number="10">Ubusisiwe umbuso ozayo kababa uDavide. Hosiyana kweliphezulu!”</verse>
        <verse number="11">UJesu wangena eJerusalema, waya ethempelini; esekubukile konke waphuma, sekuhlwile, waya eBethaniya kanye nabayishumi nambili.</verse>
        <verse number="12">Ngangomuso ekuphumeni kwabo eBethaniya walamba.</verse>
        <verse number="13">Wabona umkhiwane ukude, unamaqabunga, wasondela ethi mhlawumbe angathola utho kuwo; esefikile kuwo akafumananga lutho, amaqabunga odwa, ngokuba kwakungesiso isikhathi samakhiwane.</verse>
        <verse number="14">UJesu wakhuluma, wathi kuwo: “Akungabe kusadla noyedwa isithelo kuwe kuze kube phakade.” Abafundi bakhe bakuzwa.</verse>
        <verse number="15">Bafika eJerusalema. Wangena ethempelini, waqala ukuxosha abathengisayo nabathengayo ethempelini, wagumbuqela amatafula abashintshelana imali nezihlalo zabathengisa ngamajuba;</verse>
        <verse number="16">wayengavumi ukuba umuntu adabule ithempeli ethwele isitsha.</verse>
        <verse number="17">Wafundisa, wathi kubo: “Akulotshiwe yini ukuthi, ‘indlu yami iyakubizwa ngokuthi indlu yokukhuleka yezizwe zonke’ na? Kepha nina niyenze ‘umhume wabaphangi.’ ”</verse>
        <verse number="18">Abapristi abakhulu nababhali bekuzwa lokho bazindla ngokuthi bangambhubhisa kanjani, ngokuba babemesaba, lokhu isixuku sonke samangala ngokufundisa kwakhe.</verse>
        <verse number="19">Njalo ngokuhlwa baphuma emzini.</verse>
        <verse number="20">Kusasa bedlula babona umkhiwane ubunile kusukela ezimpandeni.</verse>
        <verse number="21">UPetru ekhumbula wathi kuye: “Rabi, bheka, umkhiwane owuqalekisileyo ubunile.”</verse>
        <verse number="22">UJesu waphendula, wathi kubo: “Kholwani nguNkulunkulu.</verse>
        <verse number="23">Ngiqinisile ngithi kini: Yilowo nalowo oyakuthi kule ntaba: ‘Nqukuleka, uphonseke elwandle,’ engangabazi enhliziyweni yakhe kepha ekholwa ukuthi lokho akushoyo kuyenzeka, uzakuba nakho.</verse>
        <verse number="24">Ngalokho ngithi kini: Konke enikukhulekelayo nenikucelayo, kholwani ukuthi nikwamukele, nizakuba nakho.</verse>
        <verse number="25">Futhi nxa nimi nikhuleka, thethelelani, uma ninamagqubu nomunye, ukuze noYihlo osezulwini anithethelele iziphambeko zenu.</verse>
        <verse number="26">Kepha uma nina ningathetheleli, noYihlo osezulwini akayikunithethelela iziphambeko zenu.”</verse>
        <verse number="27">Babuye bafika eJerusalema; kwathi ehamba ethempelini, beza kuye abapristi abakhulu, nababhali, namalunga,</verse>
        <verse number="28">bathi kuye: “Lokhu ukwenza ngagunya lini na? Ngubani okunike leli gunya ukuze wenze lokhu na?”</verse>
        <verse number="29">Kepha uJesu wathi kubo: “Ngizakunibuza izwi libe linye, nize ningiphendule; yikhona ngizakunitshela ukuthi ngenza lokhu ngagunya lini.</verse>
        <verse number="30">Ukubhapathiza kukaJohane kwavela ezulwini noma kubantu na? Ngiphenduleni.”</verse>
        <verse number="31">Bakhulumisana bodwa, bathi: “Uma sithi: ‘Ezulwini,’ uzakuthi: ‘Pho, anikholwanga nguye ngani na?’</verse>
        <verse number="32">Kepha uma sithi: ‘Kubantu,’ ” besaba isixuku, ngokuba bonke bathi uJohane ungumprofethi impela.</verse>
        <verse number="33">Base bemphendula uJesu, bathi: “Asazi.” Wayesethi uJesu kubo: “Nami anginitsheli ukuthi ngenza lokhu ngagunya lini.”</verse>
      </chapter>
      <chapter number="12">
        <verse number="1">Wayeseqala ukukhuluma kubo ngemifanekiso, ethi: “Umuntu watshala isivini, wasibiyela ngothango, wemba isikhamo, wakha isiqongo sokulinda, wasiqashisa kubalimi, waya kwelinye izwe.</verse>
        <verse number="2">Ngenkathi efaneleyo wayesethuma inceku kubalimi ukuba ithathe kubalimi ezithelweni zesivini.</verse>
        <verse number="3">Bayibamba, bayishaya, bayimukisa ze.</verse>
        <verse number="4">Waphinda wathuma kubo enye inceku; yona bayilimaza ekhanda, bayithuka.</verse>
        <verse number="5">Wathuma enye futhi; yona bayibulala, nezinye eziningi: ezinye bazishaya, ezinye bazibulala.</verse>
        <verse number="6">“Kwase kusele umuntu munye, indodana ethandekayo; yona wayithuma kubo ekugcineni, ethi: ‘Bayakuyazisa indodana yami.’</verse>
        <verse number="7">“Kepha labo balimi bakhuluma bodwa, bathi: ‘Lo uyindlalifa; wozani siyibulale, ifa libe ngelethu.’</verse>
        <verse number="8">Base beyibamba bayibulala, bayiphonsa ngaphandle kwesivini.</verse>
        <verse number="9">“Uzakwenzani umninisivini na? Uzakuza, ababhubhise labo balimi, isivini asinike abanye.</verse>
        <verse number="10">Aniwufundanga yini lo mbhalo othi: “ ‘Itshe abalinqabayo abakhi lona laba yinhloko yegumbi;</verse>
        <verse number="11">lona lavela eNkosini; liyisimangaliso emehlweni ethu,’ na?”</verse>
        <verse number="12">Base befuna ukumbamba, kepha besaba isixuku; ngokuba bazi ukuthi ukhulume lo mfanekiso ngabo. Base bemshiya bamuka.</verse>
        <verse number="13">Khona abanye babaFarisi nabakaHerode bathunyelwa kuye ukuba bamhile ngezwi.</verse>
        <verse number="14">Beza bathi kuye: “Mfundisi, siyazi ukuthi uqinisile nokuthi awukhathali ngamuntu, ngokuba awubheki ubuso babantu, kodwa indlela kaNkulunkulu uyifundisa ngeqiniso. Kuvunyelwe ukuthela kuKesari noma qha? Sithele nokuba singatheli na?”</verse>
        <verse number="15">Kepha yena ekwazi ukuzenzisa kwabo wathi kubo: “Ningilingelani na? Lethani kimi udenariyu, ngimbone.”</verse>
        <verse number="16">Bamletha. Wayesethi kubo: “Ngokabani lo mfanekiso nalo mbhalo na?” Bathi kuye: “NgokaKesari.”</verse>
        <verse number="17">UJesu wathi kubo: “Nikani uKesari okukaKesari, noNkulunkulu okukaNkulunkulu.” Bamangala ngaye.</verse>
        <verse number="18">Khona kwafika kuye abaSadusi abathi akukho ukuvuka kwabafileyo, bambuza bathi:</verse>
        <verse number="19">“Mfundisi, uMose wasilobela ukuthi, uma kufa umfowabo womuntu, eshiya umkakhe engashiyi mntwana, umfowabo makamthathe umkakhe, amvusele umfowabo inzalo.</verse>
        <verse number="20">Kwakukhona izelamani eziyisikhombisa, owokuqala wathatha umfazi; wafa engashiyanga nzalo.</verse>
        <verse number="21">Nowesibili wamthatha; naye wafa engashiyanga nzalo; kanjalo nowesithathu.</verse>
        <verse number="22">Abayisikhombisa kabashiyanga nzalo. Ekugcineni kwabo bonke kwafa nomfazi.</verse>
        <verse number="23">Ekuvukeni mhla bevukayo uyakuba ngumkabani kubo, lokhu abayisikhombisa babe naye engumkabo, na?”</verse>
        <verse number="24">UJesu wathi kubo: “Angithi nidukile ngenxa yokuba ningayazi imibhalo namandla kaNkulunkulu na?</verse>
        <verse number="25">Ngokuba mhla bevuka kwabafileyo abaganwa, abendiswa, kodwa banjengezingelosi ezulwini.</verse>
        <verse number="26">Kepha maqondana nabafileyo ukuthi bayavuswa anifundanga yini encwadini kaMose ngesihlahla ukuthi uNkulunkulu wakhuluma kuye, wathi: ‘NginguNkulunkulu ka-Abrahama, noNkulunkulu ka-Isaka, noNkulunkulu kaJakobe,’ na?</verse>
        <verse number="27">Akasiye uNkulunkulu wabafileyo kodwa owabaphilayo. Nidukile kakhulu.”</verse>
        <verse number="28">Kwase kusondela omunye wababhali owayebezwile bebuzana, eqonda ukuthi wayebaphendule kahle, wambuza wathi: “Ngumuphi umyalo wokuqala kuyo yonke na?”</verse>
        <verse number="29">UJesu waphendula wathi: “Owokuqala ngowokuthi: ‘Yizwa, iNkosi uNkulunkulu wethu, iNkosi, yinye.</verse>
        <verse number="30">Woyithanda iNkosi, uNkulunkulu wakho ngayo yonke inhliziyo yakho, nangawo wonke umphefumulo wakho, nangayo yonke ingqondo yakho, nangawo onke amandla akho.’</verse>
        <verse number="31">Owesibili yilo: ‘Womthanda umakhelwame wakho njengalokhu uzithanda wena.’ Awukho omunye umyalo omkhulu kunale.”</verse>
        <verse number="32">Umbhali wayesethi kuye: “Yebo, Mfundisi, ushilo ngeqiniso ukuthi yinye, ayikho enye ngaphandle kwayo;</verse>
        <verse number="33">futhi ukuyithanda yona ngenhliziyo yonke, nangengqondo yonke, nangamandla onke, nokuthanda umakhelwane njengalokhu umuntu ezithanda yena kudlula yonke iminikelo yokushiswa nemihlatshelo.”</verse>
        <verse number="34">UJesu embona ukuthi uphendule ngokuqonda, wathi kuye: “Awukude nombuso kaNkulunkulu.” Akwabe kusabakho onesibindi sokumbuza.</verse>
        <verse number="35">Khona uJesu efundisa ethempelini wabuza wathi: “Basho kanjani ababhali ukuthi uKristu uyindodana kaDavide na?</verse>
        <verse number="36">UDavide uqobo lwakhe washo ngoMoya oNgcwele ukuthi: “ ‘INkosi yathi eNkosini yami: “Hlala ngakwesokunene sami, ngize ngibeke izitha zakho phansi kwezinyawo zakho.” ’</verse>
        <verse number="37">“UDavide uqobo lwakhe umbiza ngokuthi iNkosi. Pho, uyindodana yakhe kanjani na?” Isixuku esikhulu sasimuzwa ngokujabula.</verse>
        <verse number="38">Ekufundiseni kwakhe wathi: “Xwayani ababhali abathanda ukuhamba bembethe izingubo ezinde, nokubingelelwa ezigcawini,</verse>
        <verse number="39">nezihlalo eziphambili emasinagogeni, nezindawo ezingenhla ekudleni,</verse>
        <verse number="40">abadla izindlu zabafelokazi, bekhuleka isikhathi eside ngokuzenzisa; laba bayakwamukeliswa ukulahlwa okukhulu.”</verse>
        <verse number="41">Wayesehlala phansi maqondana nomphongolo womnikelo, wabuka isixuku sibeka umnikelo emphongolweni. Abaningi abacebileyo babeka kakhulu.</verse>
        <verse number="42">Kwase kufika umfelokazi ompofu wabeka amafadingi amabili okuyisitebela.</verse>
        <verse number="43">Wayesebabiza abafundi bakhe, wathi kubo: “Ngiqinisile ngithi kini: Lo mfelokazi ompofu ubekile kakhulu kunabo bonke ababeke emphongolweni,</verse>
        <verse number="44">ngokuba bonke babeka kokuchichimileyo kwabo, kepha yena ebumpofini bakhe ubeke konke anakho, konke abephila ngakho.”</verse>
      </chapter>
      <chapter number="13">
        <verse number="1">Kuthe ephuma ethempelini, omunye wabafundi bakhe wathi kuye: “Mfundisi, bheka amatshe anjani nezakhiwo ezinjani!”</verse>
        <verse number="2">UJesu wathi kuye: “Uyabona lezi zakhiwo ezinkulu na? Akuyikushiywa itshe phezu kwetshe elingayikudilizelwa phansi.”</verse>
        <verse number="3">Esahlezi eNtabeni Yeminqumo maqondana nethempeli, oPetru noJakobe noJohane no-Andreya bambuza bebodwa,</verse>
        <verse number="4">bathi: “Sitshele ukuthi lokhu kuyakuba nini, nesibonakaliso siyakuba yini, lapho sekuyakufezeka konke lokhu, na?”</verse>
        <verse number="5">Khona uJesu waqala ukukhuluma kubo, ethi: “Qaphelani ningadukiswa muntu.</verse>
        <verse number="6">Kuyakuza abaningi ngegama lami, bathi: ‘Nginguye,’ badukise abaningi.</verse>
        <verse number="7">Nxa nizwa izimpi namahemuhemu ezimpi, ningethuki; kumelwe ukuba kwenzeke, kepha ukuphela koba kungakafiki.</verse>
        <verse number="8">Ngokuba isizwe siyakuvukela isizwe, nombuso uvukele umbuso; kuyakuba khona ukuzamazama komhlaba izindawo ngezindawo, kube khona indlala; lokhu kungukuqala kwemihelo.</verse>
        <verse number="9">“Kepha ziqapheleni nina. Bayakunikhaphela emiphakathini; niyakushaywa emasinagogeni; niyakumiswa phambi kwababusi namakhosi ngenxa yami, kube ngubufakazi kubo.</verse>
        <verse number="10">Kepha ivangeli limelwe ukushunyayelwa kuqala ezizweni zonke.</verse>
        <verse number="11">Uma beniqhuba, benikhaphela, ningakhathaleli ngaphambili eniyakukukhuluma, kodwa lokho eniyakukunikwa ngaleso sikhathi, kukhulumeni; ngokuba kakunina enikhulumayo kodwa nguMoya oNgcwele.</verse>
        <verse number="12">“Khona umuntu uyakukhaphela umfowabo ekufeni noyise umntanakhe, yebo, abantwana bayakuvukela abazali babo, bababulale.</verse>
        <verse number="13">Niyakuzondwa yibo bonke ngenxa yegama lami, kodwa okhuthazelayo kuze kube sekupheleni nguyena oyakusindiswa.</verse>
        <verse number="14">“Kepha nxa nibona amanyala encithakalo emi lapho kungafanele khona — ofundayo makaqaphele — khona abaseJudiya mababalekele ezintabeni,</verse>
        <verse number="15">ophezu kwendlu angehli, angangeni ukuyothatha utho endlini yakhe,</verse>
        <verse number="16">osensimini angabuyeli emuva ukuyothatha ingubo yakhe.</verse>
        <verse number="17">Kepha maye kwabakhulelweyo nabancelisayo ngalezo zinsuku!</verse>
        <verse number="18">Khulekani ukuba kungabi sebusika.</verse>
        <verse number="19">Ngokuba lezo zinsuku ziyakuba nosizi olungazange lube khona olunjalo kwasekuqaleni kokudalwa akudalayo uNkulunkulu kuze kube manje, nolungasayikuba khona.</verse>
        <verse number="20">Uma iNkosi ibingazifinyezi lezo zinsuku, bekungesindiswe muntu, kepha ngenxa yabakhethiweyo eyabakhetha yazifinyeza lezo zinsuku.</verse>
        <verse number="21">Khona-ke uma umuntu ethi kini: ‘Bhekani, nangu uKristu,’ noma: ‘Bhekani, nanguya,’ ningakholwa.</verse>
        <verse number="22">Ngokuba kuyakuvela okristu bamanga nabaprofethi bamanga, benze izibonakaliso nezimangaliso, ukuze badukise abakhethiweyo, uma kungenzeka.</verse>
        <verse number="23">Kepha qaphelani nina; senginitshele konke ngaphambili.</verse>
        <verse number="24">“Kodwa ngalezo zinsuku emva kwalolo sizi ilanga liyakufiphazwa, nenyanga ayiyikukhanya,</verse>
        <verse number="25">nezinkanyezi ziyakuwa ezulwini, namandla asezulwini ayakuzanyazanyiswa.</verse>
        <verse number="26">Khona-ke bayakubona iNdodana yomuntu iza emafwini, inamandla amakhulu nenkazimulo.</verse>
        <verse number="27">Lapho iyakuthuma izingelosi, iqoqe abakhethiweyo bayo emimoyeni yomine, kusukela emkhawulweni womhlaba kuze kube semkhawulweni wezulu.</verse>
        <verse number="28">“Fundani umfanekiso emkhiwaneni; nxa igatsha lawo selithamba, lihlume amaqabunga, niyazi ukuthi ihlobo seliseduze.</verse>
        <verse number="29">Kanjalo nani, nxa nibona lokhu kwenzeka, yazini ukuthi iseduze ngasemnyango.</verse>
        <verse number="30">Ngiqinisile ngithi kini: Lesi sizukulwane asiyikudlula, kungakenzeki konke lokhu.</verse>
        <verse number="31">Kuyakudlula izulu nomhlaba, kepha amazwi ami awayikudlula.</verse>
        <verse number="32">“Kepha lolo suku nalelo hora akakho owazi lutho ngalo, nazingelosi ezulwini, naNdodana, nguBaba kuphela.</verse>
        <verse number="33">Qaphelani, nilinde, ngokuba anisazi isikhathi ukuthi siyakuba nini.</verse>
        <verse number="34">Kunjengomuntu owahambela kwelinye izwe; washiya indlu yakhe, wanika izinceku zakhe amandla, yileyo naleyo wayinika umsebenzi wayo, wayala umlindisango ukuba alinde.</verse>
        <verse number="35">“Ngakho lindani, ngokuba anazi ukuthi inkosi yendlu iyakufika nini, noma ngokuhlwa, noma phakathi kobusuku, noma ngokukhala kwezinkuku, noma ekuseni,</verse>
        <verse number="36">funa ifike ngokuzuma, inifumane nilele.</verse>
        <verse number="37">Kepha lokhu engikusho kini ngikusho kubo bonke, ngithi: ‘Lindani.’ ”</verse>
      </chapter>
      <chapter number="14">
        <verse number="1">Emva kwezinsuku ezimbili kwaba khona iPhasika nomkhosi wesinkwa esingenamvubelo; abapristi abakhulu nababhali bafuna isu lokumbamba ngobuqili, bambulale.</verse>
        <verse number="2">Ngakho bathi: “Makungabi ngomkhosi, kungaze kube khona isiyaluyalu esizweni.”</verse>
        <verse number="3">Kwathi eseBethaniya endlini kaSimoni owayenochoko, ehlezi ekudleni, kwafika owesifazane ephethe umfuma we-alabaste wamafutha enadi lodwa elibiza kakhulu; wachoboza umfuma wathela amafutha ekhanda lakhe.</verse>
        <verse number="4">Kepha kwakukhona abanye abakhuluma bodwa ngokuthukuthela, bethi: “Kwenzelweni lokho kuchithwa kwamafutha na?</verse>
        <verse number="5">Ngokuba lawa mafutha nga ethengisiwe ngawodenariyu abangaphezu kwamakhulu amathathu, kwaphiwa abampofu.” Bamthukuthelela kakhulu.</verse>
        <verse number="6">Kepha uJesu wathi: “Myekeni; nimhluphelani na? Usebenzile umsebenzi omuhle kimi.</verse>
        <verse number="7">Ngokuba abampofu ninabo njalo; nanini, uma nithanda, ningabenzela okuhle: kepha mina aninami njalo.</verse>
        <verse number="8">Wenzile abengakwenza; wandulele ukuwugcobela umzimba wami ukumbelwa.</verse>
        <verse number="9">Ngiqinisile ngithi kini: Nomaphi lapho liyakushunyayelwa khona ivangeli ezweni lonke, kuyakukhulunywa nangalokho akwenzileyo, kube yisikhumbuzo ngaye.”</verse>
        <verse number="10">UJuda Iskariyothe, omunye wabayishumi nambili, wayeseya kubapristi abakhulu ukuba amkhaphele kubo.</verse>
        <verse number="11">Sebezwile bathokoza, bathembisa ukumnika imali. Wayesefuna ithuba lokumkhaphela.</verse>
        <verse number="12">Ngosuku lokuqala lwesinkwa esingenamvubelo okwakuhlatshwa ngalo iphasika abafundi bakhe bathi kuye: “Uthanda ukuba siye silungiselephi ukuba udle iphasika na?”</verse>
        <verse number="13">Wayesethuma ababili kubafundi bakhe, wathi kubo: “Hambani niye emzini; khona nizakuhlangana nomuntu othwele imbiza yamanzi; mlandeleni.</verse>
        <verse number="14">Lapho engena khona, anothi kumninindlu: ‘Uthi uMfundisi: Iphi indlu yami, lapho ngingadlela khona iphasika nabafundi bami, na?’</verse>
        <verse number="15">Yena uzakunikhombisa ikamelo elikhulu eliphezulu, elendlelweyo, lilungisiwe; silungiseleni khona.”</verse>
        <verse number="16">Bahamba abafundi bafika emzini, bafumana kunjengokusho kwakhe kubo; base belungisa iphasika.</verse>
        <verse number="17">Kusihlwa wafika nabayishumi nambili.</verse>
        <verse number="18">Sebehlezi ekudleni, uJesu wathi: “Ngiqinisile ngithi kini: Omunye kini, odla nami, uzakungikhaphela.”</verse>
        <verse number="19">Baqala ukudabuka, bathi kuye ngamunye: “Kungaba yimi na?”</verse>
        <verse number="20">Wathi kubo: “Ngomunye wabayishumi nambili, okha kanye nami esitsheni.</verse>
        <verse number="21">INdodana yomuntu iyamuka kambe njengokulotshiwe ngayo, kepha maye kulowo muntu iNdodana yomuntu ekhashelwa ngaye! Nga kukuhle kulowo muntu ukuba kazalwanga.”</verse>
        <verse number="22">Kwathi besadla, uJesu wathabatha isinkwa, wasibusisa, wasihlephula, wabanika, wathi: “Thabathani nidle; lokhu kungumzimba wami.”</verse>
        <verse number="23">Wayesethabatha isitsha, wabonga, wabanika; baphuza kuso bonke.</verse>
        <verse number="24">Wathi kubo: “Lokhu kuyigazi lami lesivumelwano elithululwa ngenxa yabaningi.</verse>
        <verse number="25">Ngiqinisile ngithi kini: Angisayikuphuza okwesithelo somvini, kuze kufike lolo suku engiyakusiphuza ngalo sisisha embusweni kaNkulunkulu.”</verse>
        <verse number="26">Kwathi sebehlabelele igama lokubonga, baphuma baya eNtabeni Yeminqumo.</verse>
        <verse number="27">UJesu wathi kubo: “Nonke nizakukhubeka, ngokuba kulotshiwe ukuthi: ‘Ngiyakushaya umalusi, izimvu zihlakazeke.’</verse>
        <verse number="28">Kepha emva kokuvuswa kwami ngiyakunandulela ukuya eGalile.”</verse>
        <verse number="29">UPetru wathi kuye: “Noma beyakukhubeka bonke, hhayi mina.”</verse>
        <verse number="30">UJesu wathi kuye: “Ngiqinisile ngithi kuwe: Namhlanje ngalobu busuku, lingakakhali kabili iqhude, uzakungiphika kathathu.”</verse>
        <verse number="31">Kepha waqinisa ngamandla, wathi: “Noma ngingaze ngife nawe, angisoze ngakuphika.” Basho njalo bonke.</verse>
        <verse number="32">Bafika endaweni ethiwa iGetsemane; wathi kubafundi bakhe: “Hlalani lapha, ngisaya kukhuleka.”</verse>
        <verse number="33">Wathatha oPetru noJakobe noJohane, waqala ukuba novalo nosizi.</verse>
        <verse number="34">Wathi kubo: “Umphefumulo wami ulusizi kakhulu kuze kube sekufeni; hlalani lapha, nilinde.”</verse>
        <verse number="35">Waqhubeka ingcosana, wawa phansi, wakhuleka ukuba, uma kungenzeka, kudlule kuye lo mzuzu.</verse>
        <verse number="36">Wathi: “Aba, Baba, konke kungenzeka kuwe; ake ususe kimi lesi sitsha, kepha kungabi njengokuba ngithanda mina, kodwa njengokuba uthanda wena.”</verse>
        <verse number="37">Wayeseza, wabafumana belele; wathi kuPetru: “Simoni, ulele na? Ubungelinde ihora libe linye na?</verse>
        <verse number="38">Lindani, nikhuleke ukuba ningangeni ekulingweni; umoya uyavuma, kepha inyama ibuthakathaka.”</verse>
        <verse number="39">Wabuye wasuka waya kukhuleka, esho lona lelo zwi.</verse>
        <verse number="40">Esebuya futhi wabafumana belele, ngokuba amehlo abo ayenzima; babengazi ukuthi bazakumphendula ngokuthini.</verse>
        <verse number="41">Weza ngokwesithathu, wathi kubo: “Nisalele namanje niphumula. Kwanele, ihora lifikile; bhekani, iNdodana yomuntu isiyakhashelwa ezandleni zezoni.</verse>
        <verse number="42">Sukumani sihambe. Bhekani, ongikhaphelayo usesondele.”</verse>
        <verse number="43">Khona masinyane esakhuluma, kwafika uJuda, omunye wabayishumi nambili, enesixuku esinezinkemba nezinduku, sivela kubapristi abakhulu nababhali namalunga.</verse>
        <verse number="44">Kepha omkhaphelayo wayebanike isiboniso sokuthi: “Lowo engiyakumanga, nguye; mbambeni, nihambe naye, nimqinise.”</verse>
        <verse number="45">Esefikile wasondela kuye masinyane, wathi: “Rabi!” Wamanga.</verse>
        <verse number="46">Base bembeka izandla, bambamba.</verse>
        <verse number="47">Omunye kwababemi khona wahosha inkemba, wayigenca inceku yompristi omkhulu, wayinquma indlebe.</verse>
        <verse number="48">UJesu wathatha wathi kubo: “Niphumile kungathi nize kumphangi, niphethe izinkemba nezinduku ukungibamba.</verse>
        <verse number="49">Benginani imihla ngemihla ethempelini ngifundisa, anangibamba; kepha nga kugcwaliseka imibhalo.”</verse>
        <verse number="50">Bamshiya bonke, babaleka.</verse>
        <verse number="51">Insizwa ethile yamlandela yembethe indwangu nje emzimbeni; bayibamba.</verse>
        <verse number="52">Yayisiyishiya indwangu, yabaleka ze.</verse>
        <verse number="53">Base bemusa uJesu kumpristi omkhulu; kwabuthana bonke abapristi abakhulu namalunga nababhali.</verse>
        <verse number="54">UPetru wamlandela ekude, waze wangena egcekeni lompristi omkhulu; wayehlezi kanye nezikhonzi otha umlilo.</verse>
        <verse number="55">Abapristi abakhulu nomphakathi wonke bafuna ubufakazi ngoJesu ukuba bambulale, kepha ababufumananga.</verse>
        <verse number="56">Ngokuba abaningi bafakaza amanga ngaye, kepha ubufakazi babo abuhlangananga.</verse>
        <verse number="57">Kwasukuma abathile, bafakaza amanga ngaye, bathi:</verse>
        <verse number="58">“Thina simzwile ethi: ‘Ngiyakulidiliza leli thempeli elenziwe ngezandla, ngakhe ngezinsuku ezintathu elinye elingenziwe ngezandla.’ ”</verse>
        <verse number="59">Nakuba kunjalo ubufakazi babo abuhlangananga.</verse>
        <verse number="60">Kwase kusukuma umpristi omkhulu phakathi kwabo, wambuza uJesu, wathi: “Awuphenduli lutho na? Kuyini abakufakaza ngawe laba na?”</verse>
        <verse number="61">Kepha wathula, akaphendula lutho. Umpristi omkhulu wabuye wambuza, wathi kuye: “UnguKristu, iNdodana yoBongekayo na?”</verse>
        <verse number="62">Wathi uJesu: “Nginguye. Niyakubona iNdodana yomuntu ihlezi ngakwesokunene saMandla, iza ngamafu ezulu.”</verse>
        <verse number="63">Khona umpristi omkhulu waklebhula izingubo zakhe, wathi: “Sisaswelelani ofakazi na?</verse>
        <verse number="64">Senikuzwile ukuhlambalaza; nithini na?” Bamlahla bonke ngokuthi ufanele ukufa.</verse>
        <verse number="65">Abanye base beqala ukumkhafulela ngamathe nokumgubuzela ubuso nokumdushuza, bathi kuye: “Profetha.” Nezikhonzi zamthatha zammukula.</verse>
        <verse number="66">UPetru esesegcekeni ngaphansi, kwafika enye yamantombazana ompristi omkhulu,</verse>
        <verse number="67">yambona uPetru otha, yambheka, yathi: “Nawe ubunoJesu waseNazaretha.”</verse>
        <verse number="68">Kepha waphika wathi: “Angikwazi, yebo, angikuzwisisi okushoyo;” waphumela enkundleni; lakhala iqhude.</verse>
        <verse number="69">Intombazana imbona yabuye yaqala ukusho kwababemi khona ukuthi: “Lona ungomunye wabo.”</verse>
        <verse number="70">Kepha waphinda waphika. Emva kwesikhashana futhi ababemi khona bathi kuPetru: “Nempela ungomunye wabo, ngokuba ungowaseGalile.”</verse>
        <verse number="71">Wayeseqala ukuthuka nokufunga, ethi: “Angimazi lowo muntu enikhuluma ngaye.”</verse>
        <verse number="72">Lase likhala masinyane iqhude ngokwesibili. UPetru wayesekhumbula izwi abelishilo kuye uJesu lokuthi: “Iqhude lingakakhali kabili, uzakungiphika kathathu;” wakhala nokukhala izinyembezi.</verse>
      </chapter>
      <chapter number="15">
        <verse number="1">Kwathi masinyane ekuseni abapristi abakhulu namalunga nababhali nomphakathi wonke benza icebo, bambopha uJesu, bamqhuba, bamnikela kuPilatu.</verse>
        <verse number="2">UPilatu wambuza wathi: “Wena uyinkosi yabaJuda na?” Waphendula, wathi kuye: “Usho khona.”</verse>
        <verse number="3">Abapristi abakhulu bammangalela ngokuningi.</verse>
        <verse number="4">UPilatu wabuye wambuza, wathi: “Awuphenduli lutho na? Bheka, bakuthwesa icala ngokuningi kangaka.”</verse>
        <verse number="5">Kodwa uJesu akabe esaphendula lutho, waze wamangala uPilatu.</verse>
        <verse number="6">Kwathi ngomkhosi wayehleze ebakhululela isiboshwa sibe sinye abasicelayo.</verse>
        <verse number="7">Kwakukhona-ke omunye, nguBaraba igama lakhe, owayeboshiwe kanye namahlubuka; wona ayebulele umuntu ekuhlubukeni.</verse>
        <verse number="8">Isixuku senyuka, saqala ukucela ukuba abenzele njengalokho ebehleze ebenzela.</verse>
        <verse number="9">Kepha uPilatu wabaphendula wathi: “Nithanda ukuba nginikhululele inkosi yabaJuda na?”</verse>
        <verse number="10">Ngokuba wayekwazi ukuthi abapristi abakhulu bamnikele ngomhawu.</verse>
        <verse number="11">Kepha abapristi abakhulu babhebhezela isixuku ukuba okungcono asikhululele uBaraba.</verse>
        <verse number="12">UPilatu wabuye waphendula, wathi kubo: “Pho-ke, ngimenzenjani lo enithi uyinkosi yabaJuda na?”</verse>
        <verse number="13">Babuye bamemeza, bathi: “Mbethele esiphambanweni!”</verse>
        <verse number="14">Kodwa uPilatu wathi kubo: “Ngokuba wenze bubi buni na?” Kepha bamemeza kakhulu, bathi: “Mbethele esiphambanweni!”</verse>
        <verse number="15">Khona uPilatu ethanda ukudelisa isixuku wasikhululela uBaraba, kepha wamshaya uJesu, wamnikela ukuba abethelwe esiphambanweni.</verse>
        <verse number="16">Amabutho ayesemngenisa phakathi endlini ethiwa iPretoriyu, abizela ndawonye ibutho lonke.</verse>
        <verse number="17">Ayesemembathisa ingubo ebubende, amcwashelisa ngomqhele ayeweluke ngameva.</verse>
        <verse number="18">Aqala ukumkhulekela, athi: “Bayede, nkosi yabaJuda!”</verse>
        <verse number="19">Amshaya ekhanda ngomhlanga, amkhafulela ngamathe, aguqa ngamadolo, akhuleka kuye.</verse>
        <verse number="20">Esembhinqile amhlubula ingubo ebubende, amembathisa izingubo zakhe. Ayesephuma naye ukuba ambethele esiphambanweni.</verse>
        <verse number="21">Acindezela umuntu obedlula, uSimoni waseKhurene, evela endle, uyise ka-Aleksandru noRufu, ukuba athwale isiphambano sakhe.</verse>
        <verse number="22">Ayesemyisa endaweni yaseGolgotha okungukuthi ngokuhunyushwa iNdawo Yekhanda.</verse>
        <verse number="23">Amnika iwayini elixutshwe nemure; kepha akalamukelanga.</verse>
        <verse number="24">Ayesembethela esiphambanweni, abelana izingubo zakhe, enzelana inkatho ngazo ukuthi yilowo nalowo uyakuthathani.</verse>
        <verse number="25">Kwakuyihora lesithathu esembethela esiphambanweni.</verse>
        <verse number="26">Umbhalo wecala lakhe ubulotshiwe ngaphezulu wokuthi: INKOSI YABAJUDA.</verse>
        <verse number="27">Kwabethelwa kanye naye abaphangi ababili, omunye ngakwesokunene nomunye ngakwesokhohlo sakhe.</verse>
        <verse number="28">Kwase kugcwaliseka umbhalo othi: “Wabalwa kanye naboni.”</verse>
        <verse number="29">Abadlulayo bamhlambalaza benikina amakhanda abo, bathi: “Eya wena odiliza ithempeli, ubuye ulakhe ngezinsuku ezintathu;</verse>
        <verse number="30">zisindise, wehle esiphambanweni.”</verse>
        <verse number="31">Kanjalo nabapristi abakhulu bambhinqa bebodwa kanye nababhali, bathi: “Wasindisa abanye, angezisindise yena.</verse>
        <verse number="32">UKristu, iNkosi yakwa-Israyeli, makehle manje esiphambanweni, ukuze sibone, sikholwe.” Nababebethelwe kanye naye bamdumaza.</verse>
        <verse number="33">Sekufikile ihora lesithupha kwaba mnyama emhlabeni wonke, kwaze kwaba yihora lesishiyagalolunye.</verse>
        <verse number="34">Ngehora lesishiyagalolunye uJesu wamemeza ngezwi elikhulu, wathi: “Eloi, Eloi, lama sabaktani?” okungukuthi ngokuhunyushwa: “Nkulunkulu wami, Nkulunkulu wami, ungishiyeleni na?”</verse>
        <verse number="35">Abanye kwababemi khona bekuzwa bathi: “Bheka, ubiza u-Eliya.”</verse>
        <verse number="36">Wayesegijima omunye, wagcwalisa ilula ngoviniga, walichoma emhlangeni, wamphuzisa, wathi: “Yekani, sibone uma u-Eliya eza ukumehlisa.”</verse>
        <verse number="37">UJesu wayesememeza ngezwi elikhulu, wafa.</verse>
        <verse number="38">Khona isihenqo sethempeli sadabuka kabili, kusukela phezulu kuze kufike phansi.</verse>
        <verse number="39">Kepha induna yekhulu eyayimi maqondana naye imbona efa ngokunjalo, yathi: “Nempela lo muntu ube yiNdodana kaNkulunkulu.”</verse>
        <verse number="40">Kwakukhona nabesifazane bebukela, bekude; phakathi kwabo kwakukhona noMariya Magdalena, noMariya unina kaJakobe omncane nokaJose, kanye noSalome</verse>
        <verse number="41">ababemlandela eseseGalile, bemkhonza, nabanye abesifazane abaningi abenyukela naye eJerusalema.</verse>
        <verse number="42">Kwathi ukuba kuhlwe, ngokuba kwakulusuku lokulungisela okungukuthi olwandulela isabatha,</verse>
        <verse number="43">kwafika uJosefa wase-Arimatheya, ilunga elidumileyo lomphakathi, owayewubheka naye umbuso kaNkulunkulu; wangena ngesibindi kuPilatu, wacela isidumbu sikaJesu.</verse>
        <verse number="44">Kepha uPilatu wamangala ngokuthi ngabe usefile, wabiza induna yekhulu, wabuza kuyo ukuthi sekukade efile na?</verse>
        <verse number="45">Esezwile enduneni yekhulu wamnika uJosefa isidumbu.</verse>
        <verse number="46">Wathenga indwangu enhle, wamehlisa, wamsonga ngaleyo ndwangu, wambeka ethuneni elaliqoshwe edwaleni, wagingqela itshe emnyango wethuna.</verse>
        <verse number="47">OMariya Magdalena noMariya unina kaJose babona lapho abekwa khona.</verse>
      </chapter>
      <chapter number="16">
        <verse number="1">Selidlulile isabatha, oMariya Magdalena, noMariya unina kaJakobe, noSalome bathenga amakha ukuba beze bamgcobe.</verse>
        <verse number="2">Ekuseni kakhulu ngosuku lokuqala lweviki beza ethuneni ekuphumeni kwelanga.</verse>
        <verse number="3">Bakhuluma bodwa, bathi: “Ngubani oyakusigingqela itshe, lisuke emnyango wethuna na?”</verse>
        <verse number="4">Bathi ukubheka, babona ukuthi itshe seligingqiwe; ngokuba lalilikhulu kakhulu.</verse>
        <verse number="5">Kuthe bengena ethuneni, babona insizwa ihlezi ngakwesokunene yembethe ingubo ende emhlophe; bethuka.</verse>
        <verse number="6">Kepha yathi kubo: “Ningethuki; nifuna uJesu waseNazaretha obebethelwe esiphambanweni; uvukile; kakho lapha; bhekani nansi indawo lapho bebembeke khona.</verse>
        <verse number="7">Kodwa hambani nitshele abafundi bakhe kanye noPetru ukuthi uyanandulela ukuya eGalile; nizakumbona lapho, njengalokho eshilo kini.”</verse>
        <verse number="8">Base bephuma, babaleka ethuneni, ngokuba babefikelwe ngukuthuthumela nokumangala, kabashongo lutho kumuntu, ngokuba babesaba.</verse>
        <verse number="9">Esevukile, kusekuseni ngosuku lokuqala lweviki, wabonakala kuqala kuMariya Magdalena ayekhiphe kuye amademoni ayisikhombisa.</verse>
        <verse number="10">Yena wahamba wababikela labo ababe naye uJesu, besalila bekhala.</verse>
        <verse number="11">Kwathi bona sebezwile ukuthi uyaphila nokuthi uboniwe nguye, abaze bakholwa.</verse>
        <verse number="12">Emva kwalokho wabonakala ngesinye isimo kwababili kubo behamba beya emaphandleni.</verse>
        <verse number="13">Nabo bahamba babikela abanye; nalabo abaze bakholwa.</verse>
        <verse number="14">Ngasemuva wabonakala kwabayishumi nanye behlezi ekudleni, wabasola ngokungakholwa kwabo nangobulukhuni benhliziyo yabo, ngokuba bengakholwanga yilabo abambonileyo esevukile.</verse>
        <verse number="15">Wayesethi kubo: “Hambani niye ezweni lonke, nishumayele ivangeli kukho konke okudaliweyo.</verse>
        <verse number="16">Okholwayo abhapathizwe uyakusindiswa, kepha ongakholwayo uyakulahlwa.</verse>
        <verse number="17">Lezi zibonakaliso ziyakubalandela abakholwayo: ngegama lami bayakukhipha amademoni, bashumayele ngezilimi ezintsha,</verse>
        <verse number="18">baphathe izinyoka; uma bephuza okubulalayo, akusoze kwaba nangozi; bayakubeka izandla phezu kwabagulayo, basinde.”</verse>
        <verse number="19">Njalo-ke iNkosi uJesu isikhulumile kubo yakhushulelwa ezulwini, yahlala ngakwesokunene sikaNkulunkulu.</verse>
        <verse number="20">Kepha bona bephuma bashumayela ezindaweni zonke, iNkosi isebenza nabo, iqinisa izwi ngezibonakaliso ezilandelayo.</verse>
      </chapter>
    </book>
    <book number="42">
      <chapter number="1">
        <verse number="1">Njengokuba abaningi sebezamile ukulanda ngokuhlelekile ngalezo zindaba ezigcwaliseke phakathi kwethu,</verse>
        <verse number="2">njengalokho basinika zona labo ababekhona kwasekuqaleni, bezibonela ngamehlo, beyizikhonzi zezwi,</verse>
        <verse number="3">kwasengathi kuhle nakimina, lokhu ngizihlolisisile zonke izinto, kusukela ekuqaleni, ngikulobele ngokulandelana, Theyofilu odumileyo,</verse>
        <verse number="4">ukuze wazi ukuqiniseka kwalezo zindaba ozifundisiweyo.</verse>
        <verse number="5">Emihleni kaHerode inkosi yaseJudiya kwakukhona umpristi othile ogama lakhe nguZakariya, esigabeni sika-Abiya, nomkakhe engowamadodakazi ka-Aroni, igama lakhe ngu-Elisabethe.</verse>
        <verse number="6">Babelungile bobabili phambi kukaNkulunkulu behamba ngayo yonke imiyalo nezimiso zeNkosi, bengasoleki.</verse>
        <verse number="7">Kepha babengenamntwana, ngokuba u-Elisabethe wayeyinyumba; bobabili base bekhulile.</verse>
        <verse number="8">Kwathi-ke esayenza inkonzo yobupristi phambi kukaNkulunkulu njengokuhlelwa kwesikhathi sesigaba sakubo,</verse>
        <verse number="9">ngokomthetho wobupristi kwaba nguye owabelwa ukungena ethempelini leNkosi, azoshisa impepho.</verse>
        <verse number="10">Isixuku sonke sabantu sasikhuleka ngaphandle ngesikhathi sempepho.</verse>
        <verse number="11">Kwabonakala kuye ingelosi yeNkosi imi ngakwesokunene se-altare lempepho.</verse>
        <verse number="12">UZakariya eyibona wethuka, wehlelwa luvalo.</verse>
        <verse number="13">Kepha ingelosi yathi kuye: “Ungesabi, Zakariya, ngokuba isicelo sakho sizwakele; umkakho u-Elisabethe uzakukuzalela indodana, uyiqambe igama lokuthi uJohane.</verse>
        <verse number="14">Uzakuba nokujabula nokuthokoza wena; nabaningi bazakujabula ngokuzalwa kwakhe.</verse>
        <verse number="15">Ngokuba uzakuba mkhulu emehlweni eNkosi; kasoze waphuza iwayini nophuzo oludakisayo; uzakugcwaliswa nguMoya oNgcwele esesesiswini sikanina.</verse>
        <verse number="16">Abaningi kubantwana bakwa-Israyeli uyakubaphendulela eNkosini uNkulunkulu wabo.</verse>
        <verse number="17">Uyakuhamba ngaphambi kwayo emoyeni nasemandleni ka-Eliya ukuphendulela izinhliziyo zawoyise kubantwana nabangalaleliyo ekuqondeni kwabalungileyo, ukulungisela iNkosi isizwe esilungiselweyo.”</verse>
        <verse number="18">UZakariya wathi engelosini: “Ngiyakukwazi ngani lokhu na? Ingani sengiyindoda endala mina, nomkami uqhubekile ezinsukwini zakhe.”</verse>
        <verse number="19">Ingelosi yaphendula, yathi kuye: “NginguGabriyeli mina, omiyo phambi kukaNkulunkulu; ngithunyiwe ukuba ngikhulume kuwe, ngikubikele lezi zindaba ezinhle.</verse>
        <verse number="20">Bheka-ke, uzakuba yisimungulu, ungakwazi ukukhuluma kuze kube lusuku okwenzeka ngalo lokhu, ngokuba ungakholwanga ngamazwi ami azakugcwaliseka ngesikhathi sawo.”</verse>
        <verse number="21">Abantu bemlindele uZakariya bamangala ngokulibala kwakhe ethempelini.</verse>
        <verse number="22">Kuthe esephuma, wahluleka ukukhuluma kubo; bazi ukuthi ubone umbono ethempelini; wayelokhu ebaqhweba, wahlala eyisimungulu.</verse>
        <verse number="23">Kwathi seziphelile izinsuku zokukhonza kwakhe, wamuka waya ekhaya.</verse>
        <verse number="24">Kepha emva kwalezo zinsuku u-Elisabethe umkakhe wakhulelwa, wazifihla izinyanga eziyisihlanu, wathi:</verse>
        <verse number="25">“Yenze njalo iNkosi kimi emihleni eyangibheka ngayo ukususa ihlazo lami phakathi kwabantu.”</verse>
        <verse number="26">Ngenyanga yesithupha ingelosi uGabriyeli yathunywa nguNkulunkulu emzini waseGalile ogama lawo yiNazaretha,</verse>
        <verse number="27">entombini eyayimiselwe indoda ebizo layo nguJosefa wendlu kaDavide; ibizo lentombi nguMariya.</verse>
        <verse number="28">Yangena ingelosi kuye, yathi: “E wena ophiwe umusa! INkosi inawe; ubusisiwe esifazaneni.”</verse>
        <verse number="29">Kepha yena wethuka ngezwi layo ezindla ngokuthi kungaba ngukubingelela kuni lokhu.</verse>
        <verse number="30">Ingelosi yathi kuye: “Ungesabi, Mariya, ngokuba ufumene umusa kuNkulunkulu.</verse>
        <verse number="31">Bheka, uzakukhulelwa, uzale indodana, uyiqambe igama lokuthi uJesu.</verse>
        <verse number="32">Yena uyakuba mkhulu, athiwe iNdodana yoPhezukonke; iNkosi uNkulunkulu iyakumnika isihlalo sobukhosi sikayise uDavide;</verse>
        <verse number="33">uyakuba yinkosi yendlu kaJakobe kuze kube phakade, nombuso wakhe awuyikuba nakuphela.”</verse>
        <verse number="34">UMariya wathi engelosini: “Lokhu kuyakwenzeka kanjani, njengokuba ngingayazi indoda na?”</verse>
        <verse number="35">Ingelosi yaphendula, yathi kuye: “UMoya oNgcwele uzakuza phezu kwakho, amandla oPhezukonke akusibekele; ngakho-ke okungcwele okuzozalwa kuzakuthiwa iNdodana kaNkulunkulu.</verse>
        <verse number="36">Bheka, u-Elisabethe isihlobo sakho naye ukhulelwe indodana esemdala; lena ngeyesithupha yakhe obethiwa inyumba.</verse>
        <verse number="37">Ngokuba akukho lutho olungenzeke kuNkulunkulu.”</verse>
        <verse number="38">UMariya wathi: “Bheka, ngiyincekukazi yeNkosi; akube kimi njengezwi lakho.” Ingelosi yamuka kuye.</verse>
        <verse number="39">Ngalezo zinsuku uMariya wasuka waya ngokushesha kwelezintaba emzini wakwaJuda.</verse>
        <verse number="40">Wangena endlini kaZakariya, wambingelela u-Elisabethe.</verse>
        <verse number="41">Kwathi ukuba u-Elisabethe ezwe ukubingelela kukaMariya, umntwana waxhuma esiswini sakhe; u-Elisabethe wagcwala uMoya oNgcwele,</verse>
        <verse number="42">wamemeza ngezwi elikhulu, wathi: “Ubusisiwe wena esifazaneni! Sibusisiwe nesithelo sesisu sakho!</verse>
        <verse number="43">Ngehlelwe kanjani yilokhu ukuba unina weNkosi yami ahambele kimi na?</verse>
        <verse number="44">Ngokuba bheka, kuthe izwi lokubingelela kwakho lifika ezindlebeni zami, umntwana waxhuma esiswini sami ngokujabula.</verse>
        <verse number="45">Ubusisiwe owakholwayo, ngokuba kuzakuba khona ukufezeka kwalokho akutshelwa, kuvela eNkosini.”</verse>
        <verse number="46">Wayesethi uMariya: “Umphefumulo wami uyayitusa Nkosi,</verse>
        <verse number="47">nomoya wami uyathokoza kuNkulunkulu, uMsindisi wami,</verse>
        <verse number="48">ngokuba ubhekile ubuphansi bencekukazi yakhe. Bheka, kusukela manje izizukulwane zonke ziyakuthi ngibusisiwe.</verse>
        <verse number="49">Ngokuba uSomandla ungenzele izinto ezinkulu: igama lakhe lingcwele.</verse>
        <verse number="50">Isihawu sakhe sikuzo izizukulwane ngezizukulwane kubo abamesabayo.</verse>
        <verse number="51">Wenzile amandla ngengalo yakhe; uchithile abazidlayo ekuzidleni kwenhliziyo yabo.</verse>
        <verse number="52">Uwisile amakhosi ezihlalweni, uphakamisile abantukazana.</verse>
        <verse number="53">Abalambileyo ubasuthisile ngezinto ezinhle, abacebileyo ubamukise ze.</verse>
        <verse number="54">Uyisizile inceku yakhe u-Israyeli, ukuze akhumbule isihawu,</verse>
        <verse number="55">njengalokho akusho kokhokho bethu ku-Abrahama nenzalo yakhe kuze kube phakade.”</verse>
        <verse number="56">UMariya wahlala naye kungathi izinyanga ezintathu, wabuyela ekhaya.</verse>
        <verse number="57">Saphelela-ke isikhathi sika-Elisabethe sokuba abelethe; wazala indodana.</verse>
        <verse number="58">Abakhelene naye nezihlobo zakhe bezwa ukuthi iNkosi yenze isihawu sayo saba sikhulu kuye, bathokoza naye.</verse>
        <verse number="59">Kwathi ngosuku lwesishiyagalombili beza ukusoka umntwana, bamqamba ngegama likayise uZakariya.</verse>
        <verse number="60">Unina wayesephendula ethi: “Qhabo, uzakuthiwa uJohane.”</verse>
        <verse number="61">Bathi kuye: “Akakho noyedwa emndenini wakini obizwa ngalelo gama.”</verse>
        <verse number="62">Bamqhweba uyise ukuthi ufuna ukumqamba ngaliphi.</verse>
        <verse number="63">Wabiza isileti, waloba ukuthi. “NguJohane igama lakhe.” Bamangala bonke.</verse>
        <verse number="64">Kwase kuvuleka umlomo wakhe khona lapho nolimi lwakhe, wakhuluma embonga uNkulunkulu.</verse>
        <verse number="65">Bonke abakhelene nabo behlelwa ngukwesaba, bakhuluma ngazo zonke lezo zindaba kulo lonke lezintaba laseJudiya,</verse>
        <verse number="66">nabo bonke abazizwayo bazigcina ezinhliziyweni zabo, bethi: “Kodwa lo mntwana uyakuba yini na?” Isandla seNkosi sasinaye.</verse>
        <verse number="67">UZakariya uyise wagcwala uMoya oNgcwele, waprofetha wathi:</verse>
        <verse number="68">“Mayibongwe iNkosi, uNkulunkulu ka-Israyeli, ngokuba ibahambele abantu bayo, yabenzela inkululeko.</verse>
        <verse number="69">Yasivusela uphondo lwensindiso endlini kaDavide inceku yayo,</verse>
        <verse number="70">njengalokho yakhuluma ngomlomo wabaprofethi bayo abangcwele basendulo,</verse>
        <verse number="71">insindiso ezitheni zethu nasesandleni sabo bonke abasizondayo,</verse>
        <verse number="72">ukwenzela okhokho bethu isihawu nokukhumbula isivumelwano sayo esingcwele,</verse>
        <verse number="73">isifungo eyasifunga kubaba u-Abrahama,</verse>
        <verse number="74">ukusinika ukuba sithi sikhululiwe esandleni sezitha zethu, siyikhonze singenakwesaba</verse>
        <verse number="75">ngobungcwele nangokulunga phambi kwayo zonke izinsuku zethu.</verse>
        <verse number="76">Nawe-ke mntwana, uyakuthiwa umprofethi woPhezukonke, ngokuba uyakuhamba phambi kweNkosi ukulungisa izindlela zayo</verse>
        <verse number="77">ukunika abantu bayo ukuyazi insindiso ngokuthethelelwa kwezono zabo,</verse>
        <verse number="78">ngemisesane yesihawu sikaNkulunkulu wethu esizakuhanjelwa ngayo ngukusa kwaphezulu,</verse>
        <verse number="79">ukubakhanyisela abahlezi ebumnyameni nasethunzini lokufa nokuqondisa izinyawo zethu endleleni yokuthula.”</verse>
        <verse number="80">Wakhula-ke umntwana, waba namandla emoyeni; wahlala ehlane kwaze kwaba lusuku lokubonakaliswa kwakhe ku-Israyeli.</verse>
      </chapter>
      <chapter number="2">
        <verse number="1">Kwathi ngalezo zinsuku kwaphuma isimemezelo kuKesari Awugustu sokuba kubalwe izwe lonke.</verse>
        <verse number="2">Lokhu kubalwa kokuqala kwenziwa uKhureniyu engumbusi waseSiriya.</verse>
        <verse number="3">Bonke baya kubalwa, yilowo nalowo emzini wakubo.</verse>
        <verse number="4">Naye uJosefa wakhuphuka ephuma eGalile emzini waseNazaretha, waya eJudiya emzini kaDavide othiwa iBetlehema, ngokuba wayengowendlu nozalo lukaDavide,</verse>
        <verse number="5">ukuyobalwa kanye noMariya owayemmiselwe ukuba abe ngumkakhe, ekhulelwe.</verse>
        <verse number="6">Kwathi-ke beselapho, zaphelela izinsuku zokuba abelethe.</verse>
        <verse number="7">Wazibula ngendodana, wayembesa, wayilalisa emkhombeni, ngokuba bantula indawo endlini yezihambi.</verse>
        <verse number="8">Kwakukhona abelusi kulelo zwe ababehlezi endle, belinda umhlambi wabo ebusuku.</verse>
        <verse number="9">Ingelosi yeNkosi yema phambi kwabo, inkazimulo yeNkosi yabakhanyisa nxazonke; besaba ngokwesaba okukhulu.</verse>
        <verse number="10">Ingelosi yathi kubo: “Ningesabi; ngokuba bhekani, nginibikela izindaba ezinhle zokuthokoza okukhulu okuzakuba kubantu bonke,</verse>
        <verse number="11">ukuthi nizalelwe namuhla uMsindisi onguKristu iNkosi emzini kaDavide.</verse>
        <verse number="12">Nalokhu kuyisiboniso kini: niyakufumana umntwana embesiwe, elele emkhombeni.”</verse>
        <verse number="13">Masinyane kwaba khona kanye nengelosi uquqaba lwebandla lasezulwini, lumdumisa uNkulunkulu, luthi:</verse>
        <verse number="14">“Udumo kuNkulunkulu kweliphezulu, nokuthula emhlabeni kubantu abathokozelwa nguye.”</verse>
        <verse number="15">Kwathi ukuba zimuke kubo izingelosi ziya ezulwini, abelusi bakhuluma bodwa, bathi: “Asihambe manje, size sifike eBetlehema, sibone leyo nto eyenzekileyo iNkosi esazisile yona.”</verse>
        <verse number="16">Bephuthuma bafika, bafumanisa oMariya noJosefa, nomntwana olele emkhombeni.</verse>
        <verse number="17">Sebebonile balanda ngalelo zwi ababetshelwe lona ngalowo mntwana.</verse>
        <verse number="18">Bonke abezwayo bamangala ngokukhulunywe kubo ngabelusi.</verse>
        <verse number="19">Kepha uMariya wagcina onke lawo mazwi ezindla ngawo enhliziyweni yakhe.</verse>
        <verse number="20">Babuya-ke abelusi bemdumisa, bembonga uNkulunkulu ngakho konke abakuzwileyo nabakubonileyo, njengalokho kwakukhulunyiwe kubo.</verse>
        <verse number="21">Kwathi seziphelile izinsuku eziyisishiyagalombili zokuba umntwana asokwe, igama lakhe lathiwa uJesu, elaliqanjiwe yingelosi, engakathatshathwa esiswini.</verse>
        <verse number="22">Kwathi ukuba kuphelele izinsuku zokuhlanjululwa kwabo ngokomthetho kaMose, benyukela naye eJerusalema ukuba bammise phambi kweNkosi</verse>
        <verse number="23">njengokulotshiwe emthethweni weNkosi ukuthi: “Konke okwesilisa okuyizibulo kuyakuthiwa okwahlukaniselwe iNkosi”,</verse>
        <verse number="24">banikele ngomhlatshelo njengokushiwo emthethweni weNkosi: “Amahobhe amabili noma amaphuphu amabili amajuba.”</verse>
        <verse number="25">Bheka, kwakukhona umuntu eJerusalema ogama lakhe linguSimeyoni; lo muntu wayelungile, emesaba uNkulunkulu, ebhekile induduzo ka-Israyeli; noMoya oNgcwele wayephezu kwakhe.</verse>
        <verse number="26">Kwakubonakalisiwe kuye ngoMoya oNgcwele ukuthi akayikubona ukufa engakamboni uKristu weNkosi.</verse>
        <verse number="27">Wafika ngoMoya ethempelini. Kwathi ukuba abazali balethe umntwana uJesu ethempelini ukuba benze kuye njengesiko lomthetho,</verse>
        <verse number="28">wamamukela ngokumgona, wambonga uNkulunkulu, wathi:</verse>
        <verse number="29">“Sale usumukisa ngokuthula inceku yakho, Somandla, njengezwi lakho,</verse>
        <verse number="30">ngokuba amehlo ami abonile insindiso yakho</verse>
        <verse number="31">oyilungisele ebusweni babantu bonke,</verse>
        <verse number="32">ukukhanya kokwambulela abezizwe nenkazimulo yesizwe sakho u-Israyeli.”</verse>
        <verse number="33">Uyise nonina bamangala ngalokho okukhulunywa ngaye.</verse>
        <verse number="34">USimeyoni wababusisa, wathi kuMariya unina: “Bheka, lo umiselwe ukuwa nokuvuka kwabaningi ku-Israyeli, nesibonakaliso esiphikwayo —</verse>
        <verse number="35">yebo, inkemba iyakudabula nowakho umphefumulo — ukuba kwambulwe izizindlo zezinhliziyo eziningi.”</verse>
        <verse number="36">Kwakukhona nomprofethikazi, u-Ana, indodakazi kaFanuweli, owesizwe sika-Aseri; wayesekhulile kakhulu, ebehlalile nendoda iminyaka eyisikhombisa emva kobuntombi bakhe,</verse>
        <verse number="37">engumfelokazi waze waba neminyaka engamashumi ayisishiyagalombili nane, engasuki ethempelini, ekhonza ngokuzila nangokukhuleka ubusuku nemini.</verse>
        <verse number="38">Naye-ke efika ngasona leso sikhathi wamtusa uNkulunkulu, wakhuluma ngaye kubo bonke ababebheke ukukhululwa kweJerusalema.</verse>
        <verse number="39">Kwathi sebefeze konke okungokomthetho weNkosi babuyela eGalile emzini wakubo iNazaretha.</verse>
        <verse number="40">Wakhula umntwana, waba namandla, wagcwala ukuhlakanipha; nomusa kaNkulunkulu wawuphezu kwakhe.</verse>
        <verse number="41">Abazali bakhe baya eJerusalema iminyaka yonke ngomkhosi wePhasika.</verse>
        <verse number="42">Eseneminyaka eyishumi nambili, bakhuphuka njengokomthetho womkhosi.</verse>
        <verse number="43">Sebeziqedile izinsuku, ekubuyeni kwabo, umntwana uJesu wasala eJerusalema, abazali bakhe bengazi.</verse>
        <verse number="44">Bethi-ke bona uphakathi kwabahambisana nabo bahamba ibanga losuku, bamfuna phakathi kwezihlobo nabazana nabo.</verse>
        <verse number="45">Bengamtholi babuyela eJerusalema, bemfuna.</verse>
        <verse number="46">Kwathi emva kwezinsuku ezintathu bamfumana ethempelini ehlezi phakathi kwabafundisi, ebezwa, ebabuza.</verse>
        <verse number="47">Bonke ababemuzwa bamangala ngokuqonda nangokuphendula kwakhe.</verse>
        <verse number="48">Bathi bembona, bamangala; unina wathi kuye: “Mntanami, usenzeleni okunje na? Bheka, uyihlo nami besikufuna silusizi.”</verse>
        <verse number="49">Wathi kubo: “Kukanjani, beningifunelani na? Beningazi yini ukuthi kumelwe ukuba ngibe kokukaBaba na?”</verse>
        <verse number="50">Abaliqondanga lelo zwi abelikhuluma kubo.</verse>
        <verse number="51">Wehla nabo, wafika eNazaretha, wabathobela. Kepha unina wawagcina onke lawa mazwi enhliziyweni yakhe.</verse>
        <verse number="52">UJesu waqhubeka ekuhlakanipheni, nasekukhuleni, nasemseni kuNkulunkulu nakubantu.</verse>
      </chapter>
      <chapter number="3">
        <verse number="1">Kwathi ngomnyaka weshumi nanhlanu wokubusa kukaTiberiyu Kesari, uPontiyu Pilatu engumbusi waseJudiya, uHerode engumtetrarki waseGalile, uFiliphu umfowabo engumtetrarki wezwe lase-Itureya nelaseTrakhoniti, uLisaniya engumtetrarki wase-Abilene,</verse>
        <verse number="2">u-Anase engumpristi omkhulu noKayafase, kwafika izwi likaNkulunkulu kuJohane indodana kaZakariya ehlane.</verse>
        <verse number="3">Weza ezweni lonke laseJordani eshumayela umbhapathizo wokuphenduka, kube ngukuthethelelwa kwezono,</verse>
        <verse number="4">njengokuba kulotshiwe encwadini yamazwi ka-Isaya umprofethi ukuthi: “Izwi lomemezayo ehlane, lithi: ‘Lungisani indlela yeNkosi, nenze imikhondo yayo iqonde.</verse>
        <verse number="5">Izigodi zonke ziyakugqitshwa, zonke izintaba namagquma kuyakwehliswa; kuqonde izinsongansonga, nemigoxigoxi ibe yizindlela ezilelezekile;</verse>
        <verse number="6">inyama yonke izakubona insindiso kaNkulunkulu.’ ”</verse>
        <verse number="7">Ngakho-ke wathi ezixukwini ezaziphumela ukubhapathizwa nguye: “Nzalo yezinyoka, ubani onibonise ukubalekela intukuthelo ezayo na?</verse>
        <verse number="8">Ngakho vezani izithelo ezifanele ukuphenduka, ningaqali ukuthi phakathi kini: ‘Sinobaba u-Abrahama;’ ngokuba ngithi kini: UNkulunkulu unamandla okumvusela u-Abrahama abantwana kulawa matshe.</verse>
        <verse number="9">Namanje izembe selibekiwe empandeni yemithi; ngakho yonke imithi engatheli isithelo esihle iyanqunywa, iphonswe emlilweni.”</verse>
        <verse number="10">Izixuku zambuza zathi: “Pho, sizakwenzani na?”</verse>
        <verse number="11">Waphendula, wathi kubo: “Onezingubo ezimbili akamuphe ongenayo; naye onokudla enze njalo.”</verse>
        <verse number="12">Kwafika nabathelisi ukuba babhapathizwe, bathi kuye: “Mfundisi, sizakwenzani na?”</verse>
        <verse number="13">Wathi kubo: “Ningabizi lutho ngaphezu kwenikumiselweyo.”</verse>
        <verse number="14">Namabutho ambuza athi: “Thina-ke, sizakwenzani na?” Wathi kuwo: “Ningamuki muntu lutho ngendluzula, ningamxabheleli; yaneliswani yizinkokhelo zenu.”</verse>
        <verse number="15">Abantu besabhekile, bezindla bonke ezinhliziyweni zabo ngoJohane ukuthi ingabe unguKristu yini,</verse>
        <verse number="16">uJohane waphendula, wathi kubo bonke: “Mina kambe nginibhapathiza ngamanzi, kepha uyeza onamandla kunami engingafanele ukuthukulula umchilo wezicathulo zakhe; yena uzakunibhapathiza ngoMoya oNgcwele nangomlilo;</verse>
        <verse number="17">oqoma lakhe lokwela lisesandleni sakhe ukushanelisisa isibuya sakhe nokubuthela ukolweni enqolobaneni yakhe; kepha amakhoba uzakuwashisa ngomlilo ongacimekiyo.”</verse>
        <verse number="18">Nangokunye okuningi washumayela ivangeli kubantu, ebayala.</verse>
        <verse number="19">Kepha uHerode umtetrarki, esolwa nguye ngenxa kaHerodiya umkamfowabo nangenxa yakho konke okubi abekwenzile uHerode,</verse>
        <verse number="20">wenezela nalokhu kokunye konke, wamvalela uJohane etilongweni.</verse>
        <verse number="21">Kwathi bebhapathiziwe abantu bonke, naye uJesu esebhapathiziwe, ekhuleka, izulu lavuleka,</verse>
        <verse number="22">uMoya oNgcwele enesimo somzimba njengejuba wehlela phezu kwakhe; kwavela izwi ezulwini, lithi: “Wena uyiNdodana yami ethandekayo; ngithokozile ngawe.”</verse>
        <verse number="23">Yena uJesu, ukuqala kwakhe, wayeneminyaka engaba ngamashumi amathathu, eyindodana, njengokushiwoyo, kaJosefa ka-Eli</verse>
        <verse number="24">kaMathati kaLevi kaMeliki kaJanayi kaJosefa</verse>
        <verse number="25">kaMatathiya ka-Amose kaNahume ka-Eseli kaNagayi</verse>
        <verse number="26">kaMati, kaMatathiya kaSemeyini kaJosefa kaJuda</verse>
        <verse number="27">kaJohanani kaResa kaZorobabeli kaSalatiyeli kaNeri</verse>
        <verse number="28">kaMeliki ka-Adi kaKosamu ka-Elimadamu ka-Eri</verse>
        <verse number="29">kaJose ka-Eliyezeri kaJorimi kaMathati kaLevi</verse>
        <verse number="30">kaSimeyoni kaJuda kaJosefa kaJonamu ka-Eliyakimi</verse>
        <verse number="31">kaMeleya kaMena kaMathata kaNathamu kaDavide</verse>
        <verse number="32">kaJesayi ka-Obede kaBowasi kaSala kaNasoni</verse>
        <verse number="33">ka-Aminadaba ka-Adameyini ka-Arani ka-Esiromu kaFaresi kaJuda</verse>
        <verse number="34">kaJakobe ka-Isaka ka-Abrabama kaThara kaNahori</verse>
        <verse number="35">kaSeruki kaRagawu kaFaleki ka-Ebere kaSala</verse>
        <verse number="36">kaKayinamu ka-Arfakisadi kaSemi kaNowa kaLameka</verse>
        <verse number="37">kaMathusala ka-Enoke kaJarethi kaMaleleyeli kaKayinani</verse>
        <verse number="38">ka-Enose kaSeti ka-Adamu kaNkulunkulu.</verse>
      </chapter>
      <chapter number="4">
        <verse number="1">UJesu egcwele uMoya oNgcwele wabuya eJordani, waholekela ngoMoya ehlane,</verse>
        <verse number="2">elingwa nguSathane izinsuku ezingamashumi amane. Akadlanga lutho kulezo zinsuku; seziphelile, walamba.</verse>
        <verse number="3">Wayesethi kuye uSathane: “Uma uyiNdodana kaNkulunkulu, yisho kuleli tshe ukuba libe yisinkwa.”</verse>
        <verse number="4">UJesu wamphendula wathi: “Kulotshiwe ukuthi: ‘Akusinkwa sodwa umuntu azakuphila ngaso.’ ”</verse>
        <verse number="5">Esemenyusela entabeni ende wambonisa imibuso yonke yezwe ngomzuzwanyana.</verse>
        <verse number="6">USathane wathi kuye: “Amandla onke lana ngokunika wena kanye nenkazimulo yawo, ngokuba inikwe mina, futhi ngiyinika noma ubani ngokuthanda kwami.</verse>
        <verse number="7">Ngakho-ke wena, uma ukhuleka phambi kwami, konke kuzakuba ngokwakho.”</verse>
        <verse number="8">UJesu waphendula, wathi kuye: “Kulotshiwe ukuthi: ‘Wokhuleka eNkosini uNkulunkulu wakho, umkhonze yena yedwa.’ ”</verse>
        <verse number="9">Wayesemholela eJerusalema, wammisa esiqongweni sethempeli, wathi kuye: “Uma uyiNdodana kaNkulunkulu, ziphonse phansi lapha,</verse>
        <verse number="10">ngokuba kulotshiwe ukuthi:</verse>
        <verse number="11">“ ‘Uyakuyaleza izingelosi zakhe ngawe, zikulinde,’ “nokuthi: “ ‘Ziyakukuthwala ngezandla, ungaze waqhuzuka etsheni ngonyawo lwakho.’ ”</verse>
        <verse number="12">UJesu waphendula, wathi kuye: “Kwathiwa: ‘Ungayilingi iNkosi uNkulunkulu wakho.’ ”</verse>
        <verse number="13">USathane eseqede ukulinga konke wamuka kuye isikhathi.</verse>
        <verse number="14">UJesu wabuyela eGalile ngamandla kaMoya; udumo lwakhe lwanda kulo lonke izwe langakhona.</verse>
        <verse number="15">Wafundisa emasinagogeni abo edunyiswa yibo bonke.</verse>
        <verse number="16">Wafika eNazaretha, lapho wayondliwa khona, wangena esinagogeni ngosuku lwesabatha njengokwenza kwakhe, wasukumela ukufunda.</verse>
        <verse number="17">Wanikwa incwadi ka-Isaya umprofethi, wayivula incwadi, wafumana indawo okulotshwe kuyo ukuthi:</verse>
        <verse number="18">“UMoya weNkosi uphezu kwami, ngokuba ingigcobile ukuba ngishumayele ivangeli kwabampofu, ingithumele ukumemezela ukukhululwa kwabathunjiweyo, nokubona kwabayizimpumputhe, nokuhlenga abacindezelweyo,</verse>
        <verse number="19">nokumemezela umnyaka omuhle weNkosi.”</verse>
        <verse number="20">Wayigoqonga incwadi, wayinika isikhonzi, wahlala; amehlo abo bonke ababesesinagogeni amgqolozela.</verse>
        <verse number="21">Waqala ukukhuluma kubo, ethi: “Namhlanje ugcwalisekile lo mbhalo ezindlebeni zenu.”</verse>
        <verse number="22">Bonke bamfakazela bemangala ngamazwi omusa aphuma emlonyeni wakhe, bathi: “Lo akasiyo indodana kaJosefa na?”</verse>
        <verse number="23">Wathi kubo: “Nempela niyakusho kimi lesi saga sokuthi: ‘Nyanga, zelaphe wena.’ Lokho esikuzwile kwenziwa eKapernawume, kwenze nalapha ezweni lakini.”</verse>
        <verse number="24">Wathi-ke: “Ngiqinisile ngithi kini: Akukho mprofethi owamukelwa ezweni lakubo.</verse>
        <verse number="25">Kepha ngempela ngithi kini: Kwakukhona kwa-Israyeli abafelokazi abaningi emihleni ka-Eliya, lapho izulu lalivalekile iminyaka emithathu nezinyanga eziyisithupha, kwaba khona indlala enkulu ezweni lonke;</verse>
        <verse number="26">kepha u-Eliya kathunyelwanga nakoyedwa kubona, kuphela eSarepita laseSidoni kowesifazane ongumfelokazi.</verse>
        <verse number="27">Kwakukhona futhi kwa-Israyeli abanochoko abaningi ngesikhathi sika-Elisha umprofethi; kepha akuhlanjululwanga namunye kubo, kuphela uNayimani umSiriya.”</verse>
        <verse number="28">Bonke ababesesinagogeni bagcwala ulaka bekuzwa lokho.</verse>
        <verse number="29">Basukuma, bamxosha emzini, bamqhubela ekwengameni kwentaba umuzi wabo owakhiwe phezu kwayo, ukuze bamkhalakathelisele phansi.</verse>
        <verse number="30">Kepha yena edabula phakathi kwabo wamuka.</verse>
        <verse number="31">Wehlela eKapernawume umuzi waseGalile. Wayebafundisa ngosuku lwesabatha.</verse>
        <verse number="32">Bamangala ngokufundisa kwakhe, ngokuba izwi lakhe lalinamandla.</verse>
        <verse number="33">Kwakukhona esinagogeni umuntu onomoya wedemoni elingcolileyo, wamemeza ngezwi elikhulu, wathi:</verse>
        <verse number="34">“Hhiya! Sinamsebenzi muni nawe Jesu waseNazaretha? Uze ukusibhubhisa na? Ngiyakwazi ukuba ungubani: ungoNgcwele kaNkulunkulu.”</verse>
        <verse number="35">UJesu wamkhuza wathi: “Thula, uphume kuye!” Idemoni lamphonsa phansi phakathi kwabo, laphuma kuye lingamlimazanga.</verse>
        <verse number="36">Behlelwa ngukwesaba bonke, bakhuluma bodwa, bathi: “Yizwi lini leli lokuba ayale omoya abangcolileyo ngegunya nangamandla, baphume?”</verse>
        <verse number="37">Kwanda udumo ngaye kuzo zonke izindawo zangakhona.</verse>
        <verse number="38">Wasuka esinagogeni, wangena endlini kaSimoni. Kepha umkhwekazi kaSimoni wayebanjwe ngumkhuhlane omkhulu; bamnxusa ngaye.</verse>
        <verse number="39">Wamengama, wakhuza umkhuhlane; wona wamyeka; wasuka masinyane, wabakhonza.</verse>
        <verse number="40">Ukushona kwelanga bonke ababe nabagulayo izifo ngezifo babaletha kuye; ebeka izandla phezu kwabo ngabanye wabaphulukisa.</verse>
        <verse number="41">Kwaphuma namademoni kwabaningi ememeza ethi: “Wena uyiNdodana kaNkulunkulu.” Kepha wawakhuza, kawavumelanga ukuba akhulume, ngokuba ayemazi ukuthi unguKristu.</verse>
        <verse number="42">Sekusile, waphuma waya endaweni eyihlane; izixuku zamfuna, zaze zafika kuye impela, zambamba ukuba angamuki kuzo.</verse>
        <verse number="43">Kepha wathi kuzo: “Nakweminye imizi ngimelwe ukushumayela ivangeli lombuso kaNkulunkulu, ngokuba ngithunyelwe lokho.”</verse>
        <verse number="44">Washumayela emasinagogeni aseGalile.</verse>
      </chapter>
      <chapter number="5">
        <verse number="1">Kwathi isixuku simbunganyela ukuba sizwe izwi likaNkulunkulu, wayemi ngaselwandle lwaseGenesaretha,</verse>
        <verse number="2">wabona imikhumbi emibili imi ngaselwandle; abadobi babephumile kuyo behlanza amanetha.</verse>
        <verse number="3">Esengene komunye wemikhumbi ongokaSimoni wamcela ukuba asuke kancane emhlabathini. Wahlala phansi, wabafundisa abantu esemkhunjini.</verse>
        <verse number="4">Kuthe esegcinile ukukhuluma, wathi kuSimoni: “Qhubekela ekujuleni, nehlise amanetha enu, nibambe.”</verse>
        <verse number="5">USimoni waphendula wathi: “Nkosi, sishikile ubusuku bonke, asibambanga lutho; kepha ngezwi lakho ngiyakuwehlisa amanetha.”</verse>
        <verse number="6">Sebekwenzile lokho babamba izinhlanzi eziningi kakhulu, aze agqabuka amanetha abo.</verse>
        <verse number="7">Babaqhweba omana babo abakomunye umkhumbi ukuba beze, bababambise. Beza-ke, bayigcwalisa imikhumbi yomibili, yaze yathi ayizike.</verse>
        <verse number="8">Kuthe uSimoni Petru ekubona lokho, waziphonsa phansi ngasemadolweni kaJesu, wathi: “Suka kimi, Nkosi, ngokuba ngingumuntu oyisoni.”</verse>
        <verse number="9">Ngokuba ubehlelwa ngukwesaba, yena kanye nabo bonke ababe naye, ngobuningi bezinhlanzi ababezibambile,</verse>
        <verse number="10">kanjalo-ke noJakobe noJohane amadodana kaZebedewu ababesebenzisana noSimoni. UJesu wathi kuSimoni: “Ungesabi; kusukela manje uzakubamba abantu.”</verse>
        <verse number="11">Sebeyilethile imikhumbi emhlabathini bashiya konke, bamlandela.</verse>
        <verse number="12">Kwathi ekomunye wemizi, bheka, nanso indoda egcwele uchoko. Kuthe embona uJesu, wawa ngobuso, wamnxusa wathi: “Nkosi, uma uthanda, ungangihlambulula.”</verse>
        <verse number="13">Welula isandla sakhe, wamphatha, wathi: “Ngiyathanda; hlambuluka.” Masinyane uchoko lwasuka kuye.</verse>
        <verse number="14">Wamyala ukuba angatsheli muntu, wathi: “Kepha suka, uzibonakalise kumpristi, unikele ngokuhlanjululwa kwakho, njengalokho uMose akuyalayo, kube ngubufakazi kubo.”</verse>
        <verse number="15">Kwayilapho ukukhuluma ngaye kwanda kakhulu. Zabuthana izixuku eziningi ukuzwa nokuphulukiswa ezifweni zazo.</verse>
        <verse number="16">Kepha yena wamonyukela ehlane, wakhuleka.</verse>
        <verse number="17">Kwathi ngolunye lwalezo zinsuku yena esafundisa, kwakuhlezi khona abaFarisi nabafundisi bomthetho ababephuma emizini yonke yaseGalile neJudiya neJerusalema. Namandla eNkosi ayekuye ukuba aphulukise.</verse>
        <verse number="18">Bheka-ke, nanko amadoda ethwele ohlakeni umuntu ofe uhlangothi, efuna ukumngenisa nokumbeka phambi kwakhe.</verse>
        <verse number="19">Engafumani ukuthi angamngenisa kanjani ngenxa yesixuku akhwela phezu kwendlu, amehlisa ophahleni kanye nohlaka ngaphakathi phambi kukaJesu.</verse>
        <verse number="20">Ebona ukukholwa kwawo wathi: “Mngane, uthethelelwe izono zakho.”</verse>
        <verse number="21">Ababhali nabaFarisi baqala ukuzindla ngokuthi: “Ngubani lo okhuluma ngokuhlambalaza? Ngubani ongathethelela izono ngaphandle kukaNkulunkulu yedwa na?”</verse>
        <verse number="22">Kepha uJesu ezazi izizindlo zabo waphendula, wathi kubo: “Nizindlani ezinhliziyweni zenu na?</verse>
        <verse number="23">Yikuphi okulula ukuthi: ‘Uthethelelwe izono zakho,’ noma ukuthi: ‘Vuka uhambe,’ na?</verse>
        <verse number="24">Kepha ukuze nazi ukuthi iNdodana yomuntu inamandla emhlabeni okuthethelela izono,” wayesethi kofe uhlangothi: “Kuwena ngithi: Vuka uthabathe uhlaka lwakho, uye endlini yakho.”</verse>
        <verse number="25">Wasukuma khona lapho phambi kwabo, wathabatha lokho abelele kukho, wamuka waya endlini yakhe emdumisa uNkulunkulu.</verse>
        <verse number="26">Ukumangala kwabehlela bonke, bamdumisa uNkulunkulu, bagcwala ukwesaba, bathi: “Sibonile izimanga namuhla.”</verse>
        <verse number="27">Emva kwalokho waphuma, wabona umthelisi, igama lakhe nguLevi, ehlezi endaweni yokuthela, wathi kuye: “Ngilandele.”</verse>
        <verse number="28">Washiya konke, wasukuma, wamlandela.</verse>
        <verse number="29">ULevi wamenzela isidlo esikhulu endlini yakhe; kwakukhona isixuku esikhulu sabathelisi nabanye ababehlezi nabo ekudleni.</verse>
        <verse number="30">AbaFarisi nababhali bakhonona kubafundi bakhe, bathi: “Yini ukuba nidle niphuze nabathelisi nezoni na?”</verse>
        <verse number="31">Waphendula uJesu, wathi kubo: “Abaphilileyo abadingi inyanga, ngabagulayo bodwa.</verse>
        <verse number="32">Kangizelanga ukubiza abalungileyo kodwa izoni ukuba ziphenduke.”</verse>
        <verse number="33">Base bethi kuye: “Abafundi bakaJohane bazila kaningi, benze imikhuleko, kanjalo nababaFarisi, kepha abakho bayadla, baphuze.”</verse>
        <verse number="34">Kepha uJesu, wathi kubo: “Ningabazilisa yini abayeni, umyeni esenabo na?</verse>
        <verse number="35">Kodwa kuzakufika izinsuku, lapho umyeni ezakususwa kubo; yikhona bezakuzila ngalezo zinsuku.”</verse>
        <verse number="36">Wabatshela nomfanekiso wokuthi: “Akakho odabula isiziba engutsheni entsha, asibekele engutsheni endala; uma enza lokho, uyayona entsha, futhi isiziba sentsha asizukuzwana nendala.</verse>
        <verse number="37">Futhi akakho othela iwayini elisha ezimvabeni ezindala funa iwayini elisha liqhumise izimvaba, lichitheke lona, nezimvaba zonakale.</verse>
        <verse number="38">Kodwa iwayini elisha limelwe ukuthelwa ezimvabeni ezintsha.</verse>
        <verse number="39">Akakho othi ephuze iwayini elidala, afune elisha, ngokuba uthi elidala limnandi.”</verse>
      </chapter>
      <chapter number="6">
        <verse number="1">Kwathi ngesabatha wadabula amasimu; abafundi bakhe bakha izikhwebu, badla bezihlikihla ngezandla.</verse>
        <verse number="2">Kepha abathile babaFarisi bathi: “Nenzelani lokho okungavunyelwe ngesabatha na?”</verse>
        <verse number="3">UJesu ebaphendula wathi: “Anifundanga yini ngalokho akwenza uDavide mhla elambile yena nababe naye</verse>
        <verse number="4">ukuthi wangena endlini kaNkulunkulu, wathatha izinkwa zokubukwa ezingavunyelwe ukudliwa muntu, ngabapristi bodwa, wadla, wanika nababe naye, na?”</verse>
        <verse number="5">Wathi kubo: “INdodana yomuntu iyiNkosi neyesabatha.”</verse>
        <verse number="6">Kwathi-ke ngelinye isabatha wangena esinagogeni, wafundisa. Kwakukhona umuntu lapho osandla sakhe sokunene sasishwabene.</verse>
        <verse number="7">Ababhali nabaFarisi bamqaphelisisa ukuthi uyaphilisa yini ngesabatha, ukuze bathole ukumbeka icala.</verse>
        <verse number="8">Kepha wazazi izizindlo zabo wathi kuyo indoda esandla sishwabene: “Sukuma, ume phakathi.” Wasukuma-ke, wema.</verse>
        <verse number="9">UJesu wathi kubo: “Ngiyanibuza ukuthi kuvunyelwe ngesabatha ukwenza okuhle noma okubi yini, ukusindisa umuntu noma ukumbulala, na?”</verse>
        <verse number="10">Esebaqalazile bonke wathi kuye: “Yelula isandla sakho.” Wenze njalo-ke saze saphiliswa isandla sakhe.</verse>
        <verse number="11">Base begcwala ukuhlanya, bakhuluma bodwa ngokuthi bangamenze njani uJesu.</verse>
        <verse number="12">Kwathi ngalezo zinsuku waphuma waya entabeni ukuyokhuleka; wahlala ubusuku bonke ekhuleka kuNkulunkulu.</verse>
        <verse number="13">Kwathi sekusile, wababiza abafundi bakhe, wakhetha kubo abayishumi nambili, wabaqamba ngokuthi abaphostoli:</verse>
        <verse number="14">uSimoni owamqamba ngokuthi uPetru, no-Andreya umfowabo, noJakobe, noJohane, noFiliphu, noBartolomewu,</verse>
        <verse number="15">noMathewu, noTomase, noJakobe ka-Alfewu, noSimoni othiwa isishisekeli,</verse>
        <verse number="16">noJuda kaJakobe, noJuda Iskariyothe owaba ngumkhapheli.</verse>
        <verse number="17">Khona wehla nabo, wema endaweni eyithafa kanye nesixuku esikhulu sabafundi bakhe noquqaba lwabantu abavela kulo lonke laseJudiya, naseJerusalema, nangaselwandle lwaseTire neSidoni,</verse>
        <verse number="18">ababezile ukumuzwa nokuphulukiswa ezifweni zabo; nababekhathazwa ngawomoya abangcolileyo baphulukiswa.</verse>
        <verse number="19">Isixuku sonke safuna ukumthinta, ngokuba kwakuphuma kuye amandla abaphilisa bonke.</verse>
        <verse number="20">Wayesephakamisela amehlo akhe ngakubafundi bakhe, wathi: “Nibusisiwe nina bampofu, ngokuba umbuso kaNkulunkulu ungowenu.</verse>
        <verse number="21">Nibusisiwe nina balambileyo kalokhu, ngokuba niyakusuthiswa. Nibusisiwe nina bakhalayo kalokhu, ngokuba niyakuhleka.</verse>
        <verse number="22">Nibusisiwe, nxa abantu benizonda nanxa benicwasa, benithuka, belilahla igama lenu ngokungathi libi ngenxa yeNdodana yomuntu.</verse>
        <verse number="23">“Thokozani ngalolo suku, nigxume; ngokuba bhekani, umvuzo wenu mkhulu ezulwini; ngokuba oyise babo benze njalo kubaprofethi.</verse>
        <verse number="24">“Kepha maye kinina bacebileyo, ngokuba niyamukele induduzo yenu!</verse>
        <verse number="25">Maye kinina basuthiyo kalokhu, ngokuba niyakulamba! Maye kinina bahlekayo kalokhu, ngokuba niyakulila, nikhale!</verse>
        <verse number="26">Maye kinina, nxa abantu bonke bekhuluma kahle ngani, ngokuba oyise babo benze njalo kubaprofethi bamanga!</verse>
        <verse number="27">“Kepha ngithi kini enizwayo: Thandani izitha zenu, nenze okuhle kwabanizondayo,</verse>
        <verse number="28">nibusise abaniqalekisayo, nibakhulekele abanidumazayo.</verse>
        <verse number="29">Okushaya esihlathini, mnike nesinye; nokwaphuca ingubo, ungamnqabeli nebhantshi.</verse>
        <verse number="30">Muphe yilowo nalowo ocela kuwe; nokwaphuca okwakho, ungabuyi ukubize kuye.</verse>
        <verse number="31">Njengalokhu nithanda ukuba abantu benze kini, yenzani njalo kubo.</verse>
        <verse number="32">“Uma nithanda abanithandayo, ninakubongwa kuni na? Ngokuba nezoni zithanda abazithandayo.</verse>
        <verse number="33">Ngakho uma nenza okuhle kwabenza okuhle kini, ninakubongwa kuni na? Ngokuba nezoni zenza khona lokho.</verse>
        <verse number="34">Uma nitsheleka labo enithemba ukwamukela kubo, ninakubongwa kuni na? Nezoni zitsheleka izoni ukuba zamukele okungako.</verse>
        <verse number="35">Kepha thandani izitha zenu, nenze okuhle, nitsheleke, ningadikibali; nomvuzo wenu uyakuba mkhulu, nibe ngabantwana boPhezukonke, ngokuba umnene yena kwabangabongiyo nababi.</verse>
        <verse number="36">Yibani nesihawu, njengokuba uYihlo enesihawu.</verse>
        <verse number="37">“Ningahluleli, khona anisoze nahlulelwa; ningalahli, khona anisoze nalahlwa; thethelelani, khona niyakuthethelelwa.</verse>
        <verse number="38">Yiphani, khona niyakuphiwa; bayakunipha esifubeni senu isilinganiso esihle, esigxushiweyo, esigqishiweyo, esichichimayo; ngokuba ngesilinganiso enilinganisa ngaso nani niyakulinganiselwa ngaso.”</verse>
        <verse number="39">Wabatshela nomfanekiso wokuthi: “Impumputhe ingahola impumputhe na? Aziyikukhalakathela emgodini zombili na?</verse>
        <verse number="40">Umfundi kaphezu komfundisi; kepha yilowo ophelelisiwe uyakuba njengomfundisi wakhe.</verse>
        <verse number="41">“Ubhekelani ucezwana olusesweni lomfowenu, kanti ugongolo olukwelakho iso awuluboni na?</verse>
        <verse number="42">Ungasho kanjani kumfowenu ukuthi: ‘Mfowethu, ake ngikhiphe ucezwana olusesweni lakho,’ wena ongaboni ugongolo olukwelakho iso, na? Mzenzisi, khipha kuqala ugongolo olukwelakho iso, yikhona uyakubonisisa ukukhipha ucezwana olusesweni lomfowenu.</verse>
        <verse number="43">“Ngokuba akukho muthi omuhle othela isithelo esibi; futhi nomuthi omubi awutheli isithelo esihle.</verse>
        <verse number="44">Ngokuba yilowo nalowo muthi waziwa ngesithelo sawo. Akukhiwa kambe amakhiwane emeveni, nezithelo zomvini azikhiwa ejikijolweni.</verse>
        <verse number="45">Umuntu omuhle uveza okuhle emfuyweni enhle yenhliziyo, nomubi uveza okubi emfuyweni embi; ngokuba umlomo wakhe ukhuluma ngokuchichima kwenhliziyo.</verse>
        <verse number="46">“Ningibizelani ngokuthi: ‘Nkosi, Nkosi,’ ningakwenzi engikushoyo, na?</verse>
        <verse number="47">Yilowo nalowo oza kimi, ezwe amazwi ami, awenze, ngonikhombisa lowo afana naye.</verse>
        <verse number="48">Ufana nomuntu owayakha indlu, wemba washonisa, wabeka isisekelo edwaleni. Ekufikeni kwesikhukhula umfula washaya leyo ndlu, kepha wawungenamandla okuyinyakazisa, ngokuba yayakhiwe kahle.</verse>
        <verse number="49">Kodwa ozwayo engenzi unjengomuntu owakha indlu emhlabathini ingenasisekelo; umfula wayishaya, yawa masinyane; kwaba kukhulu ukudilika kwaleyo ndlu.”</verse>
      </chapter>
      <chapter number="7">
        <verse number="1">Kwathi eseqede onke amazwi akhe ezindlebeni zabantu, wangena eKapernawume.</verse>
        <verse number="2">Inceku yenduna yekhulu ethile ethandekayo kuyo yayigula, isizakufa.</verse>
        <verse number="3">Isizwile ngoJesu yathuma amalunga abaJuda kuye, imcela ukuba eze ayisindise inceku yayo.</verse>
        <verse number="4">Esefikile kuJesu amncenga kakhulu, ethi: “Ifanele ukuba uyenzele lokho,</verse>
        <verse number="5">ngokuba ithanda isizwe sakithi; yiyo esakhele isinagoge.”</verse>
        <verse number="6">UJesu wayesehamba nawo. Kepha engasekude nendlu, induna yekhulu yathumela kuye abahlobo, bathi kuye: “Nkosi, ungazihluphi, ngokuba angifanele ukuba ungene phansi kophahla lwami.</verse>
        <verse number="7">Ngakho angizibonanga ukuthi ngifanele ukuza kuwe; kepha yisho izwi, khona inceku yami iyakusinda.</verse>
        <verse number="8">Ngokuba nami ngingumuntu ophansi kwamakhosi, nginamabutho phansi kwami; ngithi kwelinye: ‘Hamba,’ lihambe; nakwelinye: ‘Woza,’ lize; nasencekwini yami: ‘Yenza lokhu,’ ikwenze.”</verse>
        <verse number="9">UJesu ekuzwa lokho wamangala ngayo, waphenduka, wathi esixukwini esimlandelayo: “Ngithi kini: Angizange ngifumane ukukholwa okungaka nakwa-Israyeli.”</verse>
        <verse number="10">Ababethunyiwe sebebuyele ekhaya bafumana inceku isindile.</verse>
        <verse number="11">Kwathi ngangomuso waya emzini othiwa iNayini; kwahamba naye abafundi bakhe nesixuku esikhulu.</verse>
        <verse number="12">Esesondela esangweni lomuzi, bheka, kwaphunyiswa ofileyo, indodana eyodwa kanina, yena engumfelokazi; nabantu abaningi bomuzi babe naye.</verse>
        <verse number="13">Yathi iNkosi isimbona, yamhawukela, yathi kuye: “Ungakhali.”</verse>
        <verse number="14">Yasondela, yathinta uhlaka; abaluthweleyo base bema. Yayisithi: “Nsizwa, ngithi kuwe: Vuka!”</verse>
        <verse number="15">Ofileyo wavuka, waqala ukukhuluma; yamnika unina.</verse>
        <verse number="16">Bafikelwa ngukwesaba bonke, bamdumisa uNkulunkulu, bathi: “Kuvele umprofethi omkhulu phakathi kwethu,” nokuthi: “UNkulunkulu ubahambele abantu bakhe.”</verse>
        <verse number="17">Kwaphumela leli zwi ngaye kulo lonke iJudiya nakulo lonke langakhona.</verse>
        <verse number="18">Abafundi bakaJohane bambikela ngazo zonke lezo zinto.</verse>
        <verse number="19">UJohane wayesebiza ababili kubafundi bakhe, wabathumela eNkosini, wathi: “Wena unguye ozayo, noma sobheka omunye na?”</verse>
        <verse number="20">Amadoda esefikile kuyo athi: “UJohane uMbhapathizi usithumele kuwe, ethi: ‘Wena unguye ozayo, noma sobheka omunye na?’ ”</verse>
        <verse number="21">Ngalowo mzuzu yayiphulukisa abaningi ezifweni nasebuhlungwini nakomoya ababi; nezimpumputhe eziningi yazipha ukubona.</verse>
        <verse number="22">Yaphendula, yathi kuwo: “Hambani nimlandise uJohane lokho enikubonile nenikuzwile ukuthi: Izimpumputhe ziyabona, izinyonga ziyahamba, abanochoko bayahlanjululwa, izithulu ziyezwa, abafileyo bayavuswa, abampofu bayashunyayezwa ivangeli;</verse>
        <verse number="23">ubusisiwe ongayikukhubeka ngami.”</verse>
        <verse number="24">Sezimukile izithunywa zikaJohane, yaqala ukukhuluma ezixukwini ngoJohane, ithi: “Naphuma naya ehlane ukuyobonani na? Umhlanga ontengantengiswa ngumoya na?</verse>
        <verse number="25">Kanti naphuma ukuyobonani na? Umuntu owembethe izingubo ezinothonotho na? Bhekani, abembethe okukhazimulayo, betamasa, basezindlini zamakhosi.</verse>
        <verse number="26">Kodwa naphuma ukuyobonani na? Umprofethi na? Yebo, ngithi kini: Odlula umprofethi.</verse>
        <verse number="27">Nguye okulotshwe ngaye ukuthi: “ ‘Bheka, ngiyathuma isithunywa sami phambi kobuso bakho esiyakulungisa indlela yakho phambi kwakho.’</verse>
        <verse number="28">“Ngithi kini: Kwabazelwe ngabesifazane akakho omkhulu kunoJohane; kepha omncane embusweni kaNkulunkulu mkhulu kunaye.”</verse>
        <verse number="29">Abantu bonke, yebo, nabathelisi sebezwile bamvuma uNkulunkulu, babhapathizwa ngombhapathizo kaJohane.</verse>
        <verse number="30">Kepha abaFarisi nezazimthetho balenza ize icebo likaNkulunkulu maqondana nabo bengabhapathizwanga nguye.</verse>
        <verse number="31">“Pho-ke, abantu balesi sizukulwane ngiyakubafanisa nani na? Bafana nani na?</verse>
        <verse number="32">Bafana nabantwana abahlezi esigcawini bememezana bethi: “ ‘Sinibethele imitshingo, anisinanga; salilisela, anikhalanga.’</verse>
        <verse number="33">“Ngokuba uJohane uMbhapathizi ufikile engadli sinkwa, engaphuzi wayini; nithi-ke: ‘Unedemoni.’</verse>
        <verse number="34">Ifikile iNdodana yomuntu, idla, iphuza, senithi: ‘Bhekani, umuntu oyisiminzi nesiphuzi, umhlobo wabathelisi nezoni.’</verse>
        <verse number="35">Kodwa ukuhlakanipha kuvunyiwe ngabantwana bakho bonke.”</verse>
        <verse number="36">Omunye wabaFarisi wammema ukuba adle naye; esengene endlini yomFarisi wahlala ekudleni.</verse>
        <verse number="37">Bheka, kwakukhona emzini owesifazane oyisoni; wathi esazi ukuthi uhlezi ekudleni endlini yomFarisi, weza nomfuma wamafutha,</verse>
        <verse number="38">wema emuva ngasezinyaweni zakhe ekhala, waqala ukumatisa izinyawo zakhe ngezinyembezi, wazesula ngezinwele zekhanda lakhe, wazanga izinyawo zakhe, wazigcoba ngamafutha.</verse>
        <verse number="39">Kuthe umFarisi obemmemile ekubona, wazindla wathi: “Uma lo ebengumprofethi, nga emazi lo wesifazane omphathayo ukuba ungubani nokuba unjani, ngokuba uyisoni.”</verse>
        <verse number="40">UJesu waphendula, wathi kuye: “Simoni, kukhona engifuna ukukukhuluma kuwe.” Wathi: “Khuluma-ke, Mfundisi.”</verse>
        <verse number="41">“Kwakukhona abantu ababili abanamacala kumtshelekisi othile; icala lomunye lalingodenariyu abangamakhulu ayisihlanu, elomunye amashumi ayisihlanu.</verse>
        <verse number="42">Bengenanto yokukhokha, wabayekela bobabili. Ngumuphi kubo konje oyakumthanda kakhulu na?”</verse>
        <verse number="43">USimoni waphendula wathi: “Ngithi yilowo amyekela okukhulu.” Wathi kuye: “Unqume kahle.”</verse>
        <verse number="44">Ephendukela kowesifazane wathi kuSimoni: “Uyambona lo wesifazane na? Ngingene endlini yakho, awunginikanga amanzi ezinyawo, kepha yena uzimatisile izinyawo zami ngezinyembezi, wazesula ngezinwele zakhe.</verse>
        <verse number="45">Awunganganga, kepha lo, yilokhu ngingenile, akayekanga ukwanga izinyawo zami.</verse>
        <verse number="46">Ikhanda lami awuligcobanga ngamafutha, kepha lo uzigcobile izinyawo zami ngamafutha.</verse>
        <verse number="47">Ngenxa yalokho ngithi kuwe: Izono zakhe eziningi zithethelelwe, ngokuba uthandile kakhulu; kepha othethelelwa okuncane uthanda kancane.”</verse>
        <verse number="48">Wayesethi kuye: “Zithethelelwe izono zakho.”</verse>
        <verse number="49">Ababehlezi naye ekudleni baqala ukusho phakathi kwabo ukuthi: “Ngubani lo othethelela nezono na?”</verse>
        <verse number="50">Kepha wathi kowesifazane: “Ukukholwa kwakho kukusindisile; hamba, ube nokuthula.”</verse>
      </chapter>
      <chapter number="8">
        <verse number="1">Kwathi emva kwalokho wayehamba imizi nemizana eshumayela ememezela ivangeli lombuso, benaye abayishumi nambili</verse>
        <verse number="2">nabesifazane abathile ababephulukiswe kubo omoya ababi nasezifweni: uMariya obizwa ngokuthi uMagdalena, okwakuphume kuye amademoni ayisikhombisa,</verse>
        <verse number="3">noJowana umkaKhuza, induna kaHerode, noSusana, nabanye abaningi ababebakhonza ngempahla yabo.</verse>
        <verse number="4">Sekubuthene kuye isixuku esikhulu sivela emizini ngemizi, wakhuluma ngomfanekiso, wathi:</verse>
        <verse number="5">“Kwaphuma umhlwanyeli ukuyohlwanyela imbewu yakhe. Ekuhlwanyeleni kwakhe enye yawela ngasendleleni; yanyathelwa, izinyoni zezulu zayidla, zayiqeda.</verse>
        <verse number="6">Enye yawela edwaleni; kuthe imila, yabuna, ngokuba ingenamswakama.</verse>
        <verse number="7">Enye yawela phakathi kwameva, kwaze kwathi ameva esemila kanye nayo, ayiminyanisa.</verse>
        <verse number="8">Enye yawela emhlabathini omuhle; kuthe imila, yathela ngekhulu.” Ekusho lokhu wamemeza wathi: “Onezindlebe zokuzwa makezwe.”</verse>
        <verse number="9">Abafundi bakhe bambuza ukuthi ungaba yini lowo mfanekiso na?</verse>
        <verse number="10">Wathi-ke: “Niphiwe nina ukwazi izimfihlakalo zombuso kaNkulunkulu, kepha abanye bakuphiwa ngemifanekiso ukuba bebona bangaboni, bezwa bangaqondi.</verse>
        <verse number="11">“Umfanekiso yilokhu-ke: imbewu iyizwi likaNkulunkulu.</verse>
        <verse number="12">Abangasendleleni yilabo abathi sebezwile, bese kufika uSathane, alisuse izwi enhliziyweni yabo ukuba bangakholwa, basindiswe.</verse>
        <verse number="13">Abasedwaleni yilabo abathi sebezwile, balamukele izwi ngokuthokoza; kepha laba kabanampande, bakholwa isikhashana nje, kuthi ngesikhathi sokulingwa bahlubuke.</verse>
        <verse number="14">Okuwele phakathi kwameva yilabo abathi sebezwile, bahambe, baminyaniswe ngeminako nengcebo nezinjabulo zokuphila, bangatheli izithelo ezivuthiwe.</verse>
        <verse number="15">Okusemhlabathini omuhle yilabo abathi belizwile izwi, balibambe ngenhliziyo enhle nelungileyo, bathele izithelo ngokubekezela.</verse>
        <verse number="16">“Akakho othi esokhela isibani, asimboze ngesitsha nokuba asibeke phansi kombhede, kepha usifaka othini, ukuze abangenayo babone ukukhanya.</verse>
        <verse number="17">Ngokuba akukho okusithekileyo okungayikuhlaluka nokuyisifuba okungayikwaziwa, kube sobala.</verse>
        <verse number="18">Ngakho-ke anobheka ukuba nizwa kanjani; ngokuba yilowo nalowo onakho uyakuphiwa; kepha lowo ongenakho uyakwamukwa nalokho athi unakho.”</verse>
        <verse number="19">Kwase kufika kuye unina nabafowabo, kepha behluleka ukufinyelela kuye ngenxa yesixuku.</verse>
        <verse number="20">Wabikelwa ukuthi: “Unyoko nabafowenu bemi ngaphandle befuna ukukubona.”</verse>
        <verse number="21">Kepha waphendula, wathi kubo: “Umame nabafowethu yilabo abalizwa izwi likaNkulunkulu, balenze.”</verse>
        <verse number="22">Kwathi-ke ngolunye lwalezo zinsuku wangena emkhunjini, yena kanye nabafundi bakhe, wathi kubo: “Asiwele siye ngaphesheya kolwandle.” Basuka-ke.</verse>
        <verse number="23">Kuthe besahamba ngomkhumbi, walala ubuthongo; kwehlela-ke isivunguvungu somoya elwandle, bagcwala amanzi, babesengozini.</verse>
        <verse number="24">Base besondela, bamvusa bathi: “Nkosi, Nkosi, safa.” Wavuka-ke, wakhuza umoya nokugubha kwamanzi. Kwanqamuka, kwathula kwathi du.</verse>
        <verse number="25">Wayesethi kubo: “Kuphi ukukholwa kwenu na?” Besaba; bamangala, bathi omunye komunye: “Ungubani lo ukuba ayale nomoya namanzi, kumlalele?”</verse>
        <verse number="26">Bafika ngomkhumbi ezweni lamaGerasa elibhekene neGalile.</verse>
        <verse number="27">Esephumele emhlabathini, kwamhlangabeza indoda ethile yomuzi eyayinamademoni; kwase kuyisikhathi eside ingembathi ngubo, ingahlali endlini kodwa emathuneni.</verse>
        <verse number="28">Isimbona uJesu yadazuluka, yawa phansi phambi kwakhe, yathi ngezwi elikhulu: “Nginamsebenzi muni nawe Jesu, Ndodana kaNkulunkulu oPhezukonke? Ngiyakuncenga, ungangihluphi.”</verse>
        <verse number="29">Ngokuba wayala umoya ongcolileyo ukuba aphume kulowo muntu. Ngokuba wayesembambe kaningi; walindwa eboshwe ngawozankosi nangamaketanga ezinyawo; kepha wathi esegqabule izibopho, waqhutshelwa yidemoni ehlane.</verse>
        <verse number="30">UJesu wambuza wathi: “Ungubani igama lakho?” Wathi: “ULegiyona,” ngokuba amademoni amaningi ayengene kuye.</verse>
        <verse number="31">Amncenga ukuba angawayali ukuya kwalasha.</verse>
        <verse number="32">Kwakukhona lapho umhlambi wezingulube eziningi ziklabile entabeni; amncenga ukuba awavumele angene kuzo; wawavumela.</verse>
        <verse number="33">Aphuma-ke amademoni kuye umuntu, angena ezingulubeni, umhlambi wagulukudela eweni, waphonseka elwandle, waminza.</verse>
        <verse number="34">Kwathi ababezalusa bebona okwenzekileyo, babaleka, bakubika emzini nasemaphandleni.</verse>
        <verse number="35">Khona baphuma ukuyobona okwenzekileyo, bafika kuJesu, bamfumanisa umuntu okuphume kuye amademoni ehlezi ngasezinyaweni zikaJesu embethe, esangulukile; bashaywa luvalo.</verse>
        <verse number="36">Ababekubonile babatshela ukuthi usinde kanjani owayekhwelwe ngamademoni.</verse>
        <verse number="37">Abantu bonke bakulelo zwe lamaGerasa bamcela ukuba amuke kubo, ngokuba babephethwe ngukwesaba okukhulu; yena wayesengena emkhunjini, waphindela emuva.</verse>
        <verse number="38">Kepha indoda okuphume kuyo amademoni yamnxusa ukuba ibe naye; kodwa wayimukisa, ethi:</verse>
        <verse number="39">“Buyela ekhaya, ulande ukuthi kungakanani uNkulunkulu akwenzele khona.” Wamuka elanda emzini wonke ngokuthi kungakanani abekwenzelwe nguye uJesu.</verse>
        <verse number="40">Kepha ekubuyeni kwakhe uJesu isixuku samthakazela; ngokuba bonke babembhekile.</verse>
        <verse number="41">Bheka, kwafika indoda, nguJayiru igama layo, ingumphathi wesinagoge, yaziphonsa phansi ngasezinyaweni zikaJesu, yamncenga ukuba angene endlini yayo.</verse>
        <verse number="42">Ngokuba yayinendodakazi eyodwa kungathi ineminyaka eyishumi nambili, yona isifa. Kepha esahamba, izixuku zamminyanisa.</verse>
        <verse number="43">Owesifazane owayenomopho iminyaka eyishumi nambili, esekhokhele izinyanga konke abephila ngakho, engenakuphulukiswa muntu,</verse>
        <verse number="44">weza ngasemuva, wathinta umphetho wengubo yakhe; kwanqamuka masinyane ukugobhoza kwegazi lakhe.</verse>
        <verse number="45">UJesu wathi: “Ngubani ongithintileyo na?” Bephika bonke, wathi uPetru nababe naye: “Nkosi, izixuku ziyakuminyanisa, zikucindezele.”</verse>
        <verse number="46">Kepha uJesu wathi: “Ukhona ongithintileyo, ngokuba ngizwile kuphuma amandla kimi.”</verse>
        <verse number="47">Owesifazane ebona ukuthi kanakufihleka, weza ethuthumela, eziphonsa phansi phambi kwakhe, walanda phambi kwabantu bonke isisusa sokuba amthinte nokuthi usinde khona lapho.</verse>
        <verse number="48">Wayesethi kuye: “Ndodakazi, ukukholwa kwakho kukusindisile; hamba, ube nokuthula.”</verse>
        <verse number="49">Esakhuluma, kwafika othile evela kwamphathi wesinagoge, wathi kuye: “Indodakazi yakho isifile; ungabe usamkhathaza uMfundisi.”</verse>
        <verse number="50">Kepha uJesu ekuzwa lokho wamphendula wathi: “Ungesabi, kholwa kuphela; izakusinda.”</verse>
        <verse number="51">Esefike endlini kavumanga ukuba kungene muntu naye, kuphela oPetru, noJohane, noJakobe, noyise wentombazana, nonina.</verse>
        <verse number="52">Babekhala bonke beyililela; kepha wathi: “Ningakhali; ayifile, kodwa ilele.”</verse>
        <verse number="53">Bamhleka usulu, bazi ukuthi ifile.</verse>
        <verse number="54">Kepha yena wayibamba ngesandla, wamemeza wathi: “Ntombazana, vuka!”</verse>
        <verse number="55">Wabuyela umoya wayo, yavuka khona lapho; wayala ukuba inikwe ukudla.</verse>
        <verse number="56">Abazali bayo bethuka; wabayala ukuba bangatsheli muntu okwenzekileyo.</verse>
      </chapter>
      <chapter number="9">
        <verse number="1">Wayesebabizela ndawonye abayishumi nambili, wabanika amandla negunya phezu kwamademoni onke nokuphulukisa izifo.</verse>
        <verse number="2">Wabathuma ukushumayela umbuso kaNkulunkulu nokuphulukisa.</verse>
        <verse number="3">Wathi kubo: “Ningaphathi lutho lwendlela, naludondolo, nasikhwama, nasinkwa, namali, ningabi namabhantshi amabili.</verse>
        <verse number="4">Nakuyiphi indlu eningena kuyo, hlalani lapho, nize nimuke khona.</verse>
        <verse number="5">Bonke abanganamukeliyo, anothi nxa nimuka kulowo muzi, nithintithe uthuli ezinyaweni zenu, kube ngubufakazi ngabo.”</verse>
        <verse number="6">Bamuka-ke, bahamba imizi ngemizi beshumayela ivangeli, bephulukisa ezindaweni zonke.</verse>
        <verse number="7">Kwathi uHerode umtetrarki ekuzwa konke okwenzekayo, wasambatheka ngokusho kwabanye ukuthi uJohane uvukile kwabafileyo,</verse>
        <verse number="8">ngokwabanye ukuthi u-Eliya ubonakele, ngokwabanye ukuthi kuvukile umprofethi othile kwabadala.</verse>
        <verse number="9">Kepha uHerode wathi: “UJohane ngamnquma ikhanda mina; kodwa ngubani lo engizwa ngaye okunje?” Wafuna ukumbona.</verse>
        <verse number="10">Abaphostoli sebebuyile bamlandisa konke abakwenzileyo; wabathatha, wamuka nabo bebodwa ukuya emzini othiwa iBetsayida.</verse>
        <verse number="11">Kepha izixuku sezazi zamlandela; wazithakazela, wakhuluma kuzo ngombuso kaNkulunkulu, wabaphulukisa abaswela ukuphulukiswa.</verse>
        <verse number="12">Seliqala ukushona, beza kuye abayishumi nambili, bathi: “Bamukise abantu ukuba baye emizaneni nasezweni elizungezileyo, bangenise, bathole ukudla, ngokuba lapha sisendaweni eyihlane.”</verse>
        <verse number="13">Kepha wathi kubo: “Bapheni nina ukudla.” Bathi-ke: “Esinakho yizinkwa eziyisihlanu nezinhlanzi ezimbili kuphela ngaphandle kokuba siyobathengela bonke laba bantu ukudla.”</verse>
        <verse number="14">Ngokuba kwakukhona amadoda okungathi izinkulungwane eziyisihlanu. Wathi kubafundi bakhe: “Bahlaliseni ngezigaba ngamashumi ayisihlanu.”</verse>
        <verse number="15">Benze njalo, babahlalisa bonke.</verse>
        <verse number="16">Wazithabatha izinkwa eziyisihlanu nezinhlanzi ezimbili, wabheka ngasezulwini, wazibusisa, wazihlephula, wanika abafundi ukuba babele isixuku.</verse>
        <verse number="17">Badla, basutha bonke, kwabuthwa imvuthuluka eyasala kubo, iziqabetho eziyishumi nambili.</verse>
        <verse number="18">Kwathi ekhuleka ngasesitha, abafundi babe naye; wababuza ethi: “Abantu bathi ngingubani na?”</verse>
        <verse number="19">Baphendula bathi: “UJohane uMbhapathizi; kepha abanye bathi: Ngu-Eliya; abanye kodwa bathi: Kuvukile umprofethi othile wabadala.”</verse>
        <verse number="20">Wayesethi kubo: “Nina-ke nithi ngingubani na?” UPetru waphendula wathi: “UnguKristu kaNkulunkulu.”</verse>
        <verse number="21">Wabayala, wagcizelela ukuba bangatsheli muntu lokho,</verse>
        <verse number="22">wathi: “INdodana yomuntu imelwe ukuhlupheka ngokuningi, ilahlwe ngamalunga nabapristi abakhulu nababhali, ibulawe, ivuswe ngosuku lwesithathu.”</verse>
        <verse number="23">Wayesethi kubo bonke: “Uma umuntu ethanda ukuza emva kwami, makazidele, athabathe isiphambano sakhe imihla ngemihla, angilandele.</verse>
        <verse number="24">Ngokuba yilowo nalowo othanda ukusindisa ukuphila kwakhe uyakulahlekelwa yikho; kepha olahlekelwa ngukuphila kwakhe ngenxa yami uyakukusindisa.</verse>
        <verse number="25">Ngokuba kuyakumsizani umuntu, uma ezuzile izwe lonke, yena uqobo alahleke nokuba alimale, na?</verse>
        <verse number="26">Ngokuba yilowo nalowo onezinhloni ngami nangamazwi ami ngaye lo iNdodana yomuntu iyakuba nezinhloni, lapho iza ngenkazimulo yayo nekaYise neyezingelosi ezingcwele.</verse>
        <verse number="27">Kepha nginitshela ngesiminya ukuthi bakhona abanye kwabemi lapha abangayikuzwa ngempela ukufa, baze babone umbuso kaNkulunkulu.”</verse>
        <verse number="28">Kwathi emva kwalawo mazwi kungathi izinsuku zaba yisishiyagalombili wathatha oPetru, noJohane, noJakobe, wenyukela entabeni ukuyokhuleka.</verse>
        <verse number="29">Kwathi ekukhulekeni kwakhe isimo sobuso bakhe saba ngesinye, nezingubo zakhe zaba mhlophe, zacwebezela.</verse>
        <verse number="30">Bheka, kwakhuluma naye amadoda amabili ayengoMose no-Eliya;</verse>
        <verse number="31">abonakala ngenkazimulo, akhuluma ngokumuka kwakhe abemelwe ukukufeza eJerusalema.</verse>
        <verse number="32">UPetru nababe naye babekhwelwe ngubuthongo; kepha sebephapheme babona inkazimulo yakhe namadoda amabili emi naye.</verse>
        <verse number="33">Kwathi ekwahlukaneni kwawo naye uPetru wathi kuJesu: “Nkosi, kuhle ukuba silapha; masakhe amadokodo amathathu, elinye libe ngelakho, elinye libe ngelikaMose, elinye libe ngelika-Eliya;” wayengazi ukuthi uthini.</verse>
        <verse number="34">Esakhuluma lokhu, kwafika ifu, labasithibeza; besaba ekungeneni kwabo efwini.</verse>
        <verse number="35">Kwavela izwi efwini, lathi: “Lo uyiNdodana yami ekhethiweyo; yizweni.”</verse>
        <verse number="36">Kwathi livela izwi, uJesu wafunyanwa eyedwa. Bathula bona, ngaleyo mihla kabatshelanga muntu neyodwa yalezo zinto abazibonileyo.</verse>
        <verse number="37">Kwathi ngangomuso sebehlile entabeni, isixuku esikhulu samhlangabeza.</verse>
        <verse number="38">Bheka, indoda yasesixukwini yamemeza yathi: “Mfundisi, ngiyakunxusa ukuba ubheke indodana yami, ngokuba yiyo yodwa kimi.</verse>
        <verse number="39">Bheka, umoya uyayibamba, idazuluke masinyane; uyihlukumeza, ikhihlize amagwebu, amuke kuyo eseyizukile.</verse>
        <verse number="40">Ngibanxusile abafundi bakho ukuba bamkhiphe, kepha bahluleka.”</verse>
        <verse number="41">UJesu waphendula wathi: “O sizukulwane esingakholwayo nesiphambeneyo, koze kube nini nginani, nginibekezelela, na? Yilethe lapha indodana yakho.”</verse>
        <verse number="42">Kuthe iseza, idemoni layiwisa phansi, layihlukumeza kakhulu; uJesu wamkhuza umoya ongcolileyo, wamphulukisa umfana, wambuyisela kuyise.</verse>
        <verse number="43">Bethuka bonke ngamandla amakhulu kaNkulunkulu. Besamangele bonke ngakho konke akwenzileyo, wathi kubafundi bakhe:</verse>
        <verse number="44">“Khwezani lawo mazwi ezindlebeni zenu, ngokuba iNdodana yomuntu izakukhashelwa ezandleni zabantu.”</verse>
        <verse number="45">Kepha abakuzwisisanga lokho kusho, kwakusithekile kubo, ukuze bangakuqondi; besaba ukumbuza ngalokho kusho.</verse>
        <verse number="46">Kwavela ukuzindlisana phakathi kwabo kokuthi ngubani ongahle abemkhulu kubo.</verse>
        <verse number="47">Kuthe uJesu ebona ukuzindla kwenhliziyo yabo, wathabatha umntwana, wammisa phambi kwakhe,</verse>
        <verse number="48">wathi kubo: “Yilowo nalowo oyakwamukela lo mntwana ngegama lami uyangamukela mina, ongamukela mina uyamamukela ongithumileyo; ngokuba omncinyane kini nonke nguye omkhulu.”</verse>
        <verse number="49">UJohane waphendula wathi: “Nkosi, sabona umuntu ekhipha amademoni ngegama lakho, samnqabela ngokuba engalandelani nathi.”</verse>
        <verse number="50">Kepha uJesu wathi kuye: “Ningamnqabeli, ngokuba ongamelene nani ungakini.”</verse>
        <verse number="51">Kwathi sezizakuphelela izinsuku zokwenyuswa kwakhe, wabhekisa ubuso bakhe ukuya eJerusalema.</verse>
        <verse number="52">Wathuma izithunywa phambi kwakhe; zahamba, zangena emzini wamaSamariya ukuba zimlungisele.</verse>
        <verse number="53">Kepha awamamukelanga, ngokuba ubuso bakhe babubheke eJerusalema.</verse>
        <verse number="54">Kuthe abafundi bakhe oJakobe noJohane sebekubonile lokho, bathi: “Nkosi, uyathanda ukuba sibize umlilo wehle ezulwini, uwaqede, na?”</verse>
        <verse number="55">Kepha waguquka, wabakhuza wathi: “Anazi ukuthi ningabomoya muni.</verse>
        <verse number="56">Ngokuba iNdodana yomuntu ayizanga ukubhubhisa imiphefumulo yabantu kodwa ukuyisindisa;” base beya komunye umuzi.</verse>
        <verse number="57">Kwathi behamba endleleni, umuntu othile wathi kuye: “Ngizakukulandela, noma uya ngaphi.”</verse>
        <verse number="58">UJesu wayesethi kuye: “Izimpungushe zinemigodi, nezinyoni zezulu zinezidleke, kepha iNdodana yomuntu kayinandawo, lapho ingacamelisa khona ikhanda.”</verse>
        <verse number="59">Wayesethi komunye: “Ngilandele.” Wathi yena: “Ngivumele ngiye kuqala ukuyakummbela ubaba.”</verse>
        <verse number="60">Kepha wathi kuye: “Yeka abafileyo bembele abafileyo babo, kodwa hamba wena, ushumayele umbuso kaNkulunkulu.”</verse>
        <verse number="61">Nomunye-ke wathi: “Ngizakukulandela, Nkosi; kepha ngivumele ngiye kuqala ukuyovalelisa abasekhaya.”</verse>
        <verse number="62">Kodwa uJesu wathi kuye: “Akakho othi esebeke isandla sakhe egejeni, abuke emuva, ofanele umbuso kaNkulunkulu.”</verse>
      </chapter>
      <chapter number="10">
        <verse number="1">Emva kwalokho iNkosi yamisa abanye abangamashumi ayisikhombisa, yabathumela ngababili phambi kwayo emizini nasezindaweni zonke ebizakuya kuzo yona.</verse>
        <verse number="2">Yathi kubo: “Ukuvuna kukhulu, kepha izisebenzi ziyingcosana; ngakho-ke nxusani inkosi yokuvuna ukuba ithumele izisebenzi ekuvuneni kwayo.</verse>
        <verse number="3">Hambani; bhekani, ngiyanithuma ninjengezimvu phakathi kwezimpisi.</verse>
        <verse number="4">Ningaphathi sikhwama, nayika, nazicathulo, ningabingeleli muntu endleleni.</verse>
        <verse number="5">“Nakuyiphi indlu eningena kuyo, qalani nithi: ‘Ukuthula makube kule ndlu.’</verse>
        <verse number="6">Kuyakuthi uma kukhona lapho indodana yokuthula, ukuthula kwenu kohlala phezu kwayo; kepha uma kungenjalo, kuzakubuyela kini.</verse>
        <verse number="7">Hlalani kuleyo ndlu, nidle, niphuze abanipha khona; ngokuba isisebenzi sifanele inkokhelo yaso. Ningangenisi ezindlini ngezindlu.</verse>
        <verse number="8">“Nakumuphi umuzi eningena kuwo, benamukele, yidlani okubekwa phambi kwenu,</verse>
        <verse number="9">niphulukise abagulayo abakuwo, nithi kubo: ‘Umbuso kaNkulunkulu usondele kini.’</verse>
        <verse number="10">Kepha nakumuphi umuzi eningena kuwo, benganamukeli, phumelani ezitaladini zawo, nithi:</verse>
        <verse number="11">‘Nothuli lomuzi wenu olunamathele ezinyaweni zethu siyaluhlangulela kini; nokho-ke yazini lokhu ukuthi umbuso kaNkulunkulu usondele.’</verse>
        <verse number="12">Ngithi kini: Kuyakuba ngcono kwabaseSodoma ngalolo suku kunakulowo muzi.”</verse>
        <verse number="13">“Maye kuwe Korazini! Maye kuwe Betsayida! Ngokuba uma kwakwenziwe eTire naseSidoni imisebenzi yamandla eyenziwe kini, ngakube kade yaphenduka, ihlala ngesaka nangomlotha.</verse>
        <verse number="14">Kepha kuyakuba ngcono kulo iTire neSidoni ekwahlulelweni kunakini.</verse>
        <verse number="15">Nawe Kapernawume uyakuphakanyiselwa ezulwini na? Uyakwehliselwa eHayidese.</verse>
        <verse number="16">“Onizwayo nina uyangizwa mina; onalayo nina uyangala mina; ongalayo mina uyamala ongithumileyo.”</verse>
        <verse number="17">Babuya-ke abangamashumi ayisikhombisa ngokujabula, bathi: “Nkosi, namademoni ayasithobela ngegama lakho.”</verse>
        <verse number="18">Wathi kubo: “Ngabona uSathane ewa ezulwini njengonyazi.</verse>
        <verse number="19">Bhekani, ngininikile igunya lokunyathela izinyoka nawofezela naphezu kwamandla onke esitha; anisoze noniwa lutho.</verse>
        <verse number="20">Nokho ningathokozi ngalokhu kokuthi omoya bayanithobela, kepha thokozani ngokuthi amagama enu alotshiwe ezulwini.”</verse>
        <verse number="21">Ngasona leso sikhathi wathokoza ngoMoya oNgcwele, wathi: “Ngiyakubonga, Baba, Nkosi yezulu nomhlaba, ngokuba ukufihlile lokho kwabahlakaniphileyo nabanokuqonda, wakwambulela izingane; yebo, Baba, ngokuba kwaba kuhle phambi kwakho ukuba kube njalo.</verse>
        <verse number="22">Konke ngikunikelwe nguBaba; akakho owazi ukuthi iNdodana ingubani, kuphela uYise, nokuthi uYise ungubani, kuphela iNdodana nalowo iNdodana ethanda ukumambulela yena.”</verse>
        <verse number="23">Waphendukela kubafundi bebodwa, wathi: “Abusisiwe amehlo abona enikubonayo.</verse>
        <verse number="24">Ngokuba ngithi kini: Baningi abaprofethi namakhosi ababethanda ukubona enikubonayo, abakubonanga, nokuzwa enikuzwayo, abakuzwanga.”</verse>
        <verse number="25">Bheka, kwase kusukuma isazimthetho esithile, samlinga sathi: “Mfundisi, ngizakwenzani ukuba ngidle ifa lokuphila okuphakade na?”</verse>
        <verse number="26">Wathi kuso: “Kulotshweni emthethweni? Ufunda kanjani?”</verse>
        <verse number="27">Saphendula sathi: “Woyithanda iNkosi uNkulunkulu wakho ngayo yonke inhliziyo yakho, nangawo wonke umphefumulo wakho, nangawo onke amandla akho, nangayo yonke ingqondo yakho, nomakhelwane wakho njengalokhu uzithanda wena.”</verse>
        <verse number="28">Wayesethi kuso: “Uphendule kahle; yenza lokho, uzakuphila.”</verse>
        <verse number="29">Kepha sona sithanda ukuzithetha sathi kuJesu: “Umakhelwane wami ngubani na?”</verse>
        <verse number="30">UJesu waphendula wathi: “Umuntu othile wehla eJerusalema eya eJeriko; watheleka phakathi kwezigcwelegcwele, zamhlubula izingubo, zamshaya, zamuka zimshiya umndondo nje.</verse>
        <verse number="31">Kwaqabuka kwehla umpristi othile ngaleyo ndlela; wathi embona, wamgwemela.</verse>
        <verse number="32">Kanjalo nomLevi, efika kuleyo ndawo embona, wamgwemela.</verse>
        <verse number="33">Kepha umSamariya othile owayesendleleni wafika kuye; wathi ukuba ambone, wamhawukela;</verse>
        <verse number="34">waya kuye, wabopha amanxeba akhe ewathela ngamafutha newayini, wamkhwelisa esilwaneni sakhe, wamusa endlini yezihambi, wamgcina.</verse>
        <verse number="35">Ngangomuso wakhipha odenariyu ababili, wabanika umninindlu, wathi kuye: ‘Mgcine, nalokho okwelekelayo ngiyakukubuyisela kuwe ekubuyeni kwami.’</verse>
        <verse number="36">“Ngumuphi ngokubona kwakho kulaba abathathu owaba ngumakhelwane wakhe owatheleka phakathi kwezigcwelegcwele na?”</verse>
        <verse number="37">Sathi: “Yilowo owamenzela isihawu.” Wayesethi uJesu kuso: “Hamba wenze njalo nawe.”</verse>
        <verse number="38">Kwathi ekuhambeni kwabo wangena emzini othile; owesifazane othile, igama lakhe nguMarta, wamamukela endlini yakhe.</verse>
        <verse number="39">Wayenodadewabo othiwa nguMariya, owahlala ngasezinyaweni zeNkosi, walizwa izwi layo.</verse>
        <verse number="40">Kepha uMarta ekhathazekile ukusebenza okuningi waya kuye, wathi: “Nkosi, awukhathaleli ukuthi udadewethu ungishiyile, ngisebenze ngedwa, na? Ngakho yisho kuye ukuba angisize.”</verse>
        <verse number="41">Kepha iNkosi yamphendula yathi: “Marta, Marta, unakekela, ukhathazeka ngezinto eziningi.</verse>
        <verse number="42">Kodwa inye into edingekile; uMariya ukhethile isabelo esihle angayikwaphucwa sona.”</verse>
      </chapter>
      <chapter number="11">
        <verse number="1">Kwathi ekhuleka endaweni ethile, esegcinile, omunye wabafundi bakhe wathi kuye: “Nkosi, sifundise ukukhuleka, njengokuba uJohane naye wabafundisa abafundi bakhe.”</verse>
        <verse number="2">Wayesethi kubo: “Nxa nikhuleka, anothi: “ ‘Baba wethu osezulwini, malingcweliswe igama lakho; mawufike umbuso wakho; mayenziwe intando yakho emhlabeni njengasezulwini;</verse>
        <verse number="3">usiphe isinkwa sethu sezinsuku zonke imihla ngemihla;</verse>
        <verse number="4">usithethelele izono zethu, ngokuba nathi sibathethelela bonke abanecala kithi; ungasingenisi ekulingweni, kodwa usikhulule kokubi.’ ”</verse>
        <verse number="5">Wathi kubo: “Ngumuphi kini oyakuba nomhlobo, aye kuye phakathi kobusuku, athi kuye: ‘Mhlobo, ngitsheleke izinkwa zibe zintathu,</verse>
        <verse number="6">ngokuba kufike kimi umhlobo wami evela ekuhambeni, kepha anginanto engingayibeka phambi kwakhe;’</verse>
        <verse number="7">yena-ke ophakathi aphendule athi: ‘Ungangihluphi; sekuvaliwe emnyango, nabantwana bami balele kanye nami; anginakuvuka, ngikunike,’ na?</verse>
        <verse number="8">Ngithi kini: Noma engazukuvuka amnike ngokuba engumhlobo wakhe, nokho ngenxa yokukhongisisa kwakhe uyakuvuka amnike konke akudingayo.</verse>
        <verse number="9">“Ngithi kini: Celani, niyakuphiwa; funani, niyakufumana; ngqongqothani, niyakuvulelwa.</verse>
        <verse number="10">Ngokuba yilowo nalowo ocelayo uyamukeliswa, nofunayo uyafumana, nongqongqothayo uyakuvulelwa.</verse>
        <verse number="11">“Ngumuphi kini onguyise, oyakuthi nxa indodana icela inhlanzi, ayinike inyoka esikhundleni senhlanzi;</verse>
        <verse number="12">uma icela iqanda, ayinike ufezela, na?</verse>
        <verse number="13">Ngakho-ke uma nina eningababi nikwazi ukubapha abantwana benu izipho ezinhle, kakhulu kangakanani uYihlo osezulwini uzakubapha abacela kuye uMoya oNgcwele.”</verse>
        <verse number="14">Wakhipha idemoni, laliyisimungulu; kwathi seliphumile idemoni, wakhuluma oyisimungulu; abantu bamangala.</verse>
        <verse number="15">Kepha abanye kubo bathi: “Ukhipha amademoni ngoBelzebule umbusi wamademoni.”</verse>
        <verse number="16">Abanye bemlinga bafuna kuye isibonakaliso esivela ezulwini.</verse>
        <verse number="17">Kepha yena eyazi imicabango yabo wathi kubo: “Yilowo nalowo mbuso owahlukene wodwa uyachitheka, indlu idilike phezu kwendlu.</verse>
        <verse number="18">NoSathane, uma ehlukene yedwa, umbuso wakhe uyakuma kanjani na? lokhu nithi ngikhipha amademoni ngoBelzebule.</verse>
        <verse number="19">Uma mina ngikhipha amademoni ngoBelzebule, amadodana enu awakhipha ngobani na? Ngalokho-ke wona ayakuba ngabahluleli benu.</verse>
        <verse number="20">Kepha uma ngikhipha amademoni ngomunwe kaNkulunkulu, umbuso kaNkulunkulu usufikile phela kini.</verse>
        <verse number="21">“Uma isiqhwaga sihlomile, silinda umuzi waso, impahla yaso ihlezi ngokuthula.</verse>
        <verse number="22">Kepha nxa onamandla kunaso esisukela, asinqobe, uyasaphuca izikhali zaso zonke ebesizethembile, ayabe impango yaso.</verse>
        <verse number="23">“Ongenami umelene nami; ongabuthi nami uyahlakaza.</verse>
        <verse number="24">“Nxa umoya ongcolileyo ephumile kumuntu, uyadabula izindawo ezomileyo efuna ukuphumula; engakufumani uthi: ‘Ngizakubuyela endlini yami engaphuma kuyo.’</verse>
        <verse number="25">Uyafika-ke, ayifumane ishaneliwe, ihlotshisiwe.</verse>
        <verse number="26">Khona abesehamba, azithathele abanye omoya abayisikhombisa ababi kunaye, bangene bahlale lapho, ukugcina kwalowo muntu kube kubi kunokwakuqala.”</verse>
        <verse number="27">Kwathi esakhuluma lokhu, owesifazane othile esixukwini waphakamisa izwi, wathi kuye: “Sibusisiwe isisu esakuthwalayo namabele owawancelayo.”</verse>
        <verse number="28">Kepha yena wathi: “Yebo, kodwa kakhulu babusisiwe abalizwa izwi likaNkulunkulu, balilondoloze.”</verse>
        <verse number="29">Sekubuthana kuye izixuku, waqala ukukhuluma, wathi: “Lesi sizukulwane siyisizukulwane esibi; sifuna isibonakaliso, kepha asiyikunikwa sibonakaliso, kuphela isibonakaliso sikaJona.</verse>
        <verse number="30">Ngokuba njengalokho uJona waba yisibonakaliso kwabaseNineve, iNdodana yomuntu iyakuba njalo kulesi sizukulwane.</verse>
        <verse number="31">Inkosikazi yaseningizimu iyakusukuma ekwahlulelweni kanye namadoda alesi sizukulwane, iwalahle; ngokuba yavela emikhawulweni yomhlaba izakuzwa ukuhlakanipha kukaSolomoni; bhekani, lapha kukhona okukhulu kunoSolomoni.</verse>
        <verse number="32">Amadoda aseNineve ayakusukuma ekwahlulelweni kanye nalesi sizukulwane, asilahle; ngokuba aphenduka ngokushumayela kukaJona; bhekani, lapha kukhona okukhulu kunoJona.</verse>
        <verse number="33">“Akakho othi esokhela isibani, asibeke esitha nangaphansi kwesitsha, kepha usifaka othini ukuba abangenayo babone ukukhanya.</verse>
        <verse number="34">Isibani somzimba siyiso lakho; nxa iso lakho liphilile, umzimba wakho wonke ungukukhanya; kepha nxa lilibi, umzimba wakho ungubumnyama.</verse>
        <verse number="35">Ngakho qaphela ukuba ukukhanya okukuwe kungabi ngubumnyama.</verse>
        <verse number="36">Njalo-ke uma umzimba wakho wonke ungukukhanya ungenandawo emnyama, uyakukhanya wonke njengesibani sikukhanyisa ngokukhanya kwaso.”</verse>
        <verse number="37">Esakhuluma, umFarisi wammema ukuba adle naye; wangena, wahlala ekudleni.</verse>
        <verse number="38">UmFarisi wamangala ebona ukuthi kaqalanga ngokuhlamba engakadli.</verse>
        <verse number="39">Yayisithi iNkosi kuye: “Manje-ke nina baFarisi nihlambulula ingaphandle lenkezo nesitsha, kepha ingaphakathi lenu ligcwele ukuphanga nokubi.</verse>
        <verse number="40">Ziwula, yena owalenza ingaphandle akalenzanga nengaphakathi na?</verse>
        <verse number="41">Kepha yiphani okungaphakathi kube yisiphiwo sabampofu, bhekani-ke, kobe kuhlambulukile konke kini.</verse>
        <verse number="42">“Kodwa maye kinina baFarisi, ngokuba nithela okweshumi kwesinkuntshane, nokwentshungu, nokwemifino yonke, ninganaki ukulunga nokumthanda uNkulunkulu! Benimelwe ukwenza lokhu, ningakuyeki nalokho.</verse>
        <verse number="43">“Maye kinina baFarisi, ngokuba nithanda izihlalo eziphambili emasinagogeni nokubingelelwa ezigcawini zokuthengelana!</verse>
        <verse number="44">“Maye kinina, ngokuba nifana namathuna angasabonakaliyo, nabantu abahamba ngaphezu kwawo bengawazi!”</verse>
        <verse number="45">Wayesephendula omunye wezazimthetho, wathi kuye: “Mfundisi, ngokusho lokho uyasijivaza nathi.”</verse>
        <verse number="46">Kepha wathi: “Maye nakinina zazimthetho, ngokuba nithwesa abantu imithwalo ethwaleka kalukhuni! Nina-ke uqobo lwenu aniyithinti leyo mithwalo nangowodwa weminwe yenu.</verse>
        <verse number="47">“Maye kinina, ngokuba niyawakha amathuna abaprofethi, kanti oyihlo bababulala!</verse>
        <verse number="48">Ngalokho ningofakazi, nivuma imisebenzi yawoyihlo; ngokuba bona bababulala, nina-ke niyawakha amathuna abo.</verse>
        <verse number="49">Ngenxa yalokho ukuhlakanipha kukaNkulunkulu kwathi: ‘Ngiyakuthumela kubo abaprofethi nabaphostoli; abanye bayakubabulala, abanye babazingele,’</verse>
        <verse number="50">ukuze kubizwe kulesi sizukulwane igazi labaprofethi bonke elachithwa kwasekusekelweni komhlaba,</verse>
        <verse number="51">kusukela egazini lika-Abela kuze kufike egazini likaZakariya owabulawa phakathi kwe-altare nethempeli. Yebo, ngithi kini: Lizakubizwa kulesi sizukulwane.</verse>
        <verse number="52">“Maye kinina zazimthetho, ngokuba nisisusile isihluthulelo sokwazi! Nina uqobo lwenu aningenanga, nabangenayo nabavimbela.”</verse>
        <verse number="53">Kuthe ephuma lapho, ababhali nabaFarisi baqala ukumzonda kabi nokumbuzisisa ngokuninginingi,</verse>
        <verse number="54">bemqamekela ukuba babambe into ephuma emlonyeni wakhe.</verse>
      </chapter>
      <chapter number="12">
        <verse number="1">Kwathi sezibuthene izigidi zabantu baze banyathelana, waqala ukukhuluma, ikakhulu kubafundi bakhe, ethi: “Xwayani imvubelo yabaFarisi engukuzenzisa.</verse>
        <verse number="2">Akukho okusitshekelweyo okungayikwambulwa, nokufihliweyo okungayikwaziwa.</verse>
        <verse number="3">Ngakho-ke konke enikukhuluma ebumnyameni kuyakuzwiwa ekukhanyeni, nalokho enikukhuluma endlebeni emakamelweni kuyakumenyezelwa phezu kwezindlu.</verse>
        <verse number="4">“Kepha ngithi kinina bahlobo bami: Ningabesabi abawubulala umzimba, bengenakwenza okunye emva kwalokho.</verse>
        <verse number="5">Kodwa ngiyakunitshengisa eniyakumesaba: Mesabeni lowo othi esebulele, abe namandla okuphonsa esihogweni. Yebo, ngithi kini: Mesabeni lowo.</verse>
        <verse number="6">Akuthengwa yini imizwilili eyisihlanu ngezindibilishi ezimbili na? Akukhohlakele namunye kuyo emehlweni kaNkulunkulu.</verse>
        <verse number="7">Kodwa nezinwele zekhanda lenu zibaliwe zonke. Maningesabi; nidlula imizwilili eminingi.</verse>
        <verse number="8">“Futhi ngithi kini: Yilowo nalowo oyakungivuma phambi kwabantu neNdodana yomuntu iyakumvuma yena phambi kwezingelosi zikaNkulunkulu;</verse>
        <verse number="9">kepha ongiphika phambi kwabantu uyakuphikwa phambi kwezingelosi zikaNkulunkulu.</verse>
        <verse number="10">Nalowo okhuluma izwi elibi ngeNdodana yomuntu uyakuthethelelwa, kepha ohlambalaza uMoya oNgcwele kayikuthethelelwa.</verse>
        <verse number="11">“Kepha nxa beniqhubela emasinagogeni, nakubabusi, nakuzo iziphathimandla, ningakhathazeki ngokuthi niyakuziphendulela kanjani nangokuthini, nokuba niyakukhulumani,</verse>
        <verse number="12">ngokuba uMoya oNgcwele uyakunifundisa ngasona leso sikhathi okufanele nikukhulume.”</verse>
        <verse number="13">Omunye wesixuku wathi kuye: “Mfundisi, shono kumfowethu ukuba abelane nami ifa.”</verse>
        <verse number="14">Kepha wathi kuye: “Mngane, ubani ongimise ngibe ngumahluleli noma umahlukanisi phezu kwenu na?”</verse>
        <verse number="15">Wayesethi kubo: “Bhekani, nixwaye ukuhaha konke, ngokuba ukuphila komuntu akumi ngobuningi bempahla yakhe.”</verse>
        <verse number="16">Wabalandisa umfanekiso, wathi: “Izwe lomuntu othile onothileyo lathela kahle.</verse>
        <verse number="17">Wazindla phakathi kwakhe, wathi: ‘Ngizakwenzani, lokhu ngingenandawo engingabuthela kuyo ukudla kwami, na?’</verse>
        <verse number="18">“Wayesethi: ‘Ngizakwenza lokhu: ngizakudiliza izinqolobane zami, ngakhe ezinkulu, ngibuthele khona ukudla kwami konke nempahla yami.</verse>
        <verse number="19">Bese ngithi kuwo umphefumulo wami: Mphefumulo, unempahla eningi ebekelelwe iminyaka emmingi; phumula, udle, uphuze, ujabule.’</verse>
        <verse number="20">“Kepha uNkulunkulu wathi kuye: ‘Wena siwula, ngalobu busuku umphefumulo wakho uzakubizwa kuwe; pho-ke, izinto ozilungisileyo ziyakuba ngezikabani na?’</verse>
        <verse number="21">“Kunjalo kozibekelela ingcebo enganothile kuNkulunkulu.”</verse>
        <verse number="22">Wayesethi kubafundi bakhe: “Ngakho-ke ngithi kini: Ningakhathazeki ngokuphila kwenu ukuthi niyakudlani, nangomzimba wenu ukuthi niyakwembathani.</verse>
        <verse number="23">Ngokuba ukuphila kukhulu kunokudla, nomzimba kunesambatho.</verse>
        <verse number="24">Bhekani izingwababana ukuthi azihlwanyeli, azivuni, azinaxhiba nanqolobane, kepha uNkulunkulu uyazondla; nina nizidlula kakhulu kangakanani izinyoni.</verse>
        <verse number="25">Ngumuphi kini ongathi ngokukhathazeka enezele ebudeni bakhe ingalo na?</verse>
        <verse number="26">Ngalokho nxa ningenamandla okwenza nokuncinyane, yini ukuba nikhathazeke ngokunye na?</verse>
        <verse number="27">“Bhekani iminduze ukuthi imila kanjani; ayiphothi, ayaluki, kepha ngithi kini noSolomoni ebukhazikhazini bakhe bonke wayengembathisile okomunye wayo.</verse>
        <verse number="28">Uma uNkulunkulu embathisa kanjalo utshani basendle obukhona namuhla, ngomuso buphonswe eziko, kakhulu kangakanani uyakunembathisa nina eninokukholwa okuncane.</verse>
        <verse number="29">Nani maningafuni eniyakukudla neniyakukuphuza; ningakhathazeki.</verse>
        <verse number="30">Ngokuba konke lokho kufunwa ngabezizwe bomhlaba, kepha uYihlo uyazi ukuthi niyakudinga lokho.</verse>
        <verse number="31">Kodwa funani umbuso wakhe, khona konke lokho kuyakwenezelwa nina.</verse>
        <verse number="32">“Ungesabi, mhlambi omncane; ngokuba kwathandeka kuYihlo ukuninika umbuso.</verse>
        <verse number="33">Thengisani ngeninakho, niphe abampofu; nizenzele izikhwama ezingagugiyo, ingcebo engapheliyo ezulwini, lapho kungasondeli sela, kungoni nundu khona.</verse>
        <verse number="34">Ngokuba lapho kukhona ingcebo yenu, lapho iyakuba khona nenhliziyo yenu.</verse>
        <verse number="35">“Izinkalo zenu mazibe ziboshiwe, nezibani zivutha.</verse>
        <verse number="36">Nani yibani njengabantu ababheke inkosi yabo ibuya emshadweni ukuba, nxa ifika ingqongqotha, bayivulele masinyane.</verse>
        <verse number="37">Zibusisiwe lezo zinceku okuyakuthi inkosi, nxa ifika, izifumane zilindile; ngiqinisile ngithi kini: Iyakuzibopha ukhalo, izihlalise ekudleni, ize izikhonze.</verse>
        <verse number="38">Noma ifika ngomlindo wesibili noma ngowesithathu, ifumane kunjalo, zibusisiwe zona lezo.</verse>
        <verse number="39">Kepha yazini lokhu kokuthi, uma umninindlu ebesazi isikhathi isela elizakufika ngaso, ubengayikuvuma ukuba ifohlwe indlu yakhe.</verse>
        <verse number="40">Nani manibe nilungile, ngokuba iNdodana yomuntu iyeza ngesikhathi eningasicabangiyo.”</verse>
        <verse number="41">UPetru wayesethi kuye: “Nkosi, usilandisa thina lo mfanekiso nokuba bonke na?”</verse>
        <verse number="42">Yayisithi iNkosi: “Ngumuphi-ke umphathi othembekileyo noqondileyo, inkosi yakhe eyakumbeka phezu kwabendlu bayo ukuba abanike isabelo sabo sokudla ngesikhathi sakho?</verse>
        <verse number="43">Ibusisiwe leyo nceku okuyakuthi inkosi yayo, nxa ifika, iyifumane yenze njalo.</verse>
        <verse number="44">Impela ngithi kini: Iyakuyibeka phezu kwakho konke enakho.</verse>
        <verse number="45">Kepha uma leyo nceku ithi enhliziyweni yayo: ‘Inkosi yami ilibele ukufika,’ iqale ukushaya abafana namantombazana, idle, iphuze, idakwe,</verse>
        <verse number="46">inkosi yaleyo nceku iyakufika ngosuku engayibhekile ngalo nangomzuzu engawaziyo, iyinqumanqume, iyabele nabangakholekile.</verse>
        <verse number="47">“Njalo-ke leyo nceku ebiyazi intando yenkosi yayo ingalungiselanga, ingenzanga ngokwentando yayo, iyakushaywa imivimbo eminingi;</verse>
        <verse number="48">kepha ebingazi yenza okufanele imivimbo, iyakushaywa eyingcosana; yilowo nalowo ophiwe okuningi, kuyakubizwa okuningi kuye; nophathiswe okuningi, bayakubiza kuye okungaphezu kwalokho.</verse>
        <verse number="49">“Ngize ukuphonsa umlilo emhlabeni; bengifunisisa kangakanani ukuba nga sewokhelwe.</verse>
        <verse number="50">Kepha nginombhapathizo engizakubhapathizwa ngawo; ngikhathazekile kanjani, uze ufezeke.</verse>
        <verse number="51">Nithi ngize ukuletha ukuthula emhlabeni na? Ngithi kini: Qha, kepha kakhulu ukwahlukana.</verse>
        <verse number="52">Ngokuba kusukela manje kuyakuba khona abayisihlanu endlini inye bahlukene, abathathu nababili, ababili nabathathu;</verse>
        <verse number="53">bayakwahlukana, uyise nendodana, indodana noyise; unina nendodakazi, indodakazi nonina; uninazala nomalokazana wakhe, umalokazana noninazala.”</verse>
        <verse number="54">Wayesethi nakuzo izixuku: “Nxa nibona ifu likhuphuka entshonalanga, masinyane nithi: ‘Iyeza imvula,’ kube njalo.</verse>
        <verse number="55">Futhi nxa kuphephetha iningizimu, nithi: ‘Lizakubalela,’ kube njalo.</verse>
        <verse number="56">Bazenzisi, niyakwazi ukuchachisa ukuma komhlaba nokwezulu; kepha yini ukuba ningachachisi lesi sikhathi na?</verse>
        <verse number="57">“Pho, yini ukuba ninganqumi ngokwenu okulungileyo na?</verse>
        <verse number="58">Ngokuba, nxa uya enkosini nomelene nawe, ncengisisa usesendleleni ukuba ukhululeke kuye, funa mhlawumbe akuhudulele kumahluleli, umahluleli akunikele kulo iphoyisa, iphoyisa likuphonse etilongweni.</verse>
        <verse number="59">Ngithi kuwe: Awusoze waphuma khona, uze ukhokhe ifadingi lokuphela.”</verse>
      </chapter>
      <chapter number="13">
        <verse number="1">Ngaleso sikhathi kwakukhona abathile abamtshela ngabaseGalile igazi labo uPilatu ayelixubanisile nemihlatshelo yabo.</verse>
        <verse number="2">Waphendula, wathi kubo: “Nithi labo baseGalile babe yizoni kunabo bonke abaseGalile, ngokuba behlelwa yilokho, na?</verse>
        <verse number="3">Ngithi kini: Qha, kepha uma ningaphenduki, niyakubhubha kanjalo nonke.</verse>
        <verse number="4">Nalabo abayishumi nesishiyagalombili owawela phezu kwabo umbhoshongo waseSilowama, wababulala, nithi bona babe namacala kunabantu bonke abakhileyo eJerusalema na?</verse>
        <verse number="5">Ngithi kini: Qha, kepha uma ningaphenduki, niyakubhubha ngokunjalo nonke.”</verse>
        <verse number="6">Wayesebalandisa lo mfanekiso wokuthi: “Umuntu othile wayenomkhiwane utshalwe esivinini sakhe; weza efuna isithelo kuwo, akasifumananga.</verse>
        <verse number="7">Wayesethi kuso isisebenzi sesivini: ‘Bheka, sekuyiminyaka emithathu ngiza ngifuna isithelo kulo mkhiwane, ngingasifumani; wunqume; yini ukuba uyone futhi inhlabathi?’</verse>
        <verse number="8">“Sona saphendula, sathi kuye: ‘Nkosi, wuyeke nangalo mnyaka, ngize ngivukuze inhlabathi emaceleni awo, ngiwuthelele umquba;</verse>
        <verse number="9">mhlawumbe ungaze uthele ngozayo; kepha uma kungenjalo, wowunquma.’ ”</verse>
        <verse number="10">Wayefundisa kwelinye lamasinagoge ngesabatha.</verse>
        <verse number="11">Bheka, kwaba khona owesifazane onomoya wobuthakathaka iminyaka eyishumi nesishiyagalombili, eseqhothile engenakululama nempela.</verse>
        <verse number="12">Kwathi uJesu embona, wambiza, wathi kuye: “Mame, ukhululiwe ebuthakathakeni bakho.”</verse>
        <verse number="13">Wabeka izandla phezu kwakhe; weluleka khona lapho, wamdumisa uNkulunkulu.</verse>
        <verse number="14">Umphathi wesinagoge, ecunukile ngokuba uJesu ephulukisile ngesabatha, waphendula, wathi kuso isixuku: “Kukhona izinsuku eziyisithupha okufanele ukusetshenzwa ngazo; ngakho-ke anoza ngazo, niphulukiswe, kungabi ngosuku lwesabatha.”</verse>
        <verse number="15">Kepha iNkosi yamphendula yathi: “Bazenzisi, kanti yilowo nalowo kini kayithukululi yini ngesabatha inkabi yakhe noma imbongolo yakhe emkhombeni, ayise ukuyoyiphuzisa, na?</verse>
        <verse number="16">Kepha lona, eyindodakazi ka-Abrahama, uSathane abembophile, bhekani, iminyaka eyishumi nesishiyagalombili, bekungafanele yini ukuba akhululwe kuleso sibopho ngosuku lwesabatha na?”</verse>
        <verse number="17">Wathi ukuba asho lokho, bajabha bonke ababemelene naye; isixuku sonke sathokoza ngemisebenzi yonke yenkazimulo eyenziwe nguye.</verse>
        <verse number="18">Wayesethi: “Umbuso kaNkulunkulu ufana nani na? Ngiyakuwufanisa nani na?</verse>
        <verse number="19">Ufana nenhlamvu yesinaphi ayithatha umuntu, wayihlwanyela ensimini yakhe; yamila, yaba ngumuthi, izinyoni zezulu zaze zakhela emagatsheni awo.”</verse>
        <verse number="20">Wabuye wathi: “Umbuso kaNkulunkulu ngiyakuwufanisa nani na?</verse>
        <verse number="21">Ufana nemvubelo ayithatha owesifazane, wayifaka emaqomeni amathathu empuphu, kwaze kwabila konke.”</verse>
        <verse number="22">Wayesedlula, wahamba imizi ngemizi nemizana ngemizana, efundisa, eqonde eJerusalema.</verse>
        <verse number="23">Umuntu othile wayesethi kuye: “Nkosi, bayingcosana abasindiswayo na?” Wathi kubo:</verse>
        <verse number="24">“Phikelelani ukungena ngomnyango omncinyane; ngokuba ngithi kini: Abaningi bayakufuna ukungena, bahluleke.</verse>
        <verse number="25">Nxa umninindlu esukumile wavala emnyango, niqale ukuma ngaphandle, ningqongqothe emnyango, nithi: ‘Nkosi, sivulele,’ uyakuphendula, athi: ‘Anginazi lapho nivela khona.’</verse>
        <verse number="26">“Lapho-ke niyakuqala ukuthi: ‘Sasidla, siphuza phambi kwakho, wawufundisa emigwaqweni yakithi.’</verse>
        <verse number="27">“Athi-ke: ‘Ngithi kini: Anginazi lapho nivela khona; sukani kimi nina nonke, basebenzi bokungalungi.’</verse>
        <verse number="28">“Lapho kuyakuba khona ukukhala nokugedla amazinyo, nxa senibona o-Abrahama, no-Isaka, noJakobe, nabaprofethi bonke embusweni kaNkulunkulu, kepha nina nikhishelwe ngaphandle.</verse>
        <verse number="29">Bayakufika bevela empumalanga, nasentshonalanga, nasenyakatho, naseningizimu, bahlale ekudleni embusweni kaNkulunkulu.</verse>
        <verse number="30">Bhekani, bakhona abokugcina abayakuba ngabokuqala; bakhona abokuqala abayakuba ngabokugcina.”</verse>
        <verse number="31">Ngawo lowo mzuzwana kweza abaFarisi abathile, bathi kuye: “Suka, umuke lapha, ngokuba uHerode ufuna ukukubulala.”</verse>
        <verse number="32">Wathi kubo: “Hambani nithi kuleyo mpungushe: ‘Bheka, ngikhipha amademoni, ngiphulukise abagulayo namuhla nakusasa, kuthi ngosuku lwesithathu ngipheleliswe.’</verse>
        <verse number="33">Nokho ngimelwe ukuba ngihambe namuhla nakusasa nangomhlomunye; ngokuba akunakwenzeka ukuba umprofethi abhubhe ngaphandle kweJerusalema.</verse>
        <verse number="34">“Jerusalema, Jerusalema, wena obulala abaprofethi, okhanda ngamatshe abathunyelwe kuwe, bengithanda kangaki ukubuthela ndawonye abantwana bakho njengesikhukukazi sibuthela amazinyane aso phansi kwamaphiko; kepha anivumanga.</verse>
        <verse number="35">Bhekani, indlu yenu isisala inxiwa kini; kepha ngithi kini: Anisoze nangibona, kuze kufike isikhathi sokuba nithi: ‘Ubusisiwe ozayo egameni leNkosi.’ ”</verse>
      </chapter>
      <chapter number="14">
        <verse number="1">Kwathi ekungeneni kwakhe ngesabatha endlini yomunye waba yizikhulu kubaFarisi ukuba adle ukudla, bona uqobo babemqaphele.</verse>
        <verse number="2">Bheka, kwavela phambi kwakhe umuntu othile owayenesifo samanzi.</verse>
        <verse number="3">UJesu wathatha, wathi kuzo izazimthetho nabaFarisi: “Kuvunyelwe yini ukuphulukisa ngesabatha noma qha?”</verse>
        <verse number="4">Kepha bathula. Wayesemphatha, wamphulukisa, wammukisa.</verse>
        <verse number="5">Wathi kubo: “Ngumuphi kini ongathi indodana noma inkabi iyele emgodini, angayikhiphi masinyane ngosuku lwesabatha, na?”</verse>
        <verse number="6">Bahluleka ukuphendula kulokho.</verse>
        <verse number="7">Wabalandisa abamenyiweyo umfanekiso, ebona ukuzikhethela kwabo izihlalo eziphambili, wathi kubo:</verse>
        <verse number="8">“Nxa umenyiwe ngumuntu ukuya emshadweni, ungahlali esihlalweni esiphambili, funa ngabe ukhona omkhulu kunawe omenyiwe nguye,</verse>
        <verse number="9">eze yena onimeme wena naye, athi: ‘Mdedele lo;’ khona uqale uhlale kwesisenzansi unamahloni.</verse>
        <verse number="10">Kepha nxa umenyiwe, hamba uhlale endaweni esenzansi ukuba, nxa efika okumemileyo, athi kuwe: ‘Mhlobo, yenyukela enhla;’ khona uyakuba nodumo phambi kwabo bonke abahlezi nawe ekudleni.</verse>
        <verse number="11">Ngokuba oziphakamisayo uzakuthotshiswa; nozithobayo uzakuphakanyiswa.”</verse>
        <verse number="12">Wathi nakommemileyo: “Uma wenza isidlo sasemini noma esakusihlwa, ungabizi abahlobo bakho, nabafowenu, nomndeni wakho, nabakhelwane bakho abacebileyo, funa nabo babuye bakumeme, kube khona ukwenanana.</verse>
        <verse number="13">Kepha uma wenza isidlo, mema abampofu, nezinyonga, nezimpumputhe;</verse>
        <verse number="14">uyakubusiswa-ke, ngokuba bangekwenanisele; uyakwenaniselwa ekuvukeni kwabalungileyo.”</verse>
        <verse number="15">Esezwile lokho omunye wababehlezi naye ekudleni, wathi kuye: “Ubusisiwe lowo oyakudla isinkwa embusweni kaNkulunkulu.”</verse>
        <verse number="16">Kepha wathi kuye: “Umuntu othile wenza idili elikhulu, wamema abaningi.</verse>
        <verse number="17">Ngesikhathi sedili wathuma inceku yakhe ukuba isho kwabamenyiweyo ukuthi: ‘Zanini, ngokuba sekulungisiwe konke.’</verse>
        <verse number="18">“Kepha bonke baqala ukuzilandulela ngazwi linye; owokuqala wathi kuye: ‘Ngithengile insimu, kuswelekile ukuba ngiye ngiyibone; ngiyakuncenga, mawungilandulele.’</verse>
        <verse number="19">“Omunye wathi: ‘Ngithengile izinkabi eziyishumi, sengiya ukuzilinga; ngiyakuncenga, mawungilandulele.’</verse>
        <verse number="20">“Omunye wathi: ‘Ngithathile umfazi, ngalokho ngingeze.’</verse>
        <verse number="21">“Isibuyile inceku yabika lokho enkosini yayo. Khona umninindlu wathukuthela, wathi encekwini yakhe: ‘Khawuleza, uye emigwaqweni nasemingcingweni yomuzi, ungenise lapha abampofu, nezilima, nezimpumputhe, nezinyonga.’</verse>
        <verse number="22">“Yathi inceku: ‘Nkosi, sekwenziwe ngokuyala kwakho; kepha isekhona indawo.’</verse>
        <verse number="23">“Yathi inkosi encekwini: ‘Phuma uye ezindleleni nasezintangweni, ubacindezele bangene ukuba igcwale indlu yami.</verse>
        <verse number="24">Ngokuba ngithi kini: Ayikho neyodwa yalawo madoda abemenyiwe eyakulizwa idili lami.’ ”</verse>
        <verse number="25">Kwakuhamba naye izixuku eziningi; waphenduka, wathi kuzo:</verse>
        <verse number="26">“Uma umuntu eza kimi engamzondi uyise, nonina, nomkakhe, nabantwana, nabafowabo, nawodadewabo, yebo, nokuphila kwakhe, angebe ngumfundi wami.</verse>
        <verse number="27">Nalowo ongathwali isiphambano sakhe, angilandele, angebe ngumfundi wami.</verse>
        <verse number="28">“Ngokuba ngumuphi kini othi efuna ukwakha umbhoshongo, angaqali ahlale phansi, abale izindleko ukuthi unakho okokuwuqeda na?</verse>
        <verse number="29">Funa kuthi esebeke isisekelo, engenamandla okuqeda, bonke abakubonayo baqale ukumhleka,</verse>
        <verse number="30">bathi: ‘Lo muntu waqala kabanga namandla okuqeda.’</verse>
        <verse number="31">“Noma yiyiphi inkosi eya kwenye inkosi ukuhlaselana nayo engaqali ihlale phansi, ihlole ukuba inamandla yini ukuhlangabezana ngezinkulungwane eziyishumi naleyo eza kuyo, inezinkulungwane ezingamashumi amabili na?</verse>
        <verse number="32">Kepha uma kungenzeke, ingathi isekude leyo, ithuma amanxusa, icele okokuthula.</verse>
        <verse number="33">Kunjalo-ke yilowo nalowo kini ongavalelisi nakho konke anakho angebe ngumfundi wami.</verse>
        <verse number="34">“Usawoti uyinto enhle; kepha uma usawoti edumele, uyakuhlaziywa ngani na?</verse>
        <verse number="35">Akasafanele namhlabathi namquba; uyalahlwa nje phandle; onezidlebe zokuzwa makezwe.”</verse>
      </chapter>
      <chapter number="15">
        <verse number="1">Kwase kusondela kuye bonke abathelisi nezoni ukumuzwa.</verse>
        <verse number="2">AbaFarisi nababhali base bakhonona bethi: “Lo muntu wamukela izoni, adle nazo.”</verse>
        <verse number="3">Wayesebalandisa lo mfanekiso, ethi:</verse>
        <verse number="4">“Ngumuphi umuntu kini onezimvu eziyikhulu, alahlekelwe ngenye kuzo, angazishiyi ezingamashumi ayisishiyagalolunye nesishiyagalolunye ehlane, aye kwelahlekileyo, aze ayithole, na?</verse>
        <verse number="5">Athi eseyitholile, ayetshathe ethokoza.</verse>
        <verse number="6">Esefike ekhaya ameme abahlobo nabakhelwane, athi kubo: ‘Thokozani nami, ngokuba ngiyitholile imvu yami ebilahlekile.’</verse>
        <verse number="7">Ngithi kini: Kanjalo kuyakuba khona ukuthokoza ezulwini ngesoni sisinye esiphendukayo, kunabalungileyo abangamashumi ayisishiyagalolunye nesishiyagalolunye abangasweli ukuphenduka.</verse>
        <verse number="8">“Noma ngumuphi owesifazane othi enezinhlamvu zesiliva eziyishumi, uma elahlekelwe luhlamvu lwaba lunye, angokheli isibani, ashanele indlu, afunisise, aze aluthole?</verse>
        <verse number="9">Athi ukuba aluthole, abize abahlobo nabakhelwane, athi: ‘Thokozani nami, ngokuba ngilutholile uhlamvu lwami obelungilahlekele.’</verse>
        <verse number="10">Ngithi kini: Kanjalo kukhona ukuthokoza phambi kwezingelosi zikaNkulunkulu ngesoni sisinye esiphendukayo.”</verse>
        <verse number="11">Wayesethi: “Umuntu othile wayenamadodana amabili.</verse>
        <verse number="12">Encane yawo yayisithi kuyise: ‘Baba, nginike isabelo sefa esiqondene nami;’ wawahlukanisela impahla.</verse>
        <verse number="13">“Kwathi emva kwezinsuku ezingeziningi indodana encane yayisibutha konke, yamuka, yaya ezweni elikude, yachitha khona imfuyo yayo ihamba ngokonakala.</verse>
        <verse number="14">Isisaphaze konke, kwavela indlala enkulu kulelo zwe; yaqala ukuswela.</verse>
        <verse number="15">Yayisiya kukhonza komunye umuntu walelo zwe; yena wayithuma emadlelweni akhe ukuba yaluse izingulube.</verse>
        <verse number="16">Yafisa ukuzisuthisa ngemidumba edliwa yizingulube; kepha kayiphiwanga muntu.</verse>
        <verse number="17">“Kuthe sekusile kuyo, yathi: ‘Bangaki abaqashwa bakababa abanokudla okuningi, kanti mina ngifa indlala lapha.</verse>
        <verse number="18">Ngiyakusuka, ngiye kubaba, ngithi: Baba, ngonile kulo izulu naphambi kwakho;</verse>
        <verse number="19">angisafanele ukuthiwa indodana yakho; ngenze ngibe njengomunye wabaqashwa bakho.’</verse>
        <verse number="20">Yayisisuka, yafika kuyise; kepha kuthe isekude, uyise wayibona, waba nesihe, wagijima, wayisingatha entanyeni, wayanga.</verse>
        <verse number="21">“Indodana yayisithi kuye: ‘Baba, ngonile kulo izulu naphambi kwakho; angisafanele ukuthiwa indodana yakho.’</verse>
        <verse number="22">“Kepha uyise wathi ezincekwini zakhe: ‘Sheshani nikhiphe ingubo enhle kunazo zonke, niyembathise, nifake indandatho esandleni sayo nezicathulo ezinyaweni,</verse>
        <verse number="23">nilethe ithole elikhuluphalisiweyo, nilihlabe, sidle, sijabule;</verse>
        <verse number="24">ngokuba le ndodana yami ibifile, yabuye yaphila; ibilahlekile, seyatholakala;’ base beqala ukujabula.</verse>
        <verse number="25">“Kepha indodana yakhe enkulu yayisensimini; yathi iseza isondela endlini, yezwa ukuhlabelela nokusina.</verse>
        <verse number="26">Yabiza omunye wabafana, yabuza ukuthi kwenze njani lokho.</verse>
        <verse number="27">Wathi kuyo: ‘Kufike umfowenu; uyihlo wahlaba ithole elikhuluphalisiweyo, ngokuba ubuye wamthola ephilile.’</verse>
        <verse number="28">“Kepha yathukuthela, kayivumanga ukungena; uyise wayesephuma, wayincenga.</verse>
        <verse number="29">Kodwa yaphendula, yathi kuyise: ‘Bheka, iminyaka engaka ngikukhonzile; angizange ngeqe umyalo wakho, kepha mina awuzange ungiphe nazinyane lembuzi ukuba ngijabule nabahlobo bami,</verse>
        <verse number="30">kodwa kuthe ukuba ifike leyo ndodana yakho eqede imfuyo yakho nezifebe, wayihlabisa ithole elikhuluphalisiweyo.’</verse>
        <verse number="31">“Wayesethi kuyo: ‘Mntanami, wena uhlala nami njalo; konke okwami kungokwakho.</verse>
        <verse number="32">Kepha simelwe ukujabula, sithokoze, ngokuba umfowenu lo wayefile, wabuye waphila; wayelahlekile, sewatholakala.’ ”</verse>
      </chapter>
      <chapter number="16">
        <verse number="1">Wayesekhuluma nakubafundi bakhe, ethi: “Kwakukhona umuntu othile oyisicebi, owayenomphathi; yena wamangalelwa kuye ngokuthi uchitha impahla yakhe.</verse>
        <verse number="2">Wambiza, wathi kuye: ‘Kuyini lokhu engikuzwa ngawe na? Landa ngobuphathi bakho, ngokuba ungebe usaba ngumphathi.’</verse>
        <verse number="3">“Wayesethi umphathi phakathi kwakhe: ‘Ngizakwenze njani, lokhu inkosi yami ingaphuca ubuphathi? Anginamandla okulima, nginamahloni ukunxiba.</verse>
        <verse number="4">Ngiyakwazi engiyakukwenza ukuba bangamukele ezindlini zabo, nxa ngikhishwa ebuphathini.’</verse>
        <verse number="5">“Wababiza ngabanye abanamacala enkosini yakhe, wathi kowokuqala: ‘Unecala elingakanani enkosini yami na?’</verse>
        <verse number="6">“Wathi: ‘Amabhati ayikhulu amafutha.’ “Wayesethi kuye: ‘Thatha incwadi yakho, usheshe uhlale phansi, ulobe amashumi ayisihlanu.’</verse>
        <verse number="7">“Khona wathi komunye: ‘Wena-ke unecala elingakanani na?’ “Wathi: ‘Izilinganiso eziyikhulu zikakolweni.’ “Wathi kuye: ‘Thatha incwadi yakho, ulobe amashumi ayisishiyagalombili.’</verse>
        <verse number="8">“Inkosi yambabaza umphathi ongalungile ngokuthi wenze ngokuhlakanipha, ngokuba abantwana balesi sikhathi bahlakaniphile esizukulwaneni sabo kunabantwana bokukhanya.</verse>
        <verse number="9">Nami ngithi kini: Zenzeleni nina abahlobo ngokukaMamona ongalungile, ukuze kuthi, nxa kuphelile, banamukele ezindlini eziphakade.</verse>
        <verse number="10">“Othembekile kokuncinyane uthembekile nakokukhulu; ongalungile kokuncinyane kalungile nakokukhulu.</verse>
        <verse number="11">Ngakho uma beningathembeki kokukaMamona ongalungile, ubani oyakuniphathisa okuyikhonakhona na?</verse>
        <verse number="12">Futhi uma beningathembeki kokomunye, ubani oyakuninika okungokwenu na?</verse>
        <verse number="13">“Akukho nceku engakhonza amakhosi amabili, ngokuba kokunye iyakuzonda enye, ithande enye, noma ibambelele kwenye, iyeyise enye. Ningeze nakhonza uNkulunkulu noMamona.”</verse>
        <verse number="14">AbaFarisi ababethanda imali bakuzwa konke lokho, bamklolodela.</verse>
        <verse number="15">Wayesethi kubo: “Nina ningabazishaya abalungileyo emehlweni abantu; kepha uNkulunkulu uyazazi izinhliziyo zenu, ngokuba lokho okuphakemeyo phakathi kwabantu kuyisinengiso emehlweni kaNkulunkulu.</verse>
        <verse number="16">“Umthetho nabaprofethi kwakukhona kwaze kwafika uJohane; kusukela kuleso sikhathi ivangeli lombuso kaNkulunkulu liyashunyayelwa, wonke umuntu uphika ngokufuzula kuwo.</verse>
        <verse number="17">Kepha kulula ukuba kudlule izulu nomhlaba kunokuba kuwe ibalana elilodwa lomthetho.</verse>
        <verse number="18">“Yilowo nalowo olahla umkakhe, aganwe ngomunye, uyaphinga; noganwa ngolahliwe yindoda uyaphinga.</verse>
        <verse number="19">“Kwakukhona umuntu othile onothileyo, owayegqoka ezibubende nezelineni elihle, ezijabulisa imihla ngemihla etamasa.</verse>
        <verse number="20">Kwakukhona futhi ompofu othile, nguLazaru igama lakhe, owayelahliwe ngasesangweni lakhe egcwele izilonda,</verse>
        <verse number="21">enxanela ukusuthiswa ngemvuthuluka ewa etafuleni lesicebi; yebo, kweza nezinja, zamkhotha izilonda.</verse>
        <verse number="22">“Kwase kuthi wafa ompofu, wathwalwa yizingelosi, wasiwa esifubeni sika-Abrahama; nesicebi safa, sembelwa.</verse>
        <verse number="23">SesiseHayidese saphakamisa amehlo aso, sisebuhlungwini, sambona u-Abrahama ekude, noLazaru esesifubeni sakhe.</verse>
        <verse number="24">Samemeza sathi: ‘Baba Abrahama, ngihawukele, uthume uLazaru, agcobhoze isihloko somunwe wakhe emanzini, aphozise ulimi lwami, ngokuba ngiyahlushwa kuleli langabi.’</verse>
        <verse number="25">“Kepha u-Abrahama wathi: ‘Ndodana, khumbula ukuba wamukela okuhle kwakho usesekuphileni noLazaru kanjalo okubi; kodwa manje uyaduduzwa yena lapha, wena uyahlushwa.</verse>
        <verse number="26">Nangaphezu kwakho konke lokho kubekiwe umhosha omkhulu phakathi kwethu nani ukuba abafuna ukusuka lapha baye kini bangekwenze, nabalapho bangaweleli kithi.’</verse>
        <verse number="27">“Sase sithi: ‘Njalo ngiyakucela, baba, ukuba umthumele endlini kababa,</verse>
        <verse number="28">ngokuba nginabafowethu abayisihlanu, ukuze afakaze kubo, bangezi nabo kule ndawo yobuhlungu.’</verse>
        <verse number="29">“Kepha u-Abrahama wathi: ‘BanoMose nabaprofethi; mabezwe bona.’</verse>
        <verse number="30">“Sathi-ke: ‘Qha, baba Abrahama, kodwa uma kusuka umuntu kwabafileyo, aye kubo, bayakuphenduka.’</verse>
        <verse number="31">“Kepha wathi kuso: ‘Uma bengalaleli uMose nabaprofethi, kabayikuvunyiswa, noma kuvuka umuntu kwabafileyo.’ ”</verse>
      </chapter>
      <chapter number="17">
        <verse number="1">Wayesethi kubafundi bakhe: “Kungeze kwenzeka ukuba kungaveli izikhubekiso; kodwa maye kulowo ezivela ngaye!</verse>
        <verse number="2">Kungcono kuye ukuba itshe lokusila ligaxwe entanyeni yakhe, alahlwe elwandle, kunokuba akhubekise abe munye kulaba abancinyane.</verse>
        <verse number="3">Xwayani nina. Uma umfowenu ona, mkhuze; uma ephenduka, mthethelele.</verse>
        <verse number="4">Noma ekonela kasikhombisa ngosuku, abuyele kuwe kasikhombisa, ethi: ‘Ngiyaphenduka,’ womthethelela.”</verse>
        <verse number="5">Abaphostoli base bethi eNkosini: “Yandisa ukukholwa kwethu.”</verse>
        <verse number="6">Yayisithi iNkosi: “Uma beninokukholwa okungangenhlamvu yesinaphi, beningasho kulo mthombe: ‘Simbuka, utshaleke elwandle,’ ubuyakunilalela.</verse>
        <verse number="7">“Ngumuphi kini onenceku elimayo nokuba eyalusayo, athi kuyo ibuya endle: ‘Sondela masinyane, uhlale phansi, udle’?</verse>
        <verse number="8">Kodwa akayikusho kuyo ukuthi: ‘Lungisa engizakukudla, uzibophe, ungiphakele, ngize ngidle, ngiphuze, andukuba udle, uphuze wena,’ na?</verse>
        <verse number="9">Uyayibonga yini inceku, ngokuba yenzile ekuyaliweyo na?</verse>
        <verse number="10">Kunjalo nani, nxa nikwenzile konke enikuyaliweyo, anothi: ‘Asizinceku zalutho; sikwenzile nje ebesifanele ukukwenza.’ ”</verse>
        <verse number="11">Kwathi esehamba ukuya eJerusalema, wadabula iSamariya neGalile.</verse>
        <verse number="12">Esangena emzaneni othile, kwahlangana naye amadoda ayishumi anochoko, amela kude,</verse>
        <verse number="13">aphakamisa izwi, athi: “Jesu Nkosi, sihawukele!”</verse>
        <verse number="14">Kuthe ewabona, wathi kuwo: “Hambani, niyoziveza kubapristi.” Kwathi esahamba, ahlanjululwa.</verse>
        <verse number="15">Enye yawo isibona ukuthi iphulukisiwe, yabuya imdumisa uNkulunkulu ngezwi elikhulu,</verse>
        <verse number="16">yawa ngobuso ngasezinyaweni zakhe imbonga; yayingumSamariya.</verse>
        <verse number="17">Kepha uJesu waphendula wathi: “Akuhlanjululwanga abayishumi na? Baphi, pho, abayisishiyagalolunye na?</verse>
        <verse number="18">Abafunyaniswanga yini ababuyela ukumnika uNkulunkulu udumo, kuphela lona wezizwe na?”</verse>
        <verse number="19">Wayesethi kuye: “Sukuma uhambe; ukukholwa kwakho kukusindisile.”</verse>
        <verse number="20">Ebuzwe ngabaFarisi ukuthi umbuso kaNkulunkulu uzakufika nini, wabaphendula wathi: “Umbuso kaNkulunkulu awufiki ubonwa ngamehlo.</verse>
        <verse number="21">Futhi kabayikusho ukuthi: ‘Bhekani, nanku,’ nokuba, ‘nankuya;’ ngokuba bhekani, umbuso kaNkulunkulu uphakathi kini.”</verse>
        <verse number="22">Wayesethi kubafundi bakhe: “Kuzakufika izinsuku, lapho niyakufisa ukubona lube lunye lwezinsuku zeNdodana yomuntu, kepha aniyikulubona.</verse>
        <verse number="23">Bayakuthi kini: ‘Bhekani, nansiya; bhekani, nansi;’ maningayi, ningalandeli.</verse>
        <verse number="24">Ngokuba njengonyazi, nxa lunyazima kwenye indawo phansi kwezulu, lukhanya luze lufike kwenye indawo phansi kwezulu, yoba njalo iNdodana yomuntu ngosuku lwayo.</verse>
        <verse number="25">Kepha kuqala imelwe ukuhlupheka ngokuningi, yaliwe yilesi sizukulwane.</verse>
        <verse number="26">“Njengokuba kwenzeka emihleni kaNowa, kuyakuba njalo nasemihleni yeNdodana yomuntu.</verse>
        <verse number="27">Babedla, bephuza, beganwa, bendiswa, kwaze kwafika usuku uNowa angena ngalo emkhunjini, kwafika uzamcolo, wababhubhisa bonke.</verse>
        <verse number="28">“Kanjalo njengokuba kwenzeka nasemihleni kaLoti, babedla, bephuza, bethenga, bethengisa, betshala, bakha;</verse>
        <verse number="29">kepha ngosuku uLoti aphuma ngalo eSodoma lana umlilo nesibabule kuvela ezulwini, kwababhubhisa bonke;</verse>
        <verse number="30">kuyakuba njalo ngosuku eyakwambulwa ngalo iNdodana yomuntu.</verse>
        <verse number="31">Ngalolo suku oyakuba phezu kwendlu, impahla yakhe isendlini, kangehli ukuyithatha; njalo nosensimini kangabuyeli emuva.</verse>
        <verse number="32">Khumbulani umkaLoti.</verse>
        <verse number="33">Ofuna ukuzuza ukuphila kwakhe uyakulahlekelwa yikho, kepha olahlekelwa yikho uyakukulondoloza.</verse>
        <verse number="34">Ngithi kini: Ngalobo busuku kuyakuba khona ababili embhedeni munye; omunye uyakuthathwa, omunye ashiywe.</verse>
        <verse number="35">Kuyakuba khona ababili besila ndawonye; omunye uyakuthathwa, omunye ashiywe.</verse>
        <verse number="36">Kuyakuba khona ababili ensimini; omunye uyakuthathwa, omunye ashiywe.”</verse>
        <verse number="37">Base bephendula, bethi kuye: “Kuphi, Nkosi?” Wathi kubo: “Lapho kukhona isidumbu, kulapho amanqe eyakubuthana khona.”</verse>
      </chapter>
      <chapter number="18">
        <verse number="1">Wabalandisa umfanekiso wokuthi bamelwe ukukhuleka njalo, bangadangali.</verse>
        <verse number="2">Wathi: “Kwakukhona emzini othile umahluleli othile owayengamesabi uNkulunkulu, enganaki muntu.</verse>
        <verse number="3">Kulowo muzi kwakukhona futhi umfelokazi owayelokhu efika kuye, ethi: ‘Ngizwele esitheni sami.’</verse>
        <verse number="4">“Kwaba yisikhathi engavumi; kepha ngasemuva wathi phakathi kwakhe: ‘Nakuba ngingamesabi uNkulunkulu, nginganaki muntu,</verse>
        <verse number="5">nokho-ke ngokuba lo mfelokazi engikhathaza njalo, ngiyakumzwela, funa angizuke ngokufika njalonjalo.’ ”</verse>
        <verse number="6">Yayisithi iNkosi: “Yizwani okushiwo ngumahluleli ongalungile.</verse>
        <verse number="7">UNkulunkulu kayikubezwela yini abakhethiweyo bakhe abakhala kuye imini nobusuku, ababekezelele, na?</verse>
        <verse number="8">Ngithi kini: Uzakubezwela masinyane. Nokho nxa ifika iNdodana yomuntu, imbala iyakufumana ukukholwa emhlabeni na?”</verse>
        <verse number="9">Wayesekhuluma kwabathile ababezethemba ukuthi balungile, bedelela abanye, ebalandisa lo mfanekiso ngokuthi:</verse>
        <verse number="10">“Abantu ababili benyukela ethempelini beya kukhuleka, omunye engumFarisi, omunye engumthelisi.</verse>
        <verse number="11">UmFarisi wema wazikhulekela ngokuthi: ‘Nkulunkulu, ngiyakubonga ngokuba ngingenjengabanye abantu: izigcwelegcwele, abangalungile, iziphingi, nanjengalo mthelisi.</verse>
        <verse number="12">Ngizila ukudla kabili ngeviki, nginikela okweshumi kukho konke enginakho.’</verse>
        <verse number="13">“Kepha umthelisi emi kude wayengafuni nakuphakamisela amehlo akhe ngasezulwini, kodwa washaya isifuba sakhe, ethi: ‘Nkulunkulu, ngihawukele mina soni.’</verse>
        <verse number="14">“Ngithi kini: Lo wehlela endlini yakhe elungisisiwe kunomunye. Ngokuba yilowo nalowo oziphakamisayo uzakuthotshiswa, kodwa ozithobayo uzakuphakanyiswa.”</verse>
        <verse number="15">Baletha kuye nabantwanyana ukuba abaphathe; kepha abafundi bekubona babakhuza.</verse>
        <verse number="16">Kodwa uJesu wababizela kuye, wathi: “Vumelani abantwana beze kimi, ningabenqabeli, ngokuba umbuso kaNkulunkulu ungowabanjalo.</verse>
        <verse number="17">Ngiqinisile ngithi kini: Yilowo nalowo ongamukeli umbuso kaNkulunkulu njengomntwana kasoze angena kuwo.”</verse>
        <verse number="18">Umbusi othile wayesembuza ethi: “Mfundisi omuhle, ngiyakwenzani ukuba ngidle ifa lokuphila okuphakade na?”</verse>
        <verse number="19">Kepha uJesu wathi kuye: “Ungibizelani ngokuthi ngimuhle na? Kakho omuhle, munye kuphela, uNkulunkulu.</verse>
        <verse number="20">Uyayazi imiyalelo ukuthi: ‘Ungaphingi, ungabulali, ungebi, ungafakazi amanga, yazisa uyihlo nonyoko.’ ”</verse>
        <verse number="21">Kepha wathi: “Konke lokho ngikugcinile kwasebusheni bami.”</verse>
        <verse number="22">UJesu ekuzwa lokho wathi kuye: “Usasilalelwe into inye: thengisa ngakho konke onakho, wabele abampofu, khona uzakuba negugu ezulwini; uze ungilandele.”</verse>
        <verse number="23">Kuthe ekuzwa lokho, wadabuka impela, ngokuba wayenothile kakhulu.</verse>
        <verse number="24">UJesu embona wathi: “Kulukhuni kangakanani kwaba nomnotho ukungena embusweni kaNkulunkulu.</verse>
        <verse number="25">Kulula ukuba ikamela lingene ngentunja yosungulo kunokuba onothileyo angene embusweni kaNkulunkulu.”</verse>
        <verse number="26">Abezwayo base bethi: “Pho, kungasindiswa bani na?”</verse>
        <verse number="27">Kepha wathi: “Okungenzeki kubantu kungenzeka kuNkulunkulu.”</verse>
        <verse number="28">Wayesethi uPetru: “Bheka, thina sishiye okwethu, sakulandela.”</verse>
        <verse number="29">Wathi kubo: “Ngiqinisile ngithi kini: Akukho muntu oshiye indlu, noma umkakhe, noma abafowabo, noma abazali, noma abantwana ngenxa yombuso kaNkulunkulu,</verse>
        <verse number="30">ongayikwamukeliswa okuphindwe kaningi kulesi sikhathi nasenkathini ezayo ukuphila okuphakade.”</verse>
        <verse number="31">Wayesebasondeza kuye abayishumi nambili, wathi kubo: “Bhekani, sikhuphukela eJerusalema; konke okulotshwe ngabaprofethi ngeNdodana yomuntu kuyakugcwaliseka.</verse>
        <verse number="32">Ngokuba izakukhashelwa kwabezizwe, iklolodelwe, idunyazwe, ikhafulelwe ngamathe,</verse>
        <verse number="33">bayishaye, bayibulale; kepha ngosuku lwesithathu izakuvuka.”</verse>
        <verse number="34">Kepha bona kabaqondanga lutho lwalokho; lelo zwi lalifihlakele kubo, abakuqondanga obekushiwo.</verse>
        <verse number="35">Kwathi esesondela eJeriko, impumputhe ethile yayihlezi ngasendleleni inxiba.</verse>
        <verse number="36">Isizwa isixuku sidlula, yabuza ukuthi: “Kuyini lokhu?”</verse>
        <verse number="37">Base beyitshela ukuthi: “Kudlula uJesu waseNazaretha.”</verse>
        <verse number="38">Yayisimemeza ithi: “Jesu, Ndodana kaDavide, ngihawukele!”</verse>
        <verse number="39">Ababehamba phambili bayikhuza ukuba ithule kepha kwayikhona imemeza kakhulu yona, ithi: “Ndodana kaDavide, ngihawukele!”</verse>
        <verse number="40">Wema-ke uJesu, wayala ukuba ilethwe kuye. Isisondele, wayibuza wathi:</verse>
        <verse number="41">“Ufuna ukuba ngikwenzeleni na?” Yathi: “Nkosi, ukuba ngibone.”</verse>
        <verse number="42">UJesu wathi kuyo: “Bona! Ukukholwa kwakho kukusindisile.”</verse>
        <verse number="43">Yayisibona khona lapho, yamlandela imdumisa uNkulunkulu, nabantu bonke bekubona bamnika uNkulunkulu indumiso.</verse>
      </chapter>
      <chapter number="19">
        <verse number="1">Wangena eJeriko, wadabula khona.</verse>
        <verse number="2">Bheka, kwakukhona indoda, igama layo linguZakewu, ingumthelisi omkhulu, icebile.</verse>
        <verse number="3">Yayifuna ukumbona uJesu ukuthi ungubani; yahluleka ngenxa yesixuku, ngokuba yayimfushane.</verse>
        <verse number="4">Yagijimela phambili, yakhwela emthombeni ukuba imbone, ngokuba ebezakudlula ngakhona.</verse>
        <verse number="5">Esefikile uJesu kuleyo ndawo wabheka phezulu, wathi kuyo: “Zakewu, shesha wehle, ngokuba namuhla ngimelwe ukuhlala endlini yakho.”</verse>
        <verse number="6">Washesha wehla, wamamukela ngokuthokoza.</verse>
        <verse number="7">Kuthe bekubona, bakhonona bonke, bathi: “Uye kungenisa kwandoda eyisoni.”</verse>
        <verse number="8">Kodwa uZakewu wasukuma, wathi eNkosini: “Bheka, Nkosi, ngipha abampofu inxenye yempahla yami; kuthi uma ngimaphucile umuntu into ngamacebo, ngiyibuyisa iphindwe kane.”</verse>
        <verse number="9">UJesu wathi kuye: “Namuhla insindiso ifikile kule ndlu, lokhu naye eyindodana ka-Abrahama.</verse>
        <verse number="10">Ngokuba iNdodana yomuntu ize ukufuna nokusindisa okulahlekileyo.”</verse>
        <verse number="11">Kuthe ukuba bakuzwe lokho, weleka walandisa umfanekiso, ngokuba ebeseduze neJerusalema nangokuba bebethi umbuso kaNkulunkulu uzakubonakala masinyane.</verse>
        <verse number="12">Wathi-ke: “Umuntu othile wohlanga olukhulu waya ezweni elikude eyozithathela umbuso, abuye.</verse>
        <verse number="13">Wayesebiza izinceku zakhe eziyishumi, wazinika omina abayishumi, wathi kuzo: ‘Hwebani ngabo, ngize ngibuye.’</verse>
        <verse number="14">“Kepha abantu bomuzi wakhe babemzonda, bathuma amanxusa emva kwakhe, bethi: ‘Asithandi ukuba lo abuse phezu kwethu.’</verse>
        <verse number="15">“Kwathi esebuyile ekuthatheni umbuso, wathi azibizelwe kuye lezo zinceku abezinike imali ukuba azi ukuthi yileyo naleyo izuzeni ngokuhweba.</verse>
        <verse number="16">“Yavela-ke eyokuqala, yathi: ‘Nkosi, umina wakho uzuze omina abayishumi.’</verse>
        <verse number="17">“Wathi kuyo: ‘Kuhle-ke, nceku enhle; lokhu ufunyanwe uthembekile kokuncinyane, uzakubusa phezu kwemizi eyishumi.’</verse>
        <verse number="18">“Yafika neyesibili, yathi: ‘Umina wakho, Nkosi, uzuze omina abayisihlanu.’</verse>
        <verse number="19">“Wathi nakuleyo: ‘Nawe yiba phezu kwemizi eyisihlanu.’</verse>
        <verse number="20">“Kwafika nenye, yathi: ‘Nkosi, nangu umina wakho ebengimkhwezile esongwe endwangwini.</verse>
        <verse number="21">Ngokuba bengikwesaba, lokhu ungumuntu olukhuni; uthabatha ongakubekanga, uvuna ongakuhlwanyelanga.’</verse>
        <verse number="22">“Wathi kuyo: ‘Ngizakukwahlulela ngomlomo wakho wena nceku embi. Ubuwazi ukuba ngingumumtu olukhuni, ngithabatha engingakubekanga, ngivuna engingakuhlwanyelanga;</verse>
        <verse number="23">awufakanga ngani imali yami ebhange, mina-ke ekufikeni kwami ngabe ngiyibizile kanye nenzalo, na?’</verse>
        <verse number="24">“Wayesethi kwababemi khona: ‘Maphuceni umina, nimnike onawomina abayishumi.’</verse>
        <verse number="25">“Kepha bathi kuye: ‘Nkosi, unawomina abayishumi.’</verse>
        <verse number="26">“Ngithi kini: Yilowo nalowo onakho uyakuphiwa, kepha ongenakho uyakwaphucwa nalokho anakho.</verse>
        <verse number="27">Kodwa lezo zitha zami ezazingathandi ukuba ngibuse phezu kwazo, ziletheni lapha, nizibulale phambi kwami.”</verse>
        <verse number="28">Eseshilo lokho waqhubekela phambili, wakhuphukela eJerusalema.</verse>
        <verse number="29">Kwathi esondele eBetfage naseBethaniya ngasentabeni ethiwa eYeminqumo, wathuma ababili kubafundi bakhe,</verse>
        <verse number="30">ethi: “Hambani niye emzaneni obhekene nani, nothi ukuba ningene kuwo, nizakufumana ithole lembongolo likhulekiwe, okungazange kuhlale muntu kulo; lithukululeni, nililethe.</verse>
        <verse number="31">Uma umuntu enibuza ethi: ‘Nilithukululelani na?’ anothi: ‘INkosi iyalidinga.’ ”</verse>
        <verse number="32">Ababethunyiwe bahamba-ke, bafumana kunjengokusho kwakhe kubo.</verse>
        <verse number="33">Kuthe besalithukulula ithole, abaninilo bathi kubo: “Nilithukululelani ithole na?”</verse>
        <verse number="34">Bathi: “INkosi iyalidinga.”</verse>
        <verse number="35">Base beliletha kuJesu; babeka izingubo zabo phezu kwethole, bamkhwelisa uJesu.</verse>
        <verse number="36">Esahamba, babendlala izingubo zabo endleleni.</verse>
        <verse number="37">Esesondela ekwehleleni kweNtaba Yeminqumo, isixuku sonke sabafundi saqala ukuthokoza nokumdumisa uNkulunkulu ngezwi elikhulu ngemisebenzi yonke yamandla esiyibonileyo,</verse>
        <verse number="38">sithi: “Ubusisiwe uMbusi ozayo egameni leNkosi, ukuthula ezulwini nenkazimulo kweliphezulu!”</verse>
        <verse number="39">Abanye babaFarisi besesixukwini bathi kuye: “Mfundisi, bakhuze abafundi bakho.”</verse>
        <verse number="40">Waphendula wathi: “Ngithi kini: Uma bethula laba, amatshe azakumemeza.”</verse>
        <verse number="41">Kwathi esondela, ewubona umuzi, wawukhalela.</verse>
        <verse number="42">Wathi: “Sengathi nga wazi nawe ngalolu suku okokuthula. Kepha kalokhu kufihlakele emehlweni akho.</verse>
        <verse number="43">Ngokuba uyakufikelwa yizinsuku, lapho izitha ziyakukukaka ngodonga lwempi, zikuhaqe, zikuvimbezele nxazonke,</verse>
        <verse number="44">zikuwise phansi, wena nabantwana abakuwe, zingashiyi itshe phezu kwetshe phakathi kwakho, ngokuba ungasazanga isikhathi sokuhanjelwa kwakho.”</verse>
        <verse number="45">Wangena ethempelini, waqala ukuxosha abathengisayo,</verse>
        <verse number="46">wathi kubo: “Kulotshiwe ukuthi: ‘Indlu yami iyakuba yindlu yokukhuleka,’ kepha nina niyenze ‘umhume wabaphangi’.”</verse>
        <verse number="47">Wayefundisa ethempelini imihla ngemihla. Kepha abapristi abakhulu, nababhali, nezikhulu zabantu bafuna ukumbulala.</verse>
        <verse number="48">Kodwa babengatholi ukuthi bangenzani, ngokuba abantu bonke babebambelela kuye bemuzwa.</verse>
      </chapter>
      <chapter number="20">
        <verse number="1">Kwathi ngolunye lwezinsuku lezo esafundisa abantu ethempelini, eshumayela ivangeli, abapristi abakhulu nababhali bekanye namalunga bamvukela.</verse>
        <verse number="2">Bakhuluma, bathi kuye: “Sitshele ukuthi lokhu ukwenza ngagunya lini, nokuba ngubani okunike leli gunya na?”</verse>
        <verse number="3">Waphendula, wathi kubo: “Nami ngizakunibuza izwi, nize ningitshele.</verse>
        <verse number="4">Ukubhapathiza kukaJohane kwavela ezulwini noma kubantu na?”</verse>
        <verse number="5">Bazindlisana bodwa, bathi: “Uma sithi: ‘Ezulwini,’ uzakuthi: ‘Anikholwanga nguye ngani na?’</verse>
        <verse number="6">Kepha uma sithi: ‘Kubantu,’ abantu bonke bazakusikhanda ngamatshe, ngokuba bakholiwe ukuthi uJohane ungumprofethi.”</verse>
        <verse number="7">Base bephendula ukuthi abazi lapho evela khona.</verse>
        <verse number="8">UJesu wayesethi kubo: “Nami-ke anginitsheli ukuthi ngenza lokhu ngagunya lini.”</verse>
        <verse number="9">Wayeseqala ukulandisa lo mfanekiso, ethi kubantu: “Umuntu watshala isivini, wasiqashisa kubalimi, waya kwelinye izwe isikhathi eside.</verse>
        <verse number="10">Ngenkathi efaneleyo wayesethumela inceku kubalimi ukuba bamnike ezithelweni zesivini; kepha abalimi bayishaya, bayimukisa ze.</verse>
        <verse number="11">Waphinda wathuma enye inceku; naleyo bayishaya, bayidumaza, bayimukisa ze.</verse>
        <verse number="12">Wayesephinda ethuma neyesithathu; nalena bayilimaza, bayiphonsa ngaphandle.</verse>
        <verse number="13">“Khona wathi umninisivini: ‘Ngizakwenze njani na? Ngizakuthuma indodana yami ethandekayo; mhlawumbe lena bazakuyazisa.’</verse>
        <verse number="14">“Kepha abalimi beyibona bakhulumisana bathi: ‘Lo uyindlalifa; masiyibulale ukuba ifa libe ngelethu.’</verse>
        <verse number="15">Bayiphonsa ngaphandle kwesivini, bayibulala; ngakho-ke umninisivini uzakwenze njani kubo na?</verse>
        <verse number="16">Uzakuza, ababhubhise labo balimi, isivini asinike abanye.” Bekuzwa bathi: “Qha, makungabi njalo.”</verse>
        <verse number="17">Kepha wababheka, wathi: “Yini, pho, lokhu okulotshiweyo ukuthi: “ ‘Itshe abalinqabayo abakhi lona laba yinhloko yegumbi’?</verse>
        <verse number="18">“Yilowo nalowo owayo phezu kwalelo tshe uyakuphohlozwa, kepha lowo eliyakuwela phezu kwakhe liyakumcolisa.”</verse>
        <verse number="19">Ababhali nabapristi bafuna ukumbamba khona lapho, kepha besaba abantu, ngokuba bazi ukuthi uwukhulumile lo mfanekiso ngabo.</verse>
        <verse number="20">Bamqaphela, bathuma izinhloli ezizishaya abalungileyo ukuba bamhile ngezwi lakhe, baze bamkhaphele emandleni nasegunyeni lombusi wezwe.</verse>
        <verse number="21">Bambuza-ke bathi: “Mfundisi, siyazi ukuthi ukhuluma, ufundisa ngokuqondileyo, awukhethi buso bamuntu, kepha ufundisa indlela kaNkulunkulu ngokuqinisileyo.</verse>
        <verse number="22">Sivunyelwe ukuthela kuKesari noma qha?”</verse>
        <verse number="23">Kepha eqonda ubuqili babo wathi kubo:</verse>
        <verse number="24">“Ngiboniseni udenariyu; unomfanekiso nombhalo kabani?” Bathi: “OkaKesari.”</verse>
        <verse number="25">Wayesethi kubo: “Ngakho-ke nikani uKesari okukaKesari noNkulunkulu okukaNkulunkulu.”</verse>
        <verse number="26">Abaze baba namandla ukumhila ngezwi lakhe phambi kwabantu; bamangala ngokuphendula kwakhe, bathula.</verse>
        <verse number="27">Kwase kufika kuye abathile babaSadusi abathi akukho ukuvuka kwabafileyo;</verse>
        <verse number="28">bambuza bathi: “Mfundisi, uMose wasilobela ukuthi, uma kufa umfowabo womuntu enomfazi kepha engenamntwana, umfowabo makamthathe umkakhe, amvusele umfowabo inzalo.</verse>
        <verse number="29">Kwakukhona izelamani eziyisikhombisa; owokuqala wathatha umfazi; wafa engenamntwana,</verse>
        <verse number="30">nowesibili;</verse>
        <verse number="31">nowesithathu wamthatha; kanjalo-ke abayisikhombisa; bafa bengashiyanga bantwana.</verse>
        <verse number="32">Ukugcina wafa nomfazi.</verse>
        <verse number="33">Ngakho-ke ekuvukeni owesifazane uyakuba ngumfazi wamuphi kubo, lokhu abayisikhombisa babe naye engumkabo.”</verse>
        <verse number="34">UJesu wathi kubo: “Abantwana bale nkathi bayaganwa, bayendiswa.</verse>
        <verse number="35">Kepha labo abazakuthiwa bafanele ukufinyelela kuleyo nkathi nasekuvukeni kwabafileyo kabaganwa, kabendiswa;</verse>
        <verse number="36">ngokuba bangebuye bafe, banjengezingelosi; bangabantwana bakaNkulunkulu bengabantwana bokuvuka.</verse>
        <verse number="37">Kepha ukuthi bayavuswa abafileyo, noMose wakubonakalisa esihlahleni, lapho eyibiza iNkosi ngokuthi uNkulunkulu ka-Abrahama, noNkulunkulu ka-Isaka, noNkulunkulu kaJakobe.</verse>
        <verse number="38">UNkulunkulu kasiye owabafileyo kodwa owabaphilayo, ngokuba bonke baphila kuye.”</verse>
        <verse number="39">Abathile bababhali baphendula bathi: “Mfundisi, ukhulume kahle.”</verse>
        <verse number="40">Ngokuba babengasenasibindi sokumbuza lutho.</verse>
        <verse number="41">Wayesethi kubo: “Basho kanjani ukuthi uKristu uyindodana kaDavide na?</verse>
        <verse number="42">lokhu uDavide uqobo uthi eNcwadini yamaHubo: “ ‘INkosi yathi eNkosini yami: “Hlala ngakwesokunene sami,</verse>
        <verse number="43">ngize ngibeke izitha zakho zibe yisenabelo sezinyawo zakho.” ’</verse>
        <verse number="44">“Ngakho uDavide umbiza ngokuthi iNkosi; pho, uyindodana yakhe kanjani na?”</verse>
        <verse number="45">Besalalele abantu bonke, wathi kubafundi bakhe:</verse>
        <verse number="46">“Xwayani ababhali abafuna ukuhamba bembethe izingubo ezinde, bethanda ukubingelelwa ezigcawini nokuhlala phambili emasinagogeni nasezindaweni ezingenhla ekudleni,</verse>
        <verse number="47">abadla izindlu zabafelokazi, bekhuleka isikhathi eside ngokuzenzisa; laba bayakwamukeliswa ukulahlwa okukhulu.”</verse>
      </chapter>
      <chapter number="21">
        <verse number="1">Kwathi ebheka, wabona abacebileyo bebeka iminikelo yabo emphongolweni womnikelo.</verse>
        <verse number="2">Wabona nomfelokazi othile ompofu ebeka khona amafadingi amabili;</verse>
        <verse number="3">wathi: “Ngiqinisile ngithi kini: Lo mfelokazi ompofu ubeke okuningi kunabo bonke.</verse>
        <verse number="4">Ngokuba bonke laba babeka eminikelweni kokuchichimileyo kwabo, kepha yena ebumpofini bakhe ubeke konke abephila ngakho.”</verse>
        <verse number="5">Besakhuluma abanye ngethempeli ukuthi lihlotshiswe ngamatshe amahle nangezipho, wathi kubo:</verse>
        <verse number="6">“Kuyakufika izinsuku, lapho kungayikushiywa kulokhu enikubonayo itshe phezu kwetshe elingayikudilizelwa phansi.”</verse>
        <verse number="7">Base bembuza bethi: “Mfundisi, lokhu kuyakuba nini na? Nesibonakaliso siyakuba yini, lapho sekuyakwenzeka lokhu, na?”</verse>
        <verse number="8">Wathi: “Qaphelani ningadukiswa, ngokuba kuyakuza abaningi ngegama lami, bathi: ‘Nginguye;’ bathi futhi: ‘Isikhathi sesisondele;’ maningabalandeli.</verse>
        <verse number="9">Nxa nizwa ngezimpi neziyaluyalu, ningethuki, ngokuba kumelwe ukuba kwenzeke lokho kuqala, kepha ukuphela akukabikho masinyane.”</verse>
        <verse number="10">Khona wathi kubo: “Isizwe siyakuvukela isizwe, nombuso uvukele umbuso;</verse>
        <verse number="11">kuyakuba khona ukuzamazama okukhulu komhlaba, nobhici, nendlala izindawo ngezindawo, kube khona izinto ezesabekayo nezibonakaliso ezinkulu ezivela ezulwini.</verse>
        <verse number="12">“Kepha ngaphambi kwakho konke lokho bayakunibamba, banizingele, banikhaphele emasinagogeni nasematilongweni, baniyise phambi kwamakhosi nababusi ngenxa yegama lami.</verse>
        <verse number="13">Kuyakunehlela kube ngubufakazi.</verse>
        <verse number="14">Ngakho kugcineni ezinhliziyweni zenu ukuba ningazindli ngaphambili eniyakuziphendulela ngakho;</verse>
        <verse number="15">ngokuba mina ngiyakuninika umlomo nokuhlakanipha abangemelane nakho, bakuphike, bonke abayimpi kini.</verse>
        <verse number="16">Yebo, niyakukhashelwa nangabazali, nabafowenu, nezihlobo, nabangane; abanye benu bayakubulawa yibo.</verse>
        <verse number="17">Niyakuzondwa yibo bonke ngenxa yegama lami.</verse>
        <verse number="18">Akuyikulahleka nalunwele lwekhanda lenu.</verse>
        <verse number="19">Ngokukhuthazela kwenu niyakuzuza imiphefumulo yenu.</verse>
        <verse number="20">“Kepha nxa nibona iJerusalema lihaqiwe yizimpi, yazini ukuthi sekusondele ukuchithwa kwalo.</verse>
        <verse number="21">Khona abaseJudiya mababalekele ezintabeni, abaphakathi kwalo baphume, abasemaphandleni bangangeni kulo.</verse>
        <verse number="22">Ngokuba lezi ziyizinsuku zempindiselo ukuba kugcwaliseke konke okulotshiweyo.</verse>
        <verse number="23">Maye kwabakhulelweyo nabancelisayo ngalezo zinsuku! Ngokuba kuyakuba khona ukuhlupheka okukhulu emhlabeni nentukuthelo phezu kwalesi sizwe.</verse>
        <verse number="24">Bayakuwa bedliwa yinkemba, bathunjelwe ezizweni zonke; iJerusalema liyakunyathelwa phansi ngabezizwe, kuze kugcwaliseke izikhathi zabezizwe.</verse>
        <verse number="25">“Kuyakuba khona izibonakaliso elangeni nasenyangeni nasezinkanyezini; nasemhlabeni usizi luyakwehlela izizwe, zixakeke ngokuduma kolwandle namaza,</verse>
        <verse number="26">abantu baphele amandla ngokwesaba nangokubheka okuvelela umhlaba ngokuba amandla ezulu ayakunyakaziswa.</verse>
        <verse number="27">Khona bayakuyibona iNdodana yomuntu iza efwini, inamandla nenkazimulo enkulu.</verse>
        <verse number="28">Kepha nxa kuqala ukuvela lokho, lulamani, niphakamise amakhanda enu, ngokuba kusondele ukukhululwa kwenu.”</verse>
        <verse number="29">Wabalandisa umfanekiso wokuthi: “Bhekani umkhiwane nemithi yonke.</verse>
        <verse number="30">Nxa isihluma, niyabona, nazi ngokwenu ukuthi ihlobo seliseduze.</verse>
        <verse number="31">Kanjalo nani, nxa nibona lezo zinto zenzeka, yazini ukuthi umbuso kaNkulunkulu useduze.</verse>
        <verse number="32">“Ngiqinisile ngithi kini: Lesi sizukulwane asiyikudlula, kungakenzeki konke.</verse>
        <verse number="33">Kuyakudlula izulu nomhlaba, kepha amazwi ami awasoze adlula.</verse>
        <verse number="34">“Xwayani ukuba izinhliziyo zenu zingasindwa ngukuminza nokudakwa nokunaka okwalokhu kuphila, lunizume lolo suku ningazelele,</verse>
        <verse number="35">ngokuba luyakufika njengogibe phezu kwabo bonke abahlezi emhlabeni wonke.</verse>
        <verse number="36">Ngakho lindani ngesikhathi sonke, nikhuleke ukuba nibe namandla okuphepha kukho konke lokhu okuyakwenzeka nawokuma phambi kweNdodana yomuntu.”</verse>
        <verse number="37">Njalo wayefundisa ethempelini emini, kepha kusihlwa wayephuma ayokulala entabeni ethiwa eyemiNqumo.</verse>
        <verse number="38">Ekuseni abantu bonke beza kuye ethempelini ukumuzwa.</verse>
      </chapter>
      <chapter number="22">
        <verse number="1">Kwasondela umkhosi wesinkwa esingenamvubelo othiwa iPhasika.</verse>
        <verse number="2">Abapristi abakhulu nababhali bafuna ukuba bangambulala kanjani; ngokuba babesaba abantu.</verse>
        <verse number="3">Kepha uSathane wangena kuJuda othiwa u-Iskariyothe engowabayishumi nambili.</verse>
        <verse number="4">Wasuka wakhuluma nabapristi abakhulu nezinduna ngokuthi angamkhaphela kanjani kubo.</verse>
        <verse number="5">Bathokoza, bavumelana naye ukumnika imali.</verse>
        <verse number="6">Wavuma-ke, waze wafuna ithuba lokumkhaphela kubo, singekho isixuku.</verse>
        <verse number="7">Lwase lufika usuku lwesinkwa esingenamvubelo okumelwe ukuba kuhlatshwe ngalo iphasika.</verse>
        <verse number="8">Wathuma oPetru noJohane, wathi: “Hambani niye ukusilungisela iphasika ukuba sidle.”</verse>
        <verse number="9">Bathi kuye: “Uthanda ukuba sikulungiselephi na?”</verse>
        <verse number="10">Wathi kubo: “Bhekani, seningene emzini niyakuhlangana nomuntu othwele imbiza yamanzi; mlandeleni, niye endlini angena kuyo,</verse>
        <verse number="11">nize nithi kumninindlu: ‘Uthi uMfundisi kuwe: Liphi ikamelo lokungenisa, lapho ngingadlela khona iphasika nabafundi bami, na?’</verse>
        <verse number="12">Lowo-ke uzakunikhombisa ikamelo elikhulu eliphezulu, elendlelweyo; lungiselani lapho.”</verse>
        <verse number="13">Basuka, bafumana kunjengokusho kwakhe kubo; base belungisa iphasika.</verse>
        <verse number="14">Kwathi ukuba kufike isikhathi, wahlala phansi, nabaphostoli kanye naye.</verse>
        <verse number="15">Wayesethi kubo: “Nginxanele nokunxanela ukudla nani leli phasika ngingakahlupheki.</verse>
        <verse number="16">Ngokuba ngithi kini: Angisayikulidla ngempela lize ligcwaliseke embusweni kaNkulunkulu.”</verse>
        <verse number="17">Wamukela isitsha, wabonga wathi: “Thabathani lokhu, nabelane;</verse>
        <verse number="18">ngokuba ngithi kini kusukela manje angisayikuphuza okwesithelo somvini, uze ufike umbuso kaNkulunkulu.”</verse>
        <verse number="19">Wayesethabatha isinkwa, wabonga, wasihlephula, wabanika, wathi: “Lokhu kungumzimba wami onikelwa nina; yenzani lokhu ukuba ningikhumbule.”</verse>
        <verse number="20">Kanjalo-ke nesitsha emva kokudla, ethi: “Lesi sitsha siyisivumelwano esisha egazini lami elithululelwa nina.</verse>
        <verse number="21">Kepha bhekani, isandla songikhaphelayo sinami etafuleni.</verse>
        <verse number="22">Ngokuba iNdodana yomuntu isihamba njengokumisiweyo, kepha maye kulowo muntu ekhashelwa ngaye!”</verse>
        <verse number="23">Base beqala ukubuzana bodwa ukuthi kungase kube ngubani kubo ozakukwenza lokho.</verse>
        <verse number="24">Kwavela nokuphikisana phakathi kwabo kokuthi ngumuphi kubo ongathiwa omkhulu.</verse>
        <verse number="25">Wayesethi kubo: “Ababusi bezizwe bazenza amakhosi phezu kwazo, neziphathimandla zazo zithiwa abazenzela okuhle.</verse>
        <verse number="26">Kepha nina aninjalo; kodwa omkhulu kini makabe njengomncinyane, nobusayo makabe njengokhonzayo.</verse>
        <verse number="27">Ngokuba ngumuphi omkhulu, ohlezi ekudleni noma okhonzayo, na? Akusiye ohlezi ekudleni na? Kepha mina ngiphakathi kwenu njengokhonzayo.</verse>
        <verse number="28">Nina-ke ningababekhuthazela nami ekulingweni kwami;</verse>
        <verse number="29">nanjengokuba uBaba engimisele umbuso, nami nginimisela wona</verse>
        <verse number="30">ukuba nidle, niphuze etafuleni lami embusweni wami; niyakuhlala ezihlalweni zobukhosi, nahlulele izizwe eziyishumi nambili zakwa-Israyeli.</verse>
        <verse number="31">“Simoni, Simoni, bheka, uSathane unifunile ukuba anihlunge njengokolweni;</verse>
        <verse number="32">kepha mina ngikunxusele ukuba ukukholwa kwakho kungapheli; wena-ke, nxa usuphendukile, uqinise abafowenu.”</verse>
        <verse number="33">Wathi kuye: “Nkosi, ngilungele ukuya nawe nasetilongweni nasekufeni.”</verse>
        <verse number="34">Wayesethi: “Ngiyakutshela, Petru, ukuthi iqhude aliyikukhala namhlanje, ungakangiphiki kathathu ukuthi awungazi.”</verse>
        <verse number="35">Wathi kubo: “Mhla nginithuma ningenasikhwama, nayika, nazicathulo, naswela utho na?” Bathi: “Lutho.”</verse>
        <verse number="36">Wayesethi kubo: “Kepha manje onesikhwama kasithathe, neyika futhi; oswelayo kathengise ngengubo yakhe, athenge inkemba.</verse>
        <verse number="37">Ngokuba ngithi kini: Kumelwe ukugcwaliseka kimi lokho okulotshiweyo kokuthi: ‘Wabalwa kanye nezelelesi;’ ngokuba okuqondene nami sekuyaphelela.”</verse>
        <verse number="38">Base bethi: “Nkosi, bheka, nazi izinkemba ezimbili.” Wathi kubo: “Kwanele.”</verse>
        <verse number="39">Wayesephuma, waya eNtabeni Yeminqumo njengomkhuba wakhe, nabafundi bakhe bamlandela.</verse>
        <verse number="40">Esefikile endaweni wathi kubo: “Khulekani ukuba ningangeni ekulingweni.”</verse>
        <verse number="41">Wamonyuka kubo kungathi ibanga lokuphonsa itshe, waguqa phansi, wakhuleka,</verse>
        <verse number="42">wathi: “Baba, uma uthanda, susa lesi sitsha kimi; nokho makungenziwa intando yami kodwa eyakho.”</verse>
        <verse number="43">Kwabonakala kuye ingelosi ivela ezulwini, imqinisa.</verse>
        <verse number="44">Esosizini olunzima wakhuleka eqinisela, izithukuthuku zakhe zaba njengamathonsi egazi, aconsela emhlabathini.</verse>
        <verse number="45">Esesukume ekukhulekeni weza kubafundi bakhe, wabafumana belele ngokudabuka.</verse>
        <verse number="46">Wathi kubo: “Nilaleleni na? Vukani nikhuleke ukuba ningangeni ekulingweni.”</verse>
        <verse number="47">Esakhuluma, bheka, kwafika isixuku; naye othiwa uJuda, omunye wabayishumi nambili, wayehamba phambi kwabo, wasondela kuJesu ukumanga.</verse>
        <verse number="48">Kepha uJesu wathi kuye: “Juda, uyayikhaphela iNdodana yomuntu ngokuyanga na?”</verse>
        <verse number="49">Kuthe ababengakuye sebebona okuzakwenzeka, bathi: “Nkosi, sigadle ngenkemba na?”</verse>
        <verse number="50">Omunye othile kubo wayigadla inceku yompristi omkhulu, wayinquma indlebe yokunene.</verse>
        <verse number="51">Kepha uJesu wathatha wathi: “Musani; sekwanele.” Wayiphatha indlebe, wayipholisa.</verse>
        <verse number="52">Wathi uJesu kubapristi abakhulu, nezinduna zethempeli, namalunga ababeze kuye: “Niphumile kungathi nize kumphangi niphethe izinkemba nezinduku.</verse>
        <verse number="53">Benginani imihla ngemihla ethempelini, anelulanga zandla kimi; kepha lokhu kuyihora lenu namandla obumnyama.”</verse>
        <verse number="54">Base bembamba, bamuka naye, bamusa endlini yompristi omkhulu. UPetru walandela ekude.</verse>
        <verse number="55">Sebebasile umlilo phakathi egcekeni bahlala phansi ndawonye; uPetru wahlala phakathi kwabo.</verse>
        <verse number="56">Intombazana ethile, imbona ehlezi ngasemlilweni, yamgqolozela yathi: “Nalona ube naye.”</verse>
        <verse number="57">Kepha waphika, wathi: “Sifazane, angimazi.”</verse>
        <verse number="58">Emva kwesikhashana omunye wambona, wathi: “Nawe ungomunye wabo.” Kepha uPetru wathi: “Muntundini, angisiye.”</verse>
        <verse number="59">Sekudlulile okungathi ihora linye, omunye umuntu waqinisa wathi: “Impela nalona ube naye, ngokuba futhi ungowaseGalile.”</verse>
        <verse number="60">Kepha uPetru wathi: “Muntundini, angikwazi ukuthi uthini.” Masinyane esakhuluma, lakhala iqhude.</verse>
        <verse number="61">INkosi yayisiphenduka, yambheka uPetru. UPetru walikhumbula izwi leNkosi, njengokuba ithe kuye: “Iqhude lingakakhali namhlanje, uzakungiphika kathathu.”</verse>
        <verse number="62">Waphumela phandle, wakhala kamunyu.</verse>
        <verse number="63">Amadoda abembambile uJesu ambhinqa emshaya.</verse>
        <verse number="64">Ammboza ubuso, ambuza ethi: “Profetha ukuthi ngubani okushayileyo na?”</verse>
        <verse number="65">Nokunye okuningi akukhuluma kuye emthuka.</verse>
        <verse number="66">Kwathi sekusile, kwabuthana amalunga abantu nabapristi abakhulu nababhali, bamyisa emphakathini wabo,</verse>
        <verse number="67">bathi: “Uma unguKristu, sitshele.” Wathi kubo: “Uma nginitshela, anisoze nakholwa;</verse>
        <verse number="68">noma ngibuza, anisoze naphendula.</verse>
        <verse number="69">Kepha kusukela manje iNdodana yomuntu izakuhlala ngakwesokunene samandla kaNkulunkulu.”</verse>
        <verse number="70">Base bethi bonke: “Kanti uyiNdodana kaNkulunkulu na?” Wathi kubo: “Nisho khona, ngokuba ngiyiyo.”</verse>
        <verse number="71">Bathi: “Pho, sisaswele bufakazi na? Ngokuba sesizwile uqobo lwethu ngomlomo wakhe.”</verse>
      </chapter>
      <chapter number="23">
        <verse number="1">Kwase kusuka uquqaba lonke, lwamyisa kuPilatu.</verse>
        <verse number="2">Baqala ukumthwesa icala, bathi: “Simfumene lo edukisa isizwe sakithi, enqaba ukuba kuthelwe imali kuKesari, ethi nguye onguKristu inkosi.”</verse>
        <verse number="3">UPilatu wambuza wathi: “Wena uyinkosi yabaJuda na?” Wamphendula wathi: “Usho khona.”</verse>
        <verse number="4">Wayesethi uPilatu kubapristi abakhulu nakuzo izixuku: “Angifumani cala kulo muntu.”</verse>
        <verse number="5">Kwayikhona beqinisa kakhulu, bethi: “Uvusa abantu efundisa kulo lonke laseJudiya, eqalile kwelaseGalile, waze wafika lapha.”</verse>
        <verse number="6">UPilatu esezwa lokho wabuza ukuba lowo muntu ungowaseGalile yini.</verse>
        <verse number="7">Esethole ukwazi ukuthi ungowesifunda sikaHerode, wamthumela kuHerode owayekhona naye eJerusalema ngalezo zinsuku.</verse>
        <verse number="8">Kwathi uHerode embona uJesu, wathokoza kakhulu, ngokuba kwase kukade efuna ukumbona, lokhu ebezwile ngaye; wayethemba ukuthi uzakubona isibonakaliso esithile senziwa nguye.</verse>
        <verse number="9">Wambuza ngamazwi amaningi, kepha yena kamphendulanga ngalutho.</verse>
        <verse number="10">Abapristi abakhulu nababhali babemi bemmangalela kakhulu.</verse>
        <verse number="11">Kepha uHerode namabutho akhe bameyisa, bambhinqa, baze bamembathisa ingubo ecwebezelayo, bambuyisela kuPilatu.</verse>
        <verse number="12">Ngalolo suku oPilatu noHerode baba ngabahlobo; ngokuba ngaphambili kwakukhona ubutha phakathi kwabo.</verse>
        <verse number="13">UPilatu wabizela ndawonye abapristi abakhulu nababusi nabantu,</verse>
        <verse number="14">wathi kubo: “Nilethe kimi lo muntu ngokuthi ungodukisa abantu. Bhekani, mina ngimhlolile phambi kwenu, kepha angifumananga cala lalezo zinto enimmangalela ngazo;</verse>
        <verse number="15">kunjalo noHerode futhi ngokuba umbuyisele kithi; bheka-ke, akenzanga lutho afanele ukufa ngalo.</verse>
        <verse number="16">Ngakho-ke ngiyakumshaya, ngimkhulule.”</verse>
        <verse number="17">Ubemelwe phela ukubakhululela abe munye ngomkhosi.</verse>
        <verse number="18">Kepha bamemeza kanyekanye, bathi: “Susa lo, usikhululele uBaraba,”</verse>
        <verse number="19">yena owayefakwe etilongweni ngenxa yesiyaluyalu esithile esasenzeka emzini, nangenxa yokubulala.</verse>
        <verse number="20">UPilatu wabuye wakhuluma kubo efuna ukumkhulula uJesu;</verse>
        <verse number="21">kodwa bamemeza bathi: “Mbethele, mbethele esiphambanweni!”</verse>
        <verse number="22">Wayesethi kubo ngokwesithathu: “Kanti lo wenze bubi buni na? Angifumananga kuye icala lokufa; ngakho ngiyakumshaya, ngimkhulule.”</verse>
        <verse number="23">Kepha bamcindezela ngokumemeza okukhulu befuna ukuba abethelwe. Ukumemeza kwabo kwanqoba.</verse>
        <verse number="24">Wayesenquma uPilatu ngokuthi akwenziwe abakufunayo.</verse>
        <verse number="25">Wayesemkhulula owayefakwe etilongweni ngenxa yesiyaluyalu nokubulala, ababemcela, kepha wamnikela uJesu kubo njengokuthanda kwabo.</verse>
        <verse number="26">Kwathi bemuka naye, babamba uSimoni waseKhurene evela endle, bamthwesa isiphambano ukuba asithwale emva kukaJesu.</verse>
        <verse number="27">Kwamlandela isixuku esikhulu sabantu, kukhona nabesifazane ababemkhalela, bemlilela.</verse>
        <verse number="28">Kepha uJesu ephendukela kubo wathi: “Madodakazi aseJerusalema, ningangikhaleli mina, kodwa zikhaleleni nina nabantwana benu.</verse>
        <verse number="29">Ngokuba bhekani, kuyeza izinsuku abayakusho ngazo ukuthi: ‘Zibusisiwe izinyumba nezizalo ezingazalanga namabele angancelisanga.’</verse>
        <verse number="30">Khona “ ‘bayakuqala ukuthi ezintabeni: “Welani phezu kwethu,” nasemagangeni: “Sisibekeleni.” ’</verse>
        <verse number="31">“Ngokuba uma benza lokho emthini oluhlaza, kuyakwenziwani kowomileyo.”</verse>
        <verse number="32">Kwakukhona nabanye, izelelesi ezimbili, abayiswa ukuba babulawe kanye naye.</verse>
        <verse number="33">Sebefikile endaweni ethiwa iKhanda bambethela khona nazo izelelesi, esinye ngakwesokunene nesinye ngakwesokhohlo.</verse>
        <verse number="34">Kepha uJesu wathi: “Baba, bathethelele, ngokuba abakwazi abakwenzayo.” Babelana izingubo zakhe, benzelana inkatho.</verse>
        <verse number="35">Abantu bema, bebukela; nababusi bamklolodela bathi: “Wasindisa abanye; kazisindise yena, uma enguKristu okhethiweyo kaNkulunkulu.”</verse>
        <verse number="36">Namabutho ambhinqa, eza kuye, amnika uviniga,</verse>
        <verse number="37">ethi: “Uma uyinkosi yabaJuda, zisindise.”</verse>
        <verse number="38">Kwakukhona nombhalo phezu kwakhe othi: LO YINKOSI YABAJUDA.</verse>
        <verse number="39">Njalo esinye sezelelesi ebeziphanyekiwe samhlambalaza sathi: “Wena awusiye uKristu na? Zisindise kanye nathi.”</verse>
        <verse number="40">Sase siphendula esinye, sasithethisa sathi: “Nawe awumesabi uNkulunkulu, ingani ukulokhu kulahlwa nawe na?</verse>
        <verse number="41">thina kambe ngokufaneleyo, ngokuba samukela okulingene nesikwenzile; kepha lo akenzanga lutho olubi.”</verse>
        <verse number="42">Sase sithi: “Jesu, ngikhumbule, nxa usufike embusweni wakho.”</verse>
        <verse number="43">Wathi kuso: “Ngiqinisile ngithi kuwe: Namuhla uzakuba nami eParadisi.”</verse>
        <verse number="44">Kungaba yihora lesithupha kwase kuba mnyama emhlabeni wonke, kwaze kwaba yihora lesishiyagalolunye;</verse>
        <verse number="45">kwafiphala ilanga, isihenqo sethempeli sadabuka phakathi.</verse>
        <verse number="46">UJesu wamemeza ngezwi elikhulu, wathi: “Baba, ezandleni zakho ngiyawubeka umoya wami.” Eseshilo lokho wafa.</verse>
        <verse number="47">Induna yekhulu ibone okwenzekileyo yamdumisa uNkulunkulu, yathi: “Nempela lowo muntu ube ngolungileyo.”</verse>
        <verse number="48">Zonke izixuku ezazibuthanele ukubukela lokho sezibonile okwenzekileyo, zabuyela emuva, zishaya izifuba zazo.</verse>
        <verse number="49">Bonke abazana naye nabesifazane ababemlandela bevela eGalile bema kude, bebuka lezo zinto.</verse>
        <verse number="50">Bheka-ke, kwakukhona indoda, igama layo nguJosefa, eyilungu lomphakathi, indoda enhle nelungileyo —</verse>
        <verse number="51">yona yayingavumanga icebo nesenzo sabo — eyase-Arimatheya umuzi wabaJuda, eyayibheke umbuso kaNkulunkulu;</verse>
        <verse number="52">yona yaya kuPilatu, yacela isidumbu sikaJesu.</verse>
        <verse number="53">Yasehlisa, yasisonga ngendwangu enhle, yasibeka ethuneni elaliqoshwe edwaleni, lapho kungakabekwa muntu khona.</verse>
        <verse number="54">Kwakulusuku lokulungisela; isabatha lase lizakuqala.</verse>
        <verse number="55">Abesifazane abeza naye bevela eGalile balandela, balibona ithuna nokubekwa kwesidumbu sakhe.</verse>
        <verse number="56">Base bebuyela emuva, balungisa amakha namafutha; kepha ngesabatha baphumula njengokomthetho.</verse>
      </chapter>
      <chapter number="24">
        <verse number="1">Kepha ngosuku lokuqala lweviki, kuntwela ngenzansi, bafika ethuneni bephethe amakha ababewalungisile.</verse>
        <verse number="2">Bafumana itshe ligingqiwe ethuneni.</verse>
        <verse number="3">Kuthe bengena, abasifumananga isidumbu seNkosi uJesu.</verse>
        <verse number="4">Kwathi besasambathekile yilokho, bheka, nanko amadoda amabili emi ngakubo, enezingubo ezicwebezelayo.</verse>
        <verse number="5">Besesaba bekhothamela phansi ngobuso, athi kubo: “Nifunelani ophilayo kwabafileyo na?</verse>
        <verse number="6">Kakho lapha, kepha uvukile; khumbulani ukukhuluma kwakhe kini eseseGalile,</verse>
        <verse number="7">ethi: ‘INdodana yomuntu imelwe ukukhashelwa ezandleni zabantu abayizoni, ibethelwe, ivuke ngosuku lwesithathu.’ ”</verse>
        <verse number="8">Bawakhumbula-ke amazwi akhe.</verse>
        <verse number="9">Base bebuya ethuneni, babika konke lokho kwabayishumi nanye nakubo bonke abanye.</verse>
        <verse number="10">KwakungoMariya Magdalena, noJowana, noMariya unina kaJakobe; nabanye ababe kanye nabo babatshela abaphostoli lokho.</verse>
        <verse number="11">Kepha lawo mazwi aba njengokukhuluma okuyize kubo, kabaze bakholwa yibo.</verse>
        <verse number="12">Khona uPetru wasuka, wagijimela ethuneni, wakhothama, wabona izindwangu zizodwa; wamuka, waya ekhaya emangele ngokwenzekileyo.</verse>
        <verse number="13">Bheka-ke, ababili babo babehamba ngalona lolo suku, beya emzaneni othiwa i-Emawuse, ukude neJerusalema amastadiyu angamashumi ayisithupha.</verse>
        <verse number="14">Babekhulumisana omunye nomunye ngazo zonke lezo zinto ezehlakeleyo.</verse>
        <verse number="15">Kwathi besakhuluma bebuzana, uJesu uqobo wasondela, wahambisana nabo.</verse>
        <verse number="16">Kepha amehlo abo abebambekile ukuba bangamazi.</verse>
        <verse number="17">Wathi kubo: “Zindaba zini lezi enikhuluma ngazo omunye nomunye nihamba na?” Base bema benyukumele.</verse>
        <verse number="18">Omunye, nguKleyophase igama lakhe, waphendula, wathi kuye: “Wena uyisihambi eJerusalema, ungoyedwa ongazazi izinto ezenzekileyo khona ngalezi zinsuku na?”</verse>
        <verse number="19">Wayesethi kubo: “Zinto zini na?” Bathi kuye: “NgoJesu waseNazaretha obengumprofethi onamandla ngesenzo nangezwi phambi kukaNkulunkulu nabantu bonke,</verse>
        <verse number="20">ukuthi abapristi abakhulu nababusi bethu bamkhaphela ukunqunyelwa ukufa, baze bambethela esiphambanweni.</verse>
        <verse number="21">Thina-ke besethemba ukuthi nguye ozakuhlenga u-Israyeli; kodwa phezu kwalokho konke sekulusuku lwesithathu lezo zinto zenzekile.</verse>
        <verse number="22">Futhi nabesifazane abathile bakithi basethusile, ababeyile ethuneni ekuseni;</verse>
        <verse number="23">kuthe bengasifumani isidumbu sakhe, bafika bathi babone nombono wezingelosi ezithi uyaphila.</verse>
        <verse number="24">Nabathile babakithi baya ethuneni, bakufumana kunjalo njengokuba beshilo abesifazane, kodwa yena uqobo abambonanga.”</verse>
        <verse number="25">Wayesethi kubo: “O nina eningaqondiyo nenilibele enhliziyweni ukukholwa yikho konke abakushilo abaprofethi!</verse>
        <verse number="26">UKristu ubengamelwe yini ukuhlupheka ngalokho, aze angene enkazimulweni yakhe na?”</verse>
        <verse number="27">Wayesethathela kuMose nakubaprofethi bonke, wabachasisela emibhalweni okuqondene naye.</verse>
        <verse number="28">Base besondela emzaneni ababeya kuwo yena washaya sengathi udlulela phambili.</verse>
        <verse number="29">Bamncengisisa bathi: “Hlala nathi, ngokuba sekuzakuhlwa, nemini isiyadlula.” Wangena wahlala nabo.</verse>
        <verse number="30">Kwathi esehlezi nabo ekudleni, wathabatha isinkwa, wabonga, wasihlephula, wabanika.</verse>
        <verse number="31">Amehlo abo ayesevuleka, bamazi; wayesenyamalala kubo.</verse>
        <verse number="32">Bathi omunye komunye: “Inhliziyo yethu ibingavuthi yini phakathi kwethu, lapho ekhuluma kithi endleleni, nalapho esivulela imibhalo, na?”</verse>
        <verse number="33">Base besuka ngasona leso sikhathi, baphindela eJerusalema, bafumana abayishumi nanye nababe nabo behlangene ndawonye,</verse>
        <verse number="34">bethi: “Impela iNkosi ivukile, ibonakele kuSimoni.”</verse>
        <verse number="35">Base belanda nabo okwenzekileyo endleleni, nokuthi yaziwa kanjani yibo ekuhlephuleni isinkwa.</verse>
        <verse number="36">Besakhuluma lokho, yena uqobo wema phakathi kwabo, wathi kubo: “Ukuthula makube kinina.”</verse>
        <verse number="37">Kepha bashaywa luvalo, besaba bethi babona ithongo.</verse>
        <verse number="38">Wayesethi kubo: “Nikhathazekeleni na? Kuvelelani imizindlo ezinhliziyweni zenu na?</verse>
        <verse number="39">Bhekani izandla zami nezinyawo zami ukuthi yimina uqobo; ngiphatheni, nibone, ngokuba ithongo alinanyama namathambo, njengokuba ningibona nginakho.”</verse>
        <verse number="40">Esekushilo lokho wababonisa izandla nezinyawo.</verse>
        <verse number="41">Kepha bengakakholwa ngenxa yentokozo bemangala, wathi kubo: “Ninakho ukudla lapha na?”</verse>
        <verse number="42">Bamnika iqatha lenhlanzi eyosiweyo neqa lezinyosi.</verse>
        <verse number="43">Wakuthatha, wadla phambi kwabo.</verse>
        <verse number="44">Wayesethi kubo: “Yiwo lawo mazwi ami engawakhuluma kini ngisenani okuthi: ‘Kumelwe ukugcwaliseka konke okulotshwe ngami emthethweni kaMose, nakubaprofethi nasemaHutsheni.’ ”</verse>
        <verse number="45">Khona wayesevula ingqondo yabo, ukuze baqonde imibhalo.</verse>
        <verse number="46">Wathi kubo: “Kulotshiwe kanje ukuthi uzakuhlupheka uKristu, avuke kwabafileyo ngosuku lwesithathu,</verse>
        <verse number="47">kushunyayelwe egameni lakhe ukuphenduka, kube ngukuthethelelwa kwezono ezizweni zonke, kuqalwe eJerusalema.</verse>
        <verse number="48">Nina-ke ningofakazi balezi zinto.</verse>
        <verse number="49">Bhekani, ngiyathumela kini isithembiso sikaBaba; kepha hlalani emzini, nize nembathiswe amandla avela phezulu.”</verse>
        <verse number="50">Wabahola, baze bafika ngaseBethaniya, waphakamisa izandla zakhe, wababusisa.</verse>
        <verse number="51">Kwathi esababusisa, wahlukana nabo, wenyuselwa ezulwini.</verse>
        <verse number="52">Bakhuleka kuye, baphindela eJerusalema benokuthokoza okukhulu.</verse>
        <verse number="53">Babekhona ethempelini njalo bemdumisa uNkulunkulu.</verse>
      </chapter>
    </book>
    <book number="43">
      <chapter number="1">
        <verse number="1">Ekuqaleni wayekhona uLizwi, uLizwi wayekuNkulunkulu, uLizwi wayenguNkulunkulu.</verse>
        <verse number="2">Yena lowo wayekhona ekuqaleni kuNkulunkulu.</verse>
        <verse number="3">Konke kwavela ngaye; ngaphandle kwakhe akuvelanga lutho kukho konke okuvelileyo.</verse>
        <verse number="4">Ukuphila kwakukuye, ukuphila kwakungukukhanya kwabantu;</verse>
        <verse number="5">ukukhanya kukhanya ebumnyameni, kepha ubumnyama abukwamukelanga.</verse>
        <verse number="6">Kwavela umuntu ethunyiwe nguNkulunkulu, igama lakhe linguJohane.</verse>
        <verse number="7">Lowo wezela ubufakazi ukuba afakaze ngokukhanya, ukuze bonke bakholwe ngaye.</verse>
        <verse number="8">Yena wayengesikho ukukhanya, kepha wayengozofakaza ngokukhanya.</verse>
        <verse number="9">Kwakungukukhanya okuqinisileyo okukhanyisa wonke umuntu, okwase kuza ezweni.</verse>
        <verse number="10">Wayekhona ezweni, izwe lavela ngaye; kepha izwe alimazanga.</verse>
        <verse number="11">Weza kokwakhe, abakhe abamamukelanga.</verse>
        <verse number="12">Kepha bonke abamamukelayo wabapha amandla okuba babe ngabantwana bakaNkulunkulu, labo abakholwa egameni lakhe,</verse>
        <verse number="13">abangazalwanga ngagazi, nantando yenyama, nantando yendoda, kodwa bazalwa nguNkulunkulu.</verse>
        <verse number="14">ULizwi waba yinyama, wakha phakathi kwethu, sabona inkazimulo yakhe, inkazimulo njengeyozelwe yedwa kuYise, egcwele umusa neqiniso.</verse>
        <verse number="15">UJohane wafakaza ngaye, wamemeza wathi: “Nguyena lo ebengisho ngaye ukuthi: ‘Lowo ozayo emva kwami uvelile ngaphambi kwami, ngokuba wayekhona kuqala kunami.’ ”</verse>
        <verse number="16">Ngokuba ekugcwaleni kwakhe samukele sonke umusa phezu komusa.</verse>
        <verse number="17">Ngokuba umthetho wanikezwa ngoMose, umusa neqiniso kwavela ngoJesu Kristu.</verse>
        <verse number="18">Akakho oke wabona uNkulunkulu; iNdodana ezelwe yodwa esesifubeni sikaYise yiyona embonakalisile.</verse>
        <verse number="19">Lokhu kungubufakazi bukaJohane mhla abaJuda bethuma abapristi namaLevi bephuma eJerusalema ukuba bambuze ukuthi: “Wena ungubani na?”</verse>
        <verse number="20">Wavuma, kaphikanga, wavuma wathi: “Angisiye uKristu mina.”</verse>
        <verse number="21">Bambuza bathi: “Uyini pho? Ungu-Eliya na?” Wathi: “Angisiye.” “UngumProfethi na?” Waphendula wathi: “Qha.”</verse>
        <verse number="22">Base bethi kuye: “Ungubani na? ukuze sibaphendule abasithumileyo; uzisho ukuthi ungubani na?”</verse>
        <verse number="23">Wathi: “Ngiyizwi lomemeza ehlane, ethi: ‘Lungisani indlela yeNkosi,’ ” njengalokho washo u-Isaya umprofethi.</verse>
        <verse number="24">Labo ababethunyiwe babevela kubaFarisi.</verse>
        <verse number="25">Bambuza-ke, bathi kuye: “Pho, ubhapathizelani, uma ungesiye uKristu, no-Eliya, nomProfethi, na?”</verse>
        <verse number="26">UJohane wabaphendula wathi: “Mina ngibhapathiza ngamanzi; umi phakathi kwenu eningamaziyo:</verse>
        <verse number="27">yena ozayo emva kwami, omchilo wesicathulo sakhe ngingafanele ukuwuthukulula.”</verse>
        <verse number="28">Lokho kwenzeka eBethabara ngaphesheya kweJordani, lapho uJohane wayebhapathiza khona.</verse>
        <verse number="29">Ngangomuso wabona uJesu eza kuye, wathi: “Bheka, iWundlu likaNkulunkulu elisusa izono zezwe.</verse>
        <verse number="30">Nguye ebengisho ngaye, ngithi: ‘Emva kwami kuza umuntu owavela ngaphambi kwami, ngokuba wayekhona kuqala kunami.’</verse>
        <verse number="31">Nami bengingamazi; kodwa ukuze abonakaliswe ku-Israyeli, ngalokho ngizile ngibhapathiza ngamanzi.”</verse>
        <verse number="32">UJohane wafakaza wathi: “Ngibonile uMoya ehla ezulwini njengejuba, wahlala phezu kwakhe.</verse>
        <verse number="33">Nami bengingamazi, kodwa owangithuma ukubhapathiza ngamanzi wathi kimi: ‘Lowo oyakubona uMoya ehla ahlale phezu kwakhe, nguyena obhapathiza ngoMoya oNgcwele.’</verse>
        <verse number="34">Mina ngibonile, ngafakaza ukuthi: Lo uyiNdodana kaNkulunkulu.”</verse>
        <verse number="35">Ngangomuso futhi wayemi uJohane nababili kubafundi bakhe.</verse>
        <verse number="36">Ebona uJesu ehamba, wathi: “Bheka, nanto iWundlu likaNkulunkulu.”</verse>
        <verse number="37">Abafundi ababili bezwa ekhuluma, bamlandela uJesu.</verse>
        <verse number="38">Khona uJesu waphenduka, wababona belandela, wathi kubo: “Nifunani na?” Bathi kuye: “Rabi,” okungukuthi ngokuhunyushwa: Mfundisi, “uhlalaphi na?”</verse>
        <verse number="39">Wathi kubo: “Wozani nibone.” Ngakho-ke beza babona lapho ehlala khona; bahlala naye ngalolo suku; kwakungaba yihora leshumi.</verse>
        <verse number="40">Omunye walabo ababili abamuzwa uJohane balandela uJesu wayengu-Andreya umfowabo kaSimoni Petru;</verse>
        <verse number="41">yena wafumana kuqala umfowabo uSimoni, wathi kuye: “Simfumene uMesiya,” okungukuthi ngokuhunyushwa uKristu.</verse>
        <verse number="42">Wamyisa kuJesu; uJesu wambheka wathi: “Wena unguSimoni kaJona; uzakubizwa ngokuthi uKhefase,” okuhunyushwa ngokuthi uPetru.</verse>
        <verse number="43">Ngangomuso wayefuna ukuya eGalile, wafumana uFiliphu; uJesu wathi kuye: “Ngilandele.”</verse>
        <verse number="44">UFiliphu wayengowaseBetsayida, umuzi ka-Andreya noPetru.</verse>
        <verse number="45">UFiliphu wafumana uNathanayeli, wathi kuye: “Simfumene lowo aloba ngaye emthethweni uMose kanye nabaprofethi, uJesu waseNazaretha, indodana kaJosefa.”</verse>
        <verse number="46">UNathanayeli wathi kuye: “Kungase kuvele okuhle eNazaretha na?” UFiliphu wathi kuye: “Woza ubone.”</verse>
        <verse number="47">UJesu wabona uNathanayeli eza kuye, wathi ngaye: “Bheka, umIsrayeli uqobo okungekho nkohliso kuye.”</verse>
        <verse number="48">UNathanayeli wathi kuye: “Ungazelaphi na?” UJesu waphendula, wathi kuye: “Ungakabizwa nguFiliphu, uphansi komkhiwane, ngakubona.”</verse>
        <verse number="49">UNathanayeli wamphendula wathi: “Rabi, uyiNdodana kaNkulunkulu, uyiNkosi ka-Israyeli.”</verse>
        <verse number="50">UJesu waphendula, wathi kuye: “Ukholwa ngokuba ngithe kuwe ngakubona uphansi komkhiwane na? Uzakubona okukhulu kunalokho.”</verse>
        <verse number="51">Wathi kuye: “Ngiqinisile, ngiqinisile ngithi kini: Nizakubona izulu livuliwe nezingelosi zikaNkulunkulu zenyuka, zehla phezu kweNdodana yomuntu.”</verse>
      </chapter>
      <chapter number="2">
        <verse number="1">Kwathi ngosuku lwesithathu kwakukhona umshado eKhana laseGalile; wayekhona lapho unina kaJesu.</verse>
        <verse number="2">NoJesu nabafundi bakhe babemenyiwe emshadweni.</verse>
        <verse number="3">Kwathi ukuba lisweleke iwayini, unina kaJesu wathi kuye: “Kabanalo iwayini.”</verse>
        <verse number="4">UJesu wathi kuye: “Mame, ungene ngani kokwami na? Isikhathi sami asikafiki.”</verse>
        <verse number="5">Wathi unina ezincekwini: “Nayikuphi akusho kini anokwenza.”</verse>
        <verse number="6">Kwakukhona lapho izimbiza zamatshe eziyisithupha zibekwe ngesiko lokuhlamba labaJuda, ziphethe yileso naleso izilinganiso ezimbili noma ezintathu.</verse>
        <verse number="7">UJesu wathi ezincekwini: “Gcwalisani izimbiza ngamanzi;” zazigcwalisa-ke.</verse>
        <verse number="8">Wayesethi kuzo: “Yikhani manje, niyise kumphathi wokudla;” zayisa-ke.</verse>
        <verse number="9">Umphathi wokudla ezwa amanzi aphenduke iwayini, engazi ukuthi livelaphi, kepha izinceku ezaziwakhile amanzi bezazi, umphathi wokudla wabiza umyeni, wathi kuye:</verse>
        <verse number="10">“Wonke umuntu ubeka iwayini elimnandi kuqala, kuthi lapha sebephuze kakhulu, akhiphe elibi kunalo; wena ugcinile elimnandi kuze kube manje.”</verse>
        <verse number="11">Lokho ukuqala kwezibonakaliso wakwenza uJesu eKhana laseGalile ebonakalisa inkazimulo yakhe; abafundi bakhe bakholwa nguye.</verse>
        <verse number="12">Ngasemva kwalokho wehlela eKapernawume, yena, nonina, nabafowabo, nabafundi bakhe, bahlala khona izinsuku ezingeziningi.</verse>
        <verse number="13">Lalisondele iPhasika labaJuda; uJesu wakhuphukela eJerusalema.</verse>
        <verse number="14">Wafumana ethempelini abathengisa ngezinkomo nangezimvu nangamajuba, nabahlezi beshintsha imali.</verse>
        <verse number="15">Wayesenza inkalivasi ngezintambo, waxosha bonke ethempelini, nezimvu nezinkomo, wachitha imali yabashintshayo, wagumbuqela amatafula,</verse>
        <verse number="16">wathi kwabathengisa ngamajuba: “Susani lokhu lapha, ningayenzi indlu kaBaba indlu yokuthengelana.”</verse>
        <verse number="17">Abafundi bakhe bakhumbula ukuba kulotshwe ukuthi: “Ukushisekela indlu yakho kuyangidla.”</verse>
        <verse number="18">Ngakho-ke abaJuda baphendula, bathi kuye: “Usitshengisa isibonakaliso sini ukuba wenze lokhu na?”</verse>
        <verse number="19">UJesu waphendula, wathi kubo: “Bhidlizani leli thempeli, ngizakulivusa ngezinsuku ezintathu.”</verse>
        <verse number="20">Ngakho bathi abaJuda: “Leli thempeli kwaba yiminyaka engamashumi amane nesithupha lakhiwa, wena-ke uzakulivusa ngezinsuku ezintathu na?”</verse>
        <verse number="21">Kepha wayekhuluma ngethempeli lomzimba wakhe.</verse>
        <verse number="22">Kuthe esevukile kwabafileyo, abafundi bakhe bakhumbula ukuthi washo njalo kubo; bakholwa ngumbhalo nezwi abelishilo uJesu. .</verse>
        <verse number="23">Kwathi eseJerusalema ngePhasika emkhosini, abaningi bakholwa egameni lakhe bebona izibonakaliso zakhe azenzayo;</verse>
        <verse number="24">kepha uJesu yena kabethembanga ukuba abhobokelane nabo, ngokuba wayebazi bonke,</verse>
        <verse number="25">nangokuba engaswele nobani amfakazele ngomuntu; wayekwazi yena okuphakathi komuntu.</verse>
      </chapter>
      <chapter number="3">
        <verse number="1">Kwakukhona umuntu wakubaFarisi, nguNikodemu igama lakhe, isikhulu sabaJuda.</verse>
        <verse number="2">Lowo-ke weza kuye ebusuku, wathi kuye: “Rabi, siyazi ukuthi ungumfundisi ovele kuNkulunkulu, ngokuba akakho ongenza lezi zibonakaliso ozenzayo, uma uNkulunkulu engenaye.”</verse>
        <verse number="3">UJesu waphendula, wathi kuye: “Ngiqinisile, ngiqinisile ngithi kuwe: Uma umuntu engazalwa ngokusha, angewubone umbuso kaNkulunkulu.”</verse>
        <verse number="4">UNikodemu wathi kuye: “Umuntu angazalwa kanjani esemdala na? Angangena ngokwesibili esiswini sikanina, azalwe, na?”</verse>
        <verse number="5">Waphendula uJesu, wathi: “Ngiqinisile, ngiqinisile ngithi kuwe: Uma umuntu engazalwa ngamanzi nangoMoya, angengene embusweni kaNkulunkulu.</verse>
        <verse number="6">Lokho okuzelwe yinyama kuyinyama; nalokho okuzelwe nguMoya kungumoya.</verse>
        <verse number="7">Ungamangali ngokuba ngithe kuwe: ‘Nimelwe ukuzalwa ngokusha.’</verse>
        <verse number="8">Umoya uphephetha lapha uthanda khona; uyaluzwa udumo lwawo, kodwa kawazi lapho uvela khona nalapho uya khona; banjalo bonke abazelwe nguMoya.”</verse>
        <verse number="9">UNikodemu waphendula, wathi kuye: “Lokhu kungenzeka kanjani na?”</verse>
        <verse number="10">UJesu waphendula, wathi kuye: “Wena ungumfundisi ka-Israyeli, awukwazi lokhu na?</verse>
        <verse number="11">Ngiqinisile, ngiqinisile ngithi kuwe: Sikhuluma esikwaziyo, sifakaza ngesikubonileyo; kepha anibamukeli ubufakazi bethu.</verse>
        <verse number="12">Nxa nginitshelile okomhlaba, kanakholwa; ningakholwa kanjani, uma nginitshela okwasezulwini na?</verse>
        <verse number="13">Akakho owenyukele ezulwini, kuphela yena owehla ezulwini, iNdodana yomuntu.</verse>
        <verse number="14">Njengokuba uMose waphakamisa inyoka ehlane, kanjalo iNdodana yomuntu imelwe ukuphakanyiswa</verse>
        <verse number="15">ukuba yilowo nalowo okholwa yiyo abe nokuphila okuphakade.</verse>
        <verse number="16">“Ngokuba uNkulunkulu walithanda izwe kangaka, waze wanikela ngeNdodana yakhe ezelwe yodwa ukuba yilowo nalowo okholwa yiyo angabhubhi, kodwa abe nokuphila okuphakade.</verse>
        <verse number="17">Ngokuba uNkulunkulu kayithumelanga iNdodana ezweni ukuba yahlulele izwe, kodwa ukuba izwe lisindiswe ngayo.</verse>
        <verse number="18">Okholwa yiyo kahlulelwa; ongakholwa usahlulelwe, lokhu engakholwanga egameni leNdodana ezelwe yodwa kaNkulunkulu.</verse>
        <verse number="19">Ukwahlulela kuyilokhu ukuba ukukhanya kufikile ezweni, kepha abantu bathanda ubumnyama kunokukhanya, ngokuba imisebenzi yabo ibimibi.</verse>
        <verse number="20">Ngokuba yilowo nalowo owenza okubi uzonda ukukhanya, akezi ekukhanyeni ukuba imisebenzi yakhe ingasolwa.</verse>
        <verse number="21">Kepha owenza iqiniso uyeza ekukhanyeni, ukuze imisebenzi yakhe ibonakaliswe ukuthi yenziwe kuNkulunkulu.”</verse>
        <verse number="22">Ngasemva kwalokho uJesu weza nabafundi bakhe ezweni laseJudiya; wahlala khona nabo, wabhapathiza.</verse>
        <verse number="23">Naye uJohane wayebhapathiza e-Enoni eduze neSalimi, ngokuba amanzi ayemaningi lapho; beza babhapathizwa.</verse>
        <verse number="24">Ngokuba uJohane wayengakafakwa etilongweni.</verse>
        <verse number="25">Kwase kuvela ukuphikisana phakathi kwabafundi bakaJohane nabaJuda ngokuhlambulula.</verse>
        <verse number="26">Base beza kuJohane, bathi kuye: “Rabi, lowo owayenawe phesheya kweJordani, owamfakazelayo, bheka, uyabhapathiza, bonke beza kuye.”</verse>
        <verse number="27">UJohane waphendula wathi: “Umuntu angelwamukele utho, uma engaluphiwanga luvela ezulwini.</verse>
        <verse number="28">Nina ngokwenu niyangifakazela ukuba ngathi: ‘Angisiye uKristu mina, kodwa ngithunyiwe ngaphambi kwakhe.’</verse>
        <verse number="29">Onomlobokazi ungumyeni, kepha umhlobo womyeni omiyo emuzwa uthokoza nokuthokoza ngezwi lomyeni. Le ntokozo yami isiphelele.</verse>
        <verse number="30">Umelwe ukukhula yena, nginciphe mina.</verse>
        <verse number="31">“Ovela phezulu uphezu kwakho konke; ovela emhlabeni ungowomhlaba, ukhuluma okomhlaba. Ovela ezulwini uphezu kwakho konke.</verse>
        <verse number="32">Akubonileyo nakuzwileyo lokho ufakaza ngakho; kepha akakho owamukela ubufakazi bakhe.</verse>
        <verse number="33">Owamukele ubufakazi bakhe ulubekile uphawu lokuthi uNkulunkulu uqinisile.</verse>
        <verse number="34">Ngokuba lowo uNkulunkulu amthumileyo ukhuluma amazwi kaNkulunkulu; ngokuba akaniki uMoya ngokulinganisela.</verse>
        <verse number="35">UYise uyayithanda iNdodana, wanikela konke esandleni sayo.</verse>
        <verse number="36">Okholwa yiNdodana unokuphila okuphakade; kepha ongakholwa yiNdodana kayikubona ukuphila, kodwa intukuthelo kaNkulunkulu ihlezi phezu kwakhe.”</verse>
      </chapter>
      <chapter number="4">
        <verse number="1">Kwathi ukuba iNkosi yazi ukuthi abaFarisi bezwile ukuba uJesu wenza abafundi, ebhapathiza abaningi kunoJohane,</verse>
        <verse number="2">ingani uJesu uqobo kabhapathizanga, kodwa kwakubhapathiza abafundi bakhe,</verse>
        <verse number="3">yamuka eJudiya, yaphindela eGalile.</verse>
        <verse number="4">Kwakuswelekile ukuba adabule iSamariya.</verse>
        <verse number="5">Khona wafika emzini waseSamariya ogama lawo yiSikhari, eduze nesiqinti uJakobe asinika uJosefa indodana yakhe.</verse>
        <verse number="6">Wawukhona lapho umthombo kaJakobe. Ngakho uJesu ekhathele ukuhamba wayesehlala ngasemthonjeni. Kwakungaba yihora lesithupha.</verse>
        <verse number="7">Owesifazane waseSamariya weza ezokukha amanzi. UJesu wathi kuye: “Ngiphuzise.”</verse>
        <verse number="8">Ngokuba abafundi bakhe babehambile baya emzini beyothenga ukudla.</verse>
        <verse number="9">Khona owesifazane waseSamariya wathi kuye: “Yini ukuba wena ongumJuda ucele ukuphuziswa yimi engingowesifazane waseSamariya na?” Ngokuba abaJuda abadlelani namaSamariya.</verse>
        <verse number="10">UJesu waphendula, wathi kuye: “Uma ubusazi isipho sikaNkulunkulu nokuthi ngubani othi kuwe: ‘Ngiphuzise,’ nga ucele kuye, yena nga ekunikile amanzi aphilayo.”</verse>
        <verse number="11">Wathi kuye: “Nkosi, awuphethe lutho lokukha amanzi, umthombo ujulile; uwathathaphi, pho, lawo manzi aphilayo na?</verse>
        <verse number="12">Kanti wena umkhulu yini kunobaba uJakobe owasinika lo mthombo, waphuza kuwo, yena kanye namadodana akhe nemihlambi yakhe, na?”</verse>
        <verse number="13">Waphendula uJesu, wathi kuye: “Yilowo nalowo ophuza lawa manzi uyakubuye ome;</verse>
        <verse number="14">kepha lowo oyakuphuza amanzi engiyakumnika wona kasayikoma naphakade; kepha amanzi engiyakumnika wona, phakathi kwakhe ayakuba ngumthombo wamanzi aphuphumayo, kube ngukuphila okuphakade.”</verse>
        <verse number="15">Owesifazane wathi kuye: “Nkosi, ngiphe lawo manzi ukuba ngingomi, ngingabe ngiseza ukukha lapha.”</verse>
        <verse number="16">Wathi kuye: “Hamba ubize indoda yakho, uze lapha.”</verse>
        <verse number="17">Owesifazane waphendula wathi: “Anginandoda.” UJesu wathi kuye: “Usho kahle ukuthi: ‘Anginandoda;’</verse>
        <verse number="18">ngokuba usuke waba namadoda ayisihlanu; le onayo kalokhu akusiyo indoda yakho. Lokhu ukusho ngeqiniso.”</verse>
        <verse number="19">Owesifazane wathi kuye: “Nkosi, ngiyabona ukuthi ungumprofethi wena.</verse>
        <verse number="20">Okhokho bethu babekhulekela kule ntaba; nina-ke nithi iseJerusalema indawo lapho kufanele kukhulekelwe khona.”</verse>
        <verse number="21">UJesu wathi kuye: “Sifazane, kholwa yimi, isikhathi siyeza, lapho ningasayikukhuleka kuBaba nakule ntaba naseJerusalema.</verse>
        <verse number="22">Nina nikhuleka kweningakwaziyo, thina sikhuleka kwesikwaziyo; ngokuba insindiso ivela kubaJuda.</verse>
        <verse number="23">Kodwa isikhathi siyeza, sesikhona namanje, lapho abakhulekayo abaqinisileyo beyakukhuleka kuBaba ngomoya nangeqiniso; ngokuba uBaba ufuna abakhuleka kuye abanjalo.</verse>
        <verse number="24">UNkulunkulu unguMoya; abakhuleka kuye bafanele ukukhuleka ngomoya nangeqiniso.”</verse>
        <verse number="25">Owesifazane wathi kuye: “Ngiyazi ukuthi uMesiya uyeza, othiwa uKristu; nxa esefikile yena, uyakusitshela konke.”</verse>
        <verse number="26">UJesu wathi: “Nginguye mina engikhuluma nawe.”</verse>
        <verse number="27">Ngaleyo nkathi bafika abafundi bakhe; bamangala ngokuba ekhuluma nowesifazane; nokho akubangakho owathi: “Ufunani na?” noma: “Ukhulumelani naye na?”</verse>
        <verse number="28">Owesifazane wayeseshiya imbiza yakhe, waya emzini, wathi kubantu:</verse>
        <verse number="29">“Wozani nibone umuntu ongitshele konke engikwenzileyo; kungebe nguye uKristu na?”</verse>
        <verse number="30">Baphuma emzini, beza kuye.</verse>
        <verse number="31">Kusenjalo abafundi bamncenga bathi: “Rabi, yidla.”</verse>
        <verse number="32">Kepha wathi kubo: “Nginokudla engikudlayo eningakwaziyo.”</verse>
        <verse number="33">Base bekhuluma bodwa abafundi, bethi: “Ukhona yini omlethele ukudla na?”</verse>
        <verse number="34">UJesu wathi kubo: “Ukudla kwami kungukwenza intando yongithumileyo, ngifeze umsebenzi wakhe.</verse>
        <verse number="35">Anisho yini ukuthi izinyanga zisezine kufike ukuvuna na? Bhekani, ngithi kini: Phakamisani amehlo enu, nibone ukuthi amasimu asemhlophe, aselungele ukuvunwa.</verse>
        <verse number="36">Ovunayo wamukeliswa umvuzo, abuthe isithelo kube ngukuphila okuphakade ukuba ohlwanyelayo athokoze kanye novunayo.</verse>
        <verse number="37">Ngokuba kulokhu liqinisile izwi lokuthi: ‘Omunye uyahlwanyela, omunye avune.’</verse>
        <verse number="38">Mina nganithumela ukuvuna lokho eningakusebenzanga; abanye basebenzile, nina-ke ningene emsebenzini wabo.”</verse>
        <verse number="39">AmaSamariya amaningi alowo muzi akholwa nguye ngezwi lowesifazane owafakaza ngokuthi: “Ungitshele konke engikwenzileyo.”</verse>
        <verse number="40">Athe ukuba eze kuye amaSamariya, amncenga ukuba ahlale nawo; wahlala khona izinsuku ezimbili.</verse>
        <verse number="41">Bakholwa abaningi kakhulu futhi ngenxa yezwi lakhe.</verse>
        <verse number="42">Base bethi kowesifazane: “Asisakholwa ngokulanda kwakho nje, ngokuba sesizizwele ngokwethu, siyazi ukuthi lo ngempela unguMsindisi wezwe.”</verse>
        <verse number="43">Kepha emva kwezinsuku ezimbili waphuma lapho ukuya eGalile.</verse>
        <verse number="44">Ngokuba uJesu uqobo wafakaza ngokuthi umprofethi kaziswa ezweni lakubo.</verse>
        <verse number="45">Kuthe-ke ukuba afike eGalile, abaseGalile bamamukela bebone konke akwenzayo eJerusalema emkhosini; ngokuba nabo babezile emkhosini.</verse>
        <verse number="46">UJesu wayesephinda eza eKhana laseGalile, lapho enza khona amanzi abe yiwayini. Kwakukhona induna ethile yenkosi endodana yayo yayigula eKapernawume.</verse>
        <verse number="47">Yathi ukuba izwe ukuthi uJesu ufikile eGalile evela eJudiya, yaya kuye, yamncenga ukuba ehle aphulukise indodana yayo, ngokuba yayisizakufa.</verse>
        <verse number="48">Ngakho-ke uJesu wathi kuyo: “Uma ningaboni izibonakaliso nezimangaliso, anisoze nakholwa.”</verse>
        <verse number="49">Induna yenkosi yathi kuye: “Nkosi, yehla engakafi umntanami.”</verse>
        <verse number="50">Wathi kuyo uJesu: “Hamba, indodana yakho iphilile.” Lowo muntu wakholwa yizwi alishilo kuye uJesu, wahamba.</verse>
        <verse number="51">Kwathi esehla, izinceku zakhe zamhlangabeza, zathi umntanakhe uphilile.</verse>
        <verse number="52">Wayesezibuza isikhathi aqale ngaso ukuba ngcono; khona zathi kuye: “Umkhuhlane umyekile izolo ngehora lesikhombisa.”</verse>
        <verse number="53">Wayeseqonda uyise ukuthi yilona lelo hora uJesu asho ngalo kuye ukuthi: “Indodana yakho iphilile.” Wakholwa yena nendlu yakhe yonke.</verse>
        <verse number="54">Leso siyisibonakaliso sesibili uJesu asenza efikile eGalile evela eJudiya.</verse>
      </chapter>
      <chapter number="5">
        <verse number="1">Emva kwalokho kwakukhona umkhosi wabaJuda; uJesu wakhuphukela eJerusalema.</verse>
        <verse number="2">Kukhona-ke eJerusalema ngasesangweni lezimvu ichibi elithiwa ngesiHeberu iBethesda, linemipheme eyisihlanu.</verse>
        <verse number="3">Kwakulele kuyo abagulayo abaningi kakhulu, izimpumputhe, nezinyonga, nabashwabeneyo, belindele ukuzanyazanyiswa kwamanzi.</verse>
        <verse number="4">Ngokuba ingelosi yayehla izikhathi ngezikhathi, izamazamise amanzi, kuthi lowo ongene kuqala emva kokuzanyazanyiswa kwamanzi asinde esifweni sakhe, noma enasifo sini.</verse>
        <verse number="5">Kwakukhona lapho umuntu othile owayesegule iminyaka engamashumi amathathu nesishiyagalombili.</verse>
        <verse number="6">UJesu embona elele, azi ukuthi usenesikhathi eside enjalo, wathi kuye: “Uyathanda ukusinda na?”</verse>
        <verse number="7">Ogulayo wamphendula wathi: “Nkosi, anginamuntu wokungifaka echibini, nxa amanzi ezanyazanyiswa; kuthi ngiseza, kwehle omunye phambi kwami.”</verse>
        <verse number="8">UJesu wathi kuye: “Sukuma, uthabathe uhlaka lwakho, uhambe.”</verse>
        <verse number="9">Wayesephila masinyane lowo muntu, wathabatha uhlaka lwakhe, wahamba. Kwakuyisabatha ngalolo suku.</verse>
        <verse number="10">Khona base bethi abaJuda kophilisiweyo: “Yisabatha, akuvunyiwe uthwale uhlaka.”</verse>
        <verse number="11">Wabaphendula wathi: “Ongiphilisileyo nguyena othe kimi: ‘Thabatha uhlaka lwakho, uhambe.’ ”</verse>
        <verse number="12">Bambuza bathi: “Ngubani lowo muntu othe kuwe: ‘Thabatha uhlaka lwakho uhambe,’ na?”</verse>
        <verse number="13">Kepha ophilisiweyo wayengazi ukuthi ungubani, ngokuba uJesu wayemukile lapho, kukhona isixuku kuleyo ndawo.</verse>
        <verse number="14">Emva kwalokho uJesu wamfumana ethempelini, wathi kuye: “Bheka, uphilisiwe; ungabe usona, funa wehlelwe ngokubi kunalokho.”</verse>
        <verse number="15">Wamuka lowo muntu, watshela abaJuda ukuthi nguJesu omphilisileyo.</verse>
        <verse number="16">Ngenxa yalokho abaJuda bamzingela uJesu, ngokuba wakwenza lokho ngesabatha.</verse>
        <verse number="17">Kepha wabaphendula wathi: “UBaba usebenza kuze kube manje, nami ngiyasebenza.”</verse>
        <verse number="18">Ngalokho-ke abaJuda kwayikhona befuna kakhulu ukumbulala, ngokuba wayengaphulile isabatha kuphela, kodwa wabuye wathi uNkulunkulu unguYise, ezenza olingana noNkulunkulu.</verse>
        <verse number="19">Khona uJesu waphendula, wathi kubo: “Ngiqinisile, ngiqinisile ngithi kini: INdodana ingenze lutho ngokwayo, kuphela lokho ebona uYise ekwenza, ngokuba lokho akwenzayo yena, neNdodana iyakwenza kanjalo.</verse>
        <verse number="20">Ngokuba uYise uyayithanda iNdodana, uyikhombisa konke akwenzayo yena; woyikhombisa imisebenzi emikhulu kunalena ukuba nimangale.</verse>
        <verse number="21">Ngokuba njengalokhu uYise evusa abafileyo, abaphilise, kanjalo neNdodana iyabaphilisa labo ethanda ukubaphilisa.</verse>
        <verse number="22">Ngokuba noYise kahluleli muntu; ukunike iNdodana konke ukwahlulela</verse>
        <verse number="23">ukuba bonke bazise iNdodana, njengokuba bazisa uYise. Ongayazisi iNdodana kamazisi noYise oyithumileyo.</verse>
        <verse number="24">“Ngiqinisile, ngiqinisile ngithi kini: Ozwa izwi lami, akholwe ngongithumileyo, unokuphila okuphakade; akayi ekwahlulelweni, kepha usephumile ekufeni, wangena ekuphileni.</verse>
        <verse number="25">Ngiqinisile, ngiqinisile ngithi kini: Isikhathi siyeza, sesikhona namanje, lapho abafileyo beyakulizwa izwi leNdodana kaNkulunkulu; abezwayo bayakuphila.</verse>
        <verse number="26">Ngokuba njengalokhu uYise enokuphila ngokwakhe, kanjalo uyiphile neNdodana ibe nokuphila ngokwayo.</verse>
        <verse number="27">Uyiphile amandla okwahlulela, ngokuba iyiNdodana yomuntu.</verse>
        <verse number="28">“Ningamangali ngalokho, ngokuba isikhathi siyeza, lapho bonke abasemathuneni beyakulizwa izwi layo,</verse>
        <verse number="29">abenze ukulunga baphumele ekuvukeni kokuphila, abenze okubi ekuvukeni kokulahlwa.</verse>
        <verse number="30">Mina ngingenze lutho ngokwami; ngahlulela njengalokho engikuzwayo; ukwahlulela kwami kulungile, ngokuba ngingafuni eyami intando kepha intando yongithumileyo.</verse>
        <verse number="31">“Uma ngizifakazela mina, ubufakazi bami abuqinisile.</verse>
        <verse number="32">Ngomunye ofakaza ngami; ngiyazi ukuthi ubufakazi angifakazela ngabo buqinisile.</verse>
        <verse number="33">“Nina nithumele kuJohane, walifakazela iqiniso.</verse>
        <verse number="34">Kepha mina angibamukeli ubufakazi kumuntu; kodwa ngisho lokhu ukuba nisindiswe.</verse>
        <verse number="35">Yena wayeyisibani esivuthayo nesikhanyayo; nina-ke benithanda ukuthokoza isikhashana ekukhanyeni kwakhe.</verse>
        <verse number="36">“Kepha nginabo ubufakazi obukhulu kunobukaJohane, ngokuba imisebenzi uBaba anginike yona ukuba ngiyifeze, yona le misebenzi engiyenzayo, iyangifakazela ukuthi uBaba ungithumile.</verse>
        <verse number="37">NoBaba ongithumileyo ufakazile ngami. Anizange nizwe izwi lakhe, anisibonanga isimo sakhe.</verse>
        <verse number="38">Nezwi lakhe aninalo elihleziyo phakathi kwenu, ngokuba amthumileyo yena lowo anikholwa nguye.</verse>
        <verse number="39">Nihlola imibhalo, ngokuba nithi ninokuphila okuphakade kuyo; yiyona efakaza ngami.</verse>
        <verse number="40">Kepha anivumi ukuza kimi ukuba nibe nokuphila.</verse>
        <verse number="41">“Mina angamukeli udumo kubantu.</verse>
        <verse number="42">Kepha ngiyanazi nina ukuthi aninalo uthando lukaNkulunkulu phakathi kwenu.</verse>
        <verse number="43">Ngize egameni likaBaba, aningamukeli; uma kuza omunye ngelakhe igama, niyakumamukela yena.</verse>
        <verse number="44">Ningakholwa kanjani nina enidumisana nodwa, ningalufuni udumo oluvela kuNkulunkulu yedwa, na?</verse>
        <verse number="45">“Ningacabangi ukuthi ngiyakunimangalela kuBaba; ukhona onimangalelayo, uMose enithemba kuye.</verse>
        <verse number="46">Ngokuba uma benikholwa nguMose, beniyakukholwa yimina, ngokuba yena waloba ngami.</verse>
        <verse number="47">Kodwa uma ningakholwa yimibhalo yakhe, niyakukholwa kanjani ngamazwi ami na?”</verse>
      </chapter>
      <chapter number="6">
        <verse number="1">Emva kwalokho uJesu wamuka waya phesheya kolwandle lwaseGalile olungolwaseTiberiya.</verse>
        <verse number="2">Samlandela isixuku esikhulu, ngokuba babebona izibonakaliso azenzayo kwabagulayo.</verse>
        <verse number="3">UJesu wenyukela entabeni, wahlala phansi khona nabafundi bakhe.</verse>
        <verse number="4">Laliseduze iPhasika, umkhosi wabaJuda.</verse>
        <verse number="5">Kuthe uJesu ephakamisa amehlo, wabona ukuthi isixuku esikhulu siza kuye, wathi kuFiliphu: “Sizakuzithengaphi izinkwa ukuba badle laba na?”</verse>
        <verse number="6">Washo njalo emvivinya, ngokuba yena wayekwazi azakukwenza.</verse>
        <verse number="7">UFiliphu wamphendula wathi: “Izinkwa zawodenariyu abangamakhulu amabili zingebanele, kube yilowo nalowo athole ingcosana.”</verse>
        <verse number="8">Omunye wabafundi bakhe, u-Andreya umfowabo kaSimoni Petru, wathi kuye:</verse>
        <verse number="9">“Kukhona umfana lapha onezinkwa zebhali eziyisihlanu nezinhlanzana ezimbili; kepha kuyini lokho kwabaningi kangaka na?”</verse>
        <verse number="10">UJesu wathi: “Bahlaliseni abantu.” Kwakukhona utshani obuningi kuleyo ndawo. Ahlala phansi-ke amadoda, umumo wawo kungathi izinkulungwame eziyisihlanu.</verse>
        <verse number="11">UJesu wazithabatha izinkwa, wabonga, wayesezabela ababehlezi phansi, kanjalo futhi nezinhlanzana, njengokuthanda kwabo.</verse>
        <verse number="12">Kuthe sebesuthi, wathi kubafundi bakhe: “Buthani imvuthuluka eseleyo, kungachitheki lutho.”</verse>
        <verse number="13">Base bebutha, bagcwalisa iziqabetho eziyishumi nambili ngemvuthuluka yezinkwa eziyisihlanu zebhali eyasala kwabadlileyo.</verse>
        <verse number="14">Kwathi-ke abantu bebona isibonakaliso uJesu asenzayo, bathi: “Impela lo ungumProfethi ozayo ezweni.”</verse>
        <verse number="15">Ngakho-ke uJesu azi ukuthi bazakuza, bambambe, bambeke inkosi, wamonyukela futhi entabeni yena yedwa.</verse>
        <verse number="16">Sekuhlwa abafundi bakhe bewukela elwandle,</verse>
        <verse number="17">bangena emkhunjini, bawela ulwandle beya eKapernawume. Kwase kuhlwile, uJesu wayengakafiki kubo.</verse>
        <verse number="18">Kwavunguza umoya omkhulu, lwavuka ulwandle.</verse>
        <verse number="19">Khona sebegwedlile kungathi amastadiyu angamashumi amabili nanhlanu noma amashumi amathathu, babona uJesu ehamba phezu kolwandle, esondela emkhunjini; bethuka.</verse>
        <verse number="20">Kepha wathi kubo: “Yimina, ningesabi.”</verse>
        <verse number="21">Khona bafuna ukumngenisa emkhunjini, umkhumbi wawusufika masinyane ezweni ababeya kulo.</verse>
        <verse number="22">Ngangomuso isixuku esasingaphesheya kolwandle sabona kungekho omunye umkhunjana khona, sazi ukuthi ubumunye nje nokuthi uJesu wayengangenanga emkhunjini kanye nabafundi bakhe, kepha ukuthi abafundi bakhe babewele bodwa,</verse>
        <verse number="23">kodwa eminye imikhunjana evela eTiberiya yafika eduze nendawo lapho badla khona isinkwa, iNkosi ibongile;</verse>
        <verse number="24">isixuku sathi ukubona ukuthi uJesu akakho lapho nabafundi bakhe, sangena emikhunjaneni, naso saya eKapernawume sifuna uJesu.</verse>
        <verse number="25">Kwathi ukuba bamfumane phesheya kolwandle, bathi: “Rabi, ufike nini lapha na?”</verse>
        <verse number="26">UJesu wabaphendula wathi: “Ngiqinisile, ngiqinisile ngithi kini: Aningifuni ngokuba nabona izibonakaliso, kepha ningifuna ngokuba nadla izinkwa, nasutha.</verse>
        <verse number="27">Ningasebenzeli ukudla okuphelayo kepha ukudla okuhlala kuze kube ngukuphila okuphakade, eyakunipha khona iNdodana yomuntu, ngokuba uYise uNkulunkulu ubekile uphawu kuyona.”</verse>
        <verse number="28">Bathi-ke kuye: “Singenzani ukuba sisebenze imisebenzi kaNkulunkulu na?”</verse>
        <verse number="29">Waphendula uJesu, wathi kubo: “Umsebenzi kaNkulunkulu yilowo ukuba nikholwe nguye amthumileyo.” 6:29 1 Joh. 3:23.</verse>
        <verse number="30">Ngakho bathi kuye: “Pho, wenza sibonakaliso sini ukuba sibone, sikholwe nguwe, na? Usebenzani na?</verse>
        <verse number="31">Okhokho bethu badla imana ehlane njengokulotshiweyo ukuthi: ‘Wabapha isinkwa esivela ezulwini ukuba badle.’ ”</verse>
        <verse number="32">UJesu wayesethi kubo: “Ngiqinisile, ngiqinisile ngithi kini: Kwakungesiye uMose owanipha isinkwa esivela ezulwini, kodwa uBaba unipha isinkwa soqobo esivela ezulwini.</verse>
        <verse number="33">Ngokuba isinkwa sikaNkulunkulu singuye owehla ezulwini, olipha izwe ukuphila.”</verse>
        <verse number="34">Khona bathi kuye: “Nkosi, siphe njalonjalo leso sinkwa.”</verse>
        <verse number="35">UJesu wathi kubo: “Mina ngiyisinkwa sokuphila; ozayo kimi kasoze alamba, nokholwa yimi kasoze oma.</verse>
        <verse number="36">Kepha ngithe kini: Ningibonile, nokho anikholwa.</verse>
        <verse number="37">Konke angipha khona uBaba kuyakuza kimi; ozayo kimi angisoze ngamlahlela ngaphandle.</verse>
        <verse number="38">Ngokuba ngehle ezulwini kungengukuba ngenze intando yami, kodwa ukuba ngenze intando yongithumileyo.</verse>
        <verse number="39">Lokhu kuyintando yongithumileyo ukuba konke angiphe khona ngingalahlekelwa lutho kukho, kodwa ngikuvuse ngomuhla wokuphela.</verse>
        <verse number="40">Ngokuba lokhu kuyintando kaBaba ukuba yilowo nalowo obona iNdodana, akholwe yiyo, abe nokuphila okuphakade; ngiyakumvusa mina ngomuhla wokuphela.”</verse>
        <verse number="41">Khona abaJuda bakhonona ngaye, ngokuba ethe: “Ngiyisinkwa esehle ezulwini.”</verse>
        <verse number="42">Bathi-ke: “Lona akusiye uJesu indodana kaJosefa, uyise nonina sibazi na? Usesho kanjani, pho, ukuthi: ‘Ngehle ezulwini,’ na?”</verse>
        <verse number="43">UJesu waphendula, wathi kubo: “Ningakhononi phakathi kwenu.</verse>
        <verse number="44">Akakho ongeza kimi, uma uBaba ongithumileyo engamdonsi; mina-ke ngiyakumvusa ngomuhla wokuphela.</verse>
        <verse number="45">Kulotshiwe kubaprofethi ukuthi: ‘Bonke bayakuba ngabafundiswe nguNkulunkulu.’ Yilowo nalowo ozwile kuBaba, wafunda, uyeza kimi.</verse>
        <verse number="46">Akusikho ukuthi ukhona oke wambona uBaba, kuphela ovela kuNkulunkulu; nguyena ombonile uBaba.</verse>
        <verse number="47">Ngiqinisile, ngiqinisile ngithi kini: Okholwayo unokuphila okuphakade.</verse>
        <verse number="48">Mina ngiyisinkwa sokuphila.</verse>
        <verse number="49">Okhokho benu badla imana ehlane, bafa.</verse>
        <verse number="50">Lesi siyisinkwa esehla ezulwini ukuba umuntu adle kuso, angafi.</verse>
        <verse number="51">Mina ngiyisinkwa esiphilayo esehla ezulwini. Uma umuntu edla lesi sinkwa, uyakuphila phakade; futhi-ke isinkwa engizakusinikela ngenxa yokuphila kwezwe siyinyama yami.”</verse>
        <verse number="52">Base bephikisana bodwa abaJuda, bethi: “Lo angasinika kanjani inyama yakhe, siyidle, na?”</verse>
        <verse number="53">Khona uJesu wathi kubo: “Ngiqinisile, ngiqinisile ngithi kini: Uma ningayidli inyama yeNdodana yomuntu, niphuze igazi layo, aninakuphila phakathi kwenu.</verse>
        <verse number="54">Odla inyama yami, aphuze igazi lami, unokuphila okuphakade; mina ngiyakumvusa ngomuhla wokuphela.</verse>
        <verse number="55">Ngokuba inyama yami ingukudla isibili, negazi lami lingukuphuza isibili.</verse>
        <verse number="56">Odla inyama yami, aphuze igazi lami, uhlala kimi, nami kuye.</verse>
        <verse number="57">Njengalokho uBaba ophilayo ungithumile, nami ngiphila ngoBaba, lowo ongidlayo naye uyakuphila ngami.</verse>
        <verse number="58">Lesi siyisinkwa esehle ezulwini, kungenjengalokho okhokho benu badla imana, bafa; osidlayo lesi sinkwa uyakuphila phakade.”</verse>
        <verse number="59">Lokho wakukhuluma esinagogeni efundisa eKapernawume.</verse>
        <verse number="60">Ngakho-ke abaningi kubafundi bakhe bekuzwa lokho bathi: “Lilukhuni leli zwi; ngubani ongalizwa na?”</verse>
        <verse number="61">Kepha uJesu azi phakathi kwakhe ukuthi abafundi bakhe bayakhonona ngalokho, wathi: “Lokhu kuyanicunula na?</verse>
        <verse number="62">Pho, uma nibona iNdodana yomuntu yenyukela lapho yayikhona kuqala, niyakuthini na?</verse>
        <verse number="63">NguMoya ophilisayo, inyama ayisizi lutho; amazwi engiwakhulume kini angumoya, angukuphila.</verse>
        <verse number="64">Kepha bakhona abanye phakathi kwenu abangakholwa. Ngokuba uJesu wazi kwasekuqaleni ukuba ngobani abangakholwa nokuba ngubani ozakumkhaphela.”</verse>
        <verse number="65">Wayesethi: “Kungenxa yalokho ngithe kini: Akakho ongeza kimi uma engakuphiwe nguBaba.”</verse>
        <verse number="66">Emva kwalokho abaningi babafundi bakhe babuyela emuva, ababe besahamba naye.</verse>
        <verse number="67">Ngakho uJesu wathi kwabayishumi nambili: “Nani nithanda ukumuka na?”</verse>
        <verse number="68">USimoni Petru wamphendula wathi: “Nkosi, siyakuya kubani na? Amazwi okuphila okuphakade akuwe.</verse>
        <verse number="69">Siyakholwa, siyazi ukuthi wena ungoNgcwele kaNkulunkulu.”</verse>
        <verse number="70">UJesu wabaphendula wathi: “Mina anginikhethanga nina abayishumi nambili na? Kepha omunye kini ungusathane.”</verse>
        <verse number="71">Wayekhuluma ngoJuda Iskariyothe kaSimoni, ngokuba nguye obezakumkhaphela engomunye wabayishumi nambili.</verse>
      </chapter>
      <chapter number="7">
        <verse number="1">Emva kwalokho uJesu wahamba eGalile, ngokuba wayengathandi ukuhamba eJudiya, lokhu abaJuda bebefuna ukumbulala.</verse>
        <verse number="2">Kwase kusondele umkhosi wabaJuda, owamadokodo.</verse>
        <verse number="3">Base bethi kuye abafowabo: “Muka lapha, uye eJudiya, ukuze nabafundi bakho babone imisebenzi yakho oyenzayo.</verse>
        <verse number="4">Ngokuba akukho muntu owenza utho ekusithekeni, efuna yena uqobo lwakhe abe sobala. Uma wenza lezi zinto, zibonakalise wena kulo izwe.”</verse>
        <verse number="5">Ngokuba nabafowabo babengakholwa nguye.</verse>
        <verse number="6">Ngakho-ke uJesu wathi kubo: “Isikhathi sami asikafiki, isikhathi senu silungile njalo.</verse>
        <verse number="7">Izwe lingenizonde nina, kepha mina liyangizonda, ngokuba ngifakaza ngalo ukuthi imisebenzi yalo mibi.</verse>
        <verse number="8">Yenyukani nina, niye emkhosini; mina angenyukeli manje kulo mkhosi; ngokuba esami isikhathi asikapheleli.”</verse>
        <verse number="9">Eseshilo lokho kubo wahlala eGalile.</verse>
        <verse number="10">Sebenyukele emkhosini abafowabo, naye-ke wenyuka, kungesobala kepha kungathi kungasese.</verse>
        <verse number="11">Khona abaJuda bamfuna emkhosini, bathi: “Uphi yena na?”</verse>
        <verse number="12">Kwaba khona ukukhonona okukhulu ngaye phakathi kwezixuku. Abanye bathi: “Muhle;” abanye bathi: “Qha, ngokuba udukisa abantu.”</verse>
        <verse number="13">Nokho kwakungekho muntu owakhuluma obala ngaye ngokwesaba abaJuda.</verse>
        <verse number="14">Kuthe sekuphakathi komkhosi, uJesu wenyukela ethempelini, wafundisa.</verse>
        <verse number="15">Ngakho abaJuda bamangala bathi: “Lona uyazi kanjani imibhalo engafundanga na?”</verse>
        <verse number="16">Khona uJesu wabaphendula wathi: “Imfundiso yami akusiyo eyami kodwa ngeyongithumileyo.</verse>
        <verse number="17">Uma umuntu ethanda ukwenza intando yakhe, uzakwazi ngemfundiso noma ivela kuNkulunkulu noma ngizikhulumela okwami.</verse>
        <verse number="18">Okhuluma ngokwakhe ufuna udumo lwakhe; kepha ofuna udumo lomthumileyo lowo uqinisile; akukho ukungalungi kuye.</verse>
        <verse number="19">UMose kaninikanga yini umthetho na? Nokho akakho kini ogcina umthetho. Nifunelani ukungibulala na?”</verse>
        <verse number="20">Isixuku saphendula sathi: “Unedemoni wena; ngubani ofuna ukukubulala na?”</verse>
        <verse number="21">UJesu waphendula, wathi kubo: “Munye umsebenzi engiwenzile, niyamangala nonke.</verse>
        <verse number="22">Ngokuba uMose uninikile ukusoka — kungesikho ukuthi kuvela kuMose kodwa kokhokho — niyamsoka umuntu nangesabatha.</verse>
        <verse number="23">Uma umuntu amukela ukusoka ngesabatha ukuze kungeqiwa umthetho kaMose, pho, ningithukuthelela ngokuba ngaphulukisa umuntu ngokuphelele ngesabatha na?</verse>
        <verse number="24">Ningahluleli ngokwamehlo, kepha yahlulelani ukwahlulela okulungileyo.”</verse>
        <verse number="25">Base bethi abanye kwabaseJerusalema: “Lo akusiye yini abafuna ukumbulala na?</verse>
        <verse number="26">Bheka, ukhuluma obala, kabasho lutho kuye. Kungaba ngukuthi ababusi sebazi isibili ukuthi lo unguKristu na?</verse>
        <verse number="27">Kodwa lo siyamazi lapho evela khona; kepha uKristu, nxa efika, akakho owazi lapho evela khona.”</verse>
        <verse number="28">Ngakho uJesu wamemeza efundisa ethempelini, wathi: “Niyangazi, niyazi futhi ukuthi ngivelaphi; mina-ke angizizelanga, kodwa ongithumileyo uqinisile, eningamaziyo nina.</verse>
        <verse number="29">Ngiyamazi mina, ngokuba ngivela kuye, futhi nguye ongithumileyo.”</verse>
        <verse number="30">Ngakho bafuna ukumbamba, kepha akubangakho owambeka isandla, ngokuba isikhathi sakhe sasingakafiki.</verse>
        <verse number="31">Kepha esixukwini abaningi bakholwa nguye, bathi: “UKristu, nxa esefikile, uyakwenza izibonakaliso eziningi kunalezo azenzileyo lona na?”</verse>
        <verse number="32">AbaFarisi bezwa isixuku sikhonona ngalezo zinto ngaye; abapristi abakhulu nabaFarisi base bethuma izikhonzi ukuba zimbambe.</verse>
        <verse number="33">Ngakho-ke uJesu wathi: “Kuseyisikhashana ngikhona kini, besengimuka, ngiye kongithumileyo.</verse>
        <verse number="34">Niyakungifuna, ningangifumani, nalapho ngikhona, ningeze nina.”</verse>
        <verse number="35">Ngakho abaJuda bakhuluma bodwa, bathi: “Uzakuya ngaphi lo lapho singayikumthola na? Uyakuya kwabahlakazekileyo kumaGreki, afundise amaGreki, na?</verse>
        <verse number="36">Lizwi lini leli alishoyo lokuthi: ‘Niyakungifuna, ningangifumani,’ nokuthi: ‘Lapho ngikhona, ningeze nina,’ na?”</verse>
        <verse number="37">Kepha ngosuku lokugcina olukhulu lomkhosi uJesu wema wamemeza wathi: “Uma ekhona owomileyo, akeze kimi, aphuze.</verse>
        <verse number="38">Okholwa yimi, njengokusho kombhalo, esiswini sakhe kuyakugobhoza imifula yamanzi aphilayo.”</verse>
        <verse number="39">Washo lokho ngoMoya abazakumamukela abakholwa nguye, ngokuba uMoya wayengakafiki, lokhu uJesu wayengakakhazimuliswa.</verse>
        <verse number="40">Abanye besixuku sebezwa lawa mazwi bathi: “Lo ungumprofethi isibili.”</verse>
        <verse number="41">Abanye bathi: “Lo unguKristu.” Kepha abanye bathi: “Kanti uKristu uvela eGalile na?</verse>
        <verse number="42">Awushongo yini umbhalo ukuthi uKristu uvela enzalweni kaDavide naseBetlehema, emzaneni lapho wayekhona uDavide na?”</verse>
        <verse number="43">Ngakho kwaba khona ukwahlukana ngaye esixukwini.</verse>
        <verse number="44">Abanye-ke kubo babethanda ukumbamba; kepha akubangakho owambeka izandla.</verse>
        <verse number="45">Zafika-ke izikhonzi kubapristi abakhulu nakubaFarisi. Bathi kuzo: “Animlethanga ngani na?”</verse>
        <verse number="46">Izikhonzi zaphendula zathi: “Akuzange kukhulume muntu njengokuba kukhuluma lowo muntu.”</verse>
        <verse number="47">Ngakho abaFarisi baziphendula bathi: “Kanti nani nidukisiwe na?</verse>
        <verse number="48">Ukhona yini ezikhulwini nakubaFarisi oke wakholwa nguye na?</verse>
        <verse number="49">Kodwa lesi sixuku esingawazi umthetho siqalekisiwe.”</verse>
        <verse number="50">Wayesethi kubo uNikodemu owake weza kuye engomunye wabo:</verse>
        <verse number="51">“Konje umthetho wakithi uyamlahla yini umuntu ungakamuzwa kuqala, uze wazi akwenzayo, na?”</verse>
        <verse number="52">Baphendula, bathi kuye: “Kanti nawe ungowaseGalile na? Phenyisisa, ubone ukuthi akuveli mprofethi eGalile.”</verse>
        <verse number="53">Base behamba, kwaba yilowo nalowo waya ekhaya.</verse>
      </chapter>
      <chapter number="8">
        <verse number="1">Khona uJesu waya eNtabeni Yeminqumo.</verse>
        <verse number="2">Ekuseni kakhulu wabuye weza ethempelini; abantu bonke beza kuye; wayesehlala phansi, wabafundisa.</verse>
        <verse number="3">Kepha ababhali nabaFarisi baletha kuye owesifazane ebanjwe ephinga; sebemmise phakathi kwabo,</verse>
        <verse number="4">bathi kuye: “Mfundisi, lo wesifazane ubanjwe esoqotsheni lokuphinga.</verse>
        <verse number="5">Emthethweni uMose wasiyala ngabanje ukuba bakhandwe ngamatshe. Pho, wena uthini na?”</verse>
        <verse number="6">Bakusho lokho bemlinga, ukuze babe nokummangalela. Kepha uJesu wakhothama, waloba ngomunwe emhlabathini.</verse>
        <verse number="7">Wathi besambuza njalo, walulama, wathi kubo: “Ongenasono phakathi kwenu kaqale amphonse ngetshe.”</verse>
        <verse number="8">Waphinda wakhothama, waloba emhlabathini.</verse>
        <verse number="9">Bathi ukuzwa lokho, belahlwa yizinhliziyo zabo baphuma ngabanye, beqalela kwabadala kwaze kwaba ngabokugcina, uJesu wasala yedwa; nowesifazane wayemi khona.</verse>
        <verse number="10">UJesu wayeselulama; engaboni muntu ngaphandle kowesifazane wathi kuye: “Sifazane, baphi labo bamangaleli bakho na? Akakho okulahlayo na?”</verse>
        <verse number="11">Wayesethi: “Akakho, Nkosi.” Wathi-ke uJesu kuye: “Nami angikulahli; hamba, ungabe usona.”</verse>
        <verse number="12">Ngakho uJesu waphinda wakhuluma kubo, wathi: “Mina ngingukukhanya kwezwe; ongilandelayo kasoze ahamba ebumnyameni, kodwa woba nokukhanya kokuphila.”</verse>
        <verse number="13">Khona bathi kuye abaFarisi: “Uyazifakazela wena; ubufakazi bakho ubuqinisile.”</verse>
        <verse number="14">UJesu waphendula, wathi kubo: “Noma ngizifakazela mina, ubufakazi bami buqinisile, ngokuba ngiyazi ukuthi ngavelaphi nokuthi ngiyaphi; kepha nina anazi ukuthi ngivelaphi nokuthi ngiyaphi.</verse>
        <verse number="15">Nina nahlulela ngokwenyama, kepha mina angahluleli muntu.</verse>
        <verse number="16">Nakuba ngahlulela, ukwahlulela kwami kungokuqinisileyo, ngokuba ngingengedwa, kodwa yimina nongithumileyo.</verse>
        <verse number="17">Yebo, kulotshiwe nasemthethweni wakini ukuthi ubufakazi babantu ababili bungobuqinisileyo.</verse>
        <verse number="18">Mina ngingozifakazelayo; noBaba ongithumileyo ufakaza ngami.”</verse>
        <verse number="19">Base bethi kuye: “Uphi uyihlo na?” UJesu waphendula ngokuthi: “Anazi nami naBaba; uma beningazi mina, nga nimazi noBaba.”</verse>
        <verse number="20">Lawo mazwi wawakhuluma ngasemphongolweni weminikelo efundisa ethempelini; akubangakho ombambayo, ngokuba isikhathi sakhe sasingakafiki.</verse>
        <verse number="21">Khona waphinda wathi kubo: “Ngiyamuka mina, niyakungifuna, nifele ezonweni zenu; lapho ngiya khona mina, ningeze nina.”</verse>
        <verse number="22">Base bethi abaJuda: “Imbala uzakuzibulala yini, lokhu ethi: ‘Lapho ngiya khona mina, ningeze nina,’ na?”</verse>
        <verse number="23">Wathi kubo: “Nina ningabaphansi, mina ngingowaphezulu; nina ningabaleli zwe, mina angingowaleli zwe.</verse>
        <verse number="24">Ngakho-ke ngathi kini nizakufela ezonweni zenu; ngokuba uma ningakholwa ukuthi nginguye, nizakufela ezonweni zenu.”</verse>
        <verse number="25">Base bethi kuye: “Wena ungubani na?” Wathi kubo uJesu: “Lokho enganitshela khona kwasekuqaleni.</verse>
        <verse number="26">Nginezinto eziningi enginokuzikhuluma nokwahlulela ngani, kepha ongithumileyo uqinisile, nami engakuzwa kuye ngikukhuluma ezweni.”</verse>
        <verse number="27">Kabazanga ukuthi ukhuluma kubo ngoYise.</verse>
        <verse number="28">Wayesethi uJesu: “Nxa seniyiphakamisile iNdodana yomuntu, khona-ke nizakwazi ukuthi nginguye nokuthi angenzi lutho ngokwami, kodwa ngikhuluma lokhu njengokuba uBaba engifundisile.</verse>
        <verse number="29">Ongithumileyo unami, kangishiyanga ngedwa, ngokuba ngenza njalo okuthandeka kuye.”</verse>
        <verse number="30">Esakhuluma lokho, abaningi bakholwa nguye.</verse>
        <verse number="31">Khona uJesu wathi kubaJuda abase bekholiwe nguye: “Uma nimi ezwini lami, ningabafundi bami isibili;</verse>
        <verse number="32">niyakulazi iqiniso, neqiniso liyakunikhulula.”</verse>
        <verse number="33">Bamphendula bathi: “Siyinzalo ka-Abrahama thina, asibonange sibe yizigqila zamuntu; wena usho kanjani ukuthi: ‘Nizakuba ngabakhululekileyo’ na?”</verse>
        <verse number="34">UJesu wabaphendula wathi: “Ngiqinisile, ngiqinisile ngithi kini: Yilowo nalowo owenza isono uyisigqila sesono.</verse>
        <verse number="35">Isigqila kambe asihlali phakade endlini; kepha indodana ihlala phakade.</verse>
        <verse number="36">Ngakho-ke uma iNdodana inikhulula, niyakuba ngabakhululekileyo impela.</verse>
        <verse number="37">Ngiyazi ukuthi niyinzalo ka-Abrahama; kepha nifuna ukungibulala, ngokuba izwi lami lingenandawo kini.</verse>
        <verse number="38">Ngikhuluma lokho engikubonile mina kuBaba; nani-ke nenza lokho enikuzwile kuyihlo.”</verse>
        <verse number="39">Baphendula, bathi kuye: “Ubaba ngu-Abrahama.” UJesu wathi kubo: “Uma beningabantwana baka-Abrahama; beniyakwenza imisebenzi ka-Abrahama.</verse>
        <verse number="40">Kodwa kalokhu nifuna ukungibulala mina muntu onitshele iqiniso, engilizwe kuNkulunkulu; u-Abrahama kakwenzanga lokho.</verse>
        <verse number="41">Nina nenza imisebenzi kayihlo.” Bathi kuye: “Thina asizalwanga ngokuphinga; sinobaba munye, uNkulunkulu.”</verse>
        <verse number="42">Wathi kubo uJesu: “Uma uNkulunkulu ebenguyihlo, beniyakungithanda mina, ngokuba ngafika ngivela kuNkulunkulu; ngokuba angizizelanga ngokwami, kepha yena ungithumile.</verse>
        <verse number="43">Yini ukuba ningayizwisisi inkulumo yami na? Kungokuba aninakuzwa izwi lami.</verse>
        <verse number="44">Nina ningabakayihlo uSathane, nithanda ukwenza izinkanuko zikayihlo. Yena wayengumbulali wabantu kwasekuqaleni, akemi eqinisweni, ngokuba iqiniso lingekho kuye. Nxa ekhuluma amanga, ukhuluma okungokwakhe, lokhu engumqambimanga noyise wawo.</verse>
        <verse number="45">Kepha mina, ngokuba ngikhuluma iqiniso, anikholwa yimi.</verse>
        <verse number="46">Ngumuphi kini ongangilahla ngesono na? Uma ngikhuluma iqiniso, anikholwa yimi ngani na?</verse>
        <verse number="47">OngokaNkulunkulu uzwa amazwi kaNkulunkulu; kungakho ningezwe nina, ngokuba anisibo abakaNkulunkulu.”</verse>
        <verse number="48">Baphendula abaJuda, bathi kuye: “Asisho kahle yini ukuthi ungumSamariya nokuthi unedemoni na?”</verse>
        <verse number="49">UJesu waphendula wathi: “Anginademoni, kepha ngidumisa uBaba; nina-ke niyangidumaza.</verse>
        <verse number="50">Mina-ke angifuni olwami udumo; ukhona ofunayo nowahlulelayo.</verse>
        <verse number="51">Ngiqinisile, ngiqinisile ngithi kini: Uma umuntu egcina izwi lami, akasoze akubona ukufa naphakade.”</verse>
        <verse number="52">Bathi kuye abaJuda: “Manje sesiyazi ukuthi unedemoni; u-Abrahama wafa, nabaprofethi; wena-ke uthi: ‘Uma umuntu egcina izwi lami, kasoze akuzwa ukufa naphakade.’</verse>
        <verse number="53">Wena umkhulu yini kunobaba u-Abrahama osewafa na? Nabaprofethi sebafa. Uzenza bani na?”</verse>
        <verse number="54">UJesu waphendula wathi: “Uma ngizidumisa mina, udumo lwami luyize; nguBaba ongidumisayo, enisho ngaye ukuthi unguNkulunkulu wenu.</verse>
        <verse number="55">Kanti animazanga, kepha mina ngiyamazi. Uma ngithi angimazi, ngingaba ngumqambimanga njengani. Kepha ngiyamazi, ngigcina izwi lakhe.</verse>
        <verse number="56">U-Abrahama uyihlo wathokozela ukubona usuku lwami, walubona, wajabula.”</verse>
        <verse number="57">Base bethi kuye abaJuda: “Awukabi naminyaka engamashumi ayisihlanu, kanti u-Abrahama usuke wambona na?”</verse>
        <verse number="58">UJesu wathi kubo: “Ngiqinisile, ngiqinisile ngithi kini: Engakabikho u-Abrahama, ngangikhona mina.”</verse>
        <verse number="59">Base bethatha amatshe ukuba bamkhande. Kepha uJesu wasithela, waphuma ethempelini.</verse>
      </chapter>
      <chapter number="9">
        <verse number="1">Wathi edlula, wabona umuntu owayeyimpumputhe kwasekuzalweni kwakhe.</verse>
        <verse number="2">Abafundi bakhe bambuza bathi: “Rabi, ngubani owonayo, lona noma abazali bakhe, aze azalwe eyimpumputhe na?”</verse>
        <verse number="3">UJesu waphendula wathi: “Akonanga noma yena noma abazali bakhe, kodwa ukuze kubonakaliswe kuye imisebenzi kaNkulunkulu.</verse>
        <verse number="4">Ngimelwe ukusebenza imisebenzi yongithumileyo, kusesemini; buyeza ubusuku, lapho kungesebenze muntu.</verse>
        <verse number="5">Ngisekhona ezweni ngingukukhanya kwezwe.”</verse>
        <verse number="6">Eseshilo lokho wafela amathe emhlabathini, wenza udaka ngamathe, waninda amehlo ayo ngodaka.</verse>
        <verse number="7">Wathi kuyo: “Hamba uyogeza echibini laseSilowama,” okuhunyushwa ngokuthi oThunyiweyo; yamuka-ke, yageza, yeza ibona.</verse>
        <verse number="8">Ngakho abakhelene nayo nababeyibonile phambili iyisinxibi bathi: “Akusiye lo owayehlezi enxiba na?”</verse>
        <verse number="9">Abanye bathi: “Nguyena,” abanye bathi: “Qha, kepha ufana naye;” yena wathi: “Nginguye.”</verse>
        <verse number="10">Base bethi kuye: “Pho, amehlo akho avulwe kanjani na?”</verse>
        <verse number="11">Waphendula yena, wathi: “Umuntu othiwa uJesu wenza udaka, wagcoba amehlo ami, wathi kimi: ‘Yana eSilowama, ugeze.’ Ngaya, ngageza, ngabona.”</verse>
        <verse number="12">Bathi kuye: “Uphi yena na?” Wathi: “Angazi.”</verse>
        <verse number="13">Bamyisa kubaFarisi lowo okade eyimpumputhe.</verse>
        <verse number="14">Kwakuyisabatha mhla uJesu enza udaka, evula amehlo akhe.</verse>
        <verse number="15">Khona nabaFarisi futhi bambuza ukuthi ukuthole kanjani ukubona. Wathi kubo: “Waninda amehlo ami ngodaka, ngageza, sengiyabona.”</verse>
        <verse number="16">Ngakho abanye kubaFarisi bathi: “Lona kaveli kuNkulunkulu, lokhu engagcini isabatha.” Abanye bathi: “Umuntu oyisoni angazenza kanjani izibonakaliso ezinje na?” Kwaba khona ukwahlukana phakathi kwabo.</verse>
        <verse number="17">Khona baphinda bathi kuyo impumputhe: “Wena uthini ngaye, lokhu evule amehlo akho, na?” Yathi: “Ungumprofethi.”</verse>
        <verse number="18">Kepha abaJuda abakholwanga ngaye ukuthi wabeyimpumputhe nokuthi usethole ukubona, baze babiza abazali bakhe lowo osethole ukubona.</verse>
        <verse number="19">Bababuza bathi: “Lo uyindodana yenu enithi ngayo yazalwa iyimpumputhe na? Pho, isibona kanjani manje na?”</verse>
        <verse number="20">Abazali bakhe base bephendula bethi: “Siyazi ukuthi lo uyindodana yethu nokuthi wazalwa eyimpumputhe;</verse>
        <verse number="21">kepha ukuthi usebona kanjani kalokhu asazi, nokuthi ngubani ovule amehlo akhe asazi; mbuzeni yena, usekhulile, uzozikhulumela yena.”</verse>
        <verse number="22">Abazali bakhe basho lokho, ngokuba besaba abaJuda. Ngokuba abaJuda base bevumelene ngokuthi, uma ekhona ovuma ukuba unguKristu, kakhishwe esinagogeni.</verse>
        <verse number="23">Ngakho-ke abazali bakhe bathi: “Usekhulile, mbuzeni yena.”</verse>
        <verse number="24">Bambiza-ke ngokwesibili lowo muntu owabeyimpumputhe, bathi kuye: “Mnike uNkulunkulu udumo; thina siyazi ukuthi lowo muntu uyisoni.”</verse>
        <verse number="25">Yena wayesephendula ethi: “Nokuba uyisoni angazi; kunye engikwaziyo, ukuthi bengiyimpumputhe, manje sengiyabona.”</verse>
        <verse number="26">Bathi-ke kuye: “Wenzeni kuwe na? Uwavule kanjani amehlo akho na?”</verse>
        <verse number="27">Wabaphendula wathi: “Kade nginitshela, kepha anizwanga; nifunelani ukuzwa futhi na? Niyafuna yini nani ukuba ngabafundi bakhe na?”</verse>
        <verse number="28">Bamthuka bathi: “Nguwe ongumfundi wakhe, kepha thina singabafundi bakaMose.</verse>
        <verse number="29">Siyazi ukuthi uNkulunkulu wakhuluma kuMose, kodwa lo asimazi lapha evela khona.”</verse>
        <verse number="30">Waphendula lowo muntu, wathi kubo: “Lokhu kuyisimangaliso ukuthi nina anazi lapho evela khona, ingani uvule amehlo ami.</verse>
        <verse number="31">Siyazi ukuthi uNkulunkulu akazizwa izoni, kodwa uma umuntu emesaba uNkulunkulu, ayenze intando yakhe, uyamuzwa lowo.</verse>
        <verse number="32">Selokhu kwathini akuzange kuzwakale ukuthi ukhona owavula amehlo ozelwe eyimpumputhe.</verse>
        <verse number="33">Uma lo ebengaveli kuNkulunkulu, ubengenakwenza lutho.”</verse>
        <verse number="34">Baphendula, bathi kuye: “Wena wazalwa ezonweni ngokwempela, wena ufundisa thina na?” Base bemkhiphela phandle.</verse>
        <verse number="35">UJesu wezwa ukuthi bamkhiphele phandle; kwathi emfumana, wathi: “Uyakholwa yiNdodana kaNkulunkulu na?”</verse>
        <verse number="36">Waphendula yena, wathi: “Ingubani, Nkosi, ngize ngikholwe yiyo, na?”</verse>
        <verse number="37">UJesu wathi kuye: “Usuyibonile; okhuluma nawe yiyona.”</verse>
        <verse number="38">Wayesethi: “Ngiyakholwa, Nkosi.” Wakhuleka kuye.</verse>
        <verse number="39">Wathi uJesu: “Mina ngizele ukwahlulela kuleli zwe ukuba abangaboniyo babone, nababonayo babe yizimpumputhe.”</verse>
        <verse number="40">Labo kubaFarisi ababenaye bezwa lokho, bathi kuye: “Pho, nathi siyizimpumputhe na?”</verse>
        <verse number="41">Wathi kubo uJesu: “Ukuba beniyizimpumputhe, ngabe aninasono. Kepha manje nithi: ‘Siyabona;’ isono senu sihlezi.</verse>
      </chapter>
      <chapter number="10">
        <verse number="1">“Ngiqinisile, ngiqinisile ngithi kini: Ongangeni ngesango esibayeni sezimvu, kodwa ekhwela ngenye indawo, lowo uyisela nomphangi.</verse>
        <verse number="2">Kepha ongena ngesango ungumalusi wezimvu.</verse>
        <verse number="3">Umlindisango uyamvulela lowo; nezimvu ziyalizwa izwi lakhe; ubiza ezakhe izimvu ngamagama, aziholele phandle.</verse>
        <verse number="4">Nxa esezikhiphile ezakhe zonke, uhamba phambi kwazo, izimvu zimlandele, ngokuba zilazi izwi lakhe.</verse>
        <verse number="5">Kepha umfokazi azisoze zamlandela, kodwa ziyakumbalekela, ngokuba zingalazi izwi labafokazi.”</verse>
        <verse number="6">UJesu washo lo mfanekiso kubo; kepha bona abezwisisanga ukuba kuyini lokho akukhuluma kubo.</verse>
        <verse number="7">Ngakho-ke uJesu wabuye wathi kubo: “Ngiqinisile, ngiqinisile ngithi kini: Mina ngiyisango lezimvu.</verse>
        <verse number="8">Bonke abafike ngaphambi kwami bangamasela nabaphangi, kepha izimvu azibezwanga.</verse>
        <verse number="9">Mina ngiyisango; uma umuntu engena ngami, uyakusindiswa, angene, aphume, afumane idlelo.</verse>
        <verse number="10">Isela kalizi kungengokweba nokubulala nokubhubhisa; mina ngize ukuba babe nokuphila, babe nakho kuchichime.</verse>
        <verse number="11">“Ngingumalusi omuhle. Umalusi omuhle udela ukuphila kwakhe ngenxa yezimvu.</verse>
        <verse number="12">Okhokhelwayo engesiye umalusi, izimvu zingesizo ezakhe, ebona impisi iza, ushiya izimvu, abaleke — impisi izibhozomele, izihlakaze —</verse>
        <verse number="13">ngokuba engokhokhelwayo, engazinakekeli izimvu.</verse>
        <verse number="14">“Mina ngingumalusi omuhle; ngiyazazi ezami, nezami ziyangazi,</verse>
        <verse number="15">njengalokhu uBaba uyangazi, nami ngiyamazi uBaba; ngidela ukuphila kwami ngenxa yezimvu.</verse>
        <verse number="16">Nezinye izimvu nginazo ezingesizo ezalesi sibaya; nalezo ngimelwe ukuziletha; ziyakuzwa izwi lami, kube mhlambi munye nomalusi munye.</verse>
        <verse number="17">Ngalokho uBaba uyangithanda, ngokuba ngidela ukuphila kwami ukuba ngibuye ngikuthabathe.</verse>
        <verse number="18">Akakho ongangamuka ukuphila kwami, kodwa ngikudela ngokwami; nginamandla okukudela, nginamandla okubuye ngikuthabathe. Lo myalo ngiwamukele kuBaba.”</verse>
        <verse number="19">Kwaba khona futhi ukwahlukana phakathi kwabaJuda ngalawo mazwi.</verse>
        <verse number="20">Abaningi kubo bathi: “Unedemoni, uyahlanya; nimlalelelani na?”</verse>
        <verse number="21">Abanye bathi: “Lawo mazwi akusiwo awomuntu onedemoni; imbala idemoni lingavula amehlo ezimpumputhe na?”</verse>
        <verse number="22">Khona kwakungumkhosi wokuhlanjululwa kwethempeli eJerusalema, kusebusika.</verse>
        <verse number="23">UJesu wayehamba ethempelini emphemeni kaSolomoni.</verse>
        <verse number="24">Base bemhaqa abaJuda bethi kuye: “Koze kube nini ulibazisa izinhliziyo zethu na? Uma wena unguKristu, sitshele ngokuchachileyo.”</verse>
        <verse number="25">UJesu wabaphendula wathi: “Nganitshela, kodwa anikholwanga; imisebenzi engiyenzayo egameni likaBaba yiyona efakaza ngami.</verse>
        <verse number="26">Kodwa nina anikholwa, ngokuba anisibo abezimvu zami.</verse>
        <verse number="27">Izimvu zami ziyalizwa izwi lami; nami ngiyazazi, ziyangilandela;</verse>
        <verse number="28">ngizinika ukuphila okuphakade, azisoze zabhubha naphakade; akakho ongazihlwitha esandleni sami.</verse>
        <verse number="29">UBaba onginikileyo mkhulu kunabo bonke; akakho ongazihlwitha esandleni sikaBaba.</verse>
        <verse number="30">Mina noBaba simunye.”</verse>
        <verse number="31">AbaJuda base bebuye bethatha amatshe ukuba bamkhande.</verse>
        <verse number="32">UJesu wabaphendula wathi: “Nginitshengise imisebenzi eminingi emihle evela kuBaba; yimuphi umsebenzi kulena eningikhandela wona na?”</verse>
        <verse number="33">Bamphendula abaJuda, bathi: “Asikukhandi ngenxa yomsebenzi omuhle kepha ngenxa yokuhlambalaza, ngokuba wena ungumuntu ozenza uNkulunkulu.”</verse>
        <verse number="34">UJesu wabaphendula wathi: “Akulotshiwe yini emthethweni wakini ukuthi: ‘Ngithe: Ningonkulunkulu,’ na?</verse>
        <verse number="35">Uma wathi bangonkulunkulu bona eleza kubo izwi likaNkulunkulu — nombhalo ungeqiwe —</verse>
        <verse number="36">nithi ngaye uYise amahlukanisileyo, wamthumela ezweni, ukuba uyahlambalaza, ngokuba ngithe: ‘NgiyiNdodana kaNkulunkulu,’ na?</verse>
        <verse number="37">Uma ngingenzi imisebenzi kaBaba, maningakholwa yimi.</verse>
        <verse number="38">Kepha uma ngiyenza, nakuba ningakholwa yimi, kholwani yimisebenzi, ukuze nazi, niqonde ukuthi uBaba ukimi, nami ngikuBaba.”</verse>
        <verse number="39">Base befuna futhi ukumbamba, kepha waphunyuka esandleni sabo.</verse>
        <verse number="40">Waphinda wamuka, waya phesheya kweJordani kuleyo ndawo lapho uJohane waqala ukubhapathiza khona, wahlala lapho.</verse>
        <verse number="41">Nabaningi beza kuye, bathi: “UJohane nempela akenzanga sibonakaliso nasinye, kepha konke uJohane akusho ngalowo muntu kwakuqinisile.”</verse>
        <verse number="42">Abaningi bakholwa nguye lapho.</verse>
      </chapter>
      <chapter number="11">
        <verse number="1">Kwakukhona othile ogulayo, uLazaru waseBethaniya umuzi wakubo kaMariya nodadewabo uMarta.</verse>
        <verse number="2">UMariya kwakunguye owagcoba iNkosi ngamafutha, wesula izinyawo zayo ngezinwele zakhe, omnewabo uLazaru wayegula.</verse>
        <verse number="3">Ngakho-ke odadewabo bathumela kuye, bathi: “Nkosi, bheka, lo omthandayo uyagula.”</verse>
        <verse number="4">UJesu esekuzwile lokho wathi: “Lokhu kugula akusikho okokufa, kodwa kungenxa yenkazimulo kaNkulunkulu ukuba iNdodana kaNkulunkulu ikhazimuliswe ngakho.”</verse>
        <verse number="5">Kepha uJesu wayebathanda oMarta nodadewabo noLazaru.</verse>
        <verse number="6">Ngakho-ke kwathi ezwa ukuthi uyagula, wahlala futhi izinsuku ezimbili endaweni abe kuyo.</verse>
        <verse number="7">Emva kwalokho wathi kubafundi bakhe: “Asibuye, siye eJudiya.”</verse>
        <verse number="8">Abafundi bathi kuye: “Rabi, abaJuda basand’ ukufuna ukukukhanda ngamatshe; usaya futhi khona na?”</verse>
        <verse number="9">UJesu waphendula wathi: “Awakho yini amahora ayishumi nambili emini na? Uma umuntu ehamba emini, akakhubeki, ngokuba ubona ukukhanya kwaleli zwe.</verse>
        <verse number="10">Kodwa uma umuntu ehamba ebusuku, uyakhubeka, ngokuba kungekho ukukhanya kuye.”</verse>
        <verse number="11">Wakhuluma lokho; emva kwalokho wathi kubo: “ULazaru umhlobo wethu ulele, kepha ngiyahamba ukuba ngimvuse ebuthongweni.”</verse>
        <verse number="12">Abafundi bakhe base bethi kuye: “Nkosi, uma elele, uyakusinda.”</verse>
        <verse number="13">Kepha uJesu wayekhuluma ngokufa kwakhe, kepha bona babethi ukhuluma ngokulala ubuthongo.</verse>
        <verse number="14">Ngakho-ke uJesu wathi kubo ngokuchachileyo: “ULazaru ufile;</verse>
        <verse number="15">ngiyathokoza ngenxa yenu ukuthi bengingekho, ukuze nikholwe; kepha asiye kuye.”</verse>
        <verse number="16">Khona uTomase, othiwa uDidimu, wathi kubafundi abakanye naye: “Asihambe nathi, ukuze sife kanye naye.”</verse>
        <verse number="17">Kwathi-ke esefika uJesu, wamfumana esenezinsuku ezine ethuneni.</verse>
        <verse number="18">IBethaniya laliseduze neJerusalema, kungaba ngamastadiyu ayishumi nanhlanu.</verse>
        <verse number="19">Abaningi kubaJuda babefikile koMarta noMariya ukubakhuza ngomnewabo.</verse>
        <verse number="20">Ngakho uMarta esezwe ukuthi uJesu uyeza, waya ukumhlangabeza, kepha uMariya wahlala endlini.</verse>
        <verse number="21">Wayesethi uMarta kuJesu: “Nkosi, uma ubukhona, umnewethu nga engafanga;</verse>
        <verse number="22">kepha ngiyazi nakalokhu ukuthi nokuba yini ongakucela kuNkulunkulu, uNkulunkulu uzakukunika khona.”</verse>
        <verse number="23">UJesu wathi kuye: “Umnewenu uzakuvuka.”</verse>
        <verse number="24">UMarta wathi kuye: “Ngiyazi ukuthi uyakuvuka ekuvukeni ngosuku lokugcina.”</verse>
        <verse number="25">UJesu wathi kuye: “Mina ngingukuvuka nokuphila; okholwa yimi, noma efa, wophila.</verse>
        <verse number="26">Nalowo ophila, akholwe yimi, kasoze afa naphakade. Uyakholwa yilokho na?”</verse>
        <verse number="27">Wathi kuye: “Yebo, Nkosi, ngiyakholwa ukuthi wena unguKristu, iNdodana kaNkulunkulu, obezakuza ezweni.”</verse>
        <verse number="28">Eseshilo lokho wamuka wabiza uMariya udadewabo ngasese, wathi: “UMfundisi ukhona, uyakubiza.”</verse>
        <verse number="29">Yena-ke ekuzwa lokho wasuka masinyane, waya kuye.</verse>
        <verse number="30">Kepha uJesu wayengakafiki emzini, kodwa wayesekuleyo ndawo uMarta amhlangabeza kuyo.</verse>
        <verse number="31">AbaJuda ababesendlini naye bemkhuza, bebona uMariya esuka masinyane ephuma, bamlandela, bathi: “Uya ethuneni ukuba akhale khona.”</verse>
        <verse number="32">UMariya esefike lapho ekhona uJesu, embona, wawa ngasezinyaweni zakhe, wathi: “Nkosi, uma ubukhona, umnewethu nga engafanga.”</verse>
        <verse number="33">Ngakho uJesu embona ekhala, nabaJuda abafika naye bekhala, wabubula emoyeni, wakhathazeka;</verse>
        <verse number="34">wathi: “Nimbekephi na?” Bathi kuye: “Nkosi, woza ubone.”</verse>
        <verse number="35">UJesu wakhala izinyembezi.</verse>
        <verse number="36">Ngakho-ke abaJuda bathi: “Bheka, ukumthanda kwakhe okungaka.”</verse>
        <verse number="37">Kepha abanye kubo bathi: “Lo owavula amehlo empumputhe wayengekwenze yini ukuba yena lo angafi na?”</verse>
        <verse number="38">Ngakho uJesu, ebubula futhi phakathi kwakhe, wafika ethuneni. Lalingumhume, kwakukhona itshe phezu kwawo.</verse>
        <verse number="39">Wathi uJesu: “Susani itshe.” UMarta, udadewabo wofileyo, wathi kuye: “Nkosi, usenuka; ngokuba sezizine.”</verse>
        <verse number="40">UJesu wathi kuye: “Angishongo yini kuwe ukuthi uma ukholwa, uzakubona inkazimulo kaNkulunkulu, na?”</verse>
        <verse number="41">Balisusa-ke itshe. Kepha uJesu waphakamisa amehlo, wathi: “Baba, ngiyakubonga ngokuba ungizwile.</verse>
        <verse number="42">Bengazi mina ukuthi ungizwa njalo, kodwa ngenxa yesixuku esingiphahlileyo ngishilo lokho, ukuze bakholwe ukuthi nguwena ongithumileyo.”</verse>
        <verse number="43">Esekhulume lokho wamemeza ngezwi elikhulu, wathi: “Lazaru, phuma.”</verse>
        <verse number="44">Waphuma ofileyo eboshwe izinyawo nezandla ngezindwangu, ubuso bakhe bumboziwe ngeduku. UJesu wathi kubo: “Mthukululeni, nimyeke ahambe.”</verse>
        <verse number="45">Khona abaningi kubaJuda ababezile kuMariya bebona abekwenzile, bakholwa nguye.</verse>
        <verse number="46">Kepha abanye babo baya kubaFarisi, babatshela abekwenzile uJesu.</verse>
        <verse number="47">Ngalokho abapristi abakhulu nabaFarisi base bemema umphakathi, bathi: “Siyakwenze njani na? Lo muntu wenza izibonakaliso eziningi;</verse>
        <verse number="48">uma simyeka njalo, bazakukholwa nguye bonke; amaRoma ayakufika, asamuke indawo nesizwe.”</verse>
        <verse number="49">Kepha othile wabo, uKayafase, engumpristi omkhulu walowo mnyaka, wathi kubo: “Anazi lutho nina;</verse>
        <verse number="50">aniqondi futhi ukuthi kunilungele ukuba umuntu oyedwa afele abantu, isizwe sonke singabhubhi.”</verse>
        <verse number="51">Lokho kakushongo ngokwakhe, kodwa engumpristi omkhulu walowo mnyaka waprofetha ukuba uJesu wayezakufa ngenxa yesizwe;</verse>
        <verse number="52">kungengenxa yesizwe kuphela, kepha ukuba abuthele ndawonye abantwana bakaNkulunklu abahlakazekileyo, babe munye.</verse>
        <verse number="53">Kusukela kulolo suku baceba ukuba bambulale.</verse>
        <verse number="54">Ngakho uJesu kabuyange esahamba obala phakathi kwabaJuda, kepha wamuka lapho, waya ezweni eliseduze nehlane emzini othiwa i-Efrayimi; wahlala khona nabafundi bakhe.</verse>
        <verse number="55">Lase liseduze iPhasika labaJuda; abaningi abavela emaphandleni bakhuphukela eJerusalema ngaphambi kwePhasika ukuba bazihlambulule.</verse>
        <verse number="56">Ngakho bamfuna uJesu, bexoxa bemi ethempelini, bethi: “Nithini na? Akayikuza nempela emkhosini na?”</verse>
        <verse number="57">Abapristi abakhulu nabaFarisi babekhiphe umyalo wokuthi uma kukhona owaziyo lapho ekhona, ababikele, ukuze bambambe.</verse>
      </chapter>
      <chapter number="12">
        <verse number="1">Ngakho kuseyizinsuku eziyisithupha ngaphambi kwePhasika, uJesu wafika eBethaniya, lapho wayekhona uLazaru uJesu amvusa kwabafileyo.</verse>
        <verse number="2">Base bemenzela ukudla khona; uMarta wayephaka, kepha uLazaru wayengomunye wababehlezi ekudleni naye.</verse>
        <verse number="3">UMariya wayesethatha ilitra lamafutha enadi lodwa elinenani elikhulu, wagcoba izinyawo zikaJesu, wesula izinyawo zakhe ngezinwele zakhe; indlu yagcwala iphunga lamafutha.</verse>
        <verse number="4">Kepha uJuda Iskariyothe, omunye wabafundi bakhe obezakumkhaphela, wathi:</verse>
        <verse number="5">“Yini ukuba lawa mafutha engathengiswanga ngawodenariyu abangamakhulu amathathu, kwaphiwa abampofu, na?”</verse>
        <verse number="6">Washo lokho kungengokuba ekhathalele abampofu, kepha ngokuba eyisela, ephethe isikhwama, eba okufakwa kuso.</verse>
        <verse number="7">Ngakho uJesu wathi: “Myeke ukuba awalondolozele usuku lokumbelwa kwami.</verse>
        <verse number="8">Ngokuba abampofu ninabo njalo, kepha mina aninami njalo.”</verse>
        <verse number="9">Ngakho isixuku esikhulu sabaJuda sezwa ukuthi ulapho. Beza-ke kungengenxa kaJesu kuphela, kepha nokuba babone uLazaru abemvusile kwabafileyo.</verse>
        <verse number="10">Kepha abapristi abakhulu benza icebo lokuba babulale noLazaru,</verse>
        <verse number="11">ngokuba ngenxa yakhe abaningi babaJuda bamuka bakholwa nguJesu.</verse>
        <verse number="12">Ngangomuso abantu abaningi abafike emkhosini sebezwile ukuthi uJesu uyeza eJerusalema,</verse>
        <verse number="13">bathatha amahlamvu esundu, baphuma ukumhlangabeza. Bamemeza bathi: “Hosiyana! Ubusisiwe ozayo egameni leNkosi, yebo, iNkosi ka-Israyeli.”</verse>
        <verse number="14">UJesu esefumene imbongolo entsha wakhwela kuyo njengokulotshiwe ukuthi:</verse>
        <verse number="15">“Ungesabi, ndodakazi yaseSiyoni; bheka, iNkosi yakho iza, ikhwele etholeni lembongolo.”</verse>
        <verse number="16">Lokho abafundi bakhe abakuqondanga ekuqaleni; kodwa esekhazimulisiwe uJesu, base bekhumbula ukuthi kulotshiwe lokho ngaye nokuthi babekwenzile lokho kuye.</verse>
        <verse number="17">Ngakho safakaza isixuku esasinaye, lapho ebiza uLazaru aphume ethuneni, emvusa kwabafileyo.</verse>
        <verse number="18">Ngenxa yalokho isixuku saya samhlangabeza, ngokuba sase sizwile ukuthi wayesenzile leso sibonakaliso.</verse>
        <verse number="19">Ngakho abaFarisi bakhuluma bodwa, bathi: “Niyabona ukuthi anisizi lutho; bheka, izwe lonke liyamlandela.”</verse>
        <verse number="20">Kwakukhona amaGreki athile phakathi kwababenyuka ukuba bakhuleke emkhosini.</verse>
        <verse number="21">Lawo-ke aya kuFiliphu waseBetsayida laseGalile, acela kuye, athi: “Nkosi, sithanda ukubona uJesu.”</verse>
        <verse number="22">UFiliphu weza wamtshela u-Andreya. Weza u-Andreya noFiliphu, basho kuJesu.</verse>
        <verse number="23">UJesu waphendula, wathi kubo: “Sesifikile isikhathi sokuba ikhazimuliswe iNdodana yomuntu.</verse>
        <verse number="24">Ngiqinisile, ngiqinisile ngithi kini: Uma inhlamvu kakolweni iwela emhlabathini ingafi, ihlala yodwa; kepha uma ifa, ithela izithelo eziningi.</verse>
        <verse number="25">Lowo othanda ukuphila kwakhe ulahlekelwa yikho, nozonda ukuphila kwakhe kuleli zwe uyakukulondela ukuphila okuphakade.</verse>
        <verse number="26">Uma umuntu engikhonza, akangilandele; nalapha ngikhona mina, soba khona nesikhonzi sami. Uma umuntu engikhonza, uBaba uyakumazisa lowo.</verse>
        <verse number="27">“Kalokhu umphefumulo wami ulusizi, ngizakuthini na? Baba, ngisindise kulo mzuzu. Kodwa ngenxa yalokhu ngize kulo mzuzu.</verse>
        <verse number="28">Baba, khazimulisa igama lakho.” Kwase kufika izwi livela ezulwini, lithi: “Ngilikhazimulisile, ngobuye ngilikhazimulise.”</verse>
        <verse number="29">Ngakho abantu ababemi bezwa bathi: “Beliduma;” abanye bathi: “Ingelosi ikhulume kuye.”</verse>
        <verse number="30">UJesu waphendula wathi: “Leli zwi alizanga ngenxa yami kepha ngenxa yenu.</verse>
        <verse number="31">Kalokhu kungukwahlulelwa kwaleli zwe; kalokhu umbusi waleli zwe uzakuxoshwa.</verse>
        <verse number="32">Mina, nxa ngiphakanyiswa emhlabeni, ngiyakubadonsela kimi bonke.”</verse>
        <verse number="33">Lokho-ke wakusho efanekisa ukufa okumfanele afe ngakho.</verse>
        <verse number="34">Ngakho isixuku samphendula sathi: “Sizwile emthethweni ukuthi uKristu uyakuma phakade; usho kanjani wena ukuthi iNdodana yomuntu imelwe ukuphakanyiswa na? Ingubani le Ndodana yomuntu na?”</verse>
        <verse number="35">Wayesethi kubo uJesu: “Kuseyisikhashana ukukhanya kukhona kini. Hambani nise nokukhanya, ukuze ubumnyama bunganehleli. Ohamba ebumnyameni akazi ukuthi uya ngaphi.</verse>
        <verse number="36">Nise nokukhanya kholwani ngukukhanya, ukuze nibe ngabantwana bokukhanya.” Washo lokho uJesu, wamuka, wasithela kubo.</verse>
        <verse number="37">Kepha noma ebezenzile izibonakaliso ezingaka phambi kwabo, abakholwanga nguye</verse>
        <verse number="38">ukuba izwi lika-Isaya umprofethi ligcwaliseke, alikhuluma lokuthi: “Nkosi, ngubani owakholwa ngukushumayela kwethu na? Ingalo yeNkosi yambulelwa bani na?”</verse>
        <verse number="39">Ngalokho babengekholwe, ngokuba u-Isaya washo futhi ukuthi:</verse>
        <verse number="40">“Uphuphuthekisile amehlo abo, wayenza lukhuni inhliziyo yabo, funa babone ngamehlo, baqonde ngenhliziyo, baphenduke, ngibaphulukise.”</verse>
        <verse number="41">U-Isaya wakusho lokho, ngokuba ebona inkazimulo yakhe, ekhuluma ngaye.</verse>
        <verse number="42">Nokho abaningi nasezikhulwini bakholwa nguye, kodwa ngenxa yabaFarisi abakuvumanga, funa bakhishwe esinagogeni;</verse>
        <verse number="43">ngokuba babethanda udumo lwabantu kunodumo lukaNkulunkulu.</verse>
        <verse number="44">Khona uJesu wamemeza wathi: “Okholwa yimi kakholwa yimi kepha ngongithumileyo.</verse>
        <verse number="45">Obona mina ubona ongithumileyo.</verse>
        <verse number="46">Ngize ezweni ngingukukhanya ukuba yilowo nalowo okholwa yimi angahlali ebumnyameni.</verse>
        <verse number="47">“Uma umuntu ezwa amazwi ami engawalondi, lowo angimahluleli mina, ngokuba angizanga ukuba ngahlulele izwe, kepha ukuba ngisindise izwe.</verse>
        <verse number="48">Ongalayo engawamukeli amazwi ami unomahlulelayo; izwi engalikhulumayo yilona eliyakumahlulela ngosuku lokugcina.</verse>
        <verse number="49">Ngokuba mina angikhulumanga ngokwami, kodwa uBaba ongithumileyo nguye onginike umyalo wokuba ngizakuthini, ngikhulumeni.</verse>
        <verse number="50">Ngiyazi ukuthi umyalo wakhe ungukuphila okuphakade. Ngakho-ke lokho engikukhulumayo ngikukhuluma njengalokho uBaba angitshela khona.”</verse>
      </chapter>
      <chapter number="13">
        <verse number="1">Kwathi ngaphambi komkhosi wePhasika uJesu azi ukuthi isikhathi sakhe sesifikile ukuba amuke kuleli zwe, aye kuYise, ebathandile abakhe abasezweni wabathanda kwaze kwaba sekupheleni.</verse>
        <verse number="2">Sekudliwa, uSathane esekufake enhliziyweni kaJuda Iskariyothe kaSimoni ukuba amkhaphele,</verse>
        <verse number="3">uJesu ekwazi ukuthi uYise unikele konke ezandleni zakhe nokuthi wavela kuNkulunkulu, futhi ubuyela kuNkulunkulu,</verse>
        <verse number="4">wasuka ekudleni, wabeka izingubo zakhe, wathabatha indwangu, wakhwica.</verse>
        <verse number="5">Emva kwalokho wathela amanzi emcengezini, waqala ukugeza izinyawo zabafundi, wazesula ngendwangu abekhwice ngayo.</verse>
        <verse number="6">Wafika-ke kuSimoni Petru. Wathi kuye: “Nkosi, wena ugeza izinyawo zami na?”</verse>
        <verse number="7">UJesu waphendula, wathi kuye: “Lokhu engikwenzayo awukwazi manje, kodwa uzakukuqonda emva kwalokhu.”</verse>
        <verse number="8">UPetru wathi kuye: “Awusoze wageza izinyawo zami naphakade.” UJesu waphendula wathi: “Uma ngingakugezi, awunasabelo nami.”</verse>
        <verse number="9">USimoni Petru wathi kuye: “Nkosi, akungabi yizinyawo zodwa kepha nezandla nekhanda.”</verse>
        <verse number="10">UJesu wathi kuye: “Ogeziweyo kadingi lutho, kuphela ukugezwa izinyawo, kepha ugezekile wonke. Nina-ke nigezekile, kodwa angisho nonke.”</verse>
        <verse number="11">Ngokuba emazi obezakumkhaphela kungalokho athi: “Anigezekile nonke.”</verse>
        <verse number="12">Esegeze izinyawo zabo wathabatha izingubo zakhe, wabuye wahlala, wathi kubo: “Niyakwazi yini engikwenzile kini na?</verse>
        <verse number="13">Ningibiza nithi: ‘Mfundisi, Nkosi;’ nisho kahle, ngokuba ngiyikho.</verse>
        <verse number="14">Uma-ke mina, iNkosi noMfundisi, ngigeze izinyawo zenu, nani-ke nifanele ukugezana izinyawo.</verse>
        <verse number="15">Ngokuba ngininikile isibonelo ukuba nenze nani njengokuba ngenzile kini.</verse>
        <verse number="16">Ngiqinisile, ngiqinisile ngithi kini: Inceku ayinkulu kunenkosi yayo, nothunyiweyo kamkhulu kunomthumileyo.</verse>
        <verse number="17">Uma nazi lokho, nibusisiwe uma nikwenza.</verse>
        <verse number="18">“Angikhulumi ngani nonke; ngiyabazi engibakhethileyo; kodwa nga kugcwaliseka umbhalo othi: “ ‘Odla isinkwa sami ungiphakamisele isithende sakhe.’</verse>
        <verse number="19">“Kusukela manje ngiyanitshela kungakenzeki ukuba, nxa sekwenzeka, nikholwe ukuthi nginguye.</verse>
        <verse number="20">Ngiqinisile, ngiqinisile ngithi kini: Owamukela engimthumayo wamukela mina; ongamukelayo mina wamukela ongithumileyo.”</verse>
        <verse number="21">UJesu eseshilo lokho wakhathazeka emoyeni, wafakaza wathi: “Ngiqinisile, ngiqinisile ngithi kini: Omunye wenu uyakungikhaphela.”</verse>
        <verse number="22">Abafundi babhekana bengabaza ukuthi ukhuluma ngobani.</verse>
        <verse number="23">Kwakuhlezi ekudleni omunye wabafundi bakhe uJesu amthandayo, encike esifubeni sikaJesu.</verse>
        <verse number="24">USimoni Petru wayesemqhweba ethi: “Yisho ukuthi ubekhuluma ngobani na?”</verse>
        <verse number="25">Yena encike esifubeni sikaJesu wathi kuye: “Nkosi, ngubani na?”</verse>
        <verse number="26">Ngakho waphendula uJesu, wathi: “Yilowo engiyakumcwilisela ucezu, ngimnike lona.” Eselucwilisile-ke ucezu, walunika uJuda Iskariyothe.</verse>
        <verse number="27">Emva kocezu uSathane wayesengena kuye. Wayesethi kuye uJesu: “Okwenzayo kwenze masinyane.”</verse>
        <verse number="28">Kepha akabakho kwababehlezi ekudleni owayekwazi lokho ukuthi ukusho ngani kuye.</verse>
        <verse number="29">Kepha abanye bacabanga ukuthi, ngokuba uJuda ephethe isikhwama, uJesu uthi kuye: “Thenga esikuswele emkhosini,” noma ukuthi kabele abampofu okuthile.</verse>
        <verse number="30">Kuthe eseluthathile ucezu waphuma masinyane; kwakuse busuku.</verse>
        <verse number="31">Ngakho esephumile, uJesu wathi: “Kalokhu iNdodana yomuntu ikhazimulisiwe, noNkulunkulu ukhazimulisiwe kuyo.</verse>
        <verse number="32">Uma uNkulunkulu ekhazimulisiwe kuyo, noNkulunkulu uyakuyikhazimulisa kuye, uyakuyikhazimulisa masinyane.</verse>
        <verse number="33">“Bantwanyana, ngise khona nani isikhashana. Niyakungifuna, nanjengalokho ngasho kubaJuda ukuthi lapho ngiya khona ningeze nina, ngisho nakinina manje.</verse>
        <verse number="34">“Ngininika umyalo omusha wokuba nithandane; njengalokhu nginithandile, nani nithandane.</verse>
        <verse number="35">Ngalokho bonke bayakukwazi ukuthi ningabafundi bami, uma nithandana.”</verse>
        <verse number="36">USimoni Petru wathi kuye: “Nkosi, uya ngaphi na?” UJesu waphendula wathi: “Lapho ngiya khona, ungengilandele kalokhu; kepha uyakungilandela kamuva.”</verse>
        <verse number="37">Wathi kuye uPetru: “Nkosi, ngingekulandele kalokhu ngani na? Ngizakudela ukuphila kwami ngenxa yakho.”</verse>
        <verse number="38">UJesu waphendula wathi: “Uzakudela ukuphila kwakho ngenxa yami na? Ngiqinisile, ngiqinisile ngithi kuwe: Iqhude alizukukhala, ungakangiphiki kathathu.”</verse>
      </chapter>
      <chapter number="14">
        <verse number="1">“Inhliziyo yenu mayingakhathazeki. Kholwani nguNkulunkulu, nikholwe nayimi.</verse>
        <verse number="2">Ekhaya likaBaba kukhona izindlu eziningi; uma bekungenjalo, bengiyakunitshela ukuthi ngiya ukunilungisela indawo.</verse>
        <verse number="3">Nanxa ngiya nginilungisela indawo, ngobuye ngize, nginibuyisele kimi ukuba lapho ngikhona nibe khona nani.</verse>
        <verse number="4">Nalapho ngiya khona niyayazi indlela.”</verse>
        <verse number="5">UTomase wathi kuye: “Nkosi, asazi lapho uya khona; siyazi kanjani indlela na?”</verse>
        <verse number="6">UJesu wathi kuye: “Mina ngiyindlela, neqiniso, nokuphila; akakho oza kuBaba ngaphandle kwami.</verse>
        <verse number="7">Uma beningazi mina, beniyakumazi noBaba; kusukela manje niyamazi, nimbonile.”</verse>
        <verse number="8">UFiliphu wathi kuye: “Nkosi, sikhombise uYihlo, kusanele.”</verse>
        <verse number="9">UJesu wathi kuye: “Isikhathi esingaka nginani, awukangazi, Filiphu, na? Ongibonile mina ubonile uBaba; usho kanjani ukuthi: ‘Sikhombise uYihlo,’ na?</verse>
        <verse number="10">Awukholwa ukuthi ngikuBaba, noBaba ukimi, na? Amazwi engiwakhulumayo mina kini angiwakhulumi ngokwami; kepha uBaba ohlezi kimi wenza imisebenzi yakhe.</verse>
        <verse number="11">Kholwani yimi ukuthi ngikuBaba, noBaba ukimi; uma kungenjalo, kholwani ngenxa yale misebenzi.</verse>
        <verse number="12">Ngiqinisile, ngiqinisile ngithi kini: Okholwa yimi, imisebenzi engiyenzayo mina naye uyakuyenza, nemikhulu kunale uyakuyenza; ngokuba mina ngiya kuBaba.</verse>
        <verse number="13">Noma yini eniyakukucela egameni lami ngiyakukwenza ukuba uBaba akhazimuliswe eNdodaneni.</verse>
        <verse number="14">Uma nicela utho kimi egameni lami, ngolwenza.</verse>
        <verse number="15">“Uma ningithanda, niyakugcina imiyalo yami.</verse>
        <verse number="16">Ngiyakucela kuBaba aniphe omunye uMduduzi wokuba ahlale kini phakade,</verse>
        <verse number="17">uMoya weqiniso, izwe elingemamukele, ngokuba lingamboni, lingamazi; nina niyamazi yena, ngokuba uhlala nani, uyakuba kini.</verse>
        <verse number="18">Angiyikunishiya niyizintandane; ngiyeza kini.</verse>
        <verse number="19">Kuseyisikhashana izwe lingasangiboni, kepha niyangibona nina, ngokuba ngiphila mina, nani nizakuphila.</verse>
        <verse number="20">Ngalolo suku niyakukwazi nina ukuba ngikuBaba, nani nikimi, nami ngikini.</verse>
        <verse number="21">Onemiyalo yami ayigcine, nguyena ongithandayo; ongithandayo uyakuthandwa nguBaba, nami ngiyakumthanda, ngizibonakalise kuye.”</verse>
        <verse number="22">UJuda, ongesiye u-Iskariyothe, wathi kuye: “Nkosi, kwenziwa yini ukuba uyakuzibonakalisa kithina, ungazibonakalisi kulo izwe, na?”</verse>
        <verse number="23">UJesu waphendula, wathi kuye: “Uma umuntu engithanda, uyakugcina izwi lami; uBaba uyakumthanda; siyakuza kuye, sihlale naye.</verse>
        <verse number="24">Ongangithandiyo kagcini amazwi ami, nezwi enilizwayo akusilo elami kepha ngelikaBaba ongithumileyo.</verse>
        <verse number="25">“Ngikhulume lokho kini ngisahlezi nani.</verse>
        <verse number="26">Kepha uMduduzi, uMoya oNgcwele, uBaba ayakumthumela egameni lami uyakunifundisa konke, anikhumbuze konke enginitshele khona.</verse>
        <verse number="27">Ukuthula ngikushiya kinina, ukuthula kwami nginipha khona. Akunjengokupha kwezwe ukunipha kwami. Inhliziyo yenu mayingakhathazeki, ingesabi.</verse>
        <verse number="28">“Nizwile ukuthi nganitshela ngathi: Ngiyamuka, kepha ngiyabuyela kini. Uma beningithanda, beniyakujabula, ngokuba ngiya kuBaba, lokhu uBaba mkhulu kunami.</verse>
        <verse number="29">Manje senginitshelile kungakenzeki, ukuze nikholwe, nxa sekwenzekile.</verse>
        <verse number="30">Angisayikukhuluma okuningi nani, ngokuba uyeza umbusi wezwe, kepha akanalutho kimi,</verse>
        <verse number="31">kodwa kungukuba izwe lazi ukuthi ngiyamthanda uBaba nokuthi ngenza njengokuba uBaba engiyalile. “Sukumani simuke lapha.</verse>
      </chapter>
      <chapter number="15">
        <verse number="1">“Mina ngingumvini owonawona, uBaba ungumlimi.</verse>
        <verse number="2">Yilelo nalelo gatsha elikimi, elingatheli izithelo, uyalisusa. Yilelo nalelo elithela izithelo uyalihlunga ukuba lithele kakhulu.</verse>
        <verse number="3">Nina senihlanzekile ngezwi engilikhulume kinina.</verse>
        <verse number="4">Hlalani kimi, nami kini. Njengalokhu igatsha lingethele izithelo ngokwalo, kuphela uma lihlala emvinini, kunjalo nani, kuphela uma nihlala kimi.</verse>
        <verse number="5">“Mina ngingumvini, nina ningamagatsha; ohlala kimi, nami kuye, lowo uthela izithelo eziningi; ngokuba ngaphandle kwami ningenze lutho.</verse>
        <verse number="6">Uma umuntu engahlali kimi, ulahlwa ngaphandle njengegatsha, abune; bawabuthe, bawaphonse emlilweni, ashe.</verse>
        <verse number="7">Uma nihlala kimi, namazwi ami ehlala kini, niyakucela enikuthandayo, nikwenzelwe.</verse>
        <verse number="8">UBaba uyakhazimuliswa ngalokhu ukuba nithele izithelo eziningi, nibe ngabafundi bami.</verse>
        <verse number="9">“Njengalokho uBaba engithandile, nami nginithandile; hlalani othandweni lwami.</verse>
        <verse number="10">Uma nigcina imiyalo yami, niyakuhlala othandweni lwami, njengalokho mina ngigcinile imiyalo kaBaba ngihlala othandweni lwakhe.</verse>
        <verse number="11">Nginitshelile lokho ukuba ukuthokoza kwami kube kini, nokuthokoza kwenu kugcwale.</verse>
        <verse number="12">“Yilo umyalo wami wokuba nithandane, njengalokho nginithandile.</verse>
        <verse number="13">Akakho onothando olukhulu kunalolo lokuba adele ukuphila kwakhe ngenxa yabahlobo bakhe.</verse>
        <verse number="14">Ningabahlobo bami, uma nenza lokhu enginiyala ngakho.</verse>
        <verse number="15">Angisasho ukuthi niyizinceku, ngokuba inceku ayikwazi ukuthi inkosi yayo yenzani, kepha ngithe ningabahlobo nina, ngokuba konke engikuzwile kuBaba nginazisile khona.</verse>
        <verse number="16">Aningikhethanga nina, kodwa mina nginikhethile nina, nganibeka ukuba niphume, nithele izithelo, nezithelo zenu zihlale ukuba noma yini eniyakukucela kuBaba egameni lami aninike khona.</verse>
        <verse number="17">Nginiyala ngalezo zinto, ukuze nithandane.</verse>
        <verse number="18">“Uma izwe linizonda, niyazi ukuthi langizonda mina ngaphambi kwenu.</verse>
        <verse number="19">Uma beningabezwe, izwe belizakuthanda okwalo, kepha lokhu ningesibo abezwe kodwa nganikhetha mina ezweni, kungalokho izwe linizonda.</verse>
        <verse number="20">Khumbulani izwi enganitshela lona mina lokuthi: ‘Inceku ayinkulu kunenkosi yayo.’ Uma bengizingele mina, nani bayakunizingela; uma begcina izwi lami, nelenu bayakuligcina.</verse>
        <verse number="21">Kepha konke lokho bayakukwenza kini ngenxa yegama lami, ngokuba bengamazi ongithumileyo.</verse>
        <verse number="22">Uma bengingafikile, ngakhuluma kubo, ngabe abanasono; kepha kalokhu kabanazaba ngesono sabo.</verse>
        <verse number="23">Ozonda mina uzonda noBaba.</verse>
        <verse number="24">Uma bengingenzanga phakathi kwabo imisebenzi engenziwanga ngomunye, ngabe abanasono, kepha kalokhu babonile, bangizonda nami noBaba.</verse>
        <verse number="25">Kodwa kunjalo ukuba kugcwaliseke izwi elilotshiweyo emthethweni wakubo lokuthi: ‘Bangizonda ngeze.’</verse>
        <verse number="26">“Nxa esefikile uMduduzi engiyakumthumela kini evela kuBaba, uMoya weqiniso, ophuma kuBaba, nguyena oyakufakaza ngami.</verse>
        <verse number="27">Nani niyafakaza, ngokuba beninami kwasekuqaleni.</verse>
      </chapter>
      <chapter number="16">
        <verse number="1">“Lokho ngikukhulume kini ukuba ningakhubeki.</verse>
        <verse number="2">Bayakunikhipha emasinagogeni, yebo, siyeza isikhathi sokuba lowo onibulalayo uyakuthi ukhonza uNkulunkulu.</verse>
        <verse number="3">Lokhu-ke bayakukwenza ngokuba bengamazanga uBaba nami;</verse>
        <verse number="4">kepha lokho ngikukhulume kini, ukuze kuthi, nxa kufika leso sikhathi, nikhumbule ukuthi nganitshela khona; anginitshelanga lokho kwasekuqaleni, ngokuba benginani.</verse>
        <verse number="5">“Manje ngiyamuka, ngiya kongithumileyo; akakho kinina ongibuza ukuthi: ‘Uya ngaphi na?’</verse>
        <verse number="6">Kepha ngokuba ngikhulume lokho kini, inhliziyo yenu igcwele usizi.</verse>
        <verse number="7">Kodwa mina nginitshela iqiniso lokuthi kunilungele ukuba ngimuke; ngokuba uma ngingamuki, uMduduzi kayikuza kini; kepha uma ngimuka, ngiyakumthumela kini.</verse>
        <verse number="8">Lapho esefikile yena, uyakuqondisa izwe ngesono, nangokulunga, nangokwahlulela:</verse>
        <verse number="9">ngesono, ngokuba bengakholwa yimi;</verse>
        <verse number="10">ngokulunga, ngokuba ngiya kuBaba, ningabe nisangibona;</verse>
        <verse number="11">ngokwahlulela, ngokuba umbusi waleli zwe wahlulelwe.</verse>
        <verse number="12">“Ngise nokuningi okokunitshela, kodwa ningekuthwale manje.</verse>
        <verse number="13">Kepha nxa esefikile yena, uMoya weqiniso, uzakuniholela kulo lonke iqiniso; ngokuba akayikukhuluma ngokwakhe, kodwa lokho akuzwayo uyakukukhuluma, anibikele okuzayo.</verse>
        <verse number="14">Uyakungikhazimulisa, ngokuba uyakuthatha kokwami anibikele khona.</verse>
        <verse number="15">Konke uBaba anakho kungokwami; ngalokho-ke ngithe uyakuthatha kokwami, anibikele.</verse>
        <verse number="16">“Kusezakuba yisikhashana ningabe nisangibona, kubuye kube yisikhashana ningibone, ngokuba ngiya kuBaba.”</verse>
        <verse number="17">Ngakho abanye kubo abafundi bakhe base bekhuluma bodwa, bethi: “Kuyini lokho akushoyo kithi ukuthi: ‘Kusezakuba yisikhashana ningabe nisangibona, kubuye kube yisikhashana ningibone,’ nokuthi: ‘Ngokuba ngiya kuBaba,’ na?”</verse>
        <verse number="18">Bathi: “Kuyini lokho akushoyo ukuthi: ‘Yisikhashana,’ na? Asazi ukuba uthini.”</verse>
        <verse number="19">UJesu wazi ukuthi bebethanda ukumbuza, wathi kubo: “Niyabuzana ngalokho engikushiloyo ukuthi: ‘Kusezakuba yisikhashana ningabe nisangibona kubuye kube yisikhashana ningibone,’ na?</verse>
        <verse number="20">Ngiqinisile, ngiqinisile ngithi kini: Niyakukhala nilile nina, kepha izwe liyakujabula; niyakuba lusizi nina, kepha usizi lwenu luyakuphendulwa lube ngukuthokoza.</verse>
        <verse number="21">Owesifazane, nxa esabeletha, ulusizi, ngokuba sifikile isikhathi sakhe; kepha nxa esembelethile umntwana, akabe esakhumbula ubuhlungu ngenxa yentokozo yokuba kuzelwe umuntu ezweni.</verse>
        <verse number="22">Nani-ke nilusizi manje, kepha ngiyakubuye nginibone, inhliziyo yenu ithokoze; intokozo yenu akakho onganamuka yona.</verse>
        <verse number="23">Ngalolo suku aniyikubuza lutho kimi. Ngiqinisile, ngiqinisile ngithi kini: Lokhu eniyakukucela kuBaba egameni lami uyakuninika khona.</verse>
        <verse number="24">Kuze kube kalokhu anicelanga lutho egameni lami. Celani, niyakwamukeliswa ukuba intokozo yenu igcwale.</verse>
        <verse number="25">“Ngikhulume lokho kini ngemifanekiso; isikhathi siyeza, lapho ngingasayikukhuluma ngemifanekiso; kodwa ngiyakunitshela ngoBaba ngokusobala.</verse>
        <verse number="26">Ngalelo langa niyakucela egameni lami; angisho kini ukuthi ngiyakunicelela mina kuBaba;</verse>
        <verse number="27">ngokuba uBaba uqobo uyanithanda, ngokuba ningithandile nina, nakholwa ukuthi mina ngavela kuNkulunkulu.</verse>
        <verse number="28">Ngavela kuBaba, ngeza ezweni; ngiyalishiya futhi izwe, ngibuyela kuBaba.”</verse>
        <verse number="29">Abafundi bakhe bathi kuye: “Bheka, manje usukhuluma ngokusobala, awusakhulumi mfanekiso.</verse>
        <verse number="30">Kalokhu siyazi ukuthi wazi konke, awudingi ukuba umuntu akubuze; ngalokho siyakholwa ukuba wavela kuNkulunkulu.”</verse>
        <verse number="31">UJesu waphendula wathi: “Seniyakholwa manje na?</verse>
        <verse number="32">Bhekani, isikhathi siyeza, yebo, sesifikile sokuba nihlakazeke, yilowo nalowo aye kokwakhe, ningishiye ngingedwa; nokho angingedwa, lokhu uBaba unami.</verse>
        <verse number="33">“Lokho ngikukhulume kini ukuba nibe nokuthula kimi. Ezweni niyakuba lusizi, kepha yimani isibindi, mina ngilinqobile izwe.”</verse>
      </chapter>
      <chapter number="17">
        <verse number="1">UJesu wakhuluma lokho; wayesephakamisela amehlo akhe ezulwini, wathi: “Baba, isikhathi sifikile; khazimulisa iNdodana yakho, ukuze iNdodana ikukhazimulise wena,</verse>
        <verse number="2">njengalokho uyiphile amandla phezu kwenyama yonke ukuba bonke oyiphe bona ibaphe ukuphila okuphakade.</verse>
        <verse number="3">Ukuphila okuphakade yilokhu ukuba bazi wena Nkulunkulu wedwa oqinisileyo, nomthumileyo, uJesu Kristu.</verse>
        <verse number="4">Ngikukhazimulisile emhlabeni, ngifeze umsebenzi ongiphe wona ukuba ngiwenze.</verse>
        <verse number="5">Manje-ke ngikhazimulise wena Baba, kuwe uqobo, ngenkazimulo ebenginayo ngikuwe, izwe lingakabikho.</verse>
        <verse number="6">“Ngibonakalisile igama lakho kubantu ongiphe bona kwabasezweni; babengabakho, wangipha bona; baligcinile izwi lakho.</verse>
        <verse number="7">Sebazi ukuthi konke ongiphe khona kuvela kuwe.</verse>
        <verse number="8">Ngokuba amazwi ongiphe wona ngibaphile wona, bawamukela, bazi isibili ukuthi ngavela kuwe, bakholwa ukuthi wangithuma wena.</verse>
        <verse number="9">Ngiyabakhulekela bona; angikhulekeli izwe kepha labo ongiphe bona, ngokuba bengabakho.</verse>
        <verse number="10">Konke okwami kungokwakho, nokwakho kungokwami; ngikhazimulisiwe kubona.</verse>
        <verse number="11">Angisekho ezweni mina, basezweni bona, mina ngiza kuwe. Baba ongcwele, bagcine egameni lakho labo ongiphe bona, ukuze babe munye njengathi.</verse>
        <verse number="12">Lapho ngise nabo ezweni, ngabagcina egameni lakho labo ongiphe bona, ngabalonda; akakho kubo owalahleka, kuphela indodana yokulahlwa, ukuba kugcwaliseke umbhalo.</verse>
        <verse number="13">“Sengiza kuwe kalokhu; ngikhuluma lokhu ezweni ukuba babe nokuthokoza kwami, kugcwale kubo.</verse>
        <verse number="14">Mina ngibanikile izwi lakho; izwe labazonda, ngokuba bengesibo abezwe, njengalokhu nami angisiye owezwe.</verse>
        <verse number="15">Angiceli ukuba ubasuse ezweni; kepha ngicela ukuba ubalonde kokubi.</verse>
        <verse number="16">Abasibo abezwe, njengalokhu nami angisiye owezwe.</verse>
        <verse number="17">Bangcwelise ngeqiniso, izwi lakho liyiqiniso.</verse>
        <verse number="18">Njengalokho wangithumela ezweni, nami ngibathumela ezweni.</verse>
        <verse number="19">Ngiyazingcwelisa ngenxa yabo ukuba bangcweliswe nabo ngeqiniso.</verse>
        <verse number="20">“Angiceleli laba bodwa kepha nalabo abakholwa yimi ngezwi labo</verse>
        <verse number="21">ukuba bonke babe munye, njengalokhu wena Baba ukimi, nami ngikuwe, ukuba nabo babe kithina, ukuze izwe likholwe ukuthi wena ungithumile.</verse>
        <verse number="22">Nenkazimulo ongiphe yona ngiyiphile bona, ukuze babe munye, njengalokhu thina simunye,</verse>
        <verse number="23">mina kubona, nawe kimina, ukuba bapheleliswe ebunyeni, ukuze izwe lazi ukuba wena ungithumile, wabathanda, njengalokho ungithandile.</verse>
        <verse number="24">“Baba, ngithanda ukuba labo ongiphe bona nabo babe khona nami lapha ngikhona, ukuze babone inkazimulo yami ongiphe yona; ngokuba wangithanda, kungakasekelwa izwe.</verse>
        <verse number="25">“Baba olungileyo, izwe kalikwazanga, kepha mina ngikwazile, nalaba bazile ukuthi ungithumile.</verse>
        <verse number="26">Ngibazisile igama lakho, ngizakubazisa lona ukuba uthando ongithande ngalo lube kubo, nami ngibe kubo.”</verse>
      </chapter>
      <chapter number="18">
        <verse number="1">UJesu esekhulume lawo mazwi waphuma kanye nabafundi bakhe, waya phesheya komfudlana iKedroni, lapho kwakukhona insimu angena kuyo yena nabafundi bakhe.</verse>
        <verse number="2">NoJuda owamkhaphelayo wayeyazi leyo ndawo, ngokuba uJesu wayevama ukuhlangana khona nabafundi bakhe.</verse>
        <verse number="3">Khona uJuda, esethole isigaba samabutho nezikhonzi kubapristi abakhulu nabaFarisi, waya lapho, benezihlanti nezibani nezikhali.</verse>
        <verse number="4">Khona uJesu ekwazi konke okuyakumehlela waphuma, wathi kubo: “Nifuna ubani na?”</verse>
        <verse number="5">Bamphendula bathi: “UJesu waseNazaretha.” UJesu wathi kubo: “Yimina.” UJuda omkhaphelayo wayemi nabo.</verse>
        <verse number="6">Kuthe-ke ukuba athi kubo: “Yimina,” bahlehla nyovane, bawa phansi.</verse>
        <verse number="7">Waphinda wababuza wathi: “Nifuna ubani na?” Bathi: “UJesu waseNazaretha.”</verse>
        <verse number="8">UJesu waphendula wathi: “Nginitshelile ukuthi yimina; uma-ke nifuna mina, bayekeni laba, bahambe,”</verse>
        <verse number="9">ukuba ligcwaliseke izwi alishiloyo lokuthi: “Kulabo ongiphe bona angilahlekelwanga namunye.”</verse>
        <verse number="10">USimoni Petru enenkemba wayihosha, wayigenca inceku yompristi omkhulu, wayinquma indlebe yokunene. Igama lenceku lalinguMalkusi.</verse>
        <verse number="11">Khona uJesu wathi kuPetru: “Faka inkemba emgodleni wayo; angiyikusiphuza kanti isitsha anginike sona uBaba na?”</verse>
        <verse number="12">Njalo-ke isigaba nenduna yenkulungwane nezikhonzi zabaJuda bambamba uJesu, bambopha;</verse>
        <verse number="13">baqala bamyisa ku-Anase, ngokuba engumukhwe kaKayafase obengumpristi omkhulu walowo mnyaka.</verse>
        <verse number="14">UKayafase kambe nguye owaluleka abaJuda ngokuthi kubalungele ukuba kufe umumtu abe munye ngenxa yesizwe.</verse>
        <verse number="15">USimoni Petru walandela uJesu nomunye umfundi. Lowo mfundi wayaziwa ngumpristi omkhulu, wangena noJesu egcekeni lompristi omkhulu;</verse>
        <verse number="16">kepha uPetru wayemi ngaphandle emnyango. Waphuma-ke lowo mfundi omunye owaziwa ngumpristi omkhulu, wakhuluma nomlindikazi womnyango, wamngenisa uPetru.</verse>
        <verse number="17">Intombazana elinda emnyango yayisithi kuPetru: “Imbala nawe awusiye owabafundi balowo muntu na?” Wathi yena: “Angisiye.”</verse>
        <verse number="18">Kwakumi khona izinceku nezikhonzi zibasile umlilo wamalahle, ngokuba kwakumakhaza, zotha; noPetru wayenazo otha.</verse>
        <verse number="19">Kepha umpristi omkhulu wabuza uJesu ngabafundi bakhe nangemfundiso yakhe.</verse>
        <verse number="20">UJesu wamphendula wathi: “Ngikhulumile obala ezweni. Ngezikhathi zonke bengifundisa esinagogeni nasethempelini, lapho abaJuda bonke bebuthana khona, angikhulumanga lutho ngasese.</verse>
        <verse number="21">Ubuzelani kimi na? Buza kulabo abezwile lokho engakukhuluma kubo; bheka, bona bayakwazi engakushoyo.”</verse>
        <verse number="22">Esasho lokho, esinye isikhonzi esasimi khona sammukula uJesu, sathi: “Uphendula umpristi omkhulu kanjalo na?”</verse>
        <verse number="23">UJesu wasiphendula wathi: “Uma ngikhulume kabi, fakaza ngalobo bubi; kodwa uma kukuhle, ungishayelani na?”</verse>
        <verse number="24">U-Anase wamthumela eboshiwe kuKayafase umpristi omkhulu.</verse>
        <verse number="25">Kepha uSimoni Petru wayemi otha. Bathi-ke kuye: “Imbala nawe awusiye owabafundi bakhe na?” Waphika yena, wathi: “Angisiye.”</verse>
        <verse number="26">Enye yezinceku zompristi omkhulu, eyisihlobo salowo ondlebe yaso uPetru abeyinqumile, yathi: “Angikubonanga yini mina ensimini unaye na?”</verse>
        <verse number="27">Wabuye waphika uPetru; masinyane lakhala iqhude.</verse>
        <verse number="28">Base bekhipha uJesu kuKayafase, bemyisa endlini yokwahlulela; kwakusekuseni. Kepha bona kabangenanga enqabeni ukuba bangangcoli kodwa babe nokudla iphasika.</verse>
        <verse number="29">Khona uPilatu waphumela kubo, wathi: “Nimthwesa cala lini lo muntu na?”</verse>
        <verse number="30">Baphendula, bathi kuye: “Uma lona ebengesiye owenza okubi, nga singamlethanga kuwe.”</verse>
        <verse number="31">Khona uPilatu wathi kubo: “Mthatheni nina, nimahlulele ngomthetho wakini.” Bathi kuye abaJuda: “Asivunyelwe ukubulala umuntu,”</verse>
        <verse number="32">ukuba kugcwaliseke izwi likaJesu alishilo lapha ebonisa ukuthi uyakufa ngokufa okunjani.</verse>
        <verse number="33">UPilatu wabuye wangena enqabeni, wabiza uJesu, wathi kuye: “Wena uyinkosi yabaJuda na?”</verse>
        <verse number="34">UJesu waphendula wathi: “Uzisholo lokhu wena, noma kusho abanye kuwe ngami na?”</verse>
        <verse number="35">UPilatu waphendula wathi: “Kanti ngingumJuda yini mina na? Isizwe sakini nabapristi abakhulu bakunikezele kimi; wenzeni na?”</verse>
        <verse number="36">UJesu waphendula wathi: “Umbuso wami awusiwo owaleli zwe. Uma umbuso wami ubungowaleli zwe, izikhonzi zami zaziyakulwa ukuba nginganikezelwa kubaJuda. Kepha kalokhu umbuso wami awusiwo owalapha.”</verse>
        <verse number="37">Wayesethi uPilatu kuye: “Kanti nokho uyinkosi na?” UJesu waphendula wathi: “Usho khona. Ngiyinkosi; ngizalelwe lokho, ngafikela lokho ezweni ukuba ngifakazele iqiniso. Bonke abeqiniso bayalizwa izwi lami.”</verse>
        <verse number="38">Wathi uPilatu kuye: “Iqiniso liyini na?” Eseshilo lokho wabuye waphumela kubaJuda, wathi kubo: “Angifumani cala kuye.</verse>
        <verse number="39">Kepha ninesiko lokuba nginikhululele omunye ngePhasika; ngakho niyathanda ukuba nginikhululele inkosi yabaJuda na?”</verse>
        <verse number="40">Khona babuye bamemeza bonke, bathi: “Qha lona, kodwa uBaraba.” Kepha uBaraba wayengumphangi.</verse>
      </chapter>
      <chapter number="19">
        <verse number="1">UPilatu wayesemthatha uJesu, wamshaya.</verse>
        <verse number="2">Amabutho aluka umqhele wameva awufaka ekhanda lakhe, amembathisa ingubo ebubende;</verse>
        <verse number="3">aya kuye, athi: “Bayede, nkosi yabaJuda!” Ammukula.</verse>
        <verse number="4">UPilatu wabuye waphuma, wathi kubo: “Bhekani, ngimkhiphela kini, ukuze nazi ukuba angifumani cala kuye.”</verse>
        <verse number="5">Wayesephuma uJesu ethwele umqhele wameva nengubo ebubende. Wathi kubo uPilatu: “Bhekani lo muntu!”</verse>
        <verse number="6">Bathi bembona abapristi abakhulu nezikhonzi, bamemeza bathi: “Mbethele, mbethele esiphambanweni!” UPilatu wathi kubo: “Mthatheni nina, nimbethele esiphambanweni, ngokuba angifumani cala kuye.”</verse>
        <verse number="7">Kepha abaJuda bamphendula bathi: “Sinomthetho thina; ngalo mthetho ufanele ukufa, ngokuba ezenzile iNdodana kaNkulunkulu.”</verse>
        <verse number="8">Kuthe uPilatu ezwa lelo zwi, kwayikhona esaba kakhulu,</verse>
        <verse number="9">wabuye wangena enqabeni, wathi kuJesu: “Ungowaphi wena na?” Kepha uJesu kamphendulanga.</verse>
        <verse number="10">Khona wathi uPilatu kuye: “Awukhulumi kimi na? Awazi ukuthi nginamandla okukukhulula, nginamandla futhi okukubethela esiphambanweni na?”</verse>
        <verse number="11">UJesu waphendula wathi: “Ngabe awunamandla neze phezu kwami, ukuba awuwanikwanga ngaphezulu. Ngalokho-ke onginikele kuwe unesono esikhulu.”</verse>
        <verse number="12">Ngalokho uPilatu wayefuna ukumkhulula. Kepha abaJuda bamemeza bathi: “Uma ukhulula lona, awusiye umhlobo kaKesari; osuka ezenza inkosi, umelene noKesari.”</verse>
        <verse number="13">Kuthe uPilatu esezwa lawo mazwi wamkhiphela ngaphandle uJesu; wahlala esihlalweni sokwahlulela endaweni ethiwa eGandaywe ngamatshe kodwa ngesiHeberu iGabatha.</verse>
        <verse number="14">Kwakungolokulungisela iPhasika kungathi ihora lesithupha. Wathi kubaJuda: “Bhekani inkosi yenu.”</verse>
        <verse number="15">Ngakho bamemeza bathi: “Susa, susa, mbethele esiphambanweni!” Wathi kubo uPilatu: “Ngibethele inkosi yenu na?” Abapristi abakhulu baphendula bathi: “Asinankosi, uKesari kuphela.”</verse>
        <verse number="16">Wayesemnikela kubo ukuba abethelwe esiphambanweni. Bamthatha-ke uJesu, bahamba naye.</verse>
        <verse number="17">Waphuma ezithwalele isiphambano, waya endaweni ethiwa iNdawo Yekhanda, ethiwa ngesiHeberu iGolgotha.</verse>
        <verse number="18">Bambethela khona nabanye ababili kanye naye ngalapha nangalapha, uJesu ephakathi.</verse>
        <verse number="19">Kepha uPilatu waloba isaziso, wasibeka esiphambanweni. Kwakulotshiwe ukuthi: UJESU WASENAZARETHA, INKOSI YABAJUDA.</verse>
        <verse number="20">Khona abaningi babaJuda bafunda leso saziso; ngokuba indawo leyo, lapho uJesu wabethelwa khona esiphambanweni, yayiseduze nomuzi. Kwakulotshiwe ngesiHeberu, nangesiRoma, nangesiGreki.</verse>
        <verse number="21">Base bethi abapristi abakhulu babaJuda kuPilatu: “Ungalobi ukuthi: ‘Inkosi yabaJuda,’ kepha ukuba yena wathi: ‘NgiyiNkosi yabaJuda.’ ”</verse>
        <verse number="22">UPilatu waphendula wathi: “Engikulobile ngikulobile.”</verse>
        <verse number="23">Kuthe amabutho esembethele uJesu esiphambanweni, athatha izingubo zakhe, azenza izabelo ezine, kwaba yilelo nalelo butho laba nesabelo, neyembe futhi. Kepha iyembe lalingenamthungo, lalukiwe lonke kusukela phezulu.</verse>
        <verse number="24">Ngakho-ke akhuluma odwa, athi: “Asingalidabuli, kodwa asilenzele inkatho yokuthi liyakuba ngelikabani,” ukuze kugcwaliseke umbhalo othi: “Babelana izingubo zami, benzelana inkatho ngesambatho sami.” Lokho-ke akwenza amabutho.</verse>
        <verse number="25">Kepha kwakumi ngasesiphambanweni sikaJesu unina kanye nodadewabo kanina, uMariya umkaKleyophase, noMariya Magdalena.</verse>
        <verse number="26">Kuthe uJesu ebona unina nomfundi amthandayo bemi ngakhona, wathi kunina: “Mame, bheka indodana yakho.”</verse>
        <verse number="27">Wayesethi kumfundi: “Bheka unyoko.” Kusukela kuleso sikhathi umfundi lowo wamyisa kwakhe.</verse>
        <verse number="28">Emva kwalokho uJesu, ekwazi ukuthi konke sekuphelelisiwe ukuba umbhalo ugcwaliseke, wathi: “Ngomile.”</verse>
        <verse number="29">Kwakubekiwe khona isitsha sigcwele uviniga; khona bachoma ilula ligcwele uviniga othini lwehisopi, baliyisa emlonyeni wakhe.</verse>
        <verse number="30">Kwathi ukuba uJesu ewamukele uviniga, wathi: “Kufeziwe;” wagebisa ikhanda, wafa.</verse>
        <verse number="31">Khona abaJuda, ngokuba kwakungolokulungisela, ukuze izidumbu zingahlali esiphambanweni ngesabatha, ngokuba lolo suku lwesabatha lwalulukhulu, banxusa uPilatu ukuba yaphulwe imilenze yabo, basuswe.</verse>
        <verse number="32">Ayeseza-ke amabutho, ayaphula imilenze yowokuqala neyomunye owayebethelwe naye.</verse>
        <verse number="33">Esefika kuJesu, ebona ukuthi usefile, kawayaphulanga imilenze yakhe;</verse>
        <verse number="34">kodwa elinye lamabutho lamgwaza ohlangothini ngomkhonto, kwaphuma masinyane igazi namanzi.</verse>
        <verse number="35">Obonileyo ufakazile, ubufakazi bakhe buqinisile; yena-ke uyazi ukuthi ukhuluma iqiniso, ukuze nikholwe nani.</verse>
        <verse number="36">Ngokuba lokho kwenzeka ukuba kugcwaliseke umbhalo othi: “Akuyikwaphulwa thambo lakhe.”</verse>
        <verse number="37">Futhi omunye umbhalo uthi: “Bayakumbheka abamgwazileyo.”</verse>
        <verse number="38">Emva kwalokho uJosefa wase-Arimatheya, engumfundi kaJesu kepha ekufihla ngokwesaba abaJuda, wacela kuPilatu ukuba asuse isidumbu sikaJesu; uPilatu wavuma-ke. Wayesefika, wasisusa isidumbu sikaJesu.</verse>
        <verse number="39">Kweza noNikodemu owafika kuye kuqala ebusuku, waletha ixube lenhlaka nomhlaba kungathi amalitra ayikhulu.</verse>
        <verse number="40">Ngakho base besithatha isidumbu sikaJesu, basisonga ngezindwangu zelineni kanye namakha njengesiko labaJuda lokumbela.</verse>
        <verse number="41">Khona ngakuleyo ndawo, lapho wayebethelwe khona esiphambanweni, kwakukhona insimu, nasensimini kukhona ithuna elisha okwakungazange kubekwe muntu kulo.</verse>
        <verse number="42">Bambeka lapho-ke uJesu ngenxa yolokulungisela lwabaJuda, ngokuba ithuna laliseduze.</verse>
      </chapter>
      <chapter number="20">
        <verse number="1">Kwathi ngosuku lokuqala lweviki uMariya Magdalena wafika ethuneni ekuseni kusemnyama, wabona itshe lisusiwe ethuneni.</verse>
        <verse number="2">Khona wayesegijima waya kuSimoni Petru nakulowo mfundi omunye uJesu amthandayo, wathi kubo: “Bayisusile iNkosi ethuneni, asazi lapha beyibeke khona.”</verse>
        <verse number="3">Ngakho wayesephuma uPetru nomunye umfundi, beza ethuneni.</verse>
        <verse number="4">Bagijima bobabili kanyekanye; kepha umfundi omunye wagijima kakhulu kunoPetru, wafika kuqala ethuneni;</verse>
        <verse number="5">elunguza wabona izindwangu zelineni zikhona, kepha akangenanga.</verse>
        <verse number="6">Khona wafika noSimoni Petru emlandela, wangena ethuneni, wabona izindwangu zelineni zikhona,</verse>
        <verse number="7">neduku ebelisekhanda lakhe libekiwe lingekho ezindwangwini zelineni, kepha lisongwe lilodwa kwenye indawo.</verse>
        <verse number="8">Khona wayesengena nomfundi omunye ofike kuqala ethuneni, wabona, wakholwa;</verse>
        <verse number="9">ngokuba bebengakawuqondi umbhalo wokuthi ubefanele ukuvuka kwabafileyo.</verse>
        <verse number="10">Base bemuka abafundi, baphindela kubo.</verse>
        <verse number="11">Kepha uMariya wema ethuneni ngaphandle ekhala; esakhala walunguza ethuneni;</verse>
        <verse number="12">wabona izingelosi ezimbili zembethe okumhlophe, zihlezi, enye ngasekhanda nenye ngasezinyaweni, lapho isidumbu sikaJesu besilele khona.</verse>
        <verse number="13">Zona-ke zathi kuye: “Mame, ukhalelani na?” Wathi kuzo: “Bayithathile iNkosi yami, futhi angazi ukuthi bayibekephi.”</verse>
        <verse number="14">Eseshilo lokho waphenduka, wabona uJesu emi, kepha wayengazi ukuthi nguJesu.</verse>
        <verse number="15">UJesu wathi kuye: “Mame, ukhalelani na? Ufuna bani na?” Kepha yena ethi ngumphathi wensimu wathi kuye: “Nkosi, uma umsusile, ngitshele ukuthi umbekephi, ngiye ngiyakumthatha mina.”</verse>
        <verse number="16">UJesu wathi kuye: “Mariya!” Waphenduka, wathi kuye ngesiHeberu: “Rabuni,” okungukuthi: “Mfundisi.”</verse>
        <verse number="17">UJesu wathi kuye: “Ungangithinti, ngokuba angikenyukeli kuBaba. Kepha yana kubazalwane bami, ubatshele ukuthi ngenyukela kuBaba noYihlo, kuNkulunkulu wami noNkulunkulu wenu.”</verse>
        <verse number="18">UMariya Magdalena weza wabikela abafundi ukuthi: “Ngiyibonile iNkosi,” nokuthi: “Ishilo lokho kimi.”</verse>
        <verse number="19">Kwathi-ke kusihlwa ngalolo suku, olokuqala lweviki, iminyango ivaliwe lapho abafundi bekhona ngokwesaba abaJuda, uJesu wafika wema phakathi kwabo, wathi kubo: “Ukuthula makube kinina.”</verse>
        <verse number="20">Eseshilo lokho wabakhombisa izandla nohlangothi lwakhe. Base bethokoza abafundi beyibona iNkosi.</verse>
        <verse number="21">Khona uJesu wabuye wathi kubo: “Ukuthula makube kinina. Njengokuba uBaba engithume mina, nami ngiyanithuma nina.”</verse>
        <verse number="22">Kwathi ukuba asho njalo, wabaphephetha, wathi kubo: “Yamukelani uMoya oNgcwele.</verse>
        <verse number="23">Enibathethelela izono zabo bathethelelwe; nenibabamba ngazo babanjiwe.”</verse>
        <verse number="24">Kepha uTomase, omunye kwabayishumi nambili, othiwa uDidimu, wayengekho kubo mhla efika uJesu.</verse>
        <verse number="25">Ngakho-ke abanye abafundi bathi kuye: “Siyibonile iNkosi.” Kepha wathi kubo: “Uma ngingaboni ezandleni zayo inxeba lezipikili, ngifake umunwe wami enxebeni lezipikili, ngifake isandla sami ohlangothini lwayo, angisoze ngakholwa.”</verse>
        <verse number="26">Emva kwezinsuku eziyisishiyagalombili abafundi bakhe babesendlini futhi, uTomase enabo. UJesu wafika iminyango ivaliwe, wema phakathi kwabo, wathi: “Ukuthula makube kinina.”</verse>
        <verse number="27">Wayesethi kuTomase: “Zisa lapha umunwe wakho, ubone izandla zami; zisa isandla sakho, usifake ohlangothini lwami; ungabi ngongakholwayo kodwa okholwayo.”</verse>
        <verse number="28">UTomase waphendula, wathi kuye: “Nkosi yami, Nkulunkulu wami!”</verse>
        <verse number="29">UJesu wathi kuye: “Ngokuba ungibonile, ukholiwe na? Babusisiwe abakholwa bengabonanga.”</verse>
        <verse number="30">Izibonakaliso ezinye eziningi uJesu wazenza phambi kwabafundi bakhe, ezingalotshiwe kule ncwadi.</verse>
        <verse number="31">Kodwa lezi zilotshiwe ukuba nikholwe ukuthi uJesu unguKristu, iNdodana kaNkulunkulu, nokuba nikholwe, nibe nokuphila egameni lakhe.</verse>
      </chapter>
      <chapter number="21">
        <verse number="1">Emva kwalokho uJesu wabuye wazibonakalisa kubafundi ngaselwandle lwaseTiberiya; wazibonakalisa kanje:</verse>
        <verse number="2">kwakukhona ndawonye oSimoni Petru, noTomase othiwa uDidimu, noNathanayeli waseKhana laseGalile, nabakaZebedewu, nabanye ababili kubafundi bakhe.</verse>
        <verse number="3">USimoni Petru wathi kubo: “Ngiya kodoba.” Bathi kuye: “Nathi sihamba nawe.” Base bephuma, bangena emkhunjini; kepha ngalobo busuku ababambanga lutho.</verse>
        <verse number="4">Kuthe sekusa, uJesu wayemi ogwini. Kepha abafundi babengazi ukuthi nguJesu.</verse>
        <verse number="5">UJesu wathi-ke kubo: “Bantwana, aninakho ukudla na?” Bamphendula bathi: “Qha.”</verse>
        <verse number="6">Wayesethi kubo: “Phonsani inetha ngakwesokunene somkhumbi, nizakuthola.” Base bephonsa, ababe besaba namandla ukulidonsa ngenxa yobuningi bezinhlanzi.</verse>
        <verse number="7">Khona lowo mfundi uJesu amthandayo wathi kuPetru: “YiNkosi.” USimoni Petru, ekuzwa ukuthi yiNkosi, wagqoka, ngokuba wayehamba ze, waziphonsa elwandle.</verse>
        <verse number="8">Kepha abanye abafundi beza ngesikebhe, ngokuba bebengekude nenhlabathi kepha kungathi izingalo ezingamakhulu amabili, bedonsa inetha linezinhlanzi.</verse>
        <verse number="9">Kuthe sebephumele emhlabathini, babona umlilo wamalahle, nezinhlanzi zibekwe kuwo, nesinkwa.</verse>
        <verse number="10">UJesu wathi kubo: “Lethani izinhlanzi kwenizibambe manje.”</verse>
        <verse number="11">Wasuka uSimoni Petru, walihudulela emhlabathini inetha. Ligcwele izinhlanzi ezinkulu, ziyikhulu namashumi ayisihlanu nantathu; noma zingako, inetha alidabukanga.</verse>
        <verse number="12">UJesu wathi kubo: “Wozani nidle.” Kepha akwabakho kubafundi owaba nesibindi sokumbuza ngokuthi: “Ungubani wena na?” Bazi ukuthi yiyo iNkosi.</verse>
        <verse number="13">UJesu weza, wathabatha isinkwa, wabapha, nezinhlanzi futhi.</verse>
        <verse number="14">Lokho sekungokwesithathu uJesu ebonakaliswa kubafundi, esevukile kwabafileyo.</verse>
        <verse number="15">Khona sebedlile uJesu wathi kuSimoni Petru: “Simoni kaJona, uyangithanda kunalaba na?” Wathi kuye: “Yebo, Nkosi, uyazi wena ukuthi ngiyakuthanda.” Wathi kuye: “Yipha amawundlu ami.”</verse>
        <verse number="16">Wabuye wathi kuye ngokwesibili: “Simoni kaJona, uyangithanda na?” Wathi kuye: “Yebo, Nkosi, uyazi wena ukuthi ngiyakuthanda.” Wathi kuye: “Yalusa izimvu zami.”</verse>
        <verse number="17">Wathi kuye ngokwesithathu: “Simoni kaJona, uyangithanda na?” UPetru wadabuka ngokuba wathi kuye ngokwesithathu: “Uyangithanda na?” Wathi kuye: “Nkosi, wazi konke wena, uyazi ukuthi ngiyakuthanda.” UJesu wathi kuye: “Yipha izimvu zami.</verse>
        <verse number="18">Ngiqinisile, ngiqinisile ngithi kuwe: Usemusha wawugqoka, uhambe lapho uthanda khona; kepha nxa usumdala, uyakwelula izandla zakho, omunye akugqokise, akuyise lapho ungathandi khona.</verse>
        <verse number="19">Kepha wakusho lokho ekhomba ukufa azakumdumisa uNkulunkulu ngakho.” Eseshilo lokho wathi: “Ngilandele.”</verse>
        <verse number="20">UPetru ephenduka wabona umfundi uJesu amthandayo elandela, oyena futhi wayencike esifubeni sakhe ekudleni, nowathi: “Nkosi, ngubani ozakukukhaphela na?”</verse>
        <verse number="21">Kuthe uPetru embona lowo, wathi kuJesu: “Nkosi, kepha lona, pho?”</verse>
        <verse number="22">UJesu wathi kuye: “Uma ngithanda ukuba ahlale ngize ngifike, kuyini kuwe na? Wena landela mina.”</verse>
        <verse number="23">Ngakho-ke leli zwi laphumela kubazalwane lokuthi lowo mfundi akayikufa. Kanti uJesu akashongo ukuthi akayikufa kodwa ukuthi: “Uma ngithanda ukuba ahlale ngize ngifike, kuyini kuwe na?”</verse>
        <verse number="24">Nguye lo mfundi ofakaza ngalezi zinto nokulobile lokhu; siyazi ukuthi ubufakazi bakhe buqinisile.</verse>
        <verse number="25">Kukhona nezinye izinto eziningi azenza uJesu; uma zilotshiwe zona ngazinye, ngithi nezwe lonke lingezanele izincwadi ezingalotshwa.</verse>
      </chapter>
    </book>
    <book number="44">
      <chapter number="1">
        <verse number="1">Incwadi yokuqala ngayiloba, Theyofilu, ngakho konke uJesu aqala ukukwenza nokukufundisa,</verse>
        <verse number="2">kwaze kwaba lusuku akhushulwa ngalo, esebayalile ngoMoya oNgcwele abaphostoli ayebakhethile;</verse>
        <verse number="3">waziveza kubo ephilile emva kokuhlupheka kwakhe ngobufakazi obuningi, wabonwa yibo izinsuku ezingamashumi amane ekhuluma ngezombuso kaNkulunkulu;</verse>
        <verse number="4">kwathi ehlangene nabo, wabayala ngokuthi: “Ningamuki eJerusalema, kodwa nihlalele isithembiso sikaYise enasizwa ngami.</verse>
        <verse number="5">Ngokuba uJohane wayebhapathiza ngamanzi, kepha nina nizakubhapathizwa ngoMoya oNgcwele kungakadluli izinsuku eziningi.”</verse>
        <verse number="6">Khona labo ababebuthene bambuza bathi: “Nkosi, usawubuyisela umbuso ku-Israyeli ngalesi sikhathi na?”</verse>
        <verse number="7">Wathi kubo: “Akusikho okwenu ukwazi izikhathi noma imizuzu uBaba akumisele ngamandla akhe;</verse>
        <verse number="8">kodwa nizakwamukeliswa amandla, uMoya oNgcwele esefikile phezu kwenu, nibe ngofakazi bami eJerusalema, naseJudiya lonke, naseSamariya kuze kube sekugcineni komhlaba.”</verse>
        <verse number="9">Kwathi eseshilo lokho, wakhushulwa bebuka; ifu lamsusa emehlweni abo.</verse>
        <verse number="10">Bathi besagqolozela ezulwini emuka, bheka, amadoda amabili ayemi kubo, embethe izingubo ezimhlophe,</verse>
        <verse number="11">athi: “Madoda aseGalile, nimeleni nibheka ezulwini na? UJesu lo, osuswe kini enyuselwa ezulwini, uyakuza kanjalo, njengalokho nimbonile eya ezulwini.”</verse>
        <verse number="12">Khona babuyela eJerusalema bevela entabeni ethiwa eyemiNqumo eseduze neJerusalema, ibanga lohambo lwesabatha.</verse>
        <verse number="13">Kwathi sebengenile, benyukela ekamelweni eliphezulu, lapho bebehlala khona: oPetru, noJohane, noJakobe, no-Andreya, noFiliphu, noTomase, noBartolomewu, noMathewu, noJakobe ka-Alfewu, noSimoni umZelothe, noJuda kaJakobe.</verse>
        <verse number="14">Bonke laba baqinisela nganhliziyonye ekukhulekeni kanye nabesifazane, noMariya unina kaJesu, nabafowabo.</verse>
        <verse number="15">Ngaleyo mihla uPetru wasukuma phakathi kwabazalwane, isixuku sabantu esasikhona ndawonye kwakungathi ikhulu namashumi amabili, wathi:</verse>
        <verse number="16">“Madoda, bazalwane, kwakumelwe ukuba kugcwaliseke umbhalo uMoya oNgcwele awukhulumayo ngaphambili ngomlomo kaDavide ngoJuda owayengumholi kulabo ababamba uJesu,</verse>
        <verse number="17">ngokuba wayebalwe kanye nathi, wathola isabelo kule nkonzo.”</verse>
        <verse number="18">Lowo-ke wazuza insimu ngomvuzo wokungalungi, wawa ngekhanda, waqhuma phakathi, nezibilini zakhe zonke zachitheka;</verse>
        <verse number="19">kwaziwa yibo bonke abakhileyo eJerusalema, yaze yaqanjwa leyo nsimu ngolimi lwakubo ngokuthi i-Akeldama, okungukuthi iNsimu Yegazi.</verse>
        <verse number="20">Ngokuba kulotshiwe eNcwadini yamaHubo ukuthi: “Umuzi wakhe mawube yihlane, kungabikho ohlala kuwo,” nokuthi: “Isikhundla sakhe asithathwe ngomunye.”</verse>
        <verse number="21">“Ngakho kulawo madoda ayehamba nathi isikhathi sonke, lapho iNkosi uJesu ingena, iphuma phakathi kwethu,</verse>
        <verse number="22">kuqalela embhapathizweni kaJohane kwaze kwaba lusuku akhushulwa ngalo kithi, kumelwe ukuba enye kuwo ibe ngufakazi kanye nathi ngokuvuka kwakhe.”</verse>
        <verse number="23">Base bemisa ababili, uJosefa othiwa uBarsaba, othiwa futhi uJustu, kanye noMathiya.</verse>
        <verse number="24">Base bekhuleka bethi: “Wena Nkosi, owazi izinhliziyo zabantu bonke, ake ukhombe omunye kulaba ababili omkhethileyo</verse>
        <verse number="25">ukuba athathe isikhundla sale nkonzo nobuphostoli aphambuka kuso uJuda ukuya endaweni yakhe.”</verse>
        <verse number="26">Base bebenzela inkatho; yadla uMathiya; wabalwa kanye nabaphostoli abayishumi nanye.</verse>
      </chapter>
      <chapter number="2">
        <verse number="1">Kwathi sekufikile usuku lwePhentekoste, bonke babebuthene ndawonye.</verse>
        <verse number="2">Ngokungazelelwe kwavela ezulwini inhlokomo kwangathi eyokuvunguza komoya onamandla; yona yagcwalisa indlu yonke ababehlezi kuyo.</verse>
        <verse number="3">Kwase kubonakala kubo izilimi ezahlukeneyo kungathi ezomlilo; zahlala phezu kwalowo nalowo kubo.</verse>
        <verse number="4">Base begcwala bonke uMoya oNgcwele, baqala ukukhuluma ngezinye izilimi, njengalokho uMoya wabapha ukuphumisela.</verse>
        <verse number="5">Kepha kwakukhona abaJuda abakhile eJerusalema, amadoda akholwayo, evela ezizweni zonke eziphansi kwezulu;</verse>
        <verse number="6">kwathi kuzwakele lowo mdumo, uquqaba lwabuthana, lwaphithiza, ngokuba kwaba yilowo nalowo wabezwa bekhuluma ngolimi lwakubo.</verse>
        <verse number="7">Bethuka, bamangala bathi: “Bheka, bonke laba abakhulumayo abasibo abaseGalile na?</verse>
        <verse number="8">Yini, pho, ukuba sonke ngabanye sizwe ngolimi lwakithi esazalwa nalo na?</verse>
        <verse number="9">AmaParte, namaMede, nama-Elamithi, nabakhile eMesopotamiya, naseJudiya, naseKhaphadosiya, nasePontu, nase-Asiya,</verse>
        <verse number="10">naseFrigiya, nasePhamfiliya, naseGibithe, nasezweni laseLibiya ngaseKhurene, nezihambi zaseRoma,</verse>
        <verse number="11">nabaJuda namaproselite, abaseKrethe nabase-Arabiya, siyabezwa bekhuluma ngezilimi zakithi ngemisebenzi emikhulu kaNkulunkulu.”</verse>
        <verse number="12">Bonke bamangala, basambatheka, bathi omunye komunye: “Kuthini lokhu na?”</verse>
        <verse number="13">Kepha abanye bebabhuqa bathi: “Bagcwele iwayini elimnandi.”</verse>
        <verse number="14">Wayesesukuma uPetru nabayishumi nanye, waphakamisa izwi lakhe, waphumisela wathi kubo: “Madoda akwaJuda nani nonke enakhileyo eJerusalema, makwazeke lokhu kini, nibeke indlebe emazwini ami.</verse>
        <verse number="15">Ngokuba laba kabadakiwe njengokucabanga kwenu, lokhu kuseyihora lesithathu lemini;</verse>
        <verse number="16">kodwa lokhu kuyikho okwakhulunywa ngomprofethi uJoweli ukuthi:</verse>
        <verse number="17">“ ‘Kuyakuthi ezinsukwini zokuphela, kusho uNkulunkulu, ngiyakuthulula uMoya wami phezu kwayo yonke inyama; amadodana enu namadodakazi enu ayakuprofetha, izinsizwa zenu zibone imibono, abadala benu baphuphe amaphupho;</verse>
        <verse number="18">yebo, naphezu kwezinceku zami nezincekukazi zami ngiyakuthulula uMoya wami ngaleyo mihla, ziyakuprofetha.</verse>
        <verse number="19">Ngiyakuveza izimangaliso ezulwini phezulu nezibonakaliso emhlabeni phansi, igazi, nomlilo, nokuthunqa komusi.</verse>
        <verse number="20">Ilanga liyakuphenduka ubumnyama, inyanga ibe yigazi, lungakafiki usuku olukhulu noluqhamileyo lweNkosi.</verse>
        <verse number="21">Kuyakuthi yilowo nalowo obiza igama leNkosi uyakusindiswa.’</verse>
        <verse number="22">“Madoda akwa-Israyeli, zwanini lawa mazwi: UJesu waseNazaretha, indoda efakazelwe nguNkulunkulu phambi kwenu ngemisebenzi yamandla nangezimangaliso nangezibonakaliso uNkulunkulu azenza ngaye phakathi kwenu, njengalokhu nazi nina uqobo lwenu,</verse>
        <verse number="23">yena lo, esenikelwe ngesu elimisiweyo nangokwaziphambili kukaNkulunkulu, nambethela ngezandla zabangenamthetho, nambulala;</verse>
        <verse number="24">lowo uNkulunkulu wamvusa ethukulula iminjunju yokufa, lokhu kwakungenakwenzeka ukuba abanjwe yikho.</verse>
        <verse number="25">Ngokuba uDavide uthi ngaye: “ ‘Ngayibona iNkosi phambi kwami njalo, ngokuba ingakwesokunene sami, ukuze nginganyakaziswa.</verse>
        <verse number="26">Ngalokho inhliziyo yami iyajabula, nolimi lwami luyethaba; ngisho nenyama yami iyakuhlala ngokwethemba.</verse>
        <verse number="27">Ngokuba awuyikushiya umphefumulo wami eHayidese, futhi awuyikuvuma oNgcwele wakho abone ukubola.</verse>
        <verse number="28">Wangazisa izindlela zokuphila; uyakungigcwalisa ngokujabula ebusweni bakho.’</verse>
        <verse number="29">“Madoda, bazalwane, ake ngikhulume kini ngokusobala ngokhokho uDavide ukuthi wafa, nokuthi wembelwa, nokuthi ithuna lakhe lisekhona kithi nanamuhla.</verse>
        <verse number="30">Ngakho lokhu engumprofethi, ekwazi ukuthi uNkulunkulu wayefungile kuye ngesifungo ukuthi enzalweni yokhalo lwakhe uyakubeka omunye esihlalweni sakhe sobukhosi,</verse>
        <verse number="31">ebona kuse phambili, wakhuluma ngokuvuka kukaKristu ukuthi akashiywanga eHayidese, nenyama yakhe ayibonanga ukubola.</verse>
        <verse number="32">UJesu lo uNkulunkulu wamvusa, esingofakazi bakho thina sonke;</verse>
        <verse number="33">ngakho ephakanyiselwe ngakwesokunene sikaNkulunkulu, esamukele kuYise isithembiso sikaMoya oNgcwele, wakuthulula lokhu enikubonayo nenikuzwayo.</verse>
        <verse number="34">Ngokuba uDavide akenyukelanga ezulwini, kepha yena uthi: ‘INkosi yathi eNkosini yami: “Hlala ngakwesokunene sami,</verse>
        <verse number="35">ngize ngibeke izitha zakho zibe yisenabelo sezinyawo zakho.” ’</verse>
        <verse number="36">“Ngakho indlu yonke yakwa-Israyeli mayazi impela ukuthi uNkulunkulu umenzile iNkosi noKristu uJesu lo enambethela nina esiphambanweni.”</verse>
        <verse number="37">Sebekuzwa bahlabeka enhliziyweni, bathi kuPetru nakwabanye abaphostoli: “Madoda, bazalwane, siyakwenze njani na?”</verse>
        <verse number="38">UPetru wayesethi: “Phendukani, yilowo nalowo abhapathizwe egameni likaJesu Kristu kukho ukuthethelelwa kwezono zenu; khona niyakwamukeliswa isiphiwo sikaMoya oNgcwele.</verse>
        <verse number="39">Ngokuba isithembiso ngesenu nesabantwana benu, esabo bonke abakude, bonke iNkosi uNkulunkulu wethu eyakubabiza.”</verse>
        <verse number="40">Wafakaza nangamanye amazwi amaningi, wabayala wathi: “Zisindiseni kulesi sizukulwane esiphambeneyo.”</verse>
        <verse number="41">Ngakho abalamukeleyo izwi lakhe babhapathizwa, kwenezelwa ngalowo muhla abantu kungathi izinkulungwane ezintathu.</verse>
        <verse number="42">Baqinisela njalo esifundisweni sabaphostoli, nasekuhlanganeni, nasekuhlephuleni isinkwa, nasemikhulekweni.</verse>
        <verse number="43">Kepha kwaba yilowo nalowo muntu wehlelwa ngukwesaba; kwenziwa ngabaphostoli izimangaliso nezibonakaliso eziningi.</verse>
        <verse number="44">Bonke abakholwayo babe ndawonye, bahlanganyela izinto zonke;</verse>
        <verse number="45">bathengisa ngemfuyo nangempahla, babela bonke ngayo njengokuswela kwabo.</verse>
        <verse number="46">Imihla ngemihla baqinisela nganhliziyonye ethempelini, bahlephula isinkwa ekhaya, badla ukudla kwabo ngentokozo nangobumhlophe benhliziyo,</verse>
        <verse number="47">bemdumisa uNkulunkulu, bethandeka kubantu bonke. INkosi yenezela ebandleni imihla ngemihla abasindiswayo.</verse>
      </chapter>
      <chapter number="3">
        <verse number="1">UPetru noJohane bakhuphukela ethempelini ngehora lokukhuleka, elesishiyagalolunye.</verse>
        <verse number="2">Kwase kulethwa indoda ethile eyisishosha kwasesiswini sikanina, ababeyibeka imihla ngemihla ngasemnyango wethempeli othiwa Omuhle ukuba icele ukwabelwa izipho kwabangenayo ethempelini.</verse>
        <verse number="3">Kwathi ukuba abone oPetru noJohane bezakungena ethempelini, wacela ukwabelwa isipho.</verse>
        <verse number="4">Kepha uPetru wamgqolozela kanye noJohane, wathi: “Sibheke!”</verse>
        <verse number="5">Wayesebabheka ethemba ukuba amukele utho kubo.</verse>
        <verse number="6">Kodwa uPetru wathi: “Isiliva negolide anginalo; kepha lokho enginakho ngikupha khona: egameni likaJesu Kristu waseNazaretha, hamba.”</verse>
        <verse number="7">Wayesembamba ngesandla sokunene, wamsukumisa; kwaqina masinyane izinyawo zakhe namaqakala,</verse>
        <verse number="8">egxuma, wema, wahamba, wangena nabo ethempelini, ehamba, egxuma, emdumisa uNkulunkulu.</verse>
        <verse number="9">Abantu bonke bambona ehamba, edumisa uNkulunkulu.</verse>
        <verse number="10">Kepha base bemazi ukuba nguyena owayehlalela ukuphiwa ngaseMnyango Omuhle wethempeli, behlelwa ngukwesaba nokumangala ngokwenzakele kuye.</verse>
        <verse number="11">Esabambelele koPetru noJohane, bonke abantu bagijimela kubo emphemeni othiwa okaSolomoni, besaba kakhulu.</verse>
        <verse number="12">Khona uPetru ebona lokho wathatha wathi kubantu: “Madoda akwa-Israyeli, nimangalelani ngalona, nisigqolozelelani ngokungathi simenze ukuba ahambe ngawethu amandla nangokwethu ukukholwa na?</verse>
        <verse number="13">UNkulunkulu ka-Abrahama noka-Isaka nokaJakobe, uNkulunkulu wawobaba bethu uyidumisile iNceku yakhe uJesu enayikhaphela, nayiphika ebusweni bukaPilatu, yena esenqumile ukuyikhulula;</verse>
        <verse number="14">kepha nina namphika oNgcwele noLungileyo, nacela ukuba niphiwe ongumbulali,</verse>
        <verse number="15">nayibulala iNkosi yokuphila ayivusayo uNkulunkulu kwabafileyo, esingofakazi bakho thina.</verse>
        <verse number="16">Ngokukholwa egameni layo lo enimbonayo nenimaziyo igama layo lamenza aqine, nokukholwa okungayo kumnike le mpilo phambi kwenu nonke.</verse>
        <verse number="17">“Kalokhu, bazalwane, ngiyazi ukuthi nenza lokho ngokungazi njengabo ababusi benu.</verse>
        <verse number="18">Kepha lokho uNkulunkulu akumemezela ngaphambili ngomlomo wabaprofethi bonke ukuthi uKristu wakhe uyakuhlupheka, ukugcwalisile kanje.</verse>
        <verse number="19">Ngalokhu phendukani, niguquke ukuba kuhlangulwe izono zenu,</verse>
        <verse number="20">ukuze kufike izikhathi zokuhlunyelelwa ezivela ebusweni beNkosi nokuba ithume uKristu Jesu enimmiselweyo,</verse>
        <verse number="21">okumelwe ukuba izulu limamukele, kuze kube yizikhathi zokubuyiselwa kwakho konke uNkulunkulu akhuluma ngakho ngomlomo wabaprofethi bakhe abangcwele, kusukela kwaphakade.</verse>
        <verse number="22">UMose kambe wathi: ‘INkosi uNkulunkulu iyakunivusela umprofethi kubazalwane benu njengami, niyakumlalela kukho konke azakukukhuluma kini.</verse>
        <verse number="23">Kuyakuthi wonke umuntu ongayikumlalela lowo mprofethi uyakuchithwa kubantu.’</verse>
        <verse number="24">“Yebo, nabaprofethi bonke, kusukela kuSamuweli nabalandelayo, bonke abakhulumileyo, bamemezela lezo zinsuku.</verse>
        <verse number="25">Nina ningamadodana abaprofethi nawesivumelwano uNkulunkulu asenzayo nawoyihlo, ethi ku-Abrahama: ‘Ngenzalo yakho iyakubusiswa imindeni yonke yomhlaba.’</verse>
        <verse number="26">UNkulunkulu eseyivusile iNceku yakhe wayithumela kini kuqala ukunibusisa ngokuniguqula, kube yilowo nalowo kini ebubini bakhe.”</verse>
      </chapter>
      <chapter number="4">
        <verse number="1">Kepha besakhuluma kubantu, abapristi nenduna yethempeli nabaSadusi babafikela,</verse>
        <verse number="2">benengwa ngukufundisa kwabo abantu nokumemezela ngoJesu ukuvuka kwabafileyo,</verse>
        <verse number="3">bababamba, babafaka etilongweni kwaze kwaba kusasa, ngokuba kwase kuhlwile.</verse>
        <verse number="4">Kepha abaningi kwabezwayo izwi bakholwa; umumo wamadoda waba kungathi izinkulungwane eziyisihlanu.</verse>
        <verse number="5">Kwathi ngangomuso kwabuthana eJerusalema ababusi namalunga nababhali babo,</verse>
        <verse number="6">no-Anase umpristi omkhulu, noKayafase, noJohane, no-Aleksandru, nabo bonke abendlu yompristi omkhulu,</verse>
        <verse number="7">babamisa phakathi kwabo, bababuza bathi: “Lokho nikwenze ngamaphi amandla nangaliphi igama na?”</verse>
        <verse number="8">Khona uPetru egcwele uMoya oNgcwele wathi kubo: “Nina babusi bezizwe namalunga,</verse>
        <verse number="9">nxa sibuzwa namuhla ngomsebenzi omuhle kumuntu ogulayo ukuthi yena usindiswe ngani,</verse>
        <verse number="10">makwazeke kini nonke nasesizweni sonke sakwa-Israyeli ukuthi ngegama likaJesu Kristu waseNazaretha enambethela esiphambanweni, amvusayo uNkulunkulu kwabafileyo, ngaye umi lo muntu phambi kwenu esindile.</verse>
        <verse number="11">Yena uyitshe eladelelwa yinina bakhi, eselaba yinhloko yegumbi.</verse>
        <verse number="12">“Ayikho insindiso ngomunye, ngokuba alikho futhi elinye igama phansi kwezulu elinikiwe ebantwini, esimelwe ukusindiswa ngalo.”</verse>
        <verse number="13">Kwathi bebona isibindi sikaPetru noJohane, beqonda ukuthi bangabantu abangafundile, bayimifunda nje, bamangala; babazi ukuthi kade benoJesu;</verse>
        <verse number="14">kepha bebona umuntu ophilisiweyo emi nabo, babengenakuphika lutho.</verse>
        <verse number="15">Kodwa sebebayalile ukuba baphume emphakathini balulekana bodwa,</verse>
        <verse number="16">bathi: “Sizakubenzani laba bantu na? Ngokuba kusobala kubo bonke abakhileyo eJerusalema ukuthi isibonakaliso esiqhamileyo senziwe yibo, asinakukuphika.</verse>
        <verse number="17">Kodwa ukuze kungabe kusanda phakathi kwabantu, asibalaye, bangabe besakhuluma kumuntu namunye ngalelo gama.”</verse>
        <verse number="18">Base bebabiza, babayala ngokuthi bangakhulumi, bangafundisi nakanye ngegama likaJesu.</verse>
        <verse number="19">Kepha oPetru noJohane baphendula, bathi kubo: “Nqumani nina ukuba kulungile yini ebusweni bukaNkulunkulu ukulalela nina kunoNkulunkulu,</verse>
        <verse number="20">ngokuba thina asinakuyeka ukukhuluma ngalokho esikubonileyo nesikuzwileyo.”</verse>
        <verse number="21">Khona sebebalayile futhi babayeka, bengafumananga ukuthi bangabajezisa kanjani ngenxa yabantu, ngokuba bonke bedumisa uNkulunkulu ngalokho okwenzekileyo;</verse>
        <verse number="22">ngokuba umuntu esenziwe kuye leso sibonakaliso sokuphulukiswa wayeneminyaka eve emashumini amane.</verse>
        <verse number="23">Sebeyekiwe baya kwabakubo, babika konke abapristi abakhulu namalunga abekushilo kubo.</verse>
        <verse number="24">Bona sebezwile baphakamisa izwi kuNkulunkulu nganhliziyonye, bathi: “Somandla, wena owenza izulu, nomhlaba, nolwandle, nakho konke okukukho,</verse>
        <verse number="25">owasho ngoMoya oNgcwele ngomlomo kababa uDavide inceku yakho ukuthi: “ ‘Kungani ukuba abezizwe baxokozele, nabantu bacebe okuyize, na?</verse>
        <verse number="26">Amakhosi omhlaba aqhelile, nababusi bayihlanganyele iNkosi noGcotshiweyo wayo.’</verse>
        <verse number="27">“Ngokuba ngempela oHerode, noPontiyu Pilatu, kanye nabezizwe, nabantu bakwa-Israyeli bayihlanganyela kulo muzi iNceku yakho engcwele uJesu owamgcobayo</verse>
        <verse number="28">ukuzakukwenza lokho okumiswe ngaphambili yisandla necebo lakho ukuba kwenzeke.</verse>
        <verse number="29">Manje-ke, Nkosi, bheka ukusongela kwabo, unike izinceku zakho ukuba zikhulume izwi lakho ngaso sonke isibindi</verse>
        <verse number="30">ngokwelula isandla sakho ukuphulukisa, kwenziwe izibonakaliso nezimangaliso ngegama leNceku yakho engcwele uJesu.”</verse>
        <verse number="31">Kwathi sebekhulekile, kwazanyazanyiswa indawo lapho bebebuthene khona, bagcwaliswa bonke nguMoya oNgcwele, bakhuluma izwi likaNkulunkulu ngesibindi.</verse>
        <verse number="32">Isixuku sabakholwayo sasinhliziyonye nomphefumulo munye; akwabakho noyedwa owasho ngezimpahla zakhe ukuthi ngezakhe, kodwa bakuhlanganyela konke.</verse>
        <verse number="33">Abaphostoli baveza ngamandla amakhulu ubufakazi ngokuvuka kweNkosi uJesu; umusa omkhulu wawuphezu kwabo bonke.</verse>
        <verse number="34">Kwakungekho oswelayo phakathi kwabo; ngokuba bonke ababengabanikazi bamazwe noma bezindlu bathengisa ngakho, baletha imali yalokho abathengise ngakho,</verse>
        <verse number="35">bayibeka ngasezinyaweni zabaphostoli; kwaba yilowo nalowo wabelwa njengokuswela kwakhe.</verse>
        <verse number="36">Kwathi uJosefa owathiwa ngabaphostoli uBarnaba, okungukuthi ngokuhunyushwa indodana yenduduzo, umLevi waseKhupro ngokuzalwa,</verse>
        <verse number="37">enensimu, wathengisa ngayo, waletha imali, wayibeka ngasezinyaweni zabaphostoli.</verse>
      </chapter>
      <chapter number="5">
        <verse number="1">Kepha indoda ethile, igama layo lingu-Ananiya, inoSafira umkayo, yathengisa ngendawo;</verse>
        <verse number="2">yagodla inxenye yemali, nomkayo ekwazi, yaletha inxenye ethile, yayibeka ngasezinyaweni zabaphostoli.</verse>
        <verse number="3">Wayesethi uPetru: “Ananiya, kungani ukuba uSathane agcwalise inhliziyo yakho, uqambe amanga kuMoya oNgcwele, ugodle inxenye yemali yezwe, na?</verse>
        <verse number="4">Lisekhona belingesilo elakho na? Selithengisiwe belingekho emandleni akho na? Uyibekeleni leyo nto enhliziyweni yakho na? Awuqambanga amanga kubantu kepha kuNkulunkulu.”</verse>
        <verse number="5">Kuthe u-Ananiya ezwa lawo mazwi, wawa phansi, wafa, ukwesaba okukhulu kwehlela bonke abezwa lokho.</verse>
        <verse number="6">Izinsizwa zasuka, zamsongelezela, zamkhiphela phandle, zammbela.</verse>
        <verse number="7">Kwathi emva kwesikhathi esingaba ngamahora amathathu kwangena nomkakhe, engakwazi okwenzakeleyo.</verse>
        <verse number="8">UPetru wayesethatha ethi: “Ngitshele ukuba izwe nilithengise ngokungaka na?” Wathi: “Yebo, ngokungaka.”</verse>
        <verse number="9">Kepha uPetru wathi kuye: “Kungani ukuba nivumelene ngokulinga uMoya weNkosi na? Bheka, izinyawo zabambele indoda yakho zisemnyango, nawe bazakukukhiphela phandle.”</verse>
        <verse number="10">Wayesewa phansi masinyane ngasezinyaweni zakhe, wafa; izinsizwa zangena, zamfumana efile, zamkhiphela phandle, zammbela ngasendodeni yakhe.</verse>
        <verse number="11">Ukwesaba okukhulu kwalehlela ibandla lonke nabo bonke abezwa lokho.</verse>
        <verse number="12">Kwenziwa izimangaliso nezibonakaliso eziningi ebantwini ngezandla zabaphostoli; bonke babe nhliziyonye besemphemeni kaSolomoni.</verse>
        <verse number="13">Kepha kwabanye akwabakho owayenesibindi sokuzihlanganisa nabo, kepha abantu babebazisa kakhulu;</verse>
        <verse number="14">benezelwa kakhulu abakholwa yiNkosi, abaningi nabesilisa nabesifazane,</verse>
        <verse number="15">ngangokuba bakhiphela phandle emigwaqweni abagulayo, bababeka emacansini nasezinhlakeni, kuze kuthi lapho eza uPetru, isithunzi nje sakhe sisithibeze abanye kubo.</verse>
        <verse number="16">Kwabuthana nesixuku esivela emizini ezungeze iJerusalema, beletha abagulayo nabakhathazwa ngawomoya abangcolileyo; baphulukiswa bonke.</verse>
        <verse number="17">Kwase kusuka umpristi omkhulu nabo bonke ababe naye abangabehlelo labaSadusi, bagcwala umhawu,</verse>
        <verse number="18">babamba abaphostoli, babafaka etilongweni lombuso.</verse>
        <verse number="19">Kepha ingelosi yeNkosi yavula iminyango yetilongo ebusuku, yabakhipha, yathi:</verse>
        <verse number="20">“Hambani, nime nikhulume ethempelini kubantu amazwi onke alokhu kuPhila.”</verse>
        <verse number="21">Kwathi sebezwile, bangena ethempelini ekuthatheni kokusa, bafundisa. Kepha kwafika umpristi omkhulu nababe naye, babizela ndawonye umphakathi nezigele zonke zabantwana bakwa-Israyeli, bathumela endlini yeziboshwa ukuba balethwe.</verse>
        <verse number="22">Kepha izikhonzi ezafika khona azibafumananga etilongweni; zase zibuyela emuva, zabika</verse>
        <verse number="23">zathi: “Indlu yeziboshwa sayifumana ivaliwe, iqinile impela, nabalindi bemi eminyango; kepha sesivulile asifumananga muntu ngaphakathi.”</verse>
        <verse number="24">Kwathi ukuba induna yethempeli nabapristi abakhulu bezwe lawo mazwi, basambatheka ngawo ngokuthi kungaba yini lokho na?</verse>
        <verse number="25">Kepha kwafika omunye, wababikela wathi: “Bhekani, amadoda ebeniwafakile etilongweni emi ethempelini, afundisa abantu.”</verse>
        <verse number="26">Khona yaphuma induna kanye nezikhonzi, zabaletha, kungengampoqo, ngokuba bebesaba abantu, funa bakhandwe ngamatshe.</verse>
        <verse number="27">Sebebalethile babamisa emphakathini; umpristi omkhulu wababuza,</verse>
        <verse number="28">wathi: “Saniyala nokuniyala ukuba ningafundisi ngalelo gama; bhekani, senigcwalise iJerusalema ngesifundiso senu, nihlose ukwehlisela igazi lalowo muntu phezu kwethu.”</verse>
        <verse number="29">Kepha uPetru nabaphostoli baphendula bathi: “Simelwe ukulalela uNkulunkulu kunabantu.</verse>
        <verse number="30">UNkulunkulu wawobaba wamvusa uJesu enambulala nina ngokumphanyeka emthini;</verse>
        <verse number="31">lowo uNkulunkulu wamphakamisa ngesokunene sakhe abe yiNkosi noMsindisi ukuba anike u-Israyeli ukuphenduka nokuthethelelwa kwezono.</verse>
        <verse number="32">Thina singofakazi balezo zinto kanye noMoya oNgcwele uNkulunkulu amnikile labo abamlalelayo.”</verse>
        <verse number="33">Bona sebezwile bathukuthela, bafuna ukubabulala.</verse>
        <verse number="34">Kwase kusukuma omunye emphakathini, umFarisi ogama lakhe linguGamaliyeli, isazimthetho esitusekayo esizweni sonke, wayala ukuba abantu bakhishwe isikhashana;</verse>
        <verse number="35">wayesethi kubo: “Madoda akwa-Israyeli, qaphelani kulokho enizakukwenza kulaba bantu.</verse>
        <verse number="36">Ngokuba ngaphambi kwalezi zinsuku kwasuka uThewuda ezishaya omkhulu; kwanamathela kuye amadoda angathi amakhulu amane; wabulawa yena nabo bonke abamlalelayo, bachitheka, baphela.</verse>
        <verse number="37">Emva kwalowo kwasuka uJuda waseGalile ezinsukwini zokubhalwa; wahlubukisa abantu ukuba bamlandele; nalowo wabhubha, nabo bonke abamlalelayo bahlakazeka.</verse>
        <verse number="38">Manje-ke ngithi kini: Dedani kulaba bantu, nibayeke, ngokuba uma leli su nalo msebenzi kuvela kubantu, kuyakuchitheka;</verse>
        <verse number="39">kepha uma kuvela kuNkulunkulu, aniyikuba namandla okubachitha, funa mhlawumbe nifunyanwe ningabalwayo noNkulunkulu.” Bamvumela-ke.</verse>
        <verse number="40">Base bebabiza abaphostoli, babashaya, babayala ngokuthi bangakhulumi ngegama likaJesu, babakhulula.</verse>
        <verse number="41">Khona basuka phambi komphakathi bethokoza, ngokuba bebefanele ukudunyazwa ngenxa yalelo gama;</verse>
        <verse number="42">abayekanga ukufundisa nokushumayela ivangeli ngoJesu Kristu imihla yonke ethempelini nasemakhaya.</verse>
      </chapter>
      <chapter number="6">
        <verse number="1">Kwathi ngaleyo mihla abafundi sebanda, kwavela ukukhonona kubaJuda abakhuluma isiGreki ngamaHeberu ngokuthi abafelokazi bakubo bayancishwa ekwabelweni kwemihla ngemihla.</verse>
        <verse number="2">Abayishumi nambili base bebiza ibandla labafundi, bathi: “Akukuhle ukuba thina sishiye izwi likaNkulunkulu, sikhonze ematafuleni.</verse>
        <verse number="3">Funani-ke phakathi kwenu bazalwane amadoda ayisikhombisa anodumo oluhle, agcwele uMoya nokuhlakanipha, esingawamisela lowo msebenzi.</verse>
        <verse number="4">Kepha thina sizakuqinisela ekukhulekeni nasenkonzweni yezwi.”</verse>
        <verse number="5">Leli zwi laba lihle kulo lonke ibandla; base bekhetha uStefanu, umuntu owayegcwele ukukholwa noMoya oNgcwele, noFiliphu, noProkhoro, noNikanori, noThimoni, noPharmena, noNikolawu, iproselite lase-Antiyokiya,</verse>
        <verse number="6">babamisa phambi kwabaphostoli; bakhuleka, babeka izandla phezu kwabo.</verse>
        <verse number="7">Izwi likaNkulunkulu landa, umumo wabafundi wakhula eJerusalema, nesixuku esikhulu sabapristi salalela inkolo.</verse>
        <verse number="8">Kepha uStefanu egcwele umusa namandla wenza izimangaliso nezibonakaliso ezinkulu phakathi kwabantu.</verse>
        <verse number="9">Kwase kusuka abanye besinagoge elithiwa elabaLibertino, nabaseKhurene, nabase-Aleksandriya, nabavela eKhilikhiya nase-Asiya, baphikisana noStefanu;</verse>
        <verse number="10">kepha babengenamandla okumelana nokuhlakanipha noMoya ayekhuluma ngakho.</verse>
        <verse number="11">Khona bathenga amadoda athi: “Simzwile ekhuluma amazwi enhlamba ngoMose nangoNkulunkulu,”</verse>
        <verse number="12">bavusa abantu namalunga nababhali, bamvukela, bambamba, bamyisa emphakathini;</verse>
        <verse number="13">bamisa ofakazi bamanga abathi: “Lo muntu akayeki ukukhuluma amazwi ngale ndawo engcwele nangomthetho;</verse>
        <verse number="14">ngokuba simzwile ethi uJesu lo waseNazaretha uzakuchitha le ndawo, aguqule imithetho asinika yona uMose.”</verse>
        <verse number="15">Kwathi bemgqolozela bonke ababehlezi emphakathini, babona ubuso bakhe kungathi ubuso bengelosi.</verse>
      </chapter>
      <chapter number="7">
        <verse number="1">Umpristi omkhulu wayesethi: “Nembala lokhu kunjalo na?”</verse>
        <verse number="2">Yena wathi: “Madoda, bazalwane, nani bobaba, lalelani. UNkulunkulu wenkazimulo wabonakala kubaba u-Abrahama eseMesopotamiya, engakakhi eHarana,</verse>
        <verse number="3">wathi kuye: ‘Phuma ezweni lakini nasezihlotsheni zakho, uye ezweni engizakukukhombisa lona.’</verse>
        <verse number="4">“Khona waphuma ezweni lamaKaledi, waya wakha eHarana. Kwathi esefile uyise, uNkulunkulu wamsusa lapho, wamhlalisa kuleli zwe enakhe kulo nina manje.</verse>
        <verse number="5">Kepha akamnikanga ifa kulo, ngisho nelingangonyawo, wathembisa kodwa ukuthi uzakumnika lona libe ngelakhe nelenzalo yakhe emva kwakhe, engakabi namntwana.</verse>
        <verse number="6">UNkulunkulu wakhuluma kanje, wathi: ‘Inzalo yakhe izakuba ngumfokazi ezweni lezizwe; bayakuyenza izigqila, bayiphathe kabi iminyaka engamakhulu amane.</verse>
        <verse number="7">Kepha leso sizwe abayakuba yizigqila kuso ngiyakusahlulela mina, washo uNkulunkulu, andukuba baphume, bangikhonze kule ndawo.’</verse>
        <verse number="8">Wayesemnika isivumelwano sokusoka; kanjalo-ke wazala u-Isaka, wamsoka ngosuku lwesishiyagalombili; u-Isaka wazala uJakobe, uJakobe wazala okhokho abayishumi nambili.</verse>
        <verse number="9">“Okhokho baba nomhawu ngoJosefa, bathengisa ngaye, wasiwa eGibithe; kodwa uNkulunkulu wayenaye,</verse>
        <verse number="10">wamkhipha kuzo zonke izinhlupheko zakhe, wamupha umusa nokuhlakanipha phambi kukaFaro inkosi yaseGibithe; yena wammisa abe ngumbusi eGibithe nakuyo yonke indlu yakhe.</verse>
        <verse number="11">“Kepha kwafika indlala kulo lonke iGibithe nakwaKhanani, nokuhlupheka okukhulu; obaba kabafumana ukudla.</verse>
        <verse number="12">UJakobe esezwile ukuthi kukhona ukudla eGibithe, wathuma obaba ngokokuqala;</verse>
        <verse number="13">kwathi ngokwesibili uJosefa waziwa ngabafowabo; kwabonakala kuFaro isizwe sakubo kaJosefa.</verse>
        <verse number="14">UJosefa wayesethumela wabiza uJakobe uyise nabakubo bonke, abantu abangamashumi ayisikhombisa nanhlanu.</verse>
        <verse number="15">UJakobe wehlela eGibithe; wafa yena nawobaba.</verse>
        <verse number="16">Bayiswa eSikemi, babekwa ethuneni alithenga u-Abrahama ngenani lesiliva kumadodana kaHamori eSikemi.</verse>
        <verse number="17">“Kepha sesisondele isikhathi sesithembiso uNkulunkulu asisho ku-Abrahama, banda abantu, baba baningi eGibithe,</verse>
        <verse number="18">kwaze kwavela enye inkosi eGibithe ebingamazi uJosefa.</verse>
        <verse number="19">Yona yasiphatha ngobuqili isizwe sakithi, yabahlupha obaba ngokubalahlisa izingane zabo zingaphili.</verse>
        <verse number="20">“Ngaleso sikhathi kwazalwa uMose, waba muhle kuNkulunkulu; wondliwa izinyanga ezintathu endlini kayise;</verse>
        <verse number="21">eselahliwe, indodakazi kaFaro yamthola, yazondlela yena ukuba abe yindodana yayo.</verse>
        <verse number="22">UMose wafundiswa ukuhlakanipha konke kwabaseGibithe; waba namandla ngamazwi nangemisebenzi yakhe.</verse>
        <verse number="23">“Kuthe eseneminyaka engamashumi amane ezelwe, kwafika enhliziyweni yakhe ukuba abamele abafowabo, abantwana bakwa-Israyeli.</verse>
        <verse number="24">Wabona umuntu ephathwa kabi, wamvikela, wamphindisela ohlushwayo, wambulala owaseGibithe.</verse>
        <verse number="25">Ubethemba ukuthi abafowabo bayakuqonda ukuthi uNkulunkulu ubanika ukusindiswa ngesandla sakhe; kepha abakuqondanga.</verse>
        <verse number="26">Nangangomuso wafika kubo belwa, wazama ukubalamula, babuyisane, wathi: ‘Madoda, ningabazalwane; niphathanelani kabi na?’</verse>
        <verse number="27">“Kepha lowo owayemona umakhelwane wakhe wamhlohloloza wathi: ‘Ubekwe ngubani ube ngumbusi nomahluleli phezu kwethu na?</verse>
        <verse number="28">Usufuna ukungibulala nami, njengalokho ubulele owaseGibithe izolo na?’</verse>
        <verse number="29">Khona uMose wabaleka ngenxa yalelo zwi, waba ngumfokazi ezweni lakwaMidiyani, lapho azala khona amadodana amabili.</verse>
        <verse number="30">“Kwathi sekuphelele iminyaka engamashumi amane, kwabonakala kuye ehlane lentaba yaseSinayi ingelosi iselangabini lomlilo esihlahleni.</verse>
        <verse number="31">UMose ekubona wamangala ngalowo mbono; esasondela ukuba abhekisise, kwafika izwi leNkosi, lathi:</verse>
        <verse number="32">‘NginguNkulunkulu wawoyihlo, uNkulunkulu ka-Abrahama noka-Isaka nokaJakobe.’ UMose wathuthumela, akaba nasibindi sokubhekisisa.</verse>
        <verse number="33">“INkosi yayisithi kuye: ‘Khumula izicathulo ezinyaweni zakho, ngokuba indawo omi kuyo ingumhlabathi ongcwele.</verse>
        <verse number="34">Ngikubonile nokukubona ukuhlushwa kwesizwe sami esiseGibithe, ngizwile ukububula kwaso; sengehlile ukuba ngibakhiphe. Woza kalokhu, ngizakukuthumela eGibithe.’</verse>
        <verse number="35">“UMose lowo abamalayo bethi: ‘Ubekwe ngubani ube ngumbusi nomahluleli na?’ nguyena amthumayo uNkulunkulu ngesandla sengelosi eyabonakala kuye esihlahleni, abe ngumbusi nomhlengi.</verse>
        <verse number="36">Yena lowo wabakhipha enza izimangaliso nezibonakaliso ezweni laseGibithe, naseLwandle Olubomvu, nasehlane iminyaka engamashumi amane.</verse>
        <verse number="37">“Nguye uMose lowo owathi kubantwana bakwa-Israyeli: ‘UNkulunkulu uyakunivusela umprofethi kubafowenu onjengami.’</verse>
        <verse number="38">Nguye lowo owayesebandleni ehlane kanye nengelosi eyakhuluma naye entabeni yaseSinayi kanye nawobaba, nowamukela amazwi okuphila, ukuze aninike wona.</verse>
        <verse number="39">“Kepha obaba abavumanga ukumlalela, kodwa bamhlohloloza, babuyela emuva eGibithe ngezinhliziyo zabo,</verse>
        <verse number="40">bathi ku-Aroni: ‘Senzele onkulunkulu abazakuhamba phambi kwethu; ngokuba uMose lowo owasikhipha ezweni laseGibithe, asazi ukuba wehlelwe yini.’</verse>
        <verse number="41">Benza ithole ngaleyo mihla, baletha umhlatshelo esithombeni, bajabula ngemisebenzi yezandla zabo.</verse>
        <verse number="42">Kepha uNkulunkulu wabafulathela, wabadedela ukuba bakhonze ibandla lezulu, njengokuba kulotshiwe encwadini yabaprofethi ukuthi: “ ‘Naningilethela iminikelo nemihlatshelo iminyaka engamashumi amane ehlane nina ndlu ka-Israyeli na?</verse>
        <verse number="43">Qha, nathatha itende likaMoloki nenkanyezi kankulunkulu uRemfani, imifanekiso enayenza ukuba nikhuleke kuyo. Ngiyakunimukisela ngaphambili kweBabiloni.’</verse>
        <verse number="44">“Kwakukhona itende lobufakazi kobaba ehlane njengalokho akuyalayo yena owakhuluma noMose ukuba alenze ngomfanekiso abewubonile;</verse>
        <verse number="45">obaba benoJoshuwa balamukela, balingenisa ezweni lezizwe azixoshayo uNkulunkulu ebusweni bawobaba, kwaze kwaba semihleni kaDavide</verse>
        <verse number="46">owathola umusa ebusweni bukaNkulunkulu, wacela ukufunela uNkulunkulu kaJakobe idokodo.</verse>
        <verse number="47">Kepha nguSolomoni owamakhela indlu.</verse>
        <verse number="48">“Kodwa oPhezukonke akahlali ezindlini ezenziwe ngezandla njengokusho komprofethi ukuthi:</verse>
        <verse number="49">“ ‘Izulu liyisihlalo sami sobukhosi, nomhlaba uyisenabelo sezinyawo zami; ngenjani indlu eniyakungakhela yona,’ isho iNkosi, ‘noma yiyiphi indawo yami yokuphumula na?</verse>
        <verse number="50">Isandla sami asikwenzanga konke lokho na?’</verse>
        <verse number="51">“Nina bantamo zilukhuni, abangasokile ezinhliziyweni nasezindlebeni, nimelana njalo noMoya oNgcwele; njengoyihlo ninjalo nani.</verse>
        <verse number="52">Ngumuphi kubaprofethi oyihlo abangamzingelanga na? Bababulala ababememezela ngaphambili ukuza koLungileyo, eseningabakhapheli nababulali bakhe,</verse>
        <verse number="53">nina enamukela umthetho ngokuyala kwezingelosi, kepha aniwugcinanga.”</verse>
        <verse number="54">Kwathi bekuzwa lokho, bahlabeka ezinhliziyweni, bamgugudela amazinyo.</verse>
        <verse number="55">Kepha yena egcwele uMoya oNgcwele wagqolozela ezulwini, wabona inkazimulo kaNkulunkulu, noJesu emi ngakwesokunene sikaNkulunkulu,</verse>
        <verse number="56">wathi: “Bheka, ngibona izulu livuliwe, neNdodana yomuntu imi ngakwesokunene sikaNkulunkulu.”</verse>
        <verse number="57">Base bekhamuluka ngezwi elikhulu, bavala izindlebe, batheleka kuye kanyekanye,</verse>
        <verse number="58">bamkhiphela ngaphandle komuzi, bamkhanda ngamatshe. Ofakazi babeka izingubo zabo ngasezinyaweni zensizwa egama layo linguSawulu.</verse>
        <verse number="59">UStefanu bamkhanda ngamatshe ekhuleka ethi: “Nkosi Jesu, yamukela umoya wami.”</verse>
        <verse number="60">Wayeseguqa phansi, wamemeza ngezwi elikhulu, wathi: “Nkosi, ungababaleli lesi sono.” Eseshilo lokho walala ubuthongo.</verse>
      </chapter>
      <chapter number="8">
        <verse number="1">Kepha uSawulu wayevumelene nabo ngokubulawa kwakhe. Ngalolo suku kwavela ukuzingelwa okukhulu kwebandla laseJerusalema; bahlakazeka bonke emazweni aseJudiya naseSamariya; kwasala abaphostoli bodwa.</verse>
        <verse number="2">Amadoda akholwayo ammbela uStefanu, amkhalela isililo esikhulu.</verse>
        <verse number="3">Kepha uSawulu walichitha ibandla, engena ezindlini ngezindlu, ehudula abesilisa nabesifazane, wabafaka etilongweni.</verse>
        <verse number="4">Abahlakazekileyo base behamba, beshumayela izwi levangeli.</verse>
        <verse number="5">UFiliphu wehlela emzini waseSamariya, wabashumayeza uKristu.</verse>
        <verse number="6">Izixuku zalalela nganhliziyonye okwakhulunywa nguFiliphu, zizwa, zibona izibonakaliso azenzayo.</verse>
        <verse number="7">Ngokuba kwaphuma omoya abangcolileyo kwabaningi abakhwelwa yibo, bememeza ngezwi elikhulu; nabaningi abafe uhlangothi nabayizinyonga baphulukiswa;</verse>
        <verse number="8">kwaba khona ukuthokoza okukhulu kulowo muzi.</verse>
        <verse number="9">Kepha kwakukhona indoda ethile, nguSimoni igama layo, eyayikade yenza imilingo kulowo muzi, isimangalisa isizwe saseSamariya, izishaya umuntu omkhulu;</verse>
        <verse number="10">banamathela kuye bonke kusukela kwabancinyane kuze kube kwabakhulu, bethi: “Lo ungamandla kaNkulunkulu abizwa ngokuthi Makhulu,”</verse>
        <verse number="11">babenamathela kuye, ngokuba ebamangalisile isikhathi eside ngemilingo yakhe.</verse>
        <verse number="12">Kepha bathi ukuba bakholwe nguFiliphu eshumayela ivangeli ngombuso kaNkulunkulu nangegama likaJesu Kristu, babhapathizwa abesilisa nabesifazane.</verse>
        <verse number="13">Naye uSimoni wakholwa; wathi esebhapathiziwe, wanamathela kuFiliphu, wamangala ebona izibonakaliso nemisebenzi emikhulu yamandla eyenziwayo.</verse>
        <verse number="14">Kwathi ukuba abaphostoli baseJerusalema bezwe ukuthi iSamariya lilamukele izwi likaNkulunkulu, bathumela kubo oPetru noJohane;</verse>
        <verse number="15">sebehlele khona babakhulekela ukuba bamukele uMoya oNgcwele,</verse>
        <verse number="16">ngokuba wayengakehleli nakoyedwa kubo; kodwa babesabhapathiziwe egameni leNkosi uJesu kuphela.</verse>
        <verse number="17">Khona babeka izandla phezu kwabo; base bamukela-ke uMoya oNgcwele.</verse>
        <verse number="18">Kepha uSimoni, ebonile ukuthi ngokubekwa kwezandla zabaphostoli uyaphiwa uMoya, waletha imali kubo,</verse>
        <verse number="19">wathi: “Ngipheni nami lawo mandla, ukuze yilowo nalowo engibeka izandla phezu kwakhe amukele uMoya oNgcwele.”</verse>
        <verse number="20">Kepha uPetru wathi kuye: “Isiliva lakho malibhubhe kanye nawe, ngokuba uthi isipho sikaNkulunkulu singathengwa ngemali.</verse>
        <verse number="21">Awunasabelo nalifa kuleli zwi, ngokuba inhliziyo yakho ayilungile phambi kukaNkulunkulu.</verse>
        <verse number="22">Ngakho-ke phenduka kulobu bubi bakho, unxuse eNkosini, ingabe ungathethelelwa yini isizindlo senhliziyo yakho,</verse>
        <verse number="23">ngokuba ngiyabona ukuthi usenyongweni ebabayo nasekuboshweni kokubi.”</verse>
        <verse number="24">USimoni wayesephendula ethi: “Nginxuseleni nina eNkosini, ukuze kungehleli lutho kimi lwalokho enikushiloyo.”</verse>
        <verse number="25">Kuthe sebefakazile, belikhulumile izwi leNkosi, babuyela eJerusalema, bashumayela ivangeli emizaneni eminingi yabaseSamariya.</verse>
        <verse number="26">Kepha ingelosi yeNkosi yakhuluma kuFiliphu, yathi: “Suka uye ngaseningizimu endleleni ephuma eJerusalema ehlela eGaza; yona iyihlane.”</verse>
        <verse number="27">Wayesesuka wahamba. Bheka, nansi indoda yase-Etiyopiya, umthenwa, isikhulu sikaKhandakhe inkosikazi yase-Etiyopiya, ebiphezu kwengcebo yayo yonke, ebifikile eJerusalema izakukhuleka;</verse>
        <verse number="28">ibisibuya, ihlezi enqoleni yayo, ifunda umprofethi u-Isaya.</verse>
        <verse number="29">UMoya wathi kuFiliphu: “Sondela, unamathele kuleyo nqola.”</verse>
        <verse number="30">UFiliphu wayesegijimela kuyo, wayizwa ifunda umprofethi u-Isaya, wathi: “Uyakuqonda kambe lokhu okufundayo na?”</verse>
        <verse number="31">Yona yathi: “Ngingakwazi kanjani, uma kungekho ongiholayo na?” Yamnxusa uFiliphu ukuba akhwele ahlale nayo.</verse>
        <verse number="32">Kepha isahlukwana sombhalo ebisifunda yilesi esithi: “Wayiswa ekuhlatshweni njengemvu; njengewundlu elithule phambi komgundi walo kanjalo kawuvulanga umlomo wakhe.</verse>
        <verse number="33">Ekuthobeleni kwakhe ukwahlulelwa kwakhe kwasuswa. Ngubani ongalanda ngesizukulwane sakhe na? Ngokuba ukuphila kwakhe kuyasuswa emhlabeni.”</verse>
        <verse number="34">Kepha umthenwa wathatha wathi kuFiliphu: “Ngiyacela, umprofethi ukhuluma lokho ngobani na? Uzisho yena noma omunye na?”</verse>
        <verse number="35">UFiliphu wavula umlomo wakhe, eqala kulowo mbhalo washumayela ivangeli ngoJesu.</verse>
        <verse number="36">Kwathi besahamba endleleni, bafika emanzini. Umthenwa wathi: “Bheka, nanka amanzi; kwalani ukuba ngibhapathizwe na?”</verse>
        <verse number="37">UFiliphu wathi kuye: “Uma ukholwa ngenhliziyo yonke, kungenziwa.” Waphendula wathi: “Ngiyakholwa ukuthi uJesu Kristu uyiNdodana kaNkulunkulu.”</verse>
        <verse number="38">Wayala ukuba inqola ime. Behlela emanzini bobabili, uFiliphu nomthenwa; wambhapathiza.</verse>
        <verse number="39">Kwathi sebekhuphukile emanzini, uMoya weNkosi wamhlwitha uFiliphu, umthenwa akabe esambona, kodwa wahamba ngendlela yakhe ethokoza.</verse>
        <verse number="40">Kepha uFiliphu wafunyanwa e-Azotu, wahamba eshumayela ivangeli kuyo yonke imizi, waze wafika eKesariya.</verse>
      </chapter>
      <chapter number="9">
        <verse number="1">Kepha uSawulu esafutha ngokusongela nokubulala abafundi beNkosi, waya kumpristi omkhulu,</verse>
        <verse number="2">wacela kuye izincwadi zokuya eDamaseku emasinagogeni, kuze kuthi uma efumana abantu baleyo Ndlela, abesilisa nabesifazane, abayise eJerusalema beboshiwe.</verse>
        <verse number="3">Kepha ekuhambeni kwakhe, esesondela eDamaseku, kwambaneka masinyane nxazonke ukukhanya okuvela ezulwini.</verse>
        <verse number="4">Wawa phansi emhlabathini, wezwa izwi lithi kuye: “Sawulu, Sawulu, ungizingelelani na? Kulukhuni kuwe ukukhahlela ezinkandini.”</verse>
        <verse number="5">Wayesethi: “Ungubani, Nkosi?” Yathi: “Mina nginguJesu omzingelayo wena;</verse>
        <verse number="6">kodwa vuka ungene emzini, uzakutshelwa lokhu omelwe ukukwenza.”</verse>
        <verse number="7">Kepha amadoda ayehamba naye ayemi engenakukhuluma, ngokuba ezwa izwi kodwa ayengaboni muntu.</verse>
        <verse number="8">USawulu wayesevuka phansi; kepha esevulile amehlo akhe, kabonanga lutho. Base bembamba ngesandla, bamyisa eDamaseku.</verse>
        <verse number="9">Izinsuku zaba ntathu engaboni, engadli, engaphuzi.</verse>
        <verse number="10">Kwakukhona eDamaseku umfundi othile, igama lakhe lingu-Ananiya; iNkosi yathi kuye ngombono: “Ananiya!” Yena wathi: “Ngikhona, Nkosi.”</verse>
        <verse number="11">INkosi yayisithi kuye: “Suka uye esitaladini esithiwa Siqondile, ufune endlini kaJuda umuntu ogama lakhe linguSawulu waseTarsu; ngokuba bheka, uyakhuleka;</verse>
        <verse number="12">ubonile indoda, igama layo lingu-Ananiya, ingena, ibeka izandla phezu kwakhe ukuba abone.”</verse>
        <verse number="13">Kepha u-Ananiya waphendula wathi: “Nkosi, ngizwile ngabaningi ngaleyo ndoda konke okubi ekwenzile kwabangcwele bakho eJerusalema;</verse>
        <verse number="14">nalapha unamandla avela kubapristi abakhulu okubopha bonke abakhuleka egameni lakho.”</verse>
        <verse number="15">INkosi yayisithi kuye: “Hamba, ngokuba lo uyisitsha sami esikhethiweyo sokuphatha igama lami phambi kwabezizwe, namakhosi, nabantwana bakwa-Israyeli,</verse>
        <verse number="16">ngokuba mina ngizakumbonisa konke amelwe ukuhlushwa ngakho ngenxa yegama lami.”</verse>
        <verse number="17">Khona wahamba u-Ananiya, wangena endlini, wabeka izandla phezu kwakhe, wathi: “Sawulu umzalwane, iNkosi uJesu eyabonakala kuwe endleleni oze ngayo, ingithumile ukuba ubuye ubone, ugcwaliswe ngoMoya oNgcwele.”</verse>
        <verse number="18">Kwawa masinyane emehlweni akhe kwangathi inkwethu, wabona, wasukuma, wabhapathizwa;</verse>
        <verse number="19">esedlile wathola amandla. Wahlala nabafundi baseDamaseku izinsuku ezithile.</verse>
        <verse number="20">Masinyane washumayela emasinagogeni ngoJesu ukuthi yena uyiNdodana kaNkulunkulu.</verse>
        <verse number="21">Kepha bamangala bonke abezwayo, bathi: “Lo asiye yini owachitha eJerusalema abakhuleka kulelo gama, nalapha uze ngalokhu ukuba abaqhube beboshiwe kubapristi abakhulu na?”</verse>
        <verse number="22">Kodwa uSawulu wakhula kakhulu emandleni, wahlula abaJuda abakhileyo eDamaseku eqinisa ukuthi lowo unguKristu.</verse>
        <verse number="23">Sekudlule izinsuku eziningi, abaJuda benza icebo lokuba bambulale.</verse>
        <verse number="24">Kepha icebo labo laziwa nguSawulu. Babemhlalela nasemasangweni imini nobusuku ukuba bambulale.</verse>
        <verse number="25">Abafundi base bemthatha ebusuku, bamehlisa ogangeni, bemewula ngeqoma.</verse>
        <verse number="26">Esefikile eJerusalema wazama ukuzihlanganisa nabafundi; kepha bonke bamesaba, bengakholwa ukuthi ungumfundi.</verse>
        <verse number="27">Kodwa uBarnaba wamthatha, wamyisa kubaphostoli, wabalandisa ngokuthi uyibonile iNkosi endleleni, nokuthi ikhulumile kuye, nokuthi eDamaseku wayeshumayele ngesibindi ngegama likaJesu.</verse>
        <verse number="28">Wayenabo eJerusalema, engena ephuma, eshumayela ngesibindi ngegama leNkosi,</verse>
        <verse number="29">ekhuluma ephikisana nabaJuda abakhuluma isiGreki; bona bazama ukumbulala.</verse>
        <verse number="30">Abazalwane sebekwazi lokho bamehlisela eKesariya, bamthumela eTarsu.</verse>
        <verse number="31">Njalo-ke ibandla laba nokuthula kulo lonke laseJudiya, naseGalile, naseSamariya, lakheka, lihamba ekwesabeni iNkosi, landa ngenduduzo kaMoya oNgcwele.</verse>
        <verse number="32">Kwathi uPetru ehambela izindawo zonke, wehlela nakwabangcwele abakhe eLida.</verse>
        <verse number="33">Wafumana khona umuntu othile ogama lakhe lingu-Eneya, owayeselele ecansini iminyaka eyisishiyagalombili efe uhlangothi.</verse>
        <verse number="34">Khona uPetru wathi kuye: “Eneya, uJesu Kristu uyakuphilisa; vuka, wendlule icansi lakho.” Wayesevuka masinyane.</verse>
        <verse number="35">Bambona bonke abakhe eLida naseSarona, baphendukela eNkosini.</verse>
        <verse number="36">EJopha kwakukhona umfundikazi othile ogama lakhe linguThabitha, okungukuthi uDorka ngokuhunyushwa; yena wayenemisebenzi eminingi emihle nokwabela abampofu izipho.</verse>
        <verse number="37">Kwathi ngalezo zinsuku wagula, wafa; sebemgezile bambeka ekamelweni eliphezulu.</verse>
        <verse number="38">Kepha iLida laliseduze neJopha; ngakho-ke abafundi sebezwile ukuthi uPetru ukhona lapho, bathuma kuye amadoda amabili emncenga ethi: “Ungalibali ukuza kithi.”</verse>
        <verse number="39">Wayesesuka uPetru, wahamba nabo. Esefikile, bamyisa ekamelweni eliphezulu; abafelokazi bonke beza kuye bekhala, bembonisa izambatho nezingubo abezenzile uDorka esenabo.</verse>
        <verse number="40">Kepha uPetru wabakhipha bonke, waguqa ngamadolo, wakhuleka, waphendukela esidunjini, wathi: “Thabitha, vuka!” Wayesevula amehlo akhe, wabona uPetru, walulama.</verse>
        <verse number="41">Yena wambamba ngesandla, wamsukumisa. Wayesebiza abangcwele nabafelokazi, wambeka phambi kwabo ephilile.</verse>
        <verse number="42">Kwezwakala lokho kulo lonke iJopha; abaningi bakholwa yiNkosi.</verse>
        <verse number="43">Wayesehlala izinsuku eziningi eJopha kwaSimoni umshuki.</verse>
      </chapter>
      <chapter number="10">
        <verse number="1">Kwakukhona eKesariya indoda ethile egama layo linguKorneliyu, eyinduna yekhulu yebutho elithiwa elase-Italiya;</verse>
        <verse number="2">wayengumuntu okholwayo nowesaba uNkulunkulu kanye nendlu yakhe yonke, abela abantu abampofu izipho eziningi, ekhuleka kuNkulunkulu njalonjalo.</verse>
        <verse number="3">Wabona ngokusobala embonweni ingelosi kaNkulunkulu ingena kuye kungathi ngehora lesishiyagalolunye lemini, ithi: “Korneliyu!”</verse>
        <verse number="4">Wayigqolozela enokwesaba, wathi: “Kwenze njani, Nkosi?” Yathi kuye: “Imikhuleko yakho nokwabela kwakho abampofu izipho kwenyukile kwaba yisikhumbuzo emehlweni kaNkulunkulu.</verse>
        <verse number="5">Thuma-ke amadoda eJopha, ubize uSimoni othile othiwa uPetru;</verse>
        <verse number="6">yena ungenisile kwaSimoni othile, umshuki, ondlu yakhe ingaselwandle.”</verse>
        <verse number="7">Isimukile ingelosi ebikhuluma naye, wabiza ababili bendlu yakhe nebutho elikholwayo kulawo ayehlala naye njalo,</verse>
        <verse number="8">wabalandisa konke, wabathumela eJopha.</verse>
        <verse number="9">Ngangomuso besahamba labo, sebesondela emzini, uPetru wenyukela phezu kwendlu ukuyokhuleka ngehora lesithupha.</verse>
        <verse number="10">Khona walamba kakhulu, wafuna ukudla; kepha besamlungisela wehlelwa yisiyezi,</verse>
        <verse number="11">wabona izulu livulekile nesitsha esithile sehla sinjengendwangu enkulu, sehliselwa emhlabeni ngamachopho amane.</verse>
        <verse number="12">Kusona kwakukhona zonke izilwane ezinezinyawo ezine, nezinwabuzelayo zomhlaba, nezinyoni zezulu.</verse>
        <verse number="13">Kwavela izwi, lathi kuye: “Vuka, Petru; hlaba, udle.”</verse>
        <verse number="14">Kepha uPetru wathi: “Qha, Nkosi, ngokuba angizange ngikudle okuyichilo nokungcolileyo.”</verse>
        <verse number="15">Izwi laphinda lasho kuye ngokwesibili, lathi: “Lokho akuhlambululile uNkulunkulu, ungasho wena ukuthi kubi.”</verse>
        <verse number="16">Lokho kwaphindwa kathathu; isitsha senyuselwa masinyane ezulwini.</verse>
        <verse number="17">UPetru esasambathekile ngokuthi ngakube uyini lowo mbono awubonileyo, bheka, amadoda ayethunyiwe nguKorneliyu, esebuzile indlu kaSimoni, ema ngasesangweni,</verse>
        <verse number="18">amemeza ebuza ukuthi uSimoni othiwa uPetru ungenisile yini lapho.</verse>
        <verse number="19">UPetru esazindla ngombono, uMoya wathi kuye: “Bheka, amadoda amabili ayakufuna;</verse>
        <verse number="20">sukuma-ke, wehle, uhambe nabo, ungangabazi ngalutho, ngokuba yimina engibathumileyo.”</verse>
        <verse number="21">UPetru wayesehlela kuwo amadoda, wathi: “Bhekani, yimina enimfunayo; kuyindabani enize ngayo na?”</verse>
        <verse number="22">Bathi: “UKorneliyu induna yekhulu, indoda elungileyo nemesabayo uNkulunkulu, efakazelwa kahle esizweni sonke sabaJuda, uyaliwe yingelosi engcwele ukuba akubizele endlini yakhe, ezwe amazwi kuwe.”</verse>
        <verse number="23">Wayesebabiza, wabangenisa. Ngangomuso wasuka wahamba nabo, abathile babazalwane baseJopha bamphelekezela.</verse>
        <verse number="24">Ngangomuso bangena eKesariya. UKorneliyu wayebalindele esebizile izihlobo nabangane bakhe abakhulu.</verse>
        <verse number="25">Kwathi ukuba angene uPetru, uKorneliyu wamhlangabeza, wawa phansi ngasezinyaweni zakhe, wakhuleka.</verse>
        <verse number="26">Kepha uPetru wamvusa wathi: “Sukuma, nami ngingumuntu nje.”</verse>
        <verse number="27">Esakhuluma naye wangena, wafumana abaningi ababebuthene.</verse>
        <verse number="28">Wayesethi: “Niyazi ukuthi akuvunyelwe ukuba umuntu ongumJuda ahlangane, ahambelane nowesinye isizwe; kepha uNkulunkulu ungitshengisile ukuba ngingasho nangoyedwa ukuthi unechilo nokuthi ungcolile.</verse>
        <verse number="29">Ngakho lokhu ngibiziwe, ngizile ngingalanga. Ngakho-ke sengiyabuza ukuthi ningibizeleni na?”</verse>
        <verse number="30">UKorneliyu wathi: “Ngezinsuku ezine ezidlule ngaleli hora bengenza umkhuleko wehora lesishiyagalolunye endlini yami; bheka, indoda eyembethe ingubo ekhazimulayo yema phambi kwami,</verse>
        <verse number="31">yathi: ‘Korneliyu, kuzwakele ukukhuleka kwakho, nokwabela kwakho abampofu izipho kukhunjuliwe phambi kukaNkulunkulu.</verse>
        <verse number="32">Ngakho thumela eJopha, ubize uSimoni othiwa uPetru; yena ungenisile endlini kaSimoni umshuki ngaselwandle.’</verse>
        <verse number="33">Ngase ngithumela kuwe ngaso leso sikhathi; wenze kahle ufike. Manje sesikhona sonke phambi kukaNkulunkulu ukuba sizwe konke okuyalelwe yiNkosi.”</verse>
        <verse number="34">Khona uPetru wavula umlomo, wathi: “Nembala ngiyabona ukuthi uNkulunkulu akabheki ubuso bamuntu,</verse>
        <verse number="35">kodwa ezizweni zonke omesabayo nowenza ukulunga uyamukeleka kuye.</verse>
        <verse number="36">Walithumela izwi kubantwana bakwa-Israyeli, eshumayela ivangeli lokuthula ngaye uJesu Kristu; yena uyiNkosi yabo bonke.</verse>
        <verse number="37">Niyalazi izwi elamenyezelwa eJudiya lonke, liqalile eGalile, emva kokubhapathiza akushumayelayo uJohane</verse>
        <verse number="38">lokuthi: UNkulunkulu wamgcoba uJesu waseNazaretha ngoMoya oNgcwele nangamandla, owahamba enza umusa, ephulukisa bonke ababesemandleni kaSathane, ngokuba uNkulunkulu wayenaye.</verse>
        <verse number="39">“Nathi singofakazi bezinto zonke azenzayo ezweni labaJuda naseJerusalema yena abambulalayo bemphanyeka emthini.</verse>
        <verse number="40">Lowo uNkulunkulu wamvusa ngosuku lwesithathu, wamnika ukuba abonakale,</verse>
        <verse number="41">kungekubantu bonke kodwa kithina esingofakazi ababekhethwe nguNkulunkulu ngaphambili, esasidla siphuza naye emva kokuvuka kwakhe kwabafileyo.</verse>
        <verse number="42">Wasiyala ukuba sishumayele kubantu, sifakaze ukuthi: Nguye omiswe nguNkulunkulu ukuba abe nguMahluleli wabaphilayo nabafileyo.</verse>
        <verse number="43">Ngaye bonke abaprofethi bafakaza ukuthi ngegama lakhe bonke abakholwa nguye bayakwamukela ukuthethelelwa kwezono.”</verse>
        <verse number="44">Kwathi uPetru esakhuluma lawo mazwi, uMoya oNgcwele wehlela phezu kwabo bonke ababelizwa izwi.</verse>
        <verse number="45">Abokusoka abakholwayo ababefikile noPetru bamangala kakhulu, ngokuba isipho sikaMoya oNgcwele sitheliwe naphezu kwabezizwe.</verse>
        <verse number="46">Ngokuba babezwa bekhuluma ngezilimi, betusa uNkulunkulu. Khona uPetru waphendula wathi:</verse>
        <verse number="47">“Ukhona yini ongala namanzi ukuba bangabhapathizwa laba abamukela uMoya oNgcwele njengathi na?”</verse>
        <verse number="48">Wayeseyala ukuba babhapathizwe egameni leNkosi. Base bemncenga ukuba ahlale izinsuku ezithile.</verse>
      </chapter>
      <chapter number="11">
        <verse number="1">Kepha abaphostoli nabazalwane abaseJudiya bezwa ukuthi nabezizwe balamukele izwi likaNkulunkulu.</verse>
        <verse number="2">Kwathi ukuba uPetru enyukele eJerusalema, abokusoka baphikisana naye,</verse>
        <verse number="3">bathi: “Ungene kubantu abangasokile, wadla nabo.”</verse>
        <verse number="4">Kepha uPetru wabathathela konke ngokulandelana, wathi:</verse>
        <verse number="5">“Mina bengisemzini waseJopha ngikhuleka; ngehlelwa yisiyezi, ngabona umbono, kwehla isitsha esithile sinjengendwangu enkulu, yehliswa ezulwini ngamachopho amane, yaze yafika kimi.</verse>
        <verse number="6">Kwathi ukuba ngiyigqolozele, ngabhekisisa, ngabona izilwane zomhlaba ezinezinyawo ezine, nezilo zasendle, nezinwabuzelayo, nezinyoni zezulu.</verse>
        <verse number="7">Ngezwa izwi lithi kimi: ‘Sukuma, Petru; hlaba, udle.’</verse>
        <verse number="8">“Kepha ngathi: ‘Qha, Nkosi, ngokuba okuyichilo nokungcolileyo akuzange kungene emlonyeni wami.’</verse>
        <verse number="9">“Khona izwi elivela ezulwini laphendula ngokwesibili, lathi: ‘Lokho akuhlambululileyo uNkulunkulu, ungasho wena ukuthi kuyichilo.’</verse>
        <verse number="10">Lokho-ke kwenzeka kathathu, konke kwabuye kwenyuselwa ezulwini.</verse>
        <verse number="11">“Bhekani, ngaso leso sikhathi kwase kumi amadoda amathathu phambi kwendlu esasikuyo; ayethunyelwe kimi, evela eKesariya.</verse>
        <verse number="12">UMoya wayesethi kimi angihambe nabo ngingangabazi ngalutho. Bangiphelekezela labo bazalwane abayisithupha, saya sangena endlini yaleyo ndoda.</verse>
        <verse number="13">Yasibikela-ke ukuthi yayibonile ingelosi imi endlini yayo, ithi: ‘Thumela eJopha, ulande uSimoni othiwa uPetru</verse>
        <verse number="14">ozakukhuluma kuwe amazwi ozakusindiswa ngawo, wena nendlu yakho yonke.’</verse>
        <verse number="15">“Ngathi ngisaqala ukukhuluma, uMoya oNgcwele wehlela phezu kwabo njengakithi ekuqaleni.</verse>
        <verse number="16">Ngalikhumbula-ke izwi leNkosi, njengalokho yathi: ‘UJohane wabhapathiza ngamanzi, kodwa nina nizakubhapathizwa ngoMoya oNgcwele.’</verse>
        <verse number="17">Ngakho uma uNkulunkulu ebanikile bona isipho njengathi esakholwa yiNkosi uJesu Kristu, ngingubani mina ukuba ngivimbele uNkulunkulu na?”</verse>
        <verse number="18">Bathi ukuzwa lokho, bathula, badumisa uNkulunkulu, bathi: “Kanti uNkulunkulu unike nabezizwe ukuphendukela ekuphileni.”</verse>
        <verse number="19">Kepha labo ababehlakazekile ngokuhlupheka okwaqala ngoStefanu bahamba, baze bafika eFenike, naseKhupro, nase-Antiyokiya, bengalikhulumi izwi koyedwa, kubaJuda kuphela.</verse>
        <verse number="20">Kodwa kwakukhona abanye kubo, amadoda aseKhupro naseKhurene, abathi befika e-Antiyokiya, bakhuluma nakumaGreki, beshumayela ivangeli ngeNkosi uJesu.</verse>
        <verse number="21">Isandla seNkosi sasinabo; kwakholwa abaningi kakhulu, baphendukela eNkosini.</verse>
        <verse number="22">Kepha kwezwakala izwi ngabo ezindlebeni zebandla laseJerusalema; lase lithuma uBarnaba ukuba ahambe afike e-Antiyokiya;</verse>
        <verse number="23">wathi ukuba afike, abone umusa kaNkulunkulu, wathokoza, wabayala bonke ukuba banamathele eNkosini ngokuzimisela inhliziyo.</verse>
        <verse number="24">Ngokuba wayeyindoda enhle, egcwele uMoya oNgcwele nokukholwa; kwenezelwa eNkosini abantu abaningi.</verse>
        <verse number="25">UBarnaba wayeseya eTarsu ukuba afune uSawulu;</verse>
        <verse number="26">kwathi esemfumene, wamyisa e-Antiyokiya. Kwase kwenzeka ukuba umnyaka wonke bahlangane ebandleni, befundisa abantu abaningi. Kwaqala e-Antiyokiya ukuba abafundi bathiwe amaKristu.</verse>
        <verse number="27">Ngalezo zinsuku kwehlela e-Antiyokiya abaprofethi bevela eJerusalema.</verse>
        <verse number="28">Kwasukuma omunye kubo ogama lakhe lingu-Agabu, wakhomba ngoMoya ukuthi kuzakuba khona indlala enzima ezweni lonke; yaba khona emihleni kaKlawudiyu.</verse>
        <verse number="29">Abafundi base bezimisela ukuba yilowo nalowo kubo athumele njengamandla akhe okokusiza abazalwane abakhe eJudiya.</verse>
        <verse number="30">Bakwenza-ke, bakuthumela emalungeni ngesandla sikaBarnaba noSawulu.</verse>
      </chapter>
      <chapter number="12">
        <verse number="1">Ngaleso sikhathi uHerode inkosi welula izandla ukuba ahluphe abathile bebandla.</verse>
        <verse number="2">Wabulala uJakobe umfowabo kaJohane ngenkemba.</verse>
        <verse number="3">Esebonile ukuthi lokhu kuyabathokozisa abaJuda, waqhubeka wambamba noPetru. Kwakuyizinsuku zezinkwa ezingenamvubelo.</verse>
        <verse number="4">Wambamba, wamfaka etilongweni, wamnikela emaviyweni amane, yilelo nalelo linamabutho amane, ukuba amlinde, ehlose ukumkhuphulela ebantwini emva kwePhasika.</verse>
        <verse number="5">Ngakho-ke uPetru wagcinwa etilongweni; kepha ibandla lamkhulekela ngesineke kuNkulunkulu.</verse>
        <verse number="6">Kwathi mhla uHerode ebezakumphumisa, ngalobo busuku uPetru wayelele phakathi kwamabutho amabili, eboshiwe ngamaketanga amabili, nabalindi phambi komnyango begcina itilongo.</verse>
        <verse number="7">Bheka, yafika ingelosi yeNkosi, kwakhanya ukukhanya etilongweni, yamshaya uPetru ohlangothini, yamvusa ithi: “Shesha usukume.” Ayesewa amaketanga ezandleni zakhe.</verse>
        <verse number="8">Ingelosi yathi kuye: “Gqoka, ufake izicathulo zakho.” Wenze njalo. Yathi kuye: “Yembatha ingubo yakho, ungilandele.”</verse>
        <verse number="9">Waphuma, wayilandela; wayengazi ukuthi kuyiqiniso okwenziwa yingelosi, kodwa wayethi ubona umbono.</verse>
        <verse number="10">Sebedlulile kubalindi bokuqala nabesibili bafika esangweni lensimbi eliya emzini, labavulekela ngokwalo, baphuma, badlula isitaladi saba sinye; ingelosi yayisimshiya masinyane.</verse>
        <verse number="11">UPetru esesangulukile wathi: “Manje sengiyazi ngeqiniso ukuthi iNkosi ithumile ingelosi yayo, yangikhulula esandleni sikaHerode nakukho konke okubhekwe yisizwe sabaJuda.”</verse>
        <verse number="12">Sekumkhanyele lokho, wafika endlini kaMariya unina kaJohane othiwa uMarku, lapho bebebuthene khona abaningi bekhuleka.</verse>
        <verse number="13">Esengqongqotha esivalweni sesango, yeza intombazana ukusabela, egama layo linguRoda;</verse>
        <verse number="14">isilizwile izwi likaPetru ayivulanga esangweni ngenxa yokuthokoza, kepha yagijima yabika ukuthi uPetru umi ngasesangweni.</verse>
        <verse number="15">Kodwa bathi kuyo: “Uyahlanya.” Yona yaqinisa yathi: “Hhayi, kunjalo.” Bona bathi: “Yingelosi yakhe.”</verse>
        <verse number="16">Kepha uPetru waqinisa wangqongqotha; sebevulile babona ukuthi nguye, bamangala.</verse>
        <verse number="17">Wayesebaqhweba ngesandla ukuba bathule, wabalandisa ukuthi iNkosi imkhiphe kanjani etilongweni, wathi: “Bikelani uJakobe nabazalwane lokhu.” Wayesephuma, waya kwenye indawo.</verse>
        <verse number="18">Sekusile, kwaba khona ukunyakaza okukhulu phakathi kwamabutho kokuthi uPetru wehlelwe yini.</verse>
        <verse number="19">UHerode esemfunile engamfumananga, wabuzisisa abalindi, wayala ukuba babulawe. Wayesehla eJudiya, waya eKesariya, wahlala khona.</verse>
        <verse number="20">Kepha wayebathukuthelele abaseTire nabaseSidoni; kodwa beza kuye nganhliziyonye; sebemvumisile uBlastu induna yendlu yenkosi, bacela ukuthula, ngokuba izwe lakubo lalifunzwa ngelenkosi.</verse>
        <verse number="21">Ngosuku olumisiweyo uHerode wembatha ingubo yobukhosi, wahlala esihlalweni, wakhuluma kubantu.</verse>
        <verse number="22">Abantu bamemeza bathi: “Yizwi likaNkulunkulu, akusilo elomuntu.”</verse>
        <verse number="23">Kepha ingelosi yeNkosi yamshaya khona lapho, ngokuba enganikanga uNkulunkulu udumo; wadliwa yizimpethu, wafa.</verse>
        <verse number="24">Kodwa izwi likaNkulunkulu lakhula, landa.</verse>
        <verse number="25">Kepha oBarnaba noSawulu babuya eJerusalema sebeqede ukukhonza kwabo, behamba benoJohane othiwa uMarku.</verse>
      </chapter>
      <chapter number="13">
        <verse number="1">Kwakukhona e-Antiyokiya ebandleni lakhona abaprofethi nabafundisi: oBarnaba, noSimeyoni othiwa uNigeri, noLukiyu waseKhurene, noManayeni owayondliwe kanye noHerode umtetrarki, noSawulu.</verse>
        <verse number="2">Kwathi bekhonza iNkosi, bezila, uMoya oNgcwele wathi: “Ngahlukaniseleni oBarnaba noSawulu ukuba baye emsebenzini engibabizele wona.”</verse>
        <verse number="3">Khona bazila ukudla bakhuleka, babeka izandla phezu kwabo, babamukisa.</verse>
        <verse number="4">Bona-ke bethunyiwe nguMoya oNgcwele behlela eSelukiya; basuka lapho, baya eKhupro ngomkhumbi.</verse>
        <verse number="5">Ekufikeni kwabo eSalami bashumayela izwi likaNkulunkulu emasinagogeni abaJuda; babe noJohane eyisikhonzi sabo.</verse>
        <verse number="6">Sebedabule isiqhingi sonke, baze bafika ePhafu, bafumana indoda ethile eyisanusi nomprofethi wamanga, umJuda, ogama lakhe linguBarjesu,</verse>
        <verse number="7">owayekhona kumbusi wezwe uSergiyu Pawulu, umuntu onengqondo enhle. Yena wabiza oBarnaba noSawulu, wafuna ukuzwa izwi likaNkulunkulu.</verse>
        <verse number="8">Kodwa u-Eluma, isanusi, ngokuba linjalo igama lakhe ngokuhunyushwa, wamelana nabo, wafuna ukuphambukisa umbusi ekukholweni.</verse>
        <verse number="9">Kepha uSawulu osethiwa uPawulu, egcwele uMoya oNgcwele wamgqolozela,</verse>
        <verse number="10">wathi: “O wena ogcwele inkohliso yonke nobubi bonke, ndodana kaSathane, sitha sokulunga konke, awuyikuyeka ukuziphambukisa izindlela eziqondileyo zeNkosi na?</verse>
        <verse number="11">Bheka, isandla seNkosi siphezu kwakho manje. Uzakuba yimpumputhe, kube yisikhathi ungaliboni ilanga.” Kwase kumfikela khona lapho ukufiphala nobumnyama, wahamba efuna abazakumhola ngesandla.</verse>
        <verse number="12">Khona umbusi esebona okwenzekileyo wakholwa, emangaliswa ngesifundiso seNkosi.</verse>
        <verse number="13">UPawulu nababe naye bamuka ePhafu ngomkhumbi, bafika ePherge lasePhamfiliya; kepha uJohane wahlukana nabo, wabuyela eJerusalema.</verse>
        <verse number="14">Bona ekumukeni kwabo ePherge baya e-Antiyokiya lasePhisidiya, bangena esinagogeni ngosuku lwesabatha, bahlala phansi.</verse>
        <verse number="15">Sekufundiwe umthetho nabaprofethi, abaphathi besinagoge bathumela kubo, bathi: “Madoda, bazalwane, uma ninezwi lokuyala abantu, khulumani.”</verse>
        <verse number="16">Wayesesukuma uPawulu, waqhweba ngesandla, wathi: “Madoda akwa-Israyeli, nani enesaba uNkulunkulu, lalelani:</verse>
        <verse number="17">UNkulunkulu walesi sizwe sakwa-Israyeli wabakhetha obaba, wabaphakamisa abantu bengabafokazi ezweni laseGibithe; wabakhipha kulo ngengalo ephakemeyo.</verse>
        <verse number="18">Wababekezelela ehlane kungathi iminyaka engamashumi amane.</verse>
        <verse number="19">Wachitha izizwe eziyisikhombisa ezweni laseKhanani, wababela izwe lazo libe yifa;</verse>
        <verse number="20">kwadlula kungathi iminyaka engamakhulu amane namashumi ayisihlanu. Emva kwalokho wabanika abahluleli kwaze kwaba nguSamuweli umprofethi.</verse>
        <verse number="21">Kusukela lapho bacela inkosi; uNkulunkulu wabanika uSawule indodana kaKisi, umuntu wesizwe sakwaBenjamini, iminyaka engamashumi amane.</verse>
        <verse number="22">Esemkhiphile wabavusela uDavide abe yinkosi, afakaza ngaye ukuthi: ‘Ngimfumene uDavide kaJesayi, umuntu ongowenhliziyo yami, oyakwenza konke engikuthandayo.’</verse>
        <verse number="23">Enzalweni yakhe uNkulunkulu walethela u-Israyeli uMsindisi uJesu njengokwethembisa kwakhe;</verse>
        <verse number="24">engakafiki yena uJohane wayeseshumayele kuso sonke isizwe sakwa-Israyeli umbhapathizo wokuphenduka.</verse>
        <verse number="25">Esegcina ukuhamba kwakhe uJohane wathi: ‘Lokhu enithi ngiyikho angisikho mina. Kodwa bhekani, uyeza emva kwami engingafanele ukukhumula isicathulo sezinyawo zakhe.’</verse>
        <verse number="26">“Madoda, bazalwane, madodana ohlanga luka-Abrahama, nabaphakathi kwenu abamesabayo uNkulunkulu, izwi lale nsindiso lithunyelwe kithi.</verse>
        <verse number="27">Ngokuba abakhileyo eJerusalema nababusi babo abamazanga yena, namazwi abaprofethi afundwa amasabatha ngamasabatha bawagcwalisa ngokumlahla;</verse>
        <verse number="28">nakuba bengafumananga icala lokufa kuye, nokho bacela kuPilatu ukuba abulawe.</verse>
        <verse number="29">Kwathi sebefeze konke okwakulotshiwe ngaye, bamehlisa emthini, bambeka ethuneni.</verse>
        <verse number="30">Kepha uNkulunkulu wamvusa kwabafileyo.</verse>
        <verse number="31">Wabonwa izinsuku eziningi yibo ababekhuphukele naye eJerusalema bevela eGalile, asebengofakazi bakhe kubantu manje.</verse>
        <verse number="32">“Nathi sinishumayeza ivangeli lesithembiso esenziwa kobaba</verse>
        <verse number="33">ukuthi uNkulunkulu usigcwalisile sona kubantwana bethu ngokumvusa uJesu, njengokuba kulotshiwe futhi kulo ihubo lesibili ukuthi: “ ‘Wena uyiNdodana yami, namuhla ngikuzele.’</verse>
        <verse number="34">“Maqondana nokumvusa kwakhe kwabafileyo ukuba engasayikubuyela ekuboleni wakhuluma kanje, wathi: “ ‘Ngizakuninika okungcwele nokuthembekileyo kukaDavide.’</verse>
        <verse number="35">“Ngakho nakwenye indawo uthi: “ ‘Awuyikunika oNgcwele wakho abone ukubola.’</verse>
        <verse number="36">“Ngokuba uDavide esekhonzile icebo likaNkulunkulu esizukulwaneni sakhe, walala ubuthongo, wabekwa koyise, wabona ukubola.</verse>
        <verse number="37">Kepha yena amvusayo uNkulunkulu akakubonanga ukubola.</verse>
        <verse number="38">Ngakho-ke makwazeke kini madoda, bazalwane, ukuthi ngalowo kumenyezelwa kini ukuthethelelwa kwezono, nakukho konke ebeningenakulungisiswa kukho ngomthetho kaMose</verse>
        <verse number="39">yilowo nalowo okholwayo uyakulungisiswa ngaye.</verse>
        <verse number="40">Ngakho qaphelani, funa nehlelwe ngokwakhulunywa ngabaprofethi ukuthi:</verse>
        <verse number="41">“ ‘Bhekani nina zideleli, nimangale, ninyamalale, ngokuba mina ngisebenza umsebenzi emihleni yenu, umsebenzi eningayikukholwa yiwo, nakuba umuntu enilandisa ngawo.’ ”</verse>
        <verse number="42">Kwathi ekuphumeni kwabo, babacela ukuba lawo mazwi akhulunywe kubo nangesabatha elizayo.</verse>
        <verse number="43">Khona sebehlakazekile abesinagoge, abaningi babaJuda namaproselite aqotho balandela oPawulu noBarnaba abakhuluma nabo, bebancenga ukuba bahlale emseni kaNkulunkulu.</verse>
        <verse number="44">Ngesabatha elilandelayo kwabuthana kucishe umuzi wonke ukuzwa izwi likaNkulunkulu.</verse>
        <verse number="45">Kepha abaJuda bebona izixuku bagcwala umhawu, bakuphika okwakukhulunywa nguPawulu behlambalaza.</verse>
        <verse number="46">Khona oPawulu noBarnaba bakhuluma ngesibindi, bathi: “Bekudingeka ukuba izwi likaNkulunkulu likhulunywe kini kuqala; kepha lokhu nilinqaba, nizisho nina nithi anifanele ukuphila okuphakade, bhekani, sesiphendukela kwabezizwe.</verse>
        <verse number="47">Ngokuba iNkosi isiyalezile kanjalo ukuthi: “ ‘Ngikubekile ube ngukukhanya kwabezizwe, ube yinsindiso kuze kube semkhawulweni womhlaba.’ ”</verse>
        <verse number="48">Kwathi abezizwe bekuzwa lokho, bathokoza, balidumisa izwi leNkosi; bakholwa bonke ababemiselwe ukuphila okuphakade.</verse>
        <verse number="49">Izwi leNkosi lahanjiswa kulo izwe lonke.</verse>
        <verse number="50">Kepha abaJuda bavusa abesifazane abaqotho abanesithunzi nezikhulu zomuzi, bavusela oPawulu noBarnaba ukuzingelwa, babaxosha emikhawulweni yabo.</verse>
        <verse number="51">Bona-ke babavuthululela uthuli lwezinyawo zabo, beza e-Ikoniyu.</verse>
        <verse number="52">Abafundi bagcwala intokozo noMoya oNgcwele.</verse>
      </chapter>
      <chapter number="14">
        <verse number="1">Kwathi e-Ikoniyu bangena kanyekanye esinagogeni labaJuda, bakhuluma kwaze kwakholwa isixuku esikhulu sabaJuda namaGreki.</verse>
        <verse number="2">Kepha abaJuda abangakholwanga bavusa abezizwe, babenza nhliziyombi ngakubazalwane.</verse>
        <verse number="3">Nokho bahlala isikhathi eside, befundisa ngesibindi ngeNkosi eyafakazela izwi lomusa wayo, ibanika ukuba kwenziwe izibonakaliso nezimangaliso ngezandla zabo.</verse>
        <verse number="4">Kepha isixuku somuzi sahlukana phakathi, abanye baba ngakubaJuda nabanye ngakubaphostoli.</verse>
        <verse number="5">Kwathi ukuba basukelwe yisidumo sabezizwe nabaJuda kanye nababusi babo sokubaphatha kabi nokubakhanda ngamatshe,</verse>
        <verse number="6">bathi sebekwazi lokho, babalekela emizini yaseLikawoniya, iListra neDerbe, nasezweni langakhona,</verse>
        <verse number="7">bashumayela khona ivangeli.</verse>
        <verse number="8">EListra kwakuhlezi indoda ethile eyisilima ngezinyawo, eyisishosha selokhu yazalwa ngunina, engazange ihambe.</verse>
        <verse number="9">Yona yamuzwa uPawulu ekhuluma. Yena eyigqolozela wabona ukuthi inokukholwa kokuba iphiliswe,</verse>
        <verse number="10">wathi ngezwi elikhulu: “Sukuma, ume ngezinyawo zakho.” Yayisigxuma, yahamba.</verse>
        <verse number="11">Kwathi-ke izixuku zikubona lokho akwenzile uPawulu, zaphakamisa izwi lazo, zathi ngesiLikawoniya: “Onkulunkulu befana nabantu behlele kithi.”</verse>
        <verse number="12">UBarnaba bambiza ngokuthi uJupitheri, uPawulu ngokuthi uMerkuriyu, ngokuba kwakunguye owayehola ekukhulumeni.</verse>
        <verse number="13">Kepha umpristi kaJupitheri othempeli lakhe liphambi komuzi waletha izinkunzi nemigexo yezimbali ngasemasangweni, wafuna ukubahlabela ekanye nezixuku.</verse>
        <verse number="14">Kwathi ukuba bakuzwe lokho abaphostoli oBarnaba noPawulu, baklebhula izingubo zabo, baphonseka phakathi kwesixuku bememeza</verse>
        <verse number="15">bethi: “Madoda, nikwenzelani lokhu na? Nathi singabantu abanjengani ngemvelo, sinishumayeza ivangeli ukuba niphenduke kulokho okuyize, niphendukele kuNkulunkulu ophilayo owenza izulu nomhlaba, nolwandle, nakho konke okukukho,</verse>
        <verse number="16">othe ngezizukulwane ezidlulileyo wayeka izizwe zonke zihambe ngezindlela zazo.</verse>
        <verse number="17">Nokho akayekanga ukuzifakazela ngokwenza okuhle, waninika imvula yasezulwini nezikhathi zenala, egcwalisa izinhliziyo zenu ngokuhle nangokujabula.”</verse>
        <verse number="18">Bekusho lokho, baziyekisa kalukhuni izixuku ukuba zingabahlabeli.</verse>
        <verse number="19">Kodwa kwafika abaJuda, bevela e-Antiyokiya nase-Ikoniyu; sebezivumisile izixuku bamkhanda uPawulu ngamatshe, bamhudulela ngaphandle komuzi bethi usefile.</verse>
        <verse number="20">Kepha kwathi abafundi bembunganyele, wavuka, wangena emzini. Ngangomuso wamuka noBarnaba, baya eDerbe.</verse>
        <verse number="21">Sebelishumayele ivangeli kulowo muzi, bezuzile abafundi abaningi, babuyela eListra, nase-Ikoniyu, nase-Antiyokiya,</verse>
        <verse number="22">baqinisa imiphefumulo yabafundi bebaluleka ukuba beme ekukholweni, bethi: “Simelwe ukungena embusweni kaNkulunkulu ngezinhlupheko eziningi.”</verse>
        <verse number="23">Sebebakhethele amalunga amabandla ngamabandla, bakhuleka bezila ukudla, babanikela eNkosini asebekholwa yiyo.</verse>
        <verse number="24">Base bedabula iPhisidiya, baya ePhamfiliya.</verse>
        <verse number="25">Sebekhulumile izwi ePherge, behlela e-Ataliya.</verse>
        <verse number="26">Basuka lapho ngomkhumbi, baya e-Antiyokiya, lapho babenikelwe khona emseni kaNkulunkulu kulowo msebenzi asebewufezile.</verse>
        <verse number="27">Kwathi ukuba bafike, balibutha ibandla, balanda ngakho konke uNkulunkulu akwenzile ngabo nokuthi uvulele nabezizwe isango lokukholwa.</verse>
        <verse number="28">Base behlala nabafundi isikhathi esingesincane.</verse>
      </chapter>
      <chapter number="15">
        <verse number="1">Kwehla abathile eJudiya, bafundisa abazalwane ukuthi: “Uma ningasokwa ngomthetho kaMose, ningesindiswe.”</verse>
        <verse number="2">Kuthe ukuba kuvele ukuphambana nokuphikisana okukhulu phakathi kwabo noPawulu noBarnaba, banquma ukuba oPawulu noBarnaba nabathile kubo bakhuphukele eJerusalema kubaphostoli namalunga ngaleyo ndaba.</verse>
        <verse number="3">Ngalokho bephelekezelwe yibandla badabula iFenike neSamariya, balandisa ukuphenduka kwabezizwe, benzela bonke abazalwane intokozo enkulu.</verse>
        <verse number="4">Sebefikile eJerusalema bamukelwa yibandla nabaphostoli namalunga, bakubika konke uNkulunkulu abekwenzile ngabo.</verse>
        <verse number="5">Kepha kwasukuma abathile behlelo labaFarisi abakholwayo, bathi kumelwe ukuba basokwe, bayalwe ukugcina umthetho kaMose.</verse>
        <verse number="6">Base bebuthana abaphostoli namalunga, ukuze bayihlole leyo ndaba.</verse>
        <verse number="7">Sebephikisene kakhulu, wasukuma uPetru, wathi kubo: “Madoda, bazalwane, niyazi ukuthi sekukade uNkulunkulu wakhetha phakathi kwenu ukuba abezizwe bezwe izwi levangeli ngomlomo wami, bakholwe.</verse>
        <verse number="8">UNkulunkulu owazi inhliziyo wabafakazela, ebapha uMoya oNgcwele njengathi;</verse>
        <verse number="9">futhi akahlukanisanga ngalutho phakathi kwethu nabo, ehlambulula izinhliziyo zabo ngokukholwa.</verse>
        <verse number="10">Manje-ke nimlingelani uNkulunkulu ngokubeka ijoka entanyeni yabafundi, obaba nathi esasingenamandla okulithwala na?</verse>
        <verse number="11">Kepha siyakholwa ukuthi sisindiswa ngomusa weNkosi uJesu ngandlelanye nabo.”</verse>
        <verse number="12">Isixuku sonke sathula; babelalela oBarnaba noPawulu belanda ngezibonakaliso nangezimangaliso zonke uNkulunkulu abezenzile ngabo phakathi kwabezizwe.</verse>
        <verse number="13">Kepha sebethulile, uJakobe wathatha wathi: “Madoda, bazalwane, ngilaleleni.</verse>
        <verse number="14">USimeyoni uselandile ngokuhlela kukaNkulunkulu ekuqaleni ukuba athathele igama lakhe isizwe kubo abezizwe.</verse>
        <verse number="15">Namazwi abaprofethi ayavumelana nalokho, njengalokho kulotshiwe ukuthi:</verse>
        <verse number="16">“ ‘Emva kwalokho ngiyakubuya, ngiyakhe futhi indlu kaDavide ewileyo, ngibuye ngakhe okudilikileyo kwayo, ngiyimise,</verse>
        <verse number="17">ukuze abaseleyo babantu kanye nabezizwe bonke bayifune iNkosi, elibizwe phezu kwabo igama lami,’ isho iNkosi ekwenza lokhu,</verse>
        <verse number="18">okwaziwa kwaphakade.</verse>
        <verse number="19">“Ngakho mina ngithi masingabakhathazi labo kwabezizwe abaphendukela kuNkulunkulu,</verse>
        <verse number="20">kodwa masibalobele ukuba bayeke amanyala ezithombe, nawobufebe, nawokuqumbeleneyo, nawegazi.</verse>
        <verse number="21">Ngokuba uMose unabo abashumayelayo emizini yonke kwasezizukulwaneni zasendulo efundwa emasinagogeni amasabatha ngamasabatha.”</verse>
        <verse number="22">Khona kwaba kuhle kubaphostoli namalunga nakulo ibandla lonke ukuthumela e-Antiyokiya noPawulu noBarnaba amadoda akhethiweyo phakathi kwabo, uJuda othiwa uBarsaba noSila, amadoda angabaholi phakathi kwabazalwane,</verse>
        <verse number="23">baloba ngesandla sabo ngokuthi: Abaphostoli namalunga, abazalwane, bayabingelela abazalwane abavela kwabezizwe abase-Antiyokiya, nabaseSiriya, nabaseKhilikhiya.</verse>
        <verse number="24">Njengalokho sizwile ukuthi abanye abavela kithi banikhathazile ngamazwi, benyakazisa imiphefumulo esingabayalelanga khona,</verse>
        <verse number="25">kwaba kuhle kithi sesinhliziyonye ukuthuma kini amadoda akhethiweyo kanye nabathandiweyo bethu oBarnaba noPawulu,</verse>
        <verse number="26">abantu abadele ukuphila kwabo ngenxa yegama leNkosi yethu uJesu Kristu.</verse>
        <verse number="27">Ngalokho sithumile oJuda noSila abazakunitshela lezo zinto ngomlomo.</verse>
        <verse number="28">Ngokuba kwaba kuhle kuMoya oNgcwele nakithi ukuba singanithwesi umthwalo omkhulu ngaphandle kwalezi zinto ezifunekayo</verse>
        <verse number="29">zokuthi niyeke okuhlatshelwe izithombe, negazi, nokuqumbeleneyo, nobufebe; uma nizilinda kulezo zinto, noba nenza kahle. Salani kahle.</verse>
        <verse number="30">Ngakho sebemukisiwe behlela e-Antiyokiya, balibutha ibandla, balinika incwadi.</verse>
        <verse number="31">Sebeyifundile bathokoza ngenduduzo yayo.</verse>
        <verse number="32">OJuda noSila, njengokuba nabo bengabaprofethi, babaduduza abazalwane ngamazwi amaningi, babaqinisa.</verse>
        <verse number="33">Sebehlale khona isikhathi, bamukiswa ngabazalwane ngokuthula, babuyela kubo ababathumileyo.</verse>
        <verse number="34">Kepha kwaba kuhle kuSila ukuba asale khona.</verse>
        <verse number="35">Kodwa oPawulu noBarnaba bahlala e-Antiyokiya, befundisa beshumayela izwi leNkosi kanye nabanye abaningi.</verse>
        <verse number="36">Emva kwezinsuku ezithile uPawulu wayesethi kuBarnaba: “Ake sibuye, sihambele abazalwane emizini yonke ngaminye esashumayela kuyo izwi leNkosi, sibone ukuthi bahlezi kanjani.”</verse>
        <verse number="37">UBarnaba wahlosa ukuhamba noJohane othiwa uMarku.</verse>
        <verse number="38">Kepha uPawulu wathi akufanele ukuba bahambe naye owabashiya ePhamfiliya, akaze aya nabo emsebenzini.</verse>
        <verse number="39">Kwase kuvela ukuphikisana okukhulu, baze bahlukana; uBarnaba wathatha uMarku, wawelela eKhupro ngomkhumbi.</verse>
        <verse number="40">Kepha uPawulu wazikhethela uSila, wahamba enikelwe ngabazalwane emseni weNkosi.</verse>
        <verse number="41">Wadabula iSiriya neKhilikhiya eqinisa amabandla.</verse>
      </chapter>
      <chapter number="16">
        <verse number="1">Khona wehlela eDerbe naseListra. Bheka, kwakukhona lapho umfundi othile, nguThimothewu igama lakhe, indodana yowesifazane wakwaJuda okholiweyo, kepha uyise wayengumGreki,</verse>
        <verse number="2">owayefakazelwa kahle ngabazalwane baseListra nabase-Ikoniyu.</verse>
        <verse number="3">Lowo uPawulu wathanda ukuba ahambe naye, wamthatha, wamsoka ngenxa yabaJuda ababekhona kulezo zindawo; ngokuba bonke babemazi ukuthi uyise wayengumGreki.</verse>
        <verse number="4">Kwathi bedabula imizi, babanika izinqumo ezanqunywa ngabaphostoli namalunga aseJerusalema ukuba bazigcine.</verse>
        <verse number="5">Njalo-ke amabandla aqiniswa ekukholweni, anda ngobuningi imihla ngemihla.</verse>
        <verse number="6">Base bedabula izwe laseFrigiya nelaseGalathiya, benqatshelwe nguMoya oNgcwele ukulikhuluma izwi e-Asiya;</verse>
        <verse number="7">sebefikile ngaseMisiya, balinga ukuya eBithiniya, kepha uMoya kaJesu akabavumelanga.</verse>
        <verse number="8">Badlula eMisiya, behlela eTrowa.</verse>
        <verse number="9">Kwabonakala kuPawulu umbono ebusuku; indoda ethile yaseMakedoniya eyayimi imncenga yathi: “Welela eMakedoniya, usisize.”</verse>
        <verse number="10">Lapho esewubonile umbono, safuna masinyane ukuya eMakedoniya, sathi uNkulunkulu usibizile ukuba sibashumayeze ivangeli.</verse>
        <verse number="11">Khona samuka eTrowa ngomkhumbi, saqonda eSamotrake, ngangomuso safika eNeyapholi.</verse>
        <verse number="12">Sisuka lapho saya eFilipi elingumuzi oyikhanda lesifunda saseMakedoniya, ikoloni. Kulowo muzi sahlala izinsuku ezithile.</verse>
        <verse number="13">Ngosuku lwesabatha saphumela ngaphandle kwesango ngasemfuleni, lapho sathi babevama ukukhuleka khona; sahlala phansi, sakhuluma kubo abesifazane ababebuthene.</verse>
        <verse number="14">Owesifazane othile ogama lakhe linguLidiya, engumthengisi wezibubende, wasemzini waseThiyathira, okhonza uNkulunkulu, walalela, iNkosi yayivula inhliziyo yakhe ukuba aqaphele okwakhulunywa nguPawulu.</verse>
        <verse number="15">Kuthe esebhapathiziwe kanye nendlu yakhe, wasincenga wathi: “Uma nithi ngikholekile eNkosini, ngenani endlini yami, nihlale khona,” wasicindezela.</verse>
        <verse number="16">Kwathi siya endaweni yokukhuleka, kwahlangana nathi intombazana enomoya wobungoma, eyayitholela abaniniyo inzuzo enkulu ngokubhula.</verse>
        <verse number="17">Yona yamlandela uPawulu nathi, yamemeza yathi: “Laba bantu bayizinceku zikaNkulunkulu oPhezukonke ezimemezela kini indlela yensindiso.”</verse>
        <verse number="18">Yakwenza lokho izinsuku eziningi. Kepha uPawulu esecasukile waphenduka, wathi kumoya: “Ngiyakuyala egameni likaJesu Kristu ukuba uphume kuyo.” Wayesephuma ngaso leso sikhathi.</verse>
        <verse number="19">Kwathi abaniniyo sebebonile ukuthi ithemba lenzuzo yabo limukile, bababamba oPawulu noSila, babahudulela esigcawini phambi kwababusi,</verse>
        <verse number="20">babayisa ezinduneni, bathi: “Laba bantu banyakazisa umuzi wakithi bengabaJuda;</verse>
        <verse number="21">bafundisa imikhuba esingavunyelwe ukuba siyamukele, siyenze thina esingamaRoma.”</verse>
        <verse number="22">Isixuku sase sibavukela, nezinduna zayala ukuba bahlutshulwe izingubo, bashaywe ngenduku;</verse>
        <verse number="23">sezibashayile imivimbo eminingi, zabaphonsa etilongweni, zayala umgciniziboshwa ukuba abagcine impela;</verse>
        <verse number="24">yena eyaliwe kanjalo wabaphonsa etilongweni elingaphakathi, wabopha izinyawo zabo ogongolweni.</verse>
        <verse number="25">Kepha phakathi kobusuku oPawulu noSila bekhuleka bamdumisa uNkulunkulu ngamahubo, iziboshwa zabezwa;</verse>
        <verse number="26">kwavela ngokuzuma ukuzamazama komhlaba okukhulu, kwaze kwazanyazanyiswa izisekelo zetilongo; kwavuleka khona lapho iminyango yonke, kwathukuluka nezibopho zabo bonke.</verse>
        <verse number="27">Kwathi umgciniziboshwa ephaphama, wabona iminyango yetilongo ivulekile; wayesehosha inkemba efuna ukuzibulala, ngokuba wathi iziboshwa ziphunyukile.</verse>
        <verse number="28">Kepha uPawulu wamemeza ngezwi elikhulu, wathi: “Ungazilimazi, ngokuba sikhona sonke.”</verse>
        <verse number="29">Wayesebiza izibani, wagijimela phakathi ethuthumela, wawa phansi phambi kukaPawulu noSila,</verse>
        <verse number="30">wabakhiphela ngaphandle, wathi: “Makhosi, ngimelwe ukwenzani ukuba ngisindiswe na?”</verse>
        <verse number="31">Bona bathi: “Kholwa yiNkosi uJesu, yikhona uzakusindiswa wena nendlu yakho.”</verse>
        <verse number="32">Base bemshumayeza izwi likaNkulunkulu, yena nabo bonke ababesendlini yakhe.</verse>
        <verse number="33">Wabathatha ngaso leso sikhathi sasebusuku, wabageza imivimbo, wabhapathizwa khona lapho, yena nabo bonke abakhe,</verse>
        <verse number="34">wabenyusela endlini, wababekela ukudla, wathokoza kanye nendlu yakhe yonke ngokukholwa nguNkulunkulu.</verse>
        <verse number="35">Kepha sekusile, izinduna zathuma izikhonzi, zathi: “Bakhulule labo bantu.”</verse>
        <verse number="36">Umgciniziboshwa wabikela uPawulu lawo mazwi, wathi: “Izinduna zithumele ukuba nikhululwe. Ngakho phumani manje, nihambe ngokuthula.”</verse>
        <verse number="37">Kepha uPawulu wathi kuzo: “Basishayile phambi kwabantu singalahlwanga cala, thina singabantu abangamaRoma, basiphonsa etilongweni; manje basikhipha ngasese na? Qhabo, akuze bona, basikhiphe.”</verse>
        <verse number="38">Izikhonzi zabikela izinduna lawo mazwi. Zona zesaba sezizwa ukuthi bangamaRoma,</verse>
        <verse number="39">zeza zabancenga; sezibakhiphile zabanxusa ukuba bamuke emzini.</verse>
        <verse number="40">Base bephuma etilongweni, bangena kwaLidiya; kwathi sebebabonile abazalwane babaduduza, bamuka.</verse>
      </chapter>
      <chapter number="17">
        <verse number="1">Kwathi sebedabulile i-Amfipholi ne-Apholoniya, bafika eThesalonika, lapho kwakukhona isinagoge labaJuda.</verse>
        <verse number="2">Kepha uPawulu njengokwenza kwakhe wangena kubo, waphendulana nabo amasabatha amathathu, ethathela emibhalweni,</verse>
        <verse number="3">ebavulela, ebachasisela ukuthi kwakumelwe ukuba uKristu ahlupheke, avuke kwabafileyo, ethi futhi: “UJesu lo engimshumayela kini unguKristu.”</verse>
        <verse number="4">Base bevuma abanye kubo, bazihlanganisa noPawulu noSila, futhi nesixuku esikhulu samaGreki akholwayo, kanye nabesifazane abadumileyo abangeyingcosana.</verse>
        <verse number="5">Kepha abaJuda benomhawu bathatha kumabhukudwane abalisa abathile ababi, besusa isiyaluyalu phakathi kwabantu, baxokozelisa umuzi; bahlasela indlu kaJasoni befuna ukubakhiphela kubantu;</verse>
        <verse number="6">kepha bengabafumani bamhudulela uJasoni kanye nabazalwane abathile kubaphathimuzi, bamemeza bathi: “Laba abayaluzisa izwe lonke sebefikile nalapha,</verse>
        <verse number="7">uJasoni ubamukele; bonke laba benza okuphambene nezimiso zikaKesari, bethi kukhona enye inkosi, nguJesu.”</verse>
        <verse number="8">Kepha bethusa isixuku nabaphathimuzi abezwa lokho,</verse>
        <verse number="9">bathatha isibambiso kuJasoni nakwabanye, babakhulula.</verse>
        <verse number="10">Kepha abazalwane bamukisa oPawulu noSila masinyane ebusuku ukuba baye eBereya; bona sebefikile khona bangena esinagogeni labaJuda.</verse>
        <verse number="11">Labo-ke babebahle kunabaseThesalonika, balamukela izwi ngenhliziyo yonke, bahlolisisa imibhalo imihla ngemihla ukuba zinjalo yini lezo zinto.</verse>
        <verse number="12">Ngakho abaningi kubo bakholwa, nabesifazane abanesithunzi abangamaGreki, namadoda angeyingcosana.</verse>
        <verse number="13">Kwathi abaJuda baseThesalonika sebezwile ukuthi izwi likaNkulunkulu limenyezelwe nguPawulu naseBereya, beza nakhona, bazinyakazisa bezivusa izixuku.</verse>
        <verse number="14">Khona abazalwane bamukisa masinyane uPawulu ukuba aze afike elwandle; kepha oSila noThimothewu basala khona.</verse>
        <verse number="15">Abamphelekezelayo uPawulu bamfikisa e-Athene; kwathi sebamukele isiyalezo ngoSila nangoThimothewu sokuba beze kuye ngokushesha okukhulu, bamuka.</verse>
        <verse number="16">Kwathi uPawulu esabalinda e-Athene, umoya wakhe wacunuka phakathi kwakhe ebona umuzi ugcwele izithombe.</verse>
        <verse number="17">Ngakho-ke wakhuluma esinagogeni kubaJuda nakuwo amakholwa nasesigcawini imihla ngemihla kubo ababesuke bekhona.</verse>
        <verse number="18">Kepha abathile kuzo izazi zama-Epikhuru nezamaStoyiku baphikisana naye; abanye bathi: “Leli phoshophosho lithini na?” Abanye bathi: “Kungathi ungomemezela onkulunkulu abangaziwayo,” ngokuba wayeshumayela ivangeli ngoJesu nangokuvuka kwabafileyo.</verse>
        <verse number="19">Base bemthatha, bamyisa e-Areyophagu, bethi: “Ungesazise ukuthi siyini lesi sifundiso esisha esikhulunywa nguwe na?</verse>
        <verse number="20">Ngokuba uletha ezindlebeni zethu okuthile okungaziwayo; ngalokho sifuna ukwazi ukuthi lokhu kungaba yini.”</verse>
        <verse number="21">Ngokuba bonke abase-Athene nabafokazi abakhe khona babengazilibazisi ngokunye, kuphela ngokukhuluma nokuzwa izindaba ezintsha.</verse>
        <verse number="22">UPawulu wema-ke phakathi ne-Areyophagu, wathi: “Madoda ase-Athene, ngiyabona ngakho konke ukuthi nikhonza kakhulu onkulunkulu.</verse>
        <verse number="23">Ngokuba kwathi ngihamba ngibuka izinto enizikhonzayo, ngafumana ne-altare okulotshwe kulo ukuthi: ELIKANKULUNKULU ONGAZIWAYO. Lokho-ke enikukhonza ningakwazi, yikho engikumemezela kini.</verse>
        <verse number="24">“UNkulunkulu owenza umhlaba nakho konke okukuwo, yena oyiNkosi yezulu nomhlaba, akahlali emathempelini enziwe ngezandla;</verse>
        <verse number="25">futhi akakhonzwa ngezandla zabantu ngokungathi udinga utho, yena obapha bonke ukuphila nokuphefumula nakho konke;</verse>
        <verse number="26">wazenza izizwe zonke ngagazi linye ukuba zakhe ebusweni bonke bomhlaba, wamisa izikhathi ezinqunyiweyo nemikhawulo yokuhlala kwazo,</verse>
        <verse number="27">ukuze zifune uNkulunkulu, ingabe zingamuzwa, zimfumane; ingani kakude kulowo nalowo kithi.</verse>
        <verse number="28">‘Ngokuba siphila, sihamba, sikhona kuye,’ njengalokho izimbongi ezithile zakini zishilo zathi: “ ‘Ngokuba futhi siyinzalo yakhe.’</verse>
        <verse number="29">“Ngakho lokhu siyinzalo kaNkulunkulu, akufanele ukuba sithi ubuNkulunkulu bufana negolide noma isiliva noma itshe, okuqoshwe ngekhono nangesu lomuntu.</verse>
        <verse number="30">Ngokuba izikhathi zokungazi wazithalalisa uNkulunkulu, kodwa kalokhu usememezela kubantu ukuba bonke ezindaweni zonke baphenduke,</verse>
        <verse number="31">njengokuba umisile usuku azakwahlulela ngalo izwe ngokulunga ngomuntu ammisele lokho, enika bonke ithemba ngokumvusa kwabafileyo.”</verse>
        <verse number="32">Kwathi bezwa ngokuvuka kwabafileyo, abanye bahleka usulu, kepha abanye bathi: “Siyakuphinda sikuzwe ngaleyo ndaba.”</verse>
        <verse number="33">Kanjalo uPawulu waphuma phakathi kwabo.</verse>
        <verse number="34">Kepha amadoda athile anamathela kuye, akholwa; phakathi kwawo kwakukhona noDiyonisiyu wase-Areyophagu, nowesifazane ogama lakhe linguDamari, nabanye kanye nabo.</verse>
      </chapter>
      <chapter number="18">
        <verse number="1">Emva kwalokho wamuka e-Athene, wafika eKorinte.</verse>
        <verse number="2">Wafumana khona umJuda othile ogama lakhe lingu-Akwila, wasePontu ngokuzalwa, owayesanda kufika ephuma e-Italiya, enoPrisila umkakhe, ngenxa yesimemezelo sikaKlawudiyu sokuba bonke abaJuda bamuke eRoma; weza kubo;</verse>
        <verse number="3">lokhu wayemsebenzi munye nabo, wahlala nabo, basebenza. Ngokuba umsebenzi wabo kwakungukuthunga amatende.</verse>
        <verse number="4">Washumayela esinagogeni ngamasabatha onke, wazuza abaJuda namaGreki.</verse>
        <verse number="5">Kepha sebefikile oSila noThimothewu behla eMakedoniya, uPawulu wakhathalela izwi, wafakaza kubaJuda ukuthi uJesu unguKristu.</verse>
        <verse number="6">Kwathi benqaba, behlambalaza, wathintitha izingubo zakhe, wathi kubo: “Igazi lenu malibe phezu kwamakhanda enu; mina anginacala; kusukela manje ngizakuya kwabezizwe.”</verse>
        <verse number="7">Wasuka lapho, weza endlini yomuntu ogama lakhe linguThithiyu Justu, okhonza uNkulunkulu; indlu yakhe yayiseceleni kwesinagoge.</verse>
        <verse number="8">Kepha uKrispu umphathi wesinagoge wakholwa yiNkosi kanye nendlu yakhe yonke, nabaningi babaseKorinte balalela, bakholwa, babhapathizwa.</verse>
        <verse number="9">INkosi yayisithi kuPawulu ngombono ebusuku: “Ungesabi, kepha khuluma, ungathuli,</verse>
        <verse number="10">ngokuba mina nginawe, akakho ozakukusukela, akulimaze, ngokuba nginabantu abaningi kulo muzi.”</verse>
        <verse number="11">Wahlala khona umnyaka nezinyanga eziyisithupha efundisa izwi likaNkulunkulu phakathi kwabo.</verse>
        <verse number="12">Kwathi uGaliyu engumbusi wase-Akhaya, abaJuda bamvukela uPawulu nganhliziyonye, bamyisa phambi kwesihlalo sokwahlulela,</verse>
        <verse number="13">bathi: “Lo muntu uphendukisa abantu ukuba bakhonze uNkulunkulu ngokuphambene nomthetho.”</verse>
        <verse number="14">Khona uPawulu esezakuvula umlomo, uGaliyu wathi kubaJuda: “O nina baJuda, uma bekuyicala noma ubugebengu obubi, bekufanele nginibekezelele;</verse>
        <verse number="15">kodwa uma kungukuphikisana ngamazwi, nangamagama, nangomthetho wakini, ziboneleni nina; mina angithandi ukuba ngumahluleli walezo zinto.”</verse>
        <verse number="16">Wayesebaxosha esihlalweni sokwahlulela.</verse>
        <verse number="17">Khona bonke bambamba uSostene umphathi wesinagoge, bamshaya phambi kwesihlalo sokwahlulela; kodwa uGaliyu akaze anaka lutho lwalokho.</verse>
        <verse number="18">Kepha uPawulu esehlale khona izinsuku eziningi, wavalelisa kubazalwane, wamuka ngomkhumbi, waya eSiriya kanye noPrisila no-Akwila, esegundile ikhanda lakhe eKenikreya; ngokuba wayezibophe ngesifungo.</verse>
        <verse number="19">Wehlela e-Efesu, wabashiya khona; kepha yena wangena esinagogeni, washumayela kubaJuda.</verse>
        <verse number="20">Kwathi bemncenga ukuba ahlale khona isikhathi esidana, akaze avuma,</verse>
        <verse number="21">kepha wavalelisa wathi: “Ngizakubuyela futhi kini, uma uNkulunkulu evuma,” wayesesuka e-Efesu ngomkhumbi;</verse>
        <verse number="22">esefikile eKesariya wakhuphuka wabingelela ibandla; wehlela e-Antiyokiya.</verse>
        <verse number="23">Esehlale khona isikhathi esithile wamuka wadabula izwe laseGalathiya nelaseFrigiya ngokulandelana, eqinisa bonke abafundi.</verse>
        <verse number="24">UmJuda othile ogama lakhe lingu-Apholo, wase-Aleksandriya ngokuzalwa, indoda efundileyo nenamandla emibhalweni, wehlela e-Efesu.</verse>
        <verse number="25">Yena wayefundisiwe indlela yeNkosi; evutha emoyeni wakhuluma, wafundisa ngesineke izindaba eziqondene noJesu, azi ukubhapathiza kukaJohane kuphela;</verse>
        <verse number="26">yena waqala ukushumayela ngesibindi esinagogeni. Kwathi ukuba bamuzwe o-Akwila noPrisila, bamthatha bamchasisela indlela kaNkulunkulu ngesineke esikhulu.</verse>
        <verse number="27">Esethanda ukudlulela e-Akhaya, abazalwane balobela abafundi bebayala ukuba bamamukele; esefikile wabasiza kakhulu abakholwayo ngomusa,</verse>
        <verse number="28">ngokuba waphikisa abaJuda ngamandla phambi kwabantu, ekhomba ngemibhalo ukuthi uJesu unguKristu.</verse>
      </chapter>
      <chapter number="19">
        <verse number="1">Kwathi u-Apholo eseKorinte, uPawulu wafika e-Efesu esedabulile amazwe angasenhla, wafumana abafundi abathile,</verse>
        <verse number="2">wathi: “Namamukela yini uMoya oNgcwele mhla nikholwayo na?” Bathi kuye: “Qhabo, asizwanga nokuzwa ukuba kukhona uMoya oNgcwele.”</verse>
        <verse number="3">Wathi: “Pho, nabhapathizelwa kukuphi na?” Base bethi: “Kukho ukubhapathiza kukaJohane.”</verse>
        <verse number="4">UPawulu wayesethi: “UJohane wabhapathiza umbhapathizo wokuphenduka, ethi kubantu mabakholwe nguyena obezakuza emva kwakhe, kungukuthi uJesu.”</verse>
        <verse number="5">Bathi ukuzwa lokho, babhapathizwa egameni leNkosi uJesu.</verse>
        <verse number="6">Kwathi uPawulu esebekile izandla phezu kwabo, uMoya oNgcwele wehlela phezu kwabo; base bekhuluma ngezilimi, baprofetha.</verse>
        <verse number="7">Babe ngamadoda angathi ishumi nambili bebonke.</verse>
        <verse number="8">Wayesengena esinagogeni, wakhuluma ngesibindi izinyanga zaba ntathu, eshumayela ebafundisa ngombuso kaNkulunkulu.</verse>
        <verse number="9">Kepha lapho abathile bezenza lukhuni bengalaleli, bekhuluma kabi ngaleyo Ndlela phambi kwabantu, wasuka kubo, waqembula abafundi, washumayela imihla ngemihla esikoleni sikaTiranu.</verse>
        <verse number="10">Lokho kwenzeka iminyaka emibili, baze balizwa izwi leNkosi bonke abakhileyo e-Asiya, abaJuda namaGreki.</verse>
        <verse number="11">UNkulunkulu wenza imisebenzi yamandla engavamile ngezandla zikaPawulu,</verse>
        <verse number="12">baze bathatha amaduku nezindwangu emzimbeni wakhe, bazibeka phezu kwabagulayo; zase zisuka kubo izifo, nomoya ababi baphuma.</verse>
        <verse number="13">Kepha nabathile abayizanusi kubaJuda, abayizinzulane, balokotha ukuphatha igama leNkosi uJesu phezu kwabakhwelwe ngomoya ababi, bathi: “Ngiyanifungisa uJesu amshumayelayo uPawulu.”</verse>
        <verse number="14">USkeva othile, umJuda, umpristi omkhulu, wayenamadodana ayisikhombisa ayekwenza lokho.</verse>
        <verse number="15">Kepha umoya omubi waphendula, wathi kuwo: “UJesu ngiyamazi, noPawulu ngiyamqonda; kepha nina ningobani na?”</verse>
        <verse number="16">Lowo muntu onomoya omubi wabadumela, wahlula ababili, wabanqoba, baze baphunyuka kuleyo ndlu behambaze, belimele.</verse>
        <verse number="17">Lokho kwezwakala kubo bonke abakhileyo e-Efesu, abaJuda namaGreki, ukwesaba kwabehlela bonke; ladunyiswa igama leNkosi uJesu;</verse>
        <verse number="18">nabaningi kwabakholwayo beza bazivuma, bazibika izenzo zabo.</verse>
        <verse number="19">Kepha abaningi kubo ababenza imilingo babuthela ndawonye izincwadi zabo, bazishisa phambi kwabo bonke; bahlanganisa amanani azo, bafumana ukuthi ayizinhlamvu zesiliva eziyizinkulungwane ezingamashumi ayisihlanu.</verse>
        <verse number="20">Kanjalo izwi landa ngamandla eNkosi, lanqoba.</verse>
        <verse number="21">Kwathi ukuba sezenzekile lezo zinto, uPawulu wazimisela emoyeni ukuya eJerusalema esedabulile iMakedoniya ne-Akhaya, wathi: “Emva kokufika kwami khona ngimelwe ukubona neRoma.”</verse>
        <verse number="22">Wayesethumela eMakedoniya ababili kwabamkhonzayo oThimothewu no-Erastu; yena uqobo wasala isikhathi e-Asiya.</verse>
        <verse number="23">Kepha ngaleso sikhathi kwavela isiphithiphithi esingesincane maqondana naleyo Ndlela.</verse>
        <verse number="24">Ngokuba umuntu othile ogama lakhe linguDemetriyu, umkhandi wesiliva owenza amathempelana esiliva kaDiyana, wazuzisa abakhandi besiliva inzuzo engencane,</verse>
        <verse number="25">waqoqa bona kanye nezisebenzi ezinjalo, wathi: “Madoda, niyazi ukuthi kulo msebenzi kuvela ingcebo yethu,</verse>
        <verse number="26">kepha seniyabona, niyezwa futhi ukuthi akukuphela e-Efesu kodwa cishe kulo lonke i-Asiya uPawulu lona udukisile abantu abaningi ngokubancenga, ethi akusibo onkulunkulu labo abenziwe ngezandla.</verse>
        <verse number="27">Ngakho akusikho lokhu kuphela ukuba umsebenzi wethu usengozini yokudelelwa, kodwa nethempeli lonkulunkulukazi omkhulu uDiyana liyakuthiwa aliyinto yalutho, nobukhulukazi bakhe sebuzakuphela, yena elimkhonzayo lonke i-Asiya nezwe lonke.”</verse>
        <verse number="28">Kwathi bekuzwa lokho, bagcwala ulaka, bamemeza bathi: “Mkhulu uDiyana wabase-Efesu.”</verse>
        <verse number="29">Umuzi wonke wagcwala isiphithiphithi, batheleka nganhliziyonye esigcawini sokubukela, babamba oGayu no-Aristarku, abaseMakedoniya, ababehamba noPawulu.</verse>
        <verse number="30">Kepha uPawulu esefuna ukungena phakathi kwabantu, abafundi abamvumelanga.</verse>
        <verse number="31">Nabanye bababusi base-Asiya, bengabahlobo bakhe, bathumela kuye, bamncenga ukuba angaze angena esigcawini sokubukela.</verse>
        <verse number="32">Khona-ke abanye bamemeza okunye nabanye okunye; ngokuba ibandla layaluza nje, nabaningi babengazi ukuthi babuthanele indabani.</verse>
        <verse number="33">Base bekhipha u-Aleksandru esixukwini, abaJuda bamqhubela phambili; kepha u-Aleksandru waqhweba ngesandla, efuna ukuziphendulela kubantu.</verse>
        <verse number="34">Kwathi ukuba bezwe ukuthi ungumJuda, bamemeza bonke ngazwi linye kwangathi amahora amabili, bathi: “Mkhulu uDiyana wabase-Efesu.”</verse>
        <verse number="35">Kepha umbhali esebathulisile abantu wathi: “Madoda ase-Efesu, kukhona yini phakathi kwabantu ongaziyo ukuthi umuzi wase-Efesu ungumlondi wethempeli likaDiyana omkhulu nowesithombe esawa ezulwini na?</verse>
        <verse number="36">Ngakho lokhu lezo zinto zingephikwe, kufanele nithule, ningenzi lutho ngamawala.</verse>
        <verse number="37">Ngokuba nilethile lawa madoda angesibo abaphangi bamathempeli nokuba abahlambalaza uNkulunkulu wethu.</verse>
        <verse number="38">Ngakho uma uDemetriyu kanye nezingcweti zabakhandi besiliva benendaba nomuntu, zikhona izinsuku zokuthetha amacala, bakhona nababusi; mabamangalelane.</verse>
        <verse number="39">Kepha uma nifuna utho ngaphezu kwalokho, kuyalungiswa ebandleni elimisiweyo.</verse>
        <verse number="40">Ngokuba-ke sisengozini yokumangalelwa ngomsindo wanamuhla, lokhu kungekho sizathu esingazilandulela ngaso ngalesi siwiliwili.”</verse>
        <verse number="41">Eseshilo lokho walimukisa ibandla.</verse>
      </chapter>
      <chapter number="20">
        <verse number="1">Sesiphelile isiyaluyalu, uPawulu wababiza abafundi, wabavuselela, wavalelisa, wamuka waya eMakedoniya.</verse>
        <verse number="2">Esedabulile lezo zindawo, ebavuselela ngamazwi amaningi, wafika ezweni lamaGreki,</verse>
        <verse number="3">wahlala khona izinyanga ezintathu; abaJuda sebenzile icebo ngaye esezakumuka ngomkhumbi ukuya eSiriya, wazimisela ukubuyela emuva edabula iMakedoniya.</verse>
        <verse number="4">Waphelekezelwa nguSophatru kaPhiru waseBereya, nabaseThesalonika o-Aristarku noSekhundu, noGayu waseDerbe, noThimothewu, nabase-Asiya oThikhiku noTrofimu.</verse>
        <verse number="5">Laba basandulela, basilindela eTrowa.</verse>
        <verse number="6">Kepha thina samuka ngomkhumbi eFilipi emva kwezinsuku zezinkwa ezingenamvubelo, safika kubo eTrowa ngezinsuku eziyisihlanu, sahlala khona izinsuku eziyisikhombisa.</verse>
        <verse number="7">Kwathi ngosuku lokuqala lweviki, sesibuthene ukuba sihlephule isinkwa, uPawulu washumayela kubo ebezakumuka ngangomuso, welula amazwi akhe kwaze kwaba phakathi kobusuku.</verse>
        <verse number="8">Kwakukhona izibani eziningi ekamelweni eliphezulu esasibuthene kulo.</verse>
        <verse number="9">Kwakuhlezi efasiteleni insizwa ethile igama layo lingu-Evitiku, eyazunywa ngubuthongo obunzima, uPawulu eshumayela isikhathi eside; isiyahlulwe ngubuthongo, yawa phansi isuka esitezi sesithathu, yathathwa isifile.</verse>
        <verse number="10">Kepha uPawulu wehla, wawa phezu kwayo, wayisingatha, wathi: “Ningaxokozeli, ngokuba umphefumulo wayo usekhona kuyo,”</verse>
        <verse number="11">esenyukile wahlephula isinkwa, wadla, wakhuluma nabo isikhathi eside kwaze kwasa; wayesemuka-ke.</verse>
        <verse number="12">Base bemletha umfana ephilile, baduduzeka kakhulu.</verse>
        <verse number="13">Kepha thina sandulela ukuya emkhunjini, samuka saya e-Asu, lapho sasizakumkhwelisa khona uPawulu; ngokuba wayenqumile kanjalo, yena ebezakuhamba ngezinyawo.</verse>
        <verse number="14">Kwathi esehlangene nathi e-Asu, samkhwelisa, safika eMithilene;</verse>
        <verse number="15">sesimukile lapho ngomkhumbi, ngangomuso safika maqondana neKiyu; ngangomhlomunye sasondela eSamu; ngolulandelayo safika eMilethu.</verse>
        <verse number="16">Ngokuba uPawulu wayezimisele ukudlula e-Efesu ngomkhumbi ukuze angalibali isikhathi e-Asiya; ngokuba wayekhawulezela ukuba, uma kungenzeka, abe khona eJerusalema ngosuku lwePhentekoste.</verse>
        <verse number="17">EseMilethu wathumela e-Efesu, wabiza amalunga ebandla.</verse>
        <verse number="18">Kwathi esefikile kuye, wathi kuwo: “Niyazi nina ukuthi kusukela osukwini lokuqala engafika ngalo e-Asiya nganginjani isikhathi sonke nginani,</verse>
        <verse number="19">ngikhonza iNkosi ngakho konke ukuthobeka, nangezinyembezi, nangokulingwa okwangehlela ngamacebo abaJuda,</verse>
        <verse number="20">nokuthi angigwemanga ukunitshela okusizayo nokunifundisa phambi kwabantu nakuzo izindlu ngezindlu,</verse>
        <verse number="21">ngifakaza kubaJuda nakumaGreki ukuphendukela kuNkulunkulu nokukholwa yiNkosi yethu uJesu.</verse>
        <verse number="22">“Kepha manje, bhekani, mina sengiya eJerusalema ngiboshiwe emoyeni, ngingakwazi okuzakungehlela khona,</verse>
        <verse number="23">kuphela ukuba uMoya oNgcwele uyafakaza kimi imizi ngemizi ethi izibopho nezinhlupheko zingihlalele.</verse>
        <verse number="24">Kepha ukuphila angikushayi into yalutho ukuba kube yigugu kimi, kuphela ukuba ngiphelelise ukuhamba kwami nenkonzo engayamukela eNkosini uJesu yokufakaza ngevangeli lomusa kaNkulunkulu.</verse>
        <verse number="25">“Kalokhu bhekani, ngiyazi ukuthi anisayikubona ubuso bami nina nonke engahamba phakathi kwenu, ngishumayela umbuso.</verse>
        <verse number="26">Ngakho-ke ngiyafakaza kini ngalolu suku lwanamuhla ngithi anginacala egazini labo bonke.</verse>
        <verse number="27">Ngokuba angigwemanga ukunitshela lonke icebo likaNkulunkulu.</verse>
        <verse number="28">Ziqapheleni nina nomhlambi wonke anibeke kuwo uMoya oNgcwele ukuba nibe ngababonisi bokwalusa ibandla likaNkulunkulu azizuzele lona ngegazi lakhe.</verse>
        <verse number="29">Mina ngiyazi ukuthi emva kokumuka kwami kuzakungena kini izimpisi ezihahayo zingawuhawukeli umhlambi,</verse>
        <verse number="30">naphakathi kwenu kuzakuvuka amadoda akhuluma okudukisayo, ahunge abafundi ukubalandela.</verse>
        <verse number="31">Ngakho lindani, nikhumbule ukuthi ngeminyaka emithathu ubusuku nemini angiyekanga ukuniluleka nonke ngabanye ngezinyembezi.</verse>
        <verse number="32">“Kalokhu sengiyanibeka eNkosini nasezwini lomusa wayo, yona enamandla okwakha nokwabela ifa phakathi kwabo bonke abangcwelisiweyo.</verse>
        <verse number="33">Angifisanga siliva lamuntu, nagolide, nangubo;</verse>
        <verse number="34">nina niyazi ukuthi lezi zandla zasebenzela izinswelo zami nezababe nami.</verse>
        <verse number="35">Kukho konke ngangikhombisa ukuthi kumelwe ukuba nisize ababuthakathaka ngokusebenza okunje, nikhumbule futhi amazwi eNkosi uJesu ukuba yena wathi: ‘Kubusisekile ukupha kunokwamukela.’ ”</verse>
        <verse number="36">Eseshilo lokho waguqa phansi kanye nabo bonke, wakhuleka.</verse>
        <verse number="37">Bakhala kakhulu bonke, bamgona uPawulu ngentamo, bamanga,</verse>
        <verse number="38">belusizi kakhulu ngezwi alishilo lokuthi abasayikubona ubuso bakhe. Base bemphelekezela, baya emkhunjini.</verse>
      </chapter>
      <chapter number="21">
        <verse number="1">Kwathi sesimukile kubo, sasuka ngomkhumbi, saqonda ngqo, safika eKhose nangangomuso eRodu; sasuka lapho, safika ePathara;</verse>
        <verse number="2">sesifumene umkhumbi owelela eFenike, sangena kuwo, samuka.</verse>
        <verse number="3">Kwathi sekuqhamuke iKhupro, sesilishiyile ngakwesokhohlo, saqonda eSiriya, sehlika eTire, ngokuba umkhumbi wawuzakwethula khona impahla.</verse>
        <verse number="4">Safumana abafundi, sahlala khona izinsuku eziyisikhombisa; bona bathi ngoMoya kuPawulu, angalubeki unyawo eJerusalema.</verse>
        <verse number="5">Kwathi sesiqedile lezo zinsuku, saphuma sahamba; bonke basiphelekezela kanye nawomkabo nabantwana, kwaze kwaba ngaphandle komuzi; saguqa ngamadolo ogwini, sakhuleka,</verse>
        <verse number="6">savalelisana, sangena emkhunjini, kepha bona babuyela emakhaya.</verse>
        <verse number="7">Thina sesiqedile ukuhamba ngomkhumbi sisuka eTire, safika ePetolemayi, sabingelela abazalwane, sahlala nabo usuku lwaba lunye.</verse>
        <verse number="8">Kepha ngangomuso samuka safika eKesariya, sangena endlini kaFiliphu umvangeli, owayengomunye wabayisikhombisa, sahlala naye.</verse>
        <verse number="9">Yena-ke wayenamadodakazi amane, izintombi eziprofethayo.</verse>
        <verse number="10">Kwathi sisahlezi khona izinsuku eziningana, kwehla eJudiya umprofethi ogama lakhe lingu-Agabu;</verse>
        <verse number="11">yena wafika kithi, wathatha uqhotho lukaPawulu, wazibopha izinyawo nezandla, wathi: “Usho njalo uMoya oNgcwele, uthi: ‘Umuntu olungolwakhe lolu qhotho abaJuda bazakumbopha kanje eJerusalema, bamkhaphele ezandleni zabezizwe.’ ”</verse>
        <verse number="12">Sesikuzwile lokho samncenga thina kanye nabakuleyo ndawo ukuba angakhuphukeli eJerusalema.</verse>
        <verse number="13">Khona uPawulu waphendula wathi: “Nenzelani ukukhala nichoboza inhliziyo yami na? Ngokuba sengilungele, kungesikho ukuboshwa kuphela kepha nokufa eJerusalema ngenxa yegama leNkosi uJesu.”</verse>
        <verse number="14">Engenakuvunyiswa, sathula sathi: “Mayenziwe intando yeNkosi.”</verse>
        <verse number="15">Emva kwalezo zinsuku sabopha impahla, sakhuphukela eJerusalema;</verse>
        <verse number="16">kwahamba nathi abanye kubafundi baseKesariya, besiyisa kuMnasoni othile waseKhupro, umfundi omdala, ebesizakungenisa kwakhe.</verse>
        <verse number="17">Sesifinyelele eJerusalema, abazalwane basamukela ngokujabula.</verse>
        <verse number="18">Ngangomuso uPawulu wangena nathi kuJakobe; namalunga onke ayekhona.</verse>
        <verse number="19">Wababingelela, wabalandisa ngakho konke ngakunye uNkulunkulu abekwenzile phakathi kwabezizwe ngenkonzo yakhe.</verse>
        <verse number="20">Sebekuzwile lokho bamdumisa uNkulunkulu, bathi kuye: “Uyabona, mzalwane, ukuthi ziningi kangaka izigidi zabakholwayo phakathi kwabaJuda, futhi bonke bayizishisekeli zomthetho;</verse>
        <verse number="21">sebebikelwe ngawe ukuthi ufundisa bonke abaJuda abaphakathi kwabezizwe ukuhlubuka kuMose, uthi mabangasoki abantwana babo, bangahambi ngamasiko.</verse>
        <verse number="22">Pho-ke, senze njani na? Impela bazakuzwa ukuthi usufikile.</verse>
        <verse number="23">Ngakho yenza lokhu esikusho kuwe: Kukhona kithi amadoda amane azibophile ngesifungo;</verse>
        <verse number="24">wathathe wona, uzihlambulule kanye nawo, uwakhokhele ukuba aphucule ikhanda; khona bazakwazi bonke ukuthi akukho lutho lwalokho abakubikelwe ngawe, kepha ukuthi nawe uhamba ulonda umthetho.</verse>
        <verse number="25">Kepha maqondana nabezizwe abakholwayo sesilobile sanquma ngokuthi mabazilonde kokuhlatshelwe izithombe, negazi, nokuqumbeleneyo, nobufebe.”</verse>
        <verse number="26">Khona uPawulu wawathatha lawo madoda, ngangomuso wayesezihlambulula kanye nawo, wangena ethempelini, wabika ukuphela kwezinsuku zokuhlanjululwa, kuze kulethwe umnikelo ngenxa yawo onke.</verse>
        <verse number="27">Kwathi sezizakuphela lezo zinsuku eziyisikhombisa, abaJuda base-Asiya bembonile ethempelini, bayaluzisa sonke isixuku, babeka izandla kuye,</verse>
        <verse number="28">bamemeza bathi: “Madoda akwa-Israyeli, yelekelelani; nguye lo muntu ofundisa bonke ezindaweni zonke okuphambene nesizwe, nomthetho, nale ndawo, futhi wangenisa ethempelini amaGreki, wayingcolisa le ndawo engcwele.”</verse>
        <verse number="29">Ngokuba babebonile ngaphambili uTrofimu wase-Efesu enaye emzini, ababesho ngaye ukuthi uPawulu umngenisile ethempelini.</verse>
        <verse number="30">Umuzi wonke wanyakaziswa, abantu bagijimela ndawonye, bambamba uPawulu, bamhudulela ngaphandle kwethempeli; iminyango yavalwa masinyane.</verse>
        <verse number="31">Kuthe sebefuna ukumbulala, kwafika izwi enduneni yenkulungwane lokuthi lonke iJerusalema liyayaluza;</verse>
        <verse number="32">yona yayisithatha masinyane amabutho nezinduna zekhulu, yagijimela kubo; sebebona induna yenkulungwane namabutho bayeka ukumshaya uPawulu.</verse>
        <verse number="33">Khona induna yenkulungwane yasondela, yamthatha, yayala ukuba aboshwe ngamaketanga amabili, yabuza ukuthi ungubani nokuthi wenzeni.</verse>
        <verse number="34">Kepha abanye esixukwini bamemeza okunye, abanye okunye; yathi ukuba ingenakulazi iqiniso ngenxa yomsindo, yayala ukuba ayiswe ekamu.</verse>
        <verse number="35">Esefikile esikhwelweni, kwenzeka ukuba athwalwe ngamabutho ngenxa yokukhandana kwesixuku;</verse>
        <verse number="36">ngokuba kwalandela isixuku sabantu bememeza bethi: “Msuseni!”</verse>
        <verse number="37">Esezakungeniswa ekamu uPawulu wathi enduneni yenkulungwane: “Ngivunyelwe ukuba ngisho utho na?” Yona yathi: “Uyasazi isiGreki na?</verse>
        <verse number="38">Kanti awusiye yini lowo waseGibithe owambuka ngaphambi kwalezi zinsuku, waholela ehlane amadoda ayizinkulungwane ezine angababulali na?”</verse>
        <verse number="39">Kepha uPawulu wathi: “Mina ngingumJuda waseTarsu laseKhilikhiya, ngingumuntu womuzi ongesiwo ongenalo udumo; ngiyacela, ake ungivumele ngikhulume kubantu.”</verse>
        <verse number="40">Esemvumele, uPawulu wema esikhwelweni, waqhweba abantu ngesandla; sekuthe cwaka, wakhuluma ngolimi lwesiHeberu, wathi:</verse>
      </chapter>
      <chapter number="22">
        <verse number="1">“Madoda, bazalwane, nani bobaba, yizwani ukuziphendulela kwami phambi kwenu kalokhu.”</verse>
        <verse number="2">Kwathi bemuzwa ekhuluma kubo ngolimi lwesiHeberu, bathula bathi du. Wayesethi:</verse>
        <verse number="3">“Mina ngiyindoda engumJuda, ngazalwa eTarsu laseKhilikhiya, kodwa ngakhulela kulo muzi, ngafundiswa ngasezinyaweni zikaGamaliyeli ngesineke ngomthetho wawobaba, ngashisekela uNkulunkulu njengokuba nonke ninjalo namuhla;</verse>
        <verse number="4">ngayizingela leyo Ndlela kwaze kwaba sekufeni, ngibopha ngibakhaphela ematilongweni abesilisa nabesifazane,</verse>
        <verse number="5">njengokuba nompristi omkhulu ufakaza ngami namalunga onke; ngamukela kubo izincwadi ezilotshelwe abazalwane, ngaya eDamaseku ukuba nababe khona lapho ngibayise eJerusalema beboshiwe, ukuze bajeziswe.</verse>
        <verse number="6">“Kwathi ngisahamba ngisondela eDamaseku kuphakathi kwemini, kwangibaneka masinyane nxazonke ukukhanya okukhulu okwavela ezulwini,</verse>
        <verse number="7">ngawa phansi emhlabathini, ngezwa izwi lithi kimi: ‘Sawulu, Sawulu, ungizingelelani na?’</verse>
        <verse number="8">“Ngase ngiphendula ngathi: ‘Ungubani, Nkosi, na?’ “Wathi kimi: ‘Mina nginguJesu waseNazaretha omzingelayo.’</verse>
        <verse number="9">Kepha labo ababe nami bakubona ukukhanya, kodwa izwi lowakhuluma nami abalizwanga.</verse>
        <verse number="10">“Ngathi: ‘Ngizakwenzani, Nkosi, na?’ “INkosi yayisithi kimi: ‘Sukuma, uye eDamaseku, uzakutshelwa khona konke okumiselweyo ukuba ukwenze.’</verse>
        <verse number="11">Kepha njengokuba ngangingasaboni ngenxa yenkazimulo yalokho kukhanya, ngaholwa ngesandla yibo ababe nami, ngafika eDamaseku.</verse>
        <verse number="12">“U-Ananiya othile, indoda ekholwa ngokomthetho, owayefakazelwa yibo bonke abaJuda ababakhile khona,</verse>
        <verse number="13">weza kimi, wema, wathi kimi: ‘Sawulu, mzalwane, buye ubone.’ Mina ngase ngimbona ngaso leso sikhathi.</verse>
        <verse number="14">“Wayesethi: ‘UNkulunkulu wawobaba wakumisela ngaphambili ukuyazi intando yakhe, nokumbona oLungileyo, nokulizwa izwi eliphuma emlonyeni wakhe,</verse>
        <verse number="15">ngokuba uzakuba ngufakazi wakhe kubantu bonke walokho okubonileyo nokuzwileyo.</verse>
        <verse number="16">Manje-ke ulibalelani na? Sukuma, ubhapathizwe, uhlambulule izono zakho ngokukhuleka egameni lakhe.’</verse>
        <verse number="17">“Kwathi sengibuyele eJerusalema, ngikhuleka ethempelini, ngehlelwa yisiyezi,</verse>
        <verse number="18">ngambona; wathi kimi: ‘Khawuleza uphume masinyane eJerusalema, ngokuba abazukwamukela ubufakazi bakho ngami.’</verse>
        <verse number="19">“Mina ngase ngithi: ‘Nkosi, bayazi bona ukuthi yimina engangibabopha ngibashaya emasinagogeni abakholwa nguwe;</verse>
        <verse number="20">futhi mhla kuchithwa igazi likaStefanu ufakazi wakho, ngangimi khona mina, ngivuma, ngilinda izingubo zabambulalayo.’</verse>
        <verse number="21">“Wathi kimi: ‘Hamba, ngokuba mina ngizakukuthuma uye kude kwabezizwe.’ ”</verse>
        <verse number="22">Kepha bamlalela kwaze kwaba kulelo zwi; base bephakamisa izwi labo, bethi: “Msuseni onje emhlabeni, ngokuba akufanele ukuba aphile.”</verse>
        <verse number="23">Kwathi besabangalasa, behlubula izingubo, bethuquza uthuli phezulu,</verse>
        <verse number="24">induna yenkulungwane yayala ukuba angeniswe ekamu, yathi akahlolwe ngenduku, ukuze iqonde ukuthi kungasiphi isici bememeza kanje ngaye.</verse>
        <verse number="25">Kepha besamelula ngemichilo, uPawulu wathi enduneni yekhulu eyayimi khona: “Kuvunyelwe yini ukushaya umuntu ongumRoma engalahlwanga yicala na?”</verse>
        <verse number="26">Induna yekhulu ikuzwile yaya enduneni yenkulungwane, yabika yathi: “Usuzakwenzani na, ngokuba lowo muntu ungumRoma?”</verse>
        <verse number="27">Induna yenkulungwane yayisifika, yathi kuye: “Ngitshele, wena ungumRoma na?” Yena wathi: “Yebo.”</verse>
        <verse number="28">Kepha induna yenkulungwane yaphendula yathi: “Mina ngalithenga lelo lungelo ngemali enkulu.” Kodwa uPawulu wathi: “Kepha mina ngazalwa nalo.”</verse>
        <verse number="29">Ngakho basuka kuye masinyane abase bezakumhlola; kepha induna yenkulungwane yesaba, isiyazi ukuthi ungumRoma nokuthi ibimbophile.</verse>
        <verse number="30">Kwathi ngangomuso ifuna ukwazi iqiniso lalokho amangalelwe ngakho ngabaJuda, yamkhulula, yayala ukuba abapristi abakhulu nomphakathi wonke ubuthane, yamehlisa uPawulu phambi kwabo.</verse>
      </chapter>
      <chapter number="23">
        <verse number="1">UPawulu wayesegqolozela umphakathi, wathi: “Madoda, bazalwane, mina ngihambile phambi kukaNkulunkulu nginonembeza wonke omuhle kuze kube namuhla.”</verse>
        <verse number="2">Kepha umpristi omkhulu u-Ananiya wayala ababemi khona ukuba bamshaye umlomo.</verse>
        <verse number="3">Khona uPawulu wathi kuye: “UNkulunkulu uzakukushaya wena ludonga olucakiweyo; uhlalele ukungahlulela ngokomthetho, kodwa ngokuphambene nomthetho uyala ukuba ngishaywe na?”</verse>
        <verse number="4">Ababemi khona base bethi: “Uthuka umpristi omkhulu kaNkulunkulu na?”</verse>
        <verse number="5">UPawulu wayesethi: “Bengingazi, bazalwane, ukuthi ungumpristi omkhulu; ngokuba kulotshiwe ukuthi: “ ‘Ungakhulumi kabi ngombusi wesizwe sakini.’ ”</verse>
        <verse number="6">Kepha kwathi uPawulu azi ukuthi enye inxenye yabo ingabaSadusi nenye ingabaFarisi, wamemeza emphakathini, wathi: “Madoda, bazalwane, ngingumFarisi mina, ngiyindodana yabaFarisi; ngimangalelwa ngethemba nangokuvuka kwabafileyo.”</verse>
        <verse number="7">Eseshilo lokho, kwavela ukuphambana phakathi kwabaFarisi nabaSadusi, ibandla lahlukana kabili.</verse>
        <verse number="8">Ngokuba abaSadusi bathi akukho ukuvuka kwabafileyo, nangelosi, namoya, kepha abaFarisi bavuma kokubili.</verse>
        <verse number="9">Kwase kuvela umsindo omkhulu, kwasukuma abathile kubabhali benxenye yabaFarisi, balwa kakhulu, bathi: “Asifumani lutho olubi kulo muntu; uma, pho, kukhulume kuye umoya noma ingelosi na?”</verse>
        <verse number="10">Kwathi sekuvele isiyaluyalu esikhulu, induna yenkulungwane yesaba ukuba uPawulu angadwengulwa yibo, yayala impi ukuba yehle imhlwithe phakathi kwabo, imyise ekamu.</verse>
        <verse number="11">Ngobusuku obulandelayo iNkosi yema ngakuye, yathi: “Yima isibindi; njengalokho ufakaze ngami eJerusalema, ngokunjalo umelwe ukufakaza naseRoma.”</verse>
        <verse number="12">Kwathi sekusile, abaJuda benza iqeqeba, bazilokothela bethi abayikudla, bangaphuzi, bengakambulali uPawulu.</verse>
        <verse number="13">Babengaphezu kwamashumi amane ababenze lelo cebo.</verse>
        <verse number="14">Bona base beza kubapristi abakhulu nasemalungeni, bathi: “Sizibophe ngesilokothelo sokuthi asiyikuzwa ukudla size simbulale uPawulu.</verse>
        <verse number="15">Manje-ke nina kanye nomphakathi yazisani induna yenkulungwane ukuba imehlisele kini ngokungathi nizakuhlolisisa indaba yakhe; thina-ke silungele ukumbulala engakasondeli.”</verse>
        <verse number="16">Kepha indodana kadadewabo kaPawulu yezwa ngokumqamekela kwabo, yafika yangena ekamu, yambikela uPawulu.</verse>
        <verse number="17">UPawulu wayesebiza enye induna yekhulu, wathi: “Yisa le nsizwa enduneni yenkulungwane, ngokuba inento ezakuyibika kuyo.”</verse>
        <verse number="18">Yayisiyithatha-ke, yayiyisa enduneni yenkulungwane, yathi: “Isiboshwa uPawulu singibizile, sacela ukuba ngilethe le nsizwa kuwe, inento ezakukutshela yona.”</verse>
        <verse number="19">Induna yenkulungwane yayisiyibamba ngesandla, yagudluka nayo, yayibuza bebodwa, yathi: “Kuyini ozakungibikela khona na?”</verse>
        <verse number="20">Yathi: “AbaJuda bavumelene ukucela kuwe ukuba wehlisele uPawulu emphakathini ngomuso ngokungathi bazakuhlolisisa indaba yakhe.</verse>
        <verse number="21">Ngakho-ke wena ungabavumeli, ngokuba kubona amqamekele amadoda angaphezu kwamashumi amane azilokotheleyo ukuba angadli, angaphuzi, engakambulali; manje-ke sebelungele bebheke isithembiso sakho.”</verse>
        <verse number="22">Khona induna yenkulungwane yayisiyimukisa insizwa, isiyiyalile ukuba ingatsheli muntu ukuthi imbikele lokho.</verse>
        <verse number="23">Yayisibiza izinduna zekhulu ezimbili, yathi: “Lungisani amabutho angamakhulu amabili alungele ukuya eKesariya ngehora lesithathu lasebusuku, kanye nezinkweli ezingamashumi ayisikhombisa, nabemikhonto abangamakhulu amabili,</verse>
        <verse number="24">kulungiselwe futhi izilwane, ukuze bakhwelise uPawulu, bamyise kahle kuFeliksi umbusi,”</verse>
        <verse number="25">yaloba incwadi ehlelwe kanje:</verse>
        <verse number="26">UKlawudiyu Lisiya kuye uFeliksi umbusi odumileyo; ngiyakubingelela.</verse>
        <verse number="27">Le ndoda ibibanjwe ngabaJuda; ibisizakubulawa yibo, ngafika namabutho, ngayophula sengizwile ukuba ingumRoma.</verse>
        <verse number="28">Ngathi ngifuna ukwazi icala abayimangalela ngalo, ngayehlisela emphakathini wabo;</verse>
        <verse number="29">ngayifumana imangalelwe ngezindaba zomthetho wakubo, kepha engamangalelwa ngalutho olufanele ukufa nokuba ukuboshwa.</verse>
        <verse number="30">Sekudaluliwe kimi ukuthi kukhona icebo ngaleyo ndoda, ngase ngiyithumela kuwe masinyane, ngibayalile nabayimangalelayo ukuba bakhulume ngayo phambi kwakho.</verse>
        <verse number="31">Khona amabutho ayesemthatha uPawulu njengokuyalwa kwawo, amyisa e-Antipatheri ebusuku.</verse>
        <verse number="32">Kepha ngangomuso ashiya izinkweli ukuba zihambe naye; wona abuyela ekamu;</verse>
        <verse number="33">lezo sezifikile eKesariya zanika umbusi incwadi, zamisa uPawulu phambi kwakhe.</verse>
        <verse number="34">Eseyifundile wambuza ukuthi ungowasiphi isifunda; esezwile ukuthi ungowaseKhilikhiya,</verse>
        <verse number="35">wathi: “Ngiyakuyizwa kahle indaba yakho, nxa sebefikile abakumangalelayo.” Wayala ukuba alondwe enqabeni kaHerode.</verse>
      </chapter>
      <chapter number="24">
        <verse number="1">Emva kwezinsuku eziyisihlanu umpristi omkhulu u-Ananiya wewuka kanye namalunga athile nommeli othile uTertulu; laba bammangalela uPawulu kumbusi.</verse>
        <verse number="2">Yena esebiziwe, uTertulu waqala ukumbeka icala, ethi: “Lokho ukuthi ngenxa yakho sitholile ukuthula okukhulu nangokubonelela kwakho lesi sizwe senzelwe okuhle okuningi</verse>
        <verse number="3">siyakwamukela ngezikhathi zonke nasezindaweni zonke ngokubonga okukhulu, Feliksi odumileyo.</verse>
        <verse number="4">Kepha ukuba ngingakubambezeli, ngiyakuncenga ukuba ngobumnene bakho usizwe ngokufushane.</verse>
        <verse number="5">“Ngokuba le ndoda siyifumene iyishinga ivusa ukwambuka phakathi kwabaJuda ezweni lonke, iyinhloko yehlelo lamaNazaretha,</verse>
        <verse number="6">yalinga nokungcolisa ithempeli; sayibamba, sathanda ukuyahlulela ngomthetho wakithi.</verse>
        <verse number="7">Kepha kwafika uLisiya induna yenkulungwane, wamthatha ngendluzula enkulu ezandleni zethu,</verse>
        <verse number="8">eyala abambeka icala ukuba beze kuwe, ukuze umbuzisise wena uqobo, uzwe ngakho konke esimmangalela ngakho.”</verse>
        <verse number="9">NabaJuda bakuvuma lokho, bathi kunjalo.</verse>
        <verse number="10">Umbusi esemqhwebile ukuba akhulume, uPawulu waphendula wathi: “Lokhu ngiyazi ukuthi sekuyiminyaka eminingi ungumahluleli kulesi sizwe, ngiyaziphendulela ngesibindi;</verse>
        <verse number="11">futhi ungaqonda ukuthi akungaphezu kwezinsuku eziyishumi nambili ngikhuphukile ukuyokhuleka eJerusalema;</verse>
        <verse number="12">abangifumananga ngiphikisana namuntu, nakuba ngivusa isiphithiphithi esixukwini, nasethempelini, nasemasinagogeni, nasemzini,</verse>
        <verse number="13">futhi bangekuqinise kuwe lokhu abangibeka icala ngakho manje.</verse>
        <verse number="14">Kepha ngiyavuma lokhu kuwe ukuthi ngeNdlela abathi iyihlelo ngiyamkhonza ngokunjalo uNkulunkulu wawobaba, ngikholwa yikho konke okulotshiwe emthethweni nakubaprofethi;</verse>
        <verse number="15">nginethemba kuNkulunkulu abalibheka nabo uqobo lokuthi kuyakuba khona ukuvuka kwabafileyo, okwabalungile nokwabangalungile.</verse>
        <verse number="16">Kulokhu nami ngiyazama ukuba njalo ngibe nonembeza ongenacala phambi kukaNkulunkulu nabantu.</verse>
        <verse number="17">“Kwathi emva kweminyaka eminingi ngafika ukuletha izipho esizweni sakithi neminikelo,</verse>
        <verse number="18">okuthe ngikulokho bangifumana ethempelini ngihlanjululiwe, kungekho isixuku nomsindo,</verse>
        <verse number="19">abaJuda abathile base-Asiya ababefanele ukuvela phambi kwakho, bangimangalele, uma benotho ngami.</verse>
        <verse number="20">Nokuba mabasho laba ukuthi bafumanani okungalungile mhla ngimi phambi komphakathi,</verse>
        <verse number="21">ngaphandle kwalelo zwi elilodwa engalimemeza ngimi phakathi kwabo lokuthi: ‘Ngokuvuka kwabafileyo mina ngimangalelwa yinina namuhla.’ ”</verse>
        <verse number="22">Kepha uFeliksi ekwazi ngokuchachileyo okwaleyo Ndlela wabahlehlisa ethi: “Lapho uLisiya induna yenkulungwane esewukile, ngizakuyinquma indaba yenu,”</verse>
        <verse number="23">wayala induna yekhulu ukuba agcinwe, kepha abe nenkululeko, kunganqatshelwa muntu wakubo ukumkhonza.</verse>
        <verse number="24">Kepha emva kwezinsuku ezithile wafika uFeliksi noDrusila umkakhe owayengumJudakazi, wabiza uPawulu, wamuzwa ngokukholwa nguKristu Jesu.</verse>
        <verse number="25">Esakhuluma ngokulunga, nangokuzithiba, nangokwahlulela okuzayo, uFeliksi washaywa luvalo, waphendula wathi: “Okwamanje hamba; kepha nxa ngithola isikhathi, ngizakukubiza,”</verse>
        <verse number="26">wethemba futhi ukuthi uzakunikwa imali nguPawulu; ngalokho wayehleze embiza, ekhuluma naye.</verse>
        <verse number="27">Kepha sekuphelile iminyaka emibili, uFeliksi walandelwa nguPorkiyu Festu; kodwa uFeliksi efuna ukubongwa ngabaJuda washiya uPawulu eboshiwe.</verse>
      </chapter>
      <chapter number="25">
        <verse number="1">Kwathi uFestu engenile esikhundleni, wasuka eKesariya emva kwezinsuku ezintathu, wenyukela eJerusalema;</verse>
        <verse number="2">abapristi abakhulu nezikhulu zabaJuda base bemangalela uPawulu kuye, bamncenga,</verse>
        <verse number="3">bazicelela umusa ngaye wokuba ambizele eJerusalema, becebile ukumqamekela ukuba bambulale endleleni.</verse>
        <verse number="4">Kepha uFestu waphendula ngokuthi uPawulu ugcinwe eKesariya nokuthi naye usezakuya khona masinyane;</verse>
        <verse number="5">wathi: “Izikhulu phakathi kwenu azehle nami; uma kukhona utho olubi kuleyo ndoda, aziyimangalele.”</verse>
        <verse number="6">Kwathi esehlale nabo izinsuku ezingaphezu kweziyisishiyagalombili nokuba eziyishumi, wehlela eKesariya; ngangomuso wahlala esihlalweni sokwahlulela, wayala ukuba uPawulu alethwe.</verse>
        <verse number="7">Esefikile yena, abaJuda ababehlile eJerusalema bema bemhaqile, bembeka amacala amaningi anzima, abangenakuwaqinisa,</verse>
        <verse number="8">lapho uPawulu eziphendulela ngokuthi: “Angonanga ngalutho nasemthethweni wabaJuda, nasethempelini, nakuKesari.”</verse>
        <verse number="9">Kepha uFestu ethanda ukubongwa ngabaJuda, wamphendula uPawulu, wathi: “Uyathanda yini ukwenyukela eJerusalema, wahlulelwe khona phambi kwami ngalezi zinto, na?”</verse>
        <verse number="10">UPawulu wayesethi: “Ngimi phambi kwesihlalo sokwahlulela sikaKesari, lapho ngimelwe ukwahlulelwa khona. Angenzanga okungalungile kubaJuda njengalokhu nawe wazi kahle.</verse>
        <verse number="11">Kepha uma ngonile ngenza utho olufanele ukufa, angali ukufa; kodwa uma kungekho lutho lwalokho laba abangimangalela ngakho, akakho onganginikela kubo. Ngilidlulisela kuKesari.”</verse>
        <verse number="12">Khona uFestu esekhulumile nomphakathi waphendula wathi: “Ulidlulisele kuKesari, uzakuya kuKesari.”</verse>
        <verse number="13">Kwathi sekudlule izinsuku ezithile, u-Agripha inkosi, noBernike behlela eKesariya ukuyobingelela uFestu.</verse>
        <verse number="14">Sebehlezi khona izinsuku eziningi, uFestu weneka phambi kwenkosi indaba kaPawulu, wathi: “Kukhona indoda ethile eyashiywa nguFeliksi iboshiwe;</verse>
        <verse number="15">kwathi ngiseJerusalema, abapristi abakhulu namalunga abaJuda babika ngaye becela ukuba ilahlwe;</verse>
        <verse number="16">ngabaphendula ngathi akusiwo umkhuba wamaRoma ukumnikela umuntu omangalelwayo engakamiswa phambi kwabammangalelayo, athole ithuba lokuziphendulela ngecala amangalelwe ngalo.</verse>
        <verse number="17">Ngakho sebebuthene lapha, angilibalanga; ngangomuso ngahlala esihlalweni sokwahlulela, ngayala ukuba leyo ndoda ilethwe;</verse>
        <verse number="18">basukuma-ke abayimangalelayo, kepha abavezanga cala ngayo lalezo zinto ezimbi ebengizicabangile mina,</verse>
        <verse number="19">kodwa babe nokuphikisana okuthile naye ngenkolo yakubo nangomuntu othile, uJesu, owafayo, asho ngaye uPawulu ukuthi uyaphila.</verse>
        <verse number="20">Kuthe mina ngisakhohliwe ukuthi leyo ndaba ngizakuyihlola kanjani, ngathi angathanda yini ukuya eJerusalema ukuba ahlulelwe khona ngalezo zinto.</verse>
        <verse number="21">Kepha uPawulu eselidlulisile wacela ukuba agcinwe lize lithethwe yinkosi enkulu, ngayala ukuba agcinwe ngize ngimthumele kuKesari.”</verse>
        <verse number="22">U-Agripha wayesethi kuFestu: “Nami bengithanda ukumuzwa lowo muntu.” Wathi: “Uzakumuzwa ngomuso.”</verse>
        <verse number="23">Khona ngangomuso kwafika o-Agripha noBernike ngemvunulo enkulu, bangena endlini yamacala kanye nezinduna zenkulungwane nezikhulu zomuzi; uFestu wayala ukuba uPawulu alethwe.</verse>
        <verse number="24">UFestu wathi: “Nkosi, Agripha, nani nonke nina madoda enikhona lapha kanye nathi, niyambona lona oluze ngaye kimi lonke uquqaba lwabaJuda eJerusalema nalapha, lumemeza luthi akafanele ukuba abe esaphila.</verse>
        <verse number="25">Kepha mina ngabona ukuthi akenzanga lutho olufanele ukuba afe, kodwa ngenxa yokudlulisela kwakhe kuKesari ngazinqumela ukumthuma.</verse>
        <verse number="26">Anginanto eqinisekileyo ngaye engingayilobela inkosi; ngakho ngimlethile phambi kwenu, ikakhulu phambi kwakho, nkosi Agripha, ukuze kuthi sekuhloliwe, ngibe nakho engingakuloba.</verse>
        <verse number="27">Ngokuba mina ngokwami ngithi akuqondile, uma kuthunyelwa isiboshwa, kungakhonjwa amacala aso.”</verse>
      </chapter>
      <chapter number="26">
        <verse number="1">Khona u-Agripha wathi kuPawulu: “Uvunyelwe ukuba uzikhulumele.” UPawulu wayeselula isandla, waziphendulela wathi:</verse>
        <verse number="2">“Maqondana nakho konke engimangalelwa ngakho ngabaJuda, nkosi Agripha, ngizibona nginenhlanhla, ngokuba ngizakuziphendulela namuhla phambi kwakho,</verse>
        <verse number="3">ikakhulu lokhu uyisazi sawo onke amasiko nokuphikisana kwabaJuda; ngalokho ngiyakunxusa ukuba ungilalele ngokubekezela.</verse>
        <verse number="4">“Inkambo yami kwasebusheni eyaba sesizweni sakithi naseJerusalema kwasekuqaleni bonke abaJuda bayayazi,</verse>
        <verse number="5">bengazi kwasekuqaleni, uma bethanda ukufakaza ukuthi ngangihamba ngehlelo eliqinileyo lenkonzo yakithi ngingumFarisi.</verse>
        <verse number="6">Kepha manje ngimi ngimangalelwe ngenxa yethemba lesithembiso asenzayo uNkulunkulu kubo obaba,</verse>
        <verse number="7">ezithemba ukufinyelela kuso izizwe eziyishumi nambili zakithi, zikhonza ngesineke ubusuku nemini; ngalelo themba, nkosi, ngimangalelwa ngabaJuda.</verse>
        <verse number="8">Kungani kube yinto engakholekile kini ukuthi uNkulunkulu uvusa abafileyo na?</verse>
        <verse number="9">“Kepha mina ngokwami ngangithi ngifanele ukwenza okuningi okuphambene negama likaJesu waseNazaretha;</verse>
        <verse number="10">lokho ngase ngikwenza-ke eJerusalema; mina ngabafaka abaningi kwabangcwele ematilongweni, ngiwatholile amandla kubapristi abakhulu, nalapho bebulawa ngabalahla ngevoti lami.</verse>
        <verse number="11">Nasemasinagogeni onke kaningi ngabajezisa ngibacindezela ukuba bahlambalaze; ngahlanya kakhulu ngabo, ngibazingela kwaze kwaba semizini yabezizwe.</verse>
        <verse number="12">“Kwathi lapho ngisaya eDamaseku ngamandla nangokuthunywa ngabapristi abakhulu,</verse>
        <verse number="13">emini enkulu, nkosi, ngisendleleni, ngabona ukukhanya okuvela ezulwini, kudlula ukukhazimula kwelanga, kungikhanyisela nxazonke kanye nababehamba nami;</verse>
        <verse number="14">kwathi sesiwile phansi sonke emhlabathini, ngezwa izwi likhuluma kimi ngo limi lwesiHeberu, lithi: ‘Sawulu, Sawulu, ungizingelelani na? Kulukhuni kuwe ukukhahlela ezinkandini.’</verse>
        <verse number="15">“Kepha mina ngathi: ‘Ungubani, Nkosi, na?’ INkosi yathi: ‘Mina nginguJesu omzingelayo.</verse>
        <verse number="16">Kepha sukuma, ume ngezinyawo zakho; ngokuba ngibonakele kuwe ngalokho ukuba ngikumise ube yisikhonzi nofakazi walokhu kungibona kwakho nowalokhu engizakuzibonakalisa kuwe ngakho,</verse>
        <verse number="17">ngikophule esizweni nakwabezizwe engikuthumela kubo</verse>
        <verse number="18">ukuvula amehlo abo ukuba basuke ebumnyameni, baphendukele ekukhanyeni, basuke emandleni kaSathane, baphendukele kuNkulunkulu, ukuze bamukeliswe ukuthethelelwa kwezono nesabelo phakathi kwabangcwelisiweyo ngokukholwa kimi.’</verse>
        <verse number="19">“Ngalokho, nkosi Agripha, angibanga ngongawulaleliyo umbono wasezulwini,</verse>
        <verse number="20">kodwa ngamemezela kuqala kwabaseDamaseku nakwabaseJerusalema, nakulo lonke izwe laseJudiya nakwabezizwe ukuba baphenduke, baguqukele kuNkulunkulu, benze imisebenzi efanele ukuphenduka.</verse>
        <verse number="21">Ngenxa yalokho abaJuda bangibamba ethempelini, balinga ukungibulala.</verse>
        <verse number="22">Ngitholile usizo kuNkulunkulu ngimi kuze kube kulolu suku ngifakaza kwabancane nakwabakhulu, angikhulumi lutho ngaphandle kwalokho abakukhulumile abaprofethi noMose ukuthi kuzakwenzeka,</verse>
        <verse number="23">ukuthi uKristu nga ehlupheka nokuthi engowokuqala ekuvukeni kwabafileyo uzakumemezela ukukhanya kuso isizwe nakwabezizwe.”</verse>
        <verse number="24">Kwathi esaziphendulela kanjalo, uFestu wathi ngezwi elikhulu: “Pawulu, uyahlanya; ukufunda okuningi kuyakuhlanyisa.”</verse>
        <verse number="25">Kepha uPawulu wathi: “Angihlanyi, Festu odumileyo, kodwa ngikhuluma amazwi ayiqiniso nawokuqonda.</verse>
        <verse number="26">Ngokuba inkosi engikhuluma kuyo ngesibindi iyazi ngalezi zinto, ngokuba angikholwa ukuthi kukhona utho lwalokhu olufihlekile kuyo; ngokuba lokhu akwenziwanga engosini.</verse>
        <verse number="27">Nkosi Agripha, uyakholwa ngabaprofethi na? Ngiyazi ukuthi uyakholwa.”</verse>
        <verse number="28">U-Agripha wathi kuPawulu: “Kusilele kancane ungivumise ngibe ngumKristu.”</verse>
        <verse number="29">UPawulu wayesethi: “Bengingafisa kuNkulunkulu ukuba, noma kukancane noma kukakhulu, kungabi wena wedwa kodwa bonke abangizwayo namuhla babe njengami, ngaphandle kwalezi zibopho.”</verse>
        <verse number="30">Inkosi yayisisukuma nombusi noBernike kanye nababehlezi nabo;</verse>
        <verse number="31">kwathi sebegudlukile, bakhuluma bodwa, bathi: “Lo muntu akenzi lutho olufanele ukufa noma izibopho.”</verse>
        <verse number="32">Kepha u-Agripha wathi kuFestu: “Lo muntu ngabe ekhululiwe, uma ebengalidluliselanga kuKesari.”</verse>
      </chapter>
      <chapter number="27">
        <verse number="1">Kwathi sekunqunyiwe ukuba siye e-Italiya ngomkhumbi, banikela uPawulu nezinye iziboshwa ezithile enduneni yekhulu, igama layo linguJuliyu, eyebutho likaKesari.</verse>
        <verse number="2">Sangena emkhunjini wase-Adramitiyu obusuzakuya ezindaweni zangase-Asiya, u-Aristarku umMakedoniya waseThesalonika enathi.</verse>
        <verse number="3">Ngangomuso safika eSidoni; uJuliyu wamphatha kahle uPawulu, wamvumela ukuba aye kubahlobo bakhe, ahlunyelelwe.</verse>
        <verse number="4">Sasuka lapho, sagudla ngenzansi kweKhupro, ngokuba imimoya yayiphambene nathi.</verse>
        <verse number="5">Sesidabulile ulwandle olungaseKhilikhiya nePhamfiliya safika eMira laseLikhiya.</verse>
        <verse number="6">Lapho-ke induna yafumana umkhumbi wase-Aleksandriya oqonde e-Italiya, yasingenisa kuwo.</verse>
        <verse number="7">Sesihambe kancane izinsuku eziningi saze safika kalukhuni ngaseKinidu, umoya ungasivumeli, sagudla iKrethe maqondana neSalimone,</verse>
        <verse number="8">sagudla lona kalukhuni, safika endaweni ethile ethiwa Matheku Mahle; eduze nayo kukhona umuzi waseLaseya.</verse>
        <verse number="9">Kwathi sekudlulile isikhathi eside, sekuyingozi ukuhamba ngomkhumbi, ngokuba isikhathi seNzilo sase sidlulile, uPawulu wabaluleka,</verse>
        <verse number="10">wathi kubo: “Madoda, ngiyabona ukuthi lolu hambo luzakuba nengozi nokuchithakala okukhulu, kungabi ngokwempahla nokomkhumbi kuphela kepha nokokuphila kwethu.”</verse>
        <verse number="11">Kepha induna yekhulu yethemba umshayeli womkhumbi nomniniwo kakhulu kunalokho okwakhulunywa nguPawulu.</verse>
        <verse number="12">Njengokuba itheku lalingalungile ukuhlala khona ebusika, iningi labo laluleka ukuba kusukwe khona, mhlawumbe kwenzeke ukuba bafinyelele eFeniksi, itheku laseKrethe elibheke entshonalanga yaseningizimu nasentshonalanga yasenyakatho, bahlale khona ebusika.</verse>
        <verse number="13">Kuthe iningizimu isaphephetha kahle, bacabanga ukuthi sebetholile ababekuqondile, bakhuphula ihange, bagudla iKrethe.</verse>
        <verse number="14">Kepha emva kwesikhathi esingeside kwavuka kwehla kulo umoya oyisivunguvungu othiwa i-Ewurakiloni;</verse>
        <verse number="15">kodwa umkhumbi usududulwa ungasenakubhekana nomoya, sayeka saqhutshwa nje.</verse>
        <verse number="16">Kwathi sigudla ngenzansi kwesiqhingana esithiwa iKlawuda, sabamba isikebhe kalukhuni;</verse>
        <verse number="17">sebe sikhuphulile basebenzisa izinto zokusiza, bawuzongolozela umkhumbi ngezintambo; kuthe besaba ukuthi bazakukhahleleka eSirti, behlisa izindwangu zomkhumbi, baqhutshwa kanjalo.</verse>
        <verse number="18">Kuthe ukuba sibhengulwe kakhulu yisiphepho, ngangomuso bachitha umthwalo;</verse>
        <verse number="19">kwathi ngolwesithathu balahla izimpahla zomkhumbi ngezandla zabo.</verse>
        <verse number="20">Khona-ke ilanga nezinkanyezi zingasabonakali izinsuku eziningi, nesiphepho esingesincane siqinisa njalo, lase liphela ithemba lonke lokuba singasindiswa.</verse>
        <verse number="21">Sekuyisikhathi eside bengasadli lutho, uPawulu wasukuma phakathi kwabo, wathi: “Madoda, ngabe nalalela mina, kanamuka eKrethe, naphepha kule ngozi nakulokhu kuchithakala.</verse>
        <verse number="22">Kepha manje senginiluleka ukuba nime isibindi, ngokuba akuyikufa muntu kini, umkhumbi kuphela.</verse>
        <verse number="23">Ngokuba ngalobu busuku bekumi ngakimi ingelosi kaNkulunkulu engingowakhe nengimkhonzayo,</verse>
        <verse number="24">yathi: ‘Ungesabi, Pawulu; umelwe ukuma phambi kukaKesari; bheka, uNkulunkulu ukuphile bonke abahamba nawe emkhunjini.’</verse>
        <verse number="25">Ngalokho yimani isibindi, madoda; ngokuba ngiyakholwa nguNkulunkulu ukuthi kuzakuba njengalokho kukhulunyiwe kimi.</verse>
        <verse number="26">Kepha simelwe ukukhahleleka esiqhingini esithile.”</verse>
        <verse number="27">Kwathi ukuba kufike ubusuku beshumi nane sisazulazuliswa elwandle lwase-Adriya phakathi kobusuku, abomkhumbi bacabanga ukuthi bayasondela ezweni elithile.</verse>
        <verse number="28">Base bephonsa intambo yokulinganisa, bafumana kungamafatome angamashumi amabili; sebeqhubekile kancane bayiphonsa futhi, bafumana kungamafatome ayishumi nanhlanu;</verse>
        <verse number="29">besaba ukuthi mhlawumbe singashayeka ezindaweni ezinamadwala, baphonsa amahange amane ngasemuva, bafisa ukuba kuse.</verse>
        <verse number="30">Abomkhumbi sebefuna ukubaleka emkhunjini, behlisela isikebhe elwandle ngokungathi bazakuphonsa amahange enhlokweni yomkhumbi,</verse>
        <verse number="31">uPawulu wathi enduneni yekhulu nasemabuthweni: “Uma laba bengahlali emkhunjini, ningesindiswe nina.”</verse>
        <verse number="32">Khona amabutho anquma amagoda esikebhe, asidedela sawa.</verse>
        <verse number="33">Kwathi sekuzakusa, uPawulu wabancenga bonke ukuba badle, wathi: “Namuhla kulusuku lweshumi nane nilindile, nihlezi nizila, ningadli lutho.</verse>
        <verse number="34">Ngalokho ngiyanincenga ukuba nidle, ngokuba lokhu kungokokusinda kwenu; akuyikulahleka unwele lwekhanda nakoyedwa phakathi kwenu.”</verse>
        <verse number="35">Eseshilo lokho wathatha isinkwa, wabonga uNkulunkulu phambi kwabo bonke, wasihlephula, waqala ukudla.</verse>
        <verse number="36">Base bema isibindi bonke, badla nabo.</verse>
        <verse number="37">Thina sonke esasisemkhunjini besingabantu abangamakhulu amabili namashumi ayisikhombisa nesithupha.</verse>
        <verse number="38">Sebesuthi ukudla benza lula umkhumbi belahla ukolweni elwandle.</verse>
        <verse number="39">Sekusile, abalazanga izwe, kepha babona itheku elithile elinesihlabathi abanquma ukuba baqhubele kulo umkhumbi, uma kungenzeka.</verse>
        <verse number="40">Banquma amahange bawashiya elwandle, bathukulula futhi izintambo zamaphini okuqondisa, baphakamisela emoyeni indwangu ephambili, baqonda ogwini.</verse>
        <verse number="41">Batheleka endaweni enolwandle nxazombili, baqhubela umkhumbi kuyo, inhloko yomkhumbi yagxumekeka, yema ingenakunyakaziswa, kepha ingasemuva laphulwa ngamandla amaza.</verse>
        <verse number="42">Kepha amabutho ayehlosa ukubulala iziboshwa, funa ezinye zibaleke ngokuhlamba;</verse>
        <verse number="43">kepha induna yekhulu ithanda ukusindisa uPawulu yawavimbela enhlosweni yawo, yayala ukuba labo abakwazi ukuhlamba baziphonse kuqala emanzini, bafike emhlabathini,</verse>
        <verse number="44">nabaseleyo bafike, abanye ngamapulangwe, abanye ngezinye izinto zomkhumbi. Kanjalo-ke kwenzeka ukuba bonke baphumele emhlabathini besindile.</verse>
      </chapter>
      <chapter number="28">
        <verse number="1">Kwathi sesisindile khona, sezwa ukuthi isiqhingi sithiwa iMelitha.</verse>
        <verse number="2">Abantu bakhona basiphatha ngobubele obungavamile, ngokuba babebasa umlilo, basamukela sonke ngenxa yemvula eyayisina nangenxa yamakhaza.</verse>
        <verse number="3">Kepha uPawulu ecakashile ixha lezinsaba, elibeka emlilweni, kwaphuma inyoka ngenxa yokushisa, yanamathela esandleni sakhe.</verse>
        <verse number="4">Abantu bakhona sebebona isilwane silenga esandleni sakhe, bakhuluma bodwa, bathi: “Ngempela lo muntu ungumbulali othi noma esindile elwandle ukuLunga akuvumi ukuba aphile.”</verse>
        <verse number="5">Kodwa yena wasinikinela isilwane emlilweni, akaze alimala.</verse>
        <verse number="6">Kepha babheka ukuthi usezakuvuvuka, nokuba awe phansi masinyane, afe. Kepha sebebheka isikhathi eside, bebona ukuthi akafikelwa ngozi, baphenduka bathi ungunkulunkulu.</verse>
        <verse number="7">Kwakukhona kuleyo ndawo izwe lesikhulu sesiqhingi, igama laso linguPhubiliyu; yena wasamukela, wasiphatha kahle izinsuku ezintathu.</verse>
        <verse number="8">Kepha uyise kaPhubiliyu wayelele phansi ephethwe ngumkhuhlane nembo; uPawulu wangena kuye, wakhuleka, wabeka izandla phezu kwakhe, wamphilisa.</verse>
        <verse number="9">Kwathi lokho sekwenzekile, beza nabanye abasesiqhingini abanezifo, baphulukiswa,</verse>
        <verse number="10">basitusa ngokutusa okuningi; kwathi mhla simuka ngomkhumbi, basinika esikudingayo.</verse>
        <verse number="11">Emva kwezinyanga ezintathu sase simuka ngomkhumbi wase-Aleksandriya owawudlulisa ubusika esiqhingini, uphawu lwawo lungolwamaWele.</verse>
        <verse number="12">Sangena eSirakhuse, sahlala izinsuku ezintathu;</verse>
        <verse number="13">sasuka lapho, sagwegwesa, safika eRegiyu. Sekudlule usuku lwaba lunye, kwavuka iningizimu, safika ePhutheyoli ngosuku lwesibili.</verse>
        <verse number="14">Safumana khona abazalwane, sancengwa ukuba sihlale nabo izinsuku eziyisikhombisa; kanjalo safika eRoma.</verse>
        <verse number="15">Abazalwame sebezwile ngathi basuka khona, beza ukusihlangabeza baze bafika e-Aphiyo Foru naseTresi Thaberne; uPawulu ebabona wabonga uNkulunkulu, wema isibindi.</verse>
        <verse number="16">Sesifikile eRoma, uPawulu wavunyelwa ukuhlala yedwa enebutho elimlindayo.</verse>
        <verse number="17">Kwathi emva kwezinsuku ezintathu wabizela ndawonye kuye abakhulu babaJuda; sebebuthene, wathi kubo: “Madoda, bazalwame, noma mina ngingenzanga lutho oluphambene nesizwe namasiko awobaba, nokho ngasuswa eJerusalema ngiyisiboshwa, nganikelwa ezandleni zamaRoma;</verse>
        <verse number="18">wona esengihlolile afuna ukungikhulula, ngokuba kungekho cala kimi lokuba ngife;</verse>
        <verse number="19">kepha abaJuda bekuphikisa, ngacindezelwa ukuba ngilidlulisele kuKesari, kungesikho ukuthi ngisimangalela isizwe sakithi ngalutho.</verse>
        <verse number="20">Ngakho ngaleso sizathu nginibizele lapha ukuba nginibone, ngikhulume nani; ngokuba ngenxa yethemba lika-Israyeli ngiboshiwe ngaleli ketanga.”</verse>
        <verse number="21">Base bethi kuye: “Thina asamukelanga ncwadi ngawe evela eJudiya, akufikanga namuntu wabazalwane ukubika nokukhuluma utho olubi ngawe.</verse>
        <verse number="22">Kepha sithi kufanele sizwe kuwe okucabangayo, ngokuba siyazi ngaleli hlelo ukuthi liyaphikiswa ezindaweni zonke.”</verse>
        <verse number="23">Khona sebemmisele usuku beza kuye endlini yakhe bebaningi, wabachasisela efakaza ngombuso kaNkulunkulu, wabaqondisa ngoJesu ethathela emthethweni kaMose nakubaprofethi, kusukela ekuseni kwaze kwahlwa.</verse>
        <verse number="24">Abanye baneliswa ngokwakhulunywayo, abanye abakholwanga;</verse>
        <verse number="25">kwathi ukuba bangezwani bodwa, bamuka, uPawulu esekhuluma izwi labalinye lokuthi: “Wakhuluma kahle uMoya oNgcwele ngo-Isaya umprofethi koyihlo</verse>
        <verse number="26">ngokuthi: “ ‘Hamba uye kulesi sizwe, uthi: “Ngokuzwa niyakuzwa, ningaze naqonda, nangokubona niyakubona, ningaze nabonisisa,</verse>
        <verse number="27">ngokuba inhliziyo yalesi sizwe seyaba buthuntu; bezwa kanzima ngezindlebe, amehlo abo bawacimezile, funa mhlawumbe babone ngamehlo, bezwe ngezindlebe, baqonde ngenhliziyo, baphenduke, ngibaphilise.” ’</verse>
        <verse number="28">“Ngakho-ke makwazeke kini ukuthi le nsindiso kaNkulunkulu ithunyelwe kwabezizwe; bona-ke bayakuzwa.”</verse>
        <verse number="29">Kwathi eseshilo lokho, abaJuda baphuma benokuphikisana okukhulu phakathi kwabo.</verse>
        <verse number="30">Kepha uPawulu wahlala iminyaka emibili egcwele endlini yakhe ayiqashileyo, wamukela bonke abeza kuye,</verse>
        <verse number="31">washumayela umbuso kaNkulunkulu, wafundisa ngaso sonke isibindi izindaba zeNkosi uJesu Kristu, enganqatshelwa muntu.</verse>
      </chapter>
    </book>
    <book number="45">
      <chapter number="1">
        <verse number="1">UPawulu, inceku kaKristu Jesu, umphostoli obiziweyo nowahlukaniselwe ivangeli likaNkulunkulu,</verse>
        <verse number="2">alethembisa ngaphambili ngabaprofethi bakhe emibhalweni engcwele</verse>
        <verse number="3">mayelana neNdodana yakhe eyavela enzalweni kaDavide ngokwenyama,</verse>
        <verse number="4">eyabonakaliswa ngamandla ukuthi iyiNdodana kaNkulunkulu ngokoMoya wobungcwele ngokuvuka kwabafileyo, uJesu Kristu iNkosi yethu</verse>
        <verse number="5">esamukela ngaye umusa nobuphostoli kube ngukulalela kokukholwa ezizweni zonke ngenxa yegama lakhe,</verse>
        <verse number="6">enikuzo nani eningababiziweyo bakaJesu Kristu,</verse>
        <verse number="7">kubo bonke abathandiweyo bakaNkulunkulu abaseRoma, ababiziweyo, abangcwele: Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="8">Kuqala-ke ngibonga uNkulunkulu wami ngoJesu Kristu ngani nonke, ngokuba ukukholwa kwenu kunconywa ezweni lonke.</verse>
        <verse number="9">Ngokuba uNkulunkulu, engimkhonza emoyeni wami ngevangeli leNdodana yakhe, ungufakazi wami wokuthi ngokungaphezi ngiyanikhumbula</verse>
        <verse number="10">njalo emikhulekweni yami, nginxusa ukuba, uma kungenzeka ngentando kaNkulunkulu, ngiphumelele ukufika kini.</verse>
        <verse number="11">Ngokuba ngilangazelela ukunibona ukuze nginabele isipho esithile somusa sokomoya ukuba niqiniswe,</verse>
        <verse number="12">okungukuthi siduduzane kanye nani phakathi kwenu ngokukholwa kwethu okwenu nokwami.</verse>
        <verse number="13">Angithandi, bazalwane, ukuba ningazi ukuthi ngazimisela kaningi ukuza kini, kepha ngathiyeka kuze kube manje ukuba nakini ngibe nezithelo njengakwezinye izizwe.</verse>
        <verse number="14">Nginecala kumaGreki nakwabezizwe, kwabahlakaniphileyo nakwabangaqondiyo;</verse>
        <verse number="15">kanjalo mina ngokwami nginesifiso sokushumayela ivangeli nakinina baseRoma.</verse>
        <verse number="16">Ngokuba anginamahloni ngevangeli; ngokuba lingamandla kaNkulunkulu, kube yinsindiso kulowo nalowo okholwayo, kumJuda kuqala, nakumGreki.</verse>
        <verse number="17">Ngokuba ukulunga kukaNkulunkulu kwambulwa kulo, kuvela ekukholweni, kuyisa ekukholweni, njengokulotshiweyo ukuthi: “Olungileyo uzakuphila ngokukholwa.”</verse>
        <verse number="18">Ngokuba intukuthelo kaNkulunkulu yambulwa ivela ezulwini phezu kwakho konke ukungamesabi uNkulunkulu nokungalungi kwabantu abathiya iqiniso ngokungalungi,</verse>
        <verse number="19">ngokuba lokho okwazekayo ngoNkulunkulu kusobala phakathi kwabo; ngokuba uNkulunkulu ukubonakalisile kubo.</verse>
        <verse number="20">Ngokuba okungabonwayo kwakhe, kuthi amandla akhe aphakade nobuNkulunkulu bakhe kubonakala kwasekudalweni kwezwe, ngokuba kuqondakala ngezenzo zakhe, ukuze bangabi nakuzilandulela,</verse>
        <verse number="21">ngokuba kuthe bemazi uNkulunkulu, kabamdumisanga, kabambonganga njengoNkulunkulu, kodwa balutheka ekuzindleni kwabo; inhliziyo yabo engaqondiyo yaba mnyama.</verse>
        <verse number="22">Bezisho ukuthi bahlakaniphile baba yiziwula,</verse>
        <verse number="23">nenkazimulo kaNkulunkulu ongabhubhiyo bayiguqula ifane nomfanekiso womuntu obhubhayo, owezinyoni, nowezilwane ezinezinyawo ezine nezinwabuzelayo.</verse>
        <verse number="24">Ngalokho uNkulunkulu wabanikela ezinkanukweni zezinhliziyo zabo kukho ukungcola, bahlazisane imizimba yabo,</verse>
        <verse number="25">baguqule iqiniso likaNkulunkulu, balenza amanga; bahlonipha, bakhonza okudaliweyo kunoMdali ongobongekayo kuze kube phakade. Amen.</verse>
        <verse number="26">Ngenxa yalokho uNkulunkulu wabanikela ekuhuhekeni okuyihlazo; ngokuba abesifazane babo baguqula ukwenza okwemvelo kwaba ngokuphambene nemvelo;</verse>
        <verse number="27">ngokunjalo nabesilisa bayeka ukwenza kwemvelo kowesifazane, basha ngokukhanukelana, abesilisa benza okuyichilo kwabesilisa, bezitholela umvuzo ofanele ukuduka kwabo.</verse>
        <verse number="28">Nanjengalokho bengakunakanga ukumazi uNkulunkulu, uNkulunkulu wabanikela engqondweni yokunganaki ukwenza okungafanele,</verse>
        <verse number="29">begcwele konke ukungalungi, nokonakala, nesangabe, nobubi; begcwele umhawu, nokubulala, nokuphikisana, nenkohliso, nobuqili, nokuhleba;</verse>
        <verse number="30">beyizinyevuzi, nabazonda uNkulunkulu, nezidlova, nabazidlayo, nabazigabisayo, nabaqambi bokubi, nabangalaleli abazali,</verse>
        <verse number="31">nabangenangqondo, nabangathembekile, nabangenaluthando, nabangenasihawu,</verse>
        <verse number="32">abathi besazi isimiso sokulunga sikaNkulunkulu sokuthi abenza okunjalo bafanele ukufa, abenzi lokho kuphela, kodwa babuye bavumelana nabakwenzayo.</verse>
      </chapter>
      <chapter number="2">
        <verse number="1">Ngakho awunakuzilandulela wena muntu, noma ungubani owahlulelayo, ngokuba ngalokho owahlulela ngakho omunye uyazilahla wena, ngokuba wena owahlulelayo uyakwenza khona lokho nawe.</verse>
        <verse number="2">Siyazi ukuthi ukwahlulela kukaNkulunkulu ngokweqiniso kubehlela abenza okunjalo.</verse>
        <verse number="3">Ucabanga lokho yini wena muntu owahlulela abenza okunjalo, ubukwenza nawe, ukuthi uyakubalekela ukwahlulela kukaNkulunkulu na?</verse>
        <verse number="4">Kumbe uyayidelela yini ingcebo yobumnene, neyokubekezela, neyenyewe yakhe, ungazi ukuthi ubumnene bukaNkulunkulu bukuyisa ekuphendukeni na?</verse>
        <verse number="5">Kepha ngobulukhuni bakho nangenhliziyo engaphendukiyo uzibekelela ulaka ngosuku lolaka nolokwambulwa kokwahlulela okulungileyo kukaNkulunkulu</verse>
        <verse number="6">oyakuvuza yilowo nalowo ngokwemisebenzi yakhe:</verse>
        <verse number="7">labo abafuna ngokukhuthazela ekwenzeni okuhle inkazimulo nodumo nokungabhubhi bothola ukuphila okuphakade;</verse>
        <verse number="8">kepha labo abanombango bengalaleli iqiniso, belalela ukungalungi, bothola ulaka nentukuthelo.</verse>
        <verse number="9">Usizi nokubandezeka kuyakwehlela imiphefumulo yabantu bonke abenza okubi, umJuda kuqala, nomGreki futhi;</verse>
        <verse number="10">kepha inkazimulo nodumo nokuthula kubo bonke abenza okuhle, kumJuda kuqala, nakumGreki futhi.</verse>
        <verse number="11">Ngokuba akukho ukukhetha umuntu kuNkulunkulu.</verse>
        <verse number="12">Ngokuba bonke abonileyo bengenamthetho bayakubhubha bengenamthetho; kepha bonke abonileyo benomthetho bayakwahlulelwa ngomthetho;</verse>
        <verse number="13">ngokuba akusibo abezwayo umthetho abangabalungile phambi kukaNkulunkulu, kepha abenzayo umthetho yibona abayakulungisiswa.</verse>
        <verse number="14">Ngokuba nxa abezizwe abangenawo umthetho ngokwemvelo benza okomthetho, laba, bengenawo umthetho, bangumthetho wabo ngokwabo,</verse>
        <verse number="15">babonakalisa ukuthi umsebenzi womthetho ulotshiwe ezinhliziyweni zabo, nonembeza wabo uyafakaza naye, imicabango yabo imangalelana noma ivunana,</verse>
        <verse number="16">ngosuku uNkulunkulu ayakwahlulela ngalo okufihliweyo kwabantu ngokwevangeli lami ngoKristu Jesu.</verse>
        <verse number="17">Kepha uma uthiwa ungumJuda, wethemba umthetho, uzibonga ngoNkulunkulu,</verse>
        <verse number="18">wazi intando yakhe, ukhetha okungcono, ungofundisiwe emithethweni,</verse>
        <verse number="19">uzethembile wena ukuthi ungumholi wezimpumputhe, ungukukhanya kwabasebumnyameni,</verse>
        <verse number="20">umyali weziwula nomfundisi wezingane, unakho ukuma kokwazi nokweqiniso emthethweni,</verse>
        <verse number="21">wena-ke ofundisa omunye, awuzifundisi wena na? Wena oshumayela ukuthi akungebiwa, uyeba na?</verse>
        <verse number="22">Wena othi akungaphingwa, uyaphinga na? Wena owenyanya isithombe, uphanga ithempeli na?</verse>
        <verse number="23">Wena ozibonga ngomthetho, udumaza uNkulunkulu ngokweqa umthetho na?</verse>
        <verse number="24">Ngokuba igama likaNkulunkulu liyahlanjalazwa phakathi kwabezizwe ngenxa yenu, njengalokho kulotshiwe.</verse>
        <verse number="25">Ngokuba ukusoka kuyasiza kambe, uma ugcina umthetho; kepha uma ungumeqi womthetho, ukusoka kwakho kuphenduka ukungasoki.</verse>
        <verse number="26">Ngakho-ke uma ongasokile egcina izimiso zomthetho, ukungasoki kwakhe akuyikubalwa ukuthi kungukusoka na?</verse>
        <verse number="27">Khona ongasokile ngokwemvelo, egcina umthetho, uzakwahlulela wena othi unombhalo nokusoka, weqe umthetho.</verse>
        <verse number="28">Ngokuba umJuda kakusiye onguye ngokubonwayo, nokusoka akusikho okubonwa enyameni;</verse>
        <verse number="29">kodwa umJuda yilowo onguye ngaphakathi, nokusoka kungokwenhliziyo, ngomoya kungengegama, okutuswa kwakhe kungaveli kubantu kepha kuNkulunkulu.</verse>
      </chapter>
      <chapter number="3">
        <verse number="1">Ngalokho kuyini umJuda adlula abanye ngakho na? Kukho, ukusoka kunokusiza kuni na?</verse>
        <verse number="2">Kukhulu ngezindlela zonke. Kuqala ngokuba baphathisiwe amazwi kaNkulunkulu.</verse>
        <verse number="3">Kunjani pho? Uma abanye bengakholwanga, ukungakholwa kwabo kuyakwenza ize ukukholeka kukaNkulunkulu na?</verse>
        <verse number="4">Qha nakanye; kepha makube ngukuthi: UNkulunkulu uqinisile, wonke umuntu ungumqambimanga, njengokuba kulotshiwe ukuthi: “Ukuze uthiwe ungolungileyo emazwini akho, unqobe ekwahlulelweni kwakho.”</verse>
        <verse number="5">Kepha uma ukungalungi kwethu kubonakalisa ukulunga kukaNkulunkulu, siyakuthini na? Imbala uNkulunkulu ungongalungile yini owehlisa ulaka na? Ngikhulumisa okomuntu.</verse>
        <verse number="6">Qha nakanye, ngokuba uNkulunkulu uyakulahlulela kanjani izwe, pho, na?</verse>
        <verse number="7">Kepha uma iqiniso likaNkulunkulu lavama ngamanga ami, kube yinkazimulo yakhe, ngisahlulelelwani futhi mina njengesoni na?</verse>
        <verse number="8">Kungabi ngukuthi, njengalokhu sihlanjalazwayo nanjengalokhu abanye bathi siyasho ukuthi asenze okubi, ukuze kuvele okuhle na? Ukulahlwa kwabo kubafanele.</verse>
        <verse number="9">Kunjani kanti? Siyabadlula na? Qha nakanye, ngokuba bese sibamangalele abaJuda namaGreki ngokuthi bonke baphansi kwesono,</verse>
        <verse number="10">njengokuba kulotshiwe ukuthi: “Akakho olungileyo, akakho noyedwa;</verse>
        <verse number="11">akakho oqondayo, akakho ofuna uNkulunkulu;</verse>
        <verse number="12">bonke baphambukile, baphenduke imbuqa bonkana; akakho owenza okuhle, akakho noyedwa.</verse>
        <verse number="13">Umphimbo wabo uyiliba elivulekileyo, ngezilimi zabo bayakhohlisa, isihlungu sezinyoka siphansi kwezindebe zabo;</verse>
        <verse number="14">umlomo wabo ugcwele ukuthuka nokubaba;</verse>
        <verse number="15">izinyawo zabo zishesha ukuchitha igazi,</verse>
        <verse number="16">incithakalo nosizi kusezindleleni zabo,</verse>
        <verse number="17">indlela yokuthula abayazi.</verse>
        <verse number="18">Ukwesaba uNkulunkulu akukho phambi kwamehlo abo.”</verse>
        <verse number="19">Kepha siyazi ukuthi lokhu okushoyo umthetho ukukhuluma kubo abasemthethweni ukuba yonke imilomo ivinjwe, izwe lonke libe necala kuNkulunkulu,</verse>
        <verse number="20">ngokuba ngemisebenzi yomthetho akukho nyama eyakulungisiswa phambi kwakhe; ngokuba ngomthetho kukhona ukwazi isono.</verse>
        <verse number="21">Kepha manje kubonakalisiwe ukulunga okuvela kuNkulunkulu ngaphandle komthetho, kufakazelwa ngumthetho nabaprofethi,</verse>
        <verse number="22">ngisho ukulunga kukaNkulunkulu ngokukholwa nguJesu Kristu kubo bonke abakholwayo; ngokuba akukho mahluko;</verse>
        <verse number="23">ngokuba bonke bonile, basilalelwe inkazimulo kaNkulunkulu;</verse>
        <verse number="24">balungisisiwe ngesihle ngomusa wakhe ngokuhlengwa okukuKristu Jesu,</verse>
        <verse number="25">ammisileyo uNkulunkulu abe yinhlawulo ngokukholwa egazini lakhe, kubonakaliswe ukulunga kwakhe ngokuyekelwa kwezono ezenziwe ngaphambili</verse>
        <verse number="26">ekubekezeleni kukaNkulunkulu, ukuba kubonakaliswe ukulunga kwakhe esikhathini samanje, ukuze yena abe ngolungileyo, abe ngumlungisisi walowo okholwa nguJesu.</verse>
        <verse number="27">Ngakho kuphi ukuzibonga na? Kuvalelwe phandle. Ngamthetho muni na? Ngowemisebenzi na? Qhabo, kodwa ngomthetho wokukholwa.</verse>
        <verse number="28">Ngakho-ke sithi umuntu ulungisiswa ngokukholwa ngaphandle kwemisebenzi yomthetho.</verse>
        <verse number="29">Kumbe uNkulunkulu ungowabaJuda kuphela na? Kasiye nowabezizwe na? Yebo, nowabezizwe,</verse>
        <verse number="30">uma impela uNkulunkulu emunye oyakulungisisa abasokileyo ngokukholwa nabangasokile ngokukholwa.</verse>
        <verse number="31">Ngakho-ke umthetho siwenza ize ngenxa yokukholwa na? Qha nakanye, kodwa siyawuqinisa umthetho.</verse>
      </chapter>
      <chapter number="4">
        <verse number="1">Ngakho-ke siyakuthi uzuzeni u-Abrahama, ukhokho wethu, ngokwenyama na?</verse>
        <verse number="2">Ngokuba uma u-Abrahama walungisiswa ngemisebenzi, unakho ukuzibonga; kodwa phambi kukaNkulunkulu qha.</verse>
        <verse number="3">Ngokuba umbhalo uthini na? Uthi: “Kepha u-Abrahama wakholwa nguNkulunkulu, kwambalelwa ukuthi kungukulunga.”</verse>
        <verse number="4">Kepha kosebenzayo umvuzo awubalelwa ngokomusa kodwa ngokwemfanelo;</verse>
        <verse number="5">kepha kongasebenziyo, kodwa ekholwa nguye olungisisa ongamesabi uNkulunkulu, ukukholwa kwakhe kubalelwa yena ukuthi kungukulunga,</verse>
        <verse number="6">njengalokhu noDavide esho ngokubusiswa komuntu uNkulunkulu ambalela ukulunga ngaphandle kwemisebenzi, ethi:</verse>
        <verse number="7">“Babusisiwe abathethelelwe izeqo zabo, nabazono zabo zisitshekelwe;</verse>
        <verse number="8">ubusisiwe umuntu iNkosi engayikumbalela isono. U-Abrahama wamukeliswa isithembiso ngokukholwa.”</verse>
        <verse number="9">Ngakho-ke lokhu kubusiswa kuqondene nabasokile noma nabangasokile na? Ngokuba sithi: Ukukholwa kwabalelwa u-Abrahama ukuthi kungukulunga.</verse>
        <verse number="10">Pho, kwabalelwa kanjani na? Esesokile yini noma engakasoki na? Akubanga esesokile, kodwa engakasoki.</verse>
        <verse number="11">Wasamukela isibonakaliso sokusoka, sibe luphawu lokulunga kokukholwa ayenakho engakasoki, ukuba abe nguyise wabo bonke abakholwayo bengasokile, ukuze ukulunga kubalelwe kubona,</verse>
        <verse number="12">futhi abe nguyise wabasokileyo, kungabi ngowabasokileyo kuphela, kepha nowabo abahamba emkhondweni wokukholwa ubaba u-Abrahama ayenakho engakasoki.</verse>
        <verse number="13">Ngokuba isithembiso sokuthi uyakuba yindlalifa yezwe asinikwanga u-Abrahama nenzalo yakhe ngawo umthetho kodwa ngokulunga kokukholwa.</verse>
        <verse number="14">Ngokuba uma izindlalifa ziyizo ngawo umthetho, ukukholwa kwenziwe ize, nesithembiso asiselutho;</verse>
        <verse number="15">ngokuba umthetho ubanga intukuthelo, kepha lapho kungekho khona umthetho, akukho nakweqa.</verse>
        <verse number="16">Ngalokho kuya ngokukholwa ukuba kube ngokomusa, ukuze isithembiso siqiniseke enzalweni yonke, kungabi kweyomthetho yodwa kodwa nakuleyo engeyokukholwa kuka-Abrahama ongubaba wethu sonke,</verse>
        <verse number="17">njengokulotshiweyo ukuthi: “Ngikumisile ube nguyise wezizwe eziningi” phambi kwalowo Nkulunkulu akholwa nguye, yena ophilisa abafileyo nobiza okungekho ngokungathi kukhona,</verse>
        <verse number="18">owathi kungekho themba wakholwa ngethemba, ukuze abe nguyise wezizwe eziningi, njengalokho okwashiwo ukuthi: “Yoba njalo inzalo yakho;”</verse>
        <verse number="19">engabanga buthakathaka ekukholweni wabona umzimba wakhe obusufa, eneminyaka engaba ngeyikhulu, nesizalo sikaSara sifile;</verse>
        <verse number="20">akangabazanga ngesithembiso sikaNkulunkulu ngokungakholwa, kodwa waqina ekukholweni, enika uNkulunkulu udumo,</verse>
        <verse number="21">eqinisekile ukuthi lokho akwethembisile unamandla nokukwenza.</verse>
        <verse number="22">Ngalokho-ke kwabalelwa yena ukuthi kungukulunga.</verse>
        <verse number="23">Kepha akulotshwanga ngenxa yakhe yedwa ukuthi kwabalelwa yena,</verse>
        <verse number="24">kodwa nangenxa yethu esiyakubalelwa khona, thina esikholwa nguye owavusa uJesu iNkosi yethu kwabafileyo,</verse>
        <verse number="25">owanikelwa ngenxa yeziphambeko zethu, wavuswa ngenxa yokulungisiswa kwethu.</verse>
      </chapter>
      <chapter number="5">
        <verse number="1">Ngakho lokhu sesilungisisiwe ngokukholwa, sinokuthula kuNkulunkulu ngeNkosi yethu uJesu Kristu,</verse>
        <verse number="2">okungaye sinokungena ngokukholwa kulo musa esimi kuwo, siyazibonga ekwethembeni inkazimulo kaNkulunkulu.</verse>
        <verse number="3">Kepha akusikho lokho kuphela, kodwa sizibonga nangezinhlupheko ngokwazi ukuthi ukuhlupheka kuveza ukukhuthazela,</verse>
        <verse number="4">ukukhuthazela kuveza ukuqiniseka, ukuqiniseka kuveza ithemba;</verse>
        <verse number="5">ithemba alijabhisi, ngokuba uthando lukaNkulunkulu lutheliwe ezinhliziyweni zethu ngoMoya oNgcwele esimuphiweyo.</verse>
        <verse number="6">Ngokuba sisebuthakathaka, uKristu wafela abangamesabi uNkulunkulu ngesikhathi esifaneleyo;</verse>
        <verse number="7">ngokuba cishe kungenzeki ukuba umuntu afele olungileyo, kodwa mhlawumbe kungase kube khona ongaba nesibindi sokufela omuhle;</verse>
        <verse number="8">kepha uNkulunkulu uyabonakalisa ukusithanda kwakhe ngalokhu ukuthi, siseyizoni, uKristu wasifela.</verse>
        <verse number="9">Ngakho kakhulu sesilungisisiwe ngegazi lakhe, siyakusindiswa ngaye olakeni.</verse>
        <verse number="10">Ngokuba uma sathola ukubuyisana noNkulunkulu ngokufa kweNdodana yakhe sise yizitha, ikakhulu siyakusindiswa ngokuphila kwayo sesitholile ukubuyisana;</verse>
        <verse number="11">kepha akusikho lokho kuphela, kodwa sizibonga futhi ngoNkulunkulu ngeNkosi yethu uJesu Kristu, esesamukelisiwe ngaye ukubuyisana.</verse>
        <verse number="12">Ngakho-ke njengalokho isono sangena ezweni ngamuntu munye, nangesono kwangena ukufa, ngokunjalo ukufa kwafikela abantu bonke, lokhu bonke bonile;</verse>
        <verse number="13">ngokuba isono sasikhona ezweni kungakabikho umthetho, kepha isono asibalelwa ungekho umthetho;</verse>
        <verse number="14">nokho ukufa kwabusa kusukela ku-Adamu kwaze kwaba kuMose, naphezu kwabangonanga ngendlela yeseqo sika-Adamu oyisifanekiso sakhe obeyakuza.</verse>
        <verse number="15">Kepha isipho somusa asinjengesiphambeko; ngokuba uma ngesiphambeko samuntu munye abaningi bafa, ikakhulu kwavama kwabaningi umusa nesipho sikaNkulunkulu ngomusa wamuntu munye, uJesu Kristu.</verse>
        <verse number="16">Isipho asinjengokona kwalowo emunye, ngokuba uma ukwahlulela kwaba ngoyedwa kube ngukulahlwa, isipho somusa sona-ke saba ngeziphambeko eziningi kube ngukulungisiswa.</verse>
        <verse number="17">Ngokuba uma ngesiphambeko samuntu munye ukufa kwabusa ngalowo emunye, ikakhulu abamukela ukuvama komusa nokuvama kwesipho sokulunga bayakubusa ekuphileni ngalowo emunye, uJesu Kristu.</verse>
        <verse number="18">Ngalokho-ke njengokuba ngasiphambeko sinye kwaba khona ukulahlwa kubantu bonke, kanjalo ngasenzo sinye sokulunga kwaba khona ukulungisiswa kukho ukuphila kubantu bonke;</verse>
        <verse number="19">ngokuba njengalokho ngokungalaleli kwamuntu munye abaningi benziwa izoni, kanjalo ngokulalela kwamuntu munye abaningi bayakwenziwa abalungileyo.</verse>
        <verse number="20">Kepha umthetho wangena ukuba isiphambeko sande; kodwa lapho kwavama khona isono, umusa wavama kakhulukazi,</verse>
        <verse number="21">ukuze njengalokho isono sabusa ngokufa, nomusa ubuse kanjalo ngokulunga, kube ngukuphila okuphakade ngoJesu Kristu iNkosi yethu.</verse>
      </chapter>
      <chapter number="6">
        <verse number="1">Ngakho siyakuthini na? Sihlale esonweni, ukuze kuvame umusa na?</verse>
        <verse number="2">Qha nakanye. Thina esafa maqondana nesono singabuye sihambe kanjani kuso na?</verse>
        <verse number="3">Kumbe anazi yini ukuthi sonke esabhapathizelwa kuKristu Jesu, sabhapathizelwa kukho ukufa kwakhe na?</verse>
        <verse number="4">Ngakho sembelwa naye ngokubhapathizelwa kukho ukufa ukuba njengalokho uKristu wavuswa kwabafileyo ngenkazimulo kaYise, kanjalo nathi sihambe ekuphileni okusha.</verse>
        <verse number="5">Ngokuba uma sihlanganisiwe kanye naye ngokufa okufananayo, siyakuba njalo nangokuvuka,</verse>
        <verse number="6">sazi lokhu ukuthi umuntu wethu omdala wabethelwa kanye naye esiphambanweni, ukuze umzimba wesono wenziwe ize, singabe sisakhonza isono,</verse>
        <verse number="7">ngokuba ofileyo ukhululiwe esonweni.</verse>
        <verse number="8">Kepha uma safa kanye noKristu, siyakholwa ukuthi siyakuphila futhi kanye naye,</verse>
        <verse number="9">sazi ukuthi uKristu esevusiwe kwabafileyo akasafi, ukufa akusabusi phezu kwakhe.</verse>
        <verse number="10">Ngokuba ukufa, afa ngakho, wakufa kanye nje ngenxa yesono; kepha ukuphila akuphilayo ukuphilela uNkulunkulu.</verse>
        <verse number="11">Kanjalo nani manizisho ukuthi ningabafileyo maqondana nesono, kodwa niphilele uNkulunkulu kuKristu Jesu.</verse>
        <verse number="12">Ngakho makungabusi isono emzimbeni wenu ofayo, nize nilalele izinkanuko zawo;</verse>
        <verse number="13">futhi ninganikeli izitho zenu esonweni, zibe yizikhali zokungalungi, kodwa zinikeleni nina kuNkulunkulu njengabaphilayo bevukile kwabafileyo nezitho zenu kuNkulunkulu, zibe yizikhali zokulunga,</verse>
        <verse number="14">ngokuba isono asiyikubusa phezu kwenu; ngokuba aniphansi komthetho, kepha niphansi komusa.</verse>
        <verse number="15">Kunjani, pho, na? Siyakona ngokuba singephansi komthetho kodwa phansi komusa na? Qha nakanye.</verse>
        <verse number="16">Anazi yini ukuthi lowo enizinikela kuye ukuba nibe yizinceku zokumlalela, niyizinceku zakhe enimlalelayo, noma ezesono kube ngukufa noma ezokulalela kube ngukulunga, na?</verse>
        <verse number="17">Kepha makabongwe uNkulunkulu ukuthi nina enaniyizinceku zesono senilalela ngenhliziyo indlela yesifundiso enanikelwa kuyo</verse>
        <verse number="18">nokuthi, senikhululiwe esonweni, naba yizinceku zokulunga.</verse>
        <verse number="19">Ngikhulumisa okomuntu ngenxa yobuthakathaka benyama yenu. Ngokuba njengalokho nanikela izitho zenu zibe yizinceku zamanyala nezokungalungi kwaba ngukungalungi, kanjalo nikelani manje izitho zenu zibe yizinceku zokulunga kube ngukungcweliswa.</verse>
        <verse number="20">Ngokuba lapho nise yizinceku zesono, nanikhululekile maqondana nokulunga.</verse>
        <verse number="21">Ngaleso sikhathi naninezithelo zini na? Eseninezinhloni ngakho manje; ngokuba ukugcina kwalokho kungukufa.</verse>
        <verse number="22">Kepha manje, senikhululiwe esonweni naba ngabakhonza uNkulunkulu, ninazo izithelo zenu kube ngukungcweliswa nasekugcineni ukuphila okuphakade.</verse>
        <verse number="23">Ngokuba inkokhelo yesono ingukufa, kepha isipho somusa sikaNkulunkulu singukuphila okuphakade kuKristu Jesu iNkosi yethu.</verse>
      </chapter>
      <chapter number="7">
        <verse number="1">Kanti anazi yini, bazalwane, ngokuba ngikhuluma kwabawazi umthetho, ukuthi umthetho uyabusa phezu komuntu ngesikhathi sonke esekhona na?</verse>
        <verse number="2">Ngokuba owesifazane oganileyo uboshelwe ngomthetho endodeni isekhona; kepha nxa indoda isifile, ukhululiwe emthethweni wendoda.</verse>
        <verse number="3">Ngalokho-ke lapho indoda isekhona, uyakuthiwa isiphingi, uma eba ngowenye indoda; kepha nxa indoda isifile, ukhululekile emthethweni, angebe yisiphingi, uma eba ngowenye indoda.</verse>
        <verse number="4">Kanjalo nani bazalwane bami, nani naba ngabafileyo maqondana nomthetho ngomzimba kaKristu ukuba nibe ngabomunye, lowo owavuswa kwabafileyo, ukuze sithelele uNkulunkulu izithelo.</verse>
        <verse number="5">Ngokuba kwathi sisenyameni, ukuhuheka kwezono okwavela ngomthetho kwasebenza ezithweni zethu ukuthelela ukufa izithelo;</verse>
        <verse number="6">kepha kalokhu sikhululiwe emthethweni, sifile maqondana nalokho esasibanjwa yikho ukuba sikhonze emoyeni omusha, kungesegameni elidala.</verse>
        <verse number="7">Ngakho siyakuthini na? Umthetho uyisono na? Qha nakanye; kepha bengingasazanga isono, uma bekungengomthetho; ngokuba ukufisa bengingakwazanga, uma umthetho ubungashongo ukuthi: “Ungafisi;”</verse>
        <verse number="8">kepha isono sathola ithuba ngomyalo, sasebenza kimi ukufisa konke; ngokuba ngaphandle komthetho isono sifile.</verse>
        <verse number="9">Mina-ke ngake ngahamba ngaphandle komthetho; kepha kwathi ukuba kufike umyalo, savuka isono,</verse>
        <verse number="10">ngafa mina; umyalo obungowokuphila wona wafunyanwa ungowokufa kimi,</verse>
        <verse number="11">ngokuba isono, sithola ithuba ngomyalo, sangikhohlisa, sangibulala ngawo.</verse>
        <verse number="12">Ngakho-ke umthetho ungcwele, nomyalo ungcwele, ulungile, muhle.</verse>
        <verse number="13">Pho, okuhle kwaba ngukufa kimi na? Qha nakanye; kepha isono, ukuba sibonakale ukuthi siyisono, sangibangela ukufa ngakho okuhle, ukuze isono ngawo umyalo sibe ngesonayo kakhulu.</verse>
        <verse number="14">Ngokuba siyazi ukuthi umthetho ungowomoya; kepha mina ngingowenyama, othengisiwe phansi kwesono.</verse>
        <verse number="15">Ngokuba engikwenzayo angikuqondi; ngokuba engikwenzayo akusikho lokho engikuthandayo; kodwa lokho engikuzondayo, yikho engikwenzayo.</verse>
        <verse number="16">Kepha uma ngenza lokho engingakuthandiyo, ngiyawuvumela umthetho ukuthi muhle.</verse>
        <verse number="17">Kodwa kalokhu akuseyimi engikwenzayo, kodwa yisono esihlala kimi.</verse>
        <verse number="18">Ngokuba ngiyazi ukuthi kimi, kungukuthi enyameni yami, akuhlali okuhle; ngokuba intando ikhona kimi, kodwa ukwenza okuhle akukho,</verse>
        <verse number="19">ngokuba okuhle engikuthandayo angikwenzi, kodwa okubi engingakuthandiyo lokho ngiyakwenza.</verse>
        <verse number="20">Uma-ke ngenza lokho engingakuthandiyo akuseyimi engenza lokho, kodwa yisono esihlala kimi.</verse>
        <verse number="21">Ngalokho ngifumana kimina engithanda ukwenza okuhle umthetho wokuthi kukhona okubi kimi,</verse>
        <verse number="22">ngokuba ngiwenamela umthetho kaNkulunkulu ngokomuntu ongaphakathi,</verse>
        <verse number="23">kepha ngibona omunye umthetho ezithweni zami olwayo nomthetho wengqondo yami, ungithumbela emthethweni wesono osezithweni zami.</verse>
        <verse number="24">Wo! mina muntu wosizi, ngubani oyakungikhulula kulo mzimba wokufa na?</verse>
        <verse number="25">Makabongwe uNkulunkulu ngoJesu Kristu iNkosi yethu. Ngalokho-ke mina ngokwami ngikhonza umthetho kaNkulunkulu ngengqondo kepha umthetho wesono ngenyama.</verse>
      </chapter>
      <chapter number="8">
        <verse number="1">Kanjalo akusekho ukulahlwa kwabakuKristu Jesu.</verse>
        <verse number="2">Ngokuba umthetho kaMoya wokuphila okuKristu Jesu ungikhululile emthethweni wesono nowokufa.</verse>
        <verse number="3">Ngokuba lokho okwehlula umthetho, ngokuba ungenamandla ngenxa yenyama, wakwenza uNkulunkulu ngokuthuma iNdodana yakhe ifana nenyama yesono, nangenxa yesono walahla isono enyameni,</verse>
        <verse number="4">ukuze umyalo womthetho ugcwaliseke kithina esingahambi ngokwenyama kepha ngokukaMoya.</verse>
        <verse number="5">Ngokuba abokwenyama banaka okwenyama, kepha abakaMoya banaka okukaMoya.</verse>
        <verse number="6">Ngokuba ukunaka kwenyama kungukufa, kepha ukunaka kukaMoya kungukuphila nokuthula.</verse>
        <verse number="7">Ngokuba ukunaka kwenyama kungubutha kuNkulunkulu; ngokuba akuwuthobeli umthetho kaNkulunkulu, yebo, futhi kungekwenze;</verse>
        <verse number="8">abasenyameni abanakumthokozisa uNkulunkulu.</verse>
        <verse number="9">Kepha nina anisenyameni, kodwa nikuye uMoya, uma uMoya kaNkulunkulu ehlala kini. Kepha uma umuntu engenaye uMoya kaKristu, lowo kasiye owakhe.</verse>
        <verse number="10">Uma uKristu ekini, umzimba ufile ngenxa yesono, kepha umoya ungukuphila ngenxa yokulunga.</verse>
        <verse number="11">Uma-ke uMoya walowo owavusa uJesu kwabafileyo ehlala kini, yena owavusa uKristu Jesu kwabafileyo uyakuphilisa nemizimba yenu efayo ngaye uMoya wakhe ohlala kini.</verse>
        <verse number="12">Ngalokho-ke, bazalwane, asinacala kuyo inyama lokuba sihambe ngokwenyama.</verse>
        <verse number="13">Ngokuba uma nihamba ngokwenyama, nizakufa; kepha uma nibulala imisebenzi yomzimba ngoMoya, nizakuphila.</verse>
        <verse number="14">Ngokuba bonke abaholwa nguMoya kaNkulunkulu, labo bangabantwana bakaNkulunkulu.</verse>
        <verse number="15">Ngokuba anamukeliswanga umoya wobugqila ukuba nibuye nesabe, kepha namukeliswa umoya wobuntwana esimemeza ngaye sithi: “Aba, Baba!”</verse>
        <verse number="16">Yena lowo Moya ufakaza kanye nomoya wethu ukuthi singabantwana bakaNkulunkulu.</verse>
        <verse number="17">Uma-ke singabantwana, siyizindlalifa futhi, izindlalifa zikaNkulunkulu, izindlalifa kanye noKristu, uma phela sihlupheka kanye naye, ukuze siphiwe inkazimulo futhi kanye naye.</verse>
        <verse number="18">Ngokuba ngithi izinhlupheko zesikhathi samanje azinakulinganiswa nenkazimulo eyakwambulwa kithina.</verse>
        <verse number="19">Ngokuba ukulangazela kokudaliweyo kulindele ukwambulwa kwabantwana bakaNkulunkulu.</verse>
        <verse number="20">Ngokuba okudaliweyo kwabekwa phansi kobuze, kungengentando yakho kodwa ngaye owakubekayo,</verse>
        <verse number="21">ethembeni lokuthi nakho okudaliweyo kuyakukhululwa ebugqileni bokubhubha, kube ngukukhululeka kwenkazimulo yabantwana bakaNkulunkulu.</verse>
        <verse number="22">Ngokuba siyazi ukuthi konke okudaliweyo kuyabubula kanyekanye kunezinseka kuze kube manje;</verse>
        <verse number="23">akusikho lokho kuphela, kepha nathi uqobo lwethu esinolibo lukaMoya siyabubula phakathi kwethu, silindele isimo sobuntwana, ukukhululwa komzimba wethu.</verse>
        <verse number="24">Ngokuba ethembeni sisindisiwe; kepha ithemba elibonwayo alisilo ithemba; ngokuba lokhu umuntu akubonayo usakwethembelani na?</verse>
        <verse number="25">Kodwa uma sithemba lokho esingakuboniyo, siyakulindela ngokubekezela.</verse>
        <verse number="26">Ngokunjalo noMoya uyasisiza ebuthakathakeni bethu; ngokuba asikwazi esingakucela ngokufaneleyo, kodwa uMoya uqobo usikhulumela ngokububula okungenakuphinyiselwa;</verse>
        <verse number="27">kepha yena ohlola izinhliziyo uyakwazi okuqondwa nguMoya, ngokuba ukhulumela abangcwele ngokwentando kaNkulunkulu.</verse>
        <verse number="28">Siyazi ukuthi kwabamthandayo uNkulunkulu konke kusebenzelana kube ngokuhle, kulabo ababiziweyo ngecebo lakhe.</verse>
        <verse number="29">Ngokuba labo ayebazi ngaphambili wabamisa ngaphambili, bafane nesimo seNdodana yakhe, ukuze yona ibe yizibulo phakathi kwabazalwane abaningi;</verse>
        <verse number="30">labo abamisile ngaphambili ubabizile futhi; labo ababizile ubalungisisile futhi; labo abalungisisileyo ubaphile nenkazimulo futhi.</verse>
        <verse number="31">Sesiyakuthini ngalokho na? Uma uNkulunkulu emi ngakithi, ngubani ongamelana nathi na?</verse>
        <verse number="32">Yena ongayigodlanga eyakhe iNdodana, kepha wayinikela ngenxa yethu sonke, kungaba kanjani ukuba angasiphi konke kanye nayo na?</verse>
        <verse number="33">Ngubani ozakumangalela abakhethiweyo bakaNkulunkulu na? UNkulunkulu ungolungisisayo;</verse>
        <verse number="34">ngubani olahlayo na? UKristu Jesu owafayo, yebo impela, owavuswa kwabafileyo, ongakwesokunene sikaNkulunkulu, nguyena osinxuselayo.</verse>
        <verse number="35">Ngubani ozakusahlukanisa nothando lukaKristu na? Noma ukuhlupheka, noma ukubandezeka, noma ukuzingelwa, noma indlala, noma ukuhamba ze, noma ingozi, noma inkemba, na?</verse>
        <verse number="36">Kulotshiwe ukuthi: “Ngenxa yakho sibulawa usuku lonke, sithiwa izimvu zokuhlatshwa.”</verse>
        <verse number="37">Kepha kukho konke lokho siyanqoba nokunqoba ngowasithandayo.</verse>
        <verse number="38">Ngiyakholwa ukuthi nakufa, nakuphila, nazingelosi, nababusi, nakho okukhona, nakho okuzayo, namandla,</verse>
        <verse number="39">nakuphakama, nakujula, nanto enye edaliweyo akuyikuba namandla okusahlukanisa nothando lukaNkulunkulu olukuKristu Jesu iNkosi yethu.</verse>
      </chapter>
      <chapter number="9">
        <verse number="1">Ngikhuluma iqiniso ngikuKristu, angiqambi amanga, unembeza wami ufakazelana nami eMoyeni oNgcwele</verse>
        <verse number="2">ukuthi nginokudabuka okukhulu nobuhlungu obungapheliyo enhliziyweni yami.</verse>
        <verse number="3">Ngokuba ngingafisa ukuba mina uqobo ngibe ngoqalekisiweyo kuKristu ngenxa yabazalwane bami abangabakithi ngokwenyama;</verse>
        <verse number="4">bona bangabakwa-Israyeli, okungesabo isimo sobuntwana nenkazimulo, nezivumelwano, nokumiswa komthetho, nenkonzo, nezithembiso,</verse>
        <verse number="5">abangababo okhokho avela kubo uKristu ngokwenyama, yena onguNkulunkulu ophezu kwakho konke, obongekayo kuze kube phakade. Amen.</verse>
        <verse number="6">Akusikho okungathi izwi likaNkulunkulu liphuthile. Ngokuba asibo bonke abavela ku-Israyeli abangabakwa-Israyeli;</verse>
        <verse number="7">nakuba beyinzalo ka-Abrahama, bonke abasibo abantwana, kodwa kuthiwa: “Ngo-Isaka iyakubizwa inzalo yakho.”</verse>
        <verse number="8">Lokhu kungukuthi akusibo abantwana benyama abangabantwana bakaNkulunkulu labo, kodwa abantwana besithembiso bathiwa inzalo.</verse>
        <verse number="9">Ngokuba lingelesithembiso leli zwi lokuthi: “Ngalesi sikhathi ngizakufika; khona uSara uzakuba nendodana.”</verse>
        <verse number="10">Akuyilokhu kuphela, kodwa kwaba njalo nakuRebeka ekhulelisiwe ngoyedwa, u-Isaka, ukhokho wethu;</verse>
        <verse number="11">ngokuba bengakazalwa, bengakenzi okuhle nokubi, ukuze icebo likaNkulunkulu eliya ngokukhetha lime,</verse>
        <verse number="12">kungabi ngemisebenzi, kodwa kube ngaye obizayo, kwashiwo kuye ukuthi: “Omkhulu uyakukhonza omncane,”</verse>
        <verse number="13">njengalokho kulotshiwe ukuthi: “UJakobe ngamthanda, kepha u-Esawu ngamzonda.”</verse>
        <verse number="14">Ngakho siyakuthini na? Kukhona yini ukungalungi kuNkulunkulu na? Qha nakanye.</verse>
        <verse number="15">Ngokuba kuMose uthi: “Ngizakumhawukela engimhawukelayo, ngimzwele engimzwelayo.”</verse>
        <verse number="16">Ngakho-ke akuyi ngentando nangokuzikhathaza komuntu, kodwa kuya ngokuhawukela kukaNkulunkulu.</verse>
        <verse number="17">Ngokuba umbhalo uthi kuFaro: “Ngakuphakhamisela khona lokhu ukuba ngibonakalise amandla ami kuwe nokuba igama lami lishunyayelwe emhlabeni wonke.”</verse>
        <verse number="18">Ngakho uhawukela lowo athanda ukumhawukela, umenza lukhuni lowo athanda ukumenza lukhuni.</verse>
        <verse number="19">Usuzakuthi kimi: “Usasolelani yena na? Ngokuba ngubani ongamelana nentando yakhe na?”</verse>
        <verse number="20">O, wena muntu! Ungubani-ke wena ophikisana noNkulunkulu na? Okubunjiweyo kungasho yini kowakubumbayo ukuthi: “Wangenzelani ngaba njena na?”</verse>
        <verse number="21">Nokuba akanamandla yini umbumbi ebumbeni ukwenza ngesigaxa sisinye isitsha esinye esihloniphekayo nesinye esingahloniphekiyo na?</verse>
        <verse number="22">Uma, pho, uNkulunkulu, ethanda ukubonakalisa ulaka nokuveza amandla akhe, wathwala ngokubekezela okukhulu izitsha zolaka ezilungiselwe ukubhujiswa</verse>
        <verse number="23">ukuba abonakalise ingcebo yenkazimulo yakhe ezitsheni zomusa ayezilungisele inkazimulo ngaphambili,</verse>
        <verse number="24">thina asibizayo nathi, kungesikho kubaJuda kuphela kodwa nakwabezizwe?</verse>
        <verse number="25">Njengalokhu esho nakuHoseya ukuthi: “Ngiyakubiza abangesiso isizwe sami ngokuthi isizwe sami, nongathandiwe ngokuthi uthandiwe;</verse>
        <verse number="26">nasendaweni lapha kwathiwa kubo: ‘Anisibo abantu bami,’ lapho bayakubizwa ngokuthi: ‘Abantwana bakaNkulunkulu ophilayo.’ ”</verse>
        <verse number="27">U-Isaya umemeza ngo-Israyeli, uthi: “Nokuba umumo wabantwana bakwa-Israyeli ungangesihlabathi solwandle, yinsali eyakusindiswa,</verse>
        <verse number="28">ngokuba iNkosi iyakufeza izwi layo emhlabeni, iliphelelise, ikhawuleze,”</verse>
        <verse number="29">njengalokho washo u-Isaya ngaphambili ukuthi: “Uma iNkosi Sebawoti ibingasishiyelanga inzalo besiyakuba njengeSodoma, sifane neGomora.”</verse>
        <verse number="30">Ngakho siyakuthini na? Ukuthi abezizwe abangafunisisanga ukulunga batholile ukulunga, ukulunga kambe okungokukholwa;</verse>
        <verse number="31">kepha u-Israyeli, elandela umthetho wokulunga, kafinyelelanga emthethweni.</verse>
        <verse number="32">Ngani na? Ngokuba akubanga ngokukholwa kodwa kungathi ngemisebenzi; baqhuzuka etsheni lokuqhuzula,</verse>
        <verse number="33">njengalokho kulotshiwe ukuthi: “Bheka, ngibeka eSiyoni itshe lokukhubekisa, nedwala lokuwisa, nokholwa yilo akayikujabha.”</verse>
      </chapter>
      <chapter number="10">
        <verse number="1">Bazalwane, ukulangazela kwenhliziyo yami nokunxusa kwami kuNkulunkulu ngabo kungukuba basindiswe.</verse>
        <verse number="2">Ngokuba ngiyabafakazela ukuthi bashisekela uNkulunkulu kodwa kungengokuqonda;</verse>
        <verse number="3">ngokuba bengakwazi ukulunga kukaNkulunkulu, befuna ukumisa okwabo, abakuthobelanga ukulunga kukaNkulunkulu.</verse>
        <verse number="4">Ngokuba isiphetho somthetho nguKristu, kube ngukulunga kubo bonke abakholwayo.</verse>
        <verse number="5">Ngokuba uMose uloba ukuthi umuntu owenza ukulunga okuvela emthethweni uyakuphila ngakho.</verse>
        <verse number="6">Kepha ukulunga okuvela ngokukholwa kusho kuthi: “Ungasho enhliziyweni yakho ukuthi: ‘Ngubani ozakwenyukela ezulwini na?’ okungukuthi ukwehlisa uKristu,</verse>
        <verse number="7">nokuba: ‘Ngubani ozakwehlela kwalasha na?’ ” okungukuthi ukukhuphula uKristu kwabafileyo.</verse>
        <verse number="8">Kepha kuthini na? Izwi liseduze nawe, emlonyeni wakho nasenhliziyweni yakho, okungukuthi izwi lokukholwa esilishumayelayo.</verse>
        <verse number="9">Ngokuba uma uvuma ngomlomo wakho ukuthi uJesu uyiNkosi, ukholwa enhliziyweni yakho ukuthi uNkulunkulu wamvusa kwabafileyo, uyakusindiswa;</verse>
        <verse number="10">ngokuba umuntu ukholwa ngenhliziyo kube ngukulunga, ngomlomo uyavuma kube ngukusindiswa.</verse>
        <verse number="11">Ngokuba umbhalo uthi: “Lowo okholwayo akayikujabhiswa.”</verse>
        <verse number="12">Ngokuba akukho mahluko phakathi komJuda nomGreki, lokhu yena uyiNkosi yabo bonke, ubacebele bonke abakhuleka kuye,</verse>
        <verse number="13">ngokuba “bonke abayakukhuleka egameni leNkosi bayakusindiswa.”</verse>
        <verse number="14">Kepha bayakukhuleka kanjani kuye abangakholwanga nguye na? Bayakukholwa kanjani abangezwanga ngaye na? Bayakuzwa kanjani, kungekho oshumayelayo na?</verse>
        <verse number="15">Bayakushumayela kanjani, uma bengathunywa na? Njengokulotshiweyo ukuthi: “Yeka, zinhle izinyawo zabashumayela izindaba ezinhle.”</verse>
        <verse number="16">Kodwa abalilalelanga bonke ivangeli. Ngokuba u-Isaya uthi: “Nkosi, ngubani owakholwa ngesikuzwileyo na?”</verse>
        <verse number="17">Ngalokho-ke ukukholwa kuvela ngokuzwa, ukuzwa kuvela ngezwi likaKristu.</verse>
        <verse number="18">Kepha ngithi: Abezwanga yini na? Yebo, impela: “Izwi labo liphumele emhlabeni wonke, nokusho kwabo kuye nasemikhawulweni yelakhiweyo.”</verse>
        <verse number="19">Kepha ngithi: U-Israyeli wayengaqondi na? Kuqala, uMose uthi: “Mina ngiyakunivusela umhawu ngabangesiso isizwe, nginithukuthelise ngesizwe esingenangqondo.”</verse>
        <verse number="20">Kepha u-Isaya unesibindi sokuthi: “Ngafunyanwa yilabo abangangifunanga, ngabonakala kulabo abangangibuzanga.”</verse>
        <verse number="21">Kodwa ngo-Israyeli uthi: “Usuku lonke ngelulela izandla zami kuso isizwe esingalaleliyo nesiphikayo.”</verse>
      </chapter>
      <chapter number="11">
        <verse number="1">Ngalokho ngithi: UNkulunkulu usilahlile isizwe sakhe na? Qha nakanye, ngokuba nami ngingumIsrayeli, wenzalo ka-Abrahama, wesizwe sakwaBenjamini.</verse>
        <verse number="2">UNkulunkulu akasilahlanga isizwe sakhe ayesazi ngaphambili. Kumbe anazi yini ukuthi umbhalo uthini ngo-Eliya ukuba umangalela u-Israyeli kuNkulunkulu ngokuthi:</verse>
        <verse number="3">“Nkosi, bababulele abaprofethi bakho, badilizile ama-altare akho, mina ngisele ngedwa, sebefuna ukungibulala nami,” na?</verse>
        <verse number="4">Kepha impendulo kaNkulunkulu ithini kuye na? Ithi: “Ngizishiyele amadoda ayizinkulungwane eziyisikhombisa angaguqanga ngamadolo kuBali.”</verse>
        <verse number="5">Kanjalo kukhona nangalesi sikhathi samanje insali ngokokukhetha komusa;</verse>
        <verse number="6">kepha uma kuya ngomusa, akusayi ngemisebenzi; uma kungenjalo, umusa awuseyiwo umusa.</verse>
        <verse number="7">Kunjani, pho? Lokho u-Israyeli akufunayo akakufumananga, kepha abakhethiweyo bakufumana, abanye benziwa baba lukhuni,</verse>
        <verse number="8">njengalokho kulotshiwe ukuthi: “UNkulunkulu wabanika umoya wobuthongo, amehlo okungaboni, nezindlebe zokungezwa, kuze kube lusuku lwanamuhla.”</verse>
        <verse number="9">NoDavide uthi: “Itafula labo malibe yisihibe nogibe, nesikhubekiso nempindiselo kubo,</verse>
        <verse number="10">kufiphazwe amehlo abo ukuba angaboni, ugobe umhlane wabo njalo.”</verse>
        <verse number="11">Ngakho ngithi: Bakhubeka ukuba bawe na? Qha nakanye; kepha ngesiphambeko sabo insindiso ifikile kwabezizwe ukubavusela umhawu.</verse>
        <verse number="12">Kepha uma isiphambeko sabo siyingcebo yezwe, nokuncipha kwabo kuyingcebo yabezizwe, pho, kakhulu kangakanani ukuphelela kwabo.</verse>
        <verse number="13">Ngikhuluma kini nina bezizwe. Njengokuba mina ngingumphostoli wabezizwe, ngidumisa ukukhonza kwami</verse>
        <verse number="14">ukuba mhlawumbe ngingabavusela umhawu abenyama yami, ngisindise abanye kubo.</verse>
        <verse number="15">Ngokuba uma ukulahlwa kwabo kungukubuyiswa kwezwe, ukwamukelwa kwabo kungaba yini, uma kungesikho ukuphila kwabafileyo na?</verse>
        <verse number="16">Uma ulibo lungcwele, nenhlama injalo; uma impande ingcwele, namagatsha anjalo.</verse>
        <verse number="17">Kepha uma kwaphulwa amanye amagatsha, wena-ke ongumnqumo wasendle wafakelwa phakathi kwawo, wahlanganyela nawo impande yamafutha yomnqumo,</verse>
        <verse number="18">ungazigabisi phezu kwamagatsha; kepha uma uzigabisa, akusuwe othwele impande, kepha yimpande ethwele wena.</verse>
        <verse number="19">Uzakuthi-ke wena: “Amagatsha aphulwa ukuba mina ngifakelwe.”</verse>
        <verse number="20">Kulungile; aphulwa ngokungakholwa, wena-ke umi ngokukholwa. Ungazikhukhumezi, kepha yesaba;</verse>
        <verse number="21">ngokuba uma uNkulunkulu engayekanga amagatsha emvelo, nawe angeze akuyeka.</verse>
        <verse number="22">Bheka-ke ububele nobukhali bukaNkulunkulu; ubukhali kulabo abawayo kepha kuwe ububele bukaNkulunkulu, uma uhlala ebubeleni; uma kungenjalo, uzakunqunywa nawe.</verse>
        <verse number="23">Nalabo uma bengahlali ekungakholweni, bayakufakelwa, ngokuba uNkulunkulu unamandla okubafakela futhi.</verse>
        <verse number="24">Ngokuba uma wena wanqunywa emnqumweni ongowasendle ngemvelo, wafakelwa emnqumweni omuhle ngokuphambene nemvelo, ikakhulu labo abangabemvelo bayakufakelwa emnqumweni wakubo.</verse>
        <verse number="25">Ngokuba angithandi, bazalwane, ukuba ningayazi le mfihlakalo, funa nizishaye abahlakaniphileyo, ukuthi inxenye ka-Israyeli yehlelwe ngubulukhuni, kuze kungene abezizwe ngokupheleleyo;</verse>
        <verse number="26">kanjalo u-Israyeli wonke uyakusindiswa, njengalokho kulotshiwe ukuthi: “Kuyakuvela eSiyoni uMhlangulisi, asuse ukungalungi kuJakobe.</verse>
        <verse number="27">Yilesi isivumelwano sami nabo, lapho ngisusa izono zabo.”</verse>
        <verse number="28">Ngokwevangeli bayizitha ngenxa yenu, kepha ngokukhethwa bangabathandiweyo ngenxa yawokhokho,</verse>
        <verse number="29">ngokuba izipho zomusa nokubiza kukaNkulunkulu akaguquki kukho.</verse>
        <verse number="30">Ngokuba njengalokho nina kade ningamlaleli uNkulunkulu, kepha manje nihawukelwe ngenxa yokungalaleli kwabo,</verse>
        <verse number="31">kanjalo nalaba kalokhu abalalelanga, ukuze ngomusa enenzelwe wona nabo bahawukelwe manje.</verse>
        <verse number="32">Ngokuba uNkulunkulu ubavalele bonke ekungalalelini ukuze abahawukele bonke.</verse>
        <verse number="33">Yeka ukujula kwengcebo, nokuhlakanipha, nokwazi kukaNkulunkulu! Yeka izahlulelo zakhe ezingaphenyekiyo, nezindlela zakhe ezingaqondakaliyo!</verse>
        <verse number="34">Ngokuba “ngubani owawazi umqondo weNkosi na? Nokuba ngubani owaba ngumeluleki wayo na?”</verse>
        <verse number="35">Noma “ngubani owaqala ukuyipha ukuba kubuyiselwe kuye na?”</verse>
        <verse number="36">Ngokuba konke kuvela kuye, kukhona ngaye, kuya kuye; makube kuye inkazimulo kuze kube phakade. Amen.</verse>
      </chapter>
      <chapter number="12">
        <verse number="1">Ngalokho ngithi: UNkulunkulu usilahlile isizwe sakhe na? Qha nakanye, ngokuba nami ngingumIsrayeli, wenzalo ka-Abrahama, wesizwe sakwaBenjamini.</verse>
        <verse number="2">UNkulunkulu akasilahlanga isizwe sakhe ayesazi ngaphambili. Kumbe anazi yini ukuthi umbhalo uthini ngo-Eliya ukuba umangalela u-Israyeli kuNkulunkulu ngokuthi:</verse>
        <verse number="3">“Nkosi, bababulele abaprofethi bakho, badilizile ama-altare akho, mina ngisele ngedwa, sebefuna ukungibulala nami,” na?</verse>
        <verse number="4">Kepha impendulo kaNkulunkulu ithini kuye na? Ithi: “Ngizishiyele amadoda ayizinkulungwane eziyisikhombisa angaguqanga ngamadolo kuBali.”</verse>
        <verse number="5">Kanjalo kukhona nangalesi sikhathi samanje insali ngokokukhetha komusa;</verse>
        <verse number="6">kepha uma kuya ngomusa, akusayi ngemisebenzi; uma kungenjalo, umusa awuseyiwo umusa.</verse>
        <verse number="7">Kunjani, pho? Lokho u-Israyeli akufunayo akakufumananga, kepha abakhethiweyo bakufumana, abanye benziwa baba lukhuni,</verse>
        <verse number="8">njengalokho kulotshiwe ukuthi: “UNkulunkulu wabanika umoya wobuthongo, amehlo okungaboni, nezindlebe zokungezwa, kuze kube lusuku lwanamuhla.”</verse>
        <verse number="9">NoDavide uthi: “Itafula labo malibe yisihibe nogibe, nesikhubekiso nempindiselo kubo,</verse>
        <verse number="10">kufiphazwe amehlo abo ukuba angaboni, ugobe umhlane wabo njalo.”</verse>
        <verse number="11">Ngakho ngithi: Bakhubeka ukuba bawe na? Qha nakanye; kepha ngesiphambeko sabo insindiso ifikile kwabezizwe ukubavusela umhawu.</verse>
        <verse number="12">Kepha uma isiphambeko sabo siyingcebo yezwe, nokuncipha kwabo kuyingcebo yabezizwe, pho, kakhulu kangakanani ukuphelela kwabo.</verse>
        <verse number="13">Ngikhuluma kini nina bezizwe. Njengokuba mina ngingumphostoli wabezizwe, ngidumisa ukukhonza kwami</verse>
        <verse number="14">ukuba mhlawumbe ngingabavusela umhawu abenyama yami, ngisindise abanye kubo.</verse>
        <verse number="15">Ngokuba uma ukulahlwa kwabo kungukubuyiswa kwezwe, ukwamukelwa kwabo kungaba yini, uma kungesikho ukuphila kwabafileyo na?</verse>
        <verse number="16">Uma ulibo lungcwele, nenhlama injalo; uma impande ingcwele, namagatsha anjalo.</verse>
        <verse number="17">Kepha uma kwaphulwa amanye amagatsha, wena-ke ongumnqumo wasendle wafakelwa phakathi kwawo, wahlanganyela nawo impande yamafutha yomnqumo,</verse>
        <verse number="18">ungazigabisi phezu kwamagatsha; kepha uma uzigabisa, akusuwe othwele impande, kepha yimpande ethwele wena.</verse>
        <verse number="19">Uzakuthi-ke wena: “Amagatsha aphulwa ukuba mina ngifakelwe.”</verse>
        <verse number="20">Kulungile; aphulwa ngokungakholwa, wena-ke umi ngokukholwa. Ungazikhukhumezi, kepha yesaba;</verse>
        <verse number="21">ngokuba uma uNkulunkulu engayekanga amagatsha emvelo, nawe angeze akuyeka.</verse>
        <verse number="22">Bheka-ke ububele nobukhali bukaNkulunkulu; ubukhali kulabo abawayo kepha kuwe ububele bukaNkulunkulu, uma uhlala ebubeleni; uma kungenjalo, uzakunqunywa nawe.</verse>
        <verse number="23">Nalabo uma bengahlali ekungakholweni, bayakufakelwa, ngokuba uNkulunkulu unamandla okubafakela futhi.</verse>
        <verse number="24">Ngokuba uma wena wanqunywa emnqumweni ongowasendle ngemvelo, wafakelwa emnqumweni omuhle ngokuphambene nemvelo, ikakhulu labo abangabemvelo bayakufakelwa emnqumweni wakubo.</verse>
        <verse number="25">Ngokuba angithandi, bazalwane, ukuba ningayazi le mfihlakalo, funa nizishaye abahlakaniphileyo, ukuthi inxenye ka-Israyeli yehlelwe ngubulukhuni, kuze kungene abezizwe ngokupheleleyo;</verse>
        <verse number="26">kanjalo u-Israyeli wonke uyakusindiswa, njengalokho kulotshiwe ukuthi: “Kuyakuvela eSiyoni uMhlangulisi, asuse ukungalungi kuJakobe.</verse>
        <verse number="27">Yilesi isivumelwano sami nabo, lapho ngisusa izono zabo.”</verse>
        <verse number="28">Ngokwevangeli bayizitha ngenxa yenu, kepha ngokukhethwa bangabathandiweyo ngenxa yawokhokho,</verse>
        <verse number="29">ngokuba izipho zomusa nokubiza kukaNkulunkulu akaguquki kukho.</verse>
        <verse number="30">Ngokuba njengalokho nina kade ningamlaleli uNkulunkulu, kepha manje nihawukelwe ngenxa yokungalaleli kwabo,</verse>
        <verse number="31">kanjalo nalaba kalokhu abalalelanga, ukuze ngomusa enenzelwe wona nabo bahawukelwe manje.</verse>
        <verse number="32">Ngokuba uNkulunkulu ubavalele bonke ekungalalelini ukuze abahawukele bonke.</verse>
        <verse number="33">Yeka ukujula kwengcebo, nokuhlakanipha, nokwazi kukaNkulunkulu! Yeka izahlulelo zakhe ezingaphenyekiyo, nezindlela zakhe ezingaqondakaliyo!</verse>
        <verse number="34">Ngokuba “ngubani owawazi umqondo weNkosi na? Nokuba ngubani owaba ngumeluleki wayo na?”</verse>
        <verse number="35">Noma “ngubani owaqala ukuyipha ukuba kubuyiselwe kuye na?”</verse>
        <verse number="36">Ngokuba konke kuvela kuye, kukhona ngaye, kuya kuye; makube kuye inkazimulo kuze kube phakade. Amen.</verse>
      </chapter>
      <chapter number="13">
        <verse number="1">Akube yilowo nalowo azithobe phansi kwamandla ombuso, ngokuba akukho mandla ombuso angaveli kuNkulunkulu; lawa akhona amiswe nguNkulunkulu.</verse>
        <verse number="2">Ngakho-ke omelana namandla ombuso umelana nesimiso sikaNkulunkulu; kepha abamelana nakho bayakwamukeliswa ukulahlwa.</verse>
        <verse number="3">Ngokuba ababusi abesabeki kwabenza okuhle, kodwa kwabenza okubi. Kepha uyathanda yini ukungesabi amandla ombuso na? Yenza okuhle, uyakubongwa yiwo;</verse>
        <verse number="4">ngokuba uyisikhonzi sikaNkulunkulu, kube kuhle kuwe. Kepha uma wenza okubi, yesaba; ngokuba awuyiphatheli ize inkemba; ngokuba uyisikhonzi sikaNkulunkulu, umphindiseli wokwehlisela ulaka kowenza okubi.</verse>
        <verse number="5">Ngalokho kuswelekile ukuwuthobela, kungabi kuphela ngenxa yolaka kodwa nangenxa kanembeza.</verse>
        <verse number="6">Ngokuba ngenxa yalokho nikhipha intela; ngokuba bayizikhonzi zikaNkulunkulu ezikhuthalela khona lokho.</verse>
        <verse number="7">Nikani bonke okubafaneleyo: intela kofanele intela, inkokhiso kofanele inkokhiso, ukwesaba kofanele ukwesatshwa, udumo kofanele udumo.</verse>
        <verse number="8">Ningabi nacala lani nakubani, kuphela elokuthandana; ngokuba othanda omunye uwugcwalisile umthetho.</verse>
        <verse number="9">Ngokuba lokhu ukuthi: “Ungaphingi, ungabulali, ungebi, ungafisi,” noma ukhona omunye umyalelo, kuyahlanganiswa kuleli zwi elithi: “Wothanda umakhelwane wakho njengalokhu uzithanda wena.”</verse>
        <verse number="10">Uthando alwenzi okubi kumakhelwane; ngakho-ke uthando lungukugcwaliseka komthetho.</verse>
        <verse number="11">Yenzani lokhu, njengokuba nazi isikhathi ukuthi sekuyihora lokuba nivuke ebuthongweni; ngokuba manje insindiso isisondele kithi kunaleso sikhathi esaqala ukukholwa ngaso.</verse>
        <verse number="12">Ubusuku sebuyaphela, imini isisondele. Ngakho-ke asilahle imisebenzi yobumnyama, sihlome izikhali zokukhanya.</verse>
        <verse number="13">Asihambe ngokufaneleyo njengasemini, kungabi ngokuminza nokudakwa, kungabi ngobufebe namanyala, kungabi ngokuxabana nomhawu;</verse>
        <verse number="14">kodwa yembathani iNkosi uJesu Kristu, ninganakekeli inyama kuvuswe izinkanuko.</verse>
      </chapter>
      <chapter number="14">
        <verse number="1">Kepha obuthakathaka ekukholweni mamukeleni, kungabi ngokwahlulela ngezizindlo.</verse>
        <verse number="2">Omunye ukholwa ukuthi angadla konke, kepha obuthakathaka udla imifino.</verse>
        <verse number="3">Odlayo angamdeleli ongadliyo, ongadliyo angamahluleli odlayo, ngokuba uNkulunkulu umamukele.</verse>
        <verse number="4">Ungubani wena owahlulela inceku yomunye na? Kusenkosini yayo ukuma noma ukuwa kwayo; kepha iyakumiswa, ngokuba iNkosi inamandla okuyimisa.</verse>
        <verse number="5">Omunye wazisa olunye usuku kunolunye, omunye wazisa izinsuku zonke; yilowo nalowo akaqiniseke enhliziyweni yakhe.</verse>
        <verse number="6">Ohlonipha usuku uluhloniphela iNkosi; nodlayo udlela iNkosi, ngokuba ubonga uNkulunkulu; nongadliyo, akadli ngenxa yeNkosi, ubonga uNkulunkulu.</verse>
        <verse number="7">Ngokuba akakho phakathi kwethu oziphilela yena, akakho nozifela yena;</verse>
        <verse number="8">ngokuba uma siphila, siphilela iNkosi; uma sifa, sifela iNkosi. Ngakho-ke noma siphila noma sifa, singabeNkosi.</verse>
        <verse number="9">Ngokuba ngenxa yalokho uKristu wafa, wabuye waphila ukuba abe yiNkosi yabafileyo neyabaphilayo.</verse>
        <verse number="10">Kepha wena umahlulelelani umzalwane wakho na? Futhi umdelelelani umzalwane wakho na? Ngokuba sonke siyakumiswa phambi kwesihlalo sokwahlulela sikaNkulunkulu.</verse>
        <verse number="11">Ngokuba kulotshiwe ukuthi: “ ‘Kuphila kwami,’ isho iNkosi, ‘kimina ayakuguqa amadolo onke, nezilimi zonke ziyakudumisa uNkulunkulu.’ ”</verse>
        <verse number="12">Ngalokho-ke yilowo nalowo phakathi kwethu uyakuziphendulela kuNkulunkulu.</verse>
        <verse number="13">Ngakho masingabe sisahlulelana; kepha okungcono yahlulelani lokho kokuthi makungabekelwa umzalwane into yokumqhuzula nokuba isikhubekiso.</verse>
        <verse number="14">Ngiyazi, nganelisiwe eNkosini uJesu, ukuthi akukho lutho oluyichilo ngokwalo; kepha kuye othi lubi, kuyena lubi.</verse>
        <verse number="15">Ngokuba uma umzalwane wakho edabukiswa ngenxa yokudla, awusahambi ngothando. Ungambhubhisi ngokudla kwakho lowo amfelayo uKristu.</verse>
        <verse number="16">Ngalokho okuhle kwenu makungahlanjalazwa.</verse>
        <verse number="17">Ngokuba umbuso kaNkulunkulu awusikho ukudla nokuphuza kepha ungukulunga, nokuthula, nokuthokoza eMoyeni oNgcwele,</verse>
        <verse number="18">ngokuba okhonza uKristu kulokhu uthandekile kuNkulunkulu, ukholekile kubantu.</verse>
        <verse number="19">Ngalokho-ke asijonge okokuthula nokokwakhana.</verse>
        <verse number="20">Ungawuchithi umsebenzi kaNkulunkulu ngenxa yokudla. Konke kuhlanzekile, kepha kubi kulowo muntu okudla ekhubeka.</verse>
        <verse number="21">Kuhle ukungayidli inyama nokungaliphuzi iwayini noma okunye umzalwane wakho aqhuzuka ngakho.</verse>
        <verse number="22">Ukukholwa onakho, yiba nakho ngokwakho phambi kukaNkulunkulu. Ubusisiwe ongazahluleli ngalokho akukhethayo;</verse>
        <verse number="23">kepha ongabazayo, nxa edla, ulahliwe, ngokuba kungengokukholwa; konke okungaveli ekukholweni kuyisono.</verse>
      </chapter>
      <chapter number="15">
        <verse number="1">Kepha thina esinamandla sifanele ukuthwala ubuthakathaka babangenamandla singazithokozisi thina.</verse>
        <verse number="2">Yilowo nalowo kithi makathokozise umakhelwane, kube kuhle, aze akheke,</verse>
        <verse number="3">ngokuba noKristu akazithokozisanga yena, kepha kunjengokuba kulotshiwe ukuthi: “Ukuthuka kwabakuthukayo kwehlela phezu kwami.”</verse>
        <verse number="4">Ngokuba konke okwalotshwa ngaphambili kwalotshelwa ukufundiswa kwethu, ukuze ngokubekezela nangenduduzo yemibhalo sibe nethemba.</verse>
        <verse number="5">Kepha uNkulunkulu wokubekezela nowenduduzo makaniphe nibe nokuqonda kunye phakathi kwenu ngokukaKristu Jesu,</verse>
        <verse number="6">ukuze nganhliziyonye nidumise ngamlomo munye uNkulunkulu uYise weNkosi yethu uJesu Kristu.</verse>
        <verse number="7">Ngalokho yamukelanani, njengalokho noKristu wasamukela, ukuze kudunyiswe uNkulunkulu. .</verse>
        <verse number="8">Ngokuba ngithi uKristu waba yisikhonzi sabasokileyo ngenxa yeqiniso likaNkulunkulu, ukuze aqinise izithembiso ezaphiwa okhokho,</verse>
        <verse number="9">abezizwe bamdumise uNkulunkulu ngenxa yesihawu sakhe, njengalokho kulotshiwe ukuthi: “Ngalokho ngiyakukudumisa phakathi kwabezizwe, ngihubele igama lakho;”</verse>
        <verse number="10">abuye athi: “Jabulani nina bezizwe kanye nesizwe sakhe,”</verse>
        <verse number="11">nokuthi: “Dumisani iNkosi nina nonke bezizwe, niyibabaze, nina bantu bonke.”</verse>
        <verse number="12">Futhi u-Isaya uthi: “Kuyakuba khona impande kaJesayi, yena oyakuvuka abuse abezizwe; abezizwe bayakwethembela kuye.”</verse>
        <verse number="13">UNkulunkulu wethemba makanigcwalise ngenjabulo yonke nangokuthula konke ekukholweni, ukuze nivame ethembeni ngamandla kaMoya oNgcwele.</verse>
        <verse number="14">Kepha nami ngokwami nganelisiwe ngani bazalwane bami ukuthi nanigcwele ukuva, nigcwalisiwe ngokwazi konke, ninamandla futhi okuyalana.</verse>
        <verse number="15">Kepha nginilobele kokunye ngesibindi njengonikhumbuzayo futhi ngenxa yomusa engiwuphiwe nguNkulunkulu</verse>
        <verse number="16">wokuba ngibe yisikhonzi sikaKristu Jesu kwabezizwe, ngikhonze ivangeli likaNkulunkulu njengompristi, ukuze abezizwe babe ngumnikelo owamukeleka kahle, ungcwelisiwe ngoMoya oNgcwele.</verse>
        <verse number="17">Ngalokho nginokuzibonga kuKristu Jesu maqondana nokukaNkulunkulu,</verse>
        <verse number="18">ngokuba angiyikuba nasibindi sokukhuluma lutho ngaphandle kwezinto uKristu azisebenza ngami, kube ngukulalela kwabezizwe, ngezwi nangesenzo,</verse>
        <verse number="19">ngamandla ezibonakaliso nezimangaliso, ngamandla kaMoya oNgcwele, njengokuba ngasuka eJerusalema, ngazungeza ngaze ngafika e-Iliriku, ngishumayela ivangeli likaKristu ngokupheleleyo.</verse>
        <verse number="20">Kanjalo ngangihlose ukushumayela ivangeli kungabi lapho uKristu waziwa khona, ukuze ngingakhi phezu kwesisekelo somunye,</verse>
        <verse number="21">kodwa njengalokho kulotshiwe ukuthi: “Abangabikelwanga ngaye bayakubona, nabangezwanga bayakuqonda.”</verse>
        <verse number="22">Ngenxa yalokho ngathiyeka kaningi ukuza kini;</verse>
        <verse number="23">kepha manje, lokhu ngingasenandawo kulawa mazwe, futhi sekuyiminyaka eminingi ngilangazelela ukuza kini,</verse>
        <verse number="24">ngiyakuza nxa ngiya eSpaniya; ngokuba ngiyethemba ukuthi ekudluleni kwami ngizakunibona, ngikhashwe yinina, nxa ngiya khona, uma sengike nganeliswa yinina;</verse>
        <verse number="25">kepha manje ngisaya eJerusalema ngiyokhonza abangcwele.</verse>
        <verse number="26">Ngokuba kwaba kuhle kwabaseMakedoniya nabase-Akhaya ukwenzela abampofu kwabangcwele baseJerusalema umnikelo othile.</verse>
        <verse number="27">Kwaba kuhle, ngokuba nembala banecala kubo; ngokuba uma abezizwe behlanganyela nabo ezintweni zabo zokomoya, banecala futhi lokubakhonza ngezokwenyama.</verse>
        <verse number="28">Ngakho nxa sengikufezile lokho, ngabeka leso sithelo esandleni sabo, ngizakuhamba, ngidlule ngakini, ngiye eSpaniya;</verse>
        <verse number="29">kepha ngiyazi ukuthi nxa ngifika kini, ngizakuza nokugcwala kwesibusiso sikaKristu.</verse>
        <verse number="30">Ngiyanincenga, bazalwane, ngenxa yeNkosi yethu uJesu Kristu nangenxa yothando lukaMoya ukuba nilwe kanye nami ekungikhulekeleni kuNkulunkulu,</verse>
        <verse number="31">ukuze ngihlanguliswe kwabangakholwayo baseJudiya nokuba lokho engikhonza ngakho eJerusalema kwamukeleke kahle kwabangcwele,</verse>
        <verse number="32">ukuba ngize kini ngokuthokoza, ngentando kaNkulunkulu, ngiphumule kanye nani.</verse>
        <verse number="33">UNkulunkulu wokuthula makabe nani nonke. Amen.</verse>
      </chapter>
      <chapter number="16">
        <verse number="1">Ngiyamncoma kini uFebe, udadewethu oyisikhonzi sebandla laseKenikreya,</verse>
        <verse number="2">ukuze nimamukele eNkosini njengokufanele abangcwele, nimsize noma kuyiphi into angase ayidinge kini, ngokuba yena ube ngumsizi wabaningi, nowami uqobo.</verse>
        <verse number="3">Khonzani koPriska no-Akwila, izisebenzi ezikanye nami kuKristu Jesu,</verse>
        <verse number="4">abadela ukuphila kwabo ngenxa yokuphila kwami, engibabongayo, kungeyimi ngedwa, kodwa namabandla onke abezizwe.</verse>
        <verse number="5">Khonzani nasebandleni elisendlini yabo. Khonzani ku-Ephenetu, isithandwa sami, ongulibo lwase-Asiya kuKristu.</verse>
        <verse number="6">Khonzani kuMariya owanisebenzela kakhulu.</verse>
        <verse number="7">Khonzani ko-Anidroniku noJuniya abayizihlobo zami, ababe yiziboshwa kanye nami, abaqhamileyo kubaphostoli nababe kuKristu ngaphambi kwami.</verse>
        <verse number="8">Khonzani ku-Ampiliyatu, isithandwa sami eNkosini.</verse>
        <verse number="9">Khonzani ku-Urbanu, isisebenzi kanye nathi kuKristu nakuStaku, isithandwa sami.</verse>
        <verse number="10">Khonzani ku-Aphele, othembekileyo kuKristu. Khonzani kwabakwa-Arisitobulu.</verse>
        <verse number="11">Khonzani kuHerodiyone, isihlobo sami. Khonzani kwabakwaNarkisu abaseNkosini.</verse>
        <verse number="12">Khonzani koTrifina noTrifosa abakhandleka eNkosini. Khonzani kuPersisi othandekayo, owakhandleka kakhulu eNkosini.</verse>
        <verse number="13">Khonzani kuRufu okhethiweyo eNkosini nakunina ongumame.</verse>
        <verse number="14">Khonzani ko-Asinkiritu, noFilegu, noHerme, noPhatroba, noHerma nabazalwane abanabo.</verse>
        <verse number="15">Khonzani koFilologu noJuliya, kuNerewu nodadewabo, naku-Olimpa nakwabangcwele bonke abanabo.</verse>
        <verse number="16">Bingelelanani ngokwanga okungcwele. Ayakhonza kini onke amabandla kaKristu.</verse>
        <verse number="17">Ngiyanincenga, bazalwane, ukuba niqaphele ababanga ukwahlukana nokukhubekisa, bephambene nesifundiso enafundiswa sona nina, nahlukane nabo;</verse>
        <verse number="18">ngokuba abanjalo abayikhonzi iNkosi yethu uKristu, bakhonza isisu sabo; nangamazwi amahle namnandi bakhohlisa izinhliziyo zabangenacala.</verse>
        <verse number="19">Ngokuba ukulalela kwenu kuzwakele kubo bonke; ngakho-ke ngiyathokoza ngani, kepha ngithanda ukuba nihlakaniphe kokuhle, nibe ngabangahlakaniphile kokubi.</verse>
        <verse number="20">Kepha uNkulunkulu wokuthula uzakumchoboza masinyane uSathane phansi kwezinyawo zenu. Umusa weNkosi yethu uKristu mawube nani.</verse>
        <verse number="21">Uyakhonza kini uThimothewu, isisebenzi kanye nami, noLukiyu, noJasoni, noSosiphatru, izihlobo zami.</verse>
        <verse number="22">Mina Tertiyu engilobe le ncwadi ngiyakhonza kini eNkosini.</verse>
        <verse number="23">Uyakhonza kini uGayu ongingenise kwakhe, mina nebandla lonke. Uyakhonza kini u-Erastu, umphathisikhwama womuzi, noKwartu umzalwane.</verse>
        <verse number="24">Umusa weNkosi yethu uJesu Kristu mawube nani nonke. Amen.</verse>
        <verse number="25">Kuye onamandla okuniqinisa ngokwevangeli lami nentshumayelo kaJesu Kristu, ngokwambulwa kwemfihlakalo eyayifihliwe ngezikhathi zaphakade</verse>
        <verse number="26">kepha manje isibonakalisiwe ngemibhalo yabaprofethi, ngokomyalo kaNkulunkulu ongunaphakade, yazisiwe ezizweni zonke, kube ngukulalela kokukholwa,</verse>
        <verse number="27">kuye uNkulunkulu onokwazi yedwa akube kuye inkazimulo ngoJesu Kristu kuze kube phakade. Amen.</verse>
      </chapter>
    </book>
    <book number="46">
      <chapter number="1">
        <verse number="1">UPawulu, obizelwe ngentando kaNkulunkulu ukuba abe ngumphostoli kaJesu Kristu, noSostene umzalwane,</verse>
        <verse number="2">kulo ibandla likaNkulunkulu eliseKorinte, kubo abangcwelisiwe kuKristu Jesu, ababiziweyo abangcwele, kanye nabo bonke abakhuleka egameni leNkosi yethu uJesu Kristu ezindaweni zonke, eyabo neyethu:</verse>
        <verse number="3">Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="4">Ngibonga uNkulunkulu wami ngesikhathi sonke ngani ngenxa yomusa kaNkulunkulu eniwuphiweyo kuKristu Jesu</verse>
        <verse number="5">ukuthi ezintweni zonke nicetshisiwe kuye, ekukhulumeni konke nasekwazini konke,</verse>
        <verse number="6">njengalokho ubufakazi ngoKristu baqiniswa kini,</verse>
        <verse number="7">ukuze ningasilalelwa nasinye isiphiwo somusa, nisahlalele ukwambulwa kweNkosi yethu uJesu Kristu,</verse>
        <verse number="8">yena oyakuniqinisa nani kuze kube sekupheleni, ningabi nacala ngosuku lweNkosi yethu uJesu Kristu.</verse>
        <verse number="9">Uthembekile uNkulunkulu, okungaye nabizelwa ekuhlanganyeleni neNdodana yakhe uJesu Kristu iNkosi yethu.</verse>
        <verse number="10">Kepha ngiyanincenga, bazalwane, ngegama leNkosi yethu uJesu Kristu ukuba nikhulume zwilinye nonke, kungabikho ukwahlukana phakathi kwenu, kodwa nipheleliswe emqondweni munye nasekuboneni kunye.</verse>
        <verse number="11">Ngokuba ngitsheliwe ngani bazalwane bami ngabendlu kaKlowe ukuthi kukhona ukuphikisana phakathi kwenu.</verse>
        <verse number="12">Ngisho lokhu ukuthi yilowo nalowo kini uthi: “Mina ngingokaPawulu”; “Mina ngingoka-Apholo”; “Mina ngingokaKhefase”; “Mina ngingokaKristu”.</verse>
        <verse number="13">UKristu wahlukanisiwe yini? UPawulu wabethelwa esiphambanweni ngenxa yenu na? Nabhapathizwa egameni likaPawulu na?</verse>
        <verse number="14">Ngibonga uNkulunkulu ngokuba ngingabhapathizanga muntu kini, kuphela oKrispu noGayu,</verse>
        <verse number="15">funa kube khona othi nabhapathizwa egameni lami.</verse>
        <verse number="16">Kodwa ngabhapathiza nabendlu kaStefana; ngaphandle kwalokho angazi ukuba ngabhapathiza omunye.</verse>
        <verse number="17">Ngokuba uKristu kangithumanga ukuba ngibhapathize, kepha ukuba ngishumayele ivangeli, kungabi ngokuhlakanipha kwamazwi, funa isiphambano sikaKristu senziwe ize.</verse>
        <verse number="18">Ngokuba izwi lesiphambano kwababhubhayo lingubuwula, kepha kithina esisindiswayo lingamandla kaNkulunkulu.</verse>
        <verse number="19">Ngokuba kulotshiwe ukuthi: “Ngiyakuchitha ukuhlakanipha kwabahlakaniphileyo, nokuqonda kwabaqondileyo ngikwenze ize.”</verse>
        <verse number="20">Siphi isazi na? Uphi umbhali na? Uphi umphikisi walesi sikhathi na? UNkulunkulu kakwenzanga kube yize ukuhlakanipha kwaleli zwe na?</verse>
        <verse number="21">Ngokuba njengalokho ekuhlakanipheni kukaNkulunkulu izwe alimazanga uNkulunkulu ngokuhlakanipha kwalo, kwaba kuhle kuNkulunkulu ukusindisa abakholwayo ngobuwula bentshumayelo.</verse>
        <verse number="22">Ngokuba abaJuda babiza izibonakaliso, namaGreki afuna ukuhlakanipha,</verse>
        <verse number="23">kepha thina sishumayela uKristu obethelwe esiphambanweni, isikhubekiso kubaJuda, ubuwula kubo abezizwe,</verse>
        <verse number="24">kepha kubo ababiziweyo, abaJuda namaGreki, sishumayela uKristu, amandla kaNkulunkulu nokuhlakanipha kukaNkulunkulu.</verse>
        <verse number="25">Ngokuba ubuwula bukaNkulunkulu buhlakaniphile kunabantu; nobuthakathaka bukaNkulunkulu bunamandla kunabantu.</verse>
        <verse number="26">Ngokuba bhekani ukubizwa kwenu bazalwane: kababaningi abahlakaniphileyo ngokwenyama, kababaningi abanamandla, kababaningi abayizikhulu,</verse>
        <verse number="27">kodwa izinto zobuwula zezwe uNkulunkulu uzikhethile ukuba ajabhise abahlakaniphileyo; nezinto ezibuthakathaka zezwe uNkulunkulu uzikhethile ukuba ajabhise izinto ezinamandla;</verse>
        <verse number="28">nezinto eziphansi zezwe nezinto ezidelelwayo uNkulunkulu wazikhetha, nezinto ezingekho, ukuba achithe ezikhona,</verse>
        <verse number="29">ukuze kungabikho nyama ezibongayo phambi kukaNkulunkulu.</verse>
        <verse number="30">Kepha ngaye nikuJesu Kristu owenzelwe thina ukuhlakanipha okuvela kuNkulunkulu nokulunga kanye nokungcweliswa nokuhlengwa,</verse>
        <verse number="31">ukuze kuthi njengokulotshiweyo: “Ozibongayo akazibonge eNkosini.”</verse>
      </chapter>
      <chapter number="2">
        <verse number="1">Nami, bazalwane, ekufikeni kwami kini angifikanga ngobungcweti bokukhuluma nobokuhlakanipha, ngimemezele kini ubufakazi bukaNkulunkulu.</verse>
        <verse number="2">Ngokuba nganquma ukuthi angiyikwazi okunye phakathi kwenu, kuphela uJesu Kristu, lowo obethelwe esiphambanweni.</verse>
        <verse number="3">Mina ngangikini ngobuthakathaka, nangokwesaba, nangokuthuthumela okukhulu;</verse>
        <verse number="4">nokukhuluma kwami nokushumayela kwami akubanga ngamazwi okuhlakanipha ahungayo, kepha kwaba ngesibonakaliso sikaMoya nesamandla,</verse>
        <verse number="5">ukuze ukukholwa kwenu kungemi ngokuhlakanipha kwabantu, kume ngamandla kaNkulunkulu.</verse>
        <verse number="6">Kepha ukuhlakanipha sikukhuluma phakathi kwabapheleleyo, ukuhlakanipha kambe okungesikho okwalesi sikhathi nokwababusi balesi sikhathi, ababhubhayo.</verse>
        <verse number="7">Kodwa sikhuluma ukuhlakanipha kukaNkulunkulu emfihlakalweni efihliweyo uNkulunkulu akumisela ngaphambili kube yinkazimulo yethu, kusukela kwaphakade,</verse>
        <verse number="8">okungaziwa namunye wababusi balesi sikhathi; ngokuba uma bebekwazi, babengayikuyibethela esiphambanweni iNkosi yenkazimulo;</verse>
        <verse number="9">kepha kunjengokuba kulotshiwe ukuthi: “Lokho iso elingakubonanga, nendlebe engakuzwanga, okungavelanga enhliziyweni yamuntu, uNkulunkulu akulungisela abamthandayo.”</verse>
        <verse number="10">Ngokuba kithina uNkulunkulu ukwambulile ngoMoya; ngokuba uMoya uhlolisisa konke, yebo, nokujulileyo kukaNkulunkulu.</verse>
        <verse number="11">Ngokuba ngumuphi kubantu owazi okomuntu, uma kungesiye umoya womuntu okuye na? Ngokunjalo nokukaNkulunkulu akwaziwa muntu, kuphela nguMoya kaNkulunkulu.</verse>
        <verse number="12">Kepha thina asamukelanga umoya wezwe kodwa umoya ovela kuNkulunkulu, ukuze sikwazi esikuphiwe nguNkulunkulu ngomusa,</verse>
        <verse number="13">esikhuluma ngakho futhi, kungengamazwi afundiswa ngukuhlakanipha kwabantu kodwa afundiswa nguMoya, sichaza okomoya ngokomoya.</verse>
        <verse number="14">Umuntu wemvelo kakwamukeli okukaMoya kaNkulunkulu, ngokuba kungubuwula kuye; angekuqonde, ngokuba kubonisiswa ngokomoya.</verse>
        <verse number="15">Kepha ongowomoya ubonisisa konke, kodwa yena kabonisiswa muntu.</verse>
        <verse number="16">Ngokuba ngubani owake wazi umqondo weNkosi ukuba angaze ayifundise na? Kepha thina sinomqondo kaKristu.</verse>
      </chapter>
      <chapter number="3">
        <verse number="1">Nami-ke, bazalwane, bengingenakukhuluma kini njengakwabomoya kepha njengakwabenyama, njengakwabayizingane kuKristu.</verse>
        <verse number="2">Nganiphuzisa ubisi, anganipha ukudla okuqinileyo, ngokuba beningakaqini. Yebo, nakalokhu anikaqini,</verse>
        <verse number="3">ngokuba niseyibo abenyama. Ngokuba uma kusekhona phakathi kwenu umhawu nokuphikisana, anisibo abenyama, anihambisi okwabantu na?</verse>
        <verse number="4">Ngokuba nxa omunye ethi: “Mina ngingokaPawulu,” omunye: “Mina ngingoka-Apholo,” anisibo abenyama na?</verse>
        <verse number="5">Pho, uyini u-Apholo? Uyini uPawulu na? Bayizikhonzi enakholwa ngazo, kwaba yilowo nalowo njengokupha kweNkosi.</verse>
        <verse number="6">Mina ngatshala, u-Apholo wanisela, kepha uNkulunkulu wakhulisa.</verse>
        <verse number="7">Njalo-ke notshalayo kalutho, noniselayo kalutho, kodwa uNkulunkulu okhulisayo.</verse>
        <verse number="8">Otshalayo noniselayo bakunye, kepha yilowo nalowo uyakwamukeliswa owakhe umvuzo ngokomsebenzi wakhe.</verse>
        <verse number="9">Ngokuba thina siyizisebenzi kanye noNkulunkulu, nina niyinsimu kaNkulunkulu, niyisakhiwo sikaNkulunkulu.</verse>
        <verse number="10">Ngokomusa kaNkulunkulu engiwuphiweyo, njengenyanga yokwakha ehlakaniphileyo ngabeka isisekelo, omunye wakha phezu kwaso. Kepha akube yilowo nalowo aqaphele ukuthi wakha kanjani phezu kwaso.</verse>
        <verse number="11">Ngokuba akakho ongabeka esinye isisekelo, kuphela leso esibekiweyo, esinguJesu Kristu.</verse>
        <verse number="12">Kepha uma umuntu akha phezu kwaleso sisekelo ngegolide, nesiliva, namatshe anenani, nemithi, notshani, nenhlanga,</verse>
        <verse number="13">umsebenzi walowo nalowo uyakuvela obala; ngokuba usuku luyakuwudalula, lokhu kwambulwa ngomlilo, nokuthi umsebenzi walowo nalowo unjani, umlilo uqobo uyakukuvivinya lokho.</verse>
        <verse number="14">Uma umsebenzi womuntu awakhileyo kuso umi, uyakwamukela umvuzo;</verse>
        <verse number="15">uma umsebenzi womuntu usha, uyakulahlekelwa yiwo; kepha yena uqobo uyakusindiswa, nokho kube kungathi uphuma emlilweni.</verse>
        <verse number="16">Anazi yini ukuthi niyithempeli likaNkulunkulu nokuthi uMoya kaNkulunkulu uhlala kini na?</verse>
        <verse number="17">Uma umuntu echitha ithempeli likaNkulunkulu, uNkulunkulu uyakumchitha yena, ngokuba ithempeli likaNkulunkulu lingcwele; niyilo-ke nina.</verse>
        <verse number="18">Makungabikho ozikhohlisayo; uma umuntu phakathi kwenu ethi uhlakaniphile kulesi sikhathi, akabe yisiwula, ukuze ahlakaniphe.</verse>
        <verse number="19">Ngokuba ukuhlakanipha kwaleli zwe kungubuwula kuNkulunkulu. Ngokuba kulotshiwe ukuthi: “Ubamba abahlakaniphileyo ebuqilini babo,”</verse>
        <verse number="20">nokuthi: “INkosi iyazazi izizindlo zabahlakaniphileyo ukuthi ziyize.”</verse>
        <verse number="21">Ngakho-ke akungabikho ozibongayo ngabantu, ngokuba konke kungokwenu,</verse>
        <verse number="22">noma uPawulu, noma u-Apholo, noma uKhefase, noma izwe, noma ukuphila, noma ukufa, noma okukhona, noma okuzakuba khona; konke kungokwenu;</verse>
        <verse number="23">nina-ke ningabakaKristu, uKristu ungokaNkulunkulu.</verse>
      </chapter>
      <chapter number="4">
        <verse number="1">Umuntu makasazi ukuthi siyizikhonzi zikaKristu nabaphathi bezimfihlakalo zikaNkulunkulu.</verse>
        <verse number="2">Futhi-ke kufuneka kubaphathi ukuba umuntu afunyanwe ekholekile.</verse>
        <verse number="3">Kepha kimina kuyinto encane impela ukuba ngahlulelwe yinina noma ngokwahlulela kwabantu; yebo, nami angizahluleli.</verse>
        <verse number="4">Ngokuba angizinyezi ngalutho ngokwami, nokho angilungisisiwe ngalokho; kepha ongahlulelayo yiNkosi.</verse>
        <verse number="5">Ngakho-ke ningahluleli lutho singakafiki isikhathi, ingakafiki iNkosi eyakukuveza ekukhanyeni okufihlakeleyo kobumnyama, iveze obala izizindlo zezinhliziyo; lapho-ke yilowo nalowo uyakuthola ukubongwa kuNkulunkulu.</verse>
        <verse number="6">Lokhu-ke, bazalwane, ngikuguqulele kimina naku-Apholo ngokulinganisa ngenxa yenu, ukuze nifunde kithi ukungeqisi kokulotshiweyo ukuba ningakhukhunyezwa, kungabi yilowo akhethe omunye kunomunye.</verse>
        <verse number="7">Ngokuba ngubani okhetha wena na? Unantoni ongayamukeliswanga na? Kepha uma uyamukelisiwe, uzibongelani kungathi awuyamukeliswanga na?</verse>
        <verse number="8">Senize nasutha, senize naceba, senabusa ngaphandle kwethu; yebo-ke sengathi ngabe niyabusa, ukuze nathi sibuse kanye nani.</verse>
        <verse number="9">Ngokuba ngithi kungathi uNkulunkulu usimisile thina baphostoli sibe ngabokugcina, sibe njengabanqunyelwe ukufa; ngokuba senziwe umbukwane wezwe nowezingelosi nowabantu.</verse>
        <verse number="10">Thina siyiziwula ngenxa kaKristu, kepha nina nihlakaniphile kuKristu; thina sibuthakathaka, kepha nina ninamandla; nina niyadunyiswa, kepha thina siyadunyazwa.</verse>
        <verse number="11">Kuze kube yisona lesi sikhathi silambile, somile, sihamba ze, siyamuhluzwa, siyimihambima,</verse>
        <verse number="12">siyakhandleka, sisebenza ngezandla zethu; sithi sithukwa, sibe sibusisa; sithi sizingelwa, sibe sibekezela;</verse>
        <verse number="13">sithi sihletshwa, sibe siphendula kahle; senziwe kungathi siyinsila yezwe, umphucuzo wezinto zonke kuze kube manje.</verse>
        <verse number="14">Angikulobi lokho ukuba nginithele amahloni, kodwa ukuba nginiluleke njengabantwana bami abathandekayo.</verse>
        <verse number="15">Ngokuba noma ninabafundisi abayizinkulungwane eziyishumi kuKristu, nokho oyihlo kababaningi, ngokuba mina nganizala kuKristu Jesu ngevangeli.</verse>
        <verse number="16">Ngakho-ke ngiyanincenga ukuthi: Yibani abalingisi bami.</verse>
        <verse number="17">Ngalokho-ke ngithumele kini uThimothewu ongumntanami othandekayo nothembekayo eNkosini, oyakunikhumbuza ngokuhamba kwami okukuKristu, njengokuba ngifundisa ezindaweni zonke emabandleni onke.</verse>
        <verse number="18">Kepha abanye bakhukhumele ngokungathi angiyikuza kini;</verse>
        <verse number="19">kodwa ngizakuza kini masinyane, uma iNkosi ivuma, ukuze ngazi, angisho amazwi alaba abakhukhumeleyo kepha amandla abo.</verse>
        <verse number="20">Ngokuba umbuso kaNkulunkulu awuyi ngezwi kepha ngamandla.</verse>
        <verse number="21">Pho, nifunani? Ngize kini ngiphethe induku, noma ngize nginothando nomoya omnene na?</verse>
      </chapter>
      <chapter number="5">
        <verse number="1">Kuyezwakala ngempela ukuthi kukhona ubufebe phakathi kwenu, futhi ubufebe bohlobo olungekho ngisho nakwabezizwe, okungukuthi omunye kini uya kumkayise.</verse>
        <verse number="2">Kepha nina nikhukhumele kunokuba nga nilila, ukuze akhishwe phakathi kwenu owenze leso senzo.</verse>
        <verse number="3">Ngokuba mina ngokwami, noma ngingekho ngomzimba, nokho ngikhona ngomoya, senginqumile ngokungathi ngikhona ngalowo muntu owenze okunjalo ukuba</verse>
        <verse number="4">egameni leNkosi uJesu nihlangane nina nomoya wami kanye namandla eNkosi yethu uJesu,</verse>
        <verse number="5">onjalo anikelwe kuSathane kukho ukubhubha kwenyama, ukuze umoya usindiswe ngosuku lweNkosi uJesu.</verse>
        <verse number="6">Akukuhle ukuzibonga kwenu. Anazi yini ukuthi imvubelo encane ibilisa inhlama yonke na?</verse>
        <verse number="7">Khiphani imvubelo endala ukuze nibe yinhlama entsha, njengalokhu ningabangenamvubelo. Ngokuba nelethu iphasika lihlatshiwe, elinguKristu.</verse>
        <verse number="8">Njalo-ke masigubhe umkhosi, kungabi ngemvubelo endala, kungabi ngemvubelo yokushinga neyobubi, kodwa kube ngesinkwa esingenamvubelo sobuqotho neseqiniso.</verse>
        <verse number="9">Nganilobela encwadini yami ukuba ningahlangani nezifebe;</verse>
        <verse number="10">angisho izifebe zalo mhlaba, nokuba abahahayo nabaphangi, nokuba abakhonza izithombe, ngokuba phela ngabe nimelwe ukuphuma ezweni;</verse>
        <verse number="11">kepha manje nganilobela ukuba ningahlangani nomuntu obizwa ngokuthi ungumzalwane, uma eyisifebe, noma engohahayo, noma engokhonza izithombe, noma eyisithuki, noma eyisidakwa, noma engumphangi; ningaze nadla nokudla nonjalo.</verse>
        <verse number="12">Ngokuba nginandabani nokwahlulela abangaphandle na? Nani anahluleli abangaphakathi na?</verse>
        <verse number="13">Kepha uNkulunkulu uyakwahlulela abangaphandle. Xoshani omubi phakathi kwenu.</verse>
      </chapter>
      <chapter number="6">
        <verse number="1">Ukhona yini umuntu kini, uma enendaba nomunye, onesibindi sokumangala kwabangalungile, kungabi kwabangcwele, na?</verse>
        <verse number="2">Anazi yini ukuthi abangcwele bayakwahlulela izwe na? Kepha uma izwe lahlulelwa yinina, anifanele ukunquma namacala amancane na?</verse>
        <verse number="3">Anazi yini ukuthi siyakwahlulela izingelosi na? Kakhulu-ke okwalokhu kuphila.</verse>
        <verse number="4">Ngakho-ke uma ninamacala alokhu kuphila, niyababeka yini abangenasithunzi ebandleni babe ngabahluleli na?</verse>
        <verse number="5">Ngisho lokhu ukuba nibe namahloni. Kunjalo kanti: akukho namunye phakathi kwenu ohlakaniphileyo onganquma phakathi kwabazalwane bakhe na?</verse>
        <verse number="6">Kodwa umzalwane umangalela umzalwane, nalokhu akwenze phambi kwabangakholwayo na?</verse>
        <verse number="7">Nempela nakalokhu sekuyisici esikini ukuba nimangalelane. Yini ukuba ningavumi nakanye ukoniwa? Yini ukuba ningavumi nakanye ukuphangwa na?</verse>
        <verse number="8">Kepha nina uqobo niyona, niyaphanga; nikwenza lokhu nakubazalwane benu.</verse>
        <verse number="9">Kepha kanazi yini ukuthi abangalungile abayikulidla ifa lombuso kaNkulunkulu na? Ningadukiswa. Nazifebe, nabakhonza isithombe, naziphingi, nazihlobongi, nabesilisa abalalanayo,</verse>
        <verse number="10">namasela, nabahahayo, nazidakwa, nazithuki, nabaphangi abayikulidla ifa lombuso kaNkulunkulu.</verse>
        <verse number="11">Babenjalo abanye kini, kepha senahlanzwa, senangcweliswa, senalungisiswa ngegama leNkosi uJesu Kristu nangoMoya kaNkulunkulu wethu.</verse>
        <verse number="12">Konke kuvunyelwe kimi, kepha akusizi konke. Konke kuvunyelwe kimi, kepha mina anginakubuswa lutho.</verse>
        <verse number="13">Ukudla kungokwesisu, nesisu singesokudla; kepha uNkulunkulu uyakuqeda kokubili. Kepha umzimba asiwo owobufebe, ungoweNkosi, neNkosi ingeyomzimba;</verse>
        <verse number="14">kepha uNkulunkulu wayivusa iNkosi, nathi uyakusivusa ngamandla akhe.</verse>
        <verse number="15">Anazi yini ukuthi imizimba yenu iyizitho zikaKristu na? Pho, ngithathe izitho zikaKristu, ngizenze izitho zesifebe na? Qha nakanye.</verse>
        <verse number="16">Kepha anazi yini ukuthi ohlangana nesifebe ungumzimba munye naso na? Ngokuba uthi yena: “Labo ababili bayakuba nyamanye.”</verse>
        <verse number="17">Kepha ohlangene neNkosi ungumoya munye nayo.</verse>
        <verse number="18">Balekelani ubufebe. Zonke izono azenzayo umuntu zingaphandle komzimba; kepha owenza ubufebe wona owakhe umzimba.</verse>
        <verse number="19">Kepha anazi yini ukuthi umzimba wenu uyithempeli likaMoya oNgcwele okinina, enimamukele kuNkulunkulu, nokuthi anisibo abenu na?</verse>
        <verse number="20">Ngokuba nathengwa ngenani elikhulu. Ngakho-ke mbongeni uNkulunkulu emzimbeni wenu.</verse>
      </chapter>
      <chapter number="7">
        <verse number="1">Maqondana nalokho enaloba ngakho, kuhle kumuntu ukuba angamthinti owesifazane.</verse>
        <verse number="2">Kepha ngenxa yobufebe akube yilowo nalowo abe nowakhe umfazi, nalowo wesifazane abe neyakhe indoda.</verse>
        <verse number="3">Indoda ayinike umfazi okumfaneleyo; nomfazi enze njalo endodeni.</verse>
        <verse number="4">Umfazi kanamandla phezu kowakhe umzimba, kodwa yindoda enawo; kanjalo nayo indoda ayinamandla phezu kowayo umzimba, kodwa ngumfazi onawo.</verse>
        <verse number="5">Ningagodlelani, kuphela kube ngokwesikhathi ngokuvumelana ukuba nithole ithuba lokukhuleka, nibuye nibe ndawonye, ukuze uSathane anganiyengi ngokungazibambi kwenu.</verse>
        <verse number="6">Lokho ngikusho ngemvume, angikusho ngomyalo.</verse>
        <verse number="7">Nokho ngingathanda ukuba abantu bonke babe njengami; kepha yilowo nalowo unesakhe isiphiwo somusa esivela kuNkulunkulu, omunye kanje, omunye kanje.</verse>
        <verse number="8">Kepha ngithi kwabangaganiwe nakubafelokazi: Kuhle kubona, uma behlala benjengami.</verse>
        <verse number="9">Kepha uma bengenakuzibamba, mabaganane, ngokuba kuhle ukuganana kunokusha.</verse>
        <verse number="10">Kepha abaganeneyo ngiyabayala, kungemina kodwa yiNkosi, ukuthi umfazi kangahlukani nendoda;</verse>
        <verse number="11">— kepha uma eke wahlukana nayo, kahlale engaganile, kumbe abuyisane nendoda yakhe — nendoda ingamlahli umkayo.</verse>
        <verse number="12">Kepha kwabanye kusho mina, akusho iNkosi, ukuthi uma umzalwane enomfazi ongakholwayo, yena-ke evuma ukuhlala naye, angamlahli;</verse>
        <verse number="13">nomfazi, uma enendoda engakholwayo, yona-ke ivuma ukuhlala naye, angayishiyi indoda.</verse>
        <verse number="14">Ngokuba indoda engakholwayo ingcwelisiwe ngomfazi, nomfazi ongakholwayo ungcwelisiwe ngomzalwane. Uma kungenjalo, abantwana benu ngabe bangcolile; kepha kalokhu bangcwele.</verse>
        <verse number="15">Kepha uma ongakholwayo ehlukana nomkakhe, makahlukane naye; umzalwane noma umzalwanekazi kaboshiwe kokunjalo. Kepha uNkulunkulu unibizile nibe nokuthula.</verse>
        <verse number="16">Ngokuba wena mfazi, wazi ngani ukuthi ungeyisindise indoda yakho? Nawe ndoda, wazi ngani ukuthi ungemsindise umkakho na?</verse>
        <verse number="17">Kuphela nje ukuba yilowo nalowo ahambe njengokuba iNkosi imabele, kube yilowo njengokuba uNkulunkulu embizile. Ngiyala kanjalo emabandleni onke.</verse>
        <verse number="18">Ukhona obizwe esokile na? Kangabi njengongasokile. Ukhona obizwe engasokile na? Kangasoki.</verse>
        <verse number="19">Ukusoka akulutho, nokungasoki akulutho, kuphela ukugcina imiyalo kaNkulunkulu.</verse>
        <verse number="20">Akube yilowo nalowo ahlale kulokho kubizwa abizwe ekukho.</verse>
        <verse number="21">Ubizwe uyisigqila na? Ungakhathazeki ngalokho. Kepha uma kwenzeka ukuba ukhululwe, kukhethe lokho.</verse>
        <verse number="22">Ngokuba owabizelwa eNkosini eyisigqila ungokhululekile weNkosi; ngokunjalo nowabizwa ekhululekile uyisigqila sikaKristu.</verse>
        <verse number="23">Nithengiwe ngenani elikhulu; ningabi yizigqila zabantu.</verse>
        <verse number="24">Bazalwane, akube yilowo nalowo ahlale noNkulunkulu kulokho abizwe ekukho.</verse>
        <verse number="25">Kepha maqondana nezintombi anginamyalo weNkosi, kepha nginitshela ukubona kwami njengothembekileyo ngokuhawukelwa yiNkosi.</verse>
        <verse number="26">Ngakho-ke ngithi kuhle lokhu ngenxa yokubandezeka okukhona ukuba umuntu abe njengalokhu enjalo.</verse>
        <verse number="27">Uboshelwe kumfazi na? Ungafuni ukukhululeka. Ukhululekile kumfazi na? Ungamfuni umfazi.</verse>
        <verse number="28">Kepha-ke uma uganwa, kawoni; nentombi uma igana, kayoni; kepha abanjalo bayakuba nosizi enyameni; kepha mina benginiphephisa.</verse>
        <verse number="29">Ngisho lokhu kodwa, bazalwane, ukuthi isikhathi sesinciphile; ngakho emva kwalokhu abanabafazi mababe njengabangenabo, nabakhalayo babe njengabangakhaliyo,</verse>
        <verse number="30">nabathokozayo babe njengabangathokoziyo, nabathengayo babe njengabangenanto,</verse>
        <verse number="31">nabasebenzisa leli zwe babe njengabangalisebenzisi, ngokuba isimo saleli zwe siyadlula.</verse>
        <verse number="32">Kepha ngifuna ukuba ningabi nakukhathazeka. Ongaganiwe ukhathalela okweNkosi ukuba angayithokozisa kanjani iNkosi.</verse>
        <verse number="33">Kepha oganiweyo ukhathalela okwezwe ukuba angathokozisa kanjani umkakhe,</verse>
        <verse number="34">wahlukene phakathi. Nongaganile oyintombi ukhathalela okweNkosi, ukuze abe ngcwele emzimbeni nasemoyeni; kepha oganileyo ukhathalela okwezwe ukuba angayithokozisa kanjani indoda yakhe.</verse>
        <verse number="35">Ngisho lokhu ukuba kube lusizo kinina; akusikho ukuba nginigaxe ngentambo kepha ukuba nihambe ngokufaneleyo, nibambelele eNkosini ngokungaphazameki.</verse>
        <verse number="36">Kepha uma umuntu ethi wenza okungafanele ngakuyo indodakazi yakhe, uma isikhulile ngeminyaka, akenze akubonayo, uma kumelwe ukuba kwenziwe kanjalo; akoni; mabaganane.</verse>
        <verse number="37">Kepha omiyo eqinile enhliziyweni yakhe, engacindezelwa lutho, angenza akubonayo; uma esenqumile enhliziyweni yakhe ukuthi uzakugcina indodakazi yakhe iyintombi, wenza kahle.</verse>
        <verse number="38">Kanjalo nowendisa indodakazi yakhe, wenza kahle; kepha ongayendisiyo wenza kahle kakhulu.</verse>
        <verse number="39">Umfazi uboshiwe ngesikhathi indoda yakhe isekhona; kepha uma indoda isifile, ukhululekile, angendela nakubani ngokubona kwakhe, kuphela ukuba kube seNkosini.</verse>
        <verse number="40">Kepha unenhlanhla ngokubona kwami, uma ehlala njengalokhu enjalo; ngithi nami nginoMoya kaNkulunkulu.</verse>
      </chapter>
      <chapter number="8">
        <verse number="1">Maqondana nokuhlatshelwe izithombe siyazi ukuthi sonke sinokwazi. Ukwazi kuyakhukhumeza, kepha uthando luyakha.</verse>
        <verse number="2">Uma umuntu ethi wazi utho, kakazi njengokuba kufanele ukuba azi;</verse>
        <verse number="3">kepha uma umuntu ethanda uNkulunkulu, yena uyaziwa nguye.</verse>
        <verse number="4">Ngakho-ke maqondana nokudla okuhlatshelwe izithombe siyazi ukuthi asikho isithombe ezweni nokuthi akakho omunye uNkulunkulu, munye kuphela.</verse>
        <verse number="5">Ngokuba noma kukhona okuthiwa onkulunkulu, nokuba kusezulwini nokuba kusemhlabeni, njengokuba bakhona onkulunkulu abaningi namakhosi amaningi,</verse>
        <verse number="6">nokho kithina kukhona uNkulunkulu munye, uYise, okuvela kuye konke, nathi sikhonela yena, nenkosi inye, uJesu Kristu, okungaye konke, nathi sikhona ngaye.</verse>
        <verse number="7">Kepha lokho kwazi akukho kubo bonke. Kodwa abanye, lokhu bejwayelene nezithombe kuze kube manje, bakudla njengokuhlatshelwe isithombe, nonembeza wabo obuthakathaka uyangcola.</verse>
        <verse number="8">Kepha ukudla akusisondezi kuNkulunkulu; ngokuba noma singadli, asilahlekelwa lutho; noma sidla, asizuzi lutho.</verse>
        <verse number="9">Qaphelani kodwa, funa leli lungelo lenu libe yisikhubekiso kwababuthakathaka.</verse>
        <verse number="10">Ngokuba uma umuntu ekubona wena onokwazi uhlezi ekudleni ethempelini lesithombe, unembeza walowo osebuthakathaka akayikududeka yini, aze adle okuhlatshelwe isithombe, na?</verse>
        <verse number="11">Khona obuthakathaka useyabhubha ngenxa yokwazi kwakho, engumzalwane amfelayo uKristu.</verse>
        <verse number="12">Kanjalo uma nona kubazalwane, nilimaza unembeza wabo obuthakathaka, niyona kuKristu.</verse>
        <verse number="13">Ngalokhu uma ukudla kumkhubekisa umzalwane wami, angisoze ngadla nyama kuze kube phakade, ukuze ngingamkhubekisi umzalwane wami.</verse>
      </chapter>
      <chapter number="9">
        <verse number="1">Angikhululekile na? Angisiye umphostoli na? Angimbonanga uJesu iNkosi yethu na? Nina anisiwo umsebenzi wami eNkosini na?</verse>
        <verse number="2">Noma ngingesiye umphostoli kwabanye, nokho kinina nginguye, ngokuba uphawu lobuphostoli bami eNkosini yinina.</verse>
        <verse number="3">Lokhu kungukuziphendulela kwami kwabangisolayo.</verse>
        <verse number="4">Asinalungelo yini lokudla nokuphuza na?</verse>
        <verse number="5">Asinalungelo yini lokuhamba nomzalwanekazi ongumkethu njengabanye abaphostoli, nabafowabo beNkosi, noKhefase, na?</verse>
        <verse number="6">Kanti yimi kuphela noBarnaba esingenalungelo lokuyeka ukusebenza na?</verse>
        <verse number="7">Ngubani oke aye empini ngezakhe izindleko na? Ngubani otshala isivini, angazidli izithelo zaso, na? Ngubani owalusa umhlambi, angadli ubisi lomhlambi, na?</verse>
        <verse number="8">Lokho ngikusho ngokwabantu nje na? Nomthetho kambe kawusho khona lokho na?</verse>
        <verse number="9">Ngokuba kulotshiwe emthethweni kaMose ukuthi: “Ungayifaki inkabi isifonyo, nxa ibhula amabele.” Konje uNkulunkulu ukhathalela izinkabi na?</verse>
        <verse number="10">Noma ukusho ngenxa yethu impela na? Yebo, kwalotshwa ngenxa yethu, ngokuba olimayo kufanele alime enethemba, nobhulayo abhule enethemba lokwabelwa naye.</verse>
        <verse number="11">Uma thina sihlwanyele kini okomoya, kuyinto enkulu yini, uma sizovuna okwenu kwenyama na?</verse>
        <verse number="12">Uma abanye behlanganyela lawo mandla phezu kwenu, kungebe yithi kakhulu na? Nokho asilisebenzisanga lelo gunya, kepha sibekezela ngakho konke, ukuze singalithiyi ivangeli likaKristu.</verse>
        <verse number="13">Anazi yini ukuthi abaphethe imisebenzi yethempeli badla okwethempeli nokuthi abakhonza e-altare bahlanganyela ne-altare na?</verse>
        <verse number="14">Ngokunjalo iNkosi imisile ukuba abamemezela ivangeli baphile ngevangeli.</verse>
        <verse number="15">Kepha mina angisebenzisanga lutho lwalezo zinto; futhi lokho angikulobanga ukuba kwenziwe kanjalo kimi; ngokuba kungaba ngcono kimi ukuba ngife kunokuba umuntu alwenz' ize udumo lwami.</verse>
        <verse number="16">Ngokuba noma ngishumayela ivangeli, anginaludumo ngalokho, ngokuba ngimelwe ukwenze njalo; ngokuba maye kimina uma ngingalishumayeli ivangeli!</verse>
        <verse number="17">Ngokuba uma ngikwenza lokho ngokuzithandela kwami, nginomvuzo; kepha uma kungengakho ukuzithandela kwami, khona-ke kungumsebenzi engiwuphathisiweyo.</verse>
        <verse number="18">Pho, uyini umvuzo wami na? Uyilokhu ukuba nxa ngishumayela ivangeli, ngikwenze ukuba ivangeli lingabizi lutho, ukuze ngingasebenzisi ilungelo lami enginalo evangelini.</verse>
        <verse number="19">Ngokuba noma ngikhululekile kubo bonke, ngazenza isigqila sabo bonke, ukuze ngizuze abaningi.</verse>
        <verse number="20">KubaJuda ngaba njengomJuda, ukuze ngizuze abaJuda; kwabaphansi komthetho ngaba njengophansi komthetho, noma ngingephansi komthetho mina, ukuze ngizuze abaphansi komthetho;</verse>
        <verse number="21">kwabangenamthetho ngaba njengongenamthetho, ngingesiye ongenamthetho kuNkulunkulu kepha ngiphansi komthetho kaKristu, ukuze ngizuze abangenamthetho;</verse>
        <verse number="22">kwababuthakathaka ngaba buthakathaka, ukuze ngizuze ababuthakathaka; sengaba yikho konke kubo bonke, ukuze ngakho konke ngisindise abanye.</verse>
        <verse number="23">Ngikwenza konke ngenxa yevangeli, ukuze nami ngibe ngumhlanganyeli kulona.</verse>
        <verse number="24">Anazi yini ukuthi abagijima ngokuncintisana bagijima bonke, kepha munye owamukela umklomelo? Gijimani kanjalo, ukuze niwuthole.</verse>
        <verse number="25">Bonke abancintisanayo bayazithiba ezintweni zonke; labo benza ukuze bathole umqhele ophelayo, kepha thina ukuze sithole ongapheliyo.</verse>
        <verse number="26">Ngakho-ke mina ngiyagijima kungengokungathi kangiqondi; ngiyagadla kungengokungathi ngishaya umoya.</verse>
        <verse number="27">Kodwa ngiyawutuba umzimba wami, ngiwenza isigqila, ukuba mina engishumayeza abanye ngingaliwa mina uqobo.</verse>
      </chapter>
      <chapter number="10">
        <verse number="1">Ngokuba angithandi, bazalwane, ukuba ningazi ukuthi okhokho bethu bonke babephansi kwefu, bonke badabula ulwandle;</verse>
        <verse number="2">bonke baphapathizwa kuMose efwini naselwandle;</verse>
        <verse number="3">bonke badla kudla kunye komoya;</verse>
        <verse number="4">bonke baphuza kuphuza kunye komoya; ngokuba baphuza edwaleni lomoya elabalandelayo. Idwala lelo lalinguKristu.</verse>
        <verse number="5">Kepha iningi labo uNkulunkulu wayengathokozi ngabo; ngokuba bashaywa phansi ehlane.</verse>
        <verse number="6">Kepha lokho kwaba yizibonelo kithi, size singafisi okubi, njengalokho bona babekufisa.</verse>
        <verse number="7">Futhi ningabi ngabakhonza izithombe njengabanye kubo, njengokulotshiweyo ukuthi: “Abantu bahlala phansi ukuba badle, baphuze, basukuma ukuba badlale.”</verse>
        <verse number="8">Futhi asingenzi ubufebe njengokuba abanye kubo benza ubufebe, bafa ngalusuku lunye abayizinkulungwane ezingamashumi amabili nantathu.</verse>
        <verse number="9">Futhi asingayilingi iNkosi njengabanye kubo bayilinga, babhujiswa yizinyoka.</verse>
        <verse number="10">Futhi ningakhononi njengabanye kubo bakhonona, babhujiswa ngumbulali.</verse>
        <verse number="11">Kepha lezo zinto zabehlela bona kube yisibonelo; kulotshelwe ukusiyala thina, osekufikile kithi ukugcina kwezikhathi.</verse>
        <verse number="12">Ngakho-ke osuka ethi umi, akaqaphele ukuba angawi.</verse>
        <verse number="13">Anifikelwanga ukulingwa okungenjengokwabantu; kepha uNkulunkulu uthembekile, ongayikuvuma ukuba nilingwe ngokungaphezu kwamandla enu, kepha oyakuthi kanye nokulingwa anenzele indlela yokuphepha, nize nibe namandla okukuthwala.</verse>
        <verse number="14">Ngalokho-ke, bathandwa bami, kubalekeleni ukukhonza izithombe.</verse>
        <verse number="15">Ngikhuluma njengakwabahlakaniphileyo; qondani engikushoyo.</verse>
        <verse number="16">Isitsha sesibusiso esisibusisayo asiyiyo inhlanganyelo yegazi likaKristu na? Isinkwa esisihlephulayo asiyiyo inhlanganyelo yomzimba kaKristu na?</verse>
        <verse number="17">Ngokuba isinkwa sisinye, thina esibaningi singumzimba munye, lokhu thina sonke sihlanganyela leso sinkwa sinye.</verse>
        <verse number="18">Bhekani u-Israyeli ngokwenyama. Abadla imihlatshelo abasibo abahlanganyela ne-altare na?</verse>
        <verse number="19">Ngakho ngithini pho? Ngithi okuhlatshelwe isithombe kuyinto na? nokuthi isithombe siyinto na?</verse>
        <verse number="20">Kodwa ngithi: Lokho okuhlatshwa ngabezizwe bakuhlabela amademoni, kabakuhlabeli uNkulunkulu. Kepha angithandi ukuba nibe nenhlanganyelo namademoni.</verse>
        <verse number="21">Ningesiphuze isitsha seNkosi kanye nesitsha samademoni; ningelihlanganyele itafula leNkosi kanye netafula lamademoni.</verse>
        <verse number="22">Kumbe siyayivusela iNkosi ulaka na? Kanti sinamandla kunayo na?</verse>
        <verse number="23">Kuvunyelwe konke, kodwa akusizi konke; kuvunyelwe konke, kodwa akwakhi konke.</verse>
        <verse number="24">Akungabikho ozifunela okwakhe, kodwa akube yilowo nalowo afunele omunye.</verse>
        <verse number="25">Konke okuthengiswa esilaheni kudleni, ningahloli lutho ngenxa kanembeza,</verse>
        <verse number="26">ngokuba umhlaba ungoweNkosi, nakho konke okukuwo.</verse>
        <verse number="27">Uma omunye kwabangakholwayo enimema, nithanda ukuya, kudleni konke okubekwa phambi kwenu, ningabuzi lutho ngenxa kanembeza.</verse>
        <verse number="28">Kepha uma umuntu ethi kini: “Lokhu kuhlatshelwe izithombe,” ningakudli ngenxa yalowo okushiloyo nangenxa kanembeza,</verse>
        <verse number="29">kangisho owakho unembeza, ngisho owalowo omunye. Ngokuba yini ukuba inkululeko yami yahlulwe ngunembeza womunye na?</verse>
        <verse number="30">Uma ngidla ngokubonga, ngihlanjalazelwani ngalokho engikubongayo na?</verse>
        <verse number="31">Ngakho-ke noma nidla, noma niphuza, noma nenzani, konke kwenzeleni udumo lukaNkulunkulu.</verse>
        <verse number="32">Ningakhubekisi nabaJuda, namaGreki, nabandla likaNkulunkulu,</verse>
        <verse number="33">njengokuba nami ngithokozisa bonke ngakho konke, ngingafuni okungisiza mina kodwa okusiza abaningi, ukuze basindiswe.</verse>
      </chapter>
      <chapter number="11">
        <verse number="1">Yibani ngabalingisi bami, njengokuba nami ngilingisa uKristu.</verse>
        <verse number="2">Ngiyanibonga ngokuba ningikhumbula ezintweni zonke, nibambelela ezifundisweni, njengokuba nganinika zona.</verse>
        <verse number="3">Kepha-ke ngithanda ukuba nazi ukuthi inhloko yawo onke amadoda inguKristu, nenhloko yowesifazane iyindoda, nenhloko kaKristu inguNkulunkulu.</verse>
        <verse number="4">Yileyo naleyo ndoda esuke ikhuleka noma iprofetha, ikhanda layo limboziwe, ihlazisa ikhanda layo.</verse>
        <verse number="5">Kepha yilowo nalowo owesifazane osuke ekhuleka nokuba eprofetha, ikhanda lakhe lingagutshuzelwe, uhlazisa ikhanda lakhe, ngokuba lokho kukunye nokuthi uphucile.</verse>
        <verse number="6">Ngokuba uma owesifazane engagubuzele, akagundwe. Uma kuyihlazo kowesifazane ukuba agundwe noma aphuce, akagubuzele.</verse>
        <verse number="7">Ngokuba nempela indoda ayifanele ukumboza ikhanda, lokhu ingumfanekiso nodumo lukaNkulunkulu; kepha owesifazane uludumo lwendoda.</verse>
        <verse number="8">Ngokuba indoda ayivelanga kowesifazane, kodwa ngowesifazane owavela endodeni.</verse>
        <verse number="9">Ngokuba indoda ayidalelwanga owesifazane, kodwa owesifazane wadalelwa indoda.</verse>
        <verse number="10">Ngalokho-ke owesifazane ufanele ukuba abe nophawu lwesithunzi ekhanda ngenxa yezingelosi.</verse>
        <verse number="11">Nokho eNkosini owesifazane kalutho ngaphandle kwendoda, nendoda ayilutho ngaphandle kowesifazane,</verse>
        <verse number="12">ngokuba njengalokhu owesifazane evela endodeni, kanjalo nendoda ivela ngowesifazane; kepha konke kuvela kuNkulunkulu.</verse>
        <verse number="13">Ziboneleni nina ngokwenu; kufanele yini ukuba owesifazane akhuleke kuNkulunkulu engagubuzele na?</verse>
        <verse number="14">Imvelo uqobo lwayo ayinifundisi yini ukuthi uma indoda inezinwele ezinde, kuyihlazo kuyo,</verse>
        <verse number="15">nokuthi uma owesifazane enezinwele ezinde, kuludumo kuye na? Ngokuba uphiwe izinwele zibe yisimbozo.</verse>
        <verse number="16">Kepha uma umuntu efuna ukuphika inkani, asinawo umkhuba onjalo thina, namabandla kaNkulunkulu kawanawo.</verse>
        <verse number="17">Kepha nxa ngiyala ngalokho, anginibongi ukuthi nibuthana kungekukho okuhle kepha kukho okubi.</verse>
        <verse number="18">Ngokuba okokuqala, nxa nibuthana ebandleni, ngizwa ukuthi kukhona ukwahlukana phakathi kwenu; nganxanye ngiyakholwa yikho.</verse>
        <verse number="19">Ngokuba kumelwe kube khona amaqembu phakathi kwenu ukuba abaqinisileyo phakathi kwenu babonakale.</verse>
        <verse number="20">Ngakho-ke nxa nibuthana ndawonye, akusikho ukudla isidlo seNkosi lokho;</verse>
        <verse number="21">ngokuba ekudleni kwenu yilowo nalowo uthatha okwakhe ukudla ngaphambili, omunye alambe, omunye adakwe.</verse>
        <verse number="22">Kanti aninazindlu yini zokudlela nokuphuzela na? Kumbe niyalidelela yini ibandla likaNkulunkulu, nijabhise abangenanto na? Ngizakuthini kini na? Nginibonge na? Anginibongi ngalokho.</verse>
        <verse number="23">Ngokuba mina ngakwamukela eNkosini lokho, nenganinika khona, ukuthi: INkosi uJesu, ngalobo busuku akhashelwa ngabo wathabatha isinkwa,</verse>
        <verse number="24">wabonga, wasihlephula, wathi: “Lokhu kungumzimba wami ohleshulelwe nina; lokhu kwenzeni ukuba ningikhumbule.”</verse>
        <verse number="25">Kanjalo wathabatha nesitsha emva kokudla kwakusihlwa, wathi: “Lesi sitsha siyisivumelwano esisha egazini lami; lokhu kwenzeni ngezikhathi zonke enisiphuza ngazo ukuba ningikhumbule.”</verse>
        <verse number="26">Ngokuba njalo, nxa nidla lesi sinkwa niphuza lesi sitsha, nimemezela ukufa kweNkosi ize ifike.</verse>
        <verse number="27">Ngakho-ke lowo odla lesi sinkwa, aphuze lesi sitsha seNkosi ngokungafanele, unecala lomzimba negazi leNkosi.</verse>
        <verse number="28">Kodwa umuntu akazihlolisise, khona-ke akadle lesi sinkwa, aphuze lesi sitsha.</verse>
        <verse number="29">Ngokuba odlayo aphuze uzidlela aziphuzele icala, uma engawahlukanisi umzimba weNkosi.</verse>
        <verse number="30">Ngenxa yalokho baningi phakathi kwenu ababuthakathaka nabagulayo, nabaningana balele.</verse>
        <verse number="31">Kepha uma besizahlulela thina, besingayikwahlulelwa.</verse>
        <verse number="32">Kepha nxa sahlulelwa, siyalaywa yiNkosi, ukuze singalahlwa kanye nezwe.</verse>
        <verse number="33">Ngakho-ke, bazalwane bami, nxa nibuthana ukuba nidle, anolindana.</verse>
        <verse number="34">Uma omunye elambile, akadle ekhaya ukuba ningabuthaneli ukulahlwa. Kepha okuseleyo ngokulungisa mhla ngifikayo.</verse>
      </chapter>
      <chapter number="12">
        <verse number="1">Kepha maqondana neziphiwo zokomoya angithandi, bazalwane, ukuba ningabi nakwazi.</verse>
        <verse number="2">Niyazi ukuthi nisengabezizwe naholekela kuzo izithombe eziyizimungulu, nakuba naholwa kanjalo.</verse>
        <verse number="3">Ngakho ngiyanazisa ukuthi: Akukho muntu okhuluma ngoMoya kaNkulunkulu ongathi: “Kathukwe uJesu;” futhi akukho muntu ongathi: “UJesu uyiNkosi,” kuphela ngaye uMoya oNgcwele.</verse>
        <verse number="4">Kepha kukhona iziphiwo zomusa ezahlukeneyo, kepha nguye lowo Moya.</verse>
        <verse number="5">Kukhona izinkonzo ezahlukeneyo, kepha yiyo leyo Nkosi.</verse>
        <verse number="6">Kukhona imisebenzi yamandla eyahlukeneyo, kepha nguye lowo Nkulunkulu osebenza konke kubo bonke.</verse>
        <verse number="7">Kepha yilowo nalowo uphiwa okubonakalisa uMoya kube ngokokusiza.</verse>
        <verse number="8">Ngokuba omunye uphiwa ngoMoya izwi lokuhlakanipha, kepha omunye izwi lokwazi ngaye lowo Moya,</verse>
        <verse number="9">omunye ukukholwa kuye lowo Moya, omunye iziphiwo zokuphulukisa kuye uMoya munye,</verse>
        <verse number="10">omunye ukwenza imisebenzi yamandla, omunye ukuprofetha, omunye ukwahlukanisa omoya, omunye ukukhuluma izilimi ngezilimi, omunye ukuhumusha izilimi.</verse>
        <verse number="11">Kepha konke lokho kusetshenzwa nguyena lowo Moya munye, ebabela yilowo nalowo ngokwakhe njengokuthanda kwakhe.</verse>
        <verse number="12">Ngokuba njengomzimba umunye, kepha unezitho eziningi, nezitho zonke zomzimba, nokuba ziziningi, zingumzimba munye, unjalo-ke noKristu.</verse>
        <verse number="13">Ngokuba ngaMoya munye thina sonke sabhapathizwa sibe mzimba munye, noma singabaJuda noma singamaGreki, noma siyizigqila noma singabakhululekileyo; thina sonke saphuziswa Moya munye.</verse>
        <verse number="14">Ngokuba umzimba awusiso isitho sinye kodwa eziningi.</verse>
        <verse number="15">Uma unyawo luthi: “Lokhu ngingesiso isandla, angisikho okomzimba,” nokho luyikho okomzimba.</verse>
        <verse number="16">Noma indlebe ithi: “Lokhu ngingesilo iso, angisikho okomzimba,” nokho iyikho okomzimba.</verse>
        <verse number="17">Uma umzimba wonke ubuyiso, ukuzwa ngabe kuphi na? Uma wonke ubungukuzwa, ukunuka ngabe kuphi na?</verse>
        <verse number="18">Kepha kalokhu uNkulunkulu umisile izitho zonke, yileso naleso emzimbeni ngokuthanda kwakhe.</verse>
        <verse number="19">Uma kambe zonke ziyisitho sinye, umzimba ngabe uphi na?</verse>
        <verse number="20">Kepha kalokhu izitho ziningi, kodwa umzimba munye.</verse>
        <verse number="21">Iso alinakusho esandleni ukuthi: “Angikudingi;” nekhanda futhi alinakusho ezinyaweni ukuthi: “Anginidingi.”</verse>
        <verse number="22">Kanti ngempela lezo zitho zomzimba ezingathi zibuthakathaka kunezinye ziyadingeka;</verse>
        <verse number="23">nalezo zitho zomzimba ezingathi zidelelekile kunezinye, yizona esizazisa kakhulu; nalezo esinamahloni ngazo zihlonipheka kakhulu.</verse>
        <verse number="24">Kanti lezo ezinesimo esihle azikudingi lokho. Kepha uNkulunkulu wawuhlanganisa umzimba, enika esidelelekileyo udumo olukhulu kakhulu,</verse>
        <verse number="25">ukuze kungabikho ukwahlukana emzimbeni, kepha izitho zonke zinakekelane ngokufanayo.</verse>
        <verse number="26">Uma kuhlupheka isitho sinye, kuhlupheka izitho zonke kanye naso; uma kudunyiswa isitho sinye, kujabula izitho zonke kanye naso.</verse>
        <verse number="27">Kepha nina ningumzimba kaKristu nezitho ngabanye.</verse>
        <verse number="28">UNkulunkulu umisile abathile ebandleni, kuqala abaphostoli, okwesibili abaprofethi, okwesithathu abafundisi, bese kuba yimisebenzi yamandla, bese kuba yiziphiwo zomusa zokuphulukisa, nokusiza, nokubusa, nezilimi ngezilimi.</verse>
        <verse number="29">Bonke bangabaphostoli na? Bonke bangabaprofethi na? Bonke bangabafundisi na? Bonke bangabenza imisebenzi yamandla na?</verse>
        <verse number="30">Bonke baneziphiwo zomusa zokuphulukisa na? Bonke bakhuluma ngezilimi na? Bonke bayahumusha na?</verse>
        <verse number="31">Kepha zondelelani iziphiwo ezinkulu. Kanti senginikhombisa indlela eyona iyinhle kakhulu.</verse>
      </chapter>
      <chapter number="13">
        <verse number="1">Noma ngikhuluma ngezilimi zabantu nezezingelosi, kepha ngingenalo uthando, ngiyithusi elikhencezayo nensimbi encencethayo.</verse>
        <verse number="2">Noma nginokuprofetha, ngiqonda izimfihlakalo zonke nokwazi konke, noma nginokukholwa konke ngangokuba ngingagudluza izintaba, kepha ngingenalo uthando, angiyinto yalutho.</verse>
        <verse number="3">Noma ngabela abampofu konke enginakho, noma nginikela umzimba wami ukuba ushiswe, kepha ngingenalo uthando, akungisizi ngalutho.</verse>
        <verse number="4">Uthando luyabekezela, uthando lumnene, alunamhawu, uthando aluzigabisi, aluzikhukhumezi;</verse>
        <verse number="5">aluziphathi ngokungafanele, aluzifuneli okwalo, alucunuki, alunagqubu;</verse>
        <verse number="6">aluthokozi ngokungalungile, kepha luthokozela iqiniso;</verse>
        <verse number="7">lubekezelela izinto zonke, lukholwa yizinto zonke, luthemba izinto zonke, lukhuthazelela izinto zonke.</verse>
        <verse number="8">Uthando alusoze lwaphela; kepha nokuba kukhona ukuprofetha, kuyakukhawuka; nokuba kuyizilimi, ziyakunqamuka; nokuba kungukwazi, kuyakukhawuka.</verse>
        <verse number="9">Ngokuba sazi inxenye, siprofetha inxenye.</verse>
        <verse number="10">Kepha nxa sekufikile okupheleleyo, lokho okuyinxenye kuyakukhawuka.</verse>
        <verse number="11">Lapho ngisengumntwana, ngakhulumisa okomntwana, ngaqondisa okomntwana, ngazindlisa okomntwana; kuthe sengiyindoda, ngayeka okobuntwana.</verse>
        <verse number="12">Ngokuba manje sibona esibukweni kalufifi; kepha lapho sobukana ubuso nobuso; manje ngazi inxenye, kepha lapho, ngiyakwazi ngokuphelele, njengokuba kade ngaziwa ngokuphelele.</verse>
        <verse number="13">Manje-ke kumi ukukholwa, nokwethemba, nothando, lokho kokuthathu; kepha okukhulu kulokho luthando.</verse>
      </chapter>
      <chapter number="14">
        <verse number="1">Jongani uthando, futhi nizondelele iziphiwo zomoya, ikakhulu ukuba niprofethe.</verse>
        <verse number="2">Ngokuba okhuluma ngezilimi kakhulumi kubantu, kepha ukhuluma kuNkulunkulu; ngokuba kakho ozwayo, ukhuluma izimfihlakalo ngomoya.</verse>
        <verse number="3">Kepha oprofethayo ukhuluma kubantu kube ngukwakha, nokududuza, nokuqunga isibindi.</verse>
        <verse number="4">Okhuluma ngezilimi uyazakha yena, kepha oprofethayo wakha ibandla.</verse>
        <verse number="5">Nokho bengithanda ukuba nikhulume ngezilimi nonke, kepha kakhulu ukuba niprofethe; mkhulu kodwa oprofethayo kunokhuluma ngezilimi, uma engahumushi, ukuze ibandla lakheke.</verse>
        <verse number="6">Manje-ke, bazalwane, uma ngiza kini ngikhuluma ngezilimi, ngiyakunisiza ngani, uma ngingakhulumi kini noma ngokwambula, noma ngokwazi, noma ngokuprofetha, noma ngokufundisa na?</verse>
        <verse number="7">Nezinto ezingenamphefumulo ezikhalayo, noma igenkle noma ihabhu, uma zingakhali ngokwahlukeneyo, kuzakwaziwa kanjani okubethwa ngegenkle nangehabhu na?</verse>
        <verse number="8">Ngokuba uma icilongo likhala ngezwi elingaqondakaliyo, ngubani oyakuzilungiselela ukulwa na?</verse>
        <verse number="9">Kanjalo nani, uma ningakhiphi izwi elichachileyo ngolimi, kuzakwaziwa kanjani okukhulunywayo na? Ngokuba niyakube nikhuluma emoyeni.</verse>
        <verse number="10">Kukhona izinhlobo noma zingahle zibe zingaki zokukhuluma ezweni, kepha alukho olungasho okuthile.</verse>
        <verse number="11">Ngakho-ke uma ngingakwazi okuqondiwe ngokukhulunywayo ngiyakuba ngowezizwe nje kokhulumayo, nokhulumayo abe ngowezizwe kimi.</verse>
        <verse number="12">Ngokunjalo nani, lokhu nishisekele iziphiwo zomoya, funani ukuba nibe nazo kakhulu, ukuze kwakheke ibandla.</verse>
        <verse number="13">Ngakho-ke okhulumayo ngezilimi akhulekele ukuba akuhumushe.</verse>
        <verse number="14">Ngokuba uma ngikhuleka ngezilimi, kukhuleka umoya wami, kepha ingqondo yami ayinasithelo.</verse>
        <verse number="15">Kunjani pho? Ngizakukhuleka ngomoya, ngikhuleke nangengqondo futhi; ngizakuhuba ngomoya, ngihube nangengqondo futhi.</verse>
        <verse number="16">Uma kungenjalo, nxa ubonga ngomoya, lowo osesikhundleni sabangafundile angasho kanjani ukuthi Amen ekubongeni kwakho na, lokhu engakwazi okushoyo?</verse>
        <verse number="17">Ngokuba nempela ubonga kahle wena, kepha lowo omunye akakhiwa.</verse>
        <verse number="18">Ngibonga uNkulunkulu ngokuba ngikhuluma ngezilimi kakhulu kunani nonke;</verse>
        <verse number="19">kodwa ebandleni ngingathanda ukukhuluma amazwi ayisihlanu ngengqondo yami, ukuze ngifundise abanye, kunamazwi ayizinkulungwane eziyishumi ngezilimi.</verse>
        <verse number="20">Bazalwane, ningabi ngabantwana ngengqondo, kanti ebubini nibe yizingane, kepha engqondweni nibe ngabakhulileyo.</verse>
        <verse number="21">Emthethweni kulotshiwe ukuthi: “Ngabantu bezinye izilimi, nangezindebe zabezinye izizwe ngiyakukhuluma kulesi sizwe; kepha noma kunjalo abayikungizwa,” kusho iNkosi.</verse>
        <verse number="22">Njalo-ke izilimi ziyisibonakaliso kwabangakholwayo, kungesikho kwabakholwayo; kepha ukuprofetha kuyisibonakaliso kwabakholwayo, kungesikho kwabangakholwayo.</verse>
        <verse number="23">Ngakho-ke uma ibandla lonke libuthene ndawonye, bonke bakhulume ngezilimi, bese kungena abangafundile noma abangakholwayo, abazukuthi niyahlanya na?</verse>
        <verse number="24">Kepha uma bonke beprofetha, kungene ongakholwayo noma ongafundile, uzakuhlatshwa yibo bonke, ahlulelwe yibo bonke;</verse>
        <verse number="25">okufihliweyo kwenhliziyo yakhe kuyadalulwa; njalo uyakuwa ngobuso, akhuleke kuNkulunkulu, aqinise athi: “Impela uNkulunkulu ukhona phakathi kwenu.”</verse>
        <verse number="26">Kunjani, pho, bazalwane? Uma nibuthana, yilowo nalowo uba nehubo, noma isifundiso, noma ukwambula, noma izilimi, noma ukuhumusha. Konke akwenzelwe ukwakhiwa kwebandla.</verse>
        <verse number="27">Uma-ke umuntu ekhuluma ngezilimi, akube ngababili, bangadluli kwabathathu, badedelane, omunye ahumushe;</verse>
        <verse number="28">kepha uma kungekho ohumushayo, kathule ebandleni, azikhulumele yena yedwa nakuNkulunkulu.</verse>
        <verse number="29">Abaprofethi-ke, kukhulume ababili noma babe bathathu, abanye bakuhlole.</verse>
        <verse number="30">Kepha uma kwambulwa utho komunye ohlezi khona, kathule owokuqala.</verse>
        <verse number="31">Ngokuba ningaprofetha nonke abanye ngabanye, ukuze bafunde bonke, balulekwe bonke;</verse>
        <verse number="32">imimoya yabaprofethi ithobela abaprofethi;</verse>
        <verse number="33">ngokuba uNkulunkulu kasiye owesiyaluyalu kepha ngowokuthula. Njengokuba kunjalo emabandleni onke abangcwele,</verse>
        <verse number="34">abesifazane mabathule emabandleni; ngokuba kabavunyelwe ukuba bakhulume, kepha mabazithobe, njengokuba usho njalo nomthetho.</verse>
        <verse number="35">Uma-ke bethanda ukufunda utho, mababuze emadodeni abo emakhaya; ngokuba kuyihlazo ukuba owesifazane akhulume ebandleni.</verse>
        <verse number="36">Konje izwi likaNkulunkulu laphuma kinina na? Nokuba lafika kinina nodwa na?</verse>
        <verse number="37">Uma umuntu ethi ungumprofethi, noma ethi ungowomoya, makaqonde ukuthi lokhu enginilobela khona kungumyalo weNkosi.</verse>
        <verse number="38">Kepha uma umuntu engazi, makahlale engazi.</verse>
        <verse number="39">Ngakho-ke, bazalwane bami, zondelelani ukuprofetha, ningakuvimbeli ukukhuluma ngezilimi.</verse>
        <verse number="40">Kepha konke makwenziwe ngemfanelo nangenhlelo.</verse>
      </chapter>
      <chapter number="15">
        <verse number="1">Kepha, bazalwane, ngiyanikhumbuza ivangeli enganishumayeza lona nenalamukelayo nenimi kulo,</verse>
        <verse number="2">nenisindiswa ngalo, nxa nibambelela ezwini enganishumayeza lona, uma kambe ukukholwa kwenu kungabanga yize.</verse>
        <verse number="3">Ngokuba okokuqala nganinika lokho engakwamukela nami ukuthi uKristu wafa ngenxa yezono zethu njengokwemibhalo,</verse>
        <verse number="4">nokuthi wembelwa, nokuthi wavuswa kwabafileyo ngosuku lwesithathu njengokwemibhalo,</verse>
        <verse number="5">nokuthi wabonwa nguKhefase; wayesebonwa ngabayishumi nambili;</verse>
        <verse number="6">emva kwalokho wabonwa ngasikhathi sinye ngabazalwane abadlula amakhulu ayisihlanu, iningi labo lisekhona nakalokhu, kepha abanye sebelele;</verse>
        <verse number="7">emva kwalokho wabonwa nguJakobe; ngasemuva wabonwa ngabaphostoli bonke;</verse>
        <verse number="8">ekugcineni kwabo bonke wabonwa nayimina enginjengozelwe kungakabi yisikhathi.</verse>
        <verse number="9">Ngokuba mina ngingomncinyane kubaphostoli, engingafanele ukuthiwa umphostoli, ngokuba ngazingela ibandla likaNkulunkulu.</verse>
        <verse number="10">Kepha ngomusa kaNkulunkulu ngiyikho engiyikho, nomusa wakhe kimi awubanga yize, kodwa ngasebenza kakhulu kunabo bonke; kepha akusimina kodwa ngumusa kaNkulunkulu okimi.</verse>
        <verse number="11">Ngakho-ke noma kuyimina noma kuyibona, sishumayela kanjalo, nakholwa kanjalo.</verse>
        <verse number="12">Kepha-ke uma uKristu eshunyayelwa ukuthi uvusiwe kwabafileyo, basho kanjani abanye phakathi kwenu ukuthi akukho ukuvuka kwabafileyo na?</verse>
        <verse number="13">Kepha uma kungekho ukuvuka kwabafileyo, akavuswanga naye uKristu.</verse>
        <verse number="14">Kepha uma uKristu engavuswanga kwabafileyo, ukushumayela kwethu kuyize, nokukholwa kwenu kuyize.</verse>
        <verse number="15">Yebo, sifunyanwa singofakazi bamanga ngoNkulunkulu, ngokuba safakaza ngoNkulunkulu ukuthi wamvusa uKristu, angamvusanga kambe, uma kanti abafileyo bengavuswa.</verse>
        <verse number="16">Ngokuba uma abafileyo bengavuswa, akavuswanga naye uKristu.</verse>
        <verse number="17">Kepha uma uKristu engavuswanga, ukukholwa kwenu akusizi lutho, nisesezonweni zenu.</verse>
        <verse number="18">Khona-ke nalabo asebalala bekuKristu babhubhile.</verse>
        <verse number="19">Uma singabathembela kuKristu kulokhu kuphila kuphela, singabokukhalelwa kunabantu bonke.</verse>
        <verse number="20">Kepha kalokhu uKristu uvusiwe kwabafileyo, engulibo lwabaleleyo.</verse>
        <verse number="21">Ngokuba lokhu ukufa kweza ngomuntu, ukuvuka kwabafileyo nakho kweza ngomuntu.</verse>
        <verse number="22">Ngokuba njengalokhu ku-Adamu bonke bayafa, ngokunjalo futhi kuKristu bonke bayakuphiliswa.</verse>
        <verse number="23">Kepha yilowo nalowo ngesigaba sakhe: uKristu kuqala, bese kuba ngabangabakaKristu ekufikeni kwakhe,</verse>
        <verse number="24">andukuba kufike ukuphela, nxa enikela umbuso kuNkulunkulu uYise, lapho esechithile ukubusa konke, nobukhosi bonke, namandla.</verse>
        <verse number="25">Ngokuba umelwe ukubusa, aze abeke izitha zonke phansi kwezinyawo zakhe.</verse>
        <verse number="26">Isitha sokugcina esiyakuchithwa singukufa.</verse>
        <verse number="27">Ngokuba izinto zonke uzithobisele phansi kwezinyawo zakhe. Kepha nxa ethi: “Izinto zonke zithotshisiwe,” kusobala ukuthi ungaphandle kwazo yena ozithobisele phansi kwakhe.</verse>
        <verse number="28">Kodwa nxa izinto zonke sezithotshiselwe phansi kwakhe, lapho-ke nayo iNdodana iyakuzithoba phansi kwalowo owathobisa zonke izinto phansi kwayo, ukuze uNkulunkulu abe yikho konke kukho konke.</verse>
        <verse number="29">Pho, bayakwenze njani ababhapathizelwa abafileyo na? Uma abafileyo bengavuki nempela, babhapathizelwani ngenxa yabo na?</verse>
        <verse number="30">Futhi sizifakelani thina engozini imizuzu yonke na?</verse>
        <verse number="31">Bazalwane, ngiyaqinisa ngokubongwa enginakho ngenxa yenu kuKristu Jesu iNkosi yethu, ngiyafa mihla yonke.</verse>
        <verse number="32">Uma ngalwa nezilo e-Efesu ngokwabantu, nginanzuzoni? Uma abafileyo bengavuki, masidle, siphuze, ngokuba ngomuso sizakufa.</verse>
        <verse number="33">Ningakhohliswa; ukujwayelana nababi konakalisa ukuziphatha okuhle.</verse>
        <verse number="34">Phaphamani ngokufaneleyo, ningoni; ngokuba abanye kabamazi uNkulunkulu; ngisho lokhu ukuba nibe namahloni.</verse>
        <verse number="35">Kepha omunye uyakuthi: “Abafileyo bavuswa kanjani na? Beza benamzimba muni na?”</verse>
        <verse number="36">Wena ongaqondiyo, lokho okuhlwanyelayo wena akutholi ukuphila kungafanga;</verse>
        <verse number="37">futhi lokho okuhlwanyelayo awuhlwanyeli umzimba ozakuba khona kepha uhlamvu oluze, noma kungaba ngolukakolweni, noma kungaba ngolokunye;</verse>
        <verse number="38">kepha uNkulunkulu ulunika umzimba njengokuthanda kwakhe, yileyo naleyo mbewu owayo umzimba.</verse>
        <verse number="39">Inyama yonke ayinhlobonye, kepha enye ngeyabantu, enye yinyama yezilwane, enye yinyama yezinyoni, enye ngeyezinhlanzi.</verse>
        <verse number="40">Ikhona nemizimba yasezulwini nemizimba yasemhlabeni; kepha inkazimulo yeyasezulwini iyodwa, neyasemhlabeni iyodwa.</verse>
        <verse number="41">Iyodwa inkazimulo yelanga, iyodwa inkazimulo yenyanga, iyodwa inkazimulo yezinkanyezi; yebo, enye inkanyezi yahlukile kwenye inkanyezi ngokukhazimula.</verse>
        <verse number="42">Kunjalo nokuvuka kwabafileyo. Kuhlwanyelwa kunokubola, kuvuswa kungenakubola;</verse>
        <verse number="43">kuhlwanyelwa kunokudelwa, kuvuswa kunenkazimulo; kuhlwanyelwa kunobuthakathaka, kuvuswa kunamandla.</verse>
        <verse number="44">Kuhlwanyelwa kungumzimba wemvelo, kuvuswa kungumzimba womoya. Uma ukhona umzimba wemvelo, ukhona nowomoya.</verse>
        <verse number="45">Kanjalo futhi kulotshiwe ukuthi umuntu wokuqala u-Adamu waba ngumphefumulo ophilayo; u-Adamu wokugcina waba ngumoya ophilisayo.</verse>
        <verse number="46">Kepha okokuqala akusikho okomoya kodwa okwemvelo; bese kuba ngokomoya.</verse>
        <verse number="47">Umuntu wokuqala wavela emhlabeni, engowenhlabathi; umuntu wesibili uvela ezulwini.</verse>
        <verse number="48">Njengokuba enjalo owayengowenhlabathi, banjalo nalabo abangabenhlabathi; nanjengokuba enjalo ongowasezulwini, banjalo nabo abangabasezulwini.</verse>
        <verse number="49">Futhi njengokuba besinesimo songowenhlabathi, siyakuba nesimo songowasezulwini futhi.</verse>
        <verse number="50">Kepha ngisho lokhu, bazalwane, ukuthi inyama negazi akunakulidla ifa elingumbuso kaNkulunkulu; nokubola akulidli ifa elingukungaboli.</verse>
        <verse number="51">Bhekani, ngiyanitshela imfihlakalo; asiyikulala sonke, kepha siyakuguqulwa sonke,</verse>
        <verse number="52">ngesikhashanyana, ngokuphazima kweso, ngecilongo lokugcina; ngokuba icilongo liyakukhala, abafileyo bavuswe bengenakubola, thina siguqulwe.</verse>
        <verse number="53">Ngokuba lokhu okubolayo kumelwe ukwembatha ukungaboli, nalokhu okufayo kumelwe ukwembatha ukungafi.</verse>
        <verse number="54">Kepha nxa lokhu okubolayo sekwembethe ukungaboli, nalokhu okufayo sekwembethe ukungafi, kuzakugcwaliseka izwi elilotshiweyo lokuthi: “Ukufa kugingiwe kwaba ngukunqoba.”</verse>
        <verse number="55">“Kufa, kuphi ukunqoba kwakho na? Kufa, luphi udosi lwakho na?”</verse>
        <verse number="56">Udosi lokufa yisono; amandla esono ngumthetho.</verse>
        <verse number="57">Kepha makabongwe uNkulunkulu osinika ukunqoba ngeNkosi yethu uJesu Kristu.</verse>
        <verse number="58">Ngakho-ke, bazalwane bami abathandekayo, yibani ngabagxilile, abangaxegiyo, abavame njalo emsebenzini weNkosi, nazi ukuthi ukusebenza kwenu akusilo ize eNkosini.</verse>
      </chapter>
      <chapter number="16">
        <verse number="1">Maqondana nomnikelo obuthelwa abangcwele, njengalokho ngayala amabandla aseGalathiya, yenzani kanjalo nani.</verse>
        <verse number="2">Ngosuku lokuqala lweviki akube yilowo nalowo azibekelele eqongelela njengenhlanhla yakhe, ukuze kuthi nxa ngifika, kungabi yikhathi kwenziwa umnikelo.</verse>
        <verse number="3">Ekufikeni kwami labo enibakhethayo ngizakubathuma, bephethe izincwadi, ukuba bayise izipho zenu zothando eJerusalema;</verse>
        <verse number="4">uma kufanele ukuba nami ngihambe, bayakuhamba kanye nami.</verse>
        <verse number="5">Kepha ngiyakuza kini, nxa sengidabulile iMakedoniya; ngokuba ngiyakudabula iMakedoniya;</verse>
        <verse number="6">kepha ngingahle ngihlale isikhathi kini, noma ngidlulise nobusika, ukuze ningiqhube lapho ngisuka ngiya khona.</verse>
        <verse number="7">Ngokuba angizukunibona manje nxa ngidlula; ngokuba ngithemba ukuhlala kini isikhathi, uma iNkosi ivuma.</verse>
        <verse number="8">Kepha ngizakuhlala e-Efesu, kuze kufike iPhentekoste;</verse>
        <verse number="9">ngokuba ngivulelwe umnyango omkhulu wethuba lokusebenza; nabamelene nami baningi.</verse>
        <verse number="10">Kepha nxa kufika uThimothewu, anobheka ukuba ahlale kini engenalo uvalo, ngokuba usebenza umsebenzi weNkosi njengami;</verse>
        <verse number="11">ngakho makungabikho omdelelayo. Nize nimphelekezele endleleni ngokuthula ukuba eze kimi, ngokuba ngimbhekile kanye nabazalwane.</verse>
        <verse number="12">Maqondana nomzalwane u-Apholo, ngamncenga kakhulu ukuba eze kini kanye nabazalwane; kepha kwakungesiyo intando yakhe neze ukuba eze manje; kodwa uyakuza nxa enethuba.</verse>
        <verse number="13">Lindani nigxile ekukholweni, nibe ngamadoda, nibe namandla.</verse>
        <verse number="14">Konke enikwenzayo akwenziwe ngothando.</verse>
        <verse number="15">Ngiyanincenga, bazalwane, niyayazi indlu kaStefana ukuthi ingulibo lwase-Akhaya nokuthi bazimisele ukukhonza abangcwele</verse>
        <verse number="16">ukuba nibathobele abanjalo nabo bonke abasebenzisana nabo bekhandleka.</verse>
        <verse number="17">Ngiyathokoza ngokufika kukaStefana noFortunatu no-Akhayiku, ngokuba bakufezile obekusilele ngakini.</verse>
        <verse number="18">Ngokuba bawuhlumelele umoya wami nowenu; ngakho baziseni abanjalo.</verse>
        <verse number="19">Amabandla ase-Asiya ayakhonza kini. O-Akwila noPriska bakhonza kakhulu kini eNkosini, kanye nebandla elisendlini yabo.</verse>
        <verse number="20">Abazalwane bonke bayakhonza kini. Bingelelanani ngokwanga okungcwele.</verse>
        <verse number="21">Nakhu ukukhonza kwami mina Pawulu ngesandla sami.</verse>
        <verse number="22">Uma umuntu engayithandi iNkosi, makabe ngoqalekisiweyo. Woza, Nkosi!</verse>
        <verse number="23">Umusa weNkosi uJesu mawube nani.</verse>
        <verse number="24">Uthando lwami alube nani nonke kuKristu Jesu.</verse>
      </chapter>
    </book>
    <book number="47">
      <chapter number="1">
        <verse number="1">UPawulu, umphostoli kaKristu Jesu ngentando kaNkulunkulu, noThimothewu umzalwane kulo ibandla likaNkulunkulu eliseKorinte nakubo abangcwele bonke abakulo lonke lase-Akhaya:</verse>
        <verse number="2">Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="3">Makabongwe uNkulunkulu noYise weNkosi yethu uJesu Kristu, uYise wobubele, uNkulunkulu wenduduzo yonke,</verse>
        <verse number="4">osiduduza osizini lwethu lonke, ukuze nathi sibe namandla okududuza abasosizini, nolunjani, ngenduduzo esiduduzwa ngayo nathi nguNkulunkulu.</verse>
        <verse number="5">Ngokuba njengalokho izinhlupheko zikaKristu zivamile kithi, kanjalo nokududuzeka kwethu kuvamile ngoKristu.</verse>
        <verse number="6">Kepha noma sikhathazeka, kungenxa yokududuzwa nokusindiswa kwenu, noma siduduzeka, kungenxa yokududuzwa kwenu okusebenza ukukhuthazela ezinhluphekweni zona lezi esihlupheka ngazo nathi.</verse>
        <verse number="7">Nethemba lethu ngani liqinile, sazi ukuthi njengalokhu ningabahlanganyeli bezinhlupheko, kanjalo ningabahlanganyeli nabenduduzo.</verse>
        <verse number="8">Ngokuba asithandi, bazalwane, ukuba ningazi ngosizi lwethu olwasehlela e-Asiya ukuthi sasindwa kakhulu impela ngaphezu kwamandla ethu, saze salahlekelwa nayithemba lokuphila.</verse>
        <verse number="9">Yebo, thina ngokwethu sasizizwele ukuthi sinqunyelwe ukufa, ukuze singazethembi thina, kodwa sethembe uNkulunkulu ovusa abafileyo,</verse>
        <verse number="10">owasihlangulisa ekufeni okungaka noyakusihlangulisa, esethemba kuye ukuthi usayakusihlangulisa.</verse>
        <verse number="11">Nani nisizana nathi ngokusinxusela, ukuze umusa esiwuphiweyo ngokucela kwabaningi siwubongelwe ngabaningi.</verse>
        <verse number="12">Ngokuba ukuzibonga kwethu yilokhu, okungubufakazi bukanembeza wethu, ukuthi sahamba ezweni kakhulu maqondana nani ngobungcwele nangobuqotho bukaNkulunkulu, kungengokuhlakanipha kwenyama kodwa ngomusa kaNkulunkulu.</verse>
        <verse number="13">Ngokuba asinilobeli okunye, kuphela lokho enikufundayo nenikuqonda kahle; ngiyethemba futhi ukuthi niyakukuqonda kahle kuze kube sekugcineni,</verse>
        <verse number="14">njengalokho nisiqondile okwenxenye ukuthi siyiqholo lenu, njengalokhu nani ningelethu ngosuku lweNkosi yethu uJesu.</verse>
        <verse number="15">Nginalelo themba ngangifuna ukuza kini kuqala, ukuze nithole umusa ngokwesibili,</verse>
        <verse number="16">ngidlule ngakini, ngiye eMakedoniya, ngibuye ngize kini sengivela eMakedoniya, ngiphelekezelwe yinina sengiya eJudiya.</verse>
        <verse number="17">Pho-ke, bengidlala nje ngisahlose lokho na? Lokho engikuhlosayo ngikuhlosa ngokwenyama yini, ukuze kimina kube nguyebo yebo, kanye noqhabo qhabo, na?</verse>
        <verse number="18">Kepha njengokuba uNkulunkulu ethembekile, nezwi lethu kini alisiye uyebo kanye noqhabo.</verse>
        <verse number="19">Ngokuba iNdodana kaNkulunkulu uKristu Jesu owashunyayelwa kini yithina, mina, noSilvanu, noThimothewu, wayengesiye uyebo kanye noqhabo, kepha kuyena kunguyebo.</verse>
        <verse number="20">Ngokuba noma izithembiso zikaNkulunkulu ziziningi kangakanani, kuyena zinguyebo, ngakho-ke ngaye zingu-Amen futhi, kudunyiswe uNkulunkulu ngathi.</verse>
        <verse number="21">Kepha osiqinisayo kanye nani kuKristu, nowasigcobayo, nguNkulunkulu,</verse>
        <verse number="22">owasibeka nophawu nowasipha isibambiso esinguMoya ezinhliziyweni zethu.</verse>
        <verse number="23">Kepha mina ngibiza uNkulunkulu abe ngufakazi emphefumulweni wami ukuthi ngenziwa ukuniphephisa ukuba ngingaphindanga ngize eKorinte,</verse>
        <verse number="24">kungesikho ukuthi siyabusa phezu kokukholwa kwenu, kodwa siyizisebenzi zokuthokoza kwenu kanye nani, ngokuba nimi ekukholweni.</verse>
      </chapter>
      <chapter number="2">
        <verse number="1">Kepha ngazimisela lokhu nami ngokwami ukuthi angisayikuza kini nginokudabuka.</verse>
        <verse number="2">Ngokuba uma mina nginidabukisa, pho, ngubani ongithokozisayo, uma kungesiye odabukiswa yimi, na?</verse>
        <verse number="3">Ngakuloba khona lokho, funa kuthi ekufikeni kwami ngithole ukudabuka ngalabo ebengifanele ukuthokoza ngabo, nginethemba ngani nonke ukuthi okwami ukuthokoza kungokwenu nonke.</verse>
        <verse number="4">Ngokuba ngosizi olukhulu nangobuhlungu benhliziyo nganilobela nginezinyembezi eziningi, kungabi ngukuba nidabukiswe, kodwa ukuze nazi uthando enginithanda kakhulu ngalo.</verse>
        <verse number="5">Kepha uma kukhona odabukisileyo, akangidabukisanga mina, kodwa, ukuze ngingeqisi, ngokwenxenye unidabukisile nonke.</verse>
        <verse number="6">Kumanele onjalo lokho kujeziswa ajeziswa ngakho ngabaningi;</verse>
        <verse number="7">kepha okungcono kunalokho, nimthethelele, nimduduze, funa onjalo ahlulwe ngukudabuka okukhulu.</verse>
        <verse number="8">Ngalokho ngiyanincenga ukuba nimphathe ngothando;</verse>
        <verse number="9">ngokuba ngaloba futhi ngenxa yalokho, ukuze ngokuhlolwa kwenu ngazi ukuba ningabalalelayo ezintweni zonke yini.</verse>
        <verse number="10">Kepha lowo enimthethelela utho, nami ngiyamthethelela ngokuba lokho esengikuthethelele, uma kukhona into engiyithetheleleyo, ngikuthethelela ngenxa yenu phambi kobuso bukaKristu,</verse>
        <verse number="11">ukuze singehlulwa nguSathane; ngokuba asisibo abangawazi amacebo akhe.</verse>
        <verse number="12">Kepha mhla ngifika eTrowa ukuba ngishumayele ivangeli likaKristu, ngivulelwe umnyango eNkosini,</verse>
        <verse number="13">angibanga nakuthula emoyeni wami, ngokuba ngingamfumananga uThithu umzalwane wami, kodwa ngavalelisa kubo, ngaya eMakedoniya.</verse>
        <verse number="14">Kodwa makabongwe uNkulunkulu osihola njalo odwendweni lokunqoba kuKristu nobonakalisa ngathi iphunga lokwazi kwakhe ezindaweni zonke;</verse>
        <verse number="15">ngokuba siyiphunga elimnandi likaKristu kuNkulunkulu kubo abasindiswayo nakubo abalahlwayo,</verse>
        <verse number="16">kulaba siyiphunga lokufa kube ngukufa, kodwa kulabo siyiphunga lokuphila kube ngukuphila. Ngubani ongangalokho na?</verse>
        <verse number="17">Ngokuba asinjengabaningi abonakalisa izwi likaNkulunkulu ngenxa yenzuzo, kodwa njengabaqotho, njengabavela kuNkulunkulu sikhuluma phambi kukaNkulunkulu sikuKristu.</verse>
      </chapter>
      <chapter number="3">
        <verse number="1">Sesiqala futhi ukuzincoma na? Kumbe siyadinga yini njengabanye izincwadi zokusincoma eziza kini noma ezivela kini na?</verse>
        <verse number="2">Nina niyincwadi yethu elotshwe ezinhliziyweni zethu, eyaziwa ifundwa ngabantu bonke,</verse>
        <verse number="3">nibonakala ukuthi niyincwadi kaKristu eyenziwe ngokukhonza kwethu, ilotshiwe kungengoyinki kodwa ngoMoya kaNkulunkulu ophilayo, kungabi sezibhebheni zamatshe kodwa ezibhebheni eziyizinhliziyo zenyama.</verse>
        <verse number="4">Kepha sinethemba elinjalo ngoKristu kuNkulunkulu,</verse>
        <verse number="5">kungesikho ukuthi singaba namandla ngokwethu okucabanga ngotho ukuthi luvela kithi, kodwa amandla ethu avela kuNkulunkulu,</verse>
        <verse number="6">oyena futhi osenzela amandla okuba yizikhonzi zesivumelwano esisha, singesiso esegama kodwa esikaMoya; ngokuba igama liyabulala, kodwa uMoya uyaphilisa.</verse>
        <verse number="7">Kepha uma inkonzo yokufa, enamagama aqoshiwe ematsheni, yafika inenkazimulo, ngangokuba abantwana bakwa-Israyeli babengenakubuka ubuso bukaMose ngenxa yenkazimulo yobuso bakhe eyayingephelayo,</verse>
        <verse number="8">pho, inkonzo kaMoya ayiyikuba nenkazimulo kakhulu kunayo na?</verse>
        <verse number="9">Ngokuba uma inkonzo yokulahlwa ibinenkazimulo, ikakhulu inkonzo yokulunga inenkazimulo enkulu kakhulu.</verse>
        <verse number="10">Ngokuba nalokho okwakhazimuliswayo kwakungenankazimulo, uma kulinganiswa nenkazimulo lena edluleleyo.</verse>
        <verse number="11">Ngokuba uma lokho obekuzakuphela kwaba nenkazimulo, ikakhulu okumiyo njalo kunenkazimulo.</verse>
        <verse number="12">Ngakho-ke, lokhu sinethemba elinjalo, sinesibindi sonke,</verse>
        <verse number="13">asenzi njengoMose owamboza ubuso bakhe ngendwangu, ukuze abantwana bakwa-Israyeli bangakubuki ukugcina kwalokho obekuzakuphela.</verse>
        <verse number="14">Kodwa ingqondo yabo yaba lukhuni. Ngokuba kuze kube sosukwini lwanamuhla, nxa kufundwa isivumelwano esidala, leyo ndwangu isahlezi ingambuliwe, ngokuba iyapheliswa kuKristu;</verse>
        <verse number="15">yebo, kuze kube namuhla, nxa kufundwa uMose, indwangu isayimbozile inhliziyo yabo;</verse>
        <verse number="16">kepha nxa iphendukela eNkosini, indwangu iyasuswa.</verse>
        <verse number="17">INkosi inguye uMoya; kepha lapho uMoya weNkosi ekhona, kukhona inkululeko.</verse>
        <verse number="18">Kepha thina sonke esibuka ngobuso obambuliwe inkazimulo yeNkosi njengasesibukweni siyaguqulwa, sibe njengalowo mfanekiso ngokuya enkazimulweni, njengalokhu kumi ngeNkosi enguMoya.</verse>
      </chapter>
      <chapter number="4">
        <verse number="1">Ngakho lokhu sinale nkonzo, njengokuba sahawukelwa, asidangali,</verse>
        <verse number="2">kodwa sizilahlile izinto ezifihliwe zehlazo, asihambi ngobuqili, asiliphambanisi izwi likaNkulunkulu, kepha ngokuveza obala iqiniso sizincoma kunembeza wabantu bonke phambi kukaNkulunkulu.</verse>
        <verse number="3">Kepha uma ivangeli lethu lifihlakele, lifihlakele kwabalahlwayo,</verse>
        <verse number="4">okukubona abangakholwa unkulunkulu waleli zwe uphuphuthekisile ingqondo yabo, ukuze kungasi kubo ukukhanya kwevangeli lenkazimulo kaKristu ongumfanekiso kaNkulunkulu.</verse>
        <verse number="5">Ngokuba asizishumayeli thina, kodwa sishumayela uKristu Jesu eyiNkosi nokuthi siyizikhonzi zenu ngenxa kaJesu.</verse>
        <verse number="6">Ngokuba uNkulunkulu owathi: “Akuvele ukukhanya ebumnyameni, kukhanye,” nguyena owakhanyisa ezinhliziyweni zethu ukuba kukhanye ukwazi inkazimulo kaNkulunkulu ebusweni bukaKristu.</verse>
        <verse number="7">Kepha le ngcebo sinayo ezitsheni zebumba, ukuze ubukhulu bamandla obukhulu kakhulu bube ngobukaNkulunkulu, bungabi ngobuvela kithi.</verse>
        <verse number="8">Siyacindezelwa nxazonke, kodwa asinyinyekile; siyaxakeka, kodwa asidikibali;</verse>
        <verse number="9">siyazingelwa, kodwa asidelwa; siwiswa phansi, kodwa asibhujiswa;</verse>
        <verse number="10">sithwele njalonjalo emzimbeni wethu ukufa kukaJesu, ukuze nokuphila kukaJesu kubonakaliswe emzimbeni wethu.</verse>
        <verse number="11">Ngokuba sisaphila sinikelwa njalo ekufeni ngenxa kaJesu, ukuze nokuphila kukaJesu kubonakaliswe enyameni yethu efayo.</verse>
        <verse number="12">Kanjalo kusebenza ukufa kithina, kepha kinina ukuphila.</verse>
        <verse number="13">Lokhu sinawo lo moya wokukholwa, njengokulotshiweyo ukuthi: “Ngakholwa, ngakho ngakhuluma,” nathi siyakholwa, ngakho-ke siyakhuluma,</verse>
        <verse number="14">sazi ukuthi yena owavusa iNkosi uJesu uyakusivusa nathi kanye noJesu, asethule kanye nani.</verse>
        <verse number="15">Ngokuba konke kwenziwa ngenxa yenu, ukuze umusa ngokwandiswa kubo abaningi uvamise ukubonga, kube ludumo kuNkulunkulu.</verse>
        <verse number="16">Ngakho asidangali, kodwa noma kubhubha umuntu wethu wangaphandle, owangaphakathi wenziwa musha imihla ngemihla.</verse>
        <verse number="17">Ngokuba usizi lwethu olululana olungolomzuzwana luyasisebenzela isilinganiso esikhulu kakhulu senkazimulo emiyo phakade,</verse>
        <verse number="18">thina esingabheki okubonwayo kodwa okungabonwayo; ngokuba okubonwayo kungokwesikhashana, kepha okungabonwayo kungokwaphakade.</verse>
      </chapter>
      <chapter number="5">
        <verse number="1">Ngokuba siyazi ukuthi uma indlu yethu yasemhlabeni eyidokodo idilizwa, sinesakhiwo esivela kuNkulunkulu, indlu engenziwanga ngezandla, eyaphakade, esezulwini.</verse>
        <verse number="2">Ngenxa yalokho siyabubula, silangazelela ukwelakanyiswa ngendlu yethu yasezulwini,</verse>
        <verse number="3">ngokuba sembethe yona, asiyikufunyanwa sihamba ze.</verse>
        <verse number="4">Ngokuba thina esisekhona kuleli dokodo sibubula, sisindwa, ngokuba asithandi ukwambulwa kodwa ukwelakanyiswa, ukuze okufayo kugingwe ngukuphila.</verse>
        <verse number="5">Kepha owasenzela khona lokho nguNkulunkulu owasipha isibambiso esinguMoya.</verse>
        <verse number="6">Ngakho simi isibindi ngesikhathi sonke, sazi ukuthi, nxa ikhaya lethu lise semzimbeni, sahlukene nekhaya eliseNkosini;</verse>
        <verse number="7">ngokuba sihamba ngokukholwa, asihambi ngokubona;</verse>
        <verse number="8">simi isibindi, singathanda kakhulu ukwahlukana nekhaya elisemzimbeni, sihlale ekhaya eliseNkosini.</verse>
        <verse number="9">Ngalokho futhi, noma sisekhaya noma sahlukene nalo, sihlose ukuba sibe ngabathandeka kuye.</verse>
        <verse number="10">Ngokuba thina sonke simelwe ukubonakaliswa phambi kwesihlalo sokwahlulela sikaKristu, ukuze yilowo nalowo amukele njengalokho akwenzileyo esesemzimbeni, noma okuhle noma okubi.</verse>
        <verse number="11">Ngakho lokhu sikwazi ukwesaba iNkosi, siyabancenga abantu; kepha sibonakalisiwe kuNkulunkulu; ngiyethemba ukuthi nakuye unembeza wenu sibonakalisiwe.</verse>
        <verse number="12">Asizincomi futhi kini, kodwa sininika ithuba lokuzibonga ngathi, ukuze nibe nakho okokuphendula abazibongayo ngokusemehlweni kungesikho okusenhliziyweni.</verse>
        <verse number="13">Ngokuba noma sigcwaneka, kungenxa kaNkulunkulu; noma sisangulukile, kungenxa yenu.</verse>
        <verse number="14">Ngokuba uthando lukaKristu luyasiqhubezela, sikubona lokhu ukuthi munye owafela bonke; ngakho-ke bonke sebafa;</verse>
        <verse number="15">wafela bonke, ukuze abaphilayo bangabe besaziphilela bona, kodwa baphilele yena owabafelayo, wabuye wavuka.</verse>
        <verse number="16">Kanjalo thina asisayikwazi umuntu ngokwenyama; nokuba besimazi uKristu ngokwenyama, nokho manje asisamazi.</verse>
        <verse number="17">Kanjalo uma umuntu ekuKristu, uyisidalwa esisha; okwakuqala kudlulile; bheka, sekuvele okusha.</verse>
        <verse number="18">Kepha konke kuvela kuNkulunkulu owenza ukuba sibuyisane naye ngoKristu, wasinika inkonzo yokubuyisana,</verse>
        <verse number="19">ngokuba uNkulunkulu ekuKristu wenza ukuba izwe libuyisane naye, engababaleli iziphambeko zabo, ebeka kithi izwi lokubuyisana.</verse>
        <verse number="20">Ngakho singamanxusa kaKristu ngokungathi uNkulunkulu unxusa ngathi; siyanincenga esikhundleni sikaKristu, sithi: “Buyisanani noNkulunkulu.”</verse>
        <verse number="21">Ongasazanga isono wamenza isono ngenxa yethu, ukuze kuyena senziwe sibe ngukulunga kukaNkulunkulu.</verse>
      </chapter>
      <chapter number="6">
        <verse number="1">Kepha thina esisebenza kanye naye siyanincenga ukuba ningawamukeleli ize umusa kaNkulunkulu —</verse>
        <verse number="2">ngokuba uthi: “Ngesikhathi esihle ngikuzwile, nangosuku lwensindiso ngakuhlangulisa;” bheka, manje kuyisikhathi esihle kakhulu; bheka, manje kulusuku lwensindiso; —</verse>
        <verse number="3">asibekeli muntu nasinye isikhubekiso nangokukodwa, funa inkonzo yethu isolwe,</verse>
        <verse number="4">kepha kukho konke sizibonakalisa njengezikhonzi zikaNkulunkulu ekubekezeleni okukhulu, nasosizini, nasekusweleni, nasekubandezekeni,</verse>
        <verse number="5">nasekushayweni, nasekuboshweni, naseziyaluyalwini, nasekukhandlekeni, nasekuqwasheni, nasekuzileni ukudla,</verse>
        <verse number="6">nangenhlanzeko, nangokwazi, nangokubekezela, nangobumnene, nangoMoya oNgcwele, nangothando olungazenzisi,</verse>
        <verse number="7">nangezwi leqiniso, nangamandla kaNkulunkulu, nangezikhali zokulunga zesokunene nezesokhohlo,</verse>
        <verse number="8">ngodumo nangehlazo, ngokuhletshwa nangokutuswa, njengabakhohlisi kanti singabeqiniso,</verse>
        <verse number="9">njengabangaziwayo kanti saziwa kakhulu, njengabafayo kanti bheka, siyaphila, njengabalaywayo kanti asibulawa,</verse>
        <verse number="10">njengabadabukileyo kepha siyathokoza njalo, njengabampofu kepha sicebisa abaningi, njengabangenalutho kanti sinakho konke.</verse>
        <verse number="11">Umlomo wethu uvulekele ngakini nina baseKorinte, inhliziyo yethu yanulekile;</verse>
        <verse number="12">aninyinyekile kithi, kodwa ninyinyekile ezinhliziyweni zenu;</verse>
        <verse number="13">kepha ukuze kube khona ukwenanana, ngikhuluma njengakubantwana, yanulekani nani.</verse>
        <verse number="14">Maningaboshelwa ejokeni linye nabangakholwayo, ngokuba kunakuhlanganyela kuni ukulunga nokungalungi na? Kunabudlelwane buni ukukhanya nobumnyama na?</verse>
        <verse number="15">Unakuzwana kuni uKristu noBeliyali na? Unasabelo sini okholwayo nongakholwayo na?</verse>
        <verse number="16">Linakuvumelana kuni ithempeli likaNkulunkulu nezithombe na? Ngokuba thina siyithempeli likaNkulunkulu ophilayo, njengokuba washo uNkulunkulu ukuthi: “Ngiyakuhlala phakathi kwabo, ngihambe phakathi kwabo; ngiyakuba nguNkulunkulu wabo, bona babe ngabantu bami.”</verse>
        <verse number="17">“Ngakho-ke phumani phakathi kwabo, nahlukane nabo, isho iNkosi; ningathinti okungcolileyo; khona ngiyakunamukela,</verse>
        <verse number="18">ngibe nguYihlo kini, nina nibe ngamadodana namadodakazi kimi, isho iNkosi uSomandla.”</verse>
      </chapter>
      <chapter number="7">
        <verse number="1">Lokhu sinalezo zithembiso, bathandwa, masizihlambulule ekungcoleni konke kwenyama nokomoya, siphelelise ubungcwele ngokumesaba uNkulunkulu.</verse>
        <verse number="2">Sivuleleni indawo ezinhliziyweni zenu; asonanga muntu, asonakalisanga muntu, asidlanga muntu.</verse>
        <verse number="3">Angikusho ngokunilahla; ngokuba ngasho ngaphambili ukuthi nisezinhliziyweni zethu ukuba sife kanye nani, siphile kanye nani.</verse>
        <verse number="4">Nginesibindi esikhulu ngani, nginokuzibonga okukhulu ngani; ngigcwele induduzo, nginentokozo enkulu kakhulu phezu kosizi lonke esinalo.</verse>
        <verse number="5">Ngokuba nasekufikeni kwethu eMakedoniya inyama yethu ayibanga nakuphumula, kodwa sakhathazeka nxazonke; ngaphandle kwakukhona ukulwa, ngaphakathi ukwesaba.</verse>
        <verse number="6">Nokho uNkulunkulu oduduza abadanileyo usiduduzile thina ngokufika kukaThithu,</verse>
        <verse number="7">kungabi ngokufika kwakhe kuphela, kodwa nangenduduzo aduduzwa ngayo ngani, esilandisa ngokungilangazelela kwenu, nangokungililela kwenu, nangokungishisekela kwenu, ngaze ngathokoza kakhulu.</verse>
        <verse number="8">Nakuba nganidabukisa ngencwadi yami, angizisoli; nakuba ngangizisola — ngiyabona ukuthi leyo ncwadi yanidabukisa noma kwaba yisikhathi nje —</verse>
        <verse number="9">manje ngiyathokoza, kungengokuba nadabukiswa, kodwa ngokuba nadabukiswa kwaba ngukuphenduka; ngokuba nadabukiswa ngokukaNkulunkulu, ukuze ningalahlekelwa lutho ngathi.</verse>
        <verse number="10">Ngokuba ukudabuka okuya ngokukaNkulunkulu kuveza ukuphenduka angezisole ngakho umuntu, kube ngukusindiswa, kepha ukudabuka okuya ngokwezwe kuveza ukufa.</verse>
        <verse number="11">Ngokuba bhekani, khona lokho kudabukiswa kwenu ngokukaNkulunkulu kwaveza kini ukukhuthala okungaka, yebo, nokuziphendulela, nokuthukuthela, nokwesaba, nokulangazela, nokushiseka, nokuphindisela. Kukho konke nazibonakalisa ukuthi nimhlophe kule ndaba.</verse>
        <verse number="12">Ngakho nakuba nganilobela, angilobanga ngenxa yowonileyo nokuba ngenxa yowoniweyo kodwa ukuze ukukhuthala kwenu ngenxa yethu kubonakaliswe kini phambi kukaNkulunkulu.</verse>
        <verse number="13">Ngalokho siduduzekile. Nasekududuzekeni kwethu sathokoza impela, ikakhulu ngokuthokoza kukaThithu, ngokuba umoya wakhe uhlunyelelwe yinina nonke;</verse>
        <verse number="14">ngokuba uma ngake ngazincoma ngento kuyena ngani, angijabhiswanga; kepha njengokuba konke esakukhuluma kini kwakuyiqiniso, kanjalo nokuzibonga kwethu kuThithu kwaba yiqiniso.</verse>
        <verse number="15">Yebo, isihe sakhe sivamile kakhulu ngakini, lapho ekhumbula ukulalela kwenu nonke ukuthi namamukela ngokwesaba nangokuthuthumela.</verse>
        <verse number="16">Ngiyathokoza, ngokuba ezintweni zonke nginethemba ngani.</verse>
      </chapter>
      <chapter number="8">
        <verse number="1">Kepha siyanazisa, bazalwane, ngomusa kaNkulunkulu awuphiweyo amabandla aseMakedoniya</verse>
        <verse number="2">ukuthi ekuvivinyweni okukhulu kosizi ukuthokoza kwawo okuvamileyo nobumpofu bawo obukhulu kwenza ukuba avame kakhulu ekuphaneni okupheleleyo;</verse>
        <verse number="3">ngokuba ngokwawo anikela njengamandla awo, yebo, ngiyafakaza ngithi, nangaphezu kwamandla awo;</verse>
        <verse number="4">asinxusa kakhulu ecela umusa wokuhlanganyela ekukhonzeni abangcwele;</verse>
        <verse number="5">futhi akubanga njengokwethemba kwethu kuphela, kepha bazinikela bona uqobo kuqala eNkosini nakithi futhi ngentando kaNkulunkulu,</verse>
        <verse number="6">saze samncenga uThithu ukuba, njengalokho wayeseqalile ngaphambili, kanjalo afeze futhi kini lowo msebenzi womusa.</verse>
        <verse number="7">Kepha njengalokho nivamile kukho konke: ukukholwa, namazwi, nokwazi, nokukhuthala konke, nothando enisithanda ngalo, manivame nakuwo lowo msebenzi womusa.</verse>
        <verse number="8">Angikusho njengomyalo, kodwa ukuze ngokukhuthala kwabanye ngivivinye ubuqotho bothando lwenu;</verse>
        <verse number="9">ngokuba niyawazi umusa weNkosi yethu uJesu Kristu ukuthi, nakuba ecebile, waba mpofu ngenxa yenu, ukuze ngobumpofu bakhe nicebe nina.</verse>
        <verse number="10">Kulokhu nginitshela ukubona kwami; ngokuba lokhu kulungele nina enaqala nyakenye, kungekwenza kuphela kepha nokuthanda;</verse>
        <verse number="11">kepha manje fezani nokwenza, ukuze njengalokho kwaba khona inhliziyo ethandayo, kanjalo kube khona nokufeza njengeninakho.</verse>
        <verse number="12">Ngokuba uma uthando lukhona, kwamukeleka njengalokho umuntu anakho, kungenjengalokho angenakho.</verse>
        <verse number="13">Ngokuba angikusho lokhu ukuba abanye bakhululeke, nina nikhathazeke, kodwa kube ngokulinganayo,</verse>
        <verse number="14">ukuze kuthi ngalesi sikhathi inala yenu isize bona ekusweleni kwabo ukuba nenala yabo isize nina ekusweleni kwenu, kube khona ukulingana,</verse>
        <verse number="15">njengalokho kulotshiwe ukuthi: “Kowaba nokuningi kakusalanga, nowaba nokuncane kantulanga.”</verse>
        <verse number="16">Kepha makabongwe uNkulunkulu obeka enhliziyweni kaThithu le nkuthalo ngani,</verse>
        <verse number="17">ngokuba wamukela umyalo wethu, kepha naye ekhuthele kakhulu waphuma eza kini ngokuzithandela.</verse>
        <verse number="18">Sithumele kanye naye umzalwane oludumo lwakhe ngevangeli lwandile kuwo onke amabandla,</verse>
        <verse number="19">kungesikho lokho kuphela, kodwa ukhethiwe futhi yiwo amabandla ukuba ahambisane nathi ngendaba yalo mnikelo osetshenzwe yithi, kube ludumo kuyo iNkosi, kubonakalise ukukhuthala kwethu,</verse>
        <verse number="20">sigwemele lokhu ukuthi kungaba khona osisolayo ngalesi sipho esikhulu esisetshenzwe yithi;</verse>
        <verse number="21">ngokuba sinakekela okuhle, kungesemehlweni eNkosi kuphela kodwa nasemehlweni abantu.</verse>
        <verse number="22">Kepha sithumele kanye nabo umzalwane wethu esimfumene kaningi ekhuthele ezintweni eziningi, kepha manje ukhuthele kakhulu ngenxa yokunethemba kwakhe okukhulu.</verse>
        <verse number="23">Uma kubuzwa ngoThithu, yena ungumhlanganyeli nesisebenzi kanye nami kini; noma kubuzwa ngabazalwane bethu, bayizithunywa zamabandla, bayinkazimulo kaKristu.</verse>
        <verse number="24">Ngakho manibonakalise kubo phambi kwamabandla ubufakazi bothando lwenu nokuzincoma kwethu ngani.</verse>
      </chapter>
      <chapter number="9">
        <verse number="1">Ngokuba maqondana nokukhonza abangcwele akuswelekile ukuba nginilobele,</verse>
        <verse number="2">ngokuba ngiyalwazi uthando lwenu engizincoma ngalo ngani kwabaseMakedoniya, uma ngithi i-Akhaya lase lizilungisele kwanyakenye nokuthi ukushisekela kwenu kuvusile iningi labo.</verse>
        <verse number="3">Kepha ngithumile abazalwane ukuba ukuzincoma kwethu ngani kungenziwa ize maqondana nalokhu, ukuze kuthi njengokusho kwami nibe senilungisele,</verse>
        <verse number="4">funa uma ngabe kufika kanye nami abaseMakedoniya, banifumane ningakabi nilungisele, sijabhe thina — singasaniphathi nina — ngaleli themba.</verse>
        <verse number="5">Ngalokho-ke bengithi kudingeka ukuba ngincenge abazalwane ukuba bandulele ukuza kini, balungisele ngaphambili isipho senu esathenjiswa ngaphambili, sona sihlale silungisiwe, sibe njengesesibusiso, singabi njengesokuncishana.</verse>
        <verse number="6">Kepha nakhu: ohlwanyela ingcosana uyakuvuna ingcosana, nohlwanyela kakhulu uyakuvuna kakhulu.</verse>
        <verse number="7">Yilowo nalowo anikele njengalokho azikhethele khona enhliziyweni, kungabi ngokudabuka nangokucindezelwa, ngokuba uNkulunkulu uyamthanda onikelayo ethokoza.</verse>
        <verse number="8">Kepha uNkulunkulu unamandla okunipha umusa wonke uvame, ukuze kuthi ninokwanela konke ezintweni zonke ngezikhathi zonke, nivame imisebenzi yonke emihle,</verse>
        <verse number="9">njengokuba kulotshiwe ukuthi: “Wahlaphaza, wapha abampofu; ukulunga kwakhe kuhlala kuze kube phakade.”</verse>
        <verse number="10">Kepha yena onika ohlwanyelayo inhlwanyelo nesinkwa sokudliwa uyakulungisela evise imbewu yenu, andise izithelo zokulunga kwenu,</verse>
        <verse number="11">ukuze ezintweni zonke nicetshiswe kukho ukuphana konke okuveza ngathi ukubonga uNkulunkulu.</verse>
        <verse number="12">Ngokuba ukukhonza ngale nkonzo akuqedi kuphela ukuswela kwabangcwele, kepha futhi kuvamisa kakhulu ukumbonga uNkulunkulu ngabaningi,</verse>
        <verse number="13">lokhu ngokuvivinyeka kwale nkonzo badumisa uNkulunkulu ngenxa yokulalela kokuvuma kwenu ivangeli likaKristu nangenxa yobuqotho bobudlelwane benu nabo, yebo, nabo bonke,</verse>
        <verse number="14">banilangazelele futhi ngokunikhulekela ngenxa yomusa omkhulu kakhulu kaNkulunkulu okini.</verse>
        <verse number="15">Makabongwe uNkulunkulu ngenxa yesipho sakhe esingakhulumekiyo.</verse>
      </chapter>
      <chapter number="10">
        <verse number="1">Kepha mina Pawulu uqobo ngiyanincenga ngobumnene nangokuva kukaKristu, mina engithobile phambi kwenu nxa ngikhona, kepha nginesibindi kini nxa ngingekho,</verse>
        <verse number="2">ngiyacela ukuba, nxa ngikhona, kungasweleki ukuba ngibasukele ngesibindi engiqonde ukuba naso kwabanye abasho ngathi ukuthi sihamba ngokwenyama.</verse>
        <verse number="3">Ngokuba noma sihamba sisenyameni kasilwi ngokwenyama,</verse>
        <verse number="4">ngokuba izikhali zethu zokulwa kasizo ezenyama, kodwa ngaye uNkulunkulu zinamandla okubhidliza izinqaba, sichitha izizindlo,</verse>
        <verse number="5">nakho konke okudephileyo okuziphakamisela ukuthiyana nokumazi uNkulunkulu, namacebo onke siwathumbela ukumlalela uKristu;</verse>
        <verse number="6">futhi silungele ukujezisa ukungalaleli konke, nxa sekuphelele ukulalela kwenu.</verse>
        <verse number="7">Bhekani lokhu okuphambi kobuso. Uma umuntu ezethemba yena ukuthi ungokaKristu, makabuye aqonde lokhu ngokwakhe ukuthi, njengokuba yena engokaKristu, sinjalo nathi.</verse>
        <verse number="8">Ngokuba noma ngingaze ngizibonge ngaphezulwana ngamandla ethu eyasipha wona iNkosi ukuba nakhiwe kungengukuba nibhidlizwe, angiyikujabhiswa,</verse>
        <verse number="9">ukuze ngingabi njengokungathi benginethusa nje ngezincwadi.</verse>
        <verse number="10">Ngokuba izincwadi-ke bathi zinzima, zibukhali, kepha nxa ekhona ngomzimba, ubuthakathaka, ukukhuluma kwakhe kudelelekile.</verse>
        <verse number="11">Onjalo makaqonde lokhu ukuthi lokhu esiyikho ngamazwi ezincwadi nxa singekho, siyakuba yikho ngesenzo nxa sikhona.</verse>
        <verse number="12">Ngokuba asinasibindi sokuzilinganisa nokuzifanisa nabathile babo abazincomayo. Kodwa bona, nxa bezilinganisa ngezingqobo zabo, bezifanisa nezingqobo zabo, kaba namqondo.</verse>
        <verse number="13">Kepha thina asiyikuzibonga ngaphezu kokulinganisa, kodwa ngesilinganiso sendawo esiyisilinganiso asilinganisele sona uNkulunkulu, ukuze sifinyelele nakini.</verse>
        <verse number="14">Ngokuba asizeluli ngokweqisa ngokungathi asifinyeleli kini, ngokuba sifikile kwaze kwaba nakini ngevangeli likaKristu,</verse>
        <verse number="15">singazibongi ngemisebenzi yabanye ngaphezu kokulinganisa, kepha sinethemba lokuthi ngokukhula kokukholwa kwenu, siyakukhuliswa kakhulu impela kini endaweni yethu,</verse>
        <verse number="16">size sishumayele ivangeli nasezindaweni ezingaphambi kwakini, singazibongi ngezinto esezenziwe endaweni yomunye.</verse>
        <verse number="17">Kepha ozibongayo makazibonge eNkosini.</verse>
        <verse number="18">Ngokuba akusiye ozincomayo ovunywa abongwe, kepha yilowo iNkosi emncomayo.</verse>
      </chapter>
      <chapter number="11">
        <verse number="1">Sengathi ningangibekezelela ebuwuleni obuyingcosana, yebo, ngibekezeleleni.</verse>
        <verse number="2">Ngokuba ngiyanishisekela ngokushisekela kukaNkulunkulu, ngokuba nganendisela endodeni eyodwa ukuba nginiyise kuKristu niyintombi emhlophe.</verse>
        <verse number="3">Kepha nginovalo lokuthi njengalokho inyoka yamkhohlisa u-Eva ngobuqili bayo, kanjalo izingqondo zenu mhlawumbe zingadukiswa, ziyeke ubuqotho nobumhlophe ngakuKristu.</verse>
        <verse number="4">Ngokuba uma kufika umuntu eshumayela omunye uJesu esingamshumayelanga, noma namukela omunye umoya eningawamukelanga, noma elinye ivangeli eningalamukelanga, nikubekezelela kakhulu.</verse>
        <verse number="5">Ngokuba ngithi angisilele ngalutho kubaphostoli abaqhamileyo kakhulu.</verse>
        <verse number="6">Noma ngiyibhimbi lokukhuluma, nokho angisilo ngokwazi; lokhu sikubonakalisile kinina ngezindlela zonke ezintweni zonke.</verse>
        <verse number="7">Kumbe ngonile yini ngokuzithoba ukuba niphakanyiswe nina, lokhu nganishumayeza ngesihle ivangeli likaNkulunkulu na?</verse>
        <verse number="8">Ngaphanga amanye amabandla, ngithatha iholo kuwo, ukuba ngikhonze nina;</verse>
        <verse number="9">nalapho ngikhona kini ngiswele, angibanga mthwalo kumuntu, ngokuba abazalwane abavela eMakedoniya bakuqeda ukuswela kwami; ezintweni zonke ngazilinda ukuba nginganisindi, futhi ngisezakuzilinda.</verse>
        <verse number="10">Njengalokhu iqiniso likaKristu likimi, angiyikwaphucwa lolo dumo ezigodini zase-Akhaya.</verse>
        <verse number="11">Ngani na? Ngokuba nginganithandi na? UNkulunkulu uyazi.</verse>
        <verse number="12">Kepha engikwenzayo ngizakukwenza futhi, ukuze ngibaphuce ithuba abafuna ithuba lokuba bafunyanwe benjengathi kulokho abazibonga ngakho.</verse>
        <verse number="13">Ngokuba abanjalo bangabaphostoli bamanga, izisebenzi ezikhohlisayo, beziguqula abaphostoli bakaKristu.</verse>
        <verse number="14">Akumangalisi, ngokuba uSathane uqobo uziguqula ingelosi yokukhanya.</verse>
        <verse number="15">Ngakho akuyinto enkulu, uma nezikhonzi zakhe ziziguqula izikhonzi zokulunga ezikuphela kwazo kuyakuba njengokwemisebenzi yazo.</verse>
        <verse number="16">Ngiyaphinda ngithi: Makungasho muntu ngami ukuthi ngiyisiwula; kepha noma kungaba njalo, nokho ngamukeleni njengesiwula, ukuze nami ngizibonge kancane.</verse>
        <verse number="17">Lokho engikushoyo ngalesi sibindi sokuzibonga, angikusho ngokweNkosi, kodwa ngikusho kungathi ngobuwula.</verse>
        <verse number="18">Lokhu abaningi bezibonga ngokwenyama, nami ngiyakuzibonga.</verse>
        <verse number="19">Ngokuba abayiziwula nibabekezelela ngenjabulo, lokhu ningabahlakaniphileyo,</verse>
        <verse number="20">ngokuba niyabekezela, uma umuntu enenza izigqila, uma enidla, uma enibamba, uma ezikhukhumeza, uma enishaya ebusweni.</verse>
        <verse number="21">Ngisho ngamahloni ukuthi kade sibuthakathaka. Kepha kulokho umuntu anesibindi ngakho — ngikhuluma ngobuwula — nami nginesibindi ngakho.</verse>
        <verse number="22">BangamaHeberu na? Nami. Bangaba-Israyeli na? Nami. Bayinzalo ka-Abrahama na? Nami.</verse>
        <verse number="23">Bayizikhonzi zikaKristu na? Ngikhulumisa okohlanya — ngiyiso kakhulu kunabo; ekukhandlekeni kakhulu kunabo, nasekuboshweni kaningi kunabo, nasekushayweni okukhulu impela, nasezingozini zokufa ngezikhathi eziningi.</verse>
        <verse number="24">KubaJuda ngathola kahlanu imivimbo, kushiywa munye emashumini amane;</verse>
        <verse number="25">ngashaywa kathathu ngezinduku, ngakhandwa kanye ngamatshe, kathathu ngalinyalelwa umkhumbi, ngaba semanzini olwandle ubusuku bunye nemini;</verse>
        <verse number="26">ngangisekuhambeni kaningi, nasezingozini zemifula, nasezingozini zabaphangi, nasezingozini kwabakithi, nasezingozini kwabezizwe, nasezingozini emzini, nasezingozini ehlane, nasezingozini elwandle, nasezingozini kubazalwane bamanga,</verse>
        <verse number="27">ngokukhandleka nangokukhathazeka, kaningi ngokuqwasha ebusuku, ngokulamba nangokoma, kaningi ngokuzila ukudla, nasemakhazeni nangokuhambaze;</verse>
        <verse number="28">ngaphandle kwezinye izinto kukhona okungicindezelayo imihla yonke: ukukhathalela onke amabandla.</verse>
        <verse number="29">Ngubani obuthakathaka ngingebuthakathaka nami na? Ngubani okhubekiswayo kungavuthi kimi na?</verse>
        <verse number="30">Uma ngimelwe ukuzibonga, ngiyakuzibonga ngobuthakathaka bami.</verse>
        <verse number="31">UNkulunkulu noYise weNkosi uJesu, obongekayo phakade naphakade, uyazi ukuthi angiqambi amanga.</verse>
        <verse number="32">EDamaseku induna yenkosi u-Aretha yalinda umuzi wamaDamaseku ukuba ingibambe;</verse>
        <verse number="33">ngehliswa efasiteleni ngesilulu ogangeni, ngaphepha ezandleni zayo.</verse>
      </chapter>
      <chapter number="12">
        <verse number="1">Kumelwe ukuba ngizibonge noma kungasizi; kepha sengizakuphatha imibono nezambulo zeNkosi.</verse>
        <verse number="2">Ngiyamazi umuntu ekuKristu, sekuyiminyaka eyishumi nane — nakuba wayesemzimbeni angazi, nakuba wayengaphandle komzimba angazi, nguNkulunkulu owaziyo — onjalo wahlwithwa wayiswa kwelesithathu izulu.</verse>
        <verse number="3">Yebo, ngiyamazi umuntu onjalo — nakuba wayesemzimbeni, nakuba wayengekho emzimbeni, angazi, nguNkulunkulu owaziyo —</verse>
        <verse number="4">ukuthi wahlwithwa wayiswa eParadisi, wezwa amazwi angakhulumekiyo, okungavunyelwe ukuba umuntu awakhulume.</verse>
        <verse number="5">Ngonjalo ngizakuzibonga, kepha ngami uqobo angizukuzibonga, kuphela ngobuthakathaka bami.</verse>
        <verse number="6">Ngokuba noma bengingathanda ukuzibonga, bengingezukuba yisiwula; ngokuba bengizakube ngikhuluma iqiniso, kepha ngiyayeka, funa umuntu acabange ngami okungaphezu kwalokho angibona ngiyikho nakuzwayo kimi.</verse>
        <verse number="7">Ngalokho ukuze ngingaziphakamisi kakhulu ngobukhulu bezambulo, nganikwa iva enyameni, ingelosi kaSathane, ukuba ingimukule, ukuze ngingaziphakamisi kakhulu.</verse>
        <verse number="8">Ngayo-ke nganxusa iNkosi kathathu ukuba isuke kimi.</verse>
        <verse number="9">Yathi kimi: “Umusa wami ukwanele; ngokuba amandla ami apheleliswa ebuthakathakeni.” Ngakho kunalokho ngijabulela ukuzibonga ngobuthakathaka bami, ukuze amandla kaKristu ahlale phezu kwami.</verse>
        <verse number="10">Ngakho ngenamile ebuthakathakeni, nasekuphathweni kabi, nasekusweleni, nasekuzingelweni, nasekubandezekeni ngenxa kaKristu, ngokuba uma ngibuthakathaka, yikhona nginamandla.</verse>
        <verse number="11">Sengize ngaba yisiwula; nina ningiphoqile. Ngokuba mina kwakufanele ukuba nginconywe yinina. Ngokuba angisilele ngalutho kubaphostoli abaqhamileyo kakhulu, noma ngingento yalutho.</verse>
        <verse number="12">Impela izibonakaliso zobuphostoli zenziwe kini ngokukhuthazela konke, nangezibonakaliso, nangezimangaliso, nangemisebenzi yamandla.</verse>
        <verse number="13">Ngokuba nancishwani kunamanye amabandla, uma kungeyilokho ukuthi mina angibanga mthwalo kini na? Ngithetheleleni lelo cala.</verse>
        <verse number="14">Bhekani, sekungokwesithathu ngilungele ukuza kini; angiyikuba mthwalo kini, ngokuba angifuni okwenu, kodwa ngifuna nina. Ngokuba akubantwana abafanele ukuqongelela abazali, kodwa abazali baqongelela abantwana.</verse>
        <verse number="15">Kepha ngokujabula okukhulu ngiyakunikela konke, yebo, ngizinikele mina ngenxa yemiphefumulo yenu. Uma nginithanda kakhulu, kanti kuyilapho ngithandwa kancane na?</verse>
        <verse number="16">Kepha makube ngukuthi anginisindanga mina, kodwa lokhu ngiyisihlakaniphi, nganibamba ngobuqili.</verse>
        <verse number="17">Ngake nganiqilizela yini ngomunye walabo engabathumela kini na?</verse>
        <verse number="18">Nganxusa uThithu, ngathuma kanye naye umzalwane; uThithu wake waniqilizela na? Asihambanga ngamoya munye na? Nangamkhondo munye na?</verse>
        <verse number="19">Kade nicabanga ukuthi siyaziphendulela kini. Thina sikhuluma phambi kukaNkulunkulu sikuKristu; kepha konke, bathandwa, kwenzelwa ukwakhiwa kwenu.</verse>
        <verse number="20">Ngokuba nginovalo lokuthi ekufikeni kwami mhlawumbe ngizakunifumana ningenjengalokho engikuthandayo, nami ngifunyanwe yinina nginjengalokho eningakuthandiyo, mhlawumbe kube khona ukuphikisana, nomhawu, nokuthukuthela, nemibango, nenhlebo, nokuceba, nokukhukhumala, neziyaluyalu,</verse>
        <verse number="21">funa kuthi ekufikeni kwami futhi uNkulunkulu wami angithobise phambi kwenu, ngililele abaningi abakade bonile, bengaphendukanga kukho ukungcola nobufebe namanyala abakwenzileyo.</verse>
      </chapter>
      <chapter number="13">
        <verse number="1">Lokhu kungokwesithathu ngiza kini. “Ngemilomo yawofakazi ababili nabathathu izindaba zonke ziyakuqiniswa.”</verse>
        <verse number="2">Besengishilo ngaphambili kulabo abakade bonile nakubo bonke abanye, nakalokhu ngisho ngaphambili — ngisho manje ngingekho, njengalokho ngasho ngikhona ngokwesibili — ukuthi nxa ngifika futhi, angiyikuyekethisa.</verse>
        <verse number="3">Ngokuba nifuna ubufakazi bokuthi kunguKristu okhulumayo kimi, yena ongebuthakathaka ngakini, kepha unamandla phakathi kwenu.</verse>
        <verse number="4">Ngokuba noma wabethelwa esiphambanweni ngobuthakathaka, nokho uyaphila ngamandla kaNkulunkulu. Ngokuba nathi sibuthakathaka kuye, kodwa sizakuphila kanye naye ngamandla kaNkulunkulu ngakini.</verse>
        <verse number="5">Zihloleni nina, nibone ukuba nisekukholweni yini, nizivivinye nina. Kanti anizazeli yini ukuthi uJesu Kristu ukinina? Uma kungenjalo, ningabokwaliwa.</verse>
        <verse number="6">Kepha ngiyethemba ukuthi nizakwazi ukuthi thina asisibo abokwaliwa.</verse>
        <verse number="7">Siyakhuleka kuNkulunkulu ukuba ningenzi lutho olubi, angisho ukuze sibonakale thina singabavunyiweyo kepha ukuba nina nikwenze okuhle, noma thina singaba njengabaliwayo.</verse>
        <verse number="8">Ngokuba asinamandla okwenza utho, uma simelana neqiniso, kuphela uma simela iqiniso.</verse>
        <verse number="9">Ngokuba siyajabula, nxa sibuthakathaka thina, nina-ke ninamandla; sikukhulekela nalokhu: ukupheleliswa kwenu.</verse>
        <verse number="10">Ngalokho ngiloba lezi zinto ngingekho, ukuze, nxa ngikhona, ngingenzi kabukhali ngokwamandla eyanginika wona iNkosi, kube ngawokwakha, kungabi ngawokubhidliza.</verse>
        <verse number="11">Elokugcina, bazalwane, thokozani, nipheleliswe, niduduzwe, nibe nhliziyonye, nibe nokuthula; khona uNkulunkulu wothando nokuthula uyakuba nani.</verse>
        <verse number="12">Bingelelanani ngokwanga okungcwele.</verse>
        <verse number="13">Abangcwele bonke bayakhonza kini.</verse>
        <verse number="14">Umusa weNkosi uJesu Kristu, nothando lukaNkulunkulu, nokuhlangana kukaMoya oNgcwele makube nani nonke. Amen.</verse>
      </chapter>
    </book>
    <book number="48">
      <chapter number="1">
        <verse number="1">UPawulu, umphostoli ongaveli kubantu noma ngomuntu, kodwa ngoJesu Kristu noNkulunkulu uYise owamvusa kwabafileyo,</verse>
        <verse number="2">nabazalwane bonke abanami kuwo amabandla aseGalathiya:</verse>
        <verse number="3">Makube kini umusa nokuthula okuvela kuNkulunkulu uBaba wethu naseNkosini yethu uJesu Kristu</verse>
        <verse number="4">owazinikela ngenxa yezono zethu, ukuze asophule kuleli zwe elibi lamanje ngokwentando kaNkulunkulu uBaba wethu;</verse>
        <verse number="5">makube kuye udumo kuze kube phakade. Amen.</verse>
        <verse number="6">Ngiyamangala ngokuba nimhlubuka masinya kangaka yena owanibizela emuseni kaKristu, niye kwelinye ivangeli,</verse>
        <verse number="7">elingesilo elinye, kuphela ukuba bakhona abanididayo, bethanda ukuphendukezela ivangeli likaKristu.</verse>
        <verse number="8">Kepha-ke noma kungaba yithina noma ingelosi evela ezulwini enishumayeza ivangeli eliphambene nalelo esanishumayeza lona, makabe ngoqalekisiweyo.</verse>
        <verse number="9">Njengalokho sesishilo, ngisaphinda nakalokhu, ngithi: Uma umuntu enishumayeza ivangeli eliphambene nalelo enalamukelayo, makabe ngoqalekisiweyo.</verse>
        <verse number="10">Ngokuba manje ngizincengela kubantu noma kuNkulunkulu na? Kukho, ngifuna ukuzikholekisa kubantu yini? Uma bengisazikholekisa kubantu, kungaba angisiyo inceku kaKristu.</verse>
        <verse number="11">Ngokuba ngiyanazisa, bazalwane, ukuba ivangeli elishunyayelwe yimina alisilo elingokwabantu.</verse>
        <verse number="12">Ngokuba nami angilamukeliswanga ngumuntu, futhi angilifundiswanga, kepha ngilithole ngokwambulelwa nguJesu Kristu.</verse>
        <verse number="13">Nizwile phela lokhu ngenkambo yami yakuqala ebuJudeni ukuthi ngalizingela kakhulu ibandla likaNkulunkulu, ngalichitha,</verse>
        <verse number="14">futhi ebuJudeni ngabadlula abaningi abayintanga yami kwabakithi, ngishisekela kakhulu kunabo amasiko awokhokho.</verse>
        <verse number="15">Kepha-ke mhla kwaba kuhle kuNkulunkulu owangahlukanisela kwasesiswini sikamame, wangibiza ngomusa wakhe</verse>
        <verse number="16">ukuba ayambule iNdodana yakhe kimi, ukuze ngiyishumayele phakathi kwabezizwe, khona lapho angibuzananga nenyama negazi,</verse>
        <verse number="17">futhi angenyukelanga eJerusalema kubona ababe ngabaphostoli ngaphambi kwami, kodwa ngamuka ngaya e-Arabiya, ngaphinda ngabuyela eDamaseku.</verse>
        <verse number="18">Kwathi emva kweminyaka emithathu ngenyukela eJerusalema ukubona uKhefase; ngahlala kuye izinsuku eziyishumi nanhlanu.</verse>
        <verse number="19">Kepha angibonanga omunye wabaphostoli, kuphela uJakobe umnawe weNkosi.</verse>
        <verse number="20">Kulokhu-ke enginilobela khona bhekani, phambi kukaNkulunkulu, angiqambi amanga.</verse>
        <verse number="21">Emva kwalokho ngeza emazweni aseSiriya naseKhilikhiya.</verse>
        <verse number="22">Ngangisengongaziwayo ngobuso emabandleni aseJudiya akuKristu,</verse>
        <verse number="23">abesezwile nje ukuthi: “Lowo okade esizingela useshumayela ukukholwa akade ekuchitha.”</verse>
        <verse number="24">Ayesedumisa uNkulunkulu ngami.</verse>
      </chapter>
      <chapter number="2">
        <verse number="1">Kwathi emva kweminyaka eyishumi nane ngabuye ngenyukela eJerusalema kanye noBarnaba, ngithatha noThithu futhi.</verse>
        <verse number="2">Kepha ngenyukela ngambulelwe; ngabalandisa ivangeli engilishumayela phakathi kwabezizwe, kepha phambi kwabadumileyo bebodwa, funa mhlawumbe kungaba ngukuthi ngigijimela ize, noma sengagijimela ize.</verse>
        <verse number="3">Kepha ngisho noThithu owayenami engumGreki kaphoqwanga ukuba asoke.</verse>
        <verse number="4">Kepha kwaba ngenxa yabazalwane bamanga abangeniswa ngasese, abangena ngokunyenya, bezakuhlola ukukhululeka kwethu esinakho kuKristu Jesu, ukuze basenze izigqila,</verse>
        <verse number="5">esingabahlehlelanga nasikhashana ngokubathobela, ukuze iqiniso levangeli lime njalo kinina.</verse>
        <verse number="6">Kepha kwabadumile ngokuthi bayinto — nokuba babe yini, akulutho kimi; uNkulunkulu akakhethi ubuso bamuntu — ngokuba kimi abadumileyo abenezelanga lutho.</verse>
        <verse number="7">Kepha kunalokho, lapho bebona ukuthi ngithenjiwe ngevangeli kwabangasokiyo njengoPetru kwabasokayo,</verse>
        <verse number="8">ngokuba yena owanika uPetru amandla ukuba abe ngumphostoli wabasokayo wanginika nami amandla ukuba ngibe ngumphostoli wabezizwe,</verse>
        <verse number="9">bathi ukubona umusa engiwuphiweyo, oJakobe noKhefase noJohane, ababaziswa ngokuthi bayizinsika, banika mina noBarnaba isandla sokunene sokuhlangana ukuba thina siye kwabezizwe, kepha bona baye kwabasokayo,</verse>
        <verse number="10">kuphela ukuba sikhumbule abampofu, eyonanto nami ebengikhuthalele ukuyenza.</verse>
        <verse number="11">Kepha ekufikeni kukaKhefase e-Antiyokiya ngamelana naye ubuso nobuso, ngokuba wayenecala.</verse>
        <verse number="12">Ngokuba bengakafiki abanye ababevela kuJakobe, wayedla nabezizwe; kepha kuthe ukuba kufike bona, wamonyuka, wazahlukanisa nabo, esaba abokusoka.</verse>
        <verse number="13">Nabanye abaJuda futhi bazenzisa kanye naye, waze wathatheka noBarnaba ngokuzenzisa kwabo.</verse>
        <verse number="14">Kepha kuthe sengibonile ukuthi kabahambisi ngokweqiniso levangeli, ngathi kuKhefase phambi kwabo bonke: “Uma wena ongumJuda uhamba ngokwabezizwe, ungahambi ngokwabaJuda, ubaphoqa kanjani abezizwe ukuba bahambe ngokwabaJuda na?</verse>
        <verse number="15">“Thina singabaJuda ngemvelo, singesizo izoni zabezizwe;</verse>
        <verse number="16">kepha lokhu sazi ukuthi umuntu akalungisiswa ngemisebenzi yomthetho, kuphela ngokukholwa nguKristu Jesu, nathi sakholwa nguKristu Jesu ukuba silungisiswe ngokukholwa nguKristu kungengemisebenzi yomthetho; ngokuba ngemisebenzi yomthetho akuyikulungisiswa nyama.</verse>
        <verse number="17">“Kepha uma thina, lapho sifuna ukulungisiswa ngoKristu, nathi uqobo safunyanwa siyizoni, kanti uKristu uyisikhonzi sesono na? Qha nakanye.</verse>
        <verse number="18">Ngokuba uma ngibuye ngakhe engikudilizileyo, ngifakaza ukuthi ngingoweqa umthetho.</verse>
        <verse number="19">Ngokuba ngomthetho mina ngafa kuwo umthetho, ukuze ngiphilele uNkulunkulu. Ngibethelwe kanye noKristu;</verse>
        <verse number="20">akuseyimi ophilayo, kepha uKristu uphila kimi; kodwa ukuphila engikuphilayo kalokhu enyameni ngikuphila ngokukholwa, okungukukholwa yiNdodana kaNkulunkulu eyangithandayo, yazinikela ngenxa yami.</verse>
        <verse number="21">Angiwenzi ize umusa kaNkulunkulu, ngokuba uma ukulunga kuya ngomthetho, khona uKristu wafela ize.”</verse>
      </chapter>
      <chapter number="3">
        <verse number="1">O nina maGalathiya angaqondiyo! Ngubani oniloyileyo nina enalotshelwa phambi kwamehlo enu umfanekiso kaJesu Kristu ebethelwe esiphambanweni na?</verse>
        <verse number="2">Yilokhu kuphela engithanda ukukwazi kinina ukuthi: Namukeliswa uMoya ngemisebenzi yomthetho noma ngezwi lokukholwa na?</verse>
        <verse number="3">Niwulekile kangaka na? Niqalile kuMoya seniyakugcina enyameni na?</verse>
        <verse number="4">Nahlupheka kangaka ngeze na? uma kambe kungeze.</verse>
        <verse number="5">Ngakho yena oninikayo uMoya noveza imisebenzi yamandla phakathi kwenu ukwenza ngemisebenzi yomthetho noma ngezwi lokukholwa na?</verse>
        <verse number="6">Njengalokho u-Abrahama wakholwa nguNkulunkulu, kwabalelwa kuye ukuthi ngukulunga.</verse>
        <verse number="7">Yazini-ke ukuthi abokukholwa yibona abangamadodana ka-Abrahama.</verse>
        <verse number="8">Kepha umbhalo, ubona ngaphambili ukuthi uNkulunkulu uzakulungisisa abezizwe ngokukholwa, walishumayela ngaphambili ivangeli ku-Abrahama, wathi: “Izizwe zonke ziyakubusiswa kuwe.”</verse>
        <verse number="9">Njalo-ke abokukholwa bayabusiswa kanye no-Abrahama okholwayo.</verse>
        <verse number="10">Ngokuba bonke abemisebenzi yomthetho baphansi kwesiqalekiso, ngokuba kulotshiwe ukuthi: “Baqalekisiwe bonke abangemi njalo kukho konke okulotshiweyo encwadini yomthetho ukuba bakwenze.”</verse>
        <verse number="11">Kepha ukuthi ngomthetho akukho muntu olungisiswayo phambi kukaNkulunkulu kusobala, ngokuba olungileyo uzakuphila ngokukholwa;</verse>
        <verse number="12">ngokuba umthetho awusiwo owokukholwa, kodwa owenza lokho uyakuphila ngakho.</verse>
        <verse number="13">UKristu wasihlenga esiqalekisweni somthetho, ebenziwe isiqalekiso ngenxa yethu, ngokuba kulotshiwe ukuthi: “Baqalekisiwe bonke abalenga emthini,”</verse>
        <verse number="14">ukuba isibusiso sika-Abrahama ngoKristu Jesu sifike kubo abezizwe, ukuze samukeliswe isithembiso sikaMoya ngokukholwa.</verse>
        <verse number="15">Bazalwane, ngikhulumisa okwabantu: nokuba kuyintando yokugcina yomuntu eyaqiniswayo, akakho oyichithayo noma enezele kuyo.</verse>
        <verse number="16">Manje-ke izithembiso zanikwa u-Abrahama nenzalo yakhe; akasho ukuthi: “Ezinzalweni,” kungathi ngeziningi, kepha kungathi ngeyodwa ukuthi: Nasenzalweni yakho enguKristu.</verse>
        <verse number="17">Kepha ngisho lokhu ukuthi isivumelwano esaqiniswa nguNkulunkulu ngaphambili, umthetho owavela emva kweminyaka engamakhulu amane namashumi amathathu, awusesuli, uze usichithe isithembiso;</verse>
        <verse number="18">ngokuba uma ifa likhona ngomthetho, alikho ngesithembiso; kepha uNkulunkulu umnikile lona u-Abrahama ngesithembiso.</verse>
        <verse number="19">Pho, umthetho uyini na? Wenezelwa ngenxa yeziphambeko, kuze kufike inzalo enikiwe isithembiso, umisiwe ngezingelosi, ngesandla somlamuleli.</verse>
        <verse number="20">Kepha umlamuleli kasiye owamunye; kepha uNkulunkulu munye.</verse>
        <verse number="21">Pho-ke, umthetho uphambene nezithembiso zikaNkulunkulu na? Qha nakanye. Ngokuba uma wawunikiwe umthetho onamandla okuphilisa, ngempela ukulungisiswa ngakuya ngomthetho.</verse>
        <verse number="22">Kepha umbhalo uvalele konke phansi kwesono, ukuze isithembiso ngokukholwa nguJesu Kristu siphiwe abakholwayo.</verse>
        <verse number="23">Kepha kungakafiki ukukholwa, sasigcinwa phansi komthetho, sivalelwe kuze kufike ukukholwa obekuzakwambulwa.</verse>
        <verse number="24">Njalo-ke umthetho sewaba ngumlayi wethu wokusiyisa kuKristu, ukuze silungisiswe ngokukholwa.</verse>
        <verse number="25">Kepha-ke sekufikile ukukholwa, asisephansi komlayi.</verse>
        <verse number="26">Ngokuba nonke ningabantwana bakaNkulunkulu ngokukholwa kuKristu.</verse>
        <verse number="27">Ngokuba nonke enabhapathizelwa kuKristu nembatha uKristu.</verse>
        <verse number="28">Akakho umJuda nomGreki, akakho oboshiweyo nokhululekileyo, akakho owesilisa nowesifazane, ngokuba nina nonke nimunye kuKristu Jesu.</verse>
        <verse number="29">Kepha uma ningabakaKristu, seniyinzalo ka-Abrahama, niyizindlalifa ngokwesithembiso.</verse>
      </chapter>
      <chapter number="4">
        <verse number="1">Kepha ngithi ngesikhathi indlalifa iseyingane, kayahlukile ngalutho encekwini, ingani iyinkosi yakho konke;</verse>
        <verse number="2">kodwa iphansi kwabaphathi nababonisi, kuze kube yisikhathi esamiswa nguyise ngaphambili.</verse>
        <verse number="3">Kanjalo nathi, lapho siseyizingane, sasisebugqileni phansi kwezifundiso zobungane zezwe;</verse>
        <verse number="4">kepha lapho sekufikile ukuphelela kwesikhathi, uNkulunkulu wathuma iNdodana yakhe, izelwe ngowesifazane, izelwe phansi komthetho,</verse>
        <verse number="5">ukuze ihlenge abaphansi komthetho ukuba samukele ukuma kwamadodana.</verse>
        <verse number="6">Lokhu ningamadodana, uNkulunkulu uthumile uMoya weNdodana yakhe ezinhliziyweni zenu omemeza ethi: “Aba, Baba!”</verse>
        <verse number="7">Njalo-ke awuseyiyo inceku, kepha usuyindodana; kepha uma uyindodana, uyindlalifa futhi ngaye uNkulunkulu.</verse>
        <verse number="8">Kepha ngaleso sikhathi ningamazi uNkulunkulu naniyizigqila phansi kwalabo abangesibo onkulunkulu ngemvelo;</verse>
        <verse number="9">kepha manje, njengalokhu senimazi uNkulunkulu, yebo, phezu kwalokho, niyaziwa nguNkulunkulu, kukanjani ukuba nibuyele ezifundisweni zobungane ezilulana nezingelutho, enithanda ukuphinda nibe yizigqila zazo na?</verse>
        <verse number="10">Nigcina izinsuku, nezinyanga, nezikhathi, neminyaka.</verse>
        <verse number="11">Nginovalo ngani ukuthi mhlawumbe nginihluphekele ngeze.</verse>
        <verse number="12">Yibani njengami, ngokuba nami nginjengani; bazalwane, ngiyanincenga. Aningonanga ngalutho;</verse>
        <verse number="13">kepha niyazi ukuthi kwaba ngenxa yobuthakathaka benyama ukuba ngishumayele ivangeli kini okokuqala,</verse>
        <verse number="14">nokulingwa kwenu ngenyama yami anikudelelanga, aninengwanga yikho, kodwa nangamukela ngokungathi ngiyingelosi kaNkulunkulu, ngokungathi nginguKristu Jesu.</verse>
        <verse number="15">Pho, sekwayaphi ukuzihalalisela kwenu na? Ngokuba ngiyanifakazela ngokuthi, uma kwakungenzeka, nanizakukhipha amehlo enu, ninginike wona.</verse>
        <verse number="16">Konje sengaba yisitha kini ngokunishumayeza iqiniso na?</verse>
        <verse number="17">Banishisekela ngokungekuhle, yebo, bafuna ukunivalela ngaphandle, ukuze nishisekele bona.</verse>
        <verse number="18">Kepha kuhle ukushisekelelwa ngento enhle njalonjalo, kungabi nxa ngikhona kini kuphela,</verse>
        <verse number="19">bantwana bami, enginemihelo futhi ngani, uKristu aze abunjwe phakathi kini;</verse>
        <verse number="20">kepha bengingathanda ngibe khona kini manje, ngiguqule izwi lami, ngokuba ngididekile ngani.</verse>
        <verse number="21">Ngitsheleni nina enithanda ukuba phansi komthetho, aniwuzwa yini umthetho na?</verse>
        <verse number="22">Ngokuba kulotshiwe ukuthi u-Abrahama wayenamadodana amabili, enye kuso isigqilakazi nenye kokhululekileyo.</verse>
        <verse number="23">Kodwa eyesigqilakazi izelwe ngokwenyama, kepha eyokhululekileyo izelwe ngesithembiso.</verse>
        <verse number="24">Lokhu kungukufanekisa; ngokuba laba bayizivumelwano ezimbili, esinye ngesasentabeni yaseSinayi, esizalela ubugqila, esinguHagari.</verse>
        <verse number="25">Kepha uHagari lo uyintaba yaseSinayi e-Arabiya, eqondene neJerusalema lakalokhu, ngokuba lisebugqileni nabantwana balo.</verse>
        <verse number="26">Kepha iJerusalema eliphezulu likhululekile, lona lingumame wethu.</verse>
        <verse number="27">Ngokuba kulotshiwe ukuthi: “Thokoza wena nyumba ongazaliyo; mpompoloza wena ongenamihelo; ngokuba abantwana boyisikhwebu baningi kunabakhe onendoda.”</verse>
        <verse number="28">Kepha nina bazalwane, njengo-Isaka ningabantwana besithembiso.</verse>
        <verse number="29">Kepha njengakuleso sikhathi owazalwa ngokwenyama wazingela owazalwa ngokoMoya, kunjalo-ke namanje.</verse>
        <verse number="30">Kodwa umbhalo uthini na? Uthi: “Xosha isigqilakazi nendodana yaso, ngokuba indodana yesigqilakazi ayisoze yalidla ifa kanye nendodana yokhululekileyo.”</verse>
        <verse number="31">Ngakho-ke, bazalwane, asisibo abantwana besigqilakazi, singabokhululekileyo.</verse>
      </chapter>
      <chapter number="5">
        <verse number="1">UKristu wasikhulula ukuba sibe nenkululeko; ngakho-ke yimani niqine, ningabe nisaboshelwa ejokeni lobugqila.</verse>
        <verse number="2">Bhekani, mina Pawulu ngithi kini, uma nisoka, uKristu kayikunisiza ngalutho.</verse>
        <verse number="3">Ngiyaphinda ngiqinisa kumuntu wonke osokayo ukuthi unecala lokugcina umthetho wonke.</verse>
        <verse number="4">Nahlukene noKristu nina nonke enifuna ukulungisiswa ngomthetho; niwile emseni.</verse>
        <verse number="5">Ngokuba thina ngaye uMoya sihlalela ithemba lokulungisiswa ngokukholwa.</verse>
        <verse number="6">Ngokuba kuKristu Jesu akusizi lutho ukusoka nokungasoki, kepha kuphela ukukholwa okusebenza ngothando.</verse>
        <verse number="7">Benigijima kahle; pho, nithiywe ngubani ukuba ningalaleli iqiniso na?</verse>
        <verse number="8">Lokho kuyenga akuveli konibizayo.</verse>
        <verse number="9">Imvubelo eyingcosana ibilisa inhlama yonke.</verse>
        <verse number="10">Nginethemba ngani eNkosini ukuthi aniyikuba nawo omunye umqondo; kepha onikhathazayo uyakuthwala ukwahlulelwa kwakhe, noma engubani.</verse>
        <verse number="11">Kepha mina, bazalwane, uma ngisashumayela ukusoka, ngisazingelelwani na? Ngabe siphelile isikhubekiso sesiphambano.</verse>
        <verse number="12">Sengathi bangazihuna abaninyakazisayo.</verse>
        <verse number="13">Ngokuba nina bazalwane nabizelwa ekukhululekeni. Kuphela ningakwenzi ukukhululeka kube yithuba enyameni, kepha khonzanani ngothando.</verse>
        <verse number="14">Ngokuba umthetho wonke ugcwalisiwe ezwini linye lokuthi: “Wothanda umakhelwane wakho njengokuba uzithanda wena.”</verse>
        <verse number="15">Kepha uma nilumana, nidlana, qaphelani ukuba ningaqedani.</verse>
        <verse number="16">Kepha ngithi: Hambani ngoMoya, khona aniyikufeza izinkanuko zenyama.</verse>
        <verse number="17">Ngokuba inyama ikhanuka okuphambene noMoya, kepha uMoya ukhanuka okuphambene nenyama; ngokuba lezi zinto ziyamelana, ukuze ningenzi lokho enikuthandayo.</verse>
        <verse number="18">Kepha uma niholwa nguMoya, aniphansi komthetho.</verse>
        <verse number="19">Kepha imisebenzi yenyama isobala, engukuthi: ubufebe, nokungcola, namanyala,</verse>
        <verse number="20">nokukhonza izithombe, nokuthakatha, nobutha, nokulwa, nomona, nokuthukuthela, nokubanga, nokwalana, nokwahlukana,</verse>
        <verse number="21">nomhawu, nokudakwa, nokuxokozela, nokunjalo engandulela ukunitshela ngakho, njengokuba senganitshela ukuthi abenza okunje abayikulidla ifa lombuso kaNkulunkulu.</verse>
        <verse number="22">Kepha izithelo zikaMoya ziluthando, nokujabula, nokuthula, nokubekezela, nobubele, nobuvi, nokukholeka,</verse>
        <verse number="23">nobumnene, nokuzithiba. Akukho mthetho omelana nokunjalo.</verse>
        <verse number="24">Kepha abakaKristu Jesu babethele esiphambanweni inyama kanye nokuhuheka nezinkanuko.</verse>
        <verse number="25">Uma siphila ngoMoya, masihambe futhi ngoMoya.</verse>
        <verse number="26">Masingafuni udumo oluze, siqalana, sifelane umhawu.</verse>
      </chapter>
      <chapter number="6">
        <verse number="1">Bazalwane, uma umuntu ehlelwa yisiphambeko, nina bomoya mbuyiseni onjalo ngomoya wobumnene; uzibheke wena, funa uyengwe nawe.</verse>
        <verse number="2">Thwalisanani imithwalo yenu, nigcwalise kanjalo umthetho kaKristu.</verse>
        <verse number="3">Ngokuba uma umuntu ezishaya utho, engelutho, uyazikhohlisa.</verse>
        <verse number="4">Kepha makube yilowo nalowo ahlole owakhe umsebenzi, yikhona eyakuba nokubongwa ngokungokwakhe yedwa, kungengokomunye,</verse>
        <verse number="5">ngokuba yilowo nalowo uyakuthwala owakhe umthwalo.</verse>
        <verse number="6">Kepha yena ofundiswa izwi makahlanganyele nalowo omfundisayo kuzo zonke izinto ezinhle.</verse>
        <verse number="7">Ningaduki; uNkulunkulu akahlekwa. Ngokuba lokho akuhlwanyelayo umuntu, lokho wokuvuna.</verse>
        <verse number="8">Ngokuba ohlwanyelela inyama yakhe uyakuvuna ukubhubha kuyo inyama; kepha ohlwanyelela uMoya uyakuvuna ukuphila okuphakade kuMoya.</verse>
        <verse number="9">Kepha masingakhathali ekwenzeni okuhle, ngokuba siyakuvuna ngesikhathi esifaneleyo, uma singadangali.</verse>
        <verse number="10">Ngakho-ke njengokuba sinethuba, asenze okuhle kubo bonke, kepha ikakhulu kwabendlu yokukholwa.</verse>
        <verse number="11">Ake nibone ukuloba okungaka enginilobele ngakho ngesami isandla.</verse>
        <verse number="12">Bonke abafuna ukubukeka enyameni, yibona abaniphoqela ukusoka, kuphela ukuba bangayikuzingelwa ngenxa yesiphambano sikaKristu.</verse>
        <verse number="13">Ngokuba ngisho bona abasokayo nabo kabawugcini umthetho, kodwa bathanda ukuba nisoke, ukuze bazibonge ngenyama yenu.</verse>
        <verse number="14">Kepha kimi makungabikho nakanye ukuzibonga, kuphela ngesiphambano seNkosi yethu uJesu Kristu, okubethelwe ngaye izwe kimi nami kulo izwe.</verse>
        <verse number="15">Ngokuba nakusoka nakungasoki akulutho, isidalwa esisha kuphela.</verse>
        <verse number="16">Bonke abahamba ngale ndlela makube kubo ukuthula nesihawu, yebo, ku-Israyeli kaNkulunkulu.</verse>
        <verse number="17">Mangingabe ngisakhathazwa muntu, ngokuba ngiphethe emzimbeni wami izimpawu zikaJesu.</verse>
        <verse number="18">Umusa weNkosi yethu uJesu Kristu mawube nomoya wenu, bazalwane. Amen.</verse>
      </chapter>
    </book>
    <book number="49">
      <chapter number="1">
        <verse number="1">UPawulu, umphostoli kaKristu Jesu ngentando kaNkulunkulu, kubo abangcwele abase-Efesu nakubo abakholwa nguKristu Jesu:</verse>
        <verse number="2">Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="3">Makabongwe uNkulunkulu, uYise weNkosi yethu uJesu Kristu osibusisile ezulwini kuKristu ngesibusiso sonke sokomoya,</verse>
        <verse number="4">njengalokho asikhethela kuye ngothando ngaphambi kokusekelwa kwezwe ukuba sibe ngcwele, singabi nakusolwa phambi kwakhe;</verse>
        <verse number="5">wasimisela ngaphambili ukuba sibe ngabantwana kuye ngoJesu Kristu, njengalokho kwaba kuhle kuye ngentando yakhe,</verse>
        <verse number="6">ukuze kutuswe inkazimulo yomusa wakhe asiphe wona ngesihle ngaye oThandiweyo;</verse>
        <verse number="7">esinokuhlengwa kuye ngegazi lakhe, ukuthethelelwa kwezono ngokwengcebo yomusa wakhe</verse>
        <verse number="8">awuvamisa kithi ngakho konke ukuhlakanipha nokuqonda,</verse>
        <verse number="9">esazisa imfihlakalo yentando yakhe njengokuzibonela kwakhe azimisela khona ngaphambili,</verse>
        <verse number="10">kuze kube yihlelo lokuphelela kwezikhathi lokuba kuhlanganiselwe ndawonye kuKristu konke okusezulwini nokusemhlabeni;</verse>
        <verse number="11">kuyena esabelwa futhi ifa kuye, esakumiselwa ngaphambili ngokwesimiso salowo osebenza izinto zonke ngokunquma kwentando yakhe,</verse>
        <verse number="12">ukuze sibe ludumo lwenkazimulo yakhe, thina esethemba ngaphambili kuKristu;</verse>
        <verse number="13">kuye nani esenizwile izwi leqiniso, ivangeli lokusindiswa kwenu, enakholwa nguye futhi, nani nabekwa uphawu olunguMoya oNgcwele wesithembiso</verse>
        <verse number="14">oyisibambiso sefa lethu, kube ngukuhlengwa kokungokwakhe, ukuze kutuswe inkazimulo yakhe.</verse>
        <verse number="15">Ngalokho nami, sengizwile ngokukholwa okukini eNkosini uJesu nothando kubo bonke abangcwele,</verse>
        <verse number="16">angiyeki ukubonga ngenxa yenu, nginikhumbula emikhulekweni yami,</verse>
        <verse number="17">ukuze uNkulunkulu weNkosi yethu uJesu Kristu, uYise wenkazimulo, aniphe umoya wokuhlakanipha nokwambulelwa ekumazini yena;</verse>
        <verse number="18">ekhanyisiwe amehlo enhliziyo yenu, nize nazi okuyithemba lobizo lwakhe nokuyingcebo yenkazimulo yefa lakhe kubo abangcwele,</verse>
        <verse number="19">nokungubukhulu obumangalisayo bamandla akhe kithina esikholwayo, ngokokusebenza kwamandla akhe amakhulu</verse>
        <verse number="20">asebenze ngawo kuKristu emvusa kwabafileyo, wamhlalisa ngakwesokunene sakhe ezulwini,</verse>
        <verse number="21">ngaphezu kwakho konke ukubusa, negunya, namandla, nobukhosi, namagama onke aphathwayo, kungekuleli zwe lodwa kepha nakulo elizayo;</verse>
        <verse number="22">wakubeka konke phansi kwezinyawo zakhe, wammisa abe yinhloko phezu kwakho konke kulo ibandla,</verse>
        <verse number="23">elona lingumzimba wakhe, ukugcwala kwakhe ogcwalisa konke kubo bonke.</verse>
      </chapter>
      <chapter number="2">
        <verse number="1">Uniphilisile nani enanifile ngeziphambeko nangezono zenu,</verse>
        <verse number="2">enanikade nihamba kuzo ngokwendlela yaleli zwe, ngokombusi wamandla omkhathi, ongumoya osasebenza kubantwana bokungalaleli,</verse>
        <verse number="3">esasikade sihamba phakathi kwabo sonke ezinkanukweni zenyama yethu, senza intando yenyama neyengqondo; ngemvelo sasingabantwana bolaka njengabo abanye.</verse>
        <verse number="4">Kepha uNkulunkulu ecebile ngesihawu, ngenxa yothando lwakhe olukhulu asithanda ngalo,</verse>
        <verse number="5">sesifile ngeziphambeko, wenza siphile kanye noKristu — kungomusa nisindisiwe —</verse>
        <verse number="6">wasivusa kanye naye, wasihlalisa kanye naye embusweni wezulu kuKristu Jesu,</verse>
        <verse number="7">kuze kuthi ezikhathini ezizayo abonakalise ingcebo enkulu yomusa wakhe ngobubele kithina kuKristu Jesu.</verse>
        <verse number="8">Ngokuba ngomusa nisindisiwe ngokukholwa; nalokhu akuveli kini, kuyisipho sikaNkulunkulu;</verse>
        <verse number="9">akuveli ngemisebenzi, ukuze kungabikho ozibongayo.</verse>
        <verse number="10">Ngokuba singumsebenzi wakhe kuKristu Jesu, sidalelwe imisebenzi emihle ayilungisela ngaphambili uNkulunkulu ukuba sihambe kuyo.</verse>
        <verse number="11">Ngakho khumbulani ukuthi nina enanikade ningabezizwe ngokwenyama, ababizwa ngokuthi abangasoki yilabo ababizwa ngokuthi abokusoka, okwenziwa ngezandla enyameni,</verse>
        <verse number="12">ukuthi ngaleso sikhathi naningenaye uKristu, naningaphandle kombuso ka-Israyeli, naningabafokazi ezivumelwaneni zesithembiso, ningenathemba, ningenaNkulunkulu ezweni.</verse>
        <verse number="13">Kepha manje kuKristu Jesu nina enanikade nikude senenziwe abaseduze ngegazi likaKristu.</verse>
        <verse number="14">Ngokuba yena ungukuthula kwethu, owenza kokubili kwaba kunye, nowabhidliza udonga olwahlukanisayo olungubutha,</verse>
        <verse number="15">ngenyama yakhe ewenzile ize umthetho wemiyalo esezimisweni ukuba adale kuyena labo ababili babe muntu munye omusha, enze ukuthula,</verse>
        <verse number="16">enze futhi ukuba bobabili babuyisane noNkulunkulu emzimbeni munye ngesiphambano, esebulele ubutha ngakho.</verse>
        <verse number="17">Weza washumayela ivangeli lokuthula kinina enanikude, yebo, ukuthula nakubo abaseduze.</verse>
        <verse number="18">Ngokuba ngaye sinokungena sobabili ngoMoya munye kuYise.</verse>
        <verse number="19">Ngakho aniseyibo abafokazi nezihambi, kodwa senimbuso munye nabangcwele, ningabendlu kaNkulunkulu,</verse>
        <verse number="20">nakhiwe phezu kwesisekelo sabaphostoli nabaprofethi, uKristu Jesu uqobo lwakhe eyitshe legumbi,</verse>
        <verse number="21">okuhlanganiselwe kuye isakhiwo sonke, sikhule sibe yithempeli elingcwele eNkosini,</verse>
        <verse number="22">okukuyo nani, nakhiwe kanye nabanye, ukuba nibe yindlu kaNkulunkulu ngoMoya.</verse>
      </chapter>
      <chapter number="3">
        <verse number="1">Uniphilisile nani enanifile ngeziphambeko nangezono zenu,</verse>
        <verse number="2">enanikade nihamba kuzo ngokwendlela yaleli zwe, ngokombusi wamandla omkhathi, ongumoya osasebenza kubantwana bokungalaleli,</verse>
        <verse number="3">esasikade sihamba phakathi kwabo sonke ezinkanukweni zenyama yethu, senza intando yenyama neyengqondo; ngemvelo sasingabantwana bolaka njengabo abanye.</verse>
        <verse number="4">Kepha uNkulunkulu ecebile ngesihawu, ngenxa yothando lwakhe olukhulu asithanda ngalo,</verse>
        <verse number="5">sesifile ngeziphambeko, wenza siphile kanye noKristu — kungomusa nisindisiwe —</verse>
        <verse number="6">wasivusa kanye naye, wasihlalisa kanye naye embusweni wezulu kuKristu Jesu,</verse>
        <verse number="7">kuze kuthi ezikhathini ezizayo abonakalise ingcebo enkulu yomusa wakhe ngobubele kithina kuKristu Jesu.</verse>
        <verse number="8">Ngokuba ngomusa nisindisiwe ngokukholwa; nalokhu akuveli kini, kuyisipho sikaNkulunkulu;</verse>
        <verse number="9">akuveli ngemisebenzi, ukuze kungabikho ozibongayo.</verse>
        <verse number="10">Ngokuba singumsebenzi wakhe kuKristu Jesu, sidalelwe imisebenzi emihle ayilungisela ngaphambili uNkulunkulu ukuba sihambe kuyo.</verse>
        <verse number="11">Ngakho khumbulani ukuthi nina enanikade ningabezizwe ngokwenyama, ababizwa ngokuthi abangasoki yilabo ababizwa ngokuthi abokusoka, okwenziwa ngezandla enyameni,</verse>
        <verse number="12">ukuthi ngaleso sikhathi naningenaye uKristu, naningaphandle kombuso ka-Israyeli, naningabafokazi ezivumelwaneni zesithembiso, ningenathemba, ningenaNkulunkulu ezweni.</verse>
        <verse number="13">Kepha manje kuKristu Jesu nina enanikade nikude senenziwe abaseduze ngegazi likaKristu.</verse>
        <verse number="14">Ngokuba yena ungukuthula kwethu, owenza kokubili kwaba kunye, nowabhidliza udonga olwahlukanisayo olungubutha,</verse>
        <verse number="15">ngenyama yakhe ewenzile ize umthetho wemiyalo esezimisweni ukuba adale kuyena labo ababili babe muntu munye omusha, enze ukuthula,</verse>
        <verse number="16">enze futhi ukuba bobabili babuyisane noNkulunkulu emzimbeni munye ngesiphambano, esebulele ubutha ngakho.</verse>
        <verse number="17">Weza washumayela ivangeli lokuthula kinina enanikude, yebo, ukuthula nakubo abaseduze.</verse>
        <verse number="18">Ngokuba ngaye sinokungena sobabili ngoMoya munye kuYise.</verse>
        <verse number="19">Ngakho aniseyibo abafokazi nezihambi, kodwa senimbuso munye nabangcwele, ningabendlu kaNkulunkulu,</verse>
        <verse number="20">nakhiwe phezu kwesisekelo sabaphostoli nabaprofethi, uKristu Jesu uqobo lwakhe eyitshe legumbi,</verse>
        <verse number="21">okuhlanganiselwe kuye isakhiwo sonke, sikhule sibe yithempeli elingcwele eNkosini,</verse>
        <verse number="22">okukuyo nani, nakhiwe kanye nabanye, ukuba nibe yindlu kaNkulunkulu ngoMoya.</verse>
      </chapter>
      <chapter number="4">
        <verse number="1">Ngakho mina siboshwa eNkosini ngiyanincenga ukuba nihambe ngokufanele ukubizwa enabizwa ngakho,</verse>
        <verse number="2">ngokuthobeka konke nobumnene, ngokubheka kade nokubekezelelana ngothando,</verse>
        <verse number="3">nikhuthalele ukugcina ubunye bukaMoya ngesibopho sokuthula;</verse>
        <verse number="4">munye umzimba, munye uMoya, njengalokho nabizelwa ethembeni linye lokubizwa kwenu;</verse>
        <verse number="5">yinye iNkosi, yinye inkolo, munye umbhapathizo;</verse>
        <verse number="6">munye uNkulunkulu, uYise wabo bonke, ophezu kwabo bonke, okubo bonke, ophakathi kwabo bonke.</verse>
        <verse number="7">Kepha yilowo nalowo kithina uphiwe umusa ngokwesilinganiso sesipho sikaKristu.</verse>
        <verse number="8">Ngalokho uthi: “Esenyukele phezulu wathumba abathunjiweyo, wapha abantu izipho.”</verse>
        <verse number="9">Kepha lokhu ukuthi wenyuka, kuthini, uma kungesikho ukuthi wake wehlela ezindaweni zomhlaba eziphansi na?</verse>
        <verse number="10">Owehlayo nguyena owenyukela futhi ngaphezu kwamazulu onke, ukuze agcwalise konke.</verse>
        <verse number="11">Nguyena futhi owanika abanye ukuba babe ngabaphostoli, abanye abaprofethi, abanye abavangeli, abanye abelusi nabafundisi,</verse>
        <verse number="12">ukuze abangcwele bapheleliselwe umsebenzi wokukhonza, kwakhiwe umzimba kaKristu,</verse>
        <verse number="13">size sifinyelele sonke ebunyeni bokukholwa nasekwazini iNdodana kaNkulunkulu, ebudodeni obupheleleyo, esilinganisweni sobukhulu sokugcwala kukaKristu,</verse>
        <verse number="14">ukuze singabe sisaba yizingane, sishukunyiswa okwamaza, sipheshulwa yimimoya yonke yezifundiso ngenkohliso yabantu, ngobuqili obunamacebo okudukisayo;</verse>
        <verse number="15">kodwa sithi sikhuluma iqiniso ngothando, sikhulele ngakho konke kuye oyinhloko, uKristu,</verse>
        <verse number="16">okungaye umzimba wonke uhlanganisiwe, ubambene ngokwelekelelana kwamalungu onke awo njengokusebenza okulinganiselwe yilelo nalelo lungu, kukhuliswe umzimba, ube yisakhiwo othandweni.</verse>
        <verse number="17">Ngakho ngisho, ngifakaza eNkosini, ngithi ningabe nisahamba njengalokhu kuhamba abezizwe ebuzeni bengqondo yabo,</verse>
        <verse number="18">behlwelwe emqondweni, behlukanisiwe nokuphila kukaNkulunkulu ngokungazi okukubo ngenxa yobulukhuni benhliziyo yabo,</verse>
        <verse number="19">abathi bebuthuntu, bazinikela emanyaleni, ukuze basebenze ukungcola konke ngokuhuheka.</verse>
        <verse number="20">Kepha nina animfundanga uKristu kanjalo,</verse>
        <verse number="21">uma-ke nimzwile nafundiswa kuye, njengokuba iqiniso likuJesu,</verse>
        <verse number="22">ukuba nikhumule umuntu omdala ongowenkambo yokuqala, owonakala ngezinkanuko zenkohliso,</verse>
        <verse number="23">nenziwe basha emoyeni wengqondo yenu,</verse>
        <verse number="24">nembathe umuntu omusha owadalwa ngokukaNkulunkulu ekulungeni nasebungcweleni beqiniso.</verse>
        <verse number="25">Ngakho lahlani amanga, nikhulume iqiniso, yilowo nalowo nomakhelwane wakhe, lokhu singamalungu omunye komunye.</verse>
        <verse number="26">Thukuthelani ningoni; ilanga malingashoni nisathukuthele.</verse>
        <verse number="27">Ningamniki uSathane indawo.</verse>
        <verse number="28">Owebayo angabe eseba, kepha kunalokho akhuthale asebenze okuhle ngezandla zakhe, ukuze abe nokokwabela osweleyo.</verse>
        <verse number="29">Makungaphumi emlonyeni wenu nalinye izwi elibolileyo, kodwa kube ngelilungele ukwakha njengokuswelekileyo, ukuze libavezele umusa abezwayo.</verse>
        <verse number="30">Ningamdabukisi uMoya oNgcwele kaNkulunkulu enabekwa uphawu ngaye kuze kube lusuku lokuhlengwa.</verse>
        <verse number="31">Konke okubabayo, nentukuthelo, nolaka, nomsindo, nokuhlambalaza makususwe kini kanye nakho konke okubi.</verse>
        <verse number="32">Maniphathane ngobumnene, nihawukelane, nithethelelane, njengalokho noNkulunkulu wanithethelela ngoKristu.</verse>
      </chapter>
      <chapter number="5">
        <verse number="1">Ngakho yibani ngabalingisa uNkulunkulu njengabantwana abathandekayo,</verse>
        <verse number="2">nihambe othandweni, njengalokho uKristu wanithanda, wazinikela ngenxa yethu, abe ngumnikelo nomhlatshelo, abe yiphunga elimnandi kuNkulunkulu.</verse>
        <verse number="3">Kepha ubufebe, nakho konke ukungcola, noma isangabe, makungaphathwa nangegama phakathi kwenu, njengokuba kufanele abangcwele,</verse>
        <verse number="4">nehlazo, nokubheda, nokulawula, okuyizinto ezingafanele, kepha kunalokho makube ngukubonga.</verse>
        <verse number="5">Ngokuba yazini lokhu, nikuqonde ukuthi akukho sifebe, noma ongcolileyo, noma onesangabe ongokhonza izithombe, onefa embusweni kaKristu noNkulunkulu.</verse>
        <verse number="6">Masingakhohliswa muntu ngamazwi ayize, ngokuba ngenxa yalezo zinto ulaka lukaNkulunkulu lwehlela phezu kwabantwana bokungalaleli.</verse>
        <verse number="7">Ngakho-ke ningabi ngabahlanganyela nabo.</verse>
        <verse number="8">Ngokuba kade naningubumnyama, kepha manje ningukukhanya eNkosini; hambani njengabantwana bokukhanya,</verse>
        <verse number="9">ngokuba izithelo zokukhanya zisebuhleni bonke nasekulungeni naseqinisweni,</verse>
        <verse number="10">nihlole ukuthi kuyini okuthandeka eNkosini,</verse>
        <verse number="11">ningahlanganyeli imisebenzi yobumnyama engenazithelo, kepha kunalokho niyidalule;</verse>
        <verse number="12">ngokuba okwenziwa yibo ngasese kuyihlazo nokukhuluma ngakho.</verse>
        <verse number="13">Kepha konke okudalulwayo kubonakaliswa ngukukhanya, ngokuba konke okubonakaliswayo kungukukhanya.</verse>
        <verse number="14">Ngalokho uthi: “Phaphama wena oleleyo, uvuke kwabafileyo, uKristu uzakukukhanyisa.”</verse>
        <verse number="15">Ngakho-ke bhekisisani ukuthi nihamba kanjani, kungabi njengabangahlakaniphile kepha njengabahlakaniphileyo,</verse>
        <verse number="16">nithengisise isikhathi, ngokuba izinsuku zimbi.</verse>
        <verse number="17">Ngakho-ke ningabi yiziwula, kodwa qondani okuyintando yeNkosi.</verse>
        <verse number="18">Ningadakwa yiwayini, kuvela kulo umhumheko, kodwa nigcwaliswe ngoMoya,</verse>
        <verse number="19">niphendulane ngamahubo nangezihlabelelo nangamaculo okomoya, nihlabelele, nihubele iNkosi enhliziyweni yenu,</verse>
        <verse number="20">nimbonge njalo uNkulunkulu uYise ngakho konke egameni leNkosi yethu uJesu Kristu,</verse>
        <verse number="21">nithobelane ngokumesaba uKristu.</verse>
        <verse number="22">Abafazi mabathobele amadoda abo kungathi kukuyo iNkosi,</verse>
        <verse number="23">ngokuba indoda iyinhloko yomfazi, njengokuba noKristu uyinhloko yebandla, yena engumsindisi womzimba.</verse>
        <verse number="24">Kepha njengokuba ibandla lithobela uKristu, kanjalo nabafazi mabathobele amadoda ezintweni zonke.</verse>
        <verse number="25">Madoda, thandani omkenu, njengalokho noKristu ulithandile ibandla, wazinikela ngenxa yalo</verse>
        <verse number="26">ukuba alingcwelise, alihlambulule ngesigezo samanzi ngezwi,</verse>
        <verse number="27">ukuze azimisele ibandla elinenkazimulo, lingenasisihla, nambimbi, nanto enjalo, kodwa libe ngcwele lingenacala.</verse>
        <verse number="28">Kanjalo amadoda afanele ukuthanda omkawo njengemizimba yawo. Othanda umkakhe uzithanda yena.</verse>
        <verse number="29">Ngokuba akakho owake wazonda eyakhe inyama, kepha uyayondla, ayiphathe kahle, njengalokhu noKristu enza kulo ibandla;</verse>
        <verse number="30">ngokuba singamalungu omzimba wakhe.</verse>
        <verse number="31">Ngenxa yalokho umuntu uyakushiya uyise nonina, anamathele kumkakhe; labo ababili bayakuba nyamanye.</verse>
        <verse number="32">Le mfihlakalo inkulu, kepha ngikhuluma ngoKristu nebandla.</verse>
        <verse number="33">Nani-ke, yilowo nalowo makathande umkakhe njengokuba ezithanda yena, kepha umfazi makahloniphe indoda yakhe.</verse>
      </chapter>
      <chapter number="6">
        <verse number="1">Bantwana, lalelani abazali benu eNkosini, ngokuba lokho kulungile.</verse>
        <verse number="2">Yazisa uyihlo nonyoko, okungumyalelo wokuqala onesithembiso:</verse>
        <verse number="3">ukuze kube kuhle kuwe, uhlale kade emhlabeni.</verse>
        <verse number="4">Nani boyise, ningabathukuthelisi abantwana benu, kodwa nibondle ngokuyala nangokuqondisa kweNkosi.</verse>
        <verse number="5">Zinceku, abangamakhosi enu ngokwenyama, balaleleni ngokwesaba nokuthuthumela ngobuqotho benhliziyo yenu kungathi kukuKristu,</verse>
        <verse number="6">ningathengi amehlo njengabathokozisa abantu, kodwa njengezinceku zikaKristu nenze intando kaNkulunkulu ngenhliziyo,</verse>
        <verse number="7">nikhonze ngothando kungathi kuseNkosini kungekubantu,</verse>
        <verse number="8">nazi ukuthi konke okuhle yilowo nalowo akwenzayo, uzakukwamukela okunjalo eNkosini, noma eyinceku noma engokhululekileyo.</verse>
        <verse number="9">Nani makhosi, yenzani okunjalo kuzo, niyeke ukusongela, nazi ukuthi neyazo neyenu iNkosi isezulwini nokuthi ukukhetha umuntu akukho kuye.</verse>
        <verse number="10">Elokugcina, qinani eNkosini nasemandleni ayo amakhulu.</verse>
        <verse number="11">Hlomani izikhali zonke zikaNkulunkulu, ukuze nibe namandla okumelana namaqhinga kaSathane;</verse>
        <verse number="12">ngokuba asibambene negazi nenyama, kodwa sibambene nemibuso, namandla, nababusi bezwe balobu bumnyama, nabawomoya bobubi emkhathini.</verse>
        <verse number="13">Ngakho hlomani izikhali zonke zikaNkulunkulu ukuba nibe namandla okuzabalaza ngosuku olubi, nalapho senifeze konke, nime.</verse>
        <verse number="14">Ngakho yimani izinkalo zenu ziboshiwe ngeqiniso, nifakile isivikelo sesifuba sokulunga,</verse>
        <verse number="15">izinyawo zigqokisiwe ukulungela kukho ukushumayela ivangeli lokuthula;</verse>
        <verse number="16">kukho konke nithathe isihlangu sokukholwa eniyakuba namandla okucima ngaso yonke imicibisholo evuthayo yomubi,</verse>
        <verse number="17">namukele futhi isigqoko sensindiso, nenkemba kaMoya eyizwi likaNkulunkulu,</verse>
        <verse number="18">ngokukhuleka konke nokunxusa, nikhuleka ngezikhathi zonke ngoMoya; kulokho nilinde ngesineke sonke nangokunxusela abangcwele bonke,</verse>
        <verse number="19">ninginxusele nami ukuba ngiphiwe izwi, nxa ngivula umlomo wami, ngize ngiyishumayele ngesibindi imfihlakalo yevangeli;</verse>
        <verse number="20">engiyisithunywa ngalo esiboshiwe ngamaketanga, ukuze ngikhulume ngesibindi ngalo, njengokuba kufanele ukuba ngikhulume.</verse>
        <verse number="21">Kepha ukuba nani nazi okuqondene nami nalokhu engikwenzayo, uyakunazisa konke uThikhiku, umzalwane othandekayo nesikhonzi esikholekileyo eNkosini,</verse>
        <verse number="22">engamthumela kini ngakho lokho ukuba nazi izindaba zethu, nokuba aduduze izinhliziyo zenu.</verse>
        <verse number="23">Ukuthula makube kubazalwane, nothando kanye nokukholwa okuvela kuNkulunkulu uYise naseNkosini uJesu Kristu.</verse>
        <verse number="24">Umusa mawube nabo bonke abathanda iNkosi yethu uJesu Kristu ngokunganqamukiyo.</verse>
      </chapter>
    </book>
    <book number="50">
      <chapter number="1">
        <verse number="1">OPawulu noThimothewu, izinceku zikaKristu Jesu, kubo bonke abangcwele kuKristu Jesu abaseFilipi, kanye nababonisi namadiyakoni:</verse>
        <verse number="2">Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="3">Ngiyambonga uNkulunkulu wami ekunikhumbuleni kwami konke</verse>
        <verse number="4">ngezikhathi zonke ekunxuseni kwami konke ngani nonke, nginxusa ngokuthokoza,</verse>
        <verse number="5">ngenxa yokuhlanganyela kwenu evangelini, kusukela osukwini lokuqala kuze kube manje;</verse>
        <verse number="6">ngethembile ngempela yona le nto ukuthi owaqala umsebenzi omuhle kinina uyakuwufeza kuze kube lusuku lukaKristu Jesu,</verse>
        <verse number="7">njengalokhu kufanele ukuba ngibe nomqondo onjalo ngani nonke, njengokuba nginithwele enhliziyweni yami, lokhu ekuboshweni kwami nasekulivikeleni nasekuliqiniseni ivangeli nina nonke nihlanganyele nami emseni.</verse>
        <verse number="8">Ngokuba uNkulunkulu ungufakazi wami wokuthi nginilangazelela kangakanani nonke ngesihe sikaJesu Kristu.</verse>
        <verse number="9">Ngikhulekela lokhu ukuba uthando lwenu luvame kakhulu njalo ekwazini nasekuqondeni konke,</verse>
        <verse number="10">ukuze nikwazi ukwahlukanisa, nize nibe mhlophe nabangakhubekisiyo kuze kube lusuku lukaKristu,</verse>
        <verse number="11">nigcwaliswe ngezithelo zokulunga ezingaye uJesu Kristu, kube yinkazimulo nodumo kuNkulunkulu.</verse>
        <verse number="12">Kepha ngithanda ukuba nazi, bazalwane, ukuthi lokho okwangehlelayo kugcine kwaveza ukuqhubeka kwevangeli,</verse>
        <verse number="13">kwaze kwathi izibopho zami zabonakala enqabeni yonke nakubo bonke abanye ukuthi zingenxa kaKristu</verse>
        <verse number="14">nokuthi iningi labazalwane eNkosini betholile ithemba ngezibopho zami bazuzile kakhulu isibindi sokukhuluma izwi likaNkulunkulu ngokungesabi.</verse>
        <verse number="15">Abanye kambe bashumayela uKristu ngomhawu nangombango kepha abanye ngenhliziyo enhle;</verse>
        <verse number="16">laba bashumayela ngothando, bazi ukuthi ngimiselwe ukuvikela ivangeli,</verse>
        <verse number="17">kepha labo bamemezela uKristu ngombango kungenganhliziyo emhlophe, bethi bazakungivusela ukukhathazeka ekuboshweni kwami.</verse>
        <verse number="18">Kunani pho? Nokho uKristu uyamenyezelwa ngezindlela zonke, noma ngokuzenzisa noma ngesiminya; kulokho-ke ngiyathokoza, yebo, ngiyakuthokoza,</verse>
        <verse number="19">ngokuba ngiyazi ukuthi lokhu kuyakungenzela ukusindiswa ngokunxusa kwenu nangokusiza kukaMoya kaJesu Kristu,</verse>
        <verse number="20">njengokulangazela nokwethemba kwami ukuthi ayikho into engizakujabhiswa kuyo, kepha ngesibindi sonke, njengasezikhathini zonke namanje, uKristu uyakwenziwa mkhulu emzimbeni wami, nokuba kungokuphila nokuba kungokufa.</verse>
        <verse number="21">Ngokuba kimina ukuphila kunguKristu, ukufa kuyinzuzo.</verse>
        <verse number="22">Kepha uma ukuphila enyameni kuyisithelo somsebenzi kimi, angisakwazi engizakukukhetha.</verse>
        <verse number="23">Kepha ngiphakathi kokubili; nginesifiso sokumuka ngibe noKristu, ngokuba yikhona okuhle kakhulu;</verse>
        <verse number="24">kanti-ke ukuhlala enyameni kuswelekile kakhulu ngenxa yenu.</verse>
        <verse number="25">Lokhu nginalo leli themba, ngiyazi ukuthi ngiyakuhlala, yebo, ngihlale nani nonke, kube ngukuqhubeka nokuthokoza kwenu ekukholweni,</verse>
        <verse number="26">ukuze ukuzibonga kwenu ngami kuvame kuKristu Jesu ngokufika kwami futhi kini.</verse>
        <verse number="27">Kuphela hambani ngokufanele ivangeli likaKristu, kuze kuthi, noma ngiza nginibona noma ngingekho, ngizwe izindaba zenu zokuthi nimi niqinile emoyeni munye, nangomphefumulo munye nilwela inkolo yevangeli,</verse>
        <verse number="28">ningethuswa ngalutho ngabamelene nani, okuyisiboniso sokubhubha kubona kepha ngesokusindiswa kwenu; lokhu-ke kuvela kuNkulunkulu.</verse>
        <verse number="29">Ngokuba ngenxa kaKristu nina nabelwa ngomusa, angisho ukukholwa kuye kuphela kepha nokuhlupheka ngenxa yakhe,</verse>
        <verse number="30">nikukho khona lokho kulwa enakubona kimina, nakalokhu nizwa ukuthi kukimina.</verse>
      </chapter>
      <chapter number="2">
        <verse number="1">Ngakho-ke uma kukhona induduzo kuKristu, uma kukhona ukududuzeka kothando, uma kukhona inhlangano kaMoya, uma kukhona isisa nesihawu,</verse>
        <verse number="2">gcwalisani ukuthokoza kwami ukuba nibe nomqondo munye, ninothando lunye, nibe nhliziyonye, niqonde into inye;</verse>
        <verse number="3">ningenzi lutho ngombango nangodumo lwezwe; kepha ngokuthobeka nishaye sengathi abanye bakhulu kunani,</verse>
        <verse number="4">yilowo nalowo angabheki okwakhe, kepha yilowo abheke nokwabanye.</verse>
        <verse number="5">Mawube kini lowo mqondo owawukhona nakuKristu Jesu</verse>
        <verse number="6">owathi enesimo sikaNkulunkulu, akaze asho ukuthi kuyinto yokuphangwa ukulingana noNkulunkulu,</verse>
        <verse number="7">kepha wazidela ethabatha isimo senceku, enziwe ngomfanekiso wabantu;</verse>
        <verse number="8">wathi efunyenwe enjengomuntu ngesimilo, wazithobisa, elalela kwaze kwaba sekufeni, yebo, ekufeni kwesiphambano.</verse>
        <verse number="9">Ngalokho-ke uNkulunkulu wamphakamisa kakhulu, wamnika igama eliphezu kwamagama onke,</verse>
        <verse number="10">ukuze kuthi ngegama likaJesu amadolo onke aguqe, awabasezulwini, nawabasemhlabeni, nawabangaphansi komhlaba,</verse>
        <verse number="11">nezilimi zonke zivume ngokuthi UJESU KRISTU UYINKOSI, kube yinkazimulo kuNkulunkulu uYise.</verse>
        <verse number="12">Ngakho-ke, bathandiweyo bami, njengalokho nilalele ngezikhathi zonke, kungesikho nxa ngikhona kuphela, kodwa ikakhulu manje nxa ngingekho, fezani ukusindiswa kwenu ngokwesaba nangokuthuthumela,</verse>
        <verse number="13">ngokuba nguNkulunkulu osebenza kini nokuthanda nokwenza njengentando yakhe.</verse>
        <verse number="14">Yenzani konke ngokungakhononi nokungangabazi,</verse>
        <verse number="15">ukuze nibe ngabangasolekiyo nabangenacala, abantwana bakaNkulunkulu abangenasici phakathi kwesizukulwane esiyisigwegwe nesiphambeneyo, enikhanya phakathi kwaso njengezinkanyiso ezweni,</verse>
        <verse number="16">nibambelele ezwini lokuphila, ngize ngibe nokuzibonga ngosuku lukaKristu ngokuthi angigijimelanga ize, angisebenzelanga ize.</verse>
        <verse number="17">Yebo, nokuba nginikelwa emhlatshelweni nasenkonzweni yokukholwa kwenu, ngiyathokoza, ngithokoza kanye nani nonke;</verse>
        <verse number="18">ngokunjalo-ke thokozani nani, nithokoze kanye nami.</verse>
        <verse number="19">Kepha ngiyethemba eNkosini uJesu ukuthuma uThimothewu kini masinyane, ukuze nami ngename nxa sengazi izindaba zenu.</verse>
        <verse number="20">Ngokuba anginamuntu onenhliziyo enjengeyakhe, onganakekela izindaba zenu ngobuqotho;</verse>
        <verse number="21">ngokuba bonke bafuna okwabo, abafuni okukaJesu Kristu.</verse>
        <verse number="22">Kepha niyakwazi ukuthembeka kwakhe ukuthi ukhonzile kanye nami ngenxa yevangeli njengomntwana kuyise.</verse>
        <verse number="23">Yena-ke ngiyethemba ukumthuma masinyane, uma sengibonile ukuthi okuqondene nami kophelelaphi;</verse>
        <verse number="24">kepha ngiyethemba eNkosini ukuthi nami ngizakuza eduzane.</verse>
        <verse number="25">Kodwa ngibone ukuthi kudingekile ukuba ngithume kinina u-Ephafrodithu, umzalwane nesisebenzi nebutho kanye nami, nesithunywa senu, isikhonzi ekusweleni kwami,</verse>
        <verse number="26">lokhu wayenilangazelela nonke, eyaluza ngokuba nizwile ukuthi wayegula.</verse>
        <verse number="27">Ngokuba nempela wayegula ephansi kokufa; kepha uNkulunkulu wamhawukela, kungeyena yedwa, wangihawukela nami, ukuze ngingabi nalusizi phezu kosizi.</verse>
        <verse number="28">Ngalokho ngakhuthalela kakhulu ukumthuma, ukuze kuthi nxa senimbona futhi nithokoze, kimi kunciphe usizi.</verse>
        <verse number="29">Ngakho-ke mamukeleni eNkosini ngokuthokoza konke, abanjalo-ke nibaphathe ngokubatusa,</verse>
        <verse number="30">ngokuba ngenxa yomsebenzi kaKristu wacishe wafa ezidela amathambo, ukuze agcwalise okusileleyo ekungikhonzeni kwenu.</verse>
      </chapter>
      <chapter number="3">
        <verse number="1">Elokugcina, bazalwane bami, thokozani eNkosini. Ukunilobela khona lokho angikwenqeni, kepha nina kuyanigcina.</verse>
        <verse number="2">Xwayani izinja, nixwaye izisebenzi ezimbi, nixwaye abokusika.</verse>
        <verse number="3">Ngokuba singukusoka thina esikhonza ngoMoya kaNkulunkulu, sizibonga kuKristu Jesu, singethembi enyameni,</verse>
        <verse number="4">nakuba nami bengingaba nokwethemba enyameni. Uma omunye umuntu ecabanga ukuthi unokwethemba enyameni, mina kakhulu;</verse>
        <verse number="5">ngasokwa ngosuku lwesishiyagalombili ngingowohlanga luka-Israyeli, owesizwe sakwaBenjamini, umHeberu wamaHeberu, ngokomthetho umFarisi;</verse>
        <verse number="6">ngokokushisekela ngingowazingela ibandla, ngokokulunga okusemthethweni ngingongasolekiyo.</verse>
        <verse number="7">Kanti-ke lokho okwakuyinzuzo kimi ngakushaya indiva ngenxa kaKristu.</verse>
        <verse number="8">Yebo impela, konke ngikushaya indiva ngobukhulu bokumazi uKristu Jesu iNkosi yami, engilahlekelwe yikho konke ngenxa yakhe, ngikushaya izibi, ukuze ngizuze uKristu,</verse>
        <verse number="9">ngifunyanwe kuyena, ngingenakho ukulunga okungokwami okuya ngomthetho kodwa lokho okuya ngokukholwa nguKristu, ngisho ukulunga okuvela kuNkulunkulu ngokukholwa,</verse>
        <verse number="10">ukuze ngimazi yena, namandla okuvuka kwakhe, nokuhlanganyela ezinhluphekweni zakhe, ngimfuze ngokufa kwakhe,</verse>
        <verse number="11">uma mhlawumbe ngingaze ngifinyelele ekuvukeni kwabafileyo,</verse>
        <verse number="12">kungesikho ukuthi sengibambile nokuthi sengiphelelisiwe, kepha ngijonga ukuba kumbe ngingakubamba yini lokho nami engabanjelwa khona nguKristu Jesu.</verse>
        <verse number="13">Bazalwane, angisho ukuthi mina uqobo sengikubambile; kepha kunye engikwenzayo: ngikhohlwa okungasemuva, ngizelulela kokungaphambili,</verse>
        <verse number="14">ngijonge emgomeni, emklomelweni wokubizwa okukhulu kwaphezulu nguNkulunkulu kuJesu Kristu.</verse>
        <verse number="15">Ngakho-ke thina sonke esiphelele masibe nokuqonda okunjalo; kepha uma kokuthile niqonda ngokunye, nalokho uNkulunkulu uyakunambulela khona,</verse>
        <verse number="16">kuphela ukuthi kwesesifinyelele kukho, sihambe ngawo lowo mkhondo.</verse>
        <verse number="17">Ngilingiseni, bazalwane, nibabhekisise abahamba njengathi esiyisibonelo kini.</verse>
        <verse number="18">Ngokuba abaningi, enganitshela kaningi ngabo namanje nginitshela nangezinyembezi, bahamba beyizitha zesiphambano sikaKristu,</verse>
        <verse number="19">abakuphela kwabo ngukubhujiswa, abankulunkulu wabo yisisu, nodumo lwabo lusehlazweni labo, abangabanaka okomhlaba.</verse>
        <verse number="20">Kepha thina singabombuso wasezulwini, lapho futhi silindela khona ukuba kuvele uMsindisi, iNkosi uJesu Kristu,</verse>
        <verse number="21">oyakuguqula isimo somzimba wethu wokuthotshiswa, ufane nomzimba wakhe wenkazimulo, ngamandla angazihlelela ngawo konke phansi kwakhe.</verse>
      </chapter>
      <chapter number="4">
        <verse number="1">Ngalokho, bazalwane bami abathandekayo nabalangazelelwayo, ntokozo yami nomqhele wami, yimani niqinile kanjalo eNkosini, bathandwa.</verse>
        <verse number="2">Ngiyamyala u-Evodiya, ngiyamyala noSintike ukuba babe nokuqonda kunye eNkosini.</verse>
        <verse number="3">Yebo, ngiyakunxusa nawe mana wami oqotho, yelekelela labo besifazane, lokhu babambisana nami evangelini, kanye noKlemente nezinye izisebenzi zami abamagama abo asencwadini yokuphila.</verse>
        <verse number="4">Thokozani eNkosini njalonjalo; ngiyaphinda ngithi: Thokozani!</verse>
        <verse number="5">Ukubekezela kwenu akwaziwe ngabantu bonke; iNkosi iseduze.</verse>
        <verse number="6">Ningakhathazeki ngalutho, kepha kukho konke izicelo zenu mazaziwe nguNkulunkulu ngokukhuleka nokunxusa kanye nokubonga.</verse>
        <verse number="7">Ukuthula kukaNkulunkulu okudlula ukuqonda konke kuyakulondoloza izinhliziyo zenu nemicabango yenu kuKristu Jesu.</verse>
        <verse number="8">Elokugcina, bazalwane, konke okuyiqiniso, konke okuhloniphekayo, konke okulungileyo, konke okumhlophe, konke okuthandekayo, konke okutusekayo, noma kukhona okuhle, noma kukhona okubongekayo, zindlani ngalokho;</verse>
        <verse number="9">enakufunda, nakwamukela, nakuzwa, nakubona kimi, kwenzeni lokho; khona uNkulunkulu wokuthula uyakuba nani.</verse>
        <verse number="10">Kepha-ke ngathokoza kakhulu eNkosini, ngokuba manje senize navuselela ukunginakekela kwenu; beninginakekela kambe, kepha anibanga nathuba.</verse>
        <verse number="11">Akusikho ukuthi ngisho maqondana nokuswela, ngokuba mina ngifundile ukuba nganeliswe noma ngihlezi kanjani.</verse>
        <verse number="12">Ngiyakwazi ukuba phansi, ngiyakwazi nokubusa; kukho konke nasezintweni zonke ngifundisiwe: ukusutha, nokulamba, nokubusa, nokuswela.</verse>
        <verse number="13">Nginamandla ukwenza konke ngaye ongiqinisayo.</verse>
        <verse number="14">Nokho nenze kahle ngokuhlanganyela nami ekuhluphekeni kwami.</verse>
        <verse number="15">Niyazi nani nina baseFilipi ukuthi ekuqaleni kwevangeli ekuphumeni kwami eMakedoniya kwakungekho bandla nelilodwa elahlanganyela nami endabeni yokupha nokwamukela, kuphela nina nodwa,</verse>
        <verse number="16">ngokuba naseThesalonika nathumela kanye nakabili ngokuswela kwami.</verse>
        <verse number="17">Akusikho ukuthi ngifuna isipho, kodwa ngifuna isithelo esiyakwandisa okubalelwa nina.</verse>
        <verse number="18">Kepha nginakho konke ngokweqileyo; nganelisiwe sengamukelisiwe ngu-Ephafrodithu okuvela kinina, iphunga elimnandi, umhlatshelo omuhle nothokozisayo kuNkulunkulu.</verse>
        <verse number="19">UNkulunkulu wami uzakugcwalisa ukuswela konke kwenu njengokwengcebo yakhe ekukhazimuleni kuKristu Jesu.</verse>
        <verse number="20">KuNkulunkulu noBaba wethu makube ludumo kuze kube phakade naphakade. Amen.</verse>
        <verse number="21">Ngikhonzeleni kwabangcwele bonke abakuKristu Jesu. Abazalwane abanami bakhonza kinina.</verse>
        <verse number="22">Abangcwele bonke bayakhonza kini, ikakhulu abendlu kaKesari.</verse>
        <verse number="23">Umusa weNkosi uJesu Kristu mawube nomoya wenu.</verse>
      </chapter>
    </book>
    <book number="51">
      <chapter number="1">
        <verse number="1">UPawulu, umphostoli kaKristu Jesu ngentando kaNkulunkulu, noThimothewu umzalwane</verse>
        <verse number="2">kubo abaseKolose, abangcwele nabazalwane abakholwayo kuKristu; makube kini umusa nokuthula okuvela kuNkulunkulu uBaba wethu.</verse>
        <verse number="3">Simbonga njalonjalo uNkulunkulu uYise weNkosi yethu uJesu Kristu, nxa sinikhulekela,</verse>
        <verse number="4">lokhu sizwile ngokukholwa kwenu kuKristu Jesu nangothando eninalo kubo bonke abangcwele,</verse>
        <verse number="5">ngenxa yethemba enibekelwe lona ezulwini, enezwa ngalo ngaphambili ngezwi leqiniso levangeli</verse>
        <verse number="6">elifikile kini, njengalokhu likhona ezweni lonke lithela izithelo, landa, njengokuba kunjalo naphakathi kwenu, kusukela osukwini enezwa ngalo, nazi umusa kaNkulunkulu ngeqiniso,</verse>
        <verse number="7">njengalokho nafunda ku-Ephafra othandekayo oyinceku kanye nathi, oyisikhonzi esithembekayo sikaKristu ngenxa yenu;</verse>
        <verse number="8">okunguyena futhi wasitshela ngothando lwenu ngoMoya.</verse>
        <verse number="9">Ngalokho nathi, kusukela osukwini esezwa ngalo, asiyeki ukunikhulekela nokuninxusela ukuba nigcwaliswe ngokwazi intando yakhe ngokuhlakanipha konke nokuqonda okungomoya,</verse>
        <verse number="10">nihambe ngokufanele iNkosi, niyithokozise ngakho konke, nithela izithelo emisebenzini yonke elungileyo, nikhula ekumazini uNkulunkulu,</verse>
        <verse number="11">niqiniswe nokuqiniswa konke ngokwamandla enkazimulo yakhe, kuze kube ngukubekezela konke nokubheka kade ngokujabula;</verse>
        <verse number="12">nibonga uYise owanenza nifanele isabelo sefa labangcwele ekukhanyeni,</verse>
        <verse number="13">owasikhulula emandleni obumnyama nowasibeka embusweni weNdodana yothando lwakhe;</verse>
        <verse number="14">okukuyo sinokuhlengwa, ukuthethelelwa kwezono,</verse>
        <verse number="15">yona ingumfanekiso kaNkulunkulu ongenakubonwa, izibulo lezidalwa zonke,</verse>
        <verse number="16">ngokuba kwadalelwa kuyo konke okusezulwini nasemhlabeni, okubonwayo nokungenakubonwa, nokuba kuyizihlalo zobukhosi, nokuba kuyimibuso, nokuba kuyizikhulu, nokuba kuyiziphathimandla; konke kwadalwa ngayo, kwadalelwa yona;</verse>
        <verse number="17">yona ingaphambi kwakho konke, nezinto zonke zimi ngayo;</verse>
        <verse number="18">yona iyinhloko yomzimba, ngisho ibandla, engukuqala, izibulo kwabafileyo, ukuze yona ibe ngowokuqala ezintweni zonke,</verse>
        <verse number="19">ngokuba kwaba kuhle kuye ukuba ukugcwala konke kuhlale kuyo</verse>
        <verse number="20">nokuba ngayo abuyisane nakho konke esenzile ukuthula ngegazi lesiphambano sayo, yebo ngayo, nokuba kuyizinto ezisemhlabeni nokuba ngezisezulwini.</verse>
        <verse number="21">Nani ekade ningabafokazi nezitha engqondweni ngemisebenzi emibi,</verse>
        <verse number="22">nokho manje usebuyisene nani emzimbeni wenyama yayo ngokufa ukuba animise ningcwele, ningenasisihla nacala phambi kwakhe,</verse>
        <verse number="23">uma kambe nihlala ekukholweni, nisekeliwe nigxilile, ningagudluzwa ethembeni levangeli enalizwayo, elashunyayelwa kukho konke okudaliweyo okuphansi kwezulu, engenziwa isikhonzi salo mina Pawulu.</verse>
        <verse number="24">Kalokhu ngiyathokoza ezinhluphekweni zami ngenxa yenu ngokugcwalisa okusileleyo osizini lukaKristu enyameni yami ngenxa yomzimba wakhe, oyibandla;</verse>
        <verse number="25">engenziwa isikhonzi salo ngokwesimiso sikaNkulunkulu enganikwa sona maqondana nani ukuba ligcwaliswe izwi likaNkulunkulu,</verse>
        <verse number="26">ngisho imfihlakalo ebifihlakele selokhu kwaqala izikhathi nezizukulwane, kepha kalokhu yambuliwe kwabangcwele bakhe;</verse>
        <verse number="27">okubona uNkulunkulu athanda ukubazisa ukuthi iyini ingcebo yenkazimulo yaleyo mfihlakalo phakathi kwabezizwe, enguKristu phakathi kwenu, ithemba lenkazimulo;</verse>
        <verse number="28">okunguye esimshumayelayo, siluleka wonke umuntu, sifundisa wonke umuntu ngokuhlakanipha konke, ukuze simise wonke umuntu ephelele kuKristu,</verse>
        <verse number="29">engikusebenzelayo futhi, ngilwa ngokusebenza kwakhe okusebenza kimi ngamandla.</verse>
      </chapter>
      <chapter number="2">
        <verse number="1">Ngokuba ngiyathanda ukuba nazi ukuthi kukhulu kangakanani ukulwa enginakho ngenxa yenu nabaseLawodikeya nabo bonke abangabonanga ubuso bami ngamehlo,</verse>
        <verse number="2">ukuze izinhliziyo zabo ziduduzwe, behlanganisiwe othandweni babe nengcebo yonke yokwazi okuphelele, bazisise imfihlakalo kaNkulunkulu enguKristu,</verse>
        <verse number="3">okufihlwe kuye amagugu onke okuhlakanipha nowokwazi.</verse>
        <verse number="4">Ngikusho lokhu, ukuze kungabikho muntu onikhohlisa ngamazwi okuyenga.</verse>
        <verse number="5">Ngokuba noma ngingekho ngomzimba, nokho ngikhona kini ngomoya ngithokoza, ngibona inhlelo yenu nokuqina kokukholwa kwenu kuKristu.</verse>
        <verse number="6">Ngakho-ke njengalokho nimamukele uKristu Jesu iNkosi, hambani nikuye,</verse>
        <verse number="7">nigxilile, nakhiwe kuye, niqinisiwe ekukholweni, njengalokho nifundisiwe, nivame ukubonga.</verse>
        <verse number="8">Xwayani funa kube khona onithumbayo ngokuhlakanipha nangenkohliso eyize njengokwemvelo yabantu, njengezifundiso zokucathula kwezwe, kungenjengokukaKristu.</verse>
        <verse number="9">Ngokuba kuhlala kuye ngokomzimba ukugcwala konke kobuNkulunkulu;</verse>
        <verse number="10">nigcwalisiwe kuye, yena oyinhloko yemibuso yonke namandla,</verse>
        <verse number="11">enasokela kuye futhi ngokusoka okungenziwanga ngezandla ngokukhumula umzimba wenyama, ngokusoka kukaKristu;</verse>
        <verse number="12">nimbelwe kanye naye ngombhapathizo, okungawo futhi navuswa kanye naye ngokukholwa ngamandla kaNkulunkulu owamvusa kwabafileyo.</verse>
        <verse number="13">Nani-ke ebenifile ngeziphambeko nangokungasoki kwenyama yenu wanenza nibe ngabaphilayo kanye naye esithethelela zonke izono zethu;</verse>
        <verse number="14">esehlangule incwadi yecala lethu, emelana nathi ngemiyalo yayo, wayeyisusa ngokuyibethela esiphambanweni;</verse>
        <verse number="15">ebaphucile ababusi nabanamandla izikhali wabathela ngehlazo obala, ebanqoba ngaso.</verse>
        <verse number="16">Ngakho makungabikho muntu onilahla ngokudla nesiphuzo, noma ngemikhosi, noma ukwethwasa kwenyanga, noma amasabatha,</verse>
        <verse number="17">okuyisithunzi nje salokhu obekuzakuza; kepha umzimba ngokaKristu.</verse>
        <verse number="18">Makungabikho muntu onamuka umvuzo wenu, othanda ukuzenza othobile ekhonza izingelosi, ephike ngemibono yakhe, ezikhukhumeza ngeze ngengqondo yakhe yenyama,</verse>
        <verse number="19">engabambeleli kuye oyinhloko, okungaye umzimba wonke usizwa, uhlanganiswa ngamalungu nemisipha, ukhula ngokukhula kukaNkulunkulu.</verse>
        <verse number="20">Uma nifile kanye noKristu nakhululwa ezifundisweni zokucathula kwezwe, yini ukuba okungathi nisaphila ngokwezwe nithobele izifundiso zokuthi:</verse>
        <verse number="21">“Ungaphathi, ungezwa ngolimi, ungathinti,”</verse>
        <verse number="22">okuphela konke ngokudliwa ngokweziyalezo nezifundiso zabantu</verse>
        <verse number="23">ezinegama lokuhlakanipha kambe ngokuzikhethela inkonzo, nangokuzithoba, nangokuhlupha umzimba; akusizi lutho maqondana nokuzithiba kwenyama.</verse>
      </chapter>
      <chapter number="3">
        <verse number="1">Ngakho uma navuswa kanye noKristu, funani okwaphezulu, lapho ekhona uKristu, ehlezi ngakwesokunene sikaNkulunkulu;</verse>
        <verse number="2">nakani okwaphezulu, ninganaki okusemhlabeni.</verse>
        <verse number="3">Ngokuba nafa, ukuphila kwenu kufihliwe noKristu kuNkulunkulu;</verse>
        <verse number="4">nxa ebonakaliswa uKristu ongukuphila kwethu, khona-ke nani niyakubonakaliswa kanye naye ekukhazimuleni.</verse>
        <verse number="5">Ngakho-ke bulalani amalungu enu asemhlabeni, ubufebe, nokungcola, nokuhuheka, nokukhanuka, nesangabe, okungukukhonza izithombe,</verse>
        <verse number="6">okuza ngakho ulaka lukaNkulunkulu,</verse>
        <verse number="7">ekade nihamba kukho nani, lapho nisahlezi kukho;</verse>
        <verse number="8">kepha kalokhu nani manilahle konke lokho, ulaka, nokuthukuthela, nobubi, nokuhlambalaza, nokukhuluma amahlazo aphuma emlonyeni wenu;</verse>
        <verse number="9">ningaqambelani amanga, lokhu nikhumule umuntu omdala kanye nezenzo zakhe,</verse>
        <verse number="10">nembethe omusha, owenziwa musha abe nokwazi ngokomfanekiso walowo owamdalayo,</verse>
        <verse number="11">lapho kungekho mGreki namJuda, ukusoka nokungasoki, owezizwe noma umSkithe, isigqila noma okhululekileyo, kepha uKristu uyikho konke, ukubo bonke.</verse>
        <verse number="12">Ngakho-ke njengabakhethiweyo bakaNkulunkulu, abangcwele nabathandekayo, yembathani ububele benhliziyo, nesisa, nokuzithoba, nobumnene, nokubheka kade,</verse>
        <verse number="13">nibekezelelane, nithethelelane, uma umuntu enensolo komunye; njengokuba neNkosi yanithethelela, yenzani njalo nani.</verse>
        <verse number="14">Kepha phezu kwakho konke lokho yembathani uthando oluyisibopho sokuphelela.</verse>
        <verse number="15">Ukuthula kukaKristu makubuse ezinhliziyweni zenu, enabizelwa futhi kukho emzimbeni munye; futhi yibani ngababongayo.</verse>
        <verse number="16">Izwi likaKristu alihlale phakathi kwenu, livame, nifundisane ngokuhlakanipha konke, niyalane ngamahubo, nangezihlabelelo, nangamaculo okomoya, nimhubele uNkulunkulu ezinhliziyweni zenu ngokubonga.</verse>
        <verse number="17">Konke enikwenzayo, noma kungezwi noma kungomsebenzi, kwenzeni konke egameni leNkosi uJesu, nimbonge uNkulunkulu uYise ngaye.</verse>
        <verse number="18">Bafazi, thobelani amadoda enu njengokufanele eNkosini.</verse>
        <verse number="19">Madoda, thandani omkenu, ningabacasukeli.</verse>
        <verse number="20">Bantwana, lalelani abazali benu ezintweni zonke, ngokuba lokho kuyathandeka eNkosini.</verse>
        <verse number="21">Boyise, ningabathukuthelisi abantwana benu ukuba bangadangali.</verse>
        <verse number="22">Zinceku, lalelani ezintweni zonke labo abangamakhosi enu ngokwenyama, kungengokuthenga amehlo njengabathokozisa abantu kodwa ngobuqotho benhliziyo, niyesabe iNkosi.</verse>
        <verse number="23">Konke enikwenzayo kwenzeni ngenhliziyo, kungathi kwenzelwa iNkosi, qha abantu,</verse>
        <verse number="24">nazi ukuthi niyakwamukela umvuzo wefa eNkosini. Khonzani iNkosi uKristu.</verse>
        <verse number="25">Ngokuba lowo owenza ukungalungi uyakwamukeliswa ukungalungi akwenzileyo; akukho ukukhetha umuntu.</verse>
      </chapter>
      <chapter number="4">
        <verse number="1">Makhosi, zenzeleni izinceku zenu okulungileyo nokufaneleyo; nazi ukuthi nani nineNkosi ezulwini.</verse>
        <verse number="2">Qiniselani ekukhulekeni, nilinde kukho ninokubonga.</verse>
        <verse number="3">Nathi nisikhulekele, ukuze uNkulunkulu asivulele umnyango wezwi ukuba sikhulume imfihlakalo kaKristu engiboshwe ngenxa yayo,</verse>
        <verse number="4">ukuze ngiyibonakalise njengalokhu ngifanele ukukhuluma.</verse>
        <verse number="5">Hambani ngokuhlakanipha kubo abangaphandle, nithengisise isikhathi.</verse>
        <verse number="6">Ukukhuluma kwenu makube nomusa njalo, kuyolisiwe ngosawoti, ukuze nazi enifanele ukubaphendula ngakho bonke abantu.</verse>
        <verse number="7">Konke okuqondene nami uyakunazisa khona uThikhiku, umzalwane othandekayo nesikhonzi esikholekileyo oyinceku kanye nami eNkosini,</verse>
        <verse number="8">engimthumile kini ngakho lokhu ukuba nazi ukuthi sihlezi kanjani, aduduze izinhliziyo zenu,</verse>
        <verse number="9">kanye no-Onesimu, umzalwane okholekileyo nothandekayo, ongomunye wakini; bazakunazisa konke okwalapha.</verse>
        <verse number="10">Uyakhonza kini u-Aristarku oyisiboshwa kanye nami, noMarku umzala kaBarnaba, enayalezwa ngaye — uma efika kini mamukeleni —</verse>
        <verse number="11">noJesu othiwa uJustu; yibo bodwa abangabokusoka abasebenzela umbuso kaNkulunkulu kanye nami, abakade beyinduduzo kimi.</verse>
        <verse number="12">Uyakhonza kini u-Ephafra ongomunye wakini, inceku kaKristu Jesu, enilwela njalo emikhulekweni, ukuze nime niphelele niqinisekile entandweni yonke kaNkulunkulu.</verse>
        <verse number="13">Ngokuba ngingufakazi wakhe wokuthi uyanisebenzela kakhulu nina, nabaseLawodikeya, nabaseHiyerapholi.</verse>
        <verse number="14">Uyakhonza kini uLuka inyanga ethandekayo, noDema.</verse>
        <verse number="15">Khonzani kubazalwane abaseLawodikeya, nakuNimfa, nasebandleni lakwakhe.</verse>
        <verse number="16">Nxa le ncwadi isifundiwe kini, bhekani ukuba ifundwe nasebandleni labaseLawodikeya; nani niyifunde leyo evela eLawodikeya.</verse>
        <verse number="17">Nimtshele u-Arkiphu, nithi: “Qaphela inkonzo oyitholile eNkosini, ukuze uyifeze.”</verse>
        <verse number="18">Yilokhu ukukhonza kwami ngesandla sami, mina Pawulu. Khumbulani izibopho zami. Umusa mawube nani.</verse>
      </chapter>
    </book>
    <book number="52">
      <chapter number="1">
        <verse number="1">OPawulu, noSilvanu, noThimothewu kulo ibandla labaseTheselonika elikuNkulunkulu uBaba, naseNkosini uJesu Kristu: Makube kini umusa nokuthula.</verse>
        <verse number="2">Sibonga uNkulunkulu njalo ngani nonke, siniphatha emikhulekweni yethu,</verse>
        <verse number="3">sikhumbula ngokungayeki isenzo senu sokukholwa, nomsebenzi wothando, nokukhuthazela kwethemba lenu eliseNkosini yethu uJesu Kristu phambi kukaNkulunkulu noBaba wethu,</verse>
        <verse number="4">sikwazi, bazalwane abathandiwe nguNkulunkulu, ukukhethwa kwenu</verse>
        <verse number="5">ukuthi ivangeli lethu alizanga kini ngezwi kuphela kodwa nangamandla, nangoMoya oNgcwele, nangokwethemba okukhulu, njengokuba nazi ukuthi saba ngabantu abanjani phakathi kwenu ngenxa yenu.</verse>
        <verse number="6">Nani naba ngabalingisi bethu, nabeNkosi senilamukele izwi ekukhathazekeni okukhulu ngokuthokoza kukaMoya oNgcwele,</verse>
        <verse number="7">naze naba yisibonelo kubo bonke abakholwayo eMakedoniya nase-Akhaya.</verse>
        <verse number="8">Ngokuba udumo lwezwi leNkosi lwaphuma kinina, lwafika, angisho eMakedoniya nase-Akhaya kuphela, kepha ezindaweni zonke lapho ukukholwa kwenu nguNkulunkulu kuphumele khona; ngakho asisadingi ukukhuluma lutho.</verse>
        <verse number="9">Ngokuba bona uqobo balanda ngathi ukuthi kwaba njani ukungena kwethu kinina nokuthi naphendukela kanjani kuNkulunkulu, nishiya izithombe, ukuba nikhonze uNkulunkulu ophilayo oweqiniso,</verse>
        <verse number="10">nilindele iNdodana yakhe ivela ezulwini, ayivusa kwabafileyo, uJesu osihlangulisa olakeni oluzayo.</verse>
      </chapter>
      <chapter number="2">
        <verse number="1">Ngokuba niyazi nina bazalwane ukuthi ukungena kwethu kinina akubanga yize.</verse>
        <verse number="2">Kepha noma sasihlushiwe kuqala saphathwa kabi eFilipi, njengokuba nazi, saba nesibindi kuNkulunkulu wethu sokunishumayeza ivangeli likaNkulunkulu ngokulwa okukhulu.</verse>
        <verse number="3">Ngokuba ukuyala kwethu akusikho okokuduka nokokungcola nangenkohliso,</verse>
        <verse number="4">kepha njengokuba sivunyiwe nguNkulunkulu ukuba siphathiswe ivangeli, siyakhuluma ngokunjalo, singenzeli ukuthokozisa abantu kepha uNkulunkulu ovivinya izinhliziyo zethu.</verse>
        <verse number="5">Ngokuba asizange sibe namazwi okuthopha, njengokuba nazi; asizange futhi sibe nobuqili bokufisa, uNkulunkulu ungufakazi,</verse>
        <verse number="6">singafunanga nokutuswa ngabantu, nakinina nakwabanye,</verse>
        <verse number="7">ingani sasingaba namandla okunisinda njengabaphostoli bakaKristu, nokho saba mnene phakathi kwenu njengokuba umdlezane ondla abantwana bakhe.</verse>
        <verse number="8">Ngokunjalo lokhu besinilangazelele, sasifuna ukuninika kungesilo ivangeli likaNkulunkulu kuphela, kepha nokuphila kwethu uqobo, ngokuba nase ningabathandekayo kithina.</verse>
        <verse number="9">Ngokuba niyakhumbula, bazalwane, ukukhandleka nokushikashikeka kwethu; sisebenza ubusuku nemini, ukuze singasindi noyedwa kinina, sanishumayeza ivangeli likaNkulunkulu.</verse>
        <verse number="10">Nina ningofakazi, naye uNkulunkulu, bokuthi sahlala kanjani phakathi kwenu nina enikholwayo ngobungcwele, nangokulunga, nangokungasoleki,</verse>
        <verse number="11">njengokuba nazi ukuthi saniphatha abanye ngabanye njengoyise ephatha abantwana bakhe,</verse>
        <verse number="12">siniyala, sinimisa isibindi, sifakazela ukuba nihambe ngokufaneleyo phambi kukaNkulunkulu onibizela embusweni nasebukhosini bakhe.</verse>
        <verse number="13">Ngalokho nathi sibonga uNkulunkulu singaphezi, ngokuba, kuthe lapho namukela izwi likaNkulunkulu enalizwa ngathi, anilamukelanga njengezwi labantu kepha njengezwi likaNkulunkulu, njengokuba liyilo isibili, elona lisebenza futhi phakathi kwenu nina enikholwayo.</verse>
        <verse number="14">Ngokuba nina bazalwane naba ngabalingisi bamabandla kaNkulunkulu aseJudiya akuKristu Jesu, ngokuba nani nahlushwa ngabesizwe sakini, njengalokho nawo ahlushwa ngabaJuda</verse>
        <verse number="15">ababulala neNkosi uJesu nabaprofethi, basixosha nathi, bengamthokozisi uNkulunkulu, bemelana nabantu bonke,</verse>
        <verse number="16">besivimbela ukukhuluma nabezizwe ukuba basindiswe, ukuze bagcwalise njalo izono zabo; kepha ulaka selufinyelele phezu kwabo ngokupheleleyo.</verse>
        <verse number="17">Kepha thina, bazalwane, lokhu besahlukanisiwe nani isikhashana ngobuso kungenganhliziyo, kwaba yikhona sikhuthalela kakhulu ukubona ubuso benu ngokunxanela okukhulu.</verse>
        <verse number="18">Ngakho besithanda ukuza kinina, mina Pawulu ngokwami kanye nakabili, kepha uSathane wasivimbela.</verse>
        <verse number="19">Ngokuba liyini ithemba lethu, nokuthokoza, nomqhele wokuzibonga phambi kweNkosi yethu uJesu Kristu ekufikeni kwakhe, kungeyinina na?</verse>
        <verse number="20">Ngokuba nina niludumo lwethu nokuthokoza kwethu.</verse>
      </chapter>
      <chapter number="3">
        <verse number="1">Ngalokho kwathi singasenakubekezela, sathi kuhle ukuba sisale sodwa e-Athene,</verse>
        <verse number="2">sathuma uThimothewu umzalwane wethu, isikhonzi sikaNkulunkulu evangelini likaKristu, ukuba aniqinise, anivuse maqondana nokukholwa kwenu</verse>
        <verse number="3">ukuba kunganyakaziswa muntu ngalezo zinhlupheko; ngokuba niyazi nina ukuthi simiselwe lokho.</verse>
        <verse number="4">Ngokuba kuthe sisekhona kini, sanitshela ngaphambili ukuthi siyakuhlushwa, njengokuba kwaba njalo, nani nikwazi.</verse>
        <verse number="5">Ngalokho nami, lapho ngingasenakubekezela, ngathumela ukuba ngiqonde ukukholwa kwenu, ingabe mhlawumbe umlingi unilingile yini, ukukhandleka kwethu kube yize.</verse>
        <verse number="6">Kepha kalokhu uThimothewu esefikile kithi evela kini, esibikela izindaba ezinhle zokukholwa nothando lwenu, nokuthi nisikhumbula kahle njalo, nokuthi nilangazelela ukusibona, njengokuba nathi silangazelela ukubona nina,</verse>
        <verse number="7">ngalokho, bazalwane, saduduzeka ngani ngokukholwa kwenu ekusweleni nasosizini lwethu lonke,</verse>
        <verse number="8">ngokuba kalokhu siyaphila, uma nina nimi niqinile eNkosini.</verse>
        <verse number="9">Ngokuba ngukubonga okunjani esingakubuyisela kuNkulunkulu ngani ngokuthokoza konke esithokoza ngakho ngenxa yenu phambi kukaNkulunkulu wethu na?</verse>
        <verse number="10">Ubusuku nemini sinxusa nokunxusa ukuba sibone ubuso benu, siphelelise okusileleyo ekukholweni kwenu.</verse>
        <verse number="11">Sengathi uNkulunkulu noBaba wethu uqobo neNkosi yethu uJesu angayiqondisa indlela yethu yokuza kini,</verse>
        <verse number="12">iNkosi ininike ukwanda nokuchichima othandweni, omumye komunye nakubo bonke, njengokuba sinjalo kinina,</verse>
        <verse number="13">ukuze iqinise izinhliziyo zenu, zingabi nakusoleka ebungcweleni phambi kukaNkulunkulu noBaba wethu ekufikeni kweNkosi yethu uJesu kanye nabangcwele bakhe bonke.</verse>
      </chapter>
      <chapter number="4">
        <verse number="1">Elokugcina-ke, bazalwane, siyaninxusa, siyaniyala ngeNkosi uJesu ukuba njengalokho nakwamukela kithi ukuthi nifanele ukuhamba nokumthokozisa kanjani uNkulunkulu, njengalokho nihamba kanjalo, manivame kakhulu kulokho.</verse>
        <verse number="2">Ngokuba niyayazi imiyalo esaninika yona ngayo iNkosi uJesu.</verse>
        <verse number="3">Ngokuba lokhu kuyintando kaNkulunkulu, ukungcweliswa kwenu, ukuba nidede ebufebeni</verse>
        <verse number="4">ukuba yilowo nalowo kini akwazi ukuhlala nomkakhe ngobungcwele nangokuhlonipha,</verse>
        <verse number="5">kungabi ngokushisa kwenkanuko njengabezizwe abangamazi uNkulunkulu</verse>
        <verse number="6">ukuba kungabikho noyedwa omonayo, aphambe umfowabo ngento, ngokuba iNkosi ingumphindiseli kukho konke lokho, njengokuba sanitshela phambili, saqinisa.</verse>
        <verse number="7">Ngokuba uNkulunkulu kasibizelanga amanyala, kepha wasibizela ebungcweleni.</verse>
        <verse number="8">Ngakho-ke owalayo akali umuntu, kepha wala uNkulunkulu, yena oninika uMoya wakhe oNgcwele.</verse>
        <verse number="9">Kepha maqondana nothando lobuzalwane anisweli ukuba umuntu anilobele, ngokuba nina uqobo ningabafundisiwe nguNkulunkulu ukuba nithandane;</verse>
        <verse number="10">nempela niyakwenza lokho kubo bonke abazalwane abaseMakedoniya lonke. Kepha siyaniyala, bazalwane, ukuba nivame nokuvama kulokho,</verse>
        <verse number="11">nikhuthalele ukuhlala ngokuthula, nokwenza okwenu, nokusebenza ngezandla zenu, njengokuba saniyala,</verse>
        <verse number="12">ukuze nihambe ngokufaneleyo kwabangaphandle, ningasweli lutho.</verse>
        <verse number="13">Kepha asithandi, bazalwane, ukuba ningabi nakwazi ngabalalayo, ukuze ningadabuki njengabanye abangenalo ithemba.</verse>
        <verse number="14">Ngokuba uma sikholwa ukuthi uJesu wafa, wavuka, ngokunjalo-ke uNkulunkulu uyakubaletha nabaleleyo kuJesu kanye naye.</verse>
        <verse number="15">Ngokuba lokho sikusho kini ngezwi leNkosi ukuthi thina, esisekhona sisasele kuze kube sekufikeni kweNkosi, asiyikubandulela nempela abaleleyo,</verse>
        <verse number="16">ngokuba iNkosi uqobo iyakwehla ezulwini ngezwi lenhlokomo, ngephimbo lengelosi enkulu nangecilongo likaNkulunkulu, nabafileyo kuKristu bayakuvuka kuqala,</verse>
        <verse number="17">khona thina, esisekhona sisasele siyakuhlwithwa kanye nabo emafwini, sihlangabeze iNkosi emoyeni; kanjalo-ke siyakuba nayo iNkosi njalo.</verse>
        <verse number="18">Ngakho-ke duduzanani ngalawo mazwi.</verse>
      </chapter>
      <chapter number="5">
        <verse number="1">Kepha ngezikhathi nangemizuzu, bazalwane, anisweli ukulotshelwa,</verse>
        <verse number="2">ngokuba nina uqobo niyazi kahle ukuthi usuku lweNkosi luza njengesela ebusuku.</verse>
        <verse number="3">Nxa bethi: “Ngukuthula nokuhlala kahle,” khona ukubhujiswa kuyabazuma njengemihelo ifikela okhulelweyo, abasoze baphunyuka.</verse>
        <verse number="4">Kepha nina bazalwane anikho ebumnyameni, ukuze lolo suku lunifice njengesela,</verse>
        <verse number="5">ngokuba nina nonke ningabantwana bokukhanya, ningabantwana bemini. Asisibo abobusuku noma abobumnyama;</verse>
        <verse number="6">ngalokho-ke masingalali njengabanye, kodwa masiqwashe, siqonde.</verse>
        <verse number="7">Ngokuba abalalayo balala ebusuku, nabadakwayo badakwa ebusuku;</verse>
        <verse number="8">kepha thina esingabemini masiqonde, sifake isivikelo sesifuba sokukholwa nesothando, isigqoko sibe yithemba lokusindiswa;</verse>
        <verse number="9">ngokuba uNkulunkulu kasimiselanga ulaka kepha ukuba sizuze ukusindiswa ngeNkosi yethu uJesu Kristu</verse>
        <verse number="10">owasifelayo ukuba, noma siqwashile noma silele, siphile kanye naye.</verse>
        <verse number="11">Ngalokho-ke vuselelanani, nakhane njengokuba futhi nikwenza.</verse>
        <verse number="12">Kepha siyanincenga, bazalwane, ukuba nibazi abakhandlekayo phakathi kwenu, nabaniphetheyo eNkosini, nabanilulekayo,</verse>
        <verse number="13">nibazisise kakhulu othandweni ngenxa yomsebenzi wabo. Hlalisanani ngokuthula.</verse>
        <verse number="14">Kepha siyaniyala, bazalwane, ukuba niluleke abangahambi ngomthetho, nithokozise abadanileyo, nisekele ababuthakathaka, nibabekezelele bonke.</verse>
        <verse number="15">Qaphelani ukuba kungabikho ophindisela omunye okubi ngokubi; kepha jongani njalo ukwenza okuhle, omunye komunye nakubo bonke.</verse>
        <verse number="16">Thokozani njalo;</verse>
        <verse number="17">khulekani ningaphezi;</verse>
        <verse number="18">kukho konke bongani; ngokuba lokhu kuyintando kaNkulunkulu kuKristu Jesu ngani.</verse>
        <verse number="19">Ningamcimi uMoya;</verse>
        <verse number="20">ningakudeleli ukuprofetha;</verse>
        <verse number="21">vivinyani konke, nibambisise okuhle;</verse>
        <verse number="22">dedani kukho konke okubonakala kukubi.</verse>
        <verse number="23">Kepha uNkulunkulu wokuthula, yena uqobo, makaningcwelise ngokupheleleyo, kulondolozwe umoya wenu wonke nomphefumulo nomzimba, kungabi nacala ekufikeni kweNkosi yethu uJesu Kristu.</verse>
        <verse number="24">Uthembekile yena onibizayo, oyakukwenza futhi.</verse>
        <verse number="25">Bazalwane, sikhulekeleni.</verse>
        <verse number="26">Khonzani kubazalwane bonke ngokwanga okungcwele.</verse>
        <verse number="27">Ngiyanifungisa iNkosi ukuba le ncwadi ifundwe kubo bonke abazalwane.</verse>
        <verse number="28">Umusa weNkosi yethu uJesu Kristu mawube nani.</verse>
      </chapter>
    </book>
    <book number="53">
      <chapter number="1">
        <verse number="1">OPawulu, noSilvanu, noThimothewu kulo ibandla labaseThesalonika elikuNkulunkulu, uBaba wethu, naseNkosini uJesu Kristu:</verse>
        <verse number="2">Makube kini umusa nokuthula okuvela kuNkulunkulu uBaba naseNkosini uJesu Kristu.</verse>
        <verse number="3">Simelwe ukumbonga njalo uNkulunkulu ngani bazalwane, njengokuba kufanele, ngokuba inkolo yenu iyanda kakhulu, nothando lwenu nonke omunye komunye luyakhula,</verse>
        <verse number="4">kuze kuthi thina ngokwethu sizincome ngani emabandleni kaNkulunkulu ngenxa yokukhuthazela kwenu nokukholwa ekuzingelweni kwenu konke nasezinhluphekweni enibekezela kuzo,</verse>
        <verse number="5">okuyisiboniso sokwahlulela okulungileyo kukaNkulunkulu, ukuze kuthiwe ningabalungele umbuso kaNkulunkulu enihlupheka ngenxa yawo,</verse>
        <verse number="6">uma kambe kuyinto elungile kuNkulunkulu ukuba abuyisele ukuhlupheka kubo abanihluphayo,</verse>
        <verse number="7">aniphe nina enihluphekayo ukuphumula kanye nathi ekwambulweni kweNkosi uJesu, evela ezulwini, enezingelosi zamandla akhe,</verse>
        <verse number="8">elangabini lomlilo, ephindisela kwabangamazi uNkulunkulu nakwabangalaleli ivangeli leNkosi yethu uJesu,</verse>
        <verse number="9">abazakunikwa isijeziso esingukubhujiswa okuphakade, basuke phambi kobuso beNkosi naphambi kwenkazimulo yamandla akhe,</verse>
        <verse number="10">nxa efika ukuba akhazimuliswe kubo abangcwele bakhe, abe ngomangalisayo kubo bonke abakholwa ngalowo muhla, ngokuba nakholwa ngukufakaza kwethu.</verse>
        <verse number="11">Ngenxa yalokho siyanikhulekela njalo, ukuze uNkulunkulu wethu anenze nibe ngabafanele ukubizwa kwenu, agcwalise ngamandla konke okuhle enikuthandayo nomsebenzi wokukholwa,</verse>
        <verse number="12">ukuze igama leNkosi yethu uJesu likhazimuliswe kini, nani kuye, ngokomusa kaNkulunkulu wethu noweNkosi uJesu Kristu.</verse>
      </chapter>
      <chapter number="2">
        <verse number="1">Kepha siyanxusa, bazalwane, mayelana nokufika kweNkosi yethu uJesu Kristu nokubuthanela kwethu kuyo,</verse>
        <verse number="2">ukuba ningasheshi ninyakaziswe engqondweni yenu, ningethuswa noma ngomoya, noma ngezwi, noma ngencwadi ngokungathi ivela kithi, sengathi usuku lukaKristu selufikile.</verse>
        <verse number="3">Makungabikho muntu onikhohlisayo nangayiphi indlela; ngokuba aluyikufika, kungaveli kuqala ukuhlubuka, kwambulwe umuntu ongenamthetho, indodana yokulahlwa,</verse>
        <verse number="4">omelana nakho konke, nozikhukhumeza phezu kwakho konke okuthiwa uNkulunkulu noma into ekhonzwayo, aze azihlalise ethempelini likaNkulunkulu ezishaya uNkulunkulu.</verse>
        <verse number="5">Anikhumbuli yini ukuthi ngisekhona kini nganitshela lokho na?</verse>
        <verse number="6">Senikwazi okumbambezelayo, ukuze ambulwe ngesikhathi sakhe.</verse>
        <verse number="7">Ngokuba imfihlakalo yokungabi namthetho isiyasebenza, kuphela ukuze kudediswe yena obambezelayo manje.</verse>
        <verse number="8">Lapho-ke uzakwambulwa lowo ongenamthetho, eyakumqeda iNkosi uJesu Kristu ngomoya womlomo wayo, imchithe ngokubonakala kokufika kwayo,</verse>
        <verse number="9">lowo okufika kwakhe kungokokusebenza kukaSathane ngawo onke amandla, nezibonakaliso, nezimangaliso zamanga,</verse>
        <verse number="10">nangayo yonke inkohliso yokungalungi kwababhubhayo, ngenxa yokuba bengavumanga ukuthanda iqiniso, ukuze basindiswe.</verse>
        <verse number="11">Ngalokho-ke uNkulunkulu ubathumela amandla okuduka, baze bakholwe ngamanga,</verse>
        <verse number="12">ukuba bonke abangakholwanga yiqiniso benamela ukungalungi balahlwe.</verse>
        <verse number="13">Kepha thina simelwe ukubonga uNkulunkulu njalo ngani bazalwane abathandwa yiNkosi, ngokuba kwasekuqaleni uNkulunkulu wanikhethela ukusindiswa ngokungcwelisa kukaMoya nangokukholwa yiqiniso</verse>
        <verse number="14">anibizela kukho ngevangeli lethu, nize nizuze inkazimulo yeNkosi yethu uJesu Kristu.</verse>
        <verse number="15">Ngalokho-ke, bazalwane, yimani niqinile, nibambelele kuwo amasiko enawafundiswa noma ngezwi noma ngencwadi yethu.</verse>
        <verse number="16">Kepha iNkosi yethu uJesu Kristu uqobo, noNkulunkulu uBaba wethu owasithanda nowasipha ngomusa induduzo yaphakade nethemba elihle,</verse>
        <verse number="17">makaduduze izinhliziyo zenu, aniqinise emisebenzini yonke nasemazwini onke amahle.</verse>
      </chapter>
      <chapter number="3">
        <verse number="1">Elokugcina, bazalwane, sikhulekeleni ukuba izwi leNkosi likhawuleze, lidunyiswe, njengalokhu kunjalo nakini,</verse>
        <verse number="2">nokuba sikhululwe kubantu abadukileyo nababi; ngokuba ukukholwa akusikho okwabo bonke.</verse>
        <verse number="3">Kepha iNkosi ithembekile, eyakuniqinisa, inilondoloze komubi.</verse>
        <verse number="4">Siyethemba eNkosini ngani ukuthi lokhu esiniyala ngakho niyakwenza nokuthi nizakukwenza.</verse>
        <verse number="5">Kepha iNkosi mayiqondise izinhliziyo zenu othandweni lukaNkulunkulu nasekubekezeleni kukaKristu.</verse>
        <verse number="6">Kodwa siyaniyala, bazalwane, egameni leNkosi uJesu Kristu ukuba nizahlukanise nabazalwane bonke abahamba ngokungafanele, bengahambi ngomyalo eniwamukele kithina.</verse>
        <verse number="7">Ngokuba nani niyazi ngokwenu ukuthi kufanele ukuba nisilingise kanjani, ngokuba asihambanga ngokungafanele phakathi kwenu,</verse>
        <verse number="8">asidlanga sinkwa samuntu ngesihle, kodwa sadla ngokukhandleka nangokukhathazeka, sisebenza ubusuku nemini ukuba singasindi muntu kini,</verse>
        <verse number="9">kungengokuba singenalo ilungelo, kodwa ukuze sizinikele sibe yisibonelo kini sokuba nisilingise.</verse>
        <verse number="10">Ngokuba nalapho sisekini, saniyala ngalokhu ukuthi: “Uma umuntu engathandi ukusebenza, makangadli.”</verse>
        <verse number="11">Ngokuba sizwa ukuthi abanye phakathi kwenu bahamba ngokungafanele, bengasebenzi lutho, kepha benza okuyize nje;</verse>
        <verse number="12">abanjalo siyabayala sibaluleka eNkosini uJesu Kristu ukuba basebenze ngokuthula, badle esabo isinkwa.</verse>
        <verse number="13">Kepha nina bazalwane, ningadinwa ngukwenza okuhle.</verse>
        <verse number="14">Uma ekhona ongalaleli izwi lethu kule ncwadi, mphawuleni lowo, ningahlanganyeli naye, ukuze abe namahloni;</verse>
        <verse number="15">kepha ningamphathisi okwesitha, kodwa mlulekeni njengomzalwane.</verse>
        <verse number="16">Kepha iNkosi yokuthula uqobo mayiniphe ukuthula ngezikhathi zonke nangezindlela zonke. INkosi mayibe nani nonke.</verse>
        <verse number="17">Ngiyakhonza ngesandla sami mina Pawulu, okuluphawu ezincwadini zonke; ngiloba kanjalo.</verse>
        <verse number="18">Umusa weNkosi yethu uJesu Kristu mawube nani nonke.</verse>
      </chapter>
    </book>
    <book number="54">
      <chapter number="1">
        <verse number="1">UPawulu, umphostoli kaKristu Jesu ngomyalo kaNkulunkulu uMsindisi wethu noKristu Jesu ithemba lethu,</verse>
        <verse number="2">kuThimothewu, umntanami ngesiminya ekukholweni: Makube kuwe umusa, nesihawu, nokuthula okuvela kuNkulunkulu uBaba nakuKristu Jesu iNkosi yethu.</verse>
        <verse number="3">Njengokuba ngakutshela mhla ngiya eMakedoniya ukuthi wohlala e-Efesu, ukuze uyale abathile ngokuthi bangafundisi okwahlukileyo,</verse>
        <verse number="4">futhi banganaki izinganekwane nezindaba zolibo olokuzalana ezingapheliyo, ezibanga ukuphikisana kunokuba ziqhube isimiso sikaNkulunkulu esisekukholweni, ngenza njalo namanje;</verse>
        <verse number="5">kepha umgomo womyalo uluthando oluvela enhliziyweni emhlophe, nakunembeza omuhle, nasekukholweni okungazenzisiyo,</verse>
        <verse number="6">abathe abanye bephaphalazile kulokho, baphambukela ekukhulumeni okuyize,</verse>
        <verse number="7">befuna ukuba babe ngabafundisi bomthetho, ingani kabaqondi abakushoyo nabaqinisa ngakho begomela.</verse>
        <verse number="8">Siyazi kambe ukuthi umthetho muhle, nxa umuntu ewusebenzisa ngokomthetho,</verse>
        <verse number="9">ekwazi lokhu ukuthi umthetho awumiselwe olungileyo, umiselwe abangenamthetho namahlongandlebe, abangamesabi uNkulunkulu nabayizoni abahlazisayo nabadumazayo, nababulali bawonina, nababulala abantu,</verse>
        <verse number="10">nezifebe, nabesilisa abalalanayo, nabathumbabantu, nabaqambimanga, nabafungela amanga, noma kungakhona okunye okuphambene nesifundiso esiphilileyo,</verse>
        <verse number="11">ngokwevangeli lenkazimulo kaNkulunkulu obongekayo, engaphathiswa lona mina.</verse>
        <verse number="12">Ngiyambonga owangenzela amandla, uKristu Jesu iNkosi yethu, ngokuba wathi ngikholekile, engimisa enkonzweni,</verse>
        <verse number="13">noma kade ngingohlambalazayo, nozingelayo, nohluphayo; kodwa ngahawukelwa ngokuba ngakwenza ngokungazi, ngokungakholwa.</verse>
        <verse number="14">Kepha umusa weNkosi yethu wavama kakhulu kanye nokukholwa nothando olukuKristu Jesu.</verse>
        <verse number="15">Likholekile leli zwi, lifanele impela ukwamukelwa ukuthi uKristu Jesu weza ezweni ukusindisa izoni, engingesikhulu kuzo;</verse>
        <verse number="16">kepha ngahawukelwa ngalokhu ukuze uJesu Kristu abonakalise kimi engingesikhulu konke ukubekezela kwakhe, ngibe yisibonelo kwabazakukholwa nguye, baze babe nokuphila okuphakade.</verse>
        <verse number="17">Kuyo iNkosi yaphakade engabhubhiyo, engenakubonwa, uNkulunkulu yedwa, makube ludumo nenkazimulo kuze kube phakade naphakade. Amen.</verse>
        <verse number="18">Lo myalo ngiwuthwesa wena mntanami Thimothewu njengeziprofetho ezandulelayo ngawe, ukuze ulwe ukulwa okuhle ngazo,</verse>
        <verse number="19">unokukholwa nonembeza omuhle, okuthe abanye bekulahlile, bafelwa umkhumbi wokukholwa,</verse>
        <verse number="20">abakubona oHimenewu no-Aleksandru engibanikele kuSathane, ukuze balaywe ukuba bangahlambalazi.</verse>
      </chapter>
      <chapter number="2">
        <verse number="1">Ngakho-ke kuqala kukho konke ngiyala ukuba ukunxusa, nokukhuleka, nokucela, nokubonga kwenzelwe abantu bonke,</verse>
        <verse number="2">amakhosi nabo bonke abakhulu, ukuze sihlale kahle nangokuthula, ngokumesaba uNkulunkulu nangesizotha esipheleleyo.</verse>
        <verse number="3">Lokhu kuhle, kuyabongeka emehlweni kaNkulunkulu uMsindisi wethu</verse>
        <verse number="4">othanda ukuba abantu bonke basindiswe, bafinyelele ekulazini iqiniso.</verse>
        <verse number="5">Ngokuba munye uNkulunkulu, munye nomlamuleli phakathi kukaNkulunkulu nabantu, umuntu uKristu Jesu,</verse>
        <verse number="6">owazinikela abe yinhlawulo yabo bonke, kube ngubufakazi besikhathi esiyiso,</verse>
        <verse number="7">engamiselwa khona mina ukuba ngibe ngummemezeli nomphostoli — ngikhuluma iqiniso, angiqambi amanga — yebo, umfundisi wabezizwe ekukholweni naseqinisweni.</verse>
        <verse number="8">Ngalokho ngithanda ukuba amadoda akhuleke ezindaweni zonke, ephakamisa izandla ezingcwele, engenalulaka nokuphikisana.</verse>
        <verse number="9">Ngokunjalo nabesifazane mabagqoke izingubo ezifaneleyo, bazihlobise ngokuhlonipha nokuqonda, kungabi ngezinwele ezalukiweyo, nangegolide, nangamaparele, nangezambatho ezinemali eningi,</verse>
        <verse number="10">kepha njengokufanele abesifazane abashoyo ukuthi besaba uNkulunkulu bahlobe ngemisebenzi emihle.</verse>
        <verse number="11">Owesifazane makafunde ukuthula nokuthobeka konke.</verse>
        <verse number="12">Kepha angimvumeli owesifazane ukuba afundise, nokuba abuse phezu kwendoda; kodwa makazithulele.</verse>
        <verse number="13">Ngokuba u-Adamu wabunjwa kuqala, emva kwalokho u-Eva.</verse>
        <verse number="14">Futhi u-Adamu kakhohliswanga, kepha owesifazane wathi ekhohlisiwe, waphambuka;</verse>
        <verse number="15">kepha uyakusindiswa ngokuzala abantwana, uma behlala ekukholweni nasothandweni nasebungcweleni kanye nokuqonda.</verse>
      </chapter>
      <chapter number="3">
        <verse number="1">Likholekile leli zwi elithi: Uma umuntu efisa isikhundla sombonisi, unxanela umsebenzi omuhle.</verse>
        <verse number="2">Ngakho umbonisi umelwe abe ngongasolekiyo, indoda emfazi munye, abe ngozikhuzayo, oqondileyo, oziphatha ngokufaneleyo, ongenisa izihambi, onesu lokufundisa,</verse>
        <verse number="3">ongesilo ixhwele lewayini, ongesiso isilwi, kepha omnene, ongaxabaniyo, onganxaneli imali,</verse>
        <verse number="4">ophatha kahle indlu yakhe, abantwana bakhe bemthobela ngenhlonipho yonke —</verse>
        <verse number="5">kepha uma umuntu engakwazi ukuphatha owakhe umuzi, angaliphatha kanjani ibandla likaNkulunkulu na? —</verse>
        <verse number="6">angabi ngosanda kukholwa, funa ngokukhukhumala ayele ekulahlweni kukaSathane.</verse>
        <verse number="7">Kumelwe futhi ukuba abe nobufakazi obuhle kwabangaphandle, funa ayele esihlambeni nasesihibeni sikaSathane.</verse>
        <verse number="8">Ngokunjalo namadiyakoni kufanele abe nesizotha, angabi ndimimbili, angabi ngabanaka kakhulu iwayini, angahaheli inzuzo embi,</verse>
        <verse number="9">ephethe imfihlakalo yokukholwa kunembeza omhlophe.</verse>
        <verse number="10">Nalabo mabaqale bahlolwe, andukuba babe ngamadiyakoni, uma bengasoleki.</verse>
        <verse number="11">Ngokunjalo nabesifazane mababe nesizotha, abangahlebi, abazithibayo, abathembekayo ezintweni zonke.</verse>
        <verse number="12">Amadiyakoni mawabe ngamadoda amfazi munye, abusa kahle abantwana bawo nemizi yawo.</verse>
        <verse number="13">Ngokuba amadiyakoni akhonze kahle azizuzela ukuma kahle nesibindi esikhulu ekukholweni okukuKristu Jesu.</verse>
        <verse number="14">Lokhu ngikulobela khona ngithemba ukuza kuwe masinyane;</verse>
        <verse number="15">kepha uma ngilibala, khona uyakwazi ukuthi kumelwe ukuba abantu bahambe kanjani endlini kaNkulunkulu eyibandla likaNkulunkulu ophilayo, insika nesisekelo seqiniso.</verse>
        <verse number="16">Kuvunyiwe ukuthi inkulu imfihlakalo yokukhonza uNkulunkulu yokuthi: Owabonakaliswa enyameni, walungisiswa emoyeni, wabonwa yizingelosi, washunyayelwa ezizweni, wakholeka ezweni, waphakanyiselwa enkazimulweni.</verse>
      </chapter>
      <chapter number="4">
        <verse number="1">Kepha uMoya usho ngokuchachileyo ukuthi ngezikhathi zokugcina abanye bayakuhlubuka ekukholweni, benaka omoya abadukisayo nezifundiso zamademoni,</verse>
        <verse number="2">ngokuzenzisa kwabaqamba amanga abashiswe uphawu kunembeza wabo,</verse>
        <verse number="3">benqabela ukuganana, bethi akuzilwe ukudla akudalayo uNkulunkulu ukuba kwamukelwe ngokubonga yibo abakholwayo nabalaziyo iqiniso.</verse>
        <verse number="4">Ngokuba konke okudalwe nguNkulunkulu kuhle; akulahlwa lutho, uma kwamukelwa ngokubonga,</verse>
        <verse number="5">ngokuba kungcweliswa ngezwi likaNkulunkulu nomkhuleko.</verse>
        <verse number="6">Nxa ubeka lezo zinto kubazalwane, uyakuba yisikhonzi esihle sikaKristu Jesu, wondliwa ngamazwi okukholwa nesifundiso esihle osilandeleyo;</verse>
        <verse number="7">kepha wale izinganekwane ezingcolileyo nezezalukazi. Kepha zijwayeze ekumesabeni uNkulunkulu.</verse>
        <verse number="8">Ngokuba ukujwayeza umzimba kusiza ingcosana, kepha ukumesaba uNkulunkulu kusiza ezintweni zonke, kunesithembiso salokhu kuphila nalokho okuzayo.</verse>
        <verse number="9">Likholekile leli zwi, lifanele impela ukwamukelwa,</verse>
        <verse number="10">ngokuba sikhandlekela lokho, siyashikashikeka, ngokuba sithembele kuNkulunkulu ophilayo onguMsindisi wabantu bonke, ikakhulu wabakholwayo.</verse>
        <verse number="11">Woyala ngalezo zinto, ufundise ngazo.</verse>
        <verse number="12">Makungabikho muntu odelela ubusha bakho, kepha yiba yisibonelo kwabakholwayo ngezwi, nangenkambo, nangothando, nangokukholwa, nangokuhlanzeka.</verse>
        <verse number="13">Nakekela ukufunda, nokuyala, nokufundisa, ngize ngifike.</verse>
        <verse number="14">Ungasidebeseli isiphiwo esikuwe, owasiphiwa ngezwi lokuprofetha nangokubekwa izandla ngamalunga.</verse>
        <verse number="15">Nakekela lezo zinto, ume kuzo, ukuze ukuqhubeka kwakho kuqhame kubo bonke.</verse>
        <verse number="16">Ziqaphele wena kanye nesifundiso, ume kulezo zinto; ngokuba ngokwenza lokho uyakuzisindisa wena nabakuzwayo.</verse>
      </chapter>
      <chapter number="5">
        <verse number="1">Ungayikhaci indoda endala, kodwa yiyale njengoyihlo, namadoda amasha njengabafowenu,</verse>
        <verse number="2">abesifazane abadala njengawonyoko, nabesifazane abasha njengawodadewenu ngenhlanzeko epheleleyo.</verse>
        <verse number="3">Yazisa abafelokazi abangabafelokazi ngoqobo.</verse>
        <verse number="4">Kepha uma umfelokazi enabantwana noma enabazukulwane, labo-ke mabafunde kuqala ukuhlonipha indlu yakwabo, babuyisele okufaneleyo kubazali babo, ngokuba kuyabongeka lokho phambi kukaNkulunkulu.</verse>
        <verse number="5">Lowo ongumfelokazi ngoqobo osele eyedwa uthembele kuNkulunkulu, uhlala ekunxuseni nasekukhulekeni ubusuku nemini,</verse>
        <verse number="6">kepha lowo ozinikela ekutamaseni ufile esekhona.</verse>
        <verse number="7">Yala ngalezo zinto, ukuze bangabi nokusoleka.</verse>
        <verse number="8">Kepha-ke uma umuntu engabondli abakubo, kakhulu abakwakhe, ukulahlile ukukholwa, mubi kunongakholwayo.</verse>
        <verse number="9">Makangafakwa esibalweni umfelokazi, uma engaphansi kweminyaka engamashumi ayisithupha, owabe ngumfazi wendoda inye,</verse>
        <verse number="10">ebongwa ngemisebenzi emihle, uma ondlile abantwana, uma engenisile izihambi, uma egezile izinyawo zabangcwele, uma esizile abahluphekayo, uma ekhuthalele umsebenzi wonke omuhle.</verse>
        <verse number="11">Kepha abafelokazi abasha ubenqabe; ngokuba uma sebetamasile bedela uKristu, bafuna ukugana;</verse>
        <verse number="12">banokulahlwa, ngokuba bechithile ukukholwa kwabo kokuqala.</verse>
        <verse number="13">Futhi-ke bafunda nokuvilapha, bezula izindlu ngezindlu, bengavilaphi kuphela, kepha behleba, bezigaxa ngokungekwabo, bekhuluma okungafanele.</verse>
        <verse number="14">Ngakho-ke ngithanda ukuba abafelokazi abasha bagane, bazale abantwana, baphathe indlu yabo, bangasiniki isitha ithuba lokuthuka.</verse>
        <verse number="15">Ngokuba nakalokhu abanye sebechezukele kuSathane.</verse>
        <verse number="16">Uma owesifazane okholwayo enabafelokazi, makabasize, ibandla lingasindwa, ukuze lisize abafelokazi boqobo.</verse>
        <verse number="17">Amalunga aphatha kahle akuthiwe afanele ukutuswa ngokuphindiweyo, ikakhulu lawo akhuthalela izwi nokufundisa.</verse>
        <verse number="18">Ngokuba umbhalo uthi: “Ungayifaki isifonyo inkabi ebhulayo,” futhi: “Isisebenzi siyifanele inkokhelo yaso.”</verse>
        <verse number="19">Icala eliqondene nelunga ungalemukeli, kungekho ofakazi ababili noma abathathu.</verse>
        <verse number="20">Abonayo ubasole phambi kwabo bonke, ukuze nabanye besabe.</verse>
        <verse number="21">Ngiyaqinisa phambi kukaNkulunkulu noKristu Jesu nezingelosi ezikhethiweyo ukuba ulonde lezo zinto ngokungazinqumeli, ungenzi lutho ngokukhetha.</verse>
        <verse number="22">Ungasheshi ubeke izandla noma kubani, futhi ungahlanganyeli izono zabanye, uzigcine ube mhlophe.</verse>
        <verse number="23">Ungabe usaphuza amanzi odwa, kepha phuza iwayini eliyingcosana ngenxa yesisu sakho nobuthakathaka bakho obuvamileyo.</verse>
        <verse number="24">Izono zabanye abantu zisobala, zibandulela ekwahlulelweni; kepha abanye ziyabalandela. 5:24 Gal. 5:19.</verse>
        <verse number="25">Ngokunjalo nemisebenzi emihle isobala; naleyo engenjalo ingesitheke.</verse>
      </chapter>
      <chapter number="6">
        <verse number="1">Bonke abayizigqila phansi kwejoka mabathi abanumzane babo bafanele ukutuswa impela, ukuze igama likaNkulunkulu nesifundiso kungahlanjalazwa.</verse>
        <verse number="2">Abanabanumzane abakholwayo bangabadeleli, ngokuba bengabazalwane, kodwa kube yikhona bebakhonza kakhulu, ngokuba bengabakholwayo nabathandekayo labo abasizakala ngomsebenzi wabo. Wofundisa lezo zinto, uyale ngazo.</verse>
        <verse number="3">Uma kukhona umuntu ofundisa okwahlukileyo, engawalandeli amazwi aphilileyo eNkosi yethu uJesu Kristu nesifundiso esiya ngokumesaba uNkulunkulu,</verse>
        <verse number="4">ukhukhumele lowo engaqondi lutho, kumphethe ukubuzana nokuphikisana ngamazwi okuvela kukho umhawu, nombango, nokuhlambalaza, nokuzindla okubi,</verse>
        <verse number="5">nokuxabana kwabantu abangqondo yabo yonakele, abamukwe iqiniso, bethi ukumesaba uNkulunkulu kuyindlela yenzuzo.</verse>
        <verse number="6">Yebo, ukumesaba uNkulunkulu kanye nokwaneliswa kuyinzuzo enkulu,</verse>
        <verse number="7">ngokuba asilethanga lutho ezweni; kusobala ukuthi singemuke nalutho futhi;</verse>
        <verse number="8">kepha uma sinokudla nezambatho, asaneliswe yikho.</verse>
        <verse number="9">Kepha abafuna ukuceba bayela ekulingweni, nasesihibeni, nasezinkanukweni eziningi zobuwula ezilimazayo, ezishonisa abantu ekufeni nasekubhujisweni.</verse>
        <verse number="10">Ngokuba ukuthanda imali kuyimpande yakho konke okubi; abanye ngokuyifisa badukelwa ukukholwa, bazigwaza ngeminjunju eminingi.</verse>
        <verse number="11">Kepha wena muntu kaNkulunkulu, balekela lezo zinto; jonga ukulunga, nokumesaba uNkulunkulu, nokukholwa, nothando, nokubekezela, nobumnene.</verse>
        <verse number="12">Yilwa ukulwa okuhle kokukholwa, ubambelele ekuphileni okuphakade owabizelwa kukho, wavuma ukuvuma okuhle phambi kofakazi abaningi.</verse>
        <verse number="13">Ngiyakuyala phambi kukaNkulunkulu ophilisa konke, naphambi kukaKristu Jesu owavuma ukuvuma okuhle phambi kukaPontiyu Pilatu,</verse>
        <verse number="14">ukuba ugcine umyalo ungenabala, ungenakusoleka, kuze kube sekubonakaleni kweNkosi yethu uJesu Kristu</verse>
        <verse number="15">ayakukubonakalisa ngezikhathi zakhe uSomandla obongekayo, oyedwa, iNkosi yamakhosi, uMbusi wababusi,</verse>
        <verse number="16">yena yedwa onokungafi, ehlala ekukhanyeni okungenakusondelwa kukho, ongazange abonwe muntu, nongebonwe; makube kuye udumo namandla aphakade. Amen.</verse>
        <verse number="17">Yala abacebileyo kuleli zwe lamanje ngokuthi bangakhukhumali, bangathembeli engcebeni engemiyo, kepha mabathembele kuNkulunkulu osicebisa ngakho konke, sithokoze ngakho,</verse>
        <verse number="18">benze okuhle, bacebe ngemisebenzi emihle, baphane, babelane,</verse>
        <verse number="19">bezibekelela isisekelo esihle sesikhathi esizayo, ukuze babambe ukuphila okuyikho.</verse>
        <verse number="20">Thimothewu, londa kahle okubekiweyo kuwe, ugweme ukukhuluma okuyize nokuphikisana kwalokho okuthiwa ukwazi kungesikho,</verse>
        <verse number="21">okuthi abanye bekuvuma, baduka ekukholweni. Umusa mawube nani.</verse>
      </chapter>
    </book>
    <book number="55">
      <chapter number="1">
        <verse number="1">UPawulu, umphostoli kaKristu Jesu ngentando kaNkulunkulu ngokwesithembiso sokuphila okukuKristu Jesu,</verse>
        <verse number="2">kuThimothewu, umntwana othandekayo: Makube kuwe umusa, nobubele, nokuthula okuvela kuNkulunkulu uBaba nakuKristu Jesu iNkosi yethu.</verse>
        <verse number="3">Ngiyambonga uNkulunkulu engimkhonzayo kusukela kokhokho ngonembeza omhlophe, njengalokhu ngikukhumbula ngokungaphezi emikhulekweni yami ubusuku nemini,</verse>
        <verse number="4">ngilangazelela ukukubona, ngikhumbula izinyembezi zakho, ukuze ngigcwaliswe ngentokozo,</verse>
        <verse number="5">ngikhunjuzwe ukukholwa okungenakuzenzisa okukuwe, okwahlala kuqala kunyokokhulu uLowisi nakunyoko uYunisi, yebo, ngiyethemba, nakuwena.</verse>
        <verse number="6">Ngaleso sizathu ngiyakukhumbuza ukuba uvuse isipho somusa sikaNkulunkulu esikhona kuwe ngokubeka izandla zami.</verse>
        <verse number="7">Ngokuba uNkulunkulu akasiphanga umoya wobugwala, kepha owamandla, nowothando, nowokuzikhuza.</verse>
        <verse number="8">Ngalokho ungabi namahloni ngobufakazi ngeNkosi yethu nangami, isiboshwa sayo, kodwa hlanganyela ukuhluphekela ivangeli ngamandla kaNkulunkulu</verse>
        <verse number="9">owasisindisa, wasibiza ngobizo olungcwele, kungengokwemisebenzi yethu kepha ngokwelakhe icebo nomusa, esawuphiwa kuKristu Jesu zingakabikho izikhathi,</verse>
        <verse number="10">kepha osubonakalisiwe manje ngokubonakala koMsindisi wethu uKristu Jesu, owachitha ukufa, walethela ekukhanyeni ukuphila nokungabhubhi ngevangeli,</verse>
        <verse number="11">engamiselwa lona ukuba ngibe ngummemezeli, nomphostoli, nomfundisi;</verse>
        <verse number="12">ngaleso sizathu ngiyahlupheka nangalokhu, kepha anginamahloni, ngokuba ngiyamazi engikholwa nguye, ngiyethemba ukuthi unamandla okulonda lokho engikubekile kuye, kuze kube yilolo suku.</verse>
        <verse number="13">Isibonelo samazwi aphilayo masibe yilawo owawezwa kimi ngokukholwa nangothando olukuKristu Jesu;</verse>
        <verse number="14">okuhle okubekiwe kuwe ukulonde ngoMoya oNgcwele ohlala kithi.</verse>
        <verse number="15">Uyazi lokhu ukuthi bonke abase-Asiya bangifulathele, abaphakathi kwabo ngoFigelu noHermogene.</verse>
        <verse number="16">INkosi mayinike indlu ka-Onesiforu umusa, ngokuba wangihlumelela kaningi, wayengenamahloni ngeketanga lami,</verse>
        <verse number="17">kepha esefikile eRoma wangifunisisa, wangifumana —</verse>
        <verse number="18">iNkosi mayimnike ukuba athole ububele eNkosini ngalolo suku — konke akhonza ngakho e-Efesu uyakwazi wena kakhulu.</verse>
      </chapter>
      <chapter number="2">
        <verse number="1">Ngakho wena mntanami, yiba namandla emseni okuKristu Jesu;</verse>
        <verse number="2">lokho okuzwileyo kimi phambi kofakazi abaningi, lokho-ke kubeke kubantu abathembekileyo abazakuba namandla okufundisa nabanye.</verse>
        <verse number="3">Hlanganyela nami ukuhlupheka njengebutho elihle likaKristu.</verse>
        <verse number="4">Akakho osempini olibala izidingo zalokhu kuphila, aze akholeke kulowo abuthwe nguye.</verse>
        <verse number="5">Futhi nxa umuntu encintisana, kaqheliswa engancintisananga ngokomthetho.</verse>
        <verse number="6">Umlimi osebenzayo kufanele ukuba kwamukele yena izithelo kuqala.</verse>
        <verse number="7">Qonda engikushoyo; ngokuba iNkosi iyakukunika ukuqonda ngezinto zonke.</verse>
        <verse number="8">Khumbula uJesu Kristu ovukile kwabafileyo, wenzalo kaDavide ngokwevangeli lami,</verse>
        <verse number="9">engihlupheka ngalo kuze kube sekuboshweni njengeselelesi; kepha izwi likaNkulunkulu aliboshiwe.</verse>
        <verse number="10">Ngalokho ngiyakhuthazela kukho konke ngenxa yabakhethiweyo, ukuze nabo bazuze insindiso ekuKristu Jesu, kanye nenkazimulo yaphakade.</verse>
        <verse number="11">Likholekile leli zwi lokuthi: Ngokuba uma safa naye, siyakuphila naye futhi;</verse>
        <verse number="12">uma sikhuthazela, siyakubusa naye futhi; uma simphika, naye uyakusiphika;</verse>
        <verse number="13">uma singathembeki, yena uhlala ethembekile, ngokuba akanakuziphika.</verse>
        <verse number="14">Bakhumbuze ngalokho, ufakaze phambi kukaNkulunkulu ukuba bangalwi ngamazwi, okungasizi lutho, okuyincithakalo kwabezwayo.</verse>
        <verse number="15">Khuthalela ukuba uziveze uthembekile kuNkulunkulu, isisebenzi esingenamahloni, esiqondisa kahle izwi leqiniso.</verse>
        <verse number="16">Kepha ukukhuluma kwezwe okuyize ukugweme; ngokuba bayakuqhubekela phambili ekungamesabini uNkulunkulu,</verse>
        <verse number="17">nezwi labo liyakubhibha njengesilonda esibhucukayo, abaphakathi kwabo ngoHimenewu noFiletu</verse>
        <verse number="18">abadukileyo mayelana neqiniso, bethi ukuvuka kwabafileyo sekudlulile, bechitha ukukholwa kwabanye.</verse>
        <verse number="19">Nokho isisekelo esiqinileyo sikaNkulunkulu simi, sinalolu phawu lokuthi: “INkosi iyabazi abangabayo,” nokuthi: “Yilowo nalowo ophatha igama likaKristu makadede kukho ukungalungi.”</verse>
        <verse number="20">Kepha endlini enkulu akukho izitsha zegolide nezesiliva kuphela kodwa nezemithi nezebumba, ezinye ezihloniphekayo, ezinye ezingahloniphekiyo;</verse>
        <verse number="21">ngalokho uma umuntu ezihlanza kulezo zinto, uyakuba yisitsha esihloniphekayo, esingcwelisiwe, esinosizo kumninindlu, esilungiselwe umsebenzi wonke omuhle.</verse>
        <verse number="22">Kepha balekela izinkanuko zobusha, ujonge ukulunga, nokukholwa, nothando, nokuthula kanye nabakhuleka eNkosini ngenhliziyo ehlambulukileyo.</verse>
        <verse number="23">Kepha ukuphikisana kobuwula nokokungazi ukunqabe, wazi ukuthi kuzala ukulwa;</verse>
        <verse number="24">inceku kaKristu ayifanele ukulwa, kodwa mayibe mnene kubo bonke, inesu lokufundisa, ibekezela,</verse>
        <verse number="25">ibalaya ngomoya omnene abamelene nayo, kumbe uNkulunkulu angabanika ukuphenduka, baze balazisise iqiniso,</verse>
        <verse number="26">basanguluke, baphume ogibeni lukaSathane ababanjwe nguye ukuba benze intando yakhe.</verse>
      </chapter>
      <chapter number="3">
        <verse number="1">Kepha yazi lokhu ukuthi ezinsukwini zokugcina kuzakuvela izikhathi ezinzima;</verse>
        <verse number="2">ngokuba abantu bazakuba ngabazithandayo, nabathandimali, nabazigabisayo, nabazidlayo, nabahlambalazayo, nabangalaleli abazali, nabangabongiyo, nabahlazisayo,</verse>
        <verse number="3">nabangenaluthando, nabahlebi, nabangazithibi, nabangenabumnene, nabangathandi okuhle,</verse>
        <verse number="4">nabakhapheli, nabanamawala, nabakhukhumele, nabathanda injabulo kunokuthanda uNkulunkulu,</verse>
        <verse number="5">nabanesimo sokumesaba uNkulunkulu, kepha amandla akho bewaphika; labo-ke wobagwema.</verse>
        <verse number="6">Ngokuba kulabo kuvela abanyonyobela ezindlini bethumba abesifazane abasindwa yizono, beqhutshwa yizinkanuko eziyizinhlobonhlobo,</verse>
        <verse number="7">befunda njalo, kepha bengeke bakwazi ukufika ekulazini iqiniso.</verse>
        <verse number="8">NjengoJane noJambre bamelana noMose, kanjalo laba bamelana neqiniso, abantu abonakele ingqondo, abehluleka enkolweni.</verse>
        <verse number="9">Kepha abasayikuqhubekela phambili; ngokuba ubuwula babo buyakuba sobala kubo bonke, njengokuba kwaba njalo nobabo.</verse>
        <verse number="10">Kepha wena walandela isifundiso sami nokuziphatha, nomgomo, nenkolo, nokubheka kade, nothando, nokubekezela,</verse>
        <verse number="11">nokuzingelwa, nezinhlupheko ezangehlela e-Antiyokiya nase-Ikoniyu naseListra; ukuzingelwa okunje ngakhuthazela kukho, kepha iNkosi yangikhulula kukho konke.</verse>
        <verse number="12">Yebo, bonke abathanda ukuhamba ngokumesaba uNkulunkulu kuKristu Jesu bayakuzingelwa.</verse>
        <verse number="13">Kepha abantu ababi nabakhohlisi bazakuqhubekela phambili ebubini, bedukisa, bedukiswa.</verse>
        <verse number="14">Kepha wena yima kulokho okufundile nowaqiniseka kukho, wazi ukuthi ukufunde kobani,</verse>
        <verse number="15">nokuthi kusukela ebuntwaneni wazi imibhalo engcwele enamandla okukuhlakaniphisa, kube yinsindiso ngokukholwa kuKristu Jesu.</verse>
        <verse number="16">Yonke imibhalo iphefumulelwe nguNkulunkulu ilungele ukufundisa, nokusola, nokuqondisa, nokuyala ekulungeni,</verse>
        <verse number="17">ukuze umuntu kaNkulunkulu aphelele, apheleliselwe yonke imisebenzi emihle.</verse>
      </chapter>
      <chapter number="4">
        <verse number="1">Ngiyaqinisa phambi kukaNkulunkulu noKristu Jesu oyakwahlulela abaphilayo nabafileyo nangokubonakala kwakhe nombuso wakhe, ngithi:</verse>
        <verse number="2">Shumayela izwi, uqinise, noma kuyisikhathi noma kungesiso; sola, ukhuze, uyale ngakho konke ukubekezela nokufundisa.</verse>
        <verse number="3">Ngokuba kuyakuba khona isikhathi abangayikuvuma ngaso isifundiso esiphilayo, kepha ngokwezinkanuko zabo bayakuzibuthela abafundisi njengokubatshwa kwezindlebe zabo,</verse>
        <verse number="4">bafulathelise izindlebe zabo eqinisweni, baphambukele ezinganekwaneni.</verse>
        <verse number="5">Kepha wena, qonda ezintweni zonke, ubekezele ekuhluphekeni, wenze umsebenzi womvangeli, ufeze ukukhonza kwakho.</verse>
        <verse number="6">Ngokuba mina sengiyanikelwa, nesikhathi sokumuka kwami sesifikile.</verse>
        <verse number="7">Ngikulwile ukulwa okuhle, ngiqedile ibanga, ngigcinile ukukholwa;</verse>
        <verse number="8">sengibekelwe umqhele wokulunga eyakungipha wona ngalolo suku iNkosi, umahluleli olungileyo, kungeyimi ngedwa, kepha bonke abathandile ukubonakala kwayo.</verse>
        <verse number="9">Shesha uze kimi masinyane.</verse>
        <verse number="10">Ngokuba uDema wangishiya ethanda leli zwe lamanje, waya eThesalonika; uKreste waya eGalathiya, uThithu eDalmathiya;</verse>
        <verse number="11">nguLuka yedwa onami. Thatha uMarku, uze naye, ngokuba unosizo kimi ekukhonzeni.</verse>
        <verse number="12">UThikhiku sengamthuma e-Efesu.</verse>
        <verse number="13">Ijazi engalishiya eTrowa kuKarpu woliphatha, nxa uza, nezincwadi, ikakhulu ezesikhumba.</verse>
        <verse number="14">U-Aleksandru, umkhandi wethusi wenza okubi okuningi kimi; iNkosi iyakumbuyisela ngokwemisebenzi yakhe;</verse>
        <verse number="15">umxwaye nawe, ngokuba wamelana kakhulu namazwi ethu.</verse>
        <verse number="16">Ekuziphenduleleni kwami kokuqala kwakungekho muntu ongimelayo, kepha bonke bangishiya; makungabalelwa kubo lokho;</verse>
        <verse number="17">kodwa iNkosi yangimela, yangipha amandla ukuba intshumayelo ipheleliswe ngami, nabezizwe bonke bezwe; ngase ngikhululwa emlonyeni wengonyama.</verse>
        <verse number="18">INkosi iyakungikhulula kuyo yonke imisebenzi emibi, ingisindise, ngize ngifike embusweni wayo osezulwini; makube kuyo inkazimulo kuze kube phakade naphakade. Amen.</verse>
        <verse number="19">Khonza koPriska no-Akwila nendlu ka-Onesiforu.</verse>
        <verse number="20">U-Erastu wasala eKorinte, kepha uTrofimu ngamshiya eMilethu egula.</verse>
        <verse number="21">Shesha ufike, kungakangeni ubusika. Bakhonza kuwe o-Evubulu, noPhude, noLinu, noKlawudiya, nabo bonke abazalwane.</verse>
        <verse number="22">INkosi mayibe nomoya wakho. Umusa mawube nani.</verse>
      </chapter>
    </book>
    <book number="56">
      <chapter number="1">
        <verse number="1">UPawulu, inceku kaNkulunkulu nomphostoli kaJesu Kristu ngokokukholwa kwabakhethiweyo bakaNkulunkulu nangokokwazi iqiniso elingokokukhonza uNkulunkulu,</verse>
        <verse number="2">ethembeni lokuphila okuphakade uNkulunkulu ongaqambi amanga akwethembisa phambi kwezikhathi zaphakade,</verse>
        <verse number="3">kepha ngesikhathi esifaneleyo ubonakalisile izwi lakhe entshumayelweni engayiphathiswayo ngokomyalo kaNkulunkulu uMsindisi wethu,</verse>
        <verse number="4">kuThithu, umntanami ngempela ngokokukholwa esikuhlanganyele sonke: Makube kuwe umusa nokuthula okuvela kuNkulunkulu uBaba nakuKristu Jesu uMsindisi wethu.</verse>
        <verse number="5">Ngakushiya eKrethe ngenxa yalokhu ukuba uhlele okusaseleyo, umise amalunga emizini yonke, njengokuba ngakuyala,</verse>
        <verse number="6">uma kukhona ongasolekiyo, indoda emfazi munye, enabantwana abakholwayo abangenakusolwa ngokushinga nabangalaleliyo.</verse>
        <verse number="7">Ngokuba umbonisi umelwe ukuba abe ngongasolekiyo njengomphathimuzi kaNkulunkulu, ongaziqhenyi, ongesiso isififane, ongesiso isiphuzi, ongesiso isilwi, ongesiye ohahela inzuzo embi,</verse>
        <verse number="8">kepha ophatha kahle izihambi, othanda okuhle, oqondileyo, olungileyo, ongcwele, ozithibayo,</verse>
        <verse number="9">obambelele ezwini elithembekileyo ngokwesifundiso, aze abe nakho nokuyala ngesifundiso esiphilileyo nokwahlula abaphikayo.</verse>
        <verse number="10">Ngokuba baningi abangalaleliyo abakhuluma ize, nabakhohlisayo, ikakhulu abokusoka,</verse>
        <verse number="11">abamelwe ukuthuliswa, abachitha indlu iphela, befundisa okungafanele ngenxa yenzuzo embi.</verse>
        <verse number="12">Omunye kubona, umprofethi wakubo, washo wathi: “AbaseKrethe bangabaqambimanga njalo, izilwane ezimbi, iziminzi ezivilaphayo.”</verse>
        <verse number="13">Lobo bufakazi buqinisile. Ngalokho-ke ubayalisise, ukuze baphile ekukholweni,</verse>
        <verse number="14">benganaki izinganekwane zabaJuda nemiyalo yabantu abafulathela iqiniso.</verse>
        <verse number="15">Kwabahlanzekileyo konke kuhlanzekile; kepha kwabangcolileyo nabangakholwayo akukho lutho oluhlanzekileyo, kodwa kungcole ingqondo yabo nonembeza wabo.</verse>
        <verse number="16">Bavuma ukuthi bayamazi uNkulunkulu, kepha bayamphika ngemisebenzi yabo bengabenyanyekayo, nabangalaleliyo, nasemisebenzini yonke emihle kabasizi lutho.</verse>
      </chapter>
      <chapter number="2">
        <verse number="1">Kepha wena khuluma lokhu okufanele isifundiso esiphilileyo</verse>
        <verse number="2">sokuthi: Amadoda amadala mawabe ngazithibayo, azothileyo, aqondileyo, aphilile ekukholweni, nasothandweni, nasekubekezeleni;</verse>
        <verse number="3">kanjalo nabesifazane abadala baziphathe ngokufanele abangcwele, bangabi ngabahlebi, bangabi yizigqila zewayini eliningi, babe ngabafundisi bokuhle,</verse>
        <verse number="4">ukuze bafundise abesifazane abasha ukuthanda amadoda abo, bathande nabantwana babo;</verse>
        <verse number="5">babe ngabaqondileyo, abamhlophe, abaphatha kahle amakhaya, abamnene, abathobela amadoda abo ukuba izwi likaNkulunkulu lingahlanjalazwa.</verse>
        <verse number="6">Ngokunjalo ubayale abesilisa abasha ukuba babe ngabaqondileyo,</verse>
        <verse number="7">uzibonakalise kukho konke ube yisibonelo semisebenzi emihle, nasekufundiseni kwakho ubonakalise ukungonakali, ube nesizotha,</verse>
        <verse number="8">ukhulume okuqondileyo okungasolekiyo, ukuze omelana nathi abe namahloni, engenalutho olubi angalukhuluma ngathi.</verse>
        <verse number="9">Yala izinceku ukuba zithobele amakhosi azo, zikholeke ezintweni zonke, zingaphiki nkani,</verse>
        <verse number="10">zingantshontshi, zibonakalise konke ukwethemba okuhle, ukuze zihlobise isifundiso sikaNkulunkulu uMsindisi wethu ezintweni zonke.</verse>
        <verse number="11">Ngokuba umusa kaNkulunkulu wokusindisa ubonakalisiwe kubantu bonke;</verse>
        <verse number="12">uyasifundisa ukuba sidele ukungakholwa nezinkanuko zezwe, sihambe ngokuqonda, nangokulunga, nangokumesaba uNkulunkulu kulesi sikhathi samanje,</verse>
        <verse number="13">sibheke ithemba elibusisiweyo nokuvela kwenkazimulo kaNkulunkulu omkhulu noMsindisi wethu uJesu Kristu</verse>
        <verse number="14">owazinikela ngenxa yethu, ukuze asihlenge ebubini bonke, asihlambulule isizwe esingesakhe, sishisekele imisebenzi emihle.</verse>
        <verse number="15">Khuluma lokho, uyale, ukhuze ngamandla onke. Ungadelelwa muntu.</verse>
      </chapter>
      <chapter number="3">
        <verse number="1">Bakhumbuze ukuba bathobele ababusi neziphathimandla, balalele, balungele imisebenzi yonke emihle,</verse>
        <verse number="2">bangahlambalazi muntu, bangabi yizilwi, babe ngabavileyo, bebonakalisa ubumnene obukhulu kubantu bonke.</verse>
        <verse number="3">Ngokuba nathi kade sasiyiziwula, abangalaleliyo, abadukiswayo, sikhonza izinkanuko nokutamasa okuyizinhlobonhlobo, sihlezi ebubini nangomhawu, sizondekile sizondana.</verse>
        <verse number="4">Kepha lapho sekubonakalisiwe ububele bukaNkulunkulu uMsindisi wethu nothando lwakhe kubantu,</verse>
        <verse number="5">wasisindisa kungengamisebenzi yokulunga esayenzayo thina kepha ngokwesihawu sakhe ngesigezo sokuphindukuzalwa nokwenziwa sibe basha ngoMoya oNgcwele,</verse>
        <verse number="6">amthelayo kakhulu phezu kwethu ngaye uJesu Kristu uMsindisi wethu,</verse>
        <verse number="7">ukuze silungisiswe ngomusa wakhe, sibe yizindlalifa zokuphila okuphakade ngokwethemba.</verse>
        <verse number="8">Lithembekile leli zwi. Ngithanda ukuba uqinise impela ngalezo zinto, ukuze abakholwa nguNkulunkulu bakhuthalele ukwenza imisebenzi emihle. Lezo zinto zinhle, zinosizo kubantu;</verse>
        <verse number="9">kepha gwema imibuzo yobuwula, nezindaba zolibo lokuzalana, nokubanga nokuphikisana ngomthetho; ngokuba lokho akusizi, kuyize.</verse>
        <verse number="10">Umuntu onezifundiso ezidukisayo, eselulekwe kanye nakabili male,</verse>
        <verse number="11">wazi ukuthi onjalo uphambukile, uyona, ezahlulela yena.</verse>
        <verse number="12">Nxa sengithuma u-Arethema noma uThikhiku kuwe, woshesha ukuza kimi eNikopholi; ngokuba nginqumile ukuthi ngizakuhlala lapho ubusika.</verse>
        <verse number="13">UZena, ummeli, no-Apholo wobahambisa ngokunakekela, bangasweli lutho.</verse>
        <verse number="14">Nabakithi mabafunde ukukhuthalela imisebenzi emihle njengokuswelekileyo, ukuze bangabi ngabangenazithelo.</verse>
        <verse number="15">Bonke abanami bayakhonza kuwe. Khonza kwabasithandayo ekukholweni. Umusa mawube nani nonke.</verse>
      </chapter>
    </book>
    <book number="57">
      <chapter number="1">
        <verse number="1">UPawulu, isiboshwa sikaKristu Jesu, noThimothewu umzalwane kuFilemoni, isithandwa sethu nesisebenzi kanye nathi,</verse>
        <verse number="2">naku-Apifiya udadewethu, naku-Arkiphu, ibutho kanye nathi, nakulo ibandla elisendlini yakho:</verse>
        <verse number="3">Makube kini umusa nokuthula okuvela kuNkulunkulu uBaba wethu naseNkosini uJesu Kristu.</verse>
        <verse number="4">Ngibonga uNkulunkulu wami njalo ngikukhumbula emikhulekweni yami,</verse>
        <verse number="5">uma ngizwa ngothando lwakho nokukholwa onakho eNkosini uJesu nakubo bonke abangcwele,</verse>
        <verse number="6">ukuze ukuhlanganyela kokukholwa kwakho kube nomsebenzi ekwazini konke okuhle okukithi kuKristu,</verse>
        <verse number="7">ngokuba nginokuthokoza okukhulu nenduduzo ngothando lwakho, ngokuba izinhliziyo zabangcwele zihlunyelelwe ngawe mzalwane.</verse>
        <verse number="8">Ngalokho noma nginesibindi esikhulu kuKristu sokuba ngikuyale ngakho okufaneleyo,</verse>
        <verse number="9">nokho ngenxa yothando okungcono ngiyancenga, njengokuba nginje mina Pawulu osemdala, manje futhi ngiyisiboshwa sikaKristu Jesu,</verse>
        <verse number="10">ngikuncenga ngomntanami engimzeleyo ekuboshweni kwami, u-Onesimu;</verse>
        <verse number="11">okade engenalusizo kuwe, kepha kalokhu unosizo nakuwe nakimi,</verse>
        <verse number="12">engimbuyisele kuwe, yena oyinhliziyo yami,</verse>
        <verse number="13">ebengifuna ukumbamba ahlale kimi, ukuze angikhonze esikhundleni sakho ngisekuboshweni ngenxa yevangeli;</verse>
        <verse number="14">kepha ngaphandle kokubona kwakho ngangingathandi ukwenza lutho, ukuze umusa wakho ungabi ngokucindezelwa, kodwa ube ngesihle.</verse>
        <verse number="15">Ngokuba mhlawumbe kungenxa yalokho ukuba ahlukaniswe nawe isikhashana, ukuze abe ngowakho kuze kube phakade,</verse>
        <verse number="16">angabi esaba njengesigqila, kodwa abe ngaphezu kwesigqila, engumzalwane othandekayo, kakhulu kimi kepha kakhulu kangakanani kuwe, nasenyameni naseNkosini.</verse>
        <verse number="17">Ngakho uma uthi ngingumhlanganyeli nawe, mamukele ngokungathi yimi.</verse>
        <verse number="18">Kodwa uma ekonile ngento, noma enecala kuwe, lokho kubalele kimi;</verse>
        <verse number="19">mina Pawulu ngikuloba ngesandla sami, ngiyakukukhokha ukuba ngingaze ngisho kuwe ukuthi nawe unecala kimi elinguwe uqobo.</verse>
        <verse number="20">Yebo, mzalwane, mangithokoziswe nguwe eNkosini, uyihlumelele inhliziyo yami kuKristu.</verse>
        <verse number="21">Ngikulobele ngokwethemba ukulalela kwakho, ngazi ukuthi uzakwenza nokungaphezu kwengikushoyo.</verse>
        <verse number="22">Futhi-ke wongilungisela nami indawo; ngokuba ngiyethemba ukuthi ngemikhuleko yenu ngizakuphiwa nina.</verse>
        <verse number="23">Uyakhonza kuwe u-Ephafra oyisiboshwa kanye nami kuKristu Jesu,</verse>
        <verse number="24">noMarku, no-Aristarku, noDema, noLuka, izisebenzi kanye nami.</verse>
        <verse number="25">Umusa weNkosi yethu uJesu Kristu mawube nomoya wenu.</verse>
      </chapter>
    </book>
    <book number="58">
      <chapter number="1">
        <verse number="1">UNkulunkulu esekhulumile endulo kokhokho ngabaprofethi ngamathuba amaningi nangezindlela eziningi,</verse>
        <verse number="2">ekugcineni kwale mihla ukhulume kithina ngeNdodana ayimise ibe yindlalifa yakho konke, owadala ngayo futhi izwe.</verse>
        <verse number="3">Yona ethi ingukumenyezela kwenkazimulo yakhe, ifuze yena uqobo, iphasa konke ngezwi lamandla ayo, isiyenzile ukuhlanzwa kwezono, yahlala ngakwesokunene soMkhulu kweliphezulu,</verse>
        <verse number="4">seyaba nkulu kunezingelosi, njengalokhu igama eliyifa layo likhulu kunelazo.</verse>
        <verse number="5">Ngokuba yiyiphi yezingelosi ake asho kuyo ukuthi: “UyiNdodana yami wena, namuhla ngikuzele,” na? nokuthi: “Ngiyakuba nguYise kuyona, yona ibe yiNdodana kimina,” na?</verse>
        <verse number="6">Futhi mhla engenisa oyizibulo emhlabeni uthi: “Nezingelosi zonke zikaNkulunkulu mazikhuleke kuye.”</verse>
        <verse number="7">Ngezingelosi uthi: “Owenza izingelosi zakhe zibe yimimoya, izikhonzi zakhe zibe ngamalangabi omlilo.”</verse>
        <verse number="8">Kepha ngeNdodana uthi: “Isihlalo sakho sobukhosi, Nkulunkulu, singesaphakade naphakade; intonga yobuqotho iyintonga yombuso wakho.</verse>
        <verse number="9">Uthandile ukulunga, wazonda ububi; ngalokho-ke uNkulunkulu, uNkulunkulu wakho, ukugcobile ngamafutha enjabulo ngaphezu kwabafowenu,”</verse>
        <verse number="10">nokuthi: “Wena Nkosi, ekuqaleni wabeka isisekelo somhlaba; amazulu angumsebenzi wezandla zakho.</verse>
        <verse number="11">Wona ayakubhubha, kepha wena umi njalo; wona onke ayakuguga njengengubo.</verse>
        <verse number="12">Njengesambatho uyakuwagoqonga, njengengubo ayakuguquka. Kepha wena unguye njalo, iminyaka yakho ayiyukuphela.”</verse>
        <verse number="13">Kepha yiyiphi yezingelosi ake asho kuyo ukuthi: “Hlala ngakwesokunene sami, ngize ngenze izitha zakho zibe yisenabelo sezinyawo zakho,” na?</verse>
        <verse number="14">Azisibo yini zonke omoya bokukhonza abathunyelwe ukukhonza ngenxa yabayakudla ifa lokusindiswa na?</verse>
      </chapter>
      <chapter number="2">
        <verse number="1">Ngalokho kakhulu nga siqaphelisisa esikuzwileyo, funa mhlawumbe sikhukhulwe.</verse>
        <verse number="2">Ngokuba uma izwi elakhulunywa ngezingelosi laqiniseka, nakho konke ukuphambuka nokungalaleli kwaphindiselwa ngokufaneleyo,</verse>
        <verse number="3">thina siyakuphunyuka kanjani, uma sidebesela ukusindiswa okungaka na? — okwakhulunywa kuqala ngeNkosi, kwaqiniswa kithina yilabo abamuzwayo,</verse>
        <verse number="4">uNkulunkulu futhi efakaza kanye nabo ngezibonakaliso, nangezimangaliso, nangemisebenzi yamandla eyizinhlobo nhlobo, nangokwabelwa kukaMoya oNgcwele ngokwentando yakhe.</verse>
        <verse number="5">Ngokuba kwakungesizo izingelosi athobisela phansi kwazo izwe elizayo esikhuluma ngalo.</verse>
        <verse number="6">Kepha omunye ufakazile endaweni ethile ngokuthi: “Umuntu uyini ukuba umkhumbule, noma indodana yomuntu ukuba uyinake, na?</verse>
        <verse number="7">Isikhashana wamenza waba mncinyane kunezingelosi; wambeka umqhele wenkazimulo nodumo, wammisa phezu kwemisebenzi yezandla zakho, izinto zonke wazibeka phansi kwezinyawo zakhe.”</verse>
        <verse number="8">Ngokuba ekubekeni izinto zonke phansi kwakhe kashiyanga lutho olungabekwanga phansi kwakhe. Kepha kalokhu asikaziboni izinto zonke zibekiwe phansi kwakhe;</verse>
        <verse number="9">kodwa siyambona owenziwe waba mncinyane isikhashana kunezingelosi, uJesu, ebekiwe umqhele wenkazimulo nodumo ngenxa yokuhlupheka kokufa, ukuze ngomusa kaNkulunkulu ezwe ukufa ngenxa yabo bonke.</verse>
        <verse number="10">Ngokuba kwakumfanele yena, okukhona konke ngenxa yakhe nokukhona konke ngaye, ukuba, lapho eyisa amadodana amaningi enkazimulweni, amphelelise ngezinhlupheko yena oyinkosi yokusindiswa kwabo.</verse>
        <verse number="11">Ngokuba ongcwelisayo nabangcweliswayo bonke baphuma kumunye; ngakho-ke akananhloni ukubabiza ngokuthi: Ngabafowethu,</verse>
        <verse number="12">ethi: “Ngizakushumayeza abafowethu igama lakho, ngihlabelele ngawe phakathi kwebandla,”</verse>
        <verse number="13">futhi: “Ngiyakubeka ithemba lami kuye,” futhi: “Bheka mina nabantwana uNkulunkulu anginike bona.”</verse>
        <verse number="14">Ngakho-ke njengokuba abantwana bahlanganyela igazi nenyama, naye uqobo wahlanganyela khona lokho, ukuze ngokufa amchithe obe nawo amandla okufa onguSathane,</verse>
        <verse number="15">abakhulule bonke labo abathi ngokwesaba ukufa ekuhambeni kwabo konke babeboshelwe ebugqileni.</verse>
        <verse number="16">Ngokuba akahlangulisi izingelosi, kodwa uhlangulisa inzalo ka-Abrahama.</verse>
        <verse number="17">Ngakho-ke kwamfanela ukuba abe njengabafowabo kukho konke, ukuze abe ngumpristi omkhulu ohawukelayo nothembekayo kokukaNkulunkulu, kube yinhlawulo yezono zabantu.</verse>
        <verse number="18">Ngokuba lokhu wahlupheka yena uqobo elingwa, unamandla okusiza abalingwayo.</verse>
      </chapter>
      <chapter number="3">
        <verse number="1">Ngakho-ke, bazalwane abangcwele, enihlanganyela ukubiza kwasezulwini, qaphelani umPhostoli nomPristi omkhulu wesivumo sethu uJesu,</verse>
        <verse number="2">owayethembeka kuyena owammisayo, njengoMose naye wayenjalo endlini yakhe yonke.</verse>
        <verse number="3">Ngokuba lowo kwathiwa ufanele inkazimulo enkulu kunoMose, njengalokhu oyakhileyo indlu unodumo olukhulu kunendlu.</verse>
        <verse number="4">Ngokuba yileyo ndlu yakhiwa ngothile; kepha owakha konke nguNkulunkulu.</verse>
        <verse number="5">UMose kambe wayethembekile endlini yakhe yonke njengenceku, kuze kube ngubufakazi balokho obekuzakukhulunywa,</verse>
        <verse number="6">kepha uKristu uthembekile njengendodana phezu kwendlu yakhe, esiyindlu yakhe thina, uma sibambisisa isibindi nentokozo yethemba liqine kuze kube sekupheleni.</verse>
        <verse number="7">Ngalokho njengokusho kukaMoya oNgcwele ukuthi: “Namuhla, uma nilizwa izwi lakhe,</verse>
        <verse number="8">ningazenzi lukhuni izinhliziyo zenu njengasekucunuleni ngosuku lokulingwa ehlane,</verse>
        <verse number="9">lapho oyihlo bangilinga bengihlola, noma bebona imisebenzi yami iminyaka engamashumi amane;</verse>
        <verse number="10">ngalokho nganengwa yileso sizukulwane, ngathi: ‘Bayaduka njalonjalo enhliziyweni yabo, abazazanga izindlela zami,’</verse>
        <verse number="11">ngaze ngafunga ekuthukutheleni kwami, ngathi: ‘Abayikungena ekuphumuleni kwami.’ ”</verse>
        <verse number="12">Xwayani, bazalwane, ukuba nakoyedwa kini kungabikho nhliziyo embi, engakholwayo, emhlubukisa kuNkulunkulu ophilayo;</verse>
        <verse number="13">kepha yalanani imihla ngemihla kusathiwa namuhla, ukuze kungabikho kini owenziwa lukhuni ngokukhohlisa kwesono,</verse>
        <verse number="14">ngokuba sesingabahlanganyela kuKristu, uma sibambisisa ithemba lethu lokuqala kuze kube sekupheleni.</verse>
        <verse number="15">Uma kuthiwa: “Namuhla, uma nilizwa izwi lakhe, ningazenzi lukhuni izinhliziyo zenu njengasekucunuleni,”</verse>
        <verse number="16">pho-ke, yibaphi abezwayo bacunula na? Akusibo bonke abaphuma eGibithe ngoMose na?</verse>
        <verse number="17">Yibaphi-ke anengwa yibo iminyaka engamashumi amane na? Kwakungesibo abonayo, abazidumbu zabo zawa ehlane na?</verse>
        <verse number="18">Yibaphi afunga kubo ngokuthi abayikungena ekuphumuleni kwakhe, uma kungesibo abangalalelanga na?</verse>
        <verse number="19">Siyabona-ke ukuthi babengenakungena ngenxa yokungakholwa kwabo.</verse>
      </chapter>
      <chapter number="4">
        <verse number="1">Ngakho-ke masesabe ukuba, kuthi kusekhona isithembiso sokungena ekuphumuleni kwakhe, kungabikho noyedwa kini obonakala esele emuva.</verse>
        <verse number="2">Ngokuba phela nathi sashunyayezwa ivangeli njengabo; kepha izwi abalizwayo alibasizanga bona, lokhu lingahlangananga nabezwayo ngokukholwa.</verse>
        <verse number="3">Ngokuba siyangena ekuphumuleni thina esikholwayo njengokusho kwakhe ukuthi: “Kanjalo ngafunga ekuthukutheleni kwami, ngathi: ‘Abayikungena ekuphumuleni kwami,’ ” nakuba imisebenzi yayenziwa kwasekusekelweni kwezwe.</verse>
        <verse number="4">Ngokuba ushilo endaweni ethile ngosuku lwesikhombisa ukuthi: “UNkulunkulu waphumula ngosuku lwesikhombisa emisebenzini yakhe yonke,”</verse>
        <verse number="5">nakule ndawo uthi futhi: “Abayikungena ekuphumuleni kwami.”</verse>
        <verse number="6">Ngakho-ke lokhu kusasele ukuba abanye bangene kukho, nalabo abashunyayezwa kuqala ivangeli bengangenanga ngokungalaleli,</verse>
        <verse number="7">uyanquma futhi usuku oluthile oluthiwa Namuhla, esho ngoDavide emva kwesikhathi esingaka njengokushiwo kuqala ukuthi: “Namuhla, uma nilizwa izwi lakhe, ningazenzi lukhuni izinhliziyo zenu.”</verse>
        <verse number="8">Ngokuba uma uJoshuwa wayebaphumuzile, wayengayikukhuluma emva kwalokhu ngolunye usuku.</verse>
        <verse number="9">Ngakho-ke kubasalele abantu bakaNkulunkulu ukuphumula kwesabatha.</verse>
        <verse number="10">Ngokuba ongenile ekuphumuleni kwakhe yena uphumula emisebenzini yakhe njengoNkulunkulu kweyakhe.</verse>
        <verse number="11">Ngakho-ke masikhuthalele ukungena kulokho kuphumula, ukuze kungawi muntu ngaleso siboniso sokungalaleli.</verse>
        <verse number="12">Ngokuba izwi likaNkulunkulu liphilile, linamandla, libukhali kunezinkemba zonke ezisika nhlangothi zombili, lihlaba kuze kwahlukaniswe umphefumulo nomoya, amalungu nomnkantsha, lahlulela imicabango nezizindlo zenhliziyo;</verse>
        <verse number="13">futhi akukho nto edaliweyo engabonakali phambi kwakhe, kepha konke kwambuliwe kusobala emehlweni akhe esiyakuzilanda kuye.</verse>
        <verse number="14">Ngakho-ke lokhu sinomPristi omkhulu kakhulu odabulile amazulu, uJesu iNdodana kaNkulunkulu, masibambelele kuso isivumo sethu.</verse>
        <verse number="15">Ngokuba asinaye umPristi omkhulu ongenakuzwelana nobuthakathaka bethu, kepha olingiwe kukho konke njengathi, engenasono.</verse>
        <verse number="16">Ngakho-ke masisondele ngesibindi esihlalweni somusa ukuba samukeliswe isihawu, sifumane umusa wokusiza ngesikhathi esifaneleyo.</verse>
      </chapter>
      <chapter number="5">
        <verse number="1">Ngokuba yilowo nalowo mpristi omkhulu okhethwa kubantu umiselwa abantu kokukaNkulunkulu, ukuze anikele izipho nemihlatshelo ngenxa yezono;</verse>
        <verse number="2">angabekezelela abangazi lutho nabadukayo, lokhu naye uzungeziwe ngubuthakathaka;</verse>
        <verse number="3">ngenxa yabo kufanele ukuba, njengalokhu enikela ngezono zabantu, anikele kanjalo nangezakhe.</verse>
        <verse number="4">Akukho muntu ozithathela leso sikhundla, kuphela obizelwa kuso nguNkulunkulu njengo-Aroni.</verse>
        <verse number="5">Kanjalo noKristu akazidumisanga yena aze abe ngumpristi omkhulu, kepha wadunyiswa nguye owakhuluma kuye, wathi: “UyiNdodana yami wena, namuhla ngikuzele,”</verse>
        <verse number="6">njengokuba esho nakwenye indawo ngokuthi: “Wena ungumpristi kuze kube phakade ngokokuma kukaMelkisedeki,”</verse>
        <verse number="7">owathi esenikele emihleni yenyama yakhe ngemikhuleko, nokunxusa, nokudazuluka okukhulu, nezinyembezi kuyena onamandla okumsindisa ekufeni, wezwiwa ngenxa yokumesaba uNkulunkulu.</verse>
        <verse number="8">Noma eyiNdodana, wafunda ukulalela ngalokho ahlupheka ngakho;</verse>
        <verse number="9">esephelelisiwe waba yisisusa sokusindiswa okuphakade kubo bonke abamlalelayo,</verse>
        <verse number="10">ebizwa nguNkulunkulu ukuthi umpristi omkhulu ngokokuma kukaMelkisedeki.</verse>
        <verse number="11">Sinokuningi esingakusho ngalokho, okulukhuni ukuchasisela, lokhu senaba buthuntu ekuzweni.</verse>
        <verse number="12">Ngokuba noma benifanele ukuba nibe ngabafundisi, uma kuya ngesikhathi, nisadinga futhi ukuba kube khona onifundisa iziqalo zezifundiso zamazwi kaNkulunkulu; senaba ngabadinga ubisi, kungesikho ukudla okuqinileyo.</verse>
        <verse number="13">Ngokuba lowo odla ubisi akakaqondi lutho lwezwi lokulunga, ngokuba uyingane.</verse>
        <verse number="14">Kepha ukudla okuqinileyo kungokwabakhulileyo, abathi ngokujwayela ukuwusebenzisa umqondo, sebenawo osulungele ukwahlukanisa okuhle nokubi.</verse>
      </chapter>
      <chapter number="6">
        <verse number="1">Ngakho-ke masidlule esifundisweni sokuqala ngoKristu, siqhubekele kokupheleleyo, singabuyi sibeke isisekelo sokuphenduka emisebenzini efileyo, nokukholwa nguNkulunkulu,</verse>
        <verse number="2">nesifundiso sombhapathizo nokubeka izandla, nokuvuka kwabafileyo nokwahlulelwa okuphakade.</verse>
        <verse number="3">Siyakukwenza lokho, uma uNkulunkulu evuma.</verse>
        <verse number="4">Ngokuba akunakwenzeka ukuba labo asebake bakhanyiswa banambitha isiphiwo sasezulwini, benziwa abahlanganyeli kuMoya oNgcwele,</verse>
        <verse number="5">banambitha izwi elihle likaNkulunkulu namandla ezwe elizayo,</verse>
        <verse number="6">babuye bahlubuka — akunakwenzeka ukuba babuye bavuswe, baphenduke, lokhu sebezibethelela iNdodana kaNkulunkulu, bayithela ngehlazo obala.</verse>
        <verse number="7">Ngokuba umhlabathi, ophuze imvula efika kaningi phezu kwawo, umilisa imifino ebasizayo abawulinyelwayo, uyabusiswa nguNkulunkulu;</verse>
        <verse number="8">kepha uma uveza ameva nekhakhasi, uyaleka, useduze nokuqalekiswa, ukuphela kwawo ngukushiswa.</verse>
        <verse number="9">Kepha siyethemba ngani bathandekayo okuhle kunalokho, ngisho okuqondene nokusindiswa, noma sikhuluma kanje.</verse>
        <verse number="10">Ngokuba uNkulunkulu kasiye ongalungile ukuba akhohlwe umsebenzi wenu nothando enalubonakalisa ngakulo igama lakhe, lokhu nibakhonzile abangcwele, nisabakhonza.</verse>
        <verse number="11">Kepha sinxanela ukuba yilowo nalowo kini abonakalise lokho kukhuthalela, lize liphelele ithemba kuze kube sekupheleni,</verse>
        <verse number="12">ukuba ningabi buthuntu, kodwa nibalingise labo abadla ifa lesithembiso ngokukholwa nangokubekezela.</verse>
        <verse number="13">Ngokuba lapho uNkulunkulu wamthembisa u-Abrahama, wazifunga yena, lokhu kungekho omkhulu kunaye angamfunga,</verse>
        <verse number="14">wathi: “Impela ngiyakukubusisa nokukubusisa, ngiyakukwandisa nokukwandisa,”</verse>
        <verse number="15">kanjalo kwathi esebekezele, wakuzuza okwathenjiswayo.</verse>
        <verse number="16">Ngokuba abantu bafunga omkhulu kunabo; kubona isifungo siyaqeda ukuphikisana konke, siqinise.</verse>
        <verse number="17">Kulokhu-ke uNkulunkulu, ethanda kakhulu impela ukubonisa izindlalifa zesithembiso ukungaguquleki kwecebo lakhe, walamula ngesifungo,</verse>
        <verse number="18">ukuze ngezinto ezimbili ezingeguquleke, uNkulunkulu angeqambe amanga ngazo, sibe nenduduzo enamandla thina esibalekele ekulibambeni ithemba esilimiselweyo,</verse>
        <verse number="19">esinalo njengehange lomphefumulo, liqinile, ligxilile, lingena kokungaphakathi kwesihenqo,</verse>
        <verse number="20">lapho uJesu eyisigijimi sokusandulela wangena khona, esewaba ngumpristi omkhulu kuze kube phakade ngokokuma kukaMelkisedeki.</verse>
      </chapter>
      <chapter number="7">
        <verse number="1">Ngokuba uMelkisedeki lo, inkosi yaseSalema, umpristi kaNkulunkulu oPhezukonke, owahlangabeza u-Abrahama mhla ebuya ekubulaleni amakhosi, wambusisa;</verse>
        <verse number="2">u-Abrahama wamabela okweshumi kukho konke yena ogama lakhe lithi kuqala ukuhunyushwa kwalo inkosi yokulunga, bese kuba yinkosi yaseSalema, okungukuthi inkosi yokuthula,</verse>
        <verse number="3">engenayise, engenanina, engenaluzalo, engenakuqala kwezinsuku nakuphela kokuphila, kepha efaniswe neNdodana kaNkulunkulu, uhlala engumpristi njalonjalo.</verse>
        <verse number="4">Qondani-ke ukuthi ungakanani yena owanikwa okweshumi kwempango ngu-Abrahama ukhokho.</verse>
        <verse number="5">Nalabo bamadodana kaLevi abamukeliswa ubupristi banomyalo wokuthatha okweshumi kubantu ngokomthetho, okungukuthi kubafowabo, ingani baphume okhalweni luka-Abrahama;</verse>
        <verse number="6">kepha yena ongabalwa ozalweni lwabo uthathile okweshumi ku-Abrahama, wambusisa lowo onezithembiso.</verse>
        <verse number="7">Kepha akunakuphikwa ukuthi omncinyane ubusiswa ngomkhulu.</verse>
        <verse number="8">Lapha-ke abantu abafayo bamukeliswa okweshumi, kepha lapho ngofakazelwa ukuthi uyaphila.</verse>
        <verse number="9">Futhi kungathiwa noLevi owamukela okweshumi watheliswa okweshumi ngaye u-Abrahama,</verse>
        <verse number="10">ngokuba wayesesokhalweni lukayise mzukwana uMelkisedeki emhlangabeza.</verse>
        <verse number="11">Uma-ke kwakukhona ukuphelela ngobupristi bukaLevi ngokuba isizwe samiselwa bona ngomthetho — kwakusaswelekelani ukuba kuvele omunye umpristi ngokukaMelkisedeki engabizwa ngokokuma kuka-Aroni na?</verse>
        <verse number="12">Ngokuba uma ubupristi buguquliwe, kuyadingeka ukuba kuguqulwe nomthetho.</verse>
        <verse number="13">Kepha lowo okushiwo lokho ngaye ungowesinye isizwe okungabanga bikho kuso umuntu owake wakhonza e-altare.</verse>
        <verse number="14">Ngokuba kusobala ukuthi iNkosi yethu ivele kuJuda, isizwe uMose angakhulumanga lutho ngaso ngobupristi.</verse>
        <verse number="15">Ikakhulu kusobala lokho, uma kumiswa omunye umpristi ofana noMelkisedeki,</verse>
        <verse number="16">ongamiswanga ngomthetho womyalo wenyama kodwa ngamandla okuphila okungabhubhiyo.</verse>
        <verse number="17">Ngokuba kufakazwa ngaye ukuthi: “Wena ungumpristi kuze kube phakade ngokokuma kukaMelkisedeki.”</verse>
        <verse number="18">Ngokuba umthetho wokuqala uyachithwa ngenxa yobuthakathaka bawo nokungasizi kwawo,</verse>
        <verse number="19">lokhu umthetho awuphelelisanga lutho, kepha sekungeniswa ithemba elingcono, esisondela ngalo kuNkulunkulu.</verse>
        <verse number="20">Futhi ngalokho ukuthi akubanga ngaphandle kokufunga — ngokuba labo kambe babekwa babe ngabapristi ngaphandle kokufunga,</verse>
        <verse number="21">kepha yena wabekwa ngokufunga nguye owasho kuye ukuthi: “INkosi yafunga, ayiyikuzisola, yathi: ‘Wena ungumpristi kuze kube phakade.’ ”</verse>
        <verse number="22">Ngokungakho-ke uJesu waba yisiboniso sesivumelwano esingcono.</verse>
        <verse number="23">Kulabo-ke baba baningi ababekwa babe ngabapristi, ngokuba bathiyeka ngenxa yokufa ukuba baqhube njalo;</verse>
        <verse number="24">kepha yena, ngenxa yokuba ehlala phakade, unobupristi obungenakuguquka;</verse>
        <verse number="25">ngakho-ke unamandla okusindisa ngokupheleleyo abeza kuNkulunkulu ngaye, lokhu ephilela njalo ukubamela.</verse>
        <verse number="26">Ngokuba umpristi omkhulu onjalo usifanele thina, ongcwele, ongenacala, ongenabala, owahlukanisiwe nezoni, owenziwa aphakame phezu kwamazulu,</verse>
        <verse number="27">ongadingi imihla ngemihla njengalabo bapristi abakhulu ukunikela ngemihlatshelo ngenxa yezakhe izono kuqala nangasemuva ngenxa yezabantu; ngokuba wenza lokho kanye mhla ezinikela yena.</verse>
        <verse number="28">Ngokuba umthetho umisa abantu babe ngabapristi abakhulu abanobuthakathaka, kepha izwi lesifungo elalandela umthetho limisa iNdodana epheleliswe kuze kube phakade.</verse>
      </chapter>
      <chapter number="8">
        <verse number="1">Kepha okuyindikimba kwesikushoyo yilokhu: sinompristi omkhulu onjalo osewahlala ngakwesokunene sesihlalo sobukhosi soMkhulu emazulwini,</verse>
        <verse number="2">isikhonzi sokungcwele nesetabernakele lempela elamiswa yiNkosi kungemuntu.</verse>
        <verse number="3">Ngokuba yilowo nalowo mpristi omkhulu umiselwa ukunikela ngeminikelo nemihlatshelo; ngakho-ke kuyadingeka ukuba naye lo abe nakho okuthile kokunikela.</verse>
        <verse number="4">Ngokuba uma ebesemhlabeni, ubengayikuba ngumpristi nakanye, ngokuba bakhona abapristi abanikela ngeminikelo ngomthetho,</verse>
        <verse number="5">bekhonza okungumfanekiso nesithunzi sokwasezulwini, njengokuba uMose wayalwa esezakwenza itabernakele ngokuthi: “Bheka, wokwenza konke ngesifanekiso owaboniswa sona entabeni,”</verse>
        <verse number="6">kepha kalokhu unikiwe inkonzo enhle kakhulu, njengalokhu engumlamuleli wesivumelwano esihle kakhulu, esimisiwe ngokwezithembiso ezinhle kakhulu.</verse>
        <verse number="7">Ngokuba uma leso sivumelwano sokuqala besingasoleki, bekungayikufunwa indawo yesibili.</verse>
        <verse number="8">Ngokuba lapho ebasolayo, uthi kubo: “Bhekani, izinsuku ziyeza, isho iNkosi, lapho ngiyakwenza isivumelwano esisha nendlu ka-Israyeli, nendlu kaJuda,</verse>
        <verse number="9">kungenjengesivumelwano engasenzayo nawoyise mhla ngibabamba ngesandla ukubakhipha ezweni laseGibithe, ngokuba abahlalanga esivumelwaneni sami, nami angibanakanga, isho iNkosi.</verse>
        <verse number="10">Ngokuba yilesi esiyisivumelwano engiyakusenza nendlu ka-Israyeli emva kwalezo zinsuku, isho iNkosi: ngiyakufaka imithetho yami engqondweni yabo, ngiyilobe ezinhliziyweni zabo, ngibe nguNkulunkulu wabo, bona babe ngabantu bami.</verse>
        <verse number="11">Abasayikufundisa kube yilowo nalowo owakubo, nalowo umfowabo, ngokuthi: ‘Yazi INkosi;’ ngokuba bonke bayakungazi, kusukela komncane kuze kufike komkhulu wabo.</verse>
        <verse number="12">Ngokuba ngiyakuba nesihawu ngokungalungi kwabo, nezono zabo angisayikuzikhumbula.”</verse>
        <verse number="13">Ngokusho lokho ukuthi: “Esisha,” uthe esokuqala sigugile; kepha okugugayo osekukudala kuseduze nokunyamalala.</verse>
      </chapter>
      <chapter number="9">
        <verse number="1">Kepha nesivumelwano sokuqala kambe sasinezimiso zenkonzo nendlu engcwele yasezweni.</verse>
        <verse number="2">Ngokuba kwakhiwa itabernakele lokuqala okwakukhona kulo uthi lwezibani, netafula, nezinkwa zokubukwa, okuthiwa elingcwele;</verse>
        <verse number="3">ngasemva kwesihenqo sesibili kwakukhona itabernakele elithiwa elingcwelengcwele,</verse>
        <verse number="4">eline-altare legolide lokuthunqisa nomphongolo wesivumelwano umboziwe ngegolide nxazonke, okwakukhona kuwo isitsha segolide esiphethe imana, nenduku ka-Aroni eyahlumayo, nezibhebhe zesivumelwano;</verse>
        <verse number="5">phezu kwawo kwakukhona amakherubi enkazimulo engamele isihlalo somusa, okungenakukhulunywa ngakho ngakunye manje.</verse>
        <verse number="6">Kepha lezo zinto zilungisiwe ngokunjalo, abapristi bangena njalo etabernakele lokuqala befeza izinkonzo,</verse>
        <verse number="7">kodwa kwelesibili kungena umpristi omkhulu yedwa kanye ngomnyaka, kungengaphandle kwegazi anikela ngalo ngenxa yakhe uqobo nangenxa yezono zabantu,</verse>
        <verse number="8">uMoya oNgcwele etshengisa lokhu ukuthi ayikabonakaliswa indlela eya endaweni engcwele, lisemi itabernakele lokuqala,</verse>
        <verse number="9">elona lingumfanekiso kulesi sikhathi samanje, okulethwa ngawo iminikelo nemihlatshelo engenakumenza okhonzayo aphelele maqondana nonembeza,</verse>
        <verse number="10">kodwa yona kanye nokudla nokuphuza nokugeza okuyizinhlobonhlobo iyizimiso zenyama kuphela ezibekiweyo, kuze kufike isikhathi sokupheleliswa kwezinto.</verse>
        <verse number="11">Kepha lokhu uKristu esefikile, engumpristi omkhulu wezinto ezinhle ezizayo, wadabula itabernakele elikhulu neliphelele kunalelo, elingenziwanga ngezandla, okungukuthi elingesilo lalokhu kudalwa,</verse>
        <verse number="12">wangena kanye kuphela endaweni engcwele, kungengegazi lezimbuzi nelamathole kepha ngegazi lakhe, ezuzile ukukhululwa okuphakade.</verse>
        <verse number="13">Ngokuba uma igazi lezimbuzi nelezinkunzi nomlotha wesithole kufafaza abangcolileyo, kuhlambulula kube ngukuhlanzeka kwenyama,</verse>
        <verse number="14">kakhulu kangakanani igazi likaKristu owazinikela kuNkulunkulu ngoMoya ophakade engenacala lizakuhlanza unembeza wethu emisebenzini efileyo, ukuze sikhonze uNkulunkulu ophilayo.</verse>
        <verse number="15">Ngalokho-ke ungumlamuleli wesivumelwano esisha, kuze kuthi ngokufa okungenxa yokukhululwa eziphambekweni zesivumelwano sokuqala ababiziweyo bazuze ifa eliphakade elathenjiswayo.</verse>
        <verse number="16">Ngokuba lapho kukhona itestamente, kufuneka ukuba kubikwe ukufa kowalenzayo;</verse>
        <verse number="17">ngokuba itestamente lisebenza sekufiwe, ngokuba alize lingaba namandla esekhona owalenzayo.</verse>
        <verse number="18">Ngalokho-ke isivumelwano sokuqala asimiswanga ngaphandle kwegazi.</verse>
        <verse number="19">Ngokuba isikhulunyiwe imiyalelo yonke ngokomthetho nguMose kubantu bonke, wayesethatha igazi lamathole nelezimbuzi kanye namanzi noboya obubomvu nehisopi, wafafaza incwadi nabantu bonke,</verse>
        <verse number="20">ethi: “Lokhu kuyigazi lesivumelwano aniyale ngaso uNkulunkulu.”</verse>
        <verse number="21">Netabernakele futhi, nezitsha zonke zenkonzo wakufafaza kanjalo ngegazi.</verse>
        <verse number="22">Yebo, cishe zonke izinto zihlanjululwa ngegazi ngokomthetho; ngaphandle kokuchitha igazi akukho ukuthethelelwa.</verse>
        <verse number="23">Njalo-ke kwakudingekile ukuba imifanekiso yokusezulwini ihlanzwe ngalokho, kepha okusezulwini uqobo lwakho kuhlanzwe ngeminikelo emihle kunalena.</verse>
        <verse number="24">Ngokuba uKristu kangenanga endaweni engcwele eyenziwe ngezandla, engumfanekiso waleyo okuyiyo ngempela, kepha wangena ezulwini uqobo ukuba manje abonakale ebusweni bukaNkulunkulu ngenxa yethu,</verse>
        <verse number="25">kungesikho futhi ukuba azinikele kaningi, njengalokhu umpristi omkhulu engena endaweni engcwele iminyaka ngeminyaka, ephethe igazi elingesilo elakhe;</verse>
        <verse number="26">uma kwakunjalo wayemelwe ukuhlupheka kaningi selokhu kwasekelwa izwe; kodwa kalokhu ubonakalisiwe kanye ekupheleni kwezikhathi ukuba asuse izono ngokuzinikela kwakhe.</verse>
        <verse number="27">Futhi njengalokhu kumiselwe abantu ukuba bafe kanye, emva kwalokhu ukwahlulelwa,</verse>
        <verse number="28">kunjalo noKristu, esenikelwe kanye ukuba athwale izono zabaningi, uyakubonakala ngokwesibili ngaphandle kwesono kulabo abamlindeleyo, kube ngukusindiswa.</verse>
      </chapter>
      <chapter number="10">
        <verse number="1">Ngokuba lokhu umthetho unesithunzi sezinto ezinhle ezizayo, ungesiwo umfanekiso wazo uqobo, ungeze waba namandla ngemihlatshelo enikelwa njalonjalo iminyaka ngeminyaka ukubenza baphelele labo abasondelayo;</verse>
        <verse number="2">uma kwakungenjalo, nga ingayekwanga ukunikelwa na? lokhu phela abakhonzayo sebehlanjululwe kanye babengasayikuba novalo ngezono.</verse>
        <verse number="3">Kodwa kuleyo mihlatshelo kukhona ukukhunjulwa kwezono iminyaka ngeminyaka;</verse>
        <verse number="4">ngokuba akunakwenzeka ukuba igazi lezinkunzi nelezimbuzi lisuse izono.</verse>
        <verse number="5">Ngalokho-ke esefika ezweni uthi: “Umhlatshelo nomnikelo awuwuthandanga, kodwa ungilungisele umzimba.</verse>
        <verse number="6">Iminikelo yokushiswa nemihlatshelo ngenxa yesono awuyithokozelanga.</verse>
        <verse number="7">Ngase ngithi: ‘Bheka, ngiyeza — emqulwini wencwadi kulotshiwe ngami — ukuba ngiyenze, Nkulunkulu, intando yakho.’ ”</verse>
        <verse number="8">Eseshilo ngasenhla ukuthi: “Imihlatshelo, neminikelo, neminikelo yokushiswa, nemihlatshelo ngenxa yezono awuyithandanga, awuyithokozelanga,” eyona ilethwa ngokomthetho,</verse>
        <verse number="9">ubuye wathi: “Bheka, ngiyeza ukwenza intando yakho.” Ususa okokuqala, ukuze amise okwesibili.</verse>
        <verse number="10">Ngaleyo ntando singcwelisiwe ngokunikelwa komzimba kaJesu Kristu kanye kuphela.</verse>
        <verse number="11">Abapristi bonke kambe bemi bekhonza imihla ngemihla, benikela kaningi ngayona leyo mihlatshelo engasoze yaba namandla okususa izono;</verse>
        <verse number="12">kepha yena, esenikele ngomhlatshelo waba munye ngenxa yezono, wahlala phakade ngakwesokunene sikaNkulunkulu,</verse>
        <verse number="13">usalindele izitha zakhe zize zenziwe isenabelo sezinyawo zakhe.</verse>
        <verse number="14">Ngokuba ngomnikelo munye uphelelise njalonjalo labo abangcwelisiweyo.</verse>
        <verse number="15">Kepha noMoya oNgcwele uyafakaza kithina, ngokuba emva kokusho kwakhe ukuthi:</verse>
        <verse number="16">“Yilesi sivumelwano engizakusenza nabo, emva kwalezo zinsuku, isho iNkosi: Ngiyakufaka imithetho yami ezinhliziyweni zabo, ngiyilobe engqondweni yabo,</verse>
        <verse number="17">nezono zabo nobubi babo angisoze ngakukhumbula futhi.”</verse>
        <verse number="18">Kepha lapho kukhona ukuthethelelwa kwalokho, akusadingeki ukunikela ngenxa yesono.</verse>
        <verse number="19">Ngakho-ke, bazalwane, njengokuba sinesibindi sokungena endaweni engcwele ngegazi likaJesu</verse>
        <verse number="20">ngendlela asivulela yona, indlela entsha ephilayo, edabula isihenqo, okungukuthi inyama yakhe,</verse>
        <verse number="21">sinompristi omkhulu wendlu kaNkulunkulu,</verse>
        <verse number="22">masisondele ngenhliziyo eqinisileyo ngokwethemba okupheleleyo kokukholwa, zifafaziwe izinhliziyo zethu kungasekho valo lokubi, umzimba wethu ugeziwe ngamanzi acwebileyo;</verse>
        <verse number="23">masibambisise isivumo sethemba lethu singaxegi, ngokuba ukholekile lowo owethembisayo;</verse>
        <verse number="24">masiqaphelane, ukuze kuvuswe uthando nemisebenzi emihle,</verse>
        <verse number="25">singakuyeki ukuhlangana kwethu njengomkhuba wabanye, kepha masivuselelane, ikakhulu njengokuba nibona usuku lusondela.</verse>
        <verse number="26">Ngokuba uma sona ngamabomu emva kokuba sesamukele ukwazi kweqiniso, akusekho umnikelo ngezono,</verse>
        <verse number="27">kepha kuphela ukulindela okwesabekayo ukwahlulelwa nomlilo oshisayo ozakuqeda amaphikankani.</verse>
        <verse number="28">Odelele umthetho kaMose uyakufa engahawukelwa ngezwi lawofakazi ababili noma bebathathu;</verse>
        <verse number="29">pho, nithi ufanele ukushaywa kangakanani kunalokho lowo onyathele phansi iNdodana kaNkulunkulu, wadelela igazi lesivumelwano angcweliswa ngalo, wahlambalaza uMoya womusa, na?</verse>
        <verse number="30">Ngokuba siyamazi owathi: “Ngeyami impindiselo, yimina engiyakubuyisela,” futhi-ke: “INkosi iyakubahlulela abantu bayo.”</verse>
        <verse number="31">Kuyesabeka ukuwela ezandleni zikaNkulunkulu ophilayo.</verse>
        <verse number="32">Kepha khumbulani izinsuku zakuqala okwathi ngazo senikhanyisiwe nakhuthazela empini enkulu yezinhlupheko,</verse>
        <verse number="33">kokunye ngokuba ngumbukwane ngezinhlamba nangezimbandezeko, kokunye ngokuba ngabahlanganyeli nababephathwa kanjalo.</verse>
        <verse number="34">Ngokuba nazwelana nababoshiweyo, navuma ngokuthokoza ukuphangwa kwempahla yenu, nazi ukuthi nina ninempahla enhle kunaleyo, nemiyo njalo.</verse>
        <verse number="35">Ngakho-ke maningalahli isibindi senu esinomvuzo omkhulu.</verse>
        <verse number="36">Ngokuba nidinga ukubekezela, ukuze seniyenzile intando kaNkulunkulu namukele isithembiso.</verse>
        <verse number="37">Ngokuba kuse yisikhashana nje, ozayo uyeza, akayikulibala;</verse>
        <verse number="38">kepha olungileyo wami uyakuphila ngokukholwa; kepha uma ehlehla nyovane, umphefumulo wami awunakuthokoza ngaye.</verse>
        <verse number="39">Kepha thina asisibo abokuhlehlela ekubhujisweni, kodwa singabokukholwa, kuze kube ngukusindiswa komphefumulo.</verse>
      </chapter>
      <chapter number="11">
        <verse number="1">Kepha ukukholwa kungukuqiniseka ngezinto ezithenjwayo, kuyiqiniso ngezinto ezingabonwayo.</verse>
        <verse number="2">Ngokuba okhokho bafakazelwa ngakho.</verse>
        <verse number="3">Ngokukholwa siqonda ukuthi izwe lonke ladatshulwa ngezwi likaNkulunkulu, kuze kuthi okubonwayo akuvelanga kokubonwayo.</verse>
        <verse number="4">Ngokukholwa u-Abela wanikela kuNkulunkulu ngomhlatshelo omuhle kunoKayini, athola ngakho ubufakazi bokuthi ulungile, uNkulunkulu uqobo efakaza ngezipho zakhe; nangakho usakhuluma, noma efile.</verse>
        <verse number="5">Ngokukholwa u-Enoke wathathwa, ukuze angaboni ukufa, akabe esafunyanwa, ngokuba uNkulunkulu wayemthabathile. Ngokuba engakathathwa ufakazelwe ukuthi wayethokozisa uNkulunkulu;</verse>
        <verse number="6">kepha-ke ngaphandle kokukholwa akwenzeki ukumthokozisa; ngokuba ozayo kuNkulunkulu umelwe ukukholwa ukuthi ukhona nokuthi ungumvuzi walabo abamfunayo.</verse>
        <verse number="7">Ngokukholwa uNowa exwayisiwe ngezinto ebezingakabonwa, esaba uNkulunkulu, wakha umkhumbi wokusindisa indlu yakhe, okungakho walahla izwe, waba yindlalifa yokulunga okuvela ngokukholwa.</verse>
        <verse number="8">Ngokukholwa u-Abrahama walalela ebizwa ukuba aphume aye endaweni abezakuyamukeliswa ibe yifa lakhe; waphuma engazi lapho eya khona.</verse>
        <verse number="9">Ngokukholwa waba ngumfokazi ezweni lesithembiso kwangathi ngelezizwe, ehlala ematendeni, beno-Isaka noJakobe, beyizindlalifa kanye naye zaleso sithembiso,</verse>
        <verse number="10">ngokuba wayebheke umuzi onezisekelo, omakhi nomenzi wawo nguNkulunkulu.</verse>
        <verse number="11">Ngokukholwa naye uSara uqobo wathola amandla okukhulelwa esedlulelwe yisikhathi, ngokuba wathi ukholekile owethembisayo.</verse>
        <verse number="12">Ngakho-ke kwavela koyedwa, yena enjengosewafa, abangangezinkanyezi zezulu ngobuningi, bengangesihlabathi esisogwini lolwandle esingenakubalwa.</verse>
        <verse number="13">Bonke laba bafa bekholiwe, bengazamukeliswanga izithembiso, kepha bezibonile, bezithakazele zikude, bevumile ukuthi bangabafokazi nezihambi emhlabeni.</verse>
        <verse number="14">Ngokuba abasho kanjalo babonakalisa ukuthi bafuna izwe lakubo.</verse>
        <verse number="15">Uma kambe bebecabanga ngalelo ababephuma kulo, bebeyakuba nethuba lokubuyela kulo;</verse>
        <verse number="16">kepha manje balangazelela elihle kunalelo, okungukuthi elasezulwini. Ngalokho uNkulunkulu akanamahloni ngabo ukuba abizwe ngokuthi uNkulunkulu wabo, ngokuba ubalungisele umuzi.</verse>
        <verse number="17">Ngokukholwa u-Abrahama evivinywa wanikela ngo-Isaka, yebo, yena owayamukele izithembiso, wanikela ngozelwe yedwa wakhe,</verse>
        <verse number="18">okwathiwa kuye: “Inzalo yakho iyakubizwa ngo-Isaka,”</verse>
        <verse number="19">ethi uNkulunkulu unamandla okuvusa nakwabafileyo; ngokulinganisa wabuye wamthola futhi evela khona.</verse>
        <verse number="20">Ngokukholwa u-Isaka wabusisa oJakobe no-Esawu ngezinto ebezizakuza.</verse>
        <verse number="21">Ngokukholwa uJakobe esezakufa wabusisa leyo naleyo yamadodana kaJosefa, wakhuleka encikile esihlokweni sodondolo lwakhe.</verse>
        <verse number="22">Ngokukholwa uJosefa esezakufa wakhuluma ngokuphuma kwabantwana bakwa-Israyeli, wayaleza ngamathambo akhe.</verse>
        <verse number="23">Ngokukholwa uMose esezelwe wafihlwa ngabazali bakhe izinyanga ezintathu, ngokuba bembona engumntwana omuhle; abawesabanga umyalo wenkosi.</verse>
        <verse number="24">Ngokukholwa uMose esekhulile wala ukubizwa ngokuthi indodana yendodakazi kaFaro;</verse>
        <verse number="25">kunalokho wakhetha ukuphathwa kabi kanye nabantu bakaNkulunkulu kunokuba athokoze isikhashana esonweni,</verse>
        <verse number="26">ethi ukuthukwa ngenxa kaKristu kuyimfuyo enkulu kunengcebo yaseGibithe, ngokuba wayebheke umvuzo.</verse>
        <verse number="27">Ngokukholwa washiya iGibithe engesabi ulaka lwenkosi; ngokuba wakhuthazela sengathi uyambona ongabonwayo.</verse>
        <verse number="28">Ngokukholwa wamisa iPhasika nokufafaza ngegazi, ukuze umbhubhisi angathinti amazibulo abo.</verse>
        <verse number="29">Ngokukholwa badabula uLwandle Olubomvu kungathi kusemhlabathini owomileyo, okwathi abaseGibithe bekulinga lokho, baminza.</verse>
        <verse number="30">Ngokukholwa izingange zaseJeriko zawa, sezizungeziwe izinsuku eziyisikhombisa.</verse>
        <verse number="31">Ngokukholwa, uRahabi isifebe, akabhubhanga kanye nabangalalelanga, esezamukele izinhloli ngokuthula.</verse>
        <verse number="32">Ngisezakuthini futhi na? Isikhathi kambe sizakungishiya, uma ngibalisa ngoGideyoni, noBaraki, noSamsoni, noJefta, noDavide, noSamuweli nabaprofethi,</verse>
        <verse number="33">abathi ngokukholwa banqoba imibuso, basebenza ukulunga, bazuza izithembiso, bavimba imilomo yezingonyama,</verse>
        <verse number="34">bacima amandla omlilo, baphepha osikweni lwenkemba, baphiwa amandla ebuthakathakeni, baba yiziqhwaga empini, baxosha izimpi zabezizwe.</verse>
        <verse number="35">Abesifazane bamukeliswa abafileyo babo bevusiwe; abanye bahlushwa, kabavuma ukukhululwa, ukuze bathole ukuvuka okuhle;</verse>
        <verse number="36">abanye balingwa ngokujivazwa nokushaywa, yebo, nokuboshwa nokufakwa etilongweni;</verse>
        <verse number="37">bakhandwa ngamatshe, banqunywa ngesaha, balingwa, babulawa ngenkemba, bazulazula bembethe izikhumba zezimvu nezezimbuzi, beswela, behlushwa, bephathwa kabi,</verse>
        <verse number="38">izwe elingabafanele bona, behamba emahlane, nasezintabeni, nasemihumeni, nasemigedeni yomhlaba.</verse>
        <verse number="39">Labo bonke, befakazelwe ngokukholwa, abazuzanga isithembiso,</verse>
        <verse number="40">ngokuba uNkulunkulu wayesibonele okuhle kunalokho, ukuze bangapheleliswa ngaphandle kwethu.</verse>
      </chapter>
      <chapter number="12">
        <verse number="1">Ngalokho-ke nathi, lokhu sinefu elingaka lawofakazi elisihaqileyo, masilahle konke okusindayo nesono esithandela kangaka kithi, sigijime ngokubekezela kulokhu kuncintisana esikumiselweyo,</verse>
        <verse number="2">sibhekile kuJesu, umqalisi nomphelelisi wokukholwa kwethu, owathi esikhundleni sentokozo ayibekelweyo wathwala isiphambano engalinaki ihlazo, wahlala ngakwesokunene sesihlalo sobukhosi sikaNkulunkulu.</verse>
        <verse number="3">Yebo, mqondeni yena owakhuthazela ephikwa kangaka yizoni, ukuze ningakhathali, niphele amandla emiphefumulweni yenu.</verse>
        <verse number="4">Anikamelani nezono nilwa kuze kube segazini;</verse>
        <verse number="5">senikhohliwe umyalo okhuluma kinina njengakubantwana wokuthi: “Ndodana yami, ungadeleli ukulaya kweNkosi, uphele amandla, nxa usolwa yiyo,</verse>
        <verse number="6">ngokuba iNkosi iyamlaya emthandayo ishaye yileyo naleyo ndodana eyamukelayo.”</verse>
        <verse number="7">Bekezelani ekulayweni; uNkulunkulu uyaniphathisa okwabantwana, ngokuba yiyiphi indodana engalaywa nguyise na?</verse>
        <verse number="8">Kepha uma ningalaywa, abathe bonke benziwa abahlanganyeli kukho, khona-ke ningabesihlahla, anisiwo amadodana.</verse>
        <verse number="9">Futhi-ke sasinawobaba bethu benyama abasilayayo, sabazisa; pho, asiyikuthobela uYise wawomoya kakhulu kunalokho, siphile, na?</verse>
        <verse number="10">Ngokuba bona kambe basilaya izinsukwana njengokubona kwabo, kepha yena kube yinsizakalo, size sithole ukuhlanganyela ubungcwele bakhe.</verse>
        <verse number="11">Ukulaya konke okwamanje kungathi akusikho okwentokozo, kepha kungokosizi, kodwa ngasemuva kuyabathelela isithelo esihle sokulunga labo abahlakahliswe yikho.</verse>
        <verse number="12">Ngakho-ke qinisani izandla ezibuthakathaka namadolo axegayo,</verse>
        <verse number="13">nenzele izinyawo zenu izindlela eziqondileyo ukuba okuqhugayo kungaphinyizeki, kepha kunalokho kuphulukiswe.</verse>
        <verse number="14">Zamelani ukuthula nabo bonke kanye nokungcweliswa, ongenakho angeyibone iNkosi;</verse>
        <verse number="15">niqaphelisise kungabikho osilelayo emseni kaNkulunkulu, funa kumile impande imbe ebabayo, inixobise, kungcoliswe abaningi yiyo,</verse>
        <verse number="16">kungabikho oyisifebe noma odumazayo njengo-Esawu owathengisa ubuzibulo bakhe ngesidlo sinye nje.</verse>
        <verse number="17">Ngokuba niyazi ukuthi, nokuba ngasemuva ethanda ukudla ifa lesibusiso, waliwa, ngokuba akalitholanga ithuba lokuphenduka, noma ekufunisisa ngezinyembezi.</verse>
        <verse number="18">Ngokuba anizanga entabeni ephathekayo nesha umlilo, nasekufiphaleni, nasebumnyameni, nasesivunguvungwini,</verse>
        <verse number="19">nasekukhaleni kwecilongo, nasekuzwakaleni kwamazwi, abathe ukukuzwa, bancenga ukuba kungabe kusakhulunywa izwi kubo,</verse>
        <verse number="20">ngokuba babengenakukuthwala lokho abayalwa ngakho kokuthi: “Ngisho nesilwane, uma sithinta intaba, siyakukhandwa ngamatshe,”</verse>
        <verse number="21">yebo, umbono wesabeka kangaka, waze wathi uMose: “Nginovalo olukhulu, ngiyathuthumela,”</verse>
        <verse number="22">kodwa nize entabeni yaseSiyoni nasemzini kaNkulunkulu ophilayo, iJerusalema lasezulwini, nasezigidigidini zezingelosi,</verse>
        <verse number="23">nasebandleni lamazibulo abhaliwe ezulwini, nakuNkulunkulu, uMahluleli wabo bonke, nakuyo imimoya yabalungileyo abaphelelisiweyo,</verse>
        <verse number="24">nakuJesu, umlamuleli wesivumelwano esisha, nasegazini lokufafaza elikhuluma okukhulu kunelika-Abela.</verse>
        <verse number="25">Bhekani, ningamali okhulumayo; ngokuba uma bengaphunyukanga labo ababemala lowo owabaxwayisa emhlabeni, kakhulu asiyikuphunyuka thina esimfulathelayo oxwayisa esezulwini,</verse>
        <verse number="26">ozwi lakhe lanyakazisa umhlaba ngaleso sikhathi, kepha manje uthembisile wathi: “Kusezakuba kanye ngizamazamise kungabi ngumhlaba wodwa, kepha nezulu futhi.”</verse>
        <verse number="27">Lokho kokuthi: “Kusezakuba kanye” kutshengisa ukuguqulwa kwezinto ezinyakaziswayo, njengokuba zenziwe, ukuze lezo ezinganyakaziswayo zime.</verse>
        <verse number="28">Ngakho-ke lokhu samukeliswa umbuso ongenakunyakaziswa, masibonge ngesingamkhonza ngakho uNkulunkulu ngokumthokozisa, nangokumhlonipha, nangokuthuthumela,</verse>
        <verse number="29">ngokuba uNkulunkulu wethu ungumlilo oqothulayo.</verse>
      </chapter>
      <chapter number="13">
        <verse number="1">Malume njalo uthando lobuzalwane.</verse>
        <verse number="2">Ningakhohlwa ukungenisa izihambi ngokuba ngalokho abanye bangenisa izingelosi bengazi.</verse>
        <verse number="3">Bakhumbuleni ababoshiweyo kungathi niboshiwe kanye nabo, nabaphethwe kabi, njengalokhu nani nisemzimbeni.</verse>
        <verse number="4">Ukuganana makuhlonishwe yibo bonke, umbhede ungabi nasisihla, ngokuba izifebe neziphingi uNkulunkulu uyakuzahlulela.</verse>
        <verse number="5">Ukwenza kwenu makungabi ngokokufisa imali; yaneliswani ngeninakho; ngokuba yena ushilo wathi: “Angisoze ngakuyeka, angisoze ngakushiya,”</verse>
        <verse number="6">ukuze sisho ngesibindi, sithi: “INkosi ingumsizi wami, angiyikwesaba; umuntu angangenzani na?”</verse>
        <verse number="7">Bakhumbuleni ababenihola bekhuluma izwi likaNkulunkulu kini, niqonda ukuphela kokuhamba kwabo, nilingise ukukholwa kwabo.</verse>
        <verse number="8">UJesu Kristu nguyena izolo nanamuhla, yebo, naphakade.</verse>
        <verse number="9">Ningadukiswa yizifundiso eziyizinhlobonhlobo nezingaziwayo; ngokuba kuhle ukuba inhliziyo iqiniswe ngomusa, kungabi ngokudla, abangasizakalanga ngakho abahamba ngakho.</verse>
        <verse number="10">Sine-altare thina, abangenalungelo lokudla kulo abakhonza etabernakele.</verse>
        <verse number="11">Ngokuba izidumbu zalezo zilwane ezigazi lazo lingeniswa ngumpristi omkhulu endaweni engcwele ngenxa yezono zishiswa ngaphandle kwekamu.</verse>
        <verse number="12">Ngakho-ke naye uJesu, ukuze angcwelise abantu ngegazi lakhe, wahlupheka ngaphandle kwesango.</verse>
        <verse number="13">Masiphumele kuye ngaphandle kwekamu, sithwale ihlazo lakhe.</verse>
        <verse number="14">Ngokuba lapha asinamuzi omiyo, kepha siyawufuna ozayo.</verse>
        <verse number="15">Masinikele njalonjalo kuNkulunkulu ngaye umhlatshelo wokubonga, okungukuthi isithelo sezindebe ezivuma igama lakhe.</verse>
        <verse number="16">Kepha maningakhohlwa ukwenza okuhle nokuphana, ngokuba iminikelo enjalo uNkulunkulu uthokoziswa yiyo.</verse>
        <verse number="17">Lalelani abaniholayo, nibathobele, ngokuba balinda imiphefumulo yenu njengabazakulandiswa ngayo, ukuze bakwenze lokhu ngokujabula, bangabubuli, ngokuba lokhu akunakunisiza.</verse>
        <verse number="18">Sikhulekeleni, ngokuba siyethemba ukuthi sinonembeza omuhle, sithanda ukuhamba kahle ezintweni zonke.</verse>
        <verse number="19">Ngiyaniyala kakhulu ukuba nenze lokho, ukuze ngibuyiselwe kini masinyane.</verse>
        <verse number="20">Kepha uNkulunkulu wokuthula owakhuphula kwabafileyo umalusi omkhulu wezimvu ngegazi lesivumelwano esimiyo njalo, iNkosi yethu uJesu,</verse>
        <verse number="21">makaniphelelise kukho konke okuhle, ukuze nenze intando yakhe, esebenza phakathi kwethu khona lokho okuthokozisayo emehlweni akhe ngoJesu Kristu; makube kuye inkazimulo kuze kube phakade naphakade. Amen.</verse>
        <verse number="22">Ngiyaniyala, bazalwane, lamukeleni kahle izwi lokuyala, ngokuba nginilobele ngokufushane.</verse>
        <verse number="23">Yazini ukuthi umfowethu uThimothewu ukhululiwe; uma efika masinyane, ngiyakunibona sinaye.</verse>
        <verse number="24">Khonzani kubo bonke abaniholayo nakubo bonke abangcwele. Abase-Italiya bayakhonza kini.</verse>
        <verse number="25">Umusa mawube nani nonke. Amen.</verse>
      </chapter>
    </book>
    <book number="59">
      <chapter number="1">
        <verse number="1">UJakobe, inceku kaNkulunkulu neyeNkosi uJesu Kristu, uyakhonza kuzo izizwe eziyishumi nambili ezihlakazekileyo.</verse>
        <verse number="2">Bazalwane bami, nxa nehlelwa yizilingo ngezilingo, anothi kungukuthokoza kodwa,</verse>
        <verse number="3">nazi ukuthi ukuvivinywa kokukholwa kwenu kuveza ukukhuthazela.</verse>
        <verse number="4">Kepha ukukhuthazela makube nomsebenzi opheleleyo, ukuze nibe ngabapheleleyo nabangenacala abangasweli lutho.</verse>
        <verse number="5">Uma-ke kukhona kini oswela ukuhlakanipha, makacele kuNkulunkulu obapha bonke ngobuhle engajakadi, khona uyakuphiwa.</verse>
        <verse number="6">Kepha makacele ngokukholwa engangabazi ngalutho; ngokuba ongabazayo unjengedlambi lolwandle eliqhutshwa, ligujiswa ngumoya.</verse>
        <verse number="7">Ngakho makangasho lowo muntu ukuthi uyakwamukeliswa utho yiNkosi,</verse>
        <verse number="8">umuntu onhliziyombili oguquguqukayo ezindleleni zakhe zonke.</verse>
        <verse number="9">Umzalwane ophansi makazincome ngokuphakama kwakhe,</verse>
        <verse number="10">kepha oyisicebi makazincome ngobuphansi bakhe, ngokuba njengembali yotshani uyakudlula.</verse>
        <verse number="11">Ngokuba ilanga liphuma libalele, libunisa utshani, imbali yabo iwele phansi, nobuhle besimo sabo bunyamalale; kanjalo nesicebi siyakudlula ezindleleni zaso.</verse>
        <verse number="12">Ubusisiwe umuntu okhuthazela ekulingweni; ngokuba esevivinyekile uyakwamukeliswa umqhele wokuphila othenjisiwe yiNkosi kwabayithandayo.</verse>
        <verse number="13">Umuntu oyengwayo makangasho ukuthi: “Ngiyengwa nguNkulunkulu,” ngokuba uNkulunkulu angeyengwe ngokubi, naye uqobo akayengi muntu.</verse>
        <verse number="14">Kepha yilowo nalowo uyengwa ehuhwa ngezakhe izinkanuko, ehungwa;</verse>
        <verse number="15">uma inkanuko isithathile, ibeletha isono; nesono sesiphelelisiwe, sizala ukufa.</verse>
        <verse number="16">Ningadukiswa, bazalwane bami abathandekayo.</verse>
        <verse number="17">Izipho zonke ezinhle neziphiwo zonke ezipheleleyo zivela phezulu, zehla kuYise wokukhanya okungekho kuye ukuguquka nasithunzi sokuphenduka.</verse>
        <verse number="18">Ngokuthanda kwakhe wasizala ngezwi leqiniso, ukuze sibe ngabokuqala bezidalwa zakhe.</verse>
        <verse number="19">Niyakwazi lokho, bazalwane bami abathandekayo. Yilowo nalowo muntu makasheshe ukuzwa, aphuze ukukhuluma, aphuze ukuthukuthela;</verse>
        <verse number="20">ngokuba ulaka lomuntu alusebenzi ukulunga kukaNkulunkulu.</verse>
        <verse number="21">Ngakho lahlani yonke insila nokubi okuvamileyo, namukele ngomoya omnene izwi elitshaliweyo elinamandla okusindisa imiphefumulo yenu.</verse>
        <verse number="22">Yibani ngabalenzayo izwi, ningabi ngabalizwayo kuphela, nizikhohlisa.</verse>
        <verse number="23">Ngokuba uma umuntu engolizwayo izwi engesiye olenzayo, lowo ufana nomuntu obuka ubuso bakhe bemvelo esibukweni;</verse>
        <verse number="24">ngokuba uyazibuka, amuke, akhohlwe masinyane ukuthi wayengonjani.</verse>
        <verse number="25">Kepha obukisisa emthethweni opheleleyo wenkululeko nohlala kuwo, engesiye ozwayo nje akhohlwe, kodwa engowenzayo asebenze, lowo uzakuba ngobusisiweyo ekwenzeni kwakhe.</verse>
        <verse number="26">Uma umuntu esho ukuthi uyikholwa, engabophi ulimi lwakhe kungathi ngetomu kodwa ekhohlisa inhliziyo yakhe, ukukhonza kwalowo kuyize.</verse>
        <verse number="27">Ukukhonza okumhlophe okungenabala phambi kukaNkulunkulu uBaba yilokhu ukuhambela izintandane nabafelokazi osizini lwabo nokuzigcina kungabi yicala lokwezwe.</verse>
      </chapter>
      <chapter number="2">
        <verse number="1">Bazalwane bami, ukukholwa kwenu yiNkosi yethu yenkazimulo uJesu Kristu makungabi nokukhetha abantu.</verse>
        <verse number="2">Ngokuba uma kungena esinagogeni lenu umuntu onendandatho yegolide nezingubo ezicwebezelayo, kungene nompofu onezingubo ezimbi,</verse>
        <verse number="3">nimbheke ogqokile izingubo ezicwebezelayo, nithi: “Hlala lapha wena kulendawo enhle,” besenithi kompofu: “Yima lapho wena,” noma: “Hlala phansi kwesenabelo sezinyawo zami,”</verse>
        <verse number="4">anikhethi yini, nibe ngabahluleli abanezizindlo ezimbi na?</verse>
        <verse number="5">Yizwani, bazalwane bami abathandekayo. UNkulunkulu akakhethanga yini abampofu ezweni babe ngabacebileyo ekukholweni nezindlalifa zombuso awuthembisa bona abamthandayo na?</verse>
        <verse number="6">Kepha nina namdumaza ompofu. Abacebileyo abanicindezeli yini, abanihuduleli emacaleni na?</verse>
        <verse number="7">Abahlambalazi igama elihle enibizwa ngalo na?</verse>
        <verse number="8">Kepha uma nigcina umthetho wobukhosi ngokombhalo wokuthi: “Wothanda umakhelwane wakho njengalokhu uzithanda wena,” nenza kahle;</verse>
        <verse number="9">kodwa uma nikhetha abantu, nenza isono, nilahlwa ngumthetho njengabaweqayo.</verse>
        <verse number="10">Ngokuba ogcina wonke umthetho kepha akhubeke kowodwa, unecala kuyo yonke.</verse>
        <verse number="11">Ngokuba yena owathi: “Ungaphingi,” wathi futhi: “Ungabulali,” uma-ke ungaphingi kepha ubulale, ungoweqa umthetho.</verse>
        <verse number="12">Khulumani kanjalo, nenze kanjalo njengokufanele abayakwahlulelwa ngomthetho wenkululeko.</verse>
        <verse number="13">Ngokuba ukwahlulelwa okungenasihawu kuyakumehlela ongenzi isihawu; isihawu sizigabisa ekwahlulelweni.</verse>
        <verse number="14">Kusizani, bazalwane bami, uma umuntu ethi unokukholwa, kepha engenayo imisebenzi na? Ukukholwa kungamsindisa na?</verse>
        <verse number="15">Uma umzalwane noma umzalwanekazi behamba ze, beswela ukudla kwemihla ngemihla,</verse>
        <verse number="16">kusho omunye kini kubo ukuthi: “Hambani nibe nokuthula, nifudumale; nisuthe,” kepha ningabaphi lokho okudingwa ngumzimba, lokhu kusizani na?</verse>
        <verse number="17">Kanjalo-ke nokukholwa, uma kungenayo imisebenzi, kufile ngokwakho.</verse>
        <verse number="18">Kepha omunye uyakuthi: “Wena unokukholwa, mina nginemisebenzi,” ngibonise ukukholwa kwakho ngaphandle kwemisebenzi, nami ngizakukukhombisa ukukholwa ngemisebenzi yami.</verse>
        <verse number="19">Wena uyakholwa ukuthi uNkulunkulu munye na? Wenza kahle; namademoni ayakholwa, athuthumele.</verse>
        <verse number="20">Kepha wena muntu ongelutho uyathanda ukuqonda ukuthi ukukholwa ngaphandle kwemisebenzi kuyize na?</verse>
        <verse number="21">U-Abrahama ubaba wayengalungisiswa yini ngemisebenzi enikela ngendodana yakhe u-Isaka e-altare na?</verse>
        <verse number="22">Uyabona ukuthi ukukholwa kwasebenza kanye nemisebenzi yakhe nokuthi ukukholwa kwapheleliswa ngemisebenzi,</verse>
        <verse number="23">kwagcwaliseka umbhalo othi: “Kepha u-Abrahama wakholwa nguNkulunkulu, kwabalelwa kuye ukuthi kungukulunga,” wabizwa ngokuthi umhlobo kaNkulunkulu.</verse>
        <verse number="24">Niyabona ukuthi umuntu uyalungisiswa ngemisebenzi, kungengokukholwa kuphela.</verse>
        <verse number="25">Kanjalo-ke noRahabi isifebe wayengalungisiswa ngemisebenzi yini, ezamukele izithunywa eziphumisa ngenye indlela na?</verse>
        <verse number="26">Ngokuba njengalokhu umzimba ngaphandle komoya ufile, kanjalo nokukholwa ngaphandle kwemisebenzi kufile.</verse>
      </chapter>
      <chapter number="3">
        <verse number="1">Ningabi ngabafundisi abaningi, bazalwane bami, nazi ukuthi siyakwamukeliswa ukwahlulelwa okukhulu.</verse>
        <verse number="2">Ngokuba sonke siyakhubeka ngokuningi; uma umuntu engakhubeki ngazwi, lowo uyindoda epheleleyo enamandla okubamba nomzimba wonke kungathi ngetomu.</verse>
        <verse number="3">Uma-ke sifaka amatomu emilonyeni yamahashi ukuba asilalele, siqondisa nomzimba wonke wawo.</verse>
        <verse number="4">Bhekani nemikhumbi, ingaka nje, iqhutshwa yimimoya enamandla, iqondiswa ngephini elincinyane, lapho umshayeli efuna ukuyiqondisa khona.</verse>
        <verse number="5">Lunjalo nolimi; luyisitho esincane, kanti luyazigabisa kakhulu. Bhekani umlilo omncane uvuthisa ihlathi elingaka;</verse>
        <verse number="6">nolimi lungumlilo, ulimi lumi luyizwe lokungalungi phakathi kwezitho zethu, lungcolisa umzimba wonke, luthungela ukuphila konke, luthungelwa yisihogo.</verse>
        <verse number="7">Ngokuba yonke imvelo yezilwane, neyezinyoni, neyezikhasayo, neyeziselwandle iyathanjiswa, yebo, yathanjiswa ngemvelo yabantu;</verse>
        <verse number="8">kepha ulimi akakho kubantu onamandla okuluthambisa; lungububi obuyaluzayo, lugcwele isihlungu esibulalayo.</verse>
        <verse number="9">Ngalo sibonga iNkosi uBaba, nangalo siqalekisa abantu abenziwe ngomfanekiso kaNkulunkulu;</verse>
        <verse number="10">emlonyeni munye kuphuma ukubusisa nokuqalekisa. Akufanele, bazalwane bami, ukuba lokho kube kanjalo.</verse>
        <verse number="11">Umthombo uyakhipha yini amnandi nababayo emgodini munye na?</verse>
        <verse number="12">Umkhiwane, bazalwane bami, ungaba namandla yini okuthela izithelo zomnqumo, noma umvini amakhiwane na? Amanzi kasawoti angeveze amnandi.</verse>
        <verse number="13">Ngubani ohlakaniphileyo nowaziyo phakathi kwenu na? Makakhombise ngenkambo enhle imisebenzi yakhe ngobumnene bokuhlakanipha.</verse>
        <verse number="14">Kepha uma ninomhawu obabayo nombango ezinhliziyweni zenu, ningazibongi, ningaliqambeli iqiniso.</verse>
        <verse number="15">Lokhu kuhlakanipha akusikho okwaphezulu kodwa kungokomhlaba, kungokwemvelo, kungokwamademoni;</verse>
        <verse number="16">ngokuba lapho kukhona umhawu nombango, kukhona isiyaluyalu nezenzo zonke ezimbi.</verse>
        <verse number="17">Kepha ukuhlakanipha okwaphezulu okokuqala kumhlophe, andukuba kube nokuthula, nokuva, nokulalela, kugcwele isihawu nezithelo ezinhle; akunakungabaza, akunakuzenzisa.</verse>
        <verse number="18">Kepha isithelo sokulunga sihlwanyelwa ngokuthula kubo abakwenzayo ukuthula.</verse>
      </chapter>
      <chapter number="4">
        <verse number="1">Zivelaphi izimpi, nokulwa kuvelaphi phakathi kwenu na? Akuveli yini lapho ezinkanukweni zenu ezilwayo ezithweni zenu na?</verse>
        <verse number="2">Niyafisa, nokho aninalutho; niyabulala ninomhawu, nokho anizuzi lutho; niyalwa nenza impi. Aninalutho, ngokuba ningaceli;</verse>
        <verse number="3">niyacela, nokho anamukeliswa, ngokuba nicela kabi, ukuze nikuchithele ezinkanukweni zenu.</verse>
        <verse number="4">Ziphingi, anazi yini ukuthi ukuthanda izwe kungubutha kuNkulunkulu na? Ngakho lowo othanda ukuba ngumhlobo wezwe, umi eyisitha sikaNkulunkulu.</verse>
        <verse number="5">Niyacabanga yini ukuthi umbhalo usho ngeze ukuthi: “Umoya awuhlalisa kithi unxanela ngokomhawu,” na?</verse>
        <verse number="6">Kodwa unika umusa ngokwenezela; ngakho uthi: “UNkulunkulu umelana nabazidlayo, kepha abathobekileyo ubapha umusa.”</verse>
        <verse number="7">Ngakho thobelani uNkulunkulu, kepha nimelane noSathane, khona uyakunibalekela;</verse>
        <verse number="8">sondelani kuNkulunkulu, khona uyakusondela kinina. Hlanzani izandla nina zoni, nihlambulule izinhliziyo nina bonhliziyombili.</verse>
        <verse number="9">Yibani lusizi, nidabuke, nikhale; ukuhleka kwenu makuphenduke ukudabuka, nokujabula kube ngukujabha.</verse>
        <verse number="10">Zithobeni ebusweni beNkosi, khona iyakuniphakamisa.</verse>
        <verse number="11">Ningahlebani, bazalwane. Ohleba umzalwane, noma ahlulele umzalwane wakhe, uhleba umthetho, ahlulele umthetho; kepha uma wahlulela umthetho, awusiye owenza okomthetho kodwa ungumahluleli.</verse>
        <verse number="12">Munye ongummisimthetho nomahluleli; nguyena onamandla okusindisa nokubhubhisa; kepha ungubani wena omahlulelayo umakhelwane na?</verse>
        <verse number="13">Minani nina enithi: “Namuhla noma ngomuso siyakuya kulona noma kulowaya muzi, siqede khona umnyaka, sithengiselane, sizuze,”</verse>
        <verse number="14">anikwazi okwangomuso; kuyini ukuphila kwenu na? Ngokuba niyinkungu ebonakala isikhashana, ibisinyamalala.</verse>
        <verse number="15">Nga nisho nithi: “Uma iNkosi ithanda, siphila, siyakwenza lokhu nalokho.”</verse>
        <verse number="16">Kepha manje niyazibonga ngokuzigabisa kwenu; konke ukuzigabisa okunjalo kubi.</verse>
        <verse number="17">Ngakho owaziyo ukwenza okuhle engakwenzi kuyisono kuye.</verse>
      </chapter>
      <chapter number="5">
        <verse number="1">Minani nina bacebileyo; khalani, nilile ngezinhlupheko eziyakunehlela.</verse>
        <verse number="2">Ingcebo yenu ibolile, nezingubo zenu zidliwe yizinundu;</verse>
        <verse number="3">igolide lenu nesiliva kugwalile, nokugwala kwakho kuyakuba ngufakazi ngakini, kudle inyama yenu njengomlilo. Niqongelele ingcebo ezinsukwini zokuphela.</verse>
        <verse number="4">Bhekani, umvuzo wezisebenzi ezavuna amasimu enu eniwugodlileyo uyakhala, nokukhala kwabavunileyo kungenile ezindlebeni zeNkosi Sebawoti.</verse>
        <verse number="5">Nibusile emhlabeni, natamasa; ninonisile izinhliziyo zenu ngosuku lokuhlaba.</verse>
        <verse number="6">Nilahlile, nabulala olungileyo; akamelani nani.</verse>
        <verse number="7">Ngakho bekezelani, bazalwane, ize ifike iNkosi. Bhekani, umlimi uyalindela isithelo somhlaba esiyigugu, ebekezelela sona, size sithole imvula yokuqala neyamuva.</verse>
        <verse number="8">Bekezelani nani, niqinise izinhliziyo zenu, ngokuba ukufika kweNkosi kusondele.</verse>
        <verse number="9">Ningavungamelani, bazalwane, ukuba ningahlulelwa; bhekani, umahluleli umi ngaseminyango.</verse>
        <verse number="10">Bazalwane, misani abaprofethi ababekhuluma egameni leNkosi babe yisibonelo sokuhlupheka nokubekezela.</verse>
        <verse number="11">Bhekani, babusisiwe abakhuthazelayo; nizwile ngokukhuthazela kukaJobe, nibonile impetho yeNkosi ukuthi iNkosi inesihe esikhulu nesihawu.</verse>
        <verse number="12">Kepha phezu kwakho konke, bazalwane bami, ningafungi; ningafungi izulu noma umhlaba noma esinye isifungo; kodwa uyebo wenu makabe nguyebo, noqhabo uqhabo, ukuze ningaweli ekwahlulelweni.</verse>
        <verse number="13">Kukhona ohluphekayo phakathi kwenu na? Makakhuleke; kukhona owenamileyo na? Makahube.</verse>
        <verse number="14">Kukhona ogulayo phakathi kwenu na? Makabize amalunga ebandla, amkhulekele, amgcobe ngamafutha egameni leNkosi.</verse>
        <verse number="15">Umkhuleko wokukholwa uyakumsindisa ogulayo, iNkosi imvuse; noma enzile izono, uzakuthethelelwa zona.</verse>
        <verse number="16">Ngakho, vumani izono omunye komunye, nikhulekelane ukuba niphulukiswe. Umkhuleko oqinileyo wolungileyo unamandla kakhulu.</verse>
        <verse number="17">U-Eliya wayengumuntu efana nathi; wakhuleka nokukhuleka ukuba lingani; alinanga emhlabeni iminyaka emithathu nezinyanga eziyisithupha.</verse>
        <verse number="18">Wabuye wakhuleka; izulu lana imvula, nomhlaba wathela izithelo zawo.</verse>
        <verse number="19">Bazalwane bami, uma omunye kini eduka eqinisweni, omunye ambuyise,</verse>
        <verse number="20">yazini ukuthi obuyisile isoni ekudukeni kwendlela yaso uyakusindisa umphefumulo wakhe ekufeni, asibekele izono eziningi.</verse>
      </chapter>
    </book>
    <book number="60">
      <chapter number="1">
        <verse number="1">UPetru, umphostoli kaJesu Kristu, kwabayizihambi abahlakazekile ePontu, naseGalathiya, naseKhaphadosiya, nase-Asiya, naseBithiniya,</verse>
        <verse number="2">bekhethiwe ngokwaziphambili kukaNkulunkulu uYise ngokungcwelisa kukaMoya kukho ukulalela nokufafazwa ngegazi likaJesu Kristu: Makwandiswe kinina umusa nokuthula.</verse>
        <verse number="3">Makabongwe uNkulunkulu uYise weNkosi yethu uJesu Kristu owabuye wasizala kabusha ngokwesihawu sakhe esikhulu ukuba sibe nethemba eliphilileyo ngokuvuka kukaJesu Kristu kwabafileyo,</verse>
        <verse number="4">sibe nefa elingapheliyo, nelingenasisihla, nelingabuniyo, eniligcinelwe ezulwini;</verse>
        <verse number="5">nina enilondolozwa ngamandla kaNkulunkulu ngokukholwa ukuba nibe nokusindiswa okulungiselwe ukwambulwa ngesikhathi sokugcina;</verse>
        <verse number="6">enithokoza ngakho, nokuba manje ngesikhashana, uma kudingeka, nidabukiswa ngezilingo eziyizinhlobonhlobo,</verse>
        <verse number="7">ukuze ukuvivinywa kokukholwa kwenu okuyigugu kunegolide elibhubhayo noma livivinywa ngomlilo kufunyanwe kube ngukubongwa, nodumo, nokutuseka ekwambulweni kukaJesu Kristu;</verse>
        <verse number="8">enimthanda ningambonanga, enithi ningamboni manje nikholwa nguye, nithokoza ngentokozo engakhulumekiyo netusekayo,</verse>
        <verse number="9">namukela isigcino sokukholwa kwenu esiyinsindiso yemiphefumulo.</verse>
        <verse number="10">Ngayo leyo nsindiso babefunisisa bephenyisisa abaprofethi ababeprofetha ngomusa obuzakuza kinina,</verse>
        <verse number="11">bephenya ukuthi yisiphi nokuba sinjani isikhathi asikhombayo uMoya kaKristu owayekubo, efakaza ngaphambili ngezinhlupheko eziqondene noKristu nangenkazimulo eyakulandela zona;</verse>
        <verse number="12">abambulelwe ukuba bangazikhonzi bona kepha nina ngalezo zinto enishunyayezwa zona manje ngabanishumayeza ivangeli ngoMoya oNgcwele othunywe evela ezulwini, izinto ezizifisayo izingelosi ukuzibona.</verse>
        <verse number="13">Ngalokho zibopheni izinkalo zengqondo yenu, nizithibe, nethembe ngokupheleleyo umusa enizakuwabelwa ekwambulweni kukaJesu Kristu.</verse>
        <verse number="14">Njengabantwana abalalelayo ningalingisi izinkanuko zakuqala ekungazini kwenu,</verse>
        <verse number="15">kodwa njengowanibizayo engcwele, manibe ngcwele nani ekuhambeni konke,</verse>
        <verse number="16">ngokuba kulotshiwe ukuthi: “Manibe ngcwele, ngokuba mina ngingcwele.”</verse>
        <verse number="17">Uma nimbiza ngokuthi Baba yena owahlulela yilowo nalowo ngokwemisebenzi yakhe engakhethi buso, anohamba ngokwesaba esikhathini sokuhlala kwenu ebufokazini,</verse>
        <verse number="18">nazi ukuthi anihlengwanga ekuhambeni kwenu okuyize enakunikezwa ngawoyihlo ngezinto ezibhubhayo, isiliva negolide,</verse>
        <verse number="19">kodwa ngegazi elinqabileyo likaKristu kungathi elewundlu elingenacala, elingenabala;</verse>
        <verse number="20">owaziwa phakade, izwe lingakasekelwa, kepha wabonakaliswa ngezikhathi zokugcina ngenxa yenu</verse>
        <verse number="21">enikholwa nguNkulunkulu ngaye, owamvusa kwabafileyo nowamnika inkazimulo, ukuze ukukholwa kwenu kube nethemba kuNkulunkulu.</verse>
        <verse number="22">Senihlambululile imiphefumulo yenu ngokulalela iqiniso, nize nithande abazalwane ngokungazenzisi, thandanani ngokupheleleyo omunye nomunye ngenhliziyo,</verse>
        <verse number="23">senizelwe kabusha kungengambewu ephelayo kodwa ngengapheliyo, ngezwi eliphilileyo nelimiyo likaNkulunkulu,</verse>
        <verse number="24">ngokuba, “Yonke inyama injengotshani, nobukhosi bayo bonke bunjengembali yotshani; utshani buyabuna, nembali iyavuthuluka, kepha izwi leNkosi limi kuze kube phakade.”</verse>
        <verse number="25">Yilo leli zwi levangeli elashunyayelwa kinina.</verse>
      </chapter>
      <chapter number="2">
        <verse number="1">Ngakho lahlani ububi bonke, nobuqili bonke, nokuzenzisa, nomhawu, nokuhleba konke;</verse>
        <verse number="2">njengezingane ezisand' ukuzalwa langazelelani ubisi olungokomoya olungenakonakala, ukuze nikhule ngalo kube ngukusindiswa,</verse>
        <verse number="3">uma seninambithile nezwa ukuthi iNkosi imnene.</verse>
        <verse number="4">Sondelani kuyo, iyitshe eliphilileyo, elinqatshwe ngabantu, kepha kuNkulunkulu likhethekile, liyigugu,</verse>
        <verse number="5">nakhiwe njengamatshe aphilileyo, nibe yindlu yokomoya, ubupristi obungcwele, ninikele ngemihlatshelo yokomoya eyamukelekayo kuNkulunkulu ngaye uJesu Kristu.</verse>
        <verse number="6">Ngokuba kukhona embhalweni ukuthi: “Bhekani, ngibeka eSiyoni itshe legumbi elikhethekile, liyigugu; okholwa yilo akasoze ajabhiswa.”</verse>
        <verse number="7">Ngakho kini enikholwayo liyigugu; kepha kwabangakholwayo itshe abalinqabayo abakhi yilona elaba yinhloko yegumbi,</verse>
        <verse number="8">netshe lokuqhuzula, nedwala lokukhubekisa; baqhuzuka bengalaleli izwi, okuyikhona bekumiselweyo;</verse>
        <verse number="9">kepha nina niluhlanga olukhethiweyo, ubupristi obobukhosi, isizwe esingcwele, abantu abazuziweyo, ukuze nishumayele ubukhosi balowo owanibiza niphume ebumnyameni, ningene ekukhanyeni kwakhe okumangalisayo;</verse>
        <verse number="10">ekade naningesiso isizwe, kepha manje niyisizwe sikaNkulunkulu, enaningahawukelwanga, kepha manje nihawukelwe.</verse>
        <verse number="11">Bathandekayo, nginincenga njengabafokazi nezihambi ukuba nidede ezinkanukweni zenyama ezilwa nomphefumulo,</verse>
        <verse number="12">nibe nenkambo enhle phakathi kwabezizwe, ukuze kuthi lapho benihleba ngokungathi ningabenzi bokubi, ngokubona imisebenzi yenu emihle badumise uNkulunkulu ngosuku lokuhanjelwa.</verse>
        <verse number="13">Thobelani izimiso zonke zabantu ngenxa yeNkosi, nokuba kuyinkosi njengokuba ingomkhulu,</verse>
        <verse number="14">nokuba kungababusi njengokuba bethunywa yiyo, ukuze bajezise abenza okubi, babonge abenza okuhle,</verse>
        <verse number="15">ngokuba injalo intando kaNkulunkulu ukuba ngokwenza okuhle nithulise ukungazi kwabantu abayiziwula</verse>
        <verse number="16">njengabakhululekileyo, kodwa kungabi njengabenza ukukhululeka kube yisigubuzelo sokubi kepha njengezinceku zikaNkulunkulu.</verse>
        <verse number="17">Baziseni bonke, nithande abazalwane; mesabeni uNkulunkulu, niyazise inkosi.</verse>
        <verse number="18">Nina zinceku, thobelani amakhosi ngokwesaba konke, kungabi ngamahle navileyo kuphela kodwa nayizixhwanguxhwangu.</verse>
        <verse number="19">Ngokuba kuyabongeka lokho, uma umuntu ngenxa kanembeza ngakuNkulunkulu ethwala izinsizi, ehlushwa ngokungafanele.</verse>
        <verse number="20">Ngokuba kuludumo luni, uma nibekezela nishaywa lapho nonile na? Kepha uma nibekezela lapho nenze okuhle nihlushwa, lokho kuyabongeka kuNkulunkulu.</verse>
        <verse number="21">Ngokuba nabizelwa khona lokho, ngokuba uKristu wahlushwa ngenxa yenu, enishiyela isibonelo sokuba nilandele ezinyathelweni zakhe.</verse>
        <verse number="22">“Ongenzanga isono, akufunyanwanga nankohliso emlonyeni wakhe,”</verse>
        <verse number="23">owathi ethukwa, akaphindisanga athuke; ehlushwa akasongelanga kepha wakunikela kuye owahlulela ngokulunga;</verse>
        <verse number="24">yena owathwala izono zethu emzimbeni wakhe emthini, ukuze kuthi sesifile ezonweni siphile ekulungeni, oyena imivimbo yakhe naphulukiswa ngayo;</verse>
        <verse number="25">ngokuba beninjengezimvu ezidukileyo, kodwa manje seniphendukele kuMalusi noMbonisi wemiphefumulo yenu.</verse>
      </chapter>
      <chapter number="3">
        <verse number="1">Kanjalo, bafazi, thobelani amadoda enu, ukuze kuthi, uma ekhona ongakholwa yizwi, azuzwe ngaphandle kwezwi ngenkambo yabafazi bawo,</verse>
        <verse number="2">ebona inkambo yenu emhlophe esekwesabeni.</verse>
        <verse number="3">Ukuhloba kwenu makungabi ngokungaphandle, okokwaluka izinwele, nokokufaka igolide, noma okokugqoka izingubo,</verse>
        <verse number="4">kepha makube ngumuntu osithekileyo wenhliziyo ohloba ngokungabhubhiyo komoya omnene onokuthula, okuyigugu phambi kukaNkulunkulu.</verse>
        <verse number="5">Ngokuba kade babezihlobisa kanjalo abesifazane abangcwele abamethembayo uNkulunkulu, bethobela amadoda abo,</verse>
        <verse number="6">njengalokho uSara wamlalela u-Abrahama embiza ngokuthi inkosi, eningabantwana bakhe, uma nenza okuhle, ningesatshiswa nokukodwa okwesabisayo.</verse>
        <verse number="7">Kanjalo, madoda, hlalani nabo ngokokwazi, njengalokhu owesifazane eyisitsha esibuthakathaka, nibanike udumo, lokhu beyizindlalifa zomusa wokuphila kanye nani, ukuze imikhuleko yenu ingathiywa.</verse>
        <verse number="8">Okokugcina, manibe nhliziyonye nonke, nihawukelane, nithandane ngokwabazalwane, nibe nobubele nokuthobeka,</verse>
        <verse number="9">ningaphindisi okubi ngokubi nokuthuka ngokuthuka, kepha kakhulu manibusise, ngokuba nabizelwa lokho ukuba nidle ifa lokubusiswa.</verse>
        <verse number="10">“Ngokuba osuka ethanda ukuphila nokubona izinsuku ezinhle, makanqande ulimi lwakhe kokubi, nezindebe zakhe zingakhulumi inkohliso,</verse>
        <verse number="11">adede ebubini, enze okuhle, afune ukuthula, akujonge,</verse>
        <verse number="12">ngokuba amehlo eNkosi aphezu kwabalungileyo, izindlebe zayo zisekunxuseni kwabo, kepha ubuso beNkosi buphezu kwabenza okubi.”</verse>
        <verse number="13">Pho, ubani onganilimaza, uma nishisekela okuhle na?</verse>
        <verse number="14">Kepha noma nihlupheka ngenxa yokulunga, nibusisiwe. Ningesabi ukwesabisa kwabo, ningakhathazeki,</verse>
        <verse number="15">kepha mngcweliseni uKristu abe yiNkosi ezinhliziyweni zenu, nihlale ningabalungele ukubaphendula bonke abanibuza isizathu sethemba elikini,</verse>
        <verse number="16">kodwa kube ngobumnene nangokwesaba, nibe nonembeza omuhle, ukuze kuthi kulokho abanihleba ngakho bajabhiswe labo abathuka ukuhamba kwenu okuhle kuKristu.</verse>
        <verse number="17">Ngokuba kuhle ukuhlupheka ngokwenza okuhle, uma kuyintando kaNkulunkulu, kunokwenza okubi.</verse>
        <verse number="18">Ngokuba naye uKristu wahlupheka kwaba kanye ngezono, olungileyo ngenxa yabangalungile, ukuba asiyise kuNkulunkulu, ebulawa enyameni kepha ephiliswa emoyeni,</verse>
        <verse number="19">ehamba ngawo ukushumayeza omoya abasekuboshweni</verse>
        <verse number="20">abakade bengalaleli, lapho ukubekezela kukaNkulunkulu kubalindele ezinsukwini zikaNowa umkhumbi usakhiwa, abasindiswa ngawo abayingcosana, okungukuthi abayisishiyagalombili ngawo amanzi;</verse>
        <verse number="21">enisindiswa ngawo manje nani ngokomfanekiso, okungukuthi ngombhapathizo, kungesikho ukususa insila yenyama kepha ukucela kuNkulunkulu unembeza omuhle, ngokuvuka kukaJesu Kristu</verse>
        <verse number="22">okhona ngakwesokunene sikaNkulunkulu esenyukele ezulwini, sekubekwe phansi kwakhe izingelosi, negunya, namandla.</verse>
      </chapter>
      <chapter number="4">
        <verse number="1">Njengokuba uKristu wahlupheka enyameni, hlomani nani ukuqonda okunjalo, ngokuba ohluphekile enyameni uyekile ukona,</verse>
        <verse number="2">ukuze ngesikhathi esiseleyo nisesenyameni ningabe nisahlala ngezinkanuko zabantu kodwa ngentando kaNkulunkulu.</verse>
        <verse number="3">Ngokuba isikhathi esidlulileyo sasanele ukwenza okuthandwa ngabezizwe ngokuhamba ngamanyala, nangezinkanuko, nangokudakwa, nangokuminza, nangokuxokozela, nangokukhonza izithombe okuyichilo.</verse>
        <verse number="4">Bayamangala ngokungagijimeli kwenu kulowo msindo wokushinga kwabo, behlambalaza;</verse>
        <verse number="5">bayakuziphendulela kulowo olungele ukwahlulela abahambayo nabafileyo.</verse>
        <verse number="6">Ngokuba ngalokho ivangeli lashunyayelwa nakwabafileyo, ukuze bahlulelwe ngokwabantu enyameni kepha baphile ngokukaNkulunkulu emoyeni.</verse>
        <verse number="7">Kepha ukuphela kwezinto zonke sekusondele. Ngakho zikhuzeni, nizithibe, ukuze nikhuleke;</verse>
        <verse number="8">kunakho konke yibani nokuthandana okunganqamukiyo, ngokuba uthando lusibekela inqwaba yezono;</verse>
        <verse number="9">anongenisana ngenjabulo, ningakhononi,</verse>
        <verse number="10">nikhonzane, kube yilowo nalowo ngesipho asiphiweyo njengabaphathi abahle bomusa omninginingi kaNkulunkulu;</verse>
        <verse number="11">uma umuntu ekhuluma, makakhulume njengokwamazwi kaNkulunkulu; uma umuntu ekhonza, makakhonze ngamandla awanikwa nguNkulunkulu, ukuze uNkulunkulu adunyiswe kukho konke ngoJesu Kristu okukuye inkazimulo namandla kuze kube phakade naphakade. Amen.</verse>
        <verse number="12">Bathandekayo, ningamangali ngomlilo ophakathi kwenu enifikelwa yiwo ukuba nilingwe ngokungathi nehlelwe yinto engaziwayo,</verse>
        <verse number="13">kodwa njengalokhu ningabahlanganyeli bezinhlupheko zikaKristu, thokozani, ukuze kuthi nasekwambulweni kwenkazimulo yakhe nithokoze, nethabe nokwethaba.</verse>
        <verse number="14">Uma nithukwa ngenxa yegama likaKristu, nibusisiwe, ngokuba uMoya wenkazimulo nokaNkulunkulu uhlezi phezu kwenu.</verse>
        <verse number="15">Ngokuba makungabikho kini ohlupheka ngokuba engumbulali, noma eyisela, noma engowenza okubi, noma engozigaxa ezindabeni zabanye;</verse>
        <verse number="16">kepha uma ehlupheka ngokuba engumKristu, makangabi namahloni, kepha makadumise uNkulunkulu ngenxa yalelo gama.</verse>
        <verse number="17">Ngokuba sekuyisikhathi sokuba ukwahlulela kuqale endlini kaNkulunkulu; kepha uma kuthathela kithina, kuyakuba yini ukuphela kwabangalaleli ivangeli likaNkulunkulu na?</verse>
        <verse number="18">Uma olungileyo esindiswa kalukhuni, uyakubonakalaphi ongamesabi uNkulunkulu noyisoni na?</verse>
        <verse number="19">Ngakho abahluphekayo ngokwentando kaNkulunkulu mababeke imiphefumulo yabo kuMdali othembekayo ngokwenza okuhle.</verse>
      </chapter>
      <chapter number="5">
        <verse number="1">Ngakho ngiyawancenga amalunga aphakathi kwenu mina engiyilunga kanye nawo, nofakazi wezinhlupheko zikaKristu, nomhlanganyeli wenkazimulo ezakwambulwa, ngithi:</verse>
        <verse number="2">Yalusani umhlambi kaNkulunkulu ophakathi kwenu, kungabi ngokucindezelwa kodwa ngokwentando kaNkulunkulu, kungabi ngenxa yenzuzo eyihlazo kodwa ngenhliziyo evumayo,</verse>
        <verse number="3">kungabi njengabazenza amakhosi phezu kwamabandla enabelwa wona, kodwa nibe yizibonelo zomhlambi;</verse>
        <verse number="4">kuyakuthi, nxa esebonakaliswa uMalusi omkhulu, niyakuzuza umqhele wenkazimulo ongabuniyo.</verse>
        <verse number="5">Ngokunjalo, nina basha, thobelani amalunga; kepha nonke yembathani ukuthobeka, nithobelane, ngokuba uNkulunkulu umelana nabazidlayo, kepha abathobekileyo ubapha umusa.</verse>
        <verse number="6">Ngalokho zithobeni phansi kwesandla sikaNkulunkulu esinamandla, ukuze aniphakamise ngesikhathi esifaneleyo,</verse>
        <verse number="7">niphonse izinkathazo zenu zonke phezu kwakhe, ngokuba uyanikhathalela.</verse>
        <verse number="8">Qondani, nilinde. Isitha senu, uSathane, siyahamba njengebhubesi elibhodlayo sifuna esingamgwinya;</verse>
        <verse number="9">melanani naye niqinile ekukholweni, nazi ukuthi zona lezo zinhlupheko zehlela abazalwane benu abasezweni.</verse>
        <verse number="10">Kepha uNkulunkulu womusa wonke owanibizela enkazimulweni yakhe yaphakade ngoKristu, senihluphekile isikhashana, yena uqobo uyakuniphelelisa, aniqinise, aninike amandla, anisekele.</verse>
        <verse number="11">Makube kuye amandla kuze kube phakade naphakade. Amen.</verse>
        <verse number="12">NgoSilvanu umfowethu othembekayo ngokubona kwami nginilobele ngokufushane, ngincenga, ngifakaza ukuthi lo yiwo umusa oqinisekileyo kaNkulunkulu; yimani kuwo.</verse>
        <verse number="13">Liyakhonza kini ibandla elikhethiweyo, kanye nani eliseBabiloni, noMarku indodana yami.</verse>
        <verse number="14">Bingelelanani ngokwanga kothando. Ukuthula makube kini nonke enikuKristu.</verse>
      </chapter>
    </book>
    <book number="61">
      <chapter number="1">
        <verse number="1">USimeyoni Petru, inceku nomphostoli kaJesu Kristu, kubo abazuzile ukukholwa okuyigugu ngokufana nokwethu ngokulunga kukaNkulunkulu wethu noMsindisi uJesu Kristu:</verse>
        <verse number="2">Makwandiswe kini umusa nokuthula ngokumazi uNkulunkulu noJesu iNkosi yethu.</verse>
        <verse number="3">Njengokuba amandla akhe obuNkulunkulu esinikile konke okuqondene nokuphila nokumesaba uNkulunkulu ngokumazi yena owasibiza ngenkazimulo nobuhle bakhe,</verse>
        <verse number="4">esiphiwe ngakho izithembiso eziyigugu nezikhulukazi, ukuze ngazo nibe ngabahlanganyeli nesimo sobuNkulunkulu, nibalekele ukubhubha okusezweni ngezinkanuko,</verse>
        <verse number="5">ngalokho nengezela inkuthalo yonke nelekele ubuhle ekukholweni, nasebuhleni ukwazi,</verse>
        <verse number="6">nasekwazini ukuzithiba, nasekuzithibeni ukukhuthazela, nasekukhuthazeleni ukumesaba uNkulunkulu,</verse>
        <verse number="7">nasekumesabeni uNkulunkulu ukuthanda abazalwane, nasekuthandeni abazalwane uthando.</verse>
        <verse number="8">Ngokuba uma lezo zinto zikhona kini zivama, ziyanenza ningabi ngabavilaphayo nabangenazithelo ekwazini iNkosi yethu uJesu Kristu,</verse>
        <verse number="9">ngokuba okungekho kuye lezo zinto uyimpumputhe, ebona kalufifi, ekhohliwe ukuhlanjululwa ezonweni zakhe zokuqala.</verse>
        <verse number="10">Ngakho-ke, bazalwane, khuthalelani kakhulu ukwenza kuqiniseke ukubizwa nokukhethwa kwenu; ngokuba uma nenza lokho, anisoze nakhubeka.</verse>
        <verse number="11">Ngokuba ngokwenze njalo niyakuphiwa ngokwengcebo ukungena embusweni waphakade weNkosi yethu noMsindisi uJesu Kristu.</verse>
        <verse number="12">Ngakho-ke ngiyakuba yilokhu nginikhumbuza njalo ngalezo zinto, nakuba nizazi, nime niqinile eqinisweni elikhona.</verse>
        <verse number="13">Ngithi kufanele, nxa ngisekhona kuleli dokodo, nginivuse ngokunikhumbuza,</verse>
        <verse number="14">ngazi ukuthi kuseduze ukususwa kwedokodo lami, njengalokho neNkosi yethu uJesu Kristu yangitshengisa;</verse>
        <verse number="15">kepha ngizakukhuthalela ukuba ngezikhathi zonke emva kokumuka kwami nisale nizikhumbule lezo zinto.</verse>
        <verse number="16">Ngokuba sasingalandeli izinganekwane zobuqili, lapho sanazisa amandla nokufika kweNkosi yethu uJesu Kristu, kodwa sasingababonayo amandla obukhosi bakhe.</verse>
        <verse number="17">Ngokuba wamukela kuNkulunkulu uYise udumo nenkazimulo, lapho kwafika kuye izwi elinje, livela enkazimulweni yobukhosi, lithi: “Lo uyiNdodana yami ethandekayo engithokozile ngayo” —</verse>
        <verse number="18">lelo zwi salizwa thina livela ezulwini, sikanye naye entabeni engcwele.</verse>
        <verse number="19">Sesinalo izwi lesiprofetho eliqinisekile kakhulu, enenza kahle ukuliqaphela kungathi liyisibani esikhanyayo endaweni emnyama kuze kuse, ikhwezi liphumele ezinhliziyweni zenu,</verse>
        <verse number="20">nazi lokhu kuqala ukuthi kasikho isiprofetho sombhalo esingachasiselwa ngumuntu ngokwakhe;</verse>
        <verse number="21">ngokuba akuzange kuvezwe isiprofetho ngentando yomuntu, kepha abantu beqhutshwa nguMoya oNgcwele bakhuluma okukaNkulunkulu.</verse>
      </chapter>
      <chapter number="2">
        <verse number="1">Kepha kwavela nabaprofethi bamanga phakathi kwesizwe, njengokuba nakinina kuzakuba khona abafundisi bamanga abazakungenisa ngasese izifundiso zamanga ezibhubhisayo, bephika noMbusi owabathengayo, bezilethela ukubhujiswa okusheshayo;</verse>
        <verse number="2">nabaningi bayakulandela amanyala abo; ngenxa yabo indlela yeqiniso iyakuhlanjalazwa;</verse>
        <verse number="3">nangokufisa bayakuthengiselana ngani ngamazwi obuqili, abakulahlwa kwabo kwamandulo akulibali nokubhujiswa kwabo akozeli.</verse>
        <verse number="4">Ngokuba uma uNkulunkulu engayekanga izingelosi ezonileyo, kodwa wazinikela ukuba ziphonswe esihogweni, emigodini yobumnyama, ukuba zigcinelwe ukwahlulelwa,</verse>
        <verse number="5">nezwe lamandulo engaliyekanga, kodwa wamlondoloza uNowa, umshumayeli wokulunga, engowesishiyagalombili, mhla eletha uzamcolo ezweni elingamesabi uNkulunkulu;</verse>
        <verse number="6">nemizi yaseSodoma neGomora wayahlulela wayichitha ngokuyiphendula umlotha, eyenza ibe yisiboniso kubo abangayikumesaba uNkulunkulu;</verse>
        <verse number="7">noLoti olungileyo, ehlushwa ngukuhamba ngamanyala kwabangenamthetho, wamhlangulisa —</verse>
        <verse number="8">ngokuba ngokubona nangokuzwa lona olungileyo, ehlala phakathi kwabo, wezwisa ubuhlungu umphefumulo wakhe olungileyo imihla ngemihla ngenxa yezenzo ezingenamthetho —</verse>
        <verse number="9">iNkosi iyakwazi ukuhlangulisa ekulingweni abamesabayo uNkulunkulu, kepha abangalungile iyabagcinela usuku lokwahlulelwa, bajeziswe,</verse>
        <verse number="10">ikakhulu labo abahamba ngokwenyama enkanukweni yokuzingcolisa, bedelela ubukhosi; bengamaphikankani nabaziqhenyayo abesabi nokuhlambalaza abenkazimulo,</verse>
        <verse number="11">kanti izingelosi, nokuba zizinkulu ngobuqhwaga namandla, azibamangaleli ngenhlamba phambi kweNkosi.</verse>
        <verse number="12">Kepha laba behlambalaza, benjengezidalwa ezingenangqondo, ngemvelo zizalelwe ukubanjwa nokubhujiswa, nabo bazakubhujiswa ekubhujisweni kwazo, behlambalaza abangakwaziyo,</verse>
        <verse number="13">bamukele umvuzo wokungalungi. Labo bathi ukutamasa emini kungukujabula; bayizisihla nezinsolo, bezitika ekukhohliseni kwabo bedla nani;</verse>
        <verse number="14">benamehlo agcwele ukuphinga nangayeki izono, bayenga imiphefumulo engaqinile, benenhliziyo ejwayele ukufisa, abantwana bokuqalekiswa,</verse>
        <verse number="15">beshiya indlela eqondileyo beduka, belandela indlela kaBalami kaBeyori owathanda umvuzo wokungalungi,</verse>
        <verse number="16">kepha waba nokusolwa ngenxa yokweqa kwakhe umthetho: imbongolo eyisimungulu yakhuluma ngezwi lomuntu, yanqabela ukuhlanya komprofethi.</verse>
        <verse number="17">Labo bayimithombo engenamanzi nezinkungu eziqhutshwa yisiphepho, abagcinelwe ubumnyama bobumnyama.</verse>
        <verse number="18">Ngokuba bekhuluma udwadwa, amazwi ayize, babayenga ngezinkanuko zenyama nangamanyala labo abasaphephayo abahamba ngokuduka;</verse>
        <verse number="19">bebathembisa inkululeko, kanti bona uqobo lwabo bayizigqila zokubhubha; ngokuba lokho umuntu ahlulwa yikho uyisigqila sakho.</verse>
        <verse number="20">Ngokuba uma bebuye bahilelwe, bahlulwe yikho, sebebalekele ukungcola kwezwe ngokuyazi iNkosi noMsindisi uJesu Kristu, khona ukugcina kwabo kubi kunokuqala.</verse>
        <verse number="21">Ngokuba ngabe kwaba ngcono kubo ukuba babengayazanga indlela yokulunga kunokuba kuthi sebayazile bafulathele umyalo ongcwele ababewunikeziwe.</verse>
        <verse number="22">Kubehlele njengokwesaga esiqinisileyo esithi: “Inja yabuyela ebuhlanzweni bayo,” nokuthi: “Ingulube igezwe qede yaphindela ukuzibhixa odakeni.”</verse>
      </chapter>
      <chapter number="3">
        <verse number="1">Le ncwadi, bathandekayo, isingeyesibili enginilobele yona, engivusa ngazo ingqondo yenu emhlophe ngokunikhumbuza,</verse>
        <verse number="2">ukuze nikhumbule amazwi ashunyayelwa phambili yibo abaprofethi abangcwele nomyalo weNkosi noMsindisi owashunyayelwa ngabaphostoli benu,</verse>
        <verse number="3">nazi kuqala lokhu ukuthi ngezinsuku zokugcina kuyakufika abahleki abahleka usulu, behamba ngezinkanuko zabo,</verse>
        <verse number="4">bethi: “Siphi isithembiso sokufika kwakhe na? Ngokuba kuselokhu obaba balala, konke kumi kunjalo njengakwasekuqaleni kokudalwa.”</verse>
        <verse number="5">Ngokuba bathanda ukukhohlwa lokhu ukuthi kwaphakade izulu lalikhona kanye nomhlaba owavela emanzini nangawo amanzi, umi ngezwi likaNkulunkulu,</verse>
        <verse number="6">okwathi ngawo izwe elalikhona labhubha ngokukhukhula kwamanzi;</verse>
        <verse number="7">kepha izulu nomhlaba okukhona manje kubekelelwe umlilo ngalo lona leli zwi, kulindele usuku lokwahlulela nolokubhubha kwabantu abangamesabi uNkulunkulu.</verse>
        <verse number="8">Kodwa, bathandekayo, maningakhohlwa lento inye yokuthi kuyo iNkosi usuku lunye lunjengeminyaka eyinkulungwane nokuthi iminyaka eyinkulungwane injengosuku lunye.</verse>
        <verse number="9">INkosi ayilibali ngesithembiso sayo, njengalokhu abanye bathi kungukulibala, kepha iyanibekezelela, ingathandi ukuba kubhubhe namunye, kodwa ukuba bonke beze ekuphendukeni.</verse>
        <verse number="10">Kepha usuku lweNkosi luyakufika njengesela mhla amazulu eyakudlula ngokuhlokoma; kuyakusha konke, kubhidlike; nomhlaba nemisebenzi yawo kuyakusha.</verse>
        <verse number="11">Njengokuba konke kuyakubhidlika kanjalo, kumelwe ukuba nibe ngabantu abanjani ekuhambeni okungcwele nase kumesabeni uNkulunkulu,</verse>
        <verse number="12">nibheka nilangazelela ukufika kosuku lukaNkulunkulu ayakubhidlika ngalo amazulu, ashe, konke kushe, kuncibilike, na?</verse>
        <verse number="13">Kepha siyalindela ngesithembiso sakhe amazulu amasha nomhlaba omusha okukhona kuwo ukulunga.</verse>
        <verse number="14">Ngakho, bathandekayo, lokhu nibheka lezo zinto, khuthalelani ukuba nifunyanwe ninokuthula, ningenabala, ningenacala kuye,</verse>
        <verse number="15">nithi ukubekezela kweNkosi yethu kungukusindiswa, njengalokho nomzalwane wethu othandekayo uPawulu wanilobela njengokuhlakanipha ayekuphiweyo,</verse>
        <verse number="16">njengalokhu nasezincwadini zonke ekhuluma kuzo ngalezo zinto, okukhona kuzo okunye okulukhuni ukuzwisiswa, okuthi abangafundile nabangaqinile bakuhlanekezela, njengalokhu benze njalo nangezinye izincwadi, kube ngukubhujiswa kwabo.</verse>
        <verse number="17">Ngakho, bathandekayo, njengokuba nazi lokhu ngaphambili, xwayani, ukuze ningadukiswa ngokukhohlisa kwabangenamthetho, niwe ekuqineni kwenu,</verse>
        <verse number="18">kepha khulani emseni nasekwazini iNkosi noMsindisi wethu uJesu Kristu. Inkazimulo mayibe kuye namanje nakuze kube lusuku lwaphakade.</verse>
      </chapter>
    </book>
    <book number="62">
      <chapter number="1">
        <verse number="1">Lokho okwakukhona kwasekuqaleni, esakuzwa, sakubona ngamehlo ethu, sakubheka, nezandla zethu zakuphatha, okwezwi lokuphila —</verse>
        <verse number="2">lokho kuphila kwabonakaliswa, sakubona, siyaqinisa sinishumayeza lokho kuphila okuphakade okwakukhona kuYise, kwabonakaliswa kithina —</verse>
        <verse number="3">lokho esikubonileyo, sakuzwa, sinishumayeza khona nani, ukuze nani nibe nenhlanganyelo nathi. Kepha thina sinenhlanganyelo noYise naneNdodana yakhe uJesu Kristu.</verse>
        <verse number="4">Sesiyanilobela lokhu, ukuze intokozo yenu iphelele.</verse>
        <verse number="5">Nanti izwi esalizwa kuye, sinishumayeza lona lokuthi uNkulunkulu ungukukhanya, ubumnyama abukho kuye nakanye.</verse>
        <verse number="6">Uma sithi sinenhlanganyelo naye sibe sisahamba ebumnyameni, sinamanga, asenzi iqiniso;</verse>
        <verse number="7">kepha uma sihamba ekukhanyeni, njengalokhu yena uqobo esekukhanyeni, khona sinenhlanganyelo omunye nomunye, negazi likaJesu iNdodana yakhe liyasihlambulula ezonweni zonke.</verse>
        <verse number="8">Uma sithi asinasono, siyazikhohlisa, neqiniso alikho kithi.</verse>
        <verse number="9">Uma sizivuma izono zethu, uthembekile, ulungile ukuba asithethelele izono, asihlambulule kukho konke ukungalungi.</verse>
        <verse number="10">Uma sithi asonanga, simenza umqambimanga, nezwi lakhe alikho kithi.</verse>
      </chapter>
      <chapter number="2">
        <verse number="1">Bantwana bami, nginilobela lokhu ukuba ningoni. Kepha uma umuntu ona, sinoMmeli kuYise, uJesu Kristu olungileyo;</verse>
        <verse number="2">yena uyinhlawulo ngezono zethu, kungengezethu zodwa kodwa nangezezwe lonke.</verse>
        <verse number="3">Ngalokho siyazi ukuthi siyamazi yena, uma sigcina imiyalo yakhe.</verse>
        <verse number="4">Lowo othi: “Ngiyamazi,” engagcini imiyalo yakhe, ungumqambimanga, iqiniso alikho kuye;</verse>
        <verse number="5">kepha ogcina izwi lakhe, uthando lukaNkulunkulu luphelelisiwe kuye impela. Ngalokho siyazi ukuthi sikuye;</verse>
        <verse number="6">lowo othi uhlala kuye, yena umelwe ukuhamba njengalokho ahamba yena.</verse>
        <verse number="7">Bathandekayo, anginilobeli umyalo omusha, kodwa umyalo omdala enaninawo kwasekuqaleni; umyalo omdala uyizwi enalizwayo.</verse>
        <verse number="8">Futhi nginilobela umyalo omusha owona uyiqiniso kuye nakini, ngokuba ubumnyama buyadlula nokukhanya kweqiniso sekuyakhanya.</verse>
        <verse number="9">Lowo othi usekukhanyeni, abe ezonda umzalwane wakhe, usesebumnyameni kuze kube kalokhu.</verse>
        <verse number="10">Othanda umzalwane wakhe uhlala ekukhanyeni, akukho sikhubekiso kuye;</verse>
        <verse number="11">kepha ozonda umzalwane wakhe usebumnyameni, uhamba ebumnyameni, akazi lapho eya khona, ngokuba ubumnyama buwaphuphuthekisile amehlo akhe.</verse>
        <verse number="12">Ngilobela nina bantwanyana, ngokuba nithethelelwe izono ngenxa yegama lakhe.</verse>
        <verse number="13">Ngilobela nina boyise, ngokuba niyamazi yena okhona kwasekuqaleni. Ngilobela nina zinsizwa, ngokuba nimnqobile omubi.</verse>
        <verse number="14">Nginilobele, bantwanyana, ngokuba niyamazi uYise. Nginilobele, boyise, ngokuba niyamazi yena okhona kwasekuqaleni. Nginilobele, zinsizwa, ngokuba ninamandla, izwi likaNkulunkulu lihlala kini, nimnqobile omubi.</verse>
        <verse number="15">Ningathandi izwe nezinto ezisezweni. Uma umuntu ethanda izwe, uthando lukaYise alukho kuye,</verse>
        <verse number="16">ngokuba konke okusezweni, inkanuko yenyama, nenkanuko yamehlo, nokuzigabisa ngalokhu kuphila, akuveli kuYise, kodwa kuvela ezweni.</verse>
        <verse number="17">Izwe liyadlula kanye nenkanuko yalo; kepha owenza intando kaNkulunkulu uhlala kuze kube phakade.</verse>
        <verse number="18">Bantwanyana, sekuyisikhathi sokugcina, njengalokho nezwa ukuthi umphikukristu uyeza, nakalokhu sekukhona abaphikukristu abaningi; ngalokho siyazi ukuthi sekuyisikhathi sokugcina.</verse>
        <verse number="19">Baphuma kithi, kodwa babengesibo abakithi; ngokuba uma bebengabakithi, babeyakuhlala nathi; kodwa baphuma, ukuze babonakaliswe ukuthi bonke abasibo abakithi.</verse>
        <verse number="20">Nina ninokugcotshwa okuvela koNgcwele, niyazi nonke.</verse>
        <verse number="21">Anginilobelanga ngokuba ningalazi iqiniso, kodwa ngokuba niyalazi nangokuba akukho manga avela eqinisweni.</verse>
        <verse number="22">Ngubani ongumqambimanga, uma kungesiye ophika ukuthi uJesu unguKristu na? Nguye ongumphikukristu ophika uYise neNdodana.</verse>
        <verse number="23">Yilowo nalowo ophika iNdodana akanaye uYise; ovuma iNdodana unaye noYise.</verse>
        <verse number="24">Lokho enakuzwayo kwasekuqaleni, makuhlale kinina. Uma kuhlala kini enakuzwayo kwasekuqaleni, nani niyakuhlala kuyo iNdodana nakuye uYise.</verse>
        <verse number="25">Yilesi isithembiso yena asethembisa sona: ukuphila okuphakade.</verse>
        <verse number="26">Nganilobela lokho ngabo abanidukisayo.</verse>
        <verse number="27">Nina-ke, ukugcoba enakwamukela kuye kuhlala kini, anidingi ukuba nobani anifundise; kodwa lokhu ukugcoba kwakhe okunifundisa khona ngakho konke kuyiqiniso, akusiwo amanga, nanjengokuba kunifundisile, hlalani kuye.</verse>
        <verse number="28">Nakalokhu, bantwanyana, hlalani kuye, ukuze, nxa ebonakala, sibe nesibindi, singabi namahloni sinyibe kuye ekubonakaleni kwakhe.</verse>
        <verse number="29">Uma nazi ukuthi ulungile, yazini ukuthi yilowo nalowo owenza ukulunga uzelwe nguye.</verse>
      </chapter>
      <chapter number="3">
        <verse number="1">Bhekani uthando olungaka asinike lona uBaba lokuba sithiwe singabantwana bakaNkulunkulu; futhi siyibo. Ngalokho izwe alisazi, ngokuba alimazanga yena.</verse>
        <verse number="2">Bathandekayo, manje singabantwana bakaNkulunkulu, kepha akukabonakali esiyakuba yikho. Siyazi ukuthi, nxa ebonakaliswa, siyakuba njengaye, ngokuba siyakumbona njengokuba enjalo.</verse>
        <verse number="3">Bonke abanalo lelo themba kuye bayazihlambulula, njengokuba yena ehlambulukile.</verse>
        <verse number="4">Bonke abenza isono bayeqa nomthetho, ngokuba isono singukweqa umthetho.</verse>
        <verse number="5">Senazi ukuthi yena wabonakaliswa, ukuze asuse izono; akukho sono kuye.</verse>
        <verse number="6">Lowo ohlala kuye akoni; lowo owonayo akambonanga, futhi akamazi.</verse>
        <verse number="7">Bantwanyana, maningadukiswa muntu; owenza ukulunga ulungile, njengokuba yena elungile;</verse>
        <verse number="8">owenza isono ungokaSathane, ngokuba uSathane uyona kwasekuqaleni. INdodana kaNkulunkulu yabonakaliswa ngalokhu, ukuze ichithe imisebenzi kaSathane.</verse>
        <verse number="9">Lowo ozelwe nguNkulunkulu akenzi isono, ngokuba imbewu yakhe ihlala kuye; futhi akanakona, ngokuba uzelwe nguNkulunkulu.</verse>
        <verse number="10">Ngalokho kubonakala abantwana bakaNkulunkulu nabantwana bakaSathane; lowo ongenzi ukulunga akasiye okaNkulunkulu, naye ongamthandi umzalwane wakhe.</verse>
        <verse number="11">Nanti izwi enalizwayo kwasekuqaleni lokuba sithandane,</verse>
        <verse number="12">kungabi njengoKayini owaba ngowomubi, wabulala umfowabo; wambulalelani na? Ngokuba imisebenzi yakhe yayimibi, kepha eyomfowabo yayilungile.</verse>
        <verse number="13">Ningamangali, bazalwane, uma izwe linizonda.</verse>
        <verse number="14">Siyazi ukuthi sidlulile ekufeni, sangena ekuphileni, ngokuba sithanda abazalwane; ongathandiyo uhlezi ekufeni.</verse>
        <verse number="15">Lowo ozonda umzalwane wakhe ungumbulali; niyazi ukuthi akukho mbulali onokuphila okuphakade okuhlezi kuye.</verse>
        <verse number="16">Uthando silwazi ngalokho ukuthi yena wabeka ukuphila kwakhe ngenxa yethu; nathi sifanele ukubeka ukuphila ngenxa yabazalwane.</verse>
        <verse number="17">Kepha yena onemfuyo yezwe, ebona umzalwane wakhe eswele, amvalele isihawu sakhe, uthando lukaNkulunkulu lungahlala kanjani kuye na?</verse>
        <verse number="18">Bantwanyana, masingathandi ngezwi nangolimi, kodwa ngezenzo nangeqiniso.</verse>
        <verse number="19">Ngalokho siyazi ukuthi singabeqiniso; sizakuyithulisa inhliziyo yethu phambi kwakhe</verse>
        <verse number="20">ngokuthi uma inhliziyo yethu isilahla, uNkulunkulu mkhulu kunenhliziyo yethu, futhi uyazi konke.</verse>
        <verse number="21">Bathandekayo, uma inhliziyo ingasilahli, sinesibindi kuNkulunkulu,</verse>
        <verse number="22">nesikucelayo siyakukwamukeliswa nguye, ngokuba sigcina imiyalo yakhe, senza okuthandekayo ebusweni bakhe.</verse>
        <verse number="23">Yilo umyalo wakhe ukuba sikholwe egameni leNdodana yakhe uJesu Kristu, sithandane, njengokuba asinika umyalo.</verse>
        <verse number="24">Ogcina imiyalo yakhe uhlala kuye, naye uqobo uhlala kuye; siyazi ngalokho ukuthi uhlala kithi ngaye uMoya asinike yena.</verse>
      </chapter>
      <chapter number="4">
        <verse number="1">Bathandekayo, maningakholwa yibo bonke omoya, kepha hlolani omoya ukuthi bangabakaNkulunkulu yini; ngokuba baningi abaprofethi bamanga abaphumele ezweni.</verse>
        <verse number="2">Yazini uMoya kaNkulunkulu ngalokhu: bonke omoya abavuma ukuthi uJesu Kristu ufikile enyameni bangabakaNkulunkulu;</verse>
        <verse number="3">lowo moya ongamvumi uJesu akasiye okaNkulunkulu; lowo ungowomphikukristu enizwe ngaye ukuthi uyeza, nakalokhu usefikile ezweni.</verse>
        <verse number="4">NingabakaNkulunkulu nina bantwanyana, nibahlulile, ngokuba lowo okini mkhulu kunaye osezweni.</verse>
        <verse number="5">Bona bangabezwe; ngalokho bakhuluma okwezwe, nezwe liyabezwa.</verse>
        <verse number="6">Thina singabakaNkulunkulu; omaziyo uNkulunkulu uyasizwa, ongesiye okaNkulunkulu akasizwa. Ngalokho siyamazi umoya weqiniso nomoya wokuduka.</verse>
        <verse number="7">Bathandekayo, masithandane, ngokuba uthando luvela kuNkulunkulu, nabo bonke abathandayo bazelwe nguNkulunkulu, bayamazi uNkulunkulu.</verse>
        <verse number="8">Ongathandiyo akamazi uNkulunkulu, ngokuba uNkulunkulu uluthando.</verse>
        <verse number="9">Uthando lukaNkulunkulu lwabonakaliswa kithi ngalokho ukuthi uNkulunkulu wathumela ezweni iNdodana yakhe ezelwe yodwa ukuba siphile ngayo.</verse>
        <verse number="10">Uthando lukulokhu, kungesikho ukuthi thina samthanda uNkulunkulu, kepha ukuthi yena wasithanda thina, wathuma iNdodana yakhe ibe yinhlawulo ngezono zethu.</verse>
        <verse number="11">Bathandekayo, uma uNkulunkulu wasithanda kanjalo, nathi simelwe ukuthandana.</verse>
        <verse number="12">UNkulunkulu akazange abonwe muntu; uma sithandana, uNkulunkulu uhlala kithi, nothando lwakhe luphelele kithi.</verse>
        <verse number="13">Ngalokho siyazi ukuthi sihlala kuye, naye kithi, ngokuba usiphile okukaMoya wakhe.</verse>
        <verse number="14">Thina sibonile, siyafakaza ukuthi uYise wayithuma iNdodana ibe nguMsindisi wezwe.</verse>
        <verse number="15">Lowo ovuma ukuthi uJesu uyiNdodana kaNkulunkulu, uNkulunkulu uhlala kuye, naye kuNkulunkulu.</verse>
        <verse number="16">Thina siyalwazi, sikholwa yilo lolu thando uNkulunkulu analo kithina. UNkulunkulu uluthando, nohlala othandweni uhlala kuNkulunkulu, noNkulunkulu uhlala kuye.</verse>
        <verse number="17">Ngalokho uthando luphelelisiwe kithi, ukuze sibe nesibindi ngosuku lokwahlulelwa, ngokuba njengalokhu enjalo yena, sinjalo nathi kuleli zwe.</verse>
        <verse number="18">Akukho ukwesaba othandweni, kepha uthando olupheleleyo luyaxosha ukwesaba, ngokuba ukwesaba kunesijeziso, nowesabayo akaphelele othandweni.</verse>
        <verse number="19">Thina siyathanda, ngokuba yena wasithanda kuqala.</verse>
        <verse number="20">Uma umuntu esho ukuthi: “Ngiyamthanda uNkulunkulu,” kepha ezonda umzalwane wakhe, ungumqambimanga; ngokuba ongathandi umzalwane wakhe ambonileyo angemthande uNkulunkulu angambonanga.</verse>
        <verse number="21">Yebo, lo myalo sinawo, uvela kuNkulunkulu, wokuthi othanda uNkulunkulu makathande nomzalwane wakhe.</verse>
      </chapter>
      <chapter number="5">
        <verse number="1">Yilowo nalowo okholwa ukuthi uJesu unguKristu uzelwe nguNkulunkulu, nalowo othanda ozeleyo uthanda naye ozelwe nguye.</verse>
        <verse number="2">Ngalokho siyazi ukuthi siyabathanda abantwana bakaNkulunkulu, nxa sithanda uNkulunkulu, senza imiyalo yakhe.</verse>
        <verse number="3">Ngokuba ukuthanda uNkulunkulu yilokhu ukuba sigcine imiyalo yakhe; nemiyalo yakhe ayinzima,</verse>
        <verse number="4">ngokuba konke okuzelwe nguNkulunkulu kuyalinqoba izwe; lokhu kuyinqobo enqobe izwe: ukukholwa kwethu.</verse>
        <verse number="5">Ngubani onqoba izwe, uma kungesiye okholwa ukuthi uJesu uyiNdodana kaNkulunkulu na?</verse>
        <verse number="6">Nguye lo oweza ngamanzi nangegazi, uJesu Kristu, kungengamanzi odwa kodwa ngamanzi nangegazi; noMoya ungofakazayo, ngokuba uMoya uyiqiniso.</verse>
        <verse number="7">Ngokuba bathathu abafakazayo,</verse>
        <verse number="8">uMoya, namanzi, negazi; labo abathathu bavumelana entweni inye.</verse>
        <verse number="9">Uma samukela ubufakazi babantu, ubufakazi bukaNkulunkulu bukhulu kunalobo, ngokuba ubufakazi bukaNkulunkulu buyilobu abufakazile ngeNdodana yakhe.</verse>
        <verse number="10">Okholwa yiNdodana kaNkulunkulu unobufakazi phakathi kwakhe. Ongakholwa nguNkulunkulu umenze umqambimanga, ngokuba engakholwanga ngubufakazi uNkulunkulu abufakazile ngeNdodana yakhe.</verse>
        <verse number="11">Yilobu ubufakazi ukuthi uNkulunkulu usiphile ukuphila okuphakade, nalokhu kuphila kuseNdodaneni yakhe.</verse>
        <verse number="12">Onayo iNdodana unokuphila; ongenayo iNdodana kaNkulunkulu akanakho ukuphila.</verse>
        <verse number="13">Nginilobele lokho, ukuze nazi ukuthi ninokuphila okuphakade nina enikholwa egameni leNdodana kaNkulunkulu.</verse>
        <verse number="14">Yilesi sibindi esinaso kuye sokuthi, uma sicela utho ngokwentando yakhe, uyasizwa.</verse>
        <verse number="15">Uma sazi ukuthi uyasizwa noma sicelani, siyazi ukuthi sinakho esikucelileyo, esikucele kuye.</verse>
        <verse number="16">Uma umuntu ebona umzalwane wakhe ona ngesono esingesiso esokufa, makacele, uyakumnika ukuphila, ekunika labo abenza isono esingesiso esokufa. Sikhona isono sokufa; angisho ukuba kucelwe ngaleso.</verse>
        <verse number="17">Konke ukungalungi kuyisono; kukhona isono esingesiso esokufa.</verse>
        <verse number="18">Siyazi ukuthi yilowo nalowo ozelwe nguNkulunkulu akoni, ngokuba ozelwe nguNkulunkulu uyazigcina, nomubi akamthinti.</verse>
        <verse number="19">Siyazi ukuthi singabakaNkulunkulu nokuthi izwe lonke limi ebubini.</verse>
        <verse number="20">Kepha sazi ukuthi iNdodana kaNkulunkulu isifikile, yasinika ingqondo ukuze simazi oweqiniso; sikuye oweqiniso, kuyo iNdodana yakhe uJesu Kristu. Yena unguNkulunkulu oqinisileyo nokuphila okuphakade.</verse>
        <verse number="21">Bantwanyana, zilindeni ezithombeni.</verse>
      </chapter>
    </book>
    <book number="63">
      <chapter number="1">
        <verse number="1">Ilunga kuyo inkosikazi ekhethiweyo nabantwana bayo, engibathanda ngeqiniso, kungeyimi ngedwa kodwa nabo bonke abalaziyo iqiniso,</verse>
        <verse number="2">ngenxa yeqiniso elihlala kithi neliyakuba nathi kuze kube phakade.</verse>
        <verse number="3">Kuzakuba nathi umusa, nesihawu, nokuthula okuvela kuNkulunkulu uBaba nakuye uJesu Kristu iNdodana kaYise ngeqiniso nangothando.</verse>
        <verse number="4">Ngithokozile kakhulu, ngokuba kubantwana bakho ngifumene abahamba eqinisweni, njengalokho samukele umyalo kuBaba.</verse>
        <verse number="5">Nakalokhu ngiyakunxusa, nkosikazi, kungengokungathi ngikulobela umyalo omusha kodwa lowo esasinawo kwasekuqaleni ukuba sithandane.</verse>
        <verse number="6">Yilolu-ke uthando ukuba sihambe ngokwemiyalo yakhe; yiwo umyalo ukuba nihambe ngawo, njengalokho nezwa kwasekuqaleni.</verse>
        <verse number="7">Ngokuba abakhohlisi abaningi baphumele ezweni, labo abangamvumi uJesu Kristu ukuthi uzile ngenyama; lowo ungumkhohlisi nomphikukristu.</verse>
        <verse number="8">Ziqapheleni nina, ukuze ningalahlekelwa ngesikusebenzileyo, kodwa namukele umvuzo opheleleyo.</verse>
        <verse number="9">Lowo oweqisayo engemi ekufundiseni kukaKristu akanaye uNkulunkulu; ohlezi ekufundiseni lowo unaye uYise neNdodana.</verse>
        <verse number="10">Uma kufika umuntu kini engalethi lokho kufundisa, ningamamukeli endlini yenu, ningambingeleli;</verse>
        <verse number="11">ngokuba ombingelelayo uhlanganyela naye emisebenzini yakhe emibi.</verse>
        <verse number="12">Nginokuningi kokunilobela, angithandanga ukukuloba ngephepha noyinki, kodwa ngiyethemba ukuza kini, ngikhulume nani umlomo nomlomo, ukuze ukuthokoza kwethu kuphelele.</verse>
        <verse number="13">Abantwana bakadadewenu okhethiweyo bayakhonza kuwe.</verse>
      </chapter>
    </book>
    <book number="64">
      <chapter number="1">
        <verse number="1">Ilunga kuye uGayu othandekayo engimthanda ngeqiniso.</verse>
        <verse number="2">Sithandwa, kunakho konke ngikufisela ukuba ube nenhlanhla nokuphila, njengokuba umphefumulo wakho unenhlanhla.</verse>
        <verse number="3">Ngokuba ngathokoza lapha kufika abazalwane befakazela iqiniso lakho, njengokuba uhamba eqinisweni.</verse>
        <verse number="4">Anginayo intokozo enkulu kunaleyo yokuba ngizwe ukuthi abantwana bami bahamba eqinisweni.</verse>
        <verse number="5">Sithandwa, wenza okuthembekileyo ngalokho okwenzele abazalwane nokuba bengabafo</verse>
        <verse number="6">abafakazele uthando lwakho phambi kwebandla; uzakwenza kahle, uma ubaphelekezela ngokufanele uNkulunkulu;</verse>
        <verse number="7">ngokuba ngenxa yeGama baphuma bengathathi lutho kwabezizwe.</verse>
        <verse number="8">Ngalokho-ke thina sifanele ukubamukela abanjalo, ukuze sibe yizisebenzi zeqiniso kanye nabo.</verse>
        <verse number="9">Ngalobela ibandla okuthile, kodwa uDiyotrefe othanda ukuba abe mkhulu phakathi kwabo akasamukeli thina.</verse>
        <verse number="10">Ngalokho uma ngiza, ngiyakumkhumbuza imisebenzi yakhe ayenzayo, esihleba ngamazwi amabi; futhi enganelisiwe nayilokho akabamukeli abazalwane yena, nabavumayo uyabanqabela, abakhiphe ebandleni.</verse>
        <verse number="11">Sithandwa, ungalandeli okubi kodwa okuhle. Owenza okuhle ungokaNkulunkulu; owenza okubi akambonanga uNkulunkulu.</verse>
        <verse number="12">UDemetriyu ufakazelwa yibo bonke nayilo iqiniso uqobo lwalo; nathi-ke siyafakaza ngaye, wazi nawe ukuthi ukufakaza kwethu kuqinisile.</verse>
        <verse number="13">Benginokuningi ebengiyakukulobela khona, kepha angithandi ukukulobela ngoyinki nosiba;</verse>
        <verse number="14">kepha ngiyethemba ukukubona masinyane, sikhulume umlomo nomlomo.</verse>
        <verse number="15">Ukuthula makube kuwe. Abahlobo bayakhonza kuwe. Khonza kubo abahlobo ngamagama.</verse>
      </chapter>
    </book>
    <book number="65">
      <chapter number="1">
        <verse number="1">UJuda inceku kaJesu Kristu, umfowabo kaJakobe, kubo ababiziweyo abathandwa kuNkulunkulu uYise nabagcinelwe uJesu Kristu:</verse>
        <verse number="2">Makwandiswe kini umusa nokuthula nothando.</verse>
        <verse number="3">Bathandekayo, njengokuba ngenza inkuthalo yonke ukunilobela ngensindiso esiyihlanganyele sonke, ngacindezeleka ukunilobela ukuba nginivuselele ukulwela inkolo abayinikelwayo abangcwele kwaba kanye.</verse>
        <verse number="4">Ngokuba sebengenile ngokunyenya abantu abathile okwalotshwa ngabo phambili endulo ukuthi bayakwehlelwa yilokhu kulahlwa, abangamesabi uNkulunkulu, bephendukezela umusa kaNkulunkulu wethu ube ngamanyala, bephika uMbusi oyedwa neNkosi yethu uJesu Kristu.</verse>
        <verse number="5">Kepha ngiyathanda ukunikhumbuza, nokuba kade benikwazi konke, ukuthi iNkosi, isisindisile isizwe isikhipha ezweni laseGibithe, yabuye yabhubhisa labo abangakholwanga,</verse>
        <verse number="6">nezingelosi ezingagcinanga ubukhosi bazo, kodwa zalishiya ikhaya lazo, izigcinele ukulahlwa kosuku olukhulu ngezibopho ezimiyo phansi kobumnyama,</verse>
        <verse number="7">njengokuba iSodoma neGomora nemizi yangakhona yenza ubufebe ngendlela efana neyayo, yalandela inyama imbe imisiwe ibe yisiboniso, izwa isijeziso somlilo omiyo njalo.</verse>
        <verse number="8">Nokho ngokunjalo-ke nalabo abaphuphayo bangcolisa inyama, bayeyisa imibuso, bahlambalaza ubukhosi.</verse>
        <verse number="9">Kepha uMikayeli, ingelosi enkulu, lapho ephikisana noSathane, ekhulumisana naye ngesidumbu sikaMose, akabanga nasibindi sokuletha ukwahlulela kokuhlambalaza, kodwa wathi: “INkosi mayikujezise.”</verse>
        <verse number="10">Kepha laba bayahlambalaza konke abangakwaziyo, nalokho abakwaziyo ngemvelo njengezidalwa ezingenangqondo babhubha ngakho.</verse>
        <verse number="11">Maye kubo, ngokuba bahamba endleleni kaKayini, bagijimela ekudukeni kukaBalami ngenxa yomvuzo, babhubha ekuphikeni kukaKora!</verse>
        <verse number="12">Yilabo abayizisihla emadilini enu othando bedla nani, bengesabi, baziklabisa; bangamafu angenamanzi, aqhutshwa yimimoya; bayimithi yasebusika engenazithelo, efe kabili, isishuliwe;</verse>
        <verse number="13">bangamaza adlangalalayo olwandle, ekhephuza amahlazo awo, izinkanyezi ezidukayo ezigcinelwe ubumnyama bobumnyama baphakade.</verse>
        <verse number="14">U-Enoke ongowesikhombisa kusukela ku-Adamu waprofetha ngabo, wathi: “Bheka, iNkosi iyakufika nabangcwele bayo abayizigidigidi,</verse>
        <verse number="15">ukuze yahlulele bonke, ijezise bonke abangamesabi uNkulunkulu ngenxa yemisebenzi yonke yabo yokungahloniphi uNkulunkulu abadelela ngayo, nangawo onke amazwi alukhuni izoni ezingamesabi uNkulunkulu eziwakhulumile ngaye.”</verse>
        <verse number="16">Yilabo abakhononayo nabasolayo, behamba ngezinkanuko zabo, umlomo wabo ukhuluma uwangala, betusa ubuso ngenxa yenzuzo.</verse>
        <verse number="17">Kepha nina bathandekayo, khumbulani amazwi akhulunywe phambili ngabaphostoli beNkosi yethu uJesu Kristu</verse>
        <verse number="18">abasho ukuthi ngesikhathi sokugcina kuyakuba khona abahleka usulu, behamba ngezinkanuko zabo zokungamesabi uNkulunkulu.</verse>
        <verse number="19">Yilabo abaveza ukwahlukana, bengabenyama bengenaMoya.</verse>
        <verse number="20">Kepha nina bathandekayo, yakhelanani ekukholweni kwenu okungcwele kakhulu, nikhuleke ngoMoya oNgcwele,</verse>
        <verse number="21">nizigcine othandweni lukaNkulunkulu, nibheke umusa weNkosi yethu uJesu Kristu, kube ngukuphila okuphakade.</verse>
        <verse number="22">Abanye, abangabazayo, nibahawukele,</verse>
        <verse number="23">nibasindise ngokubahlwitha emlilweni, kepha abanye nibahawukele ngokwesaba, nizonde nengubo enindwe yinyama.</verse>
        <verse number="24">Kepha kuyena onamandla okunilinda ukuba ningakhubeki, nimiswe phambi kwenkazimulo yakhe ningenasici, ninokuthokoza okukhulu,</verse>
        <verse number="25">kuye uNkulunkulu oyedwa, uMsindisi wethu ngaye uJesu Kristu iNkosi yethu, makube ngukukhazimula, nobukhosi, namandla, negunya, kungakabikho izikhathi, namanje nakuze kube phakade. Amen.</verse>
      </chapter>
    </book>
    <book number="66">
      <chapter number="1">
        <verse number="1">Isambulo sikaJesu Kristu amnika sona uNkulunkulu ukuba abonise izinceku zakhe izinto ezimelwe ukwenzeka masinyane, ethuma ngengelosi yakhe, esibonakalisa encekwini yakhe uJohane</verse>
        <verse number="2">owafakaza ngezwi likaNkulunkulu nangobufakazi bukaJesu Kristu, konke akubonayo.</verse>
        <verse number="3">Ubusisiwe ofundayo nabo abawezwayo amazwi alesi siprofetho, bagcine okulotshiweyo kuso, ngokuba isikhathi siseduze.</verse>
        <verse number="4">UJohane kuwo amabandla ayisikhombisa ase-Asiya: Makube kini umusa nokuthula okuvela kuye okhona nowayekhona nozayo, nakoMoya abayisikhombisa abaphambi kwesihlalo sakhe sobukhosi,</verse>
        <verse number="5">nakuJesu Kristu ufakazi othembekayo, izibulo labafileyo nombusi wamakhosi omhlaba. Kuye osithandayo nowasikhululayo ezonweni zethu ngegazi lakhe</verse>
        <verse number="6">nowasenza sibe ngumbuso nabapristi kuNkulunkulu uYise, kuye makube yinkazimulo namandla kuze kube phakade naphakade. Amen.</verse>
        <verse number="7">Bhekani, uyeza namafu, namehlo onke ayakumbona, nabo abamgwazayo, nezizwe zonke zomhlaba ziyakulila ngaye. Yebo, Amen.</verse>
        <verse number="8">“Mina ngingu-Alfa no-Omega,” kusho iNkosi uNkulunkulu, “okhona nowayekhona nozayo, uMninimandla onke.”</verse>
        <verse number="9">Mina Johane, umfowenu nomhlanganyeli kanye nani ekuhluphekeni nasembusweni nasekubekezeleni kukaJesu, ngangisesiqhingini esithiwa iPhatmose ngenxa yezwi likaNkulunkulu nangenxa yobufakazi bukaJesu.</verse>
        <verse number="10">NgangikuMoya ngosuku lweNkosi, ngezwa emva kwami izwi elikhulu kungathi elecilongo,</verse>
        <verse number="11">lithi: “Lokhu okubonayo kulobe encwadini, ukuthumele kuwo amabandla ayisikhombisa, e-Efesu, naseSmirna, nasePhergamu, naseThiyathira, naseSardesi, naseFiladelfiya, naseLawodikeya.”</verse>
        <verse number="12">Ngaphenduka ukuba ngibone izwi ebelikhuluma nami; kuthe ngiphenduka, ngabona izinti zezibani eziyisikhombisa zegolide,</verse>
        <verse number="13">nofana nendodana yomuntu ephakathi kwezinti zezibani, embethe ingubo ekhawula ezinyaweni, ezibophe ngebhande legolide ezibeleni;</verse>
        <verse number="14">futhi ikhanda lakhe nezinwele zakhe kumhlophe njengoboya bezimvu, njengeqhwa, namehlo akhe enjengamalangabi omlilo,</verse>
        <verse number="15">nezinyawo zakhe zifana nethusi elikhazimulayo sengathi zazishiswe esithandweni, nezwi lakhe linjengenhlokomo yamanzi amaningi;</verse>
        <verse number="16">futhi wayephethe izinkanyezi eziyisikhombisa esandleni sakhe sokunene, nasemlonyeni wakhe kwaphuma inkemba ebukhali esika nhlangothi zombili, nobuso bakhe bunjengelanga likhanya ngamandla alo.</verse>
        <verse number="17">Ngathi ukumbona, ngawa ngasezinyaweni zakhe njengofileyo; wayesebeka isandla sakhe sokunene phezu kwami, ethi: “Ungesabi; mina ngingowokuqala nowokugcina,</verse>
        <verse number="18">nophilayo; ngangifile, bheka, sengingophilayo kuze kube phakade naphakade, futhi nginezihluthulelo zokufa nezeHayidese.</verse>
        <verse number="19">“Ngakho-ke loba okubonileyo, nokukhona, nokuzakwenzeka emva kwalokho.</verse>
        <verse number="20">Imfihlakalo yezinkanyezi eziyisikhombisa ozibonileyo esandleni sami sokunene, nezinti zezibani eziyisikhombisa zegolide yile: izinkanyezi eziyisikhombisa ziyizingelosi zamabandla ayisikhombisa, nezinti zezibani eziyisikhombisa zingamabandla ayisikhombisa.</verse>
      </chapter>
      <chapter number="2">
        <verse number="1">“Kuyo ingelosi yebandla lase-Efesu loba ukuthi: “Nakhu akushoyo ophethe izinkanyezi eziyisikhombisa esandleni sakhe sokunene, ohamba phakathi kwezinti zezibani eziyisikhombisa zegolide, uthi:</verse>
        <verse number="2">Ngiyayazi imisebenzi yakho, nemizamo yakho, nokubekezela kwakho, nokuthi kawunakubamela ababi; wabavivinya abazisho ukuthi bangabaphostoli bengesibo, wabafumana beqamba amanga;</verse>
        <verse number="3">unokubekezela, wakhuthazela ngenxa yegama lami, kawukhathalanga.</verse>
        <verse number="4">“Kepha nginalokhu ngawe ukuthi uluyekile uthando lwakho lwakuqala;</verse>
        <verse number="5">ngakho khumbula lapho uwe khona, uphenduke, wenze imisebenzi yakuqala; uma kungenjalo, ngiyeza kuwe, ngilususe uthi lwesibani sakho endaweni yalo, uma ungaphenduki.</verse>
        <verse number="6">Kepha unalokhu ukuthi uyayizonda imisebenzi yamaNikolawu engiyizondayo nami.</verse>
        <verse number="7">“Onendlebe makezwe lokho akushoyo uMoya emabandleni. Onqobayo ngiyakumnika ukuba adle kuwo umuthi wokuphila oseParadisi likaNkulunkulu.</verse>
        <verse number="8">“Nakuyo ingelosi yebandla laseSmirna loba ukuthi: “Nakhu akushoyo owokuqala nowokugcina, owayefile kepha osephila, uthi:</verse>
        <verse number="9">Ngiyakwazi ukuhlupheka kwakho nobumpofu bakho — kanti ucebile — nenhlamba yabathi bangabaJuda bengesibo, kodwa beyisinagoge likaSathane.</verse>
        <verse number="10">Ungesabi lokho ozakuhlupheka ngakho. Bheka, uSathane uzakuphonsa abanye kini etilongweni ukuba nilingwe, futhi niyakuhlupheka izinsuku eziyishumi. Thembeka kuze kube sekufeni, ngokunika umqhele wokuphila.</verse>
        <verse number="11">“Onendlebe makezwe lokho akushoyo uMoya emabandleni. Onqobayo akasoze oniwa ngukufa kwesibili.</verse>
        <verse number="12">“Nakuyo ingelosi yebandla lasePhergamu loba ukuthi: “Nakhu akushoyo onenkemba ebukhali esika nhlangothi zombili, uthi:</verse>
        <verse number="13">Ngiyazi lapho wakhe khona: lapho kukhona isihlalo sobukhosi sikaSathane; nokho ulibambisisile igama lami, kawuphikanga inkolo yami nasemihleni ka-Antipase, ufakazi wami, othembekayo wami, owabulawa phakathi kwenu lapho uSathane wakhe khona.</verse>
        <verse number="14">“Nokho kukhona okuyingcosana enginakho ngawe, ngokuba unabo lapho ababambisisa isifundiso sikaBalami owafundisa uBalaki ukuphonsa isikhubekiso phambi kwabantwana bakwa-Israyeli sokuba badle okuhlatshelwe izithombe nokuba bafebe.</verse>
        <verse number="15">Futhi-ke nawe unabo ababambisisa isifundiso samaNikolawu ngokunjalo.</verse>
        <verse number="16">Ngakho-ke phenduka; uma kungenjalo, ngiyeza kuwe masinyane, ngiyakulwa nabo ngenkemba yomlomo wami.</verse>
        <verse number="17">“Onendlebe makezwe lokho akushoyo uMoya emabandleni. Onqobayo ngiyakumnika okwemana elifihliweyo, ngimuphe itshe elimhlophe, nasetsheni kulotshiwe igama elisha elingaziwa muntu, ngolamukelayo kuphela.</verse>
        <verse number="18">“Nakuyo ingelosi yebandla laseThiyathira loba ukuthi: “Nakhu ekushoyo iNdodana kaNkulunkulu enamehlo anjengamalangabi omlilo, nezinyawo zayo zifana nethusi elikhazimulayo, ithi:</verse>
        <verse number="19">Ngiyayazi imisebenzi yakho, nothando, nokukholwa, nokukhonza, nokubekezela kwakho, nokuthi imisebenzi yakho yokugcina miningi kuneyokuqala.</verse>
        <verse number="20">“Kepha nginalokhu ngawe ukuthi uvumela owesifazane uJezabeli ozisho ukuthi ungumprofethikazi, afundise, adukise izinceku zami ukuba zifebe, zidle okuhlatshelwe izithombe;</verse>
        <verse number="21">ngamnika isikhathi sokuba aphenduke, kepha kavumi ukuphenduka ekufebeni kwakhe.</verse>
        <verse number="22">Bheka, ngiyamphonsa embhedeni, nabaphinga naye ngibaphonsa ekuhluphekeni okukhulu, uma bengaphenduki emisebenzini yakhe;</verse>
        <verse number="23">ngiyakubulala abantwana bakhe ngokufa; amabandla onke ayakwazi ukuthi nginguye ophenya izinso nezinhliziyo, futhi ngiyakumnika yilowo nalowo wenu ngokwemisebenzi yakhe.</verse>
        <verse number="24">Kodwa ngithi kinina eniseleyo eThiyathira, nonke eningenaso lesi sifundiso, eningakwaziyo okujulileyo kukaSathane njengabakushoyo: Kangiphonsi phezu kwenu omunye umthwalo;</verse>
        <verse number="25">kepha lokho eninakho, kubambisiseni ngize ngifike.</verse>
        <verse number="26">“Onqobayo nogcina imisebenzi yami kuze kube sekupheleni lowo ngiyakumnika amandla phezu kwezizwe;</verse>
        <verse number="27">uyakuzibusa ngentonga yensimbi, ziphahlazwe njengezitsha ezibunjiweyo, njengalokhu nami ngamukelisiwe nguBaba;</verse>
        <verse number="28">futhi ngiyakumnika inkanyezi yokusa.</verse>
        <verse number="29">Onendlebe makezwe lokho akushoyo uMoya emabandleni.</verse>
      </chapter>
      <chapter number="3">
        <verse number="1">“Nakuyo ingelosi yebandla laseSardesi loba ukuthi: “Nakhu akushoyo onawoMoya abayisikhombisa bakaNkulunkulu nezinkanyezi eziyisikhombisa, uthi: Ngiyayazi imisebenzi yakho ukuba unegama lokuthi uyaphila, kanti ufile.</verse>
        <verse number="2">Vuka ulinde, uqinise okuseleyo obekuzakufa, ngokuba angifumananga imisebenzi yakho iphelelisiwe phambi kukaNkulunkulu wami;</verse>
        <verse number="3">ngakho-ke khumbula ukuthi wamukele wezwa kanjani, kugcine, uphenduke. Ngokuba uma ungalindi, ngiyakuza kuwe njengesela, kawusoze walazi ihora engiyakuza ngalo kuwe.</verse>
        <verse number="4">“Kepha-ke unamagama ayingcosana eSardesi alabo abangangcolisanga izingubo zabo; bayakuhamba nami bembethe okumhlophe, ngokuba bafanele.</verse>
        <verse number="5">Onqobayo uyakwembathiswa kanjalo izingubo ezimhlophe, negama lakhe angisoze ngalesula encwadini yokuphila, negama lakhe ngiyakulivuma phambi kukaBaba naphambi kwezingelosi zakhe.</verse>
        <verse number="6">Onendlebe makezwe lokho akushoyo uMoya emabandleni.</verse>
        <verse number="7">“Nakuyo ingelosi yebandla laseFiladelfiya loba ukuthi: “Nakhu akushoyo ongcwele, oqinisileyo, onesihluthulelo sikaDavide, ovula kungavali muntu, novalayo kungavuli muntu, uthi:</verse>
        <verse number="8">Ngiyayazi imisebenzi yakho; bheka, ngimisile phambi kwakho umnyango ovuliweyo, ongenakuvalwa muntu, ngokuba unamandla amancane, kanti waligcina izwi lami, kawuliphikanga igama lami.</verse>
        <verse number="9">Bheka, ngiyakubakhipha esinagogeni likaSathane abazishaya abaJuda bengesibo, kepha beqamba amanga; bheka, ngiyakubenza ukuba beze bakhuleke phambi kwezinyawo zakho, bazi ukuthi ngikuthandile.</verse>
        <verse number="10">Ngokuba ulilondile izwi lokubekezela kwami, nami-ke ngiyakukulonda ngehora lokulingwa eliyakufika ezweni lonke lokulinga bonke abakhileyo emhlabeni.</verse>
        <verse number="11">“Ngiyeza masinyane; bambisisa lokho onakho, ukuze kungabikho muntu okwamuka umqhele wakho.</verse>
        <verse number="12">Onqobayo ngiyakumenza abe yinsika ethempelini likaNkulunkulu wami, futhi akasoze aphuma khona; ngiyakuloba negama likaNkulunkulu wami phezu akhe, negama lomuzi kaNkulunkulu wami, iJerusalema elisha elehla ezulwini kuNkulunkulu wami, negama lami elisha.</verse>
        <verse number="13">Onendlebe makezwe lokho akushoyo uMoya emabandleni.</verse>
        <verse number="14">“Nakuyo ingelosi yebandla laseLawodikeya loba ukuthi: “Nakhu akushoyo u-Amen, ufakazi othembekayo noqinisileyo, ukuqala kokudaliweyo kukaNkulunkulu, uthi:</verse>
        <verse number="15">Ngiyayazi imisebenzi yakho ukuthi kawubandi, kawushisi. Sengathi ngabe uyabanda noma ushise.</verse>
        <verse number="16">Ngakho-ke njengalokhu usivivi, ungashisi ungabandi, ngiyakukuhlanza uphume emlonyeni wami.</verse>
        <verse number="17">Ngokuba uthi: ‘Ngicebile, kangiswele lutho,’ kanti kawazi ukuthi ungolusizi, nowokuhawukelwa, nompofu, nophuphuthekayo, nohamba ze;</verse>
        <verse number="18">ngiyakululeka ukuba uthenge kimi igolide elihlanzwe ngomlilo ukuze ucebe, nezingubo ezimhlophe ukuze wembathe, kungabonakali ihlazo lobuze bakho nomuthi wamehlo wokugcoba amehlo akho ukuba ubone.</verse>
        <verse number="19">“Bonke engibathandayo ngiyabasola, ngibalaye; ngakho-ke shisekela uphenduke.</verse>
        <verse number="20">Bheka, ngimi ngasemnyango ngingqongqotha; uma umuntu ezwa izwi lami, avule umnyango, ngiyakungena kuye, ngidle naye, naye adle nami.</verse>
        <verse number="21">“Onqobayo ngiyakumnika ukuba ahlale nami esihlalweni sami sobukhosi, njengalokho nami nganqoba, ngahlala noBaba esihlalweni sakhe sobukhosi.</verse>
        <verse number="22">“Onendlebe makezwe lokho akushoyo uMoya emabandleni.”</verse>
      </chapter>
      <chapter number="4">
        <verse number="1">Emva kwalokho ngabona, bheka-ke, umnyango uvulekile ezulwini, nezwi lokuqala engalizwayo linjengelecilongo likhuluma nami, lithi: “Yenyukela lapha, ngikutshengise okumelwe ukuba kube khona emva kwalokhu.”</verse>
        <verse number="2">Masinyane ngaba kuMoya. Bheka, isihlalo sobukhosi sasimi ezulwini nohlezi phezu kwesihlalo sobukhosi;</verse>
        <verse number="3">nohleziyo wayefana netshe lejaspi nesardiyu ukubukeka kwakhe, nothingo lwenkosikazi luhaqe isihlalo sobukhosi lufana nesimaragidu ukubukeka kwalo.</verse>
        <verse number="4">Nesihlalo sobukhosi sasihaqiwe yizihlalo zobukhosi ezingamashumi amabili nane, naphezu kwezihlalo zobukhosi kwakuhlezi amalunga angamashumi amabili nane, embethe izingubo ezimhlophe, enemiqhele yegolide emakhanda awo.</verse>
        <verse number="5">Nasesihlalweni sobukhosi kwaphuma imibani, namazwi, nokuduma; nezibani zomlilo eziyisikhombisa zavutha phambi kwesihlalo sobukhosi, ezingoMoya abayisikhombisa bakaNkulunkulu;</verse>
        <verse number="6">nangaphambi kwesihlalo sobukhosi kukhona okunjengolwandle lwengilazi lufana nekristalu, nangaphakathi kwesihlalo sobukhosi nasekuzungezeni isihlalo sobukhosi kukhona izidalwa ezine zigcwele amehlo ngaphambili nangasemuva.</verse>
        <verse number="7">Isidalwa sokuqala sasifana nengonyama, nesidalwa sesibili sasifana nethole, nesidalwa sesithathu sasinobuso obunjengobomuntu, nesidalwa sesine sasifana nokhozi olundizayo.</verse>
        <verse number="8">Nezidalwa ezine, yileso naleso kuzo, zinamaphiko ayisithupha; emaceleni onke nangaphakathi zigcwele amehlo; kazikhawuli imini nobusuku ukuthi: “Ingcwele, ingcwele, ingcwele, iNkosi uNkulunkulu uMninimandla onke, owayekhona nokhona nozayo.”</verse>
        <verse number="9">Kuthi lapho izidalwa zimnika inkazimulo nodumo nokubonga ohlezi esihlalweni sobukhosi, yena ophilayo kuze kube phakade naphakade,</verse>
        <verse number="10">amalunga angamashumi amabili nane awa phansi phambi kwakhe ohlezi esihlalweni sobukhosi, akhuleka kuye ophilayo kuze kube phakade naphakade, aphonsa imiqhele yawo phambi kwesihlalo sobukhosi, ethi:</verse>
        <verse number="11">“Ufanele wena Nkosi yethu noNkulunkulu wethu ukwamukela inkazimulo nodumo namandla, ngokuba nguwena owadala izinto zonke, nangenxa yentando yakho zaba khona, zadalwa.”</verse>
      </chapter>
      <chapter number="5">
        <verse number="1">Ngase ngibona esandleni sokunene sakhe owayehlezi esihlalweni sobukhosi incwadi ilotshiwe ngaphakathi nangaphandle, inamathelisiwe ngezimpawu eziyisikhombisa.</verse>
        <verse number="2">Ngase ngibona ingelosi enamandla imemeza ngezwi elikhulu, ithi: “Ngubani ofanele ukuvula le ncwadi nokuqaqa izimpawu zayo na?”</verse>
        <verse number="3">Kwakungekho namunye ezulwini, nasemhlabeni, nangaphansi komhlaba owayenamandla okuyivula incwadi, abuke kuyo.</verse>
        <verse number="4">Ngakhala kakhulu ngokuba kungafunyanwanga namunye ofanele ukuyivula leyo ncwadi, abuke kuyo.</verse>
        <verse number="5">Omunye wamalunga wayesethi kimi: “Ungakhali; bheka, inqobile iNgonyama yesizwe sakwaJuda, iMpande kaDavide, ukuba ivule incwadi nezimpawu zayo eziyisikhombisa.”</verse>
        <verse number="6">Ngase ngibona ngaphakathi kwesihlalo sobukhosi nezidalwa ezine nangaphakathi kwamalunga kumi iWundlu kungathi lihlatshiwe, linezimpondo eziyisikhombisa namehlo ayisikhombisa angoMoya abayisikhombisa bakaNkulunkulu abathunyelwe emhlabeni wonke.</verse>
        <verse number="7">Leza, layithabatha esandleni sokunene sakhe owayehlezi esihlalweni sobukhosi.</verse>
        <verse number="8">Kuthe seliyithabathile incwadi, izidalwa ezine namalunga angamashumi amabili nane awa phansi phambi kweWundlu, kuyilelo nalelo linehabhu nezitsha zegolide zigcwele impepho eyimikhuleko yabangcwele.</verse>
        <verse number="9">Ahlabelela igama elisha, athi: “Ufanele wena ukuyithabatha incwadi nokuvula izimpawu zayo, ngokuba wahlatshwa, wabathengela uNkulunkulu ngegazi lakho abavela kuyo yonke imindeni, nezilimi, nabantu, nezizwe,</verse>
        <verse number="10">wabenza babe ngumbuso nabapristi kuNkulunkulu wethu, babuse emhlabeni.”</verse>
        <verse number="11">Ngase ngibona, ngezwa izwi lezingelosi eziningi zihaqe isihlalo sobukhosi, nezidalwa, namalunga, nomumo wazo wawuyizigidi zezigidi nezinkulungwane zezinkulungwane,</verse>
        <verse number="12">zithi ngezwi elikhulu: “Lifanele iWundlu elahlatshwayo ukwamukela amandla nengcebo, nokuhlakanipha, nokunqoba, nodumo, nenkazimulo, nesibusiso.”</verse>
        <verse number="13">Nakho konke okudaliweyo okusezulwini, nokusemhlabeni, naphansi komhlaba, naselwandle, nakho konke okukukho, ngakuzwa kuthi: “Kuyena ohlezi esihlalweni sobukhosi nakulo iWundlu makube yisibusiso, nodumo, nenkazimulo, namandla kuze kube phakade naphakade.”</verse>
        <verse number="14">Nezidalwa ezine zathi: “Amen,” namalunga awa phansi, akhuleka.</verse>
      </chapter>
      <chapter number="6">
        <verse number="1">Ngase ngibona lapho iWundlu livula olunye lwezimpawu eziyisikhombisa, ngezwa esinye sezidalwa ezine sisho njengezwi lokuduma, sithi: “Woza!”</verse>
        <verse number="2">Ngabona, bheka, nanto ihhashi elimhlophe, nohlezi phezu kwalo ephethe umnsalo wanikwa umqhele, waphuma engonqobayo nokuyakunqoba.</verse>
        <verse number="3">Nalapho livula uphawu lwesibili, ngezwa isidalwa sesibili sithi: “Woza!”</verse>
        <verse number="4">Kwase kuphuma elinye ihhashi elibomvu, nohlezi phezu kwalo waphiwa ukususa ukuthula emhlabeni, ukuze babulalane, wanikwa nenkemba enkulu.</verse>
        <verse number="5">Kuthe selivula uphawu lwesithathu, ngezwa isidalwa sesithathu sithi: “Woza!” Ngase ngibona, bheka, nanto ihhashi elimnyama nohlezi phezu kwalo ephethe isilinganiso ngesandla sakhe.</verse>
        <verse number="6">Ngase ngizwa kungathi izwi phakathi kwezidalwa ezine lithi: “Imbenge kakolweni ngodenariyu nezimbenge ezintathu zebhali ngodenariyu, kepha amafutha newayini ungakoni.”</verse>
        <verse number="7">Nalapho livula uphawu lwesine, ngezwa izwi lesidalwa sesine sithi: “Woza!”</verse>
        <verse number="8">Ngase ngibona, bheka, nanto ihhashi elimpofu nohlezi phezu kwalo, igama lakhe lalingukuFa, neHayidese lalandelana naye; base benikwa amandla phezu kokwesine komhlaba ukuba babulale ngenkemba, nangendlala, nangokufa, nangezilwane zomhlaba.</verse>
        <verse number="9">Nalapho selivula uphawu lwesihlanu, ngabona phansi kwe-altare imiphefumulo yababebulewe ngenxa yezwi likaNkulunkulu nangenxa yobufakazi ababe nabo.</verse>
        <verse number="10">Bamemeza ngezwi elikhulu, bathi: “Koze kube nini, Mbusi ongcwele noqinisileyo, ungahluleli, uphindisele igazi lethu kulaba abakhileyo emhlabeni na?”</verse>
        <verse number="11">Base benikwa, kwaba yilowo nalowo ingubo ende emhlophe, kwashiwo kubo ukuba baphumule isikhashana, baze baphelele abayizinceku kanye nabo nabazalwane babo ababezakubulawa njengabo.</verse>
        <verse number="12">Ngase ngibona lapho livula uphawu lwesithupha, kwaba khona ukuzamazama okukhulu komhlaba, nelanga laba mnyama njengendwangu yesaka loboya, nenyanga yonke yaba njengegazi,</verse>
        <verse number="13">nezinkanyezi zezulu zawela emhlabeni njengomkhiwane uvuthulula umphobo wawo, nxa uzanyazanyiswa ngumoya omkhulu,</verse>
        <verse number="14">nezulu lagoqwa njengomqulu wencwadi usongwa, nezintaba zonke neziqhingi zasuswa ezindaweni zazo.</verse>
        <verse number="15">Namakhosi omhlaba nezikhulu, nezinduna, nabacebileyo, nabanamandla, nezigqila zonke, nabakhululekileyo bacasha emihumeni nasemaweni ezintaba;</verse>
        <verse number="16">base bethi ezintabeni nasemaweni: “Welani phezu kwethu, nisisithe ebusweni balowo ohlezi esihlalweni sobukhosi nasolakeni lweWundlu,</verse>
        <verse number="17">ngokuba usuku olukhulu lolaka lwabo selufikile; ngubani-ke onamandla okuma na?”</verse>
      </chapter>
      <chapter number="7">
        <verse number="1">Emva kwalokho ngabona izingelosi ezine zimi emagumbini omane omhlaba, zibamba imimoya emine yomhlaba, ukuze kungavunguzi moya emhlabeni, naselwandle, nakowodwa umuthi.</verse>
        <verse number="2">Ngase ngibona enye ingelosi yenyuka empumalanga, inophawu lukaNkulunkulu ophilayo, yamemeza ngezwi elikhulu kuzo izingelosi ezine ezanikwa ukuba ziwone umhlaba nolwandle,</verse>
        <verse number="3">yathi: “Ningoni umhlaba, nolwandle, nemithi, size sizibeke uphawu izinceku zikaNkulunkulu wethu emabunzini azo.”</verse>
        <verse number="4">Ngase ngizwa umumo wababekwa uphawu, izinkulungwane eziyikhulu namashumi amane nane, ababekwa uphawu ezizweni zonke zabantwana bakwa-Israyeli:</verse>
        <verse number="5">esizweni sakwaJuda babekwa uphawu abayizinkulungwane eziyishumi nambili, esizweni sakwaRubeni abayizinkulungwane eziyishumi nambili, esizweni sakwaGadi abayizinkulungwane eziyishumi nambili,</verse>
        <verse number="6">esizweni sakwa-Asheri abayizinkulungwane eziyishumi nambili, esizweni sakwaNafetali abayizinkulungwane eziyishumi nambili, esizweni sakwaManase abayizinkulungwane eziyishumi nambili,</verse>
        <verse number="7">esizweni sakwaSimeyoni abayizinkulungwane eziyishumi nambili, esizweni sakwaLevi abayizinkulungwane eziyishumi nambili, esizweni sakwa-Isakare abayizinkulungwane eziyishumi nambili,</verse>
        <verse number="8">esizweni sakwaZabuloni abayizinkulungwane eziyishumi nambili, esizweni sakwaJosefa abayizinkulungwane eziyishumi nambili, esizweni sakwaBenjamini abayizinkulungwane eziyishumi nambili.</verse>
        <verse number="9">Emva kwalokho ngabona, bheka-ke, isixuku esikhulu ebesingenakubalwa muntu, sivela kuzo zonke izizwe, nemindeni, nabantu, nezilimi, simi phambi kwesihlalo sobukhosi naphambi kweWundlu, sembethe izingubo ezinde ezimhlophe, siphethe amahlamvu esundu ngezandla zaso,</verse>
        <verse number="10">samemeza ngezwi elikhulu, sithi: “Insindiso ngekaNkulunkulu wethu ohlezi esihlalweni sobukhosi neyeWundlu!”</verse>
        <verse number="11">Nezingelosi zonke ezazimi zihaqe isihlalo sobukhosi namalunga nezidalwa ezine zawa phansi ngobuso phambi kwesihlalo sobukhosi, zakhuleka kuNkulunkulu, zathi:</verse>
        <verse number="12">“Amen! Isibusiso, nenkazimulo, nokuhlakanipha, nokubongwa, nodumo, namandla, nokunqoba makube kuNkulunkulu wethu kuze kube phakade naphakade. Amen!”</verse>
        <verse number="13">Elinye lamalunga lase liphendula, lithi kimi: “Laba abembethe izingubo ezimhlophe bangobani, bavelaphi, na?”</verse>
        <verse number="14">Ngase ngithi kulo: “Nkosi yami, nguwe owaziyo.” Lase lithi kimi: “Laba yibo abaphuma osizini olukhulu, bahlanza izingubo zabo, bazenza zaba mhlophe egazini leWundlu.</verse>
        <verse number="15">Ngalokho-ke baphambi kwesihlalo sobukhosi sikaNkulunkulu bemkhonza imini nobusuku ethempelini lakhe, nohlezi esihlalweni sobukhosi uyakumisa itabernakele phezu kwabo.</verse>
        <verse number="16">Kabasayikulamba, kabasayikoma kabasoze bahlatshwa yilanga nakushisa kuni,</verse>
        <verse number="17">ngokuba iWundlu elingaphakathi nesihlalo sobukhosi liyakubelusa, libaholele emithonjeni yamanzi okuphila; noNkulunkulu uyakwesula izinyembezi zonke emehlweni abo.”</verse>
      </chapter>
      <chapter number="8">
        <verse number="1">Kuthe ukuba liluvule uphawu lwesikhombisa, kwathi du ezulwini kungathi inxenye yehora.</verse>
        <verse number="2">Ngase ngibona izingelosi eziyisikhombisa zimi phambi kukaNkulunkulu, zanikwa amacilongo ayisikhombisa.</verse>
        <verse number="3">Kwase kufika enye ingelosi, yema ngase-altare inesitsha segolide sempepho, yanikwa impepho eningi ukuba iyelekele emikhulekweni yabangcwele bonke phezu kwe-altare legolide eliphambi kwesihlalo sobukhosi.</verse>
        <verse number="4">Kwase kwenyuka esandleni sengelosi umusi wempepho nemikhuleko yabangcwele phambi kukaNkulunkulu.</verse>
        <verse number="5">Ingelosi yayisithabatha isitsha sempepho, yasigcwalisa ngomlilo wase-altare, yasiphonsa emhlabeni; kwase kuba khona ukuduma, namazwi, nemibani, nokuzamazama komhlaba.</verse>
        <verse number="6">Izingelosi eziyisikhombisa ezazinamacilongo ayisikhombisa zazilungiselela ukubetha.</verse>
        <verse number="7">Eyokuqala yayisibetha; kwase kuba khona isichotho nomlilo kuxutshaniswe negazi, kwaphonswa emhlabeni; okwesithathu komhlaba kwasha kwaqothuka, nokwesithathu kwemithi kwasha kwaqothuka, nabo bonke utshani obuluhlaza basha baqothuka.</verse>
        <verse number="8">Ingelosi yesibili yayisibetha; kwangathi intaba enkulu ivutha umlilo, yaphonswa elwandle; okwesithathu kolwandle kwaba yigazi,</verse>
        <verse number="9">kwafa okwesithathu kokudaliweyo okwakuselwandle okuphilayo, nokwesithathu kwemikhumbi kwabhujiswa.</verse>
        <verse number="10">Ingelosi yesithathu yayisibetha; kwase kuwa ezulwini inkanyezi enkulu ivuthisa okwesibani, yawela phezu kokwesithathu kwemifula naphezu kwemithombo yamanzi.</verse>
        <verse number="11">Igama lenkanyezi lithiwa uMhlonyane. Okwesithathu kwamanzi kwaba ngumhlonyane, nabaningi kubantu bafa ngamanzi, ngokuba enziwa ababa.</verse>
        <verse number="12">Ingelosi yesine yayisibetha; kwashaywa okwesithathu kwelanga, nokwesithathu kwenyanga, nokwesithathu kwezinkanyezi, ukuze okwesithathu kwakho kufiphazwe, nemini ingakhanyi okwesithathu kwayo, nobusuku ngokunjalo.</verse>
        <verse number="13">Ngase ngibona, ngezwa ukhozi lundiza emkhathini wezulu, lumemeza ngezwi elikhulu, luthi: “Maye, maye, maye kwabakhileyo emhlabeni ngokunye ukukhala kwecilongo lezingelosi ezintathu ezisezakubetha!”</verse>
      </chapter>
      <chapter number="9">
        <verse number="1">Ingelosi yesihlanu yayisibetha; ngase ngibona inkanyezi ivela ezulwini, iwela emhlabeni, yanikwa isihluthulelo somgodi wakwalasha.</verse>
        <verse number="2">Yayisivula umgodi wakwalasha; kwenyuka umusi emgodini njengomusi weziko elikhulu, kwafiphazwa ilanga nomkhathi ngomusi womgodi.</verse>
        <verse number="3">Kwaphuma isikhonyane emsini, seza emhlabeni, sanikwa amandla njengamandla abanawo ofezela bomhlaba.</verse>
        <verse number="4">Kwathiwa kuso masingoni utshani bomhlaba, nanye into eluhlaza, nowodwa umuthi, kuphela labo bantu abangenalo uphawu lukaNkulunkulu emabunzini abo.</verse>
        <verse number="5">Sanikwa ukuba singababulali kepha sibahluphe izinyanga eziyisihlanu; nokuhlushwa kwabo kwaba njengobuhlungu bukafezela, nxa emqosela umuntu.</verse>
        <verse number="6">Ngaleyo mihla abantu bayakufuna ukufa, bangaze bakufumana; futhi bayakufisa ukufa, kepha ukufa kubabalekele.</verse>
        <verse number="7">Nesimo sesikhonyane sasifana namahhashi alungiselwe ukulwa, nasemakhanda aso kukhona okunjengemiqhele efana negolide, nobuso bunjengobuso babantu;</verse>
        <verse number="8">futhi sasinezinwele ezinjengezinwele zabesifazane, namazinyo aso ayenjengawezingonyama,</verse>
        <verse number="9">sinezivikelo zezifuba njengezivikelo zensimbi, nomdumo wamaphiko aso wawunjengomdumo wezinqola zamahhashi amaningi egijimela ekulweni.</verse>
        <verse number="10">Sasinemisila efana neyawofezela inezindosi, nasemisileni yaso kukhona amandla aso okona abantu izinyanga eziyisihlanu.</verse>
        <verse number="11">Sinenkosi phezu kwaso, ingelosi yakwalasha, igama layo ngesiHeberu lingu-Abadoni, kepha ngesiGreki inegama lokuthi u-Apholiyoni.</verse>
        <verse number="12">UMaye wokuqala udlulile; bheka, kuseza oMaye ababili ngasemva kwalokho.</verse>
        <verse number="13">Ingelosi yesithupha yayisibetha; ngezwa izwi livela ezimpondweni ezine ze-altare legolide eliphambi kukaNkulunkulu,</verse>
        <verse number="14">lithi kuyo ingelosi yesithupha enecilongo: “Thukulula izingelosi ezine eziboshwe ngasemfuleni omkhulu u-Ewufrathe.”</verse>
        <verse number="15">Zase zithukululwa izingelosi ezine ezilungiselwe ihora, nosuku, nenyanga, nomnyaka, ukuba zibulale okwesithathu kwabantu.</verse>
        <verse number="16">Umumo wezimpi zabakhwele amahhashi wawungukuphindwa kabili kwezinkulungwane eziyishumi ziphindwe kazinkulungwane eziyishumi.</verse>
        <verse number="17">Nakanjalo ngabona ngombono amahhashi nabakhwele kuwo benezivikelo zezifuba, zibomvu njengomlilo nezehiyakinte nezesibabule; namakhanda amahhashi ayenjengamakhanda ezingonyama, nasemilonyeni yawo kuphuma umlilo, nomusi, nesibabule.</verse>
        <verse number="18">Ngalezo zinhlupho ezintathu kwabulawa okwesithathu kwabantu ngomlilo, nangomusi, nangesibabule, okwaphuma emilonyeni yawo.</verse>
        <verse number="19">Ngokuba amandla amahhashi asemilonyeni yawo nasemisileni yawo; ngokuba imisila yawo ifana nezinyoka, inamakhanda ona ngawo.</verse>
        <verse number="20">Kepha abaseleyo babantu abangabulawanga ngalezo zinhlupho abaphendukanga emisebenzini yezandla zabo ukuba bangakhuleki kuwo amademoni, nezithombe zegolide, nezesiliva, nezethusi, nezamatshe, nezemithi, ezingenakho ukubona, nakuzwa, nakuhamba,</verse>
        <verse number="21">futhi abaphendukanga ekubulaleni kwabo, nasekuthakatheni kwabo, nasebufebeni babo, nasekwebeni kwabo.</verse>
      </chapter>
      <chapter number="10">
        <verse number="1">Ngase ngibona enye ingelosi enamandla yehla ezulwini yembethe ifu, nothingo lwenkosikazi lwaluphezu kwekhanda layo, nobuso bayo babunjengelanga, nezinyawo zayo zinjengezinsika zomlilo,</verse>
        <verse number="2">iphethe esandleni sayo incwadi encane evulekileyo. Yayisimisa unyawo lwayo lokunene phezu kolwandle nolokhohlo phezu komhlabathi,</verse>
        <verse number="3">yamemeza ngezwi elikhulu njengokubhonga kwengonyama, nalapho isimemezile, imidumo eyisikhombisa yezwakalisa amazwi ayo.</verse>
        <verse number="4">Nalapho imidumo eyisikhombisa isikhulumile, ngase ngizakuloba; kepha ngezwa izwi livela ezulwini, lithi: “Namathisela ngophawu okukhulunywe yimidumo eyisikhombisa, kodwa ungakulobi.”</verse>
        <verse number="5">Ingelosi engayibona imi phezu kolwandle naphezu komhlabathi yayisiphakamisela ezulwini isandla sayo sokunene,</verse>
        <verse number="6">yafunga yena ophilayo kuze kube phakade naphakade, owadala izulu nokukulo, nomhlaba nokukuwo, nolwandle nokukulo, yathi: “Akusayikubakho isikhathi,</verse>
        <verse number="7">kepha ngezinsuku zezwi lengelosi yesikhombisa, lapho isizakubetha icilongo, imfihlakalo kaNkulunkulu isiyakube ifeziwe, njengalokho azazisa izinceku zakhe abaprofethi ngezindaba ezijabulisayo.”</verse>
        <verse number="8">Izwi engalizwa livela ezulwini lase liphinda likhuluma nami, lithi: “Hamba uye uthabathe incwadi evulekileyo esesandleni sengelosi emi phezu kolwandle naphezu komhlabathi.”</verse>
        <verse number="9">Ngaya kuyo ingelosi; ngase ngithi kuyo mayinginike incwadi encane. Yayisithi kimi: “Yithabathe, uyidle uyiqede; izakubaba esiswini sakho, kepha emlonyeni wakho iyakuba mnandi njengezinyosi.”</verse>
        <verse number="10">Ngase ngiyithatha incwadi encane esandleni sengelosi, ngayidla ngayiqeda; yayisiba mnandi njengezinyosi emlonyeni wami; nalapho sengiyidlile, yababa esiswini sami.</verse>
        <verse number="11">Zase zithi kimi: “Kumelwe ukuba uphinde uprofethe ngabantu abaningi, nezizwe, nezilimi, namakhosi.”</verse>
      </chapter>
      <chapter number="11">
        <verse number="1">Nganikwa uhlanga lufana nenduku, kwathiwa: “Sukuma, ulinganise ithempeli likaNkulunkulu, ne-altare, nabakhulekayo kulo.</verse>
        <verse number="2">Kepha igceke elingaphandle kwethempeli ulishiye ngaphandle, ungalilinganisi, ngokuba linikwe izizwe, nomuzi ongcwele ziyakuwunyathela phansi izinyanga ezingamashumi amane nambili.</verse>
        <verse number="3">Ngiyakubanika ofakazi bami ababili ukuba baprofethe izinsuku eziyinkulungwane namakhulu amabili namashumi ayisithupha bembethe indwangu yamasaka.”</verse>
        <verse number="4">Labo bayiminqumo emibili nezinti zezibani ezimbili ezimi phambi kweNkosi yomhlaba.</verse>
        <verse number="5">Uma kukhona ofuna ukona laba, kuphuma umlilo emlonyeni wabo, udle izitha zabo, uziqede; yebo, uma kukhona ofuna ukona laba, kumelwe ukuba abulawe kanjalo.</verse>
        <verse number="6">Banamandla laba okuvala izulu ukuba lingani ngezinsuku zokuprofetha kwabo, futhi banamandla phezu kwamanzi okuwaphendula igazi nawokushaya umhlaba ngezinhlupho zonke, noma kungaba kangaki ngokuthanda kwabo.</verse>
        <verse number="7">Kuyakuthi sebebuqedile ubufakazi babo, isilo esiphuma kwalasha siyakulwa nabo, sibanqobe, sibabulale.</verse>
        <verse number="8">Nezidumbu zabo ziyakusala ezitaladini zomuzi omkhulu othiwa ngokomoya iSodoma neGibithe, lapho neNkosi yabo yabethelwa khona.</verse>
        <verse number="9">Abanye kubantu nabemindeni nabezilimi nabezizwe bayakuzibona izidumbu zabo izinsuku ezintathu nenxenye, bengavumi ukuba izidumbu zabo zifakwe ethuneni.</verse>
        <verse number="10">Nabakhileyo emhlabeni bayakujabula ngabo, bethabe, bathumelane izipho, ngokuba laba baprofethi ababili babebahluphile abakhileyo emhlabeni.</verse>
        <verse number="11">Kwathi emva kwalezo zinsuku ezintathu nenxenye umoya wokuphila ovela kuNkulunkulu wangena kubo; base bema ngezinyawo zabo, nabababonayo behlelwa ngukwesaba okukhulu.</verse>
        <verse number="12">Bezwa izwi elikhulu livela ezulwini, lithi kubo: “Yenyukelani lapha.” Base benyukela ezulwini ngefu, nezitha zabo zababona.</verse>
        <verse number="13">Ngalelo hora kwaba khona ukuzamazama okukhulu komhlaba, kwawa okweshumi komuzi, nangokuzamazama komhlaba kwabulawa abantu abayizinkulungwane eziyisikhombisa, nabaseleyo bashaywa luvalo, bamdumisa uNkulunkulu wezulu.</verse>
        <verse number="14">Kwadlula uMaye wesibili; bheka, uMaye wesithathu uyeza masinyane.</verse>
        <verse number="15">Ingelosi yesikhombisa yayisibetha; kwase kuba khona amazwi amakhulu ezulwini athi: “Umbuso wezwe usungoweNkosi yethu nokaKristu wayo; iyakubusa kuze kube phakade naphakade.”</verse>
        <verse number="16">Namalunga angamashumi amabili nane ahlezi phambi kukaNkulunkulu ezihlalweni zawo zobukhosi akhothama ngobuso bawo, akhuleka kuNkulunkulu,</verse>
        <verse number="17">ethi: “Siyakubonga, Nkosi Nkulunkulu, Mninimandla onke, okhona nowawukhona, ngokuba uthabathe amandla akho amakhulu, wabusa;</verse>
        <verse number="18">nezizwe zazinolaka, kepha kwafika ulaka lwakho, nesikhathi sokwahlulelwa kwabafileyo, nokunika umvuzo izinceku zakho, abaprofethi nabangcwele nabesabayo igama lakho, abancane nabakhulu, nokubhubhisa ababhubhisa umhlaba.”</verse>
        <verse number="19">Kwase kuvulwa ithempeli likaNkulunkulu elisezulwini, kwabonakala umphongolo wesivumelwano sakhe ethempelini lakhe; kwase kuba khona imibani, namazwi, nokuduma, nokuzamazama komhlaba, nesichotho esikhulu.</verse>
      </chapter>
      <chapter number="12">
        <verse number="1">Kwaba khona ezulwini isibonakaliso esikhulu: owesifazane embethe ilanga, nenyanga iphansi kwezinyawo zakhe, nasekhanda lakhe kukhona umqhele wezinkanyezi eziyishumi nambili,</verse>
        <verse number="2">ekhulelwe wakhala, enemihelo esikwa ngubuhlungu bokubeletha.</verse>
        <verse number="3">Kwabonakala esinye isibonakaliso ezulwini; bheka, nango udrako omkhulu obomvu, enamakhanda ayisikhombisa nezimpondo eziyishumi, nasemakhanda akhe enemiqhele eyisikhombisa;</verse>
        <verse number="4">umsila wakhe wadonsa okwesithathu kwezinkanyezi zezulu, waziphonsa emhlabeni. Nodrako wema phambi kowesifazane obezakubeletha, ukuze kuthi nxa esebelethile, ashwabadele umntwana wakhe.</verse>
        <verse number="5">Wabeletha umntwana wesilisa ozakubusa izizwe zonke ngentonga yensimbi, nomntanakhe wahlwithelwa kuNkulunkulu nasesihlalweni sakhe sobukhosi.</verse>
        <verse number="6">Owesifazane wayesebalekela ehlane, lapho enendawo ayilungiselwe nguNkulunkulu, ukuba bamondle izinsuku eziyinkulumgwane namakhulu amabili namashumi ayisithupha.</verse>
        <verse number="7">Kwase kuba khona ukulwa ezulwini; uMikayeli nezingelosi zakhe balwa nodrako. Nodrako walwa enezingelosi zakhe,</verse>
        <verse number="8">kepha kabaze banqoba, nendawo yabo kayabe isafunyanwa ezulwini.</verse>
        <verse number="9">Wayesephonswa phansi udrako omkhulu, inyoka endala ethiwa uMhlebi noSathane, odukisa izwe lonke, waphonswa phansi emhlabeni, nezingelosi zakhe zaphonswa kanye naye.</verse>
        <verse number="10">Ngase ngizwa izwi elikhulu ezulwini, lithi: “Kalokhu insindiso namandla nobukhosi ngokukaNkulunkulu wethu, nombuso ngokaKristu wakhe, ngokuba uphonswe phansi ummangaleli wabazalwane bethu obamangalelayo phambi kukaNkulunkulu wethu imini nobusuku.</verse>
        <verse number="11">Nabo uqobo lwabo bamnqoba ngegazi leWundlu nangezwi lobufakazi babo, futhi abakuthandanga ukuphila kwabo kwaze kwaba sekufeni.</verse>
        <verse number="12">Ngalokho thokozani nina mazulu nabahlala kuwo; maye kuwe mhlaba nakuwe lulwandle, ngokuba uSathane wehlele kini enolaka olukhulu, azi ukuthi unesikhathi esifushane!”</verse>
        <verse number="13">Kuthe udrako esebona ukuthi usephonswe phansi emhlabeni, wazingela owesifazane owayezale umntwana wesilisa.</verse>
        <verse number="14">Owesifazane wayesenikwa amaphiko amabili okhozi olukhulu ukuba andizele ehlane endaweni yakhe lapho ondliwa khona isikhathi, nezikhathi, nenxenye yesikhathi, engekho ebusweni benyoka.</verse>
        <verse number="15">Nenyoka yakhwifa, kwaphuma emlonyeni wayo emva kowesifazane amanzi kungathi umfula ukuba immukise nomfula.</verse>
        <verse number="16">Umhlaba wamsiza owesifazane, umhlaba wakhamisa umlomo wawo, wawuminza umfula owawukhwifa udrako ngomlomo wakhe.</verse>
        <verse number="17">Udrako wamthukuthelela owesifazane, wamuka, wayokulwa nabaseleyo benzalo yakhe, labo abagcina imiyalo kaNkulunkulu nabanobufakazi bukaJesu.</verse>
        <verse number="18">Ngema esihlabathini solwandle.</verse>
      </chapter>
      <chapter number="13">
        <verse number="1">Ngase ngibona isilo sikhuphuka elwandle, sinezimpondo eziyishumi namakhanda ayisikhombisa, nasezimpondweni zaso kukhona imiqhele eyishumi nasemakhanda aso kukhona amagama enhlamba.</verse>
        <verse number="2">Isilo engasibonayo sasifana nengwe, nezinyawo zaso zazinjengezebhere, nomlomo waso wawunjengomlomo wengonyama. Udrako wasinika amandla akhe, nesihlalo sakhe sobukhosi, nokubusa okukhulu.</verse>
        <verse number="3">Elinye lamakhanda aso kungathi lalidebezwe okokufa, kepha ingozi yaso yokufa yelashwa, umhlaba wonke walandela isilo, umangala;</verse>
        <verse number="4">bakhuleka kudrako, ngokuba wanika isilo amandla akhe, bakhuleka nakuso isilo, bethi: “Ngubani ofana nesilo, ngubani ongalwa naso na?”</verse>
        <verse number="5">Sase sinikwa umlomo wokukhuluma izinto ezinkulu nenhlamba, sanikwa amandla okwenza lokho izinyanga ezingamashumi amane nambili.</verse>
        <verse number="6">Savula umlomo waso ukuhlambalaza uNkulunkulu, ukuhlambalaza igama lakhe netabernakele lakhe, nabo abahlezi ezulwini.</verse>
        <verse number="7">Sanikwa ukuba silwe nabangcwele, sibanqobe; sanikwa futhi amandla phezu kwemindeni yonke, nabantu, nezilimi, nezizwe.</verse>
        <verse number="8">Bayakhuleka kuso bonke abakhileyo emhlabeni, wonke ogama lakhe lingalotshwanga encwadini yokuphila yeWundlu elihlatshiweyo, selokhu kwasekelwa umhlaba.</verse>
        <verse number="9">Uma ekhona onendlebe, makezwe.</verse>
        <verse number="10">Uma ekhona oyisa ekuthunjweni, uya naye ekuthunjweni; uma ekhona obulala ngenkemba, umelwe naye ukubulawa ngenkemba. Nakhu ukubekezela nokukholwa kwabangcwele.</verse>
        <verse number="11">Ngase ngibona esinye isilo siphuma emhlabeni, sinezimpondo ezimbili ezifana nezewundlu, kepha sikhuluma njengodrako.</verse>
        <verse number="12">Amandla onke esilo sokuqala siyawenza phambi kwaso. Siyenza ukuba umhlaba nabo bonke abakhileyo kuwo bakhuleke kuso isilo sokuqala esingozi yaso yelashwa.</verse>
        <verse number="13">Senza nezibonakaliso ezinkulu, size senze nomlilo uphume ezulwini, wehlele emhlabeni phambi kwabantu.</verse>
        <verse number="14">Futhi sibadukisa abakhileyo emhlabeni ngezibonakaliso esazinikwayo ukuba sizenze phambi kwesilo, sithi kwabakhileyo emhlabeni mabasenzele umfanekiso isilo, ebesinenxeba lenkemba kepha sasinda.</verse>
        <verse number="15">Sanikwa futhi ukuba siwuphe umfanekiso wesilo umoya, ukuze umfanekiso wesilo ukhulume, senze futhi ukuba bonke abangakhuleki kumfanekiso wesilo babulawe.</verse>
        <verse number="16">Senza futhi ukuba bonke, abancane nabakhulu, nabacebileyo nabampofu, nabakhululekileyo nabayizigqila, bazibeke uphawu esandleni sabo sokunene noma ebunzini labo</verse>
        <verse number="17">ukuba angabikho ongathenga nokuba athengise, uma engenalo uphawu, igama lesilo noma isibalo segama laso.</verse>
        <verse number="18">Nakhu ukuhlakanipha. Onengqondo makabale isibalo sesilo, ngokuba siyisibalo somuntu. Nesibalo sakhe singamakhulu ayisithupha namashumi ayisithupha nesithupha.</verse>
      </chapter>
      <chapter number="14">
        <verse number="1">Ngase ngibona; bheka, iWundlu limi entabeni yaseSiyoni, kumi kanye nalo abayizinkulungwane eziyikhulu namashumi amane nane, benegama lalo negama likaYise lilotshwe emabunzini abo.</verse>
        <verse number="2">Ngase ngizwa izwi livela ezulwini, linjengezwi lamanzi amaningi nanjengezwi lokuduma okukhulu; nezwi engalizwayo lalinjengelababetha amahabhu, bebetha amahabhu abo.</verse>
        <verse number="3">Bahlabelela igama elisha phambi kwesihlalo sobukhosi, naphambi kwezidalwa ezine, namalunga; kepha akubangakho onamandla okufunda lelo gama, kuphela abayizinkulungwane eziyikhulu namashumi amane nane abathengiweyo emhlabeni.</verse>
        <verse number="4">Labo yibo abangangcoliswanga yisifazane, ngokuba bayizintombi. Labo yibo abalandela iWundlu noma liyaphi. Labo bathengwa ebantwini, babe lulibo kuNkulunkulu nakulo iWundlu,</verse>
        <verse number="5">nasemlonyeni wabo akufunyaniswanga amanga; kabanasici.</verse>
        <verse number="6">Ngase ngibona enye ingelosi indiza emkhathini wezulu, inevangeli eliphakade ilishumayela kwabahlezi emhlabeni, nakuzo zonke izizwe, nemindeni, nezilimi, nabantu,</verse>
        <verse number="7">isho ngezwi elikhulu, ithi: “Mesabeni uNkulunkulu, nimnike inkazimulo, ngokuba ihora lokwahlulela kwakhe selifikile; nikhuleke kuye owenza izulu nomhlaba nolwandle nemithombo yamanzi.”</verse>
        <verse number="8">Yayisilandela enye ingelosi, ithi: “Liwile, liwile iBabiloni elikhulu, eliphuzise izizwe zonke iwayini lolaka lobufebe balo.”</verse>
        <verse number="9">Yalandela enye ingelosi yesithathu, ithi ngezwi elikhulu: “Uma kukhona okhuleka kuso isilo nomfanekiso waso, elwamukela futhi uphawu ebunzini lakhe noma esandleni sakhe,</verse>
        <verse number="10">naye uyakuliphuza iwayini lolaka lukaNkulunkulu elilungisiwe esitsheni solaka lwakhe, lingaxutshiwe, ahlushwe ngomlilo nesibabule phambi kwezingelosi ezingcwele naphambi kweWundlu.</verse>
        <verse number="11">Nomusi wokuhlushwa kwabo uyenyuka kuze kube phakade naphakade; abasenakuphumula imini nobusuku abakhuleka kuso isilo nomfanekiso waso nalowo owamukela uphawu lwegama laso.”</verse>
        <verse number="12">Nakhu ukubekezela kwabangcwele abagcina imiyalo kaNkulunkulu nokukholwa nguJesu.</verse>
        <verse number="13">Ngase ngizwa izwi livela ezulwini, lithi: “Loba ukuthi: Babusisiwe abafileyo abafele eNkosini kusukela kulesi sikhathi.” “Yebo,” usho uMoya, “ukuze baphumule ekukhandlekeni kwabo; ngokuba imisebenzi yabo iyabalandela.”</verse>
        <verse number="14">Ngase ngibona; bheka, nanto ifu elimhlophe, naphezu kwefu kuhlezi ofana nendodana yomuntu enomqhele wegolide ekhanda lakhe nasesandleni sakhe enesikela elibukhali.</verse>
        <verse number="15">Enye ingelosi yayisiphuma ethempelini, imemeza ngezwi elikhulu, ithi kohlezi phezu kwefu: “Faka isikela lakho, uvune, ngokuba kufikile isikhathi sokuvuna, ngokuba sekomile okuvunwayo komhlaba.”</verse>
        <verse number="16">Ohlezi phezu kwefu wayeseliphonsa isikela emhlabeni; wawusuvunwa umhlaba.</verse>
        <verse number="17">Enye ingelosi yayisiphuma ethempelini elisezulwini, nayo inesikela elibukhali.</verse>
        <verse number="18">Nenye ingelosi futhi yaphuma e-altare, inamandla phezu komlilo, yamemeza ngezwi elikhulu kuyo ebinesikela elibukhali, ithi: “Faka isikela lakho elibukhali, ubuthe amahlukuzo omvini womhlaba, ngokuba izithelo zomvini zivuthiwe.”</verse>
        <verse number="19">Ingelosi yayisiliphonsa isikela layo emhlabeni, yawuvuna umvini womhlaba, yawuphonsa esikhamweni sewayini esikhulu solaka lukaNkulunkulu.</verse>
        <verse number="20">Isikhamo sanyathelwa ngaphandle komuzi, kwaphuma igazi esikhamweni, laze lafika ematomini amahhashi, liqeda amastadiyu ayinkulungwane namakhulu ayisithupha.</verse>
      </chapter>
      <chapter number="15">
        <verse number="1">Ngase ngibona esinye isibonakaliso ezulwini esikhulu nesimangalisayo: izingelosi eziyisikhombisa zinezinhlupho eziyisikhombisa zokugcina, ngokuba kwapheleliswa ngazo ulaka lukaNkulunkulu.</verse>
        <verse number="2">Ngabona kungathi ulwandle lwengilazi luxubene nomlilo, nabavela ekunqobeni isilo nomfanekiso waso nesibalo segama laso bemi ngaselwandle lwengilazi, benamahabhu kaNkulunkulu.</verse>
        <verse number="3">Bahlabelela igama likaMose inceku kaNkulunkulu negama leWundlu, bathi: “Mikhulu, iyamangalisa imisebenzi yakho, Nkosi Nkulunkulu, Mninimandla onke; zilungile, ziqinisile izindlela zakho wena Nkosi yezizwe;</verse>
        <verse number="4">ngubani ongayikwesaba, Nkosi, adumise igama lakho, na? Ngokuba wena wedwa ungcwele, nezizwe zonke ziyakuza zikhuleke phambi kwakho, ngokuba izenzo zakho zokulunga zibonakalisiwe.”</verse>
        <verse number="5">Emva kwalokho ngabona, kwase kuvulwa ithempeli letabernakele lobufakazi ezulwini,</verse>
        <verse number="6">kwaphuma ethempelini izingelosi eziyisikhombisa ezinezinhlupho eziyisikhombisa, zembethe ingubo yelineni ehlanzekileyo nekhazimulayo, zizibophe ezifubeni ngamabhande egolide.</verse>
        <verse number="7">Esinye sezidalwa ezine sanika izingelosi eziyisikhombisa izitsha zegolide, zigcwele ulaka lukaNkulunkulu ophilayo kuze kube phakade naphakade.</verse>
        <verse number="8">Ithempeli lagcwala umusi ovela ekukhazimuleni kukaNkulunkulu nasemandleni akhe; akakho owayengangena ethempelini, zingakapheleli izinhlupho eziyisikhombisa zezingelosi eziyisikhombisa.</verse>
      </chapter>
      <chapter number="16">
        <verse number="1">Ngase ngizwa izwi elikhulu livela ethempelini, lithi kuzo izingelosi eziyisikhombisa: “Hambani nithululele emhlabeni izitsha eziyisikhombisa zolaka lukaNkulunkulu.”</verse>
        <verse number="2">Eyokuqala yaya-ke, yathululela isitsha sayo emhlabeni; kwase kuvela isilonda esibi esinobuhlungu kubantu abanophawu lwesilo nabakhuleka kumfanekiso waso.</verse>
        <verse number="3">Neyesibili yathululela isitsha sayo elwandle; lwase luba yigazi elinjengelofileyo, nakho konke okuzwayo okuphila elwandle kwafa.</verse>
        <verse number="4">Neyesithathu yathululela isitsha sayo emifuleni nasemithonjeni yamanzi, kwase kuba yigazi.</verse>
        <verse number="5">Ngezwa ingelosi yamanzi ithi: “Ulungile wena okhona nowawukhona, oNgcwele, ngokuba wakunquma lokho,</verse>
        <verse number="6">ngokuba bachitha igazi labangcwele nelabaprofethi, wabanika ukuba baliphuze igazi; bakufanele.”</verse>
        <verse number="7">Ngase ngizwa i-altare lithi: “Yebo, Nkosi Nkulunkulu, Mninimandla onke, ziqinisile, zilungile izahlulelo zakho.”</verse>
        <verse number="8">Eyesine yayisithululela isitsha sayo elangeni; lase linikwa ukubashisa abantu ngomlilo.</verse>
        <verse number="9">Abantu bashiswa ngokushiswa okukhulu, kepha bahlambalaza igama likaNkulunkulu onamandla phezu kwalezi zinhlupho, kodwa abaphendukanga ukuba bamdumise.</verse>
        <verse number="10">Eyesihlanu yathululela isitsha sayo esihlalweni sobukhosi sesilo; nombuso waso wenziwa mnyama, baluma izilimi zabo ngenxa yobuhlungu,</verse>
        <verse number="11">futhi bahlambalaza uNkulunkulu wezulu ngenxa yobuhlungu babo nangenxa yezilonda zabo; kepha abaphendukanga emisebenzini yabo.</verse>
        <verse number="12">Eyesithupha yathululela isitsha sayo emfuleni omkhulu u-Ewufrathe; kwase kusha amanzi awo, ukuze indlela ilungiselwe amakhosi avela empumalanga.</verse>
        <verse number="13">Ngabona kuphuma emlonyeni kadrako, nasemlonyeni wesilo, nasemlonyeni womprofethi wamanga omoya abathathu abangcolileyo, befana nezingxangxa;</verse>
        <verse number="14">ngokuba bangomoya bamademoni, benza izibonakaliso, abaphuma beya emakhosini ezwe lonke ukubahlanganisela ekulweni kosuku olukhulu lukaNkulunkulu uMninimandla onke.</verse>
        <verse number="15">Bheka, ngiyeza njengesela; ubusisiwe olindayo, alonde izingubo zakhe ukuba angabi ngohamba ze, baze balibone ihlazo lakhe.</verse>
        <verse number="16">Wayesebahlanganisela endaweni ethiwa ngesiHeberu iHarmagedoni.</verse>
        <verse number="17">Eyesikhombisa yayisithululela isitsha sayo emoyeni; kwase kuphuma izwi elikhulu ethempelini esihlalweni sobukhosi, lithi: “Sekwenzekile.”</verse>
        <verse number="18">Kwase kuba khona imibani, namazwi, nokuduma, kwaba khona nokuzamazama okukhulu komhlaba okungazange kube khona okunjalo, selokhu kwaba khona abantu emhlabeni, ukuzamazama komhlaba okukhulu kangaka.</verse>
        <verse number="19">Umuzi omkhulu waba yizinqamu ezintathu, nemizi yabezizwe yawa. NeBabiloni elikhulu lakhunjulwa phambi kukaNkulunkulu ukuba alinike isitsha sewayini lolaka lwakhe oluvuthayo.</verse>
        <verse number="20">Iziqhingi zonke zabaleka, nezintaba azifunyaniswanga.</verse>
        <verse number="21">Isichotho esikhulu esisinda njengetalenta sivela ezulwini sehlela phezu kwabantu; abantu bamhlambalaza uNkulunkulu ngenxa yohlupho lwesichotho, ngokuba uhlupho lwaso lulukhulu kakhulu.</verse>
      </chapter>
      <chapter number="17">
        <verse number="1">Kwase kuza enye yezingelosi eziyisikhombisa ezazinezitsha eziyisikhombisa, yakhuluma nami, yathi: “Woza lapha, ngikutshengise ukwahlulelwa kwesifebe esikhulu esihlezi phezu kwamanzi amaningi,</verse>
        <verse number="2">afeba naso amakhosi omhlaba, nabakhileyo emhlabeni badakiswa yiwayini lobufebe baso.”</verse>
        <verse number="3">Yayisingiyisa ehlane ngikuMoya. Ngabona owesifazane ekhwele isilo esibomvu, sigcwele amagama enhlamba, sinamakhanda ayisikhombisa nezimpondo eziyishumi.</verse>
        <verse number="4">Nowesifazane wayembethe okububende nokubomvu, evunule ngegolide nangamatshe anenani nangamaparele, ephethe isitsha segolide ngesandla sakhe, sigcwele amanyala nokungcolileyo kobufebe bakhe,</verse>
        <verse number="5">nasebusweni bakhe kulotshiwe igama eliyimfihlakalo lokuthi: IBABILONI ELIKHULU, UNINA WEZIFEBE NOWAMANYALA OMHLABA</verse>
        <verse number="6">Ngase ngibona owesifazane edakiwe yigazi labangcwele negazi lawofakazi bakaJesu. Kuthe lapho ngimbona, ngamangala ngokumangala okukhulu.</verse>
        <verse number="7">Yayisithi kimi ingelosi: “Umangalelani na? Ngizakukutshela imfihlakalo yowesifazane neyesilo esimthweleyo, esinamakhanda ayisikhombisa nezimpondo eziyishumi.</verse>
        <verse number="8">Isilo owasibonayo sasikhona, asisekho; kepha sesizakwenyuka, siphuma kwalasha, siye ekubhujisweni; nabakhileyo emhlabeni bayakumangala, labo abamagama abo angalotshwanga encwadini yokuphila, selokhu kwasekelwa izwe, nxa bebona isilo ukuthi sasikhona, kepha asisekho, kanti sizakuba khona.</verse>
        <verse number="9">“Nansi ingqondo enokuhlakanipha. Amakhanda ayisikhombisa ayizintaba eziyisikhombisa, lapho owesifazane ehlezi phezu kwazo. Futhi zingamakhosi ayisikhombisa;</verse>
        <verse number="10">ayisihlanu asewile, enye ikhona, enye ayikafiki; nanxa isifikile, kumelwe ukuba ihlale isikhashana.</verse>
        <verse number="11">Nesilo esasikhona, kepha esingasekho, singesesishiyagalombili, sikuwo ayisikhombisa, siya ekubhujisweni.</verse>
        <verse number="12">“Izimpondo eziyishumi owazibonayo zingamakhosi ayishumi angakamukeli umbuso, kepha amukeliswa amandla njengamakhosi ihora linye kanye nesilo.</verse>
        <verse number="13">Lawo anomqondo munye, anika isilo amandla nokubusa kwawo.</verse>
        <verse number="14">Ayakulwa neWundlu, neWundlu liyakuwanqoba, ngokuba liyiNkosi yamakhosi noMbusi wababusi, nabakanye nalo, ababiziweyo, nabakhethiweyo, nabathembekileyo.”</verse>
        <verse number="15">Yayisithi kimi: “Amanzi owabonayo, lapho sihlezi khona isifebe, angabantu, nezixuku, nezizwe, nezilimi.</verse>
        <verse number="16">Izimpondo eziyishumi owazibonayo, nesilo, lezi ziyakusizonda isifebe, zisenze incithakalo, sibe yize, zidle inyama yaso, zisishise ngomlilo, zisiqede;</verse>
        <verse number="17">ngokuba uNkulunkulu ukufakile ezinhliziyweni zazo ukuba zenze umqondo wakhe, ziwenze umqondo munye, zinike isilo umbuso wazo, aze agcwaliseke amazwi kaNkulunkulu.</verse>
        <verse number="18">Owesifazane owambonayo ungumuzi omkhulu onombuso phezu kwamakhosi omhlaba.”</verse>
      </chapter>
      <chapter number="18">
        <verse number="1">Emva kwalokho ngabona enye ingelosi yehla ezulwini, inamandla amakhulu, nomhlaba wakhanyiswa ngokukhazimula kwayo.</verse>
        <verse number="2">Yamemeza ngezwi elinamdla, yathi: “Liwile, liwile iBabiloni elikhulu, selibe yindawo yokuhlala amademoni, nendawo yokubopha bonke omoya abangcolileyo, nendawo yokubopha zonke izinyoni ezingcolileyo nezizondekayo,</verse>
        <verse number="3">ngokuba izizwe zonke ziphuzile iwayini lobufebe balo, namakhosi omhlaba afebile nalo, nabathengisi bomhlaba bacebile ngamandla okutamasa kwalo.”</verse>
        <verse number="4">Ngase ngizwa elinye izwi livela ezulwini, lithi: “Phumani kulo, bantu bami, ukuze ningahlanganyeli nalo izono zalo, nokuba ningamukeli okwezinhlupho zalo,</verse>
        <verse number="5">ngokuba izono zalo zifinyelele ezulwini, noNkulunkulu wakhumbula ukungalungi kwalo.</verse>
        <verse number="6">Buyiselani kulo njengalokho lona likwenzile, niphinde kabili okwemisebenzi yalo; esitsheni elalixuba kuso, xubani kabili kuso;</verse>
        <verse number="7">ngokungangalokho elizidumise latamasa ngakho, linikeni ukuhlupheka nokulila okungako. Ngokuba enhliziyweni yalo lithi: ‘Ngihlezi ngiyinkosikazi, angisiye umfelokazi, futhi angisoze ngabona ukulila.’</verse>
        <verse number="8">Ngakho kuyakufika ngalusuku lunye izinhlupheko zalo, ukufa, nokulila, nendlala, futhi liyakushiswa liqedwe ngomlilo; ngokuba iNkosi uNkulunkulu elahlulelayo inamandla.</verse>
        <verse number="9">“Amakhosi omhlaba ayefeba nalo ehlala ngokutamasa ayakukhala ambongoze ngalo, nxa ebona umusi wokusha kwalo,</verse>
        <verse number="10">emi kude ngokwesaba ukuhlupheka kwalo ethi: ‘Maye, maye kuwe muzi omkhulu waseBabiloni, muzi onamandla, ngokuba ngehora linye nje, kufikile ukwahlulelwa kwakho!’</verse>
        <verse number="11">“Nabathengisi bomhlaba bayalikhalela, balililele, ngokuba impahla yabo ayisathengwa muntu,</verse>
        <verse number="12">impahla yegolide neyesiliva, namatshe anenani, namaparele, nelineni elicolekileyo, nokububende, nosilika, nokubomvu, kanye nemithi yonke enamakha, nezitsha zonke zamazinyo endlovu, nezitsha zonke zomuthi onenani elikhulu, nezethusi, nezensimbi, nezetshe elimhlophe,</verse>
        <verse number="13">nokinamona, nokunephunga elimnandi, nempepho, namafutha okuqhola, nenhlaka, newayini, namafutha eminqumo, nempuphu ecolekileyo, nokolweni, nezinkomo, nezimvu, namahhashi, nezinqola, nezigqila, nemiphefumulo yabantu.</verse>
        <verse number="14">“Nezithelo ezazifiswa ngumphefumulo wakho zimukile kuwe, nakho konke okunonileyo nokucwebezelayo konakele kuwe, akusoze kwabuye kufunyanwe.</verse>
        <verse number="15">Abathengisi balezo zinto abacetshisiwe yilo bayakumela kude ngokwesaba ukuhlupheka kwalo, bekhala belila,</verse>
        <verse number="16">bethi: ‘Maye, maye kuwe muzi omkhulu owawembethe ilineni elicolekileyo, nokububende, nokubomvu, uvunule ngegolide nangamatshe anenani nangamaparele!</verse>
        <verse number="17">Ngokuba ngehora linye nje ingcebo engaka ichithekile.’ “Nabashayeli bonke bemikhumbi, nabo bonke abaya nomaphi ngomkhumbi, namatilosi, nabo bonke abasebenza elwandle bemela kude,</verse>
        <verse number="18">badazuluka bebona umusi wokusha kwalo, bethi: ‘Ngumuphi umuzi ofana nalowomuzi omkhulu na?’</verse>
        <verse number="19">Base bethela uthuli emakhanda abo, badazuluka bekhala, belila bethi: ‘Maye, maye kuwe muzi omkhulu, abacebile kuwe bonke abanemikhumbi elwandle ngenxa yengcebo enqabileyo yakho, ngokuba ngehora linye nje uchithekile!</verse>
        <verse number="20">Thokoza ngawo wena zulu, nani bangcwele, nani baphostoli, nani baprofethi; ngokuba uNkulunkulu uwahlulele, waniphindiselela kuwo.’ ”</verse>
        <verse number="21">Ingelosi enamandla yafukula itshe linjengelokusila elikhulu, yaliphonsa elwandle, yathi: “Ngokunjalo iBabiloni umuzi omkhulu liyakuphonswa phansi ngamandla, lingabe lisafunyanwa.</verse>
        <verse number="22">Izwi lababetha ihabhu nelabahlabeleli nelababetha imitshingo namacilongo alisoze laphinda lizwakale kuwe, namuphi umlumbi noma owaluphi uhlobo akasoze wafunyaniswa kuwe, nomsindo wetshe lokusila awusoze wabuye uzwakale kuwe,</verse>
        <verse number="23">nokukhanya kwesibani akusoze kwaphinda kukhanye phakathi kwakho, nezwi lomyeni nelomlobokazi alisoze labuye lizwakale phakathi kwakho, ngokuba izizwe zonke zidukisiwe ngokuthakatha kwakho,</verse>
        <verse number="24">futhi kwafunyaniswa kuwe igazi labaprofethi nelabangcwele nelabo bonke ababebulewe emhlabeni.”</verse>
      </chapter>
      <chapter number="19">
        <verse number="1">Emva kwalokho ngezwa kungathi izwi elikhulu lesixuku esikhulu ezulwini, lithi: “Haleluya! Insindiso, nenkazimulo, namandla ngokukaNkulunkulu wethu,</verse>
        <verse number="2">ngokuba ziqinisile, zilungile izahlulelo zakhe; ngokuba isifebe esikhulu esonakalisa umhlaba ngobufebe baso, uliphindisele igazi lezinceku zakhe esandleni saso.”</verse>
        <verse number="3">Bathi ngokwesibili: “Haleluya! Nomusi waso wenyuka kuze kube phakade naphakade.”</verse>
        <verse number="4">Ayesewa phansi amalunga angamashumi amabili nane kanye nezidalwa ezine, akhuleka kuNkulunkulu ohlezi esihlalweni sobukhosi, athi: “Amen! Haleluya!”</verse>
        <verse number="5">Kwase kuphuma izwi esihlalweni sobukhosi, lithi: “Dumisani uNkulunkulu wethu nonke nina zinceku zakhe, nina enimesabayo, abancane nabakhulu.”</verse>
        <verse number="6">Ngase ngizwa kungathi izwi lesixuku esikhulu, linjengezwi lamanzi amaningi, nezwi lokuduma okunamandla, lithi: “Haleluya! Ngokuba iNkosi uNkulunkulu wethu, uMninimandla onke, iyabusa.</verse>
        <verse number="7">Masithokoze, sethabe, futhi masimnike inkazimulo, ngokuba umshado weWundlu ufikile, nomkalo uzilungisele;</verse>
        <verse number="8">wanikwa ukuba embathe ilineni elicolekileyo nelikhazimulayo nelihlanzekileyo,” ngokuba ilineni elicolekileyo liyizenzo ezilungileyo zabangcwele.</verse>
        <verse number="9">Yayisithi kimi: “Loba ukuthi: ‘Babusisiwe abamenyelwe esidlweni somshado weWundlu.’ ” Yayisithi kimi: “Lawo angamazwi aqinisileyo kaNkulunkulu.”</verse>
        <verse number="10">Ngase ngiwa phansi phambi kwezinyawo ukukhuleka kuyo. Yayisithi kimi: “Musa; ngiyinceku kanye nawe nabazalwane bakho abaphethe ubufakazi bukaJesu; khuleka kuNkulunkulu. Ngokuba ubufakazi bukaJesu bungumoya wokuprofetha.”</verse>
        <verse number="11">Ngase ngibona izulu livulekile; bheka, nanto ihhashi elimhlophe nohlezi phezu kwalo obizwa ngokuthi oThembekileyo noQinisileyo; uyahlulela, alwe ngokulunga.</verse>
        <verse number="12">Amehlo akhe angamalangabi omlilo, nasekhanda lakhe kukhona imiqhele eminingi; unegama elilotshiweyo elingaziwa muntu, nguyena kuphela;</verse>
        <verse number="13">wembethe ingubo efafazwe ngegazi; igama lakhe nguLizwi kaNkulunkulu.</verse>
        <verse number="14">Izimpi zasezulwini zamlandela zikhwele amahhashi amhlophe, zembethe ilineni elicolekileyo, elimhlophe nelihlanzekileyo.</verse>
        <verse number="15">Emlonyeni wakhe kwaphuma inkemba ebukhali, ukuze ashaye izizwe ngayo; yena uyakuzibusa ngentonga yensimbi; yena uqobo uyanyathela isikhamo sewayini lentukuthelo yolaka lukaNkulunkulu uMninimandla onke.</verse>
        <verse number="16">Unegama lilotshiwe engutsheni yakhe nasethangeni lakhe elithi: INKOSI YAMAKHOSI NOMBUSI WABABUSI</verse>
        <verse number="17">Ngase ngibona ingelosi imi elangeni, yamemeza ngezwi elikhulu ezinyonini zonke ezindizayo emkhathini wezulu, ithi: “Wozani, nibuthane esidlweni esikhulu sikaNkulunkulu</verse>
        <verse number="18">ukuba nidle inyama yamakhosi, nenyama yezinduna, nenyama yamaqhawe, nenyama yamahhashi neyabakhwele kuwo, nenyama yabo bonke abakhululekileyo nabayizigqila, abancane nabakhulu.”</verse>
        <verse number="19">Ngabona isilo, namakhosi omhlaba, nezimpi zawo zibuthene ukulwa naye owayehlezi ehhashini nempi yakhe.</verse>
        <verse number="20">Isilo sase sibanjwa nomprofethi wamanga okanye naso owenza izibonakaliso phambi kwaso, abadukisa ngazo abamukela uphawu lwesilo nabakhuleka kumfanekiso waso; labo bobabili baphonswa besezwa echibini lomlilo elivutha isibabule.</verse>
        <verse number="21">Nabaseleyo babulawa ngenkemba ephuma emlonyeni wakhe owayehlezi ehhashini, nezinyoni zonke zasutha inyama yabo.</verse>
      </chapter>
      <chapter number="20">
        <verse number="1">Ngase ngibona ingelosi yehla ezulwini, iphethe isihluthulelo sakwalasha neketanga elikhulu ngesandla sayo.</verse>
        <verse number="2">Yambamba udrako, inyoka endala, onguMhlebi noSathane, yambopha iminyaka eyinkulungwane,</verse>
        <verse number="3">yamphonsa-ke kwalasha, yamvalela phakathi, yamqinisa ngophawu ngaphezu kwakhe, ukuze angabe esadukisa izizwe, ize iphele iminyaka eyinkulungwane; emva kwalokho kumelwe ukuba athukululwe isikhashana.</verse>
        <verse number="4">Ngase ngibona izihlalo zobukhosi; bahlala kuzo, banikwa ukwahlulela; ngabona nemiphefumulo yababenqunywe amakhanda ngenxa yokufakaza ngoJesu nangenxa yezwi likaNkulunkulu, nalabo abangakhulekanga kuso isilo nomfanekiso waso, nabangamukelanga uphawu lwesilo ebunzini labo nasesandleni sabo; baphila, babusa kanye noKristu iminyaka eyinkulungwane.</verse>
        <verse number="5">Abafileyo ababesele kabaphila yaze yaphela iminyaka eyinkulungwane. Lokhu kungukuvuka kokuqala.</verse>
        <verse number="6">Ubusisiwe, ungcwele onesabelo ekuvukeni kokuqala; kulabo ukufa kwesibili akunamandla, kepha bayakuba ngabapristi bakaNkulunkulu nabakaKristu, babuse kanye naye iminyaka eyinkulungwane.</verse>
        <verse number="7">Nanxa isiphelile iminyaka eyinkulungwane, uSathane uyakukhululwa etilongweni lakhe,</verse>
        <verse number="8">aphumele ukudukisa izizwe ezisemagumbini omane omhlaba, oGogi noMagogi, azibuthele ekulweni ezimumo wazo ungangesihlabathi solwandle.</verse>
        <verse number="9">Zase zikhuphukela ngaphezu kobubanzi bomhlaba, zakaka ikamu labangcwele nomuzi othandiweyo; kwehla umlilo uvela ezulwini, wazidla waziqeda;</verse>
        <verse number="10">noSathane owazidukisayo waphonswa echibini lomlilo nesibabule, lapho kukhona isilo nomprofethi wamanga; ziyakuhlushwa imini nobusuku kuze kube phakade naphakade.</verse>
        <verse number="11">Ngase ngibona isihlalo sobukhosi esikhulu esimhlophe nohlezi kuso, obuso bakhe babalekelwa yizulu nomhlaba, akutholelwanga indawo.</verse>
        <verse number="12">Ngabona abafileyo, abakhulu nabancane, bemi phambi kwesihlalo sobukhosi; izincwadi zavulwa; nenye incwadi yavulwa, ngeyokuphila; nabafileyo bahlulelwa ngalokho okulotshiwe ezincwadini njengokwemisebenzi yabo.</verse>
        <verse number="13">Nolwandle lwakhipha abafileyo ababekulo, nokufa neHayidese kwakhipha abafileyo ababekukho, bahlulelwa yilowo nalowo njengokwemisebenzi yakhe.</verse>
        <verse number="14">Ukufa neHayidese kwaphonswa echibini lomlilo. Lokhu kungukufa kwesibili, ichibi lomlilo.</verse>
        <verse number="15">Uma ekhona ongafunyaniswanga elotshiwe encwadini yokuphila, waphonswa echibini lomlilo.</verse>
      </chapter>
      <chapter number="21">
        <verse number="1">Ngase ngibona izulu elisha nomhlaba omusha; ngokuba izulu lokuqala nomhlaba wokuqala kudlulile, nolwandle alusekho.</verse>
        <verse number="2">Ngabona umuzi ongcwele, iJerusalema elisha, wehla uvela ezulwini kuNkulunkulu, ulungisiwe njengomlobokazi ohlotshiselwe umyeni wakhe.</verse>
        <verse number="3">Ngase ngizwa izwi elikhulu livela esihlalweni sobukhosi, lithi: “Bheka, itabernakele likaNkulunkulu likubantu; uyakuhlala nabo, babe ngabantu bakhe, yena uNkulunkulu abe nabo,</verse>
        <verse number="4">azesule izinyembezi zonke emehlweni abo; ukufa akusayikuba khona; nokudabuka, nokukhala, nobuhlungu akusayikuba khona; ngokuba okokuqala kudlulile.”</verse>
        <verse number="5">Wayesethi ohlezi esihlalweni sobukhosi: “Bheka, ngenza konke kube kusha.” Wathi: “Loba, ngokuba lawa mazwi athembekile, aqinisile.”</verse>
        <verse number="6">Wayesethi kimi: “Sekwenzekile. Ngingu-Alfa no-Omega, ukuqala nokugcina. Owomileyo ngiyakumphuzisa ngesihle emthonjeni wamanzi okuphila.</verse>
        <verse number="7">Onqobayo uyakulidla ifa lalezo zinto, futhi ngiyakuba nguNkulunkulu kuye, yena abe yindodana kimi.</verse>
        <verse number="8">Kepha amagwala, nabangakholwayo, nabanengekayo, nababulali, nezifebe, nabathakathi, nabakhonza izithombe, nabo bonke abaqamba amanga, isabelo sabo siyakuba sechibini elivutha umlilo nesibabule, okungukufa kwesibili.”</verse>
        <verse number="9">Kwase kufika enye yezingelosi eziyisikhombisa ezazinezitsha eziyisikhombisa ezigcwele izinhlupho eziyisikhombisa zokugcina, yakhuluma nami, yathi: “Woza lapha, ngikukhombise umlobokazi, umkaWundlu.”</verse>
        <verse number="10">Yamuka nami ngikuMoya, yaya entabeni enkulu nephakemeyo, yangikhombisa umuzi ongcwele waseJerusalema wehla ezulwini kuNkulunkulu,</verse>
        <verse number="11">unenkazimulo kaNkulunkulu; ukukhanya kwawo kwakunjengetshe elinenani elikhulu sengathi yitshe lejaspi elicwebezelayo,</verse>
        <verse number="12">unogange olukhulu noluphakemeyo, unamasango ayishumi nambili, nasemasangweni kukhona izingelosi eziyishumi nambili, kulotshwe kuwo amagama angawezizwe eziyishumi nambili zabantwana bakwa-Israyeli;</verse>
        <verse number="13">ngasempumalanga kwakukhona amasango amathathu, nangasenyakatho amasango amathathu, nangaseningizimu amasango amathathu, nangasentshonalanga amasango amathathu.</verse>
        <verse number="14">Ugange lomuzi lwalunezisekelo eziyishumi nambili, naphezu kwazo amagama ayishumi nambili abaphostoli abayishumi nambili beWundlu.</verse>
        <verse number="15">Owayekhuluma nami wayenohlanga lwegolide ukuba alinganise umuzi, namasango awo, nogange lwawo.</verse>
        <verse number="16">Umuzi umi unezinhlangothi ezine, nobude bawo bungangobubanzi bawo. Walinganisa umuzi ngohlanga, amastadiyu ayizinkulungwane eziyishumi nambili, ubude nobubanzi nokuphakama kwawo kulingene.</verse>
        <verse number="17">Walinganisa ugange lwawo, izingalo eziyikhulu namashumi amane nane, yisilinganiso somuntu esingesengelosi.</verse>
        <verse number="18">Nogange lwawo lwakhiwe ngejaspi, nomuzi wawungowegolide elihle, linjengengilazi ecwebezelayo.</verse>
        <verse number="19">Izisekelo zogange lomuzi zivunulisiwe ngawo onke amatshe anenani elikhulu; isisekelo sokuqala siyijaspi, esesibili yisafire, esesithathu yikhalkedoni, esesine yisimaragidu,</verse>
        <verse number="20">esesihlanu yisaridonikisi, esesithupha yisardiyu, esesikhombisa yikrisolithe, esesishiyagalombili yibherile, esesishiyagalolunye yitopazi, eseshumi yikrisoprasi, eseshumi nanye yihiyakinte, eseshumi nambili yi-amethiste.</verse>
        <verse number="21">Amasango ayishumi nambili ayengamaparele ayishumi nambili; yilelo nalelo sango ngalinye laliyiparele linye. Isitaladi somuzi sasiyigolide elicwengekileyo, linjengengilazi ekhanyayo.</verse>
        <verse number="22">Angibonanga ithempeli kuwo, ngokuba iNkosi uNkulunkulu, uMninimandla onke, iyithempeli lawo kanye neWundlu.</verse>
        <verse number="23">Umuzi awudingi ilanga nenyanga ukuba kukhanye kuwo, ngokuba inkazimulo kaNkulunkulu iyawukhanyisa, nesibani sawo siyiWundlu.</verse>
        <verse number="24">Izizwe ziyakuhamba ekukhanyeni kwawo, namakhosi omhlaba aletha kuwo ubukhosi bawo;</verse>
        <verse number="25">namasango awo awasoze avalwa emini, ngokuba ubusuku abuyikuba khona lapho;</verse>
        <verse number="26">bayakuletha ubukhosi nodumo lwezizwe.</verse>
        <verse number="27">Akusoze kwangena lutho olungcolileyo kuwo nowenza amanyala namanga, kuphela abalotshiwe encwadini yokuphila yeWundlu.</verse>
      </chapter>


      <chapter number="22">
        <verse number="1">Wayesengikhombisa umfula wamanzi okuphila ucwebezela njengekristalu, uvela esihlalweni sobukhosi sikaNkulunkulu neseWundlu.</verse>
        <verse number="2">Phakathi kwesitaladi sawo nomfula emaceleni omabili kukhona umuthi wokuphila, uthela izithelo eziyishumi nambili, uthela izithelo zawo izinyanga ngezinyanga, namaqabunga omuthi angawokuphulukisa izizwe.</verse>
        <verse number="3">Akusayikuba khona nokukodwa ukuqalekisa. Isihlalo sobukhosi sikaNkulunkulu neseWundlu siyakuba kuwo, nezinceku zakhe ziyakumkhonza,</verse>
        <verse number="4">zibone ubuso bakhe, negama lakhe liyakuba semabunzini azo.</verse>
        <verse number="5">Ubusuku abusayikuba khona; abadingi ukukhanya kwesibani nokukhanya kwelanga, ngokuba iNkosi uNkulunkulu iyakubakhanyisela; bayakubusa phakade naphakade.</verse>
        <verse number="6">Yayisithi kimi: “Lawo mazwi athembekile, aqinisile, neNkosi uNkulunkulu wemimoya yabaprofethi iyithumile ingelosi yayo ukuzikhombisa izinceku zayo okuzakwenzeka masinyane.”</verse>
        <verse number="7">“Bheka, ngiyeza masinyane. Ubusisiwe ogcina amazwi esiprofetho sale ncwadi.”</verse>
        <verse number="8">Mina Johane nginguye owezwa nowabona lezi zinto. Kuthe sengizwile, sengibonile, ngawa phansi ukuba ngikhuleke phambi kwezinyawo zengelosi engikhombisile lezo zinto.</verse>
        <verse number="9">Yayisithi kimi: “Musa; ngiyinceku kanye nawe nabazalwane bakho abaprofethi nabagcina amazwi ale ncwadi; khuleka kuNkulunkulu.”</verse>
        <verse number="10">Yathi kimi: “Ungavali ngophawu amazwi esiprofetho sale ncwadi, ngokuba isikhathi siseduze.</verse>
        <verse number="11">Ongalungile makenze njalo okungalungile, nongcolileyo makazingcolise njalo, kepha olungileyo makenze njalo ukulunga, nongcwele makazingcwelise njalo.”</verse>
        <verse number="12">“Bheka, ngiyeza masinyane, nomvuzo wami unami ukumnika yilowo nalowo njengokomsebenzi wakhe.</verse>
        <verse number="13">Ngingu-Alfa no-Omega, owokuqala nowokuphela, isiqalo nesigcino.</verse>
        <verse number="14">“Babusisiwe abahlanza izingubo zabo ukuba bathole ilungelo labo emthini wokuphila, bangene emzini ngamasango.</verse>
        <verse number="15">Ngaphandle kukhona izinja, nabathakathi, nezifebe, nababulali, nabakhonza izithombe, nabo bonke abathanda nabenza amanga.</verse>
        <verse number="16">“Mina Jesu ngithumile ingelosi yami ukufakaza kini lezi zinto emabandleni. Ngiyimpande nenzalo kaDavide, inkanyezi yokusa ecwebezelayo.”</verse>
        <verse number="17">UMoya nomlobokazi bathi: “Woza!” Nozwayo makathi: “Woza!” Nowomileyo makeze; othandayo makathabathe amanzi okuphila ngesihle.</verse>
        <verse number="18">Ngiyafakaza mina kubo bonke abezwayo amazwi esiprofetho sale ncwadi; uma ekhona owenezela kulokhu, uNkulunkulu uyakwenezela kuye izinhlupho ezilotshiwe kule ncwadi;</verse>
        <verse number="19">futhi uma ekhona osusa utho kuwo amazwi encwadi yalesi siprofetho, uNkulunkulu uyakususa isabelo sakhe emthini wokuphila, nasemzini ongcwele, nakulokhu okulotshiwe kule ncwadi.</verse>
        <verse number="20">Ofakaza ngalezi zinto uthi: “Yebo, ngiyeza masinyane.” Amen. Woza, Nkosi Jesu!</verse>
        <verse number="21">Umusa weNkosi yethu uJesu Kristu mawube nani nonke. Amen.</verse>
      </chapter>
    </book>
  </testament>
</bible>