<?xml version="1.0" encoding="UTF-8"?>
<bible translation="Chinese Bible 1919 (Traditional) (文理和合譯本《新舊約全書》)" status="Digital edition of the Chinese Union High Wenli Version (1919). Created by Simon Wong. Digital edition © United Bible Societies, 2016." site="https://www.bible.com/bible/1578/GEN.2.文理和合譯本">
	<testament name="Old">
		<book number="1">
			<chapter number="1">
				<verse number="1">元始、上帝創造天地、</verse>
				<verse number="2">地乃虛曠混沌、淵際晦冥、上帝之神煦育乎水面、</verse>
				<verse number="3">上帝曰、宜有光、即有光、</verse>
				<verse number="4">上帝視光為善、遂判光暗、</verse>
				<verse number="5">謂光為晝、謂暗為夜、有夕有朝、是乃一日、○</verse>
				<verse number="6">上帝曰、水中宜有穹蒼、使水判乎上下、</verse>
				<verse number="7">遂作穹蒼、以分穹蒼上下之水、有如此也、</verse>
				<verse number="8">上帝謂穹蒼為天、有夕有朝、是乃二日、○</verse>
				<verse number="9">上帝曰、天下諸水、宜匯一區、俾見大陸、有如此也、</verse>
				<verse number="10">謂大陸為地、謂匯水為海、上帝視之為善、</verse>
				<verse number="11">上帝曰、地宜生草、及結實之蔬、結果之樹、果懷其核、各從其類、有如此也、</verse>
				<verse number="12">地遂生草、及結實之蔬、結果之樹、果懷其核、各從其類、上帝視之為善、</verse>
				<verse number="13">有夕有朝、是乃三日、○</verse>
				<verse number="14">上帝曰、穹蒼宜有輝光、以分晝夜、以為兆象、以定四時年日、</verse>
				<verse number="15">光麗於天、照臨於地、有如此也、</verse>
				<verse number="16">上帝造二巨光、大者司晝、小者司夜、亦造星辰、</verse>
				<verse number="17">置之穹蒼、照臨於地、</verse>
				<verse number="18">以司晝夜、以分明晦、上帝視之為善、</verse>
				<verse number="19">有夕有朝、是乃四日、○</verse>
				<verse number="20">上帝曰、水宜滋生生物、鳥飛地上、戾乎穹蒼、</verse>
				<verse number="21">遂造巨魚、暨水中所滋生之動物、各從其類、又造羽族、各從其類、上帝視之為善、</verse>
				<verse number="22">祝之曰、生育眾多、鱗介充牣於海、禽鳥繁衍於地、</verse>
				<verse number="23">有夕有朝、是乃五日、○</verse>
				<verse number="24">上帝曰、地宜產生生物、各從其類、牲畜昆蟲走獸、各從其類、有如此也、</verse>
				<verse number="25">遂造走獸牲畜、地上昆蟲、皆各從其類、上帝視之為善、</verse>
				<verse number="26">上帝曰、宜造人、其形其象肖我儕、以治海魚飛鳥牲畜、及動於地上之昆蟲、並治全地、</verse>
				<verse number="27">遂造人、維肖乎己、象上帝形、造男亦造女、</verse>
				<verse number="28">上帝祝之曰、生育眾多、遍滿於地、而治理之、以統轄海魚飛鳥、與地上動物、</verse>
				<verse number="29">又曰、遍地結實之菜蔬、懷核之樹果、我予汝以為食、</verse>
				<verse number="30">至地上走獸、空中飛鳥、暨動於地上之生物、我賜之青草以為食、有如此也、</verse>
				<verse number="31">上帝視凡所造者盡善、有夕有朝、是乃六日、</verse>
			</chapter>
			<chapter number="2">
				<verse number="1">天地萬物既成、</verse>
				<verse number="2">七日上帝造物工竣、乃憩息、</verse>
				<verse number="3">蓋是日上帝畢其工而安息、遂錫嘏此日、別之為聖、○</verse>
				<verse number="4">耶和華上帝創造天地之日、其畧如左、</verse>
				<verse number="5">爾時野無草木、田間蔬菜未生、蓋耶和華上帝未降雨於地、亦無人耕之、</verse>
				<verse number="6">惟霧由地上騰、普潤土壤、</verse>
				<verse number="7">耶和華上帝摶土為人、噓生氣於其鼻、乃成生靈、</verse>
				<verse number="8">耶和華上帝植囿於東方之 伊甸 、置所造之人於其間、</verse>
				<verse number="9">耶和華上帝使地生諸樹、觀可娛目、食可適口、當囿之中、有生命之樹、及別善惡之樹、</verse>
				<verse number="10">有河流自 伊甸 、灌溉其囿、中分四支、</verse>
				<verse number="11">一曰 比遜 、瀠洄於 哈腓拉 、其地產金、</verse>
				<verse number="12">厥金精良、亦產珍珠碧玉、</verse>
				<verse number="13">二曰 基訓 、環流於 古實 、</verse>
				<verse number="14">三曰 希底結 、流於 亞述 東、四曰 伯拉 、</verse>
				<verse number="15">耶和華上帝挈其人置 伊甸 囿、使之治理監守、</verse>
				<verse number="16">命之曰、囿中樹果、任意可食、</verse>
				<verse number="17">惟別善惡之樹、其果不可食、食之日必死、○</verse>
				<verse number="18">耶和華上帝曰、人獨處非善、我將作一相助者以配之、</verse>
				<verse number="19">耶和華上帝以土造野間走獸、空中飛鳥、攜至其人前、視其稱以何名、其所以稱各生物者、即其物之名也、</verse>
				<verse number="20">其人於牲畜飛鳥走獸、各命以名、惟己無相助者配之、</verse>
				<verse number="21">耶和華上帝乃令其人酣睡、取其脇骨之一、彌縫其肉、</verse>
				<verse number="22">以所取之脇骨造女、攜至其前、</verse>
				<verse number="23">其人曰、是乃我骨中之骨、肉中之肉、可稱為女、因自男出也、</verse>
				<verse number="24">是以人將離父母、膠漆其妻、成為一體、</verse>
				<verse number="25">夫婦並裸、亦無愧焉、</verse>
			</chapter>
			<chapter number="3">
				<verse number="1">耶和華上帝所造之百獸、惟蛇最狡、蛇謂婦曰、囿中諸樹、上帝豈語汝勿食乎、</verse>
				<verse number="2">婦曰、囿樹之實、我儕可食、</verse>
				<verse number="3">惟囿之中一樹、上帝戒之、毋食毋捫、恐致死亡、</verse>
				<verse number="4">蛇曰、爾未必死、</verse>
				<verse number="5">蓋上帝知爾食之日、爾目必明、將如上帝、能辨善惡、</verse>
				<verse number="6">婦視其樹、食可適口、觀可娛目、且可愛慕、益人智慧、遂取果食之、並以遺夫、夫亦食之、</verse>
				<verse number="7">二人之目即明、自知裸體、遂編無花果葉為裳、</verse>
				<verse number="8">晚涼時、耶和華上帝遊於囿、其人與婦聞其聲、匿囿樹間以避之、</verse>
				<verse number="9">耶和華上帝呼其人曰、汝何在、</verse>
				<verse number="10">曰、我聞爾聲於囿、以我裸故、畏而自匿、</verse>
				<verse number="11">曰、孰語爾裸乎、我戒爾勿食之樹果、爾食之乎、</verse>
				<verse number="12">曰、爾所賜偕我之婦、以樹果予我、而我食之、</verse>
				<verse number="13">耶和華上帝謂婦曰、爾何為耶、婦曰、蛇誘我、我遂食之、</verse>
				<verse number="14">耶和華上帝謂蛇曰、爾既為此、較之六畜百獸、必更見詛、且以腹行、畢生食塵、</verse>
				<verse number="15">我以仇隙置爾與婦之間、爰及苗裔、彼將傷爾首、爾將傷其踵、</verse>
				<verse number="16">謂婦曰、我必增爾懷妊之苦、產育劬勞、爾必戀夫、夫必轄爾、</verse>
				<verse number="17">謂 亞當 曰、爾既聽婦言、食我所禁之果、土必緣爾見詛、爾畢生勤勞、食其所產、</verse>
				<verse number="18">土將為爾叢生荊棘蒺藜、汝所食者、田間之蔬、</verse>
				<verse number="19">必汗流浹面、始可得食、迨爾歸土、蓋爾由土出、汝本為土、終則歸之、</verse>
				<verse number="20">其人名婦曰 夏娃 、 以其為羣生之母也、</verse>
				<verse number="21">耶和華上帝為 亞當 及婦、作皮衣衣之、○</verse>
				<verse number="22">耶和華上帝曰、斯人能別善惡、彷彿我儕、恐其舉手、亦取生命樹果、食之而永生、</verse>
				<verse number="23">遂遣其人出 伊甸 囿、以耕所自出之土、</verse>
				<verse number="24">既逐之出、又於 伊甸 囿東、置基路伯、與旋轉之焰劍、以防守生命樹之途、</verse>
			</chapter>
			<chapter number="4">
				<verse number="1">亞當 與婦 夏娃 同室、懷妊生 該隱 、曰、耶和華使我得男、</verse>
				<verse number="2">又生其弟 亞伯 、 亞伯 為牧、 該隱 為農、</verse>
				<verse number="3">厥後、 該隱 以土所產奉耶和華、</verse>
				<verse number="4">亞伯 亦奉以首生之羊與脂、耶和華眷顧 亞伯 、與其祭品、</verse>
				<verse number="5">而不眷顧 該隱 、與其祭品、 該隱 盛怒變色、</verse>
				<verse number="6">耶和華曰、爾怒奚為、變色曷故、</verse>
				<verse number="7">苟爾行善、豈不懽顏、苟行不善、孽伏於門、彼必戀爾、爾其制之、</verse>
				<verse number="8">該隱 以告弟 亞伯 、在於田間、攻而殺之、○</verse>
				<verse number="9">耶和華謂 該隱 曰、爾弟 亞伯 安在、曰、不知、我豈防守我弟者乎、</verse>
				<verse number="10">曰、爾何為耶、汝弟之血有聲、自地籲我、</verse>
				<verse number="11">今地啟口、由於爾手、以受汝弟之血、爾必由地見詛、</verse>
				<verse number="12">汝耕田、地不復効力、爾必流離於地、</verse>
				<verse number="13">該隱 謂耶和華曰、我刑之重、實所不堪、</verse>
				<verse number="14">爾今逐我、俾離斯土、不復覿爾面、流離於地、遇我者必殺我、</verse>
				<verse number="15">耶和華曰、凡殺 該隱 者、受罰七倍、乃賜以表記、免遇之者擊之、○</verse>
				<verse number="16">該隱 離耶和華前、往 伊甸 東 挪得 地居焉、</verse>
				<verse number="17">該隱 與妻同室、懷妊生 以諾 、建城、即以其子之名、稱為 以諾 、</verse>
				<verse number="18">以諾 生 以拿 、 以拿 生 米戶雅利 、 米戶雅利 生 瑪土撒利 、 瑪土撒利 生 拉麥 、</verse>
				<verse number="19">拉麥 娶妻二、一名 亞大 、一名 洗拉 、</verse>
				<verse number="20">亞大 生 雅八 、為居幕牧畜者祖、</verse>
				<verse number="21">其弟 猶八 、為鼓琴品簫者祖、</verse>
				<verse number="22">洗拉 生 土八該隱 、乃造銅鐵諸利器者祖、其妹名 拿瑪 、</verse>
				<verse number="23">拉麥 謂妻曰、 亞大 洗拉 歟、其聞我聲、 拉麥 之婦歟、其聽我言、人害我、我殺之、少者傷我、我戮之、</verse>
				<verse number="24">若殺 該隱 、受罰七倍、若殺 拉麥 、必受罰七十七倍、○</verse>
				<verse number="25">亞當 復與妻同室、生子命名 塞特 、曰、上帝為我立一子、以代 亞伯 、因其為 該隱 所殺也、</verse>
				<verse number="26">塞特 亦生子、命名 以挪士 、是時人始籲耶和華之名、</verse>
			</chapter>
			<chapter number="5">
				<verse number="1">亞當 之裔、其譜如左、上帝造人、乃肖其象、</verse>
				<verse number="2">造男造女、當造之日、錫之以嘏、稱之曰人、</verse>
				<verse number="3">亞當 百有三十歲生子、克肖乎己、命名 塞特 、</verse>
				<verse number="4">後歷八百年、猶生子女、</verse>
				<verse number="5">享壽九百三十歲而終、○</verse>
				<verse number="6">塞特 百有五歲、生 以挪士 、</verse>
				<verse number="7">後歷八百有七年、猶生子女、</verse>
				<verse number="8">享壽九百十有二歲而終、○</verse>
				<verse number="9">以挪士 九十歲生 該南 、</verse>
				<verse number="10">後歷八百十五年、猶生子女、</verse>
				<verse number="11">享壽九百有五歲而終、○</verse>
				<verse number="12">該南 七十歲生 瑪勒列 、</verse>
				<verse number="13">後歷八百四十年、猶生子女、</verse>
				<verse number="14">享壽九百有十歲而終、○</verse>
				<verse number="15">瑪勒列 六十五歲生 雅列 、</verse>
				<verse number="16">後歷八百三十年、猶生子女、</verse>
				<verse number="17">享壽八百九十五歲而終、○</verse>
				<verse number="18">雅列 百六十二歲生 以諾 、</verse>
				<verse number="19">後歷八百年、猶生子女、</verse>
				<verse number="20">享壽九百六十二歲而終、○</verse>
				<verse number="21">以諾 六十五歲生 瑪土撒拉 、</verse>
				<verse number="22">後與上帝偕行、歷三百年、猶生子女、</verse>
				<verse number="23">享壽三百六十五歲、</verse>
				<verse number="24">以諾 與上帝偕行、上帝接之、遂不在焉、○</verse>
				<verse number="25">瑪土撒拉 百八十七歲生 拉麥 、</verse>
				<verse number="26">後歷七百八十二年、猶生子女、</verse>
				<verse number="27">享壽九百六十九歲而終、○</verse>
				<verse number="28">拉麥 百八十二歲生子、</verse>
				<verse number="29">命名 挪亞 、曰、耶和華詛地、使我操作勞苦、此子必慰藉我、</verse>
				<verse number="30">後 拉麥 歷五百九十五年、猶生子女、</verse>
				<verse number="31">享壽七百七十七歲而終、○</verse>
				<verse number="32">挪亞 五百歲、生 閃含雅弗 、</verse>
			</chapter>
			<chapter number="6">
				<verse number="1">人民繁衍於地、乃生女子、</verse>
				<verse number="2">上帝子見其豔麗、隨意遴選、娶以為室、</verse>
				<verse number="3">耶和華曰、人既屬乎形軀、我神必不恆居其中、然其時日、尚可延至一百二十年、</verse>
				<verse number="4">時、有偉人在世、厥後、上帝子與世人之女同室、生子為上古英武有名之人、○</verse>
				<verse number="5">耶和華鑒觀世人、罪惡貫盈、心所圖維、恆為邪慝、</verse>
				<verse number="6">乃悔造人於地、心焉憂之、</verse>
				<verse number="7">耶和華曰、將以我所造之人、以及牲畜昆蟲飛鳥、翦滅於地、蓋我造之而悔矣、</verse>
				<verse number="8">惟 挪亞 沾恩於耶和華前、○</verse>
				<verse number="9">挪亞 世紀、其畧如左、彼乃義人、於當世為完人、與上帝偕行、</verse>
				<verse number="10">所生三子、 閃 、 含 、 雅弗 、</verse>
				<verse number="11">舉世敗壞於上帝前、強暴充塞、</verse>
				<verse number="12">上帝見世敗壞、凡有血氣者、行為邪僻、○</verse>
				<verse number="13">上帝諭 挪亞 曰、凡有血氣者、厥期已盡、蓋其強暴遍滿於地、我將倂地而滅之、</verse>
				<verse number="14">爾以柏木造方舟、中分為艙、內外塗以瀝青、</verse>
				<verse number="15">其式長三百肘、廣五十肘、高三十肘、</verse>
				<verse number="16">舟上作牖、高一肘、旁置一門、必作三層、分上中下焉、</verse>
				<verse number="17">我必使洪水氾濫於地、以滅天下有血氣之生物、凡在地者、淪胥以亡、</verse>
				<verse number="18">惟我與爾約、爾與妻子及媳、悉入於舟、</verse>
				<verse number="19">將諸生物族類、牝牡各一、挈之入舟、同保厥生、</verse>
				<verse number="20">禽鳥牲畜昆蟲、皆各從其類、須以偶至、以全其生、</verse>
				<verse number="21">蓄諸食品、備爾與物所食、</verse>
				<verse number="22">挪亞 悉遵上帝命而行、</verse>
			</chapter>
			<chapter number="7">
				<verse number="1">耶和華諭 挪亞 曰、爾與眷屬、可入方舟、蓋於斯世、我視爾為義也、</verse>
				<verse number="2">取畜之潔者、牝牡各七、不潔者、牝牡二、</verse>
				<verse number="3">飛鳥亦取雌雄各七、以存其種、生於全地、</verse>
				<verse number="4">蓋越七日、我將降雨於地、四十晝夜、以殲所造之生物、</verse>
				<verse number="5">挪亞 悉遵耶和華命而行、○</verse>
				<verse number="6">洪水淹地時、 挪亞 六百歲、</verse>
				<verse number="7">與其妻子及媳、俱入方舟以避之、</verse>
				<verse number="8">畜之潔與不潔者、禽鳥及昆蟲、</verse>
				<verse number="9">牝牡為偶、隨 挪亞 入舟、循上帝所命、</verse>
				<verse number="10">七日後、洪水氾濫於地、</verse>
				<verse number="11">適 挪亞 六百歲、二月十七日、巨淵闢其泉、穹蒼啟其牖、</verse>
				<verse number="12">雨降於地、四十晝夜、○</verse>
				<verse number="13">是日 挪亞 與其妻、及三子、 閃 、 含 、 雅弗 、暨三子之婦、悉入方舟、</verse>
				<verse number="14">百獸六畜、昆蟲禽鳥諸族、皆各從其類、</verse>
				<verse number="15">凡有血氣之生物、各以匹偶、就 挪亞 入舟、</verse>
				<verse number="16">凡入舟有血氣之物、有牝有牡、循上帝所命、耶和華閉之舟中、</verse>
				<verse number="17">洪水氾濫四旬、水勢洶湧、舟浮於地、</verse>
				<verse number="18">水愈漲溢、舟溯洄於水面、</verse>
				<verse number="19">水勢橫流已甚、天下崇山、俱為湮沒、</verse>
				<verse number="20">水高於山、十有五肘、岑巖悉沒、</verse>
				<verse number="21">地上眾生、飛鳥、六畜、百獸、昆蟲、以及人類、盡皆滅亡、</verse>
				<verse number="22">凡在陸地、有鼻可通呼吸者、咸就淪喪、</verse>
				<verse number="23">地上眾生、人及牲畜、昆蟲、禽鳥、悉滅於地、獨 挪亞 與在舟者得存、</verse>
				<verse number="24">水溢於地、凡一百五十日、</verse>
			</chapter>
			<chapter number="8">
				<verse number="1">上帝眷念 挪亞 、暨同舟之百獸六畜、令風吹地、水勢漸殺、</verse>
				<verse number="2">淵之泉、天之隙、俱已閉塞、霪雨既止、</verse>
				<verse number="3">水由地漸退、歷百有五十日而始消、</verse>
				<verse number="4">七月十七日、舟停於 亞拉臘 山、</verse>
				<verse number="5">水勢漸消、迨十月朔、山巔始見、○</verse>
				<verse number="6">越四旬、 挪亞 啟舟之牖、</verse>
				<verse number="7">放一鴉出、鴉飛翔還往、以待水涸、</verse>
				<verse number="8">又放一鴿出、欲視水退與否、</verse>
				<verse number="9">鴿無止足處、仍返於舟、 挪亞 以手接入、蓋水尚瀰漫地面也、</verse>
				<verse number="10">又待七日、復放鴿出、</verse>
				<verse number="11">薄暮鴿歸、口啣橄欖新葉、 挪亞 則知水退矣、</verse>
				<verse number="12">更待七日、放其鴿、不復返、</verse>
				<verse number="13">適 挪亞 六百有一歲、正月朔、地上之水盡涸、 挪亞 遂撤舟蓋、見土壤已乾、</verse>
				<verse number="14">二月二十七日、地已燥、○</verse>
				<verse number="15">上帝諭 挪亞 曰、</verse>
				<verse number="16">爾與妻子及媳、可出方舟、</verse>
				<verse number="17">凡偕爾之生物、即禽鳥、牲畜、昆蟲、皆挈之出、使孳生產育、繁衍於地、</verse>
				<verse number="18">挪亞 乃與妻子及媳俱出、</verse>
				<verse number="19">百獸、昆蟲、禽鳥、地上諸動物、各從其類、咸出方舟、○</verse>
				<verse number="20">挪亞 為耶和華築壇、取各類禽畜之潔者、獻燔祭於其上、</verse>
				<verse number="21">耶和華聞其馨香、意謂人自幼時、衷懷邪慝、嗣後我不緣之詛地、不復殄滅生物、如前所為、</verse>
				<verse number="22">地存之時、稼穡寒暑、冬夏晝夜、永不間絕、</verse>
			</chapter>
			<chapter number="9">
				<verse number="1">上帝錫嘏 挪亞 、及其子曰、生育眾多、遍滿於地、</verse>
				<verse number="2">地上走獸、空中飛鳥、於爾是畏是懼、以及各類昆蟲、海中諸魚、悉付爾手、</verse>
				<verse number="3">凡有生之動物、皆為爾食、悉以賜爾、如菜蔬然、</verse>
				<verse number="4">惟肉有血、即其生命、毋食、</verse>
				<verse number="5">有流爾血、害爾命者、或獸或人、我必討之、凡害人命者、我必討之、</verse>
				<verse number="6">凡流人血者、人必流其血、蓋上帝造人、乃肖己象也、</verse>
				<verse number="7">爾其生育眾多、昌熾繁衍於地、○</verse>
				<verse number="8">上帝諭 挪亞 與其子曰、</verse>
				<verse number="9">我與爾約、及爾後裔、</verse>
				<verse number="10">並偕爾之生物、即飛鳥、六畜、走獸、凡出自方舟、在於陸地者、</verse>
				<verse number="11">我與爾約、不復以洪水滅眾生、不復以洪水湮地、</verse>
				<verse number="12">上帝曰、我與爾暨偕爾之生物、立約有徵、以至永世、</verse>
				<verse number="13">置虹雲中、為我與世立約之徵、</verse>
				<verse number="14">雲覆地時、虹見雲中、</verse>
				<verse number="15">我則念我與爾眾、及凡有血氣之生物、所立之約、不復以洪水滅眾生、</verse>
				<verse number="16">虹在雲中、我則觀之、以記上帝與地上凡有血氣之生物、所立之永約、</verse>
				<verse number="17">上帝諭 挪亞 曰、我與地上眾生所立之約、此為其徵、○</verse>
				<verse number="18">挪亞 子出方舟者、即 閃 、 含 、 雅弗 、 含 生 迦南 、</verse>
				<verse number="19">由 挪亞 三子、人民遍滿於地、○</verse>
				<verse number="20">挪亞 為農、植葡萄園、</verse>
				<verse number="21">飲酒而醉、裸體幕中、</verse>
				<verse number="22">迦南 父 含 、見父裸體、出告昆弟、</verse>
				<verse number="23">閃 與 雅弗 、荷衣於肩、卻行而前、以蔽父體、背面不見父裸、</verse>
				<verse number="24">挪亞 醉醒、方知仲子所為、</verse>
				<verse number="25">曰、 迦南 可詛、必於昆弟為奴之隸、</verse>
				<verse number="26">又曰、 閃 之上帝耶和華、宜頌美焉、 迦南 為 閃 之僕、</verse>
				<verse number="27">願上帝昌大 雅弗 、使居 閃 幕、 迦南 亦為其僕、○</verse>
				<verse number="28">洪水後、 挪亞 尚歷三百五十年、</verse>
				<verse number="29">享壽九百五十歲而終、</verse>
			</chapter>
			<chapter number="10">
				<verse number="1">挪亞 子 閃 、 含 、 雅弗 、洪水後生子、其裔如左、</verse>
				<verse number="2">雅弗 之子、 歌篾 、 瑪各 、 瑪代 、 雅完 、 土巴 、 米設 、 提拉 、</verse>
				<verse number="3">歌篾 之子、 亞實基拿 、 利法 、 陀迦瑪 、</verse>
				<verse number="4">雅完 之子、 以利沙 、 他施 、 基提 、 多單 、</verse>
				<verse number="5">此數人散處州島、各為方言、族姓、邦國、○</verse>
				<verse number="6">含 之子、 古實 、 麥西 、 弗 、 迦南 、</verse>
				<verse number="7">古實 之子、 西巴 、 哈腓拉 、 撒弗他 、 拉瑪 、 撒弗提迦 、 拉瑪 之子、 示巴 、 底但 、</verse>
				<verse number="8">古實 之裔 甯錄 、在世始為英武、</verse>
				<verse number="9">在耶和華前、為獵夫之雄、故語云、斯人為獵夫之雄、如 甯錄 在耶和華前也、</verse>
				<verse number="10">其國肇於 巴別 、 以力 、 亞甲 、 甲尼 、俱在 示拿 地、</verse>
				<verse number="11">由彼往 亞述 、建 尼尼微 、 利河伯 、 迦拉 、</verse>
				<verse number="12">及 尼尼微 迦拉 間之大邑 利鮮 、</verse>
				<verse number="13">麥西 生 路低 族、 亞拿米 族、 利哈比 族、 拿弗土希 族、</verse>
				<verse number="14">帕斯魯細 族、 迦斯路希 族、 迦斐託 族、 非利士 族由 迦斯路希 而出、○</verse>
				<verse number="15">迦南 生冢子 西頓 、與 赫 、</verse>
				<verse number="16">及 耶布斯 族、 亞摩利 族、 革迦撒 族、</verse>
				<verse number="17">希未 族、 亞基 族、 西尼 族、</verse>
				<verse number="18">亞瓦底 族、 洗瑪利 族、 哈末 族、此後 迦南 族姓曼衍、</verse>
				<verse number="19">迦南 之境、自 西頓 、越 基拉 、至 迦薩 、又越 所多瑪 、 蛾摩拉 、 押瑪 、 洗扁 、至 拉沙 、</verse>
				<verse number="20">此乃 含 之子孫、各依其族姓、方言、疆域、邦國、○</verse>
				<verse number="21">雅弗 兄 閃 亦生子、 閃 為 希伯 全族之祖、</verse>
				<verse number="22">其子乃 以攔 、 亞述 、 亞法撒 、 路德 、 亞蘭 、</verse>
				<verse number="23">亞蘭 之子、乃 烏斯 、 戶勒 、 基帖 、 瑪施 、</verse>
				<verse number="24">亞法撒 生 沙拉 、 沙拉 生 希伯 、</verse>
				<verse number="25">希伯 二子、一名 法勒 、因是時世人分析也、 法勒 之弟名 約坍 、</verse>
				<verse number="26">約坍 生 亞摩答 、 沙列 、 哈薩瑪非 、 耶拉 、</verse>
				<verse number="27">哈多蘭 、 烏薩 、 德拉 、</verse>
				<verse number="28">俄巴路 、 亞比瑪利 、 示巴 、</verse>
				<verse number="29">阿斐 、 哈腓拉 、 約巴 、此皆 約坍 之子、</verse>
				<verse number="30">其所居之域、自 米沙 以迄東山 西發 、</verse>
				<verse number="31">此乃 閃 之子孫、各依其族姓、方言、疆域、邦國、○</verse>
				<verse number="32">以上所載、皆 挪亞 子孫之宗族、依其世系邦國、洪水後分析於地、</verse>
			</chapter>
			<chapter number="11">
				<verse number="1">維時、天下音一語同、</verse>
				<verse number="2">東徙、遇平原於 示拿 、遂居焉、</verse>
				<verse number="3">彼此互議曰、我其作甎、爇以成之、於是以甎代石、石漆代泥、</verse>
				<verse number="4">又曰、我其築城與臺、臺頂及天、以揚我名、庶免散於四方、</verse>
				<verse number="5">耶和華臨格、欲觀世人所築之城與臺、</verse>
				<verse number="6">曰、斯民為一、言語亦同、今興是役、後之所謀、末由遏止、</verse>
				<verse number="7">我儕臨格、淆其言語、使彼此不通、</verse>
				<verse number="8">於是耶和華散之四方、遂罷築城之役、</verse>
				<verse number="9">其城名曰 巴別 、因耶和華在彼淆億兆之言語、散之四方故也、○</verse>
				<verse number="10">閃 之裔如左、洪水後二年、 閃 百歲、生 亞法撒 、</verse>
				<verse number="11">後歷五百年、猶生子女、</verse>
				<verse number="12">亞法撒 三十五歲生 沙拉 、</verse>
				<verse number="13">後歷四百有三年、猶生子女、</verse>
				<verse number="14">沙拉 三十歲生 希伯 、</verse>
				<verse number="15">後歷四百有三年、猶生子女、</verse>
				<verse number="16">希伯 三十四歲生 法勒 、</verse>
				<verse number="17">後歷四百三十年、猶生子女、</verse>
				<verse number="18">法勒 三十歲生 拉吳 、</verse>
				<verse number="19">後歷二百有九年、猶生子女、</verse>
				<verse number="20">拉吳 三十二歲生 西鹿 、</verse>
				<verse number="21">後歷二百有七年、猶生子女、</verse>
				<verse number="22">西鹿 三十歲生 拿鶴 、</verse>
				<verse number="23">後歷二百年、猶生子女、</verse>
				<verse number="24">拿鶴 二十九歲生 他拉 、</verse>
				<verse number="25">後歷一百十九年、猶生子女、</verse>
				<verse number="26">他拉 七十歲生 亞伯蘭 、 拿鶴 、 哈蘭 、○</verse>
				<verse number="27">他拉 之裔如左、 他拉 生 亞伯蘭 、 拿鶴 、 哈蘭 、 哈蘭 生 羅得 、</verse>
				<verse number="28">哈蘭 先其父死於故土、 迦勒底 之 吾珥 、</verse>
				<verse number="29">亞伯蘭 拿鶴 皆娶室、 亞伯蘭 妻名 撒萊 、 拿鶴 妻名 密迦 、 密迦 暨 亦迦 、俱 哈蘭 之女、</verse>
				<verse number="30">撒萊 不妊、無子、</verse>
				<verse number="31">他拉 挈子 亞伯蘭 、及孫、即 哈蘭 子 羅得 、並子婦 撒萊 、即 亞伯蘭 妻、咸出 迦勒底 之 吾珥 、欲往 迦南 、至於 哈蘭 居焉、</verse>
				<verse number="32">他拉 享壽二百有五歲、終於 哈蘭 、</verse>
			</chapter>
			<chapter number="12">
				<verse number="1">耶和華諭 亞伯蘭 曰、爾其出故土、離戚族、遠父家、往我所示之地、</verse>
				<verse number="2">我將使爾成為大邦、錫嘏於爾、丕顯爾名、爾為福源、</verse>
				<verse number="3">祝爾者吾亦祝之、詛爾者吾亦詛之、天下萬族、將緣爾獲福焉、</verse>
				<verse number="4">亞伯蘭 循耶和華命而往、 羅得 偕行、其離 哈蘭 時、年七十有五、</verse>
				<verse number="5">挈妻 撒萊 、與姪 羅得 、暨在 哈蘭 所積之貨財、所得之婢僕、咸往 迦南 、卒至其地、</verse>
				<verse number="6">經行至 示劍 摩利 之橡、當時 迦南 族處其地、</verse>
				<verse number="7">耶和華顯見於 亞伯蘭 曰、我將以斯土賜爾苗裔、 亞伯蘭 為顯見之耶和華、築壇於彼、</verse>
				<verse number="8">由此遷往 伯特利 東之山、以張其幕、西有 伯特利 、東有 艾 、又為耶和華築壇於彼、而籲其名、</verse>
				<verse number="9">後漸南徙、○</verse>
				<verse number="10">其地適饑且甚、 亞伯蘭 乃旅於 埃及 、</verse>
				<verse number="11">將入境、語妻 撒萊 曰、爾有殊色、我知之矣、</verse>
				<verse number="12">埃及 人見爾、必云此其妻也、將殺我而存爾、</verse>
				<verse number="13">請爾謂為我妹、俾我獲安、緣爾得全吾生、</verse>
				<verse number="14">亞伯蘭 至 埃及 、 埃及 人見其婦豔麗、</verse>
				<verse number="15">法老 之臣觀之、譽於 法老 前、遂納之入宮、</verse>
				<verse number="16">法老 緣婦故、厚遇 亞伯蘭 、遂有牛羊、牝牡之驢、駱駝、以及婢僕、</verse>
				<verse number="17">耶和華以 亞伯蘭 妻 撒萊 故、降巨災於 法老 、暨其家室、</verse>
				<verse number="18">法老 召 亞伯蘭 曰、爾曷待我如是、彼乃爾妻、胡不告我、</verse>
				<verse number="19">何以稱之為妹、致我妻之、爾妻在此、可挈之去、</verse>
				<verse number="20">於是命人送 亞伯蘭 與其妻、及凡所有而去、</verse>
			</chapter>
			<chapter number="13">
				<verse number="1">亞伯蘭 挈妻與 羅得 、及凡所有、出 埃及 而南往、</verse>
				<verse number="2">富有金銀牲畜、</verse>
				<verse number="3">自南而行、歷程至 伯特利 、昔張幕之所、在 伯特利 與 艾 之間、</verse>
				<verse number="4">即前築壇之處、於彼籲耶和華名、</verse>
				<verse number="5">偕行之 羅得 、亦有牛羊帷幕、</verse>
				<verse number="6">二人之業浩繁、其地莫能容、弗獲同處、</verse>
				<verse number="7">時、 迦南 與 比利洗 二族、猶居斯土、 亞伯蘭 之牧者、與 羅得 之牧者爭、</verse>
				<verse number="8">亞伯蘭 謂 羅得 曰、爾我乃骨肉之親、不可相爭、爾牧我牧、何競之有、</verse>
				<verse number="9">地非具在爾前乎、爾其與我區別、爾左則我右、爾右則我左、</verse>
				<verse number="10">時、 所多瑪 蛾摩拉 、未為耶和華所滅、自 約但 平原、至於 瑣珥 、土皆潤澤、如耶和華囿、與 埃及 地等、</verse>
				<verse number="11">羅得 舉目觀之、遂擇 約但 平原而東徙、二人相別、</verse>
				<verse number="12">亞伯蘭 居 迦南 地、 羅得 寓平原之邑、遷徙其幕、至 所多瑪 、</verse>
				<verse number="13">所多瑪 人作惡、重獲罪於耶和華、○</verse>
				<verse number="14">羅得 別後、耶和華諭 亞伯蘭 曰、爾其由此舉目、以觀東西南北、</verse>
				<verse number="15">凡所見之地、我必賜爾、及爾苗裔、永世弗替、</verse>
				<verse number="16">使爾苗裔如塵埃然、有能核塵埃之數者、則爾苗裔、亦可計矣、</verse>
				<verse number="17">爾起遍歷斯土、縱橫而行、我必以之賜爾、</verse>
				<verse number="18">亞伯蘭 遂遷幕、至 希伯崙 、近 幔利 之橡而居、為耶和華築壇焉、</verse>
			</chapter>
			<chapter number="14">
				<verse number="1">維時、 示拿 王 暗拉非 、 以拉撒 王 亞畧 、 以攔 王 基大老瑪 、 戈印 王 提達 、</verse>
				<verse number="2">與 所多瑪 王 比拉 、 蛾摩拉 王 比沙 、 押瑪 王 示納 、 洗扁 王 善以別 、及 比拉 即 瑣珥 王戰、</verse>
				<verse number="3">五王咸會於 西訂 谷、即今之 鹽 海、</verse>
				<verse number="4">此五王事 基大老瑪 、歷十有二年、至十三年而叛、</verse>
				<verse number="5">十四年、 基大老瑪 與同盟諸王來、擊 利乏音 族於 亞特律加甯 、 蘇西 族於 哈麥 、 以米 族於 沙微基列亭 、</verse>
				<verse number="6">又擊 何利 族於 西珥 山、至鄰於曠野之 伊勒巴蘭 、</verse>
				<verse number="7">四王歸至 安密巴 、即 加低斯 、擊 亞瑪力 之全境、及居 哈洗遜他瑪 之 亞摩利 族、</verse>
				<verse number="8">所多瑪 王、 蛾摩拉 王、 押瑪 王、 洗扁 王、 比拉 即 瑣珥 王、皆出、陳於 西訂 谷、</verse>
				<verse number="9">以敵 以攔 王 基大老瑪 、 戈印 王 提達 、 示拿 王 暗拉非 、 以拉撒 王 亞畧 、四王與五王戰、</verse>
				<verse number="10">西訂 谷多石漆坑、 所多瑪 王與 蛾摩拉 王奔而陷其中、餘遁於山、</verse>
				<verse number="11">四王奪 所多瑪 蛾摩拉 之輜重糧食而去、</verse>
				<verse number="12">亞伯蘭 姪 羅得 居 所多瑪 、人與物皆被虜、○</verse>
				<verse number="13">有逃遁者、以告 希伯來 人 亞伯蘭 、時、 亞伯蘭 居近 亞摩利 人 幔利 之橡、 幔利 乃 以實各 亞乃 之兄弟、此三人曾與 亞伯蘭 結盟、</verse>
				<verse number="14">亞伯蘭 聞姪被虜、遂率習練之丁壯、素育於家者、三百一十八人、追敵至但、</verse>
				<verse number="15">乘夜分隊進攻、追至 大馬色 北之 何把 、</verse>
				<verse number="16">奪回所虜之物、暨姪 羅得 、與其所有、爰及人民婦女、○</verse>
				<verse number="17">亞伯蘭 既戮 基大老瑪 與同盟諸王而歸、 所多瑪 王出、至 沙微 谷、即今之 王 谷以迎之、</verse>
				<verse number="18">撒冷 王 麥基洗德 、為至高上帝之祭司、攜餅與酒而出、</verse>
				<verse number="19">祝之曰、願天地之主宰、至高之上帝、錫嘏於 亞伯蘭 、</verse>
				<verse number="20">至高上帝、以敵付於爾手、宜頌美焉、 亞伯蘭 以其所獲者、什一奉之、</verse>
				<verse number="21">所多瑪 王謂 亞伯蘭 曰、以人歸我、物任爾取、</verse>
				<verse number="22">亞伯蘭 曰、我已舉手、指至高之上帝、天地之主宰耶和華而誓、</verse>
				<verse number="23">凡屬爾者、一絲縷、一履帶、吾弗取焉、免爾云、我使 亞伯蘭 致富、</verse>
				<verse number="24">惟少者所食、暨同行之 亞乃 、 以實各 、 幔利 、所應得者、可任其取之、</verse>
			</chapter>
			<chapter number="15">
				<verse number="1">嗣後耶和華於異象中、諭 亞伯蘭 曰、 亞伯蘭 歟、毋懼、我為爾盾、大賚於爾、</verse>
				<verse number="2">亞伯蘭 曰、主耶和華歟、何以賜我、蓋我無子、承我業者、 大馬色 人 以利以謝 也、</verse>
				<verse number="3">又曰、爾未賜我子、育於我家者、將為我嗣、</verse>
				<verse number="4">耶和華諭之曰、此非爾嗣、必自爾出者、乃為爾嗣、</verse>
				<verse number="5">遂攜之出、曰、仰觀於天、眾星可核數乎、又曰、汝苗裔必如是、</verse>
				<verse number="6">亞伯蘭 信耶和華、耶和華以此為其義、</verse>
				<verse number="7">又曰、我乃耶和華、昔挈爾出 迦勒底 之 吾珥 、將以此地、賜爾承之、</verse>
				<verse number="8">曰、主耶和華歟、我承此地、何以知之、</verse>
				<verse number="9">曰、為我取三歲之牝牛、牝山羊、牡綿羊、及鳲鳩雛鴿各一、</verse>
				<verse number="10">遂取而中剖之、置之兩旁、使各相對、惟鳥不剖、</verse>
				<verse number="11">有鷙鳥下、集於牲牷、 亞伯蘭 驅之、</verse>
				<verse number="12">日將入、 亞伯蘭 酣睡、幽暗臨之、使之恐懼、</verse>
				<verse number="13">耶和華諭之曰、爾當實知、汝裔必旅於異邦、服役良苦、歷四百年、</verse>
				<verse number="14">其所服事之邦、我必鞫之、厥後汝裔、得其重貲以出、</verse>
				<verse number="15">爾必安然歸祖、考終而葬、</verse>
				<verse number="16">越至四世、爾之苗裔、必歸斯土、蓋 亞摩利 族之罪、尚未貫盈、</verse>
				<verse number="17">日入而昏、有出烟之爐、與已燃之炬、由牲牷中而過、</verse>
				<verse number="18">當日耶和華與 亞伯蘭 約、曰、我以斯土、賜爾苗裔、自 埃及 河、至 伯拉 大河、</verse>
				<verse number="19">即 基尼 、 基尼洗 、 甲摩尼 、</verse>
				<verse number="20">赫 、 比利洗 、 利乏音 、</verse>
				<verse number="21">亞摩利 、 迦南 、 革迦撒 、 耶布斯 諸族之地、</verse>
			</chapter>
			<chapter number="16">
				<verse number="1">亞伯蘭 妻 撒萊 不育、有 埃及 婢名 夏甲 、</verse>
				<verse number="2">撒萊 謂 亞伯蘭 曰、耶和華禁我生育、請爾與我婢同室、我或可因之得子、 亞伯蘭 從其言、</verse>
				<verse number="3">其妻 撒萊 、納 埃及 婢 夏甲 於夫 亞伯蘭 、時、 亞伯蘭 居 迦南 、已歷十年、</verse>
				<verse number="4">遂與 夏甲 同室、 夏甲 懷孕、自覺有妊、藐視主母、</verse>
				<verse number="5">撒萊 謂 亞伯蘭 曰、我冤在爾、以婢置於爾懷、彼覺有妊、乃藐視我、願耶和華於爾我間判之、</verse>
				<verse number="6">亞伯蘭 曰、婢為爾所治、可任意以待、於是 撒萊 虐遇之、 夏甲 逃避焉、</verse>
				<verse number="7">耶和華之使者見之於野、在 書珥 路之泉旁、</verse>
				<verse number="8">曰、 撒萊 婢 夏甲 、適從何來、茲欲何往、曰、逃避主母 撒萊 、</verse>
				<verse number="9">曰、宜歸主母、服於其下、</verse>
				<verse number="10">又曰、我必使爾苗裔繁衍、不可勝數、</verse>
				<verse number="11">又曰、爾今懷妊、必生男子、可命名 以實瑪利 、蓋耶和華已聞爾苦也、</verse>
				<verse number="12">彼於人中、將為野驢、擊眾而眾亦擊之、其所居之地、在同族之東、</verse>
				<verse number="13">夏甲 蒙耶和華諭、則稱其名曰監人之上帝、蓋曰、我豈於此、瞻仰夫監我者乎、</verse>
				<verse number="14">故其泉名曰 庇耳拉海萊 、 即在 加低斯巴列 之間、</verse>
				<verse number="15">夏甲 生子、 亞伯蘭 命名 以實瑪利 、○</verse>
				<verse number="16">夏甲 生 以實瑪利 時、 亞伯蘭 年八十有六、</verse>
			</chapter>
			<chapter number="17">
				<verse number="1">亞伯蘭 年九十有九、耶和華顯見、諭之曰、我乃全能之上帝、爾宜行於我前、而為完人、</verse>
				<verse number="2">我與爾約、使爾苗裔、繁衍昌熾、</verse>
				<verse number="3">亞伯蘭 遂俯伏焉、上帝與之言曰、</verse>
				<verse number="4">我與爾約、爾必為多族之父、</verse>
				<verse number="5">今而後、爾不復名 亞伯蘭 、宜名 亞伯拉罕 、因我立爾為多族之父也、</verse>
				<verse number="6">我將使爾蕃息、成為邦國、列王由爾而出、</verse>
				<verse number="7">我必與爾及爾歷世苗裔、立我永約、為爾及爾苗裔之上帝、</verse>
				<verse number="8">爾今所旅之地、即 迦南 全境、我將賜爾、及爾苗裔、以為永業、我亦為其上帝、○</verse>
				<verse number="9">上帝諭 亞伯拉罕 曰、爾與後裔、宜守我約、歷世勿替、</verse>
				<verse number="10">爾中男子、咸宜受割、即我賜爾及爾後裔、所必守之約、</verse>
				<verse number="11">爾必受割、為我與爾立約之徵、</verse>
				<verse number="12">爾歷世男子、或生於爾家、或購自異邦、非爾苗裔、既生八日、皆必受割、</verse>
				<verse number="13">家所生者、金所購者、俱必受割、我約加於爾躬、以為永約、</verse>
				<verse number="14">惟男子不受割者、是背我約、必絕之民中、○</verse>
				<verse number="15">上帝諭 亞伯拉罕 曰、爾妻不復稱 撒萊 、宜稱 撒拉 、</verse>
				<verse number="16">我必祝之、賜之生子、復錫以嘏、使為列國之母、列王由之而出、</verse>
				<verse number="17">亞伯拉罕 俯伏而哂、竊謂百歲之人、猶能生子乎、 撒拉 年九十、猶能生育乎、</verse>
				<verse number="18">乃對上帝曰、惟願 以實瑪利 生存於爾前、</verse>
				<verse number="19">上帝曰、否、爾妻 撒拉 必生子、可名 以撒 、我將與彼立約、為其後裔之永約、</verse>
				<verse number="20">至 以實瑪利 、我亦允爾、賜之以福、使之蕃息、其裔繁衍昌熾、必出十二牧伯、成為大族、</verse>
				<verse number="21">惟我與 以撒 立約、即明年此時、 撒拉 所生者、</verse>
				<verse number="22">上帝言竟、離 亞伯拉罕 而上升、○</verse>
				<verse number="23">是日 亞伯拉罕 遵上帝命、將其子 以實瑪利 、暨家所生、金所購之男子、咸與行割、</verse>
				<verse number="24">亞伯拉罕 受割時、年九十有九、</verse>
				<verse number="25">其子 以實瑪利 、十有三歲受割、</verse>
				<verse number="26">父子二人、同日受割、</verse>
				<verse number="27">凡其所屬、或生於家、或購自異邦、均受割焉、</verse>
			</chapter>
			<chapter number="18">
				<verse number="1">一日亭午、 亞伯拉罕 坐於幕門、近 幔利 之橡、耶和華顯見於彼、</verse>
				<verse number="2">亞伯拉罕 舉目、見三人對之而立、乃自幕門趨迎、伏地、</verse>
				<verse number="3">曰、若蒙主恩、願勿離僕而去、</verse>
				<verse number="4">容取勺水、以濯爾足、且憩樹下、</verse>
				<verse number="5">既至僕所、我將取餅少許、壯爾心力而後行、曰、可依汝言、</verse>
				<verse number="6">亞伯拉罕 亟入幕、語 撒拉 曰、速備細麵三細亞、摶之作餅、</verse>
				<verse number="7">又趨至牛羣、擇犢之肥美者付僕、僕急治之、</verse>
				<verse number="8">亞伯拉罕 遂以酥與乳、及所治之犢、臚陳其前、自侍樹下、三人食之、</verse>
				<verse number="9">其人曰、爾妻 撒拉 何在、曰、在幕、</verse>
				<verse number="10">其中一人曰、明年屆期、我必復至、爾妻 撒拉 將生子、 撒拉 在其後、於幕門聞此、</verse>
				<verse number="11">亞伯拉罕 與 撒拉 、皆壽高年邁、 撒拉 癸水已絕、</verse>
				<verse number="12">竊哂曰、我老矣、吾主亦然、庸有喜乎、</verse>
				<verse number="13">耶和華諭 亞伯拉罕 曰、 撒拉 何竊哂云、我已年老、詎生育乎、</verse>
				<verse number="14">耶和華豈有難行之事哉、屆期、我將復至、 撒拉 必生子、</verse>
				<verse number="15">撒拉 懼而不承、曰、我未嘗哂也、曰、否、爾實哂、○</verse>
				<verse number="16">三人乃起、觀望 所多瑪 、 亞伯拉罕 偕行以送之、</verse>
				<verse number="17">耶和華曰、我之所為、豈隱於 亞伯拉罕 乎、</verse>
				<verse number="18">蓋彼必為強大之族、天下萬民、因之獲福、</verse>
				<verse number="19">我簡之、使命其子及眷屬、守我之道、秉公行義、致耶和華所言、悉以予之、</verse>
				<verse number="20">又曰、 所多瑪 蛾摩拉 罪孽深重、聲聞於我、</verse>
				<verse number="21">我必臨格、監其動作、實如所聞、設若不然、我必知之、○</verse>
				<verse number="22">二人往 所多瑪 、 亞伯拉罕 尚立於耶和華前、</verse>
				<verse number="23">進曰、善者惡者、爾豈並滅之乎、</verse>
				<verse number="24">假令邑中有五十義人、亦必翦滅乎、不緣其五十義人、而悉赦宥乎、</verse>
				<verse number="25">善惡倂誅、臧否同待、此斷非爾所為、鞫天下者、豈不行義乎、</verse>
				<verse number="26">耶和華曰、 所多瑪 邑、設有五十義人、我必緣此、赦其一方、</verse>
				<verse number="27">亞伯拉罕 曰、我雖為灰塵、敢告於主、</verse>
				<verse number="28">假令五十義者缺其五、豈因缺五人、而滅此一邑乎、曰、設有四十五人、則亦弗滅、</verse>
				<verse number="29">曰、設有四十人、則何如、曰、緣四十人、吾亦弗行是、</verse>
				<verse number="30">曰、願主毋怒、容我言之、假令三十人、則何如、曰、有三十人、亦弗行是、</verse>
				<verse number="31">曰、敢告於主、假令二十人、則何如、曰、緣二十人、我亦不滅、</verse>
				<verse number="32">曰、願主毋怒、容我言之、惟此一次、假令十人、則何如、曰、緣十人、吾亦弗滅、</verse>
				<verse number="33">耶和華言竟而往、 亞伯拉罕 乃歸、</verse>
			</chapter>
			<chapter number="19">
				<verse number="1">日暮、二天使至 所多瑪 、時、 羅得 坐於邑門、見之、遂起迎迓、伏地而拜、</verse>
				<verse number="2">曰、吾主請返、以臨僕舍、濯足而宿、夙興以行、曰、否、我將竟夕於衢、</verse>
				<verse number="3">羅得 亟促之、乃旋踵、入其室、遂為之設筵、炊無酵餅、天使食之、</verse>
				<verse number="4">未及寢、 所多瑪 邑人、少長咸集、環其室、</verse>
				<verse number="5">呼 羅得 曰、昏暮就汝之人何在、可出之、遂吾所欲、</verse>
				<verse number="6">羅得 出、閉門而就之、</verse>
				<verse number="7">曰、請我兄弟、勿作斯惡、</verse>
				<verse number="8">我有二女、尚未適人、容我出之、任爾所為、惟此二人、既臨我舍、請毋擾之、</verse>
				<verse number="9">眾曰、退、又曰、斯人旅於斯土、乃欲為士師、今將害爾、較彼尤甚、遂迫 羅得 、徑前欲破其門、</verse>
				<verse number="10">天使手援 羅得 入、而閉其門、</verse>
				<verse number="11">使眾於門外、少長目眯、索門致倦、○</verse>
				<verse number="12">二人謂 羅得 曰、於此、爾尚有所屬乎、或子、或女、或壻、及邑中屬爾者、俱攜之出、</verse>
				<verse number="13">我將滅此一方、因其罪惡甚大、聲聞於耶和華、故遣我滅之、</verse>
				<verse number="14">羅得 出、告聘其女之壻曰、爾起、出此、耶和華將滅是邑、其壻聞之、以為戲言、</verse>
				<verse number="15">及旦、天使促 羅得 曰、起、挈若妻、暨在此二女、恐因斯邑之罪、共罹滅亡、</verse>
				<verse number="16">羅得 遲延、二人執其手、與妻及女、咸引之出、置於邑外、蓋耶和華矜之也、</verse>
				<verse number="17">既出、謂之曰、爾其遁逃、以全生命、毋返顧、毋止平原、宜避於山、免爾滅亡、</verse>
				<verse number="18">羅得 曰、主歟、勿爾、</verse>
				<verse number="19">僕蒙爾恩、大施仁慈、以全我生、今我不能避於山、恐遭災禍而殞、</verse>
				<verse number="20">前有一邑、既小且近、容我遁彼、以全我生、此非蕞爾之區乎、</verse>
				<verse number="21">曰、斯事我亦允爾、所言之邑、我不翦滅、</verse>
				<verse number="22">汝其速遁於彼、蓋爾未至、吾不能有所為、故其邑名曰 瑣珥 、○</verse>
				<verse number="23">羅得 入 瑣珥 時、日已出、</verse>
				<verse number="24">耶和華自天雨火硫於 所多瑪 、 蛾摩拉 、</verse>
				<verse number="25">於是城邑、平壤、居民、及土所產、無不毀滅、</verse>
				<verse number="26">羅得 妻隨行返顧、變為鹽柱、</verse>
				<verse number="27">亞伯拉罕 夙興、至昔立於耶和華前之處、</verse>
				<verse number="28">瞻望 所多瑪 蛾摩拉 、與平原全境、見其烟燄上騰、如出於爐、○</verse>
				<verse number="29">當上帝殄滅平原諸邑、傾覆 羅得 所居之邑時、眷念 亞伯拉罕 、拯 羅得 出於災、○</verse>
				<verse number="30">羅得 懼居 瑣珥 、挈二女去彼、而入於山、同處巖穴、</verse>
				<verse number="31">長女謂季女曰、吾父已老、斯土又無人與我為偶、以循人道、</verse>
				<verse number="32">莫若使父飲酒、而與偕寢、以存其後、</verse>
				<verse number="33">是夜飲父以酒、長女與之寢、女之臥起、父不及知、</verse>
				<verse number="34">翌日、長女謂季女曰、我昨與父偕寢、今夕仍飲以酒、爾可偕寢、以存其後、</verse>
				<verse number="35">是夜亦飲父以酒、季女偕寢、女之臥起、父亦不知、</verse>
				<verse number="36">如是、 羅得 二女由父懷妊、</verse>
				<verse number="37">長女生子、命名 摩押 、為 摩押 族之祖、</verse>
				<verse number="38">季女亦生子、命名 便亞米 、為 亞捫 族之祖、</verse>
			</chapter>
			<chapter number="20">
				<verse number="1">亞伯拉罕 南徙、旅於 加低斯 書珥 間之 基拉耳 、</verse>
				<verse number="2">稱其妻 撒拉 為妹、 基拉耳 王 亞比米勒 遣人取之、</verse>
				<verse number="3">夜夢上帝臨之曰、爾其死矣、蓋所取之婦、乃他人之妻也、</verse>
				<verse number="4">亞比米勒 未近婦身、曰、主歟、為義之民、亦滅之乎、</verse>
				<verse number="5">彼非對我稱婦為妹、婦亦稱之為兄乎、我之為此、心正手潔、</verse>
				<verse number="6">上帝曰、我知爾為此、心本端正、故我阻爾、免玷婦身、干咎於我、</verse>
				<verse number="7">今以婦歸其夫、彼乃先知、將為爾祈、以全汝生、如不歸之、宜知爾與眷聚、必皆死亡、○</verse>
				<verse number="8">亞比米勒 夙興、召其諸僕、告以斯事、諸僕懼甚、</verse>
				<verse number="9">亞比米勒 召 亞伯拉罕 曰、爾於我儕、所為何耶、我何事獲罪爾、乃陷我於重罪、爰及我國、爾之行於我者、實非所宜、</verse>
				<verse number="10">又曰、爾何所見而行是、</verse>
				<verse number="11">亞伯拉罕 曰、我意此邦不畏上帝、必緣我妻而殺我、</verse>
				<verse number="12">彼誠我妹、同父異母、我娶為室、</verse>
				<verse number="13">昔上帝命我離父家、遨遊於外、我謂婦曰、所適之邦、必稱我為兄、是即待我以恩也、</verse>
				<verse number="14">亞比米勒 遂以牛羊僕婢賜之、並歸其妻 撒拉 、</verse>
				<verse number="15">曰、吾之土地、具在爾前、可任意居之、</verse>
				<verse number="16">謂 撒拉 曰、我以千金賜爾兄、以蔽爾容於眾前、則爾所行、無不義矣、</verse>
				<verse number="17">亞伯拉罕 祈於上帝、遂醫 亞比米勒 、與妻及婢、使能生育、</verse>
				<verse number="18">蓋耶和華以 撒拉 故、曾使 亞比米勒 之眷聚不妊也、</verse>
			</chapter>
			<chapter number="21">
				<verse number="1">耶和華踐其前言、眷顧 撒拉 、予以所許、</verse>
				<verse number="2">亞伯拉罕 暮年、 撒拉 懷妊、屆上帝所言之期、誕生男子、</verse>
				<verse number="3">亞伯拉罕 以其所生之子、命名 以撒 、</verse>
				<verse number="4">越至八日、遵上帝命、為之行割、</verse>
				<verse number="5">當 以撒 生時、 亞伯拉罕 適百歲、</verse>
				<verse number="6">撒拉 曰、上帝使我笑、凡聞之者、將與我同笑、</verse>
				<verse number="7">又曰、孰曾告 亞伯拉罕 曰、 撒拉 將哺子乎、而我於其暮年、為之生子矣、○</verse>
				<verse number="8">子長而斷乳、斷乳之日、 亞伯拉罕 設盛饌、</verse>
				<verse number="9">埃及 婢 夏甲 、從 亞伯拉罕 所生之子戲謔之、 撒拉 見之、</verse>
				<verse number="10">語 亞伯拉罕 曰、出此婢及其子、婢之子不得與我子 以撒 同嗣業、</verse>
				<verse number="11">亞伯拉罕 為子之故、深以為憂、</verse>
				<verse number="12">上帝諭之曰、勿為孺子暨爾婢而憂、可聽 撒拉 所言、蓋出自 以撒 者、得稱為爾裔、</verse>
				<verse number="13">然婢之子、亦屬爾裔、我必使之為國、</verse>
				<verse number="14">亞伯拉罕 夙興、取餅、及革囊盛水、與 夏甲 、置之於肩、使攜子去、遂往、至 別是巴 野、迷其途、</verse>
				<verse number="15">囊水既罄、乃置子於小樹下、</verse>
				<verse number="16">相去一矢、曰、我不忍見子死亡、相對而坐、揚聲號哭、</verse>
				<verse number="17">上帝聞孺子聲、其使自天呼 夏甲 曰、 夏甲 、何事耶、爾勿懼、孺子在彼、上帝已聞其聲、</verse>
				<verse number="18">起而扶之、我將使之成為大國、</verse>
				<verse number="19">上帝明其目、即見水泉、遂往、以水充革囊、飲孺子、</verse>
				<verse number="20">上帝佑其孺子、長而居野、長於弧矢、</verse>
				<verse number="21">旅 巴蘭 野、母為之娶 埃及 女為室、○</verse>
				<verse number="22">維時、 亞比米勒 與其軍長 非各 、謂 亞伯拉罕 曰、汝凡所為、上帝偕之、</verse>
				<verse number="23">今汝在此、當指上帝而誓、毋欺我暨我子孫、依我所厚待爾者、待我及爾所旅之邦、</verse>
				<verse number="24">亞伯拉罕 曰、我誓之、</verse>
				<verse number="25">先是、有井為 亞比米勒 僕強據、 亞伯拉罕 責之、</verse>
				<verse number="26">亞比米勒 曰、是誰所為、吾弗知也、爾未告我、今日我始聞之、</verse>
				<verse number="27">亞伯拉罕 以牛羊饋 亞比米勒 、互相結約、</verse>
				<verse number="28">又以牝羔七、別置一處、</verse>
				<verse number="29">亞比米勒 曰、此七牝羔、別置一處、何也、</verse>
				<verse number="30">曰、爾必由我受之、以為我鑿此井之據、</verse>
				<verse number="31">因二人相誓於彼、故名其地曰 別是巴 、</verse>
				<verse number="32">彼既立約於 別是巴 、 亞比米勒 與其軍長 非各 啟行、歸 非利士 地、</verse>
				<verse number="33">亞伯拉罕 植垂絲柳於 別是巴 、禱永生上帝耶和華之名、</verse>
				<verse number="34">旅於 非利士 地、歷有多日、</verse>
			</chapter>
			<chapter number="22">
				<verse number="1">厥後、上帝試 亞伯拉罕 、呼之曰、 亞伯拉罕 、曰、我在此、</verse>
				<verse number="2">曰、攜汝所愛獨生之子 以撒 、往 摩利亞 地、在我所示之山、獻為燔祭、</verse>
				<verse number="3">亞伯拉罕 夙興、備驢、攜二僕及子 以撒 、劈柴為燔、詣上帝所示之地、</verse>
				<verse number="4">越至三日、舉目遙瞻其處、</verse>
				<verse number="5">謂僕曰、爾與驢姑待於此、我與孺子往彼、崇拜即返、</verse>
				<verse number="6">遂以燔柴、付於其子 以撒 負之、己則持火及刃、與之偕行、</verse>
				<verse number="7">以撒 曰、父歟、曰、吾子、余在此、曰、火與柴則有之矣、而所燔之羔安在、</verse>
				<verse number="8">曰、吾子、上帝將自備羔、以為燔祭、於是偕行、○</verse>
				<verse number="9">至上帝所示之處、 亞伯拉罕 築壇、臚列其柴、縛子 以撒 、置於其上、</verse>
				<verse number="10">舉手執刃、將宰其子、</verse>
				<verse number="11">耶和華之使者自天呼曰、 亞伯拉罕 、 亞伯拉罕 、曰、我在此、</verse>
				<verse number="12">曰、爾於孺子、勿著手、勿加傷、蓋爾於我、不惜獨生之子、我知爾寅畏上帝矣、</verse>
				<verse number="13">亞伯拉罕 舉目以觀、見有牡綿羊在後、角繫林叢、遂往取之、獻為燔祭、以代其子、</verse>
				<verse number="14">稱其地曰耶和華亦勒、迄今尚有人云、在耶和華山必預備也、</verse>
				<verse number="15">耶和華之使者自天復呼 亞伯拉罕 、</verse>
				<verse number="16">曰、耶和華云、爾既行是、不惜獨生之子、我則指己而誓、</verse>
				<verse number="17">必錫爾嘏、昌熾爾裔、如天上之星、如海濱之沙、爾裔必據諸敵之邑、</verse>
				<verse number="18">緣爾遵我命、天下萬民、將因爾裔而獲福、</verse>
				<verse number="19">亞伯拉罕 返至僕所、起而偕行、至 別是巴 居焉、○</verse>
				<verse number="20">自時厥後、或告 亞伯拉罕 曰、 密迦 從爾弟 拿鶴 亦生子、</verse>
				<verse number="21">長子 烏斯 、及弟 布斯 、與 亞蘭 父 基母利 、</verse>
				<verse number="22">暨 基薛 、 哈瑣 、 必達 、 益拉 、 彼土利 、</verse>
				<verse number="23">此八人、皆 密迦 從 亞伯拉罕 弟 拿鶴 所生、 彼土利 生女 利百加 、</verse>
				<verse number="24">拿鶴 妾名 流瑪 、生子 提八 、 迦含 、 他轄 、 瑪迦 、</verse>
			</chapter>
			<chapter number="23">
				<verse number="1">撒拉 享壽一百二十七歲、</verse>
				<verse number="2">卒於 迦南 之 基列亞巴 、即 希伯崙 、 亞伯拉罕 來、為之哀哭、</verse>
				<verse number="3">後起離尸、語 赫 人曰、</verse>
				<verse number="4">我於爾中為賓旅、請以塚地與我、葬我死者、使之離我、</verse>
				<verse number="5">赫 人曰、</verse>
				<verse number="6">吾主、請聽、爾於我中、為上帝之牧伯、在我塚地間、擇其佳域、以葬爾之死者、我中無人禁之、</verse>
				<verse number="7">亞伯拉罕 起、向土人 赫 族而鞠躬、</verse>
				<verse number="8">曰、爾若有意容我得葬死者、使之離我、則請聽我言、為我求 瑣轄 子 以弗崙 、</verse>
				<verse number="9">以其田隅之 麥比拉 穴、足其價值、售我為業、俾於爾中得有塚地、</verse>
				<verse number="10">以弗崙 、 赫 族也、時、坐於 赫 人中、於入邑門之 赫 人前、謂 亞伯拉罕 曰、</verse>
				<verse number="11">主歟、勿爾、請聽我言、我以田及田之穴、於我同族人前予爾、可葬汝之死者、</verse>
				<verse number="12">亞伯拉罕 遂向土人而鞠躬、</verse>
				<verse number="13">當眾前謂 以弗崙 曰、請聽我言、我將以金購田、爾其受之、使我得葬死者、</verse>
				<verse number="14">以弗崙 曰、吾主、請聽、其田值金四百舍客勒、</verse>
				<verse number="15">爾我之間、何足算哉、請葬死者、</verse>
				<verse number="16">亞伯拉罕 從 以弗崙 言、依其當 赫 人前所定、權商賈通用之金四百舍客勒予之、○</verse>
				<verse number="17">如是、 以弗崙 之田、在 麥比拉 、與 幔利 相對者、田與穴、暨四周之林木、</verse>
				<verse number="18">於入邑門之 赫 人前、俱定與 亞伯拉罕 為業、</verse>
				<verse number="19">厥後 亞伯拉罕 、葬其妻 撒拉 於對乎 幔利 、 麥比拉 田之穴、 幔利 即 希伯崙 、在 迦南 地、</verse>
				<verse number="20">田及穴、 赫 人定與 亞伯拉罕 為塚地、</verse>
			</chapter>
			<chapter number="24">
				<verse number="1">亞伯拉罕 壽高年邁、耶和華於凡事錫之嘏、</verse>
				<verse number="2">亞伯拉罕 語其家宰、即司全業之老僕曰、爾其置手於我髀下、</verse>
				<verse number="3">指天地之上帝耶和華而誓、我居 迦南 人中、勿娶其女、為我子婦、</verse>
				<verse number="4">必返故土、在戚族中、為我子 以撒 娶焉、</verse>
				<verse number="5">僕曰、假令其女不欲從我來此、我以爾子仍歸故鄉可乎、</verse>
				<verse number="6">亞伯拉罕 曰、慎勿使我子歸故鄉、</verse>
				<verse number="7">天上上帝耶和華、昔導我出父家、離故土、誓以斯地錫我苗裔、必遣厥使導爾、使為我子娶於故土、</verse>
				<verse number="8">設女不欲從爾、則此誓與爾無與、惟不可挈我子返於故鄉、</verse>
				<verse number="9">僕遂置手於其主 亞伯拉罕 髀下、如命而誓、○</verse>
				<verse number="10">於是僕自其主之駝中取十、並攜主家之佳品、起而往 米所波大米 、詣 拿鶴 所居之邑、</verse>
				<verse number="11">日暮、眾女出汲時、僕使駝伏於邑外井旁、</verse>
				<verse number="12">曰、吾主 亞伯拉罕 之上帝耶和華歟、祈施恩於我主 亞伯拉罕 、使我今日所遇順適、</verse>
				<verse number="13">我立井旁、邑人之女、出以汲水、</verse>
				<verse number="14">我將謂一女曰、請爾下缾飲我、彼若云請飲、亦飲爾駝、則願其女為爾所定、與爾僕 以撒 為妻、由此可知爾施恩於我主、</verse>
				<verse number="15">言未既、 利百加 肩負缾出、彼乃 亞伯拉罕 弟 拿鶴 、與妻 密迦 之子 彼土利 所生者、</verse>
				<verse number="16">女容甚麗、尚為處子、未曾適人、臨井汲水、盈缾而上、</verse>
				<verse number="17">僕趨迎之、曰、請以缾水、飲我少許、</verse>
				<verse number="18">曰、吾主、請飲、乃急下缾以飲之、</verse>
				<verse number="19">飲畢、又曰、我更汲水、以飲爾駝、迨足其量、</verse>
				<verse number="20">遂急傾缾於槽、復趨井而汲、以飲羣駝、</verse>
				<verse number="21">僕目之、默然弗語、欲知耶和華果賜坦途否、</verse>
				<verse number="22">俟駝飲竟、乃取金環、重半舍客勒、金釧二、重十舍客勒、</verse>
				<verse number="23">謂之曰、汝誰氏女、請告我、汝父之家、有隙地以寓我乎、</verse>
				<verse number="24">曰、我乃 拿鶴 與 密迦 子 彼土利 之女、</verse>
				<verse number="25">又曰、我家芻糧具足、亦有隙地、可以容宿、</verse>
				<verse number="26">僕遂俯首、崇拜耶和華、</verse>
				<verse number="27">曰、吾主 亞伯拉罕 之上帝耶和華、宜頌美焉、彼於我主、不絕其仁與誠、且於途中導我、至吾主昆弟之家、○</verse>
				<verse number="28">女趨告其母家、</verse>
				<verse number="29">利百加 有兄名 拉班 、見環與手釧、聞妹 利百加 述僕所言、則趨外而迎之、</verse>
				<verse number="30">時、僕尚立井旁、駝亦在側、</verse>
				<verse number="31">語之曰、爾蒙耶和華錫嘏者、請入、奚竚於外、我已備室、駝亦有所、</verse>
				<verse number="32">僕遂入室、 拉班 釋駝之負、給以芻糧、取水與僕及從者濯足、</verse>
				<verse number="33">陳食其前以食之、僕曰、吾事未述、不敢先食、曰、請述之、</verse>
				<verse number="34">曰、我乃 亞伯拉罕 僕、</verse>
				<verse number="35">耶和華錫嘏吾主甚厚、使之昌大、賜以金銀僕婢、牛羊駝驢、</verse>
				<verse number="36">主母 撒拉 、老而生子、我主所有、悉予斯男、</verse>
				<verse number="37">吾主令我誓曰、余居 迦南 、勿娶其女、為我子婦、</verse>
				<verse number="38">必詣父家戚屬、為子娶室、</verse>
				<verse number="39">我謂主曰、恐女不從我、</verse>
				<verse number="40">主曰、我所事之耶和華、將遣厥使偕爾、賜爾坦途、可於父家戚屬中、為子娶室、</verse>
				<verse number="41">設或造我戚屬、而彼不與、則此誓與爾無與、</verse>
				<verse number="42">今日我至井旁、禱曰、吾主 亞伯拉罕 之上帝耶和華、如果賜我坦途、</verse>
				<verse number="43">茲立井旁、有女出汲、我謂之曰、請以缾水、飲我少許、</verse>
				<verse number="44">若言且飲、亦為駝汲、則願其女為耶和華所定、以與吾主之子、</verse>
				<verse number="45">默祝未竟、而 利百加 出、負缾於肩、臨井以汲、我謂之曰、請予我飲、</verse>
				<verse number="46">女即下缾、曰、且飲、吾亦飲駝、我遂飲、女亦飲駝、</verse>
				<verse number="47">我問曰、汝誰氏女、曰、我乃 拿鶴 與 密迦 子 彼土利 之女也、我遂置環於其鼻、著釧於其手、</verse>
				<verse number="48">俯首崇拜、頌美吾主 亞伯拉罕 之上帝耶和華、導我以正途、使取主弟之孫、為主子之室、</verse>
				<verse number="49">爾若待我主以仁誠、則告我、否亦告我、使我知所左右、○</verse>
				<verse number="50">拉班 與 彼土利 曰、斯事由於耶和華、我儕不能與汝言其是非、</verse>
				<verse number="51">利百加 在爾前、可攜之歸、與主之子為室、遵耶和華命、</verse>
				<verse number="52">亞伯拉罕 之僕聞言、俯伏於地、崇拜耶和華、</verse>
				<verse number="53">出金銀器皿與衣、饋 利百加 、又以寶物饋其兄、及其母、</verse>
				<verse number="54">僕與從者飲食而宿、夙興、曰、願遣歸我主、</verse>
				<verse number="55">利百加 兄與其母曰、容女少留、偕我居處、歷至旬日、然後啟行、</verse>
				<verse number="56">曰、勿阻我、耶和華賜我坦途、請遣歸我主、</verse>
				<verse number="57">曰、可呼女而問之、</verse>
				<verse number="58">乃呼 利百加 曰、爾願與此人偕行乎、曰、願之、</verse>
				<verse number="59">遂遣 利百加 與其媼、同 亞伯拉罕 僕、暨從者而去、</verse>
				<verse number="60">祝 利百加 曰、願妹為億兆之母、爾裔獲仇敵之邑、○</verse>
				<verse number="61">利百加 起、與婢乘駝從僕、僕攜之歸、</verse>
				<verse number="62">時、 以撒 居南方、適自 庇耳拉海萊 來、</verse>
				<verse number="63">暮出於田、默然靜思、舉目見羣駝至、</verse>
				<verse number="64">利百加 望見 以撒 、乃下駝、</verse>
				<verse number="65">問僕曰、遊於田而迓我者為誰、曰、我主也、 利百加 遂取帕自蒙、</verse>
				<verse number="66">僕以所為悉告 以撒 、</verse>
				<verse number="67">以撒 導 利百加 入母 撒拉 之幕、娶以為室、且愛慕之、自母沒後、至此始獲慰藉、</verse>
			</chapter>
			<chapter number="25">
				<verse number="1">亞伯拉罕 繼娶一妻、名 基土拉 、</verse>
				<verse number="2">生 心蘭 、 約珊 、 米但 、 米甸 、 伊施巴 、 書亞 、</verse>
				<verse number="3">約珊 生 示巴 、 底但 、 底但 生 亞書利 族、 利都是 族、 利烏米 族、</verse>
				<verse number="4">米甸 生 以法 、 以弗 、 哈諾 、 亞比大 、 以勒大 、咸屬 基土拉 之裔、</verse>
				<verse number="5">亞伯拉罕 以凡所有、遺於 以撒 、</verse>
				<verse number="6">眾妾之子、貺以財物、當其存時、遣往東方、以避 以撒 、</verse>
				<verse number="7">亞伯拉罕 享壽一百七十五歲、</verse>
				<verse number="8">壽高年邁、氣絕而終、歸於列祖、</verse>
				<verse number="9">其子 以撒 、與 以實瑪利 、葬之於 麥比拉 穴、與 幔利 相對、 赫 人 瑣轄 子 以弗崙 之田、</verse>
				<verse number="10">即 亞伯拉罕 購自 赫 人者、 亞伯拉罕 與妻 撒拉 、同葬於此、</verse>
				<verse number="11">亞伯拉罕 卒後、上帝錫嘏其子 以撒 、 以撒 附 庇耳拉海萊 而居、○</verse>
				<verse number="12">亞伯拉罕 子 以實瑪利 、即 撒拉 婢 埃及 女 夏甲 所生者、</verse>
				<verse number="13">其裔、循其世系名氏、記列於左、 以實瑪利 長子 尼拜約 、及 基達 、 亞德別 、 米比衫 、</verse>
				<verse number="14">米施瑪 、 度瑪 、 瑪撒 、</verse>
				<verse number="15">哈大 、 提瑪 、 伊突 、 拿非施 、 基底瑪 、</verse>
				<verse number="16">此皆 以實瑪利 諸子之名、隨其鄉里屯營、為十二族之牧伯、</verse>
				<verse number="17">以實瑪利 享壽一百三十七歲、氣絕而終、歸於列祖、</verse>
				<verse number="18">其裔所居之地、在其同族之東、自 哈腓拉 、至 埃及 左之 書珥 、達於 亞述 、○</verse>
				<verse number="19">以撒 之紀如左、 亞伯拉罕 生 以撒 、</verse>
				<verse number="20">以撒 年四十、娶 利百加 為妻、即 巴旦亞蘭 地、 亞蘭 人 彼土利 之女、 拉班 之妹、</verse>
				<verse number="21">以撒 之妻不妊、 以撒 為之祈耶和華、耶和華允之、 利百加 遂懷妊、</verse>
				<verse number="22">腹中雙胎相爭、 利百加 曰、如果有此、我何以為生、乃往問於耶和華、</verse>
				<verse number="23">耶和華曰、爾胎所懷、乃為二國、自腹而出、分為二民、此強於彼、長事其幼、</verse>
				<verse number="24">屆期孿生、</verse>
				<verse number="25">首產者紅、遍體有毛如裘、命名 以掃 、</verse>
				<verse number="26">後出之弟、手執兄踵、命名 雅各 、二子生時、 以撒 年已六旬、○</verse>
				<verse number="27">二子既長、 以掃 善獵、遨遊於野、 雅各 恬靜、居處於幕、</verse>
				<verse number="28">以撒 嗜野味、愛 以掃 、 利百加 愛 雅各 、</verse>
				<verse number="29">一日 雅各 煮羹、 以掃 自野歸、憊甚、</verse>
				<verse number="30">謂 雅各 曰、我憊矣、以此紅者食我、緣是、 以掃 又名 以東 、</verse>
				<verse number="31">雅各 曰、爾以長子之業、先鬻於我、</verse>
				<verse number="32">以掃 曰、我將死矣、長子之業、於我奚裨、</verse>
				<verse number="33">雅各 曰、先誓於我、 以掃 誓之、於是以其長子之業、鬻於 雅各 、</verse>
				<verse number="34">雅各 乃以餅及豆羹予 以掃 、 以掃 食之飲之、起而往、其藐視長子之業如此、</verse>
			</chapter>
			<chapter number="26">
				<verse number="1">亞伯拉罕 時、歲饑、 以撒 時、其地又饑、乃往 基拉耳 、詣 非利士 王 亞比米勒 、</verse>
				<verse number="2">耶和華顯見、諭 以撒 曰、毋往 埃及 、必居我所示之地、</verse>
				<verse number="3">旅於斯土、我將偕爾、錫爾以嘏、以此列邦賜爾、爰及苗裔、昔與乃父 亞伯拉罕 所誓者、我必踐其言、</verse>
				<verse number="4">繁衍爾裔、如天之星、以此列邦予之、天下萬民、因之獲福、</verse>
				<verse number="5">蓋 亞伯拉罕 聽我言、奉我令、遵我誡命、典章法度、</verse>
				<verse number="6">以撒 旅於 基拉耳 、</verse>
				<verse number="7">居民詢及其妻、曰、我妹也、蓋有殊色、故懼以妻相稱、恐居民為 利百加 而殺之也、</verse>
				<verse number="8">居彼日久、 非利士 王 亞比米勒 自牖窺之、適 以撒 與 利百加 嬉戲、</verse>
				<verse number="9">召之曰、彼果爾妻、何謂為妹、曰、竊恐因之見殺、</verse>
				<verse number="10">亞比米勒 曰、爾於我儕、所為何耶、幾致民中有人與爾妻寢、陷我於罪、</verse>
				<verse number="11">乃諭民曰、犯此人與其妻者、殺無赦、○</verse>
				<verse number="12">以撒 耕稼於斯、是年獲有百倍、耶和華錫之嘏、</verse>
				<verse number="13">遂以昌大、日增月盛、竟成巨富、</verse>
				<verse number="14">牛羊成羣、僕從甚眾、 非利士 人妒之、</verse>
				<verse number="15">昔其父 亞伯拉罕 僕所鑿之井、 非利士 人塞之以土、</verse>
				<verse number="16">亞比米勒 謂 以撒 曰、爾較我強大、請去我、</verse>
				<verse number="17">遂去之、張幕於 基拉耳 谷居焉、○</verse>
				<verse number="18">亞伯拉罕 所鑿之井、 非利士 人塞之、 以撒 復鑿、以父所名名之、</verse>
				<verse number="19">以撒 僕鑿井於谷中、得活泉、</verse>
				<verse number="20">基拉耳 牧者與 以撒 牧者爭曰、此水屬我、緣相爭故、 以撒 名其井曰 埃色 、</verse>
				<verse number="21">又鑿一井、猶相爭、故名之曰 西提拿 、</verse>
				<verse number="22">以撒 離彼、復鑿一井、乃不相爭、故名之曰 利河伯 、曰、耶和華使我寬舒、將繁衍於斯土、○</verse>
				<verse number="23">以撒 去彼、往 別是巴 、</verse>
				<verse number="24">是夜耶和華顯見、諭之曰、我乃爾父 亞伯拉罕 之上帝、勿懼、為我僕 亞伯拉罕 故、我必偕爾、錫爾以嘏、繁衍爾裔、</verse>
				<verse number="25">以撒 築壇於彼、籲耶和華名、遂張幕、僕鑿井焉、○</verse>
				<verse number="26">亞比米勒 與友 亞戶撒 、及軍長 非各 、自 基拉耳 來見之、</verse>
				<verse number="27">以撒 曰、昔爾憾我屏我、今何來見、</verse>
				<verse number="28">曰、我儕知耶和華偕汝、竊謂爾我間當立誓、互相結盟、</verse>
				<verse number="29">俾爾無害於我、如我未害於爾、惟厚待爾、送爾安然以歸、爾乃耶和華所錫嘏者、</verse>
				<verse number="30">以撒 遂為之設筵、式飲式食、</verse>
				<verse number="31">夙興相誓、 以撒 送之、安然以歸、</verse>
				<verse number="32">是日 以撒 僕以鑿井事來告曰、我得水矣、</verse>
				<verse number="33">乃名之曰 示巴 、故其邑名 別是巴 、至於今日、○</verse>
				<verse number="34">以掃 年四十、娶 赫 人 比利 之女 猶滴 、與 赫 人 以倫 之女 巴實抹 為室、</verse>
				<verse number="35">二婦使 以撒 與 利百加 心憂、</verse>
			</chapter>
			<chapter number="27">
				<verse number="1">以撒 年邁、目眊不明、召長子 以掃 曰、吾子、曰、我在此、</verse>
				<verse number="2">曰、吾老矣、不知何日而死、</verse>
				<verse number="3">其執爾器、弓與矢囊、往於田野、為我行獵、</verse>
				<verse number="4">以作嘉肴、依我所嗜、進與我食、及我未死、為爾祝嘏、○</verse>
				<verse number="5">以撒 語子 以掃 之言、 利百加 聞之、</verse>
				<verse number="6">以掃 既適野獵獸、 利百加 謂子 雅各 曰、我聞爾父謂爾兄 以掃 云、</verse>
				<verse number="7">可獲野獸、以作嘉肴、與我食之、及我未死、於耶和華前、為爾祝嘏、</verse>
				<verse number="8">我子須聽我言、循我所命、</verse>
				<verse number="9">可往羊羣、取山羊之美羔二、我作嘉肴、依父所嗜、</verse>
				<verse number="10">爾進於父食之、及其未死、為爾祝嘏、</verse>
				<verse number="11">雅各 謂母曰、我兄遍體有毛、我乃光潔、</verse>
				<verse number="12">設父捫我、以我欺父、恐求祝而反見詛、</verse>
				<verse number="13">母曰、吾子、爾若見詛、我自當之、第從我言、往取其羔、</verse>
				<verse number="14">乃往取與母、母作嘉肴、依父所嗜、</verse>
				<verse number="15">長子 以掃 有美服、存於室、 利百加 取之、以衣季子 雅各 、</verse>
				<verse number="16">又以山羊羔皮蒙其手、及光潔之頸、</verse>
				<verse number="17">以所作之嘉肴與餅、付子 雅各 、○</verse>
				<verse number="18">雅各 進於父曰、父歟、曰、我在此、吾子、爾為誰、</verse>
				<verse number="19">雅各 曰、我乃長子 以掃 、遵命而行、請起而坐、食所獵者、祝嘏於我、</verse>
				<verse number="20">以撒 曰、吾子獲之、何若是之速也、曰、爾上帝耶和華使我疾獲之、</verse>
				<verse number="21">以撒 曰、吾子來前、俾我捫爾、果我子 以掃 否、</verse>
				<verse number="22">雅各 進前、 以撒 捫之、曰、聲則 雅各 聲、手則 以掃 手也、</verse>
				<verse number="23">因其手有毛、似兄 以掃 、末由分辨、遂為祝嘏、</verse>
				<verse number="24">又曰、爾誠我子 以掃 否、曰、然、</verse>
				<verse number="25">曰、以子所獲者陳於前、待我食之、為爾祝嘏、乃進前、父食之、又奉酒、亦飲之、</verse>
				<verse number="26">以撒 曰、吾子來前、與我接吻、</verse>
				<verse number="27">遂前吻父、父聞其衣馨香、祝曰、吾子之馨香、如耶和華所祚之田然、</verse>
				<verse number="28">願上帝錫爾天之甘露、地之沃壤、穀酒豐盛、</verse>
				<verse number="29">兆民服役爾側、列國拜跪爾前、兄弟尊爾為主、同胞拜跪於爾、詛爾者必見詛、祝爾者必見祝、○</verse>
				<verse number="30">以撒 祝竟、 雅各 甫離父出、適其兄 以掃 獵而歸、</verse>
				<verse number="31">亦作嘉肴、進於父、曰、請父起、食子所獵、祝嘏於我、</verse>
				<verse number="32">其父 以撒 曰、爾為誰、曰、長子 以掃 、</verse>
				<verse number="33">以撒 戰慄不勝、曰、爾未至、誰進嘉肴於我、我已食之、為彼祝嘏、彼必承之、</verse>
				<verse number="34">以掃 聞言、大聲痛哭、曰、請父亦為我祝嘏、</verse>
				<verse number="35">曰、爾弟來、施其詭譎、奪爾福祉、</verse>
				<verse number="36">以掃 曰、宜其名 雅各 、彼欺我者再、昔奪我長子之業、今又奪我之嘏耶、又曰、豈更無嘏、可為我祝乎、</verse>
				<verse number="37">以撒 曰、我已立 雅各 為主、兄弟皆為其役、以穀與酒供之、吾子、今將為爾何為乎、</verse>
				<verse number="38">以掃 曰、父之祝嘏、豈惟一而已乎、父歟、請亦祝我、遂大聲號哭、</verse>
				<verse number="39">以撒 曰、爾所居之地、遠乎沃壤、天露不及、</verse>
				<verse number="40">爾必恃刃以圖生、服役於爾弟、爾得釋時、則脫其軛於爾項、○</verse>
				<verse number="41">以掃 因父為 雅各 祝嘏、懷恨 雅各 、竊言父喪伊邇、我必殺弟、</verse>
				<verse number="42">或以長子言告 利百加 、遂召季子曰、兄將殺爾、以雪其恨、</verse>
				<verse number="43">吾子宜從我言、奔 哈蘭 、投我兄 拉班 、</verse>
				<verse number="44">偕居數日、待爾兄怒息、</verse>
				<verse number="45">其氣已平、忘爾所為、我則遣人召爾、奚為一日喪二子乎、</verse>
				<verse number="46">利百加 謂 以撒 曰、緣 赫 人女、我厭厥生、倘 雅各 亦娶 赫 族如此之女、我生何益之有、</verse>
			</chapter>
			<chapter number="28">
				<verse number="1">以撒 召 雅各 、為之祝嘏、囑曰、毋娶 迦南 女為室、</verse>
				<verse number="2">起往 巴旦亞蘭 、詣爾母父 彼土利 家、娶爾母兄 拉班 之女為室、</verse>
				<verse number="3">願全能之上帝、錫嘏於爾、使爾生育繁衍、為眾族祖、</verse>
				<verse number="4">以 亞伯拉罕 之嘏錫爾、及爾苗裔、俾承所旅之地、即昔上帝所賜 亞伯拉罕 者、</verse>
				<verse number="5">以撒 遣 雅各 、遂往 巴旦亞蘭 、投 亞蘭 人 彼土利 子 拉班 、即 以掃 雅各 母 利百加 之兄、○</verse>
				<verse number="6">以掃 見 以撒 為 雅各 祝嘏、遣至 巴旦亞蘭 、在彼娶妻、祝時、囑其毋娶 迦南 女為室、</verse>
				<verse number="7">又見 雅各 循父母命、往 巴旦亞蘭 、</verse>
				<verse number="8">知 迦南 女不悅於父、</verse>
				<verse number="9">乃適 以實瑪利 家、於其二妻外、更娶 亞伯拉罕 孫、 以實瑪利 女、 尼拜約 妹 瑪哈拉 為室、○</verse>
				<verse number="10">雅各 離 別是巴 、向 哈蘭 而行、</verse>
				<verse number="11">日既沒、至一方宿焉、取石為枕而臥、</verse>
				<verse number="12">夢有梯立於地、頂及於天、上帝之使、陟降其上、</verse>
				<verse number="13">耶和華立其巔曰、我乃耶和華、爾祖 亞伯拉罕 、與 以撒 之上帝、爾所寢之地、悉以畀爾、爰及苗裔、</verse>
				<verse number="14">爾裔必繁衍如土塵、蔓延四方、天下萬民、將緣爾與裔而獲福、</verse>
				<verse number="15">我必偕爾、無論何往、我必護爾、使歸斯土、不汝遐棄、吾所許者、必踐其言、</verse>
				<verse number="16">雅各 醒曰、耶和華果在此、而我不知、</verse>
				<verse number="17">乃懼、曰、此地何其可畏、非他、乃上帝之室、天之門也、○</verse>
				<verse number="18">雅各 夙興、以所枕之石立為柱、傾膏其上、</verse>
				<verse number="19">其邑原名 路斯 、易之曰 伯特利 、</verse>
				<verse number="20">雅各 許願曰、如上帝偕我、佑我於所行之路、賜我以衣食、</verse>
				<verse number="21">使安然而返父家、則耶和華必為我之上帝、</verse>
				<verse number="22">所立柱石、將為上帝室、凡上帝所錫我者、十輸其一以獻之、</verse>
			</chapter>
			<chapter number="29">
				<verse number="1">雅各 啟行、至東人處、</verse>
				<verse number="2">見有井於野、羊羣三、附井而臥、蓋人素由此飲之、井口覆以大石、</verse>
				<verse number="3">羣羊咸集、則移石啟井、汲以飲之、飲竟、仍覆以石、</verse>
				<verse number="4">雅各 曰、兄弟奚自、曰、自 哈蘭 、</verse>
				<verse number="5">曰、 拿鶴 之孫 拉班 、爾識之否、曰、識之、</verse>
				<verse number="6">曰、安乎、曰、安、今其女 拉結 偕羊以至、</verse>
				<verse number="7">曰、日尚高懸、聚羣之時、猶未至也、莫若飲羊、而往牧之、</verse>
				<verse number="8">曰、不可、必待羣畜咸集、移石啟井、方可飲羊、</verse>
				<verse number="9">言際、 拉結 偕父羊至、蓋牧之也、</verse>
				<verse number="10">雅各 見母兄 拉班 之女 拉結 與羊、則前移石啟井、以飲其羊、</verse>
				<verse number="11">與 拉結 接吻、大聲而哭、</verse>
				<verse number="12">告 拉結 曰、我乃爾父之甥、 利百加 子、 拉結 遂趨告其父、○</verse>
				<verse number="13">拉班 聞妹子 雅各 至、即趨迎之、抱而接吻、引之入室、 雅各 告以所遇、</verse>
				<verse number="14">拉班 曰、爾誠骨肉之親、 雅各 偕居一月、</verse>
				<verse number="15">拉班 謂之曰、爾雖我甥、豈可徒役於我、告我欲得何值、</verse>
				<verse number="16">拉班 有二女、長名 利亞 、季名 拉結 、</verse>
				<verse number="17">利亞 目眊、而 拉結 美丰姿、有殊色、</verse>
				<verse number="18">雅各 愛 拉結 、曰、我願為季女 拉結 、服役七年、</verse>
				<verse number="19">拉班 曰、妻爾愈於妻人、可偕我居、</verse>
				<verse number="20">雅各 為 拉結 服役七年、因愛之甚、視七年如數日、○</verse>
				<verse number="21">雅各 謂 拉班 曰、期已屆、請以妻我、使我成禮、</verse>
				<verse number="22">拉班 設筵招鄰里、</verse>
				<verse number="23">既昏、以長女 利亞 與 雅各 、遂與同室、</verse>
				<verse number="24">又以其婢 悉帕 、予女 利亞 為婢、</verse>
				<verse number="25">及旦、乃知為 利亞 、謂 拉班 曰、曷待我若是、我非為 拉結 服役乎、何欺我為、</verse>
				<verse number="26">拉班 曰、未嫁長而先嫁季、斯土不為此也、</verse>
				<verse number="27">爾與長盈七日之期、則以季予爾、爾復服役七年、</verse>
				<verse number="28">雅各 從之、與 利亞 盈七日之期、 拉班 以女 拉結 妻之、</verse>
				<verse number="29">以其婢 辟拉 、予女 拉結 為婢、</verse>
				<verse number="30">雅各 亦與 拉結 同室、愛之逾於 利亞 、又服役 拉班 七年、○</verse>
				<verse number="31">耶和華視 利亞 不見寵、賜之生育、惟 拉結 不妊、</verse>
				<verse number="32">利亞 懷妊生子、命名 流便 、曰、耶和華俯念我苦、今而後、夫必愛我、</verse>
				<verse number="33">再妊生子、命名 西緬 、曰、耶和華聞我不見寵、復錫我此子、</verse>
				<verse number="34">又妊生子、命名 利未 、曰、今生三子、夫必膠漆於我、</verse>
				<verse number="35">又妊生子、曰、我今頌美耶和華、故名子曰 猶大 、嗣後 利亞 不妊、</verse>
			</chapter>
			<chapter number="30">
				<verse number="1">拉結 見己不為 雅各 生子、則妒厥姊、謂 雅各 曰、賜我生子、不然、我死矣、</verse>
				<verse number="2">雅各 怒曰、使爾不育者、上帝也、我豈代為上帝乎、</verse>
				<verse number="3">曰、我婢 辟拉 、爾與同室、俾其生子、撫於我膝、我則因而得子、</verse>
				<verse number="4">遂以婢 辟拉 予之、 雅各 與之同室、</verse>
				<verse number="5">辟拉 懷妊生子、</verse>
				<verse number="6">拉結 名之曰 但 、曰、上帝伸我冤、聽我祈、賜我一子、</verse>
				<verse number="7">辟拉 再妊、為 雅各 生子、</verse>
				<verse number="8">拉結 命名 拿弗他利 、曰、我與姊力爭獲勝、○</verse>
				<verse number="9">利亞 因不妊、以婢 悉帕 與 雅各 同室、</verse>
				<verse number="10">悉帕 生子、</verse>
				<verse number="11">利亞 謂為吉慶、故名之曰 迦得 、</verse>
				<verse number="12">悉帕 再為 雅各 生子、</verse>
				<verse number="13">利亞 曰、我福矣、羣女將謂我有福、故名之曰 亞設 、○</verse>
				<verse number="14">麥秋時、 流便 往於田、獲風茄、奉母 利亞 、 拉結 謂 利亞 曰、請以爾子之風茄與我、</verse>
				<verse number="15">曰、爾奪我夫、豈細故耶、今欲奪我子之風茄乎、 拉結 曰、為汝子之風茄、是夜夫可與爾同寢、</verse>
				<verse number="16">及暮、 雅各 自田歸、 利亞 出而迓之、曰、爾必與我偕入、我以吾子之風茄得爾、故是夜與之同室、</verse>
				<verse number="17">上帝俞允 利亞 之祈、遂懷妊、為 雅各 生第五子、</verse>
				<verse number="18">利亞 曰、昔我以婢與夫、今蒙上帝予我值、故名之曰 以薩迦 、</verse>
				<verse number="19">利亞 復妊、生第六子、</verse>
				<verse number="20">命名 西布倫 、曰、上帝賜我嘉賚、夫必偕我、因我為之生六子、</verse>
				<verse number="21">後生一女、命名 底拿 、</verse>
				<verse number="22">上帝眷念 拉結 、俯聽其祈、使之誕育、</verse>
				<verse number="23">懷妊生子、曰、上帝已洒我恥、</verse>
				<verse number="24">乃命名 約瑟 、曰、願耶和華復增我子、○</verse>
				<verse number="25">拉結 生 約瑟 後、 雅各 謂 拉班 曰、請遣我歸、返於故土、</verse>
				<verse number="26">我事爾所得之妻子、請以予我、而遣我歸、我如何事爾、汝所知也、</verse>
				<verse number="27">拉班 曰、深知耶和華緣爾錫嘏於我、若蒙爾恩、仍偕我居、</verse>
				<verse number="28">請言其值、我必給之、</verse>
				<verse number="29">曰、我於爾服役若何、羣畜若何、爾悉知之、</verse>
				<verse number="30">當我未至、所有鮮少、今則滋育繁多、耶和華緣我足跡所至、錫爾以嘏、然我何時成立己家乎、</verse>
				<verse number="31">拉班 曰、我何以予爾、曰、無須、惟有一事、爾若行之、則仍牧守爾羣、</verse>
				<verse number="32">今我徧閱爾羣、凡有斑點與椶色之綿羊、及有斑點之山羊、悉驅出之、有若此者、歸我為值、</verse>
				<verse number="33">異日爾來察之、凡山羊非有斑點、綿羊非椶色者、即擬我盜可也、以此為我公義之徵、</verse>
				<verse number="34">拉班 曰、可如爾言、</verse>
				<verse number="35">當日將牡山羊之有文有點者、牝山羊之斑駁成點、兼雜白文者、暨綿羊之椶色者、悉驅出之、付與其子、</verse>
				<verse number="36">俾距 雅各 三日之程、 雅各 牧 拉班 之餘羊、○</verse>
				<verse number="37">雅各 將楊杏楓之柔條、剝皮成文、使條之白間露、</verse>
				<verse number="38">置於溝壑水槽、羣羊來飲之處、與羣相對、俾其飲時、牝牡相誘、</verse>
				<verse number="39">羣羊附條相誘、遂產有文有點有斑之羔、</verse>
				<verse number="40">雅各 將羔羊區別之、使此有文及椶色者、與 拉班 之羊相對、以己之羊驅於一方、不與 拉班 之羊相雜、</verse>
				<verse number="41">遇羊之健者相誘、 雅各 置條水溝、而當其前、使附條相誘、</verse>
				<verse number="42">其弱者不置條、於是弱者歸 拉班 、健者歸 雅各 、</verse>
				<verse number="43">雅各 遂大興盛、多有羊羣、僕婢駝驢、</verse>
			</chapter>
			<chapter number="31">
				<verse number="1">雅各 聞 拉班 眾子言曰、我父所有者、 雅各 盡奪之、因父之資、獲此榮盛、</verse>
				<verse number="2">又見 拉班 容貌、不如疇昔、</verse>
				<verse number="3">耶和華謂 雅各 曰、爾其歸祖地、返故鄉、我必偕爾、</verse>
				<verse number="4">雅各 遣人召 拉結 、 利亞 、至田間羣畜所、</verse>
				<verse number="5">語之曰、我見汝父容貌、不如疇昔、然吾父之上帝偕我、</verse>
				<verse number="6">我竭力事汝父、汝所知也、</verse>
				<verse number="7">爾父乃欺我、十易我值、惟上帝不容其加害、</verse>
				<verse number="8">若云有點者為我值、而羣畜咸有點、若云有文者為我值、而羣畜俱有文、</verse>
				<verse number="9">是上帝取爾父羣畜、賜於我矣、</verse>
				<verse number="10">遇牝牡相誘之際、我於夢中、見牡羊乘其牝者、皆有文、有點、有斑、</verse>
				<verse number="11">我夢上帝之使呼曰、 雅各 、我曰、在此、</verse>
				<verse number="12">曰、試觀牡羊乘其牝者、皆有文、有點、有斑、蓋 拉班 之待爾、我已監之、</verse>
				<verse number="13">我乃 伯特利 之上帝、昔爾在彼、以膏沃柱、許願於我、今起離此、返於故土、</verse>
				<verse number="14">拉結 利亞 曰、我於父家、豈尚有分有業乎、</verse>
				<verse number="15">父既鬻我、又侵食我值、非以我為外人乎、</verse>
				<verse number="16">上帝所奪於我父者、皆屬於我及我子、上帝所諭爾者、爾悉行之、○</verse>
				<verse number="17">雅各 遂起、使妻子乘駝、</verse>
				<verse number="18">攜其牲畜、及凡所有、即在 巴旦亞蘭 所獲之物、往 迦南 地、見父 以撒 、</verse>
				<verse number="19">時、 拉班 往剪羊毛、 拉結 竊其父之家神、</verse>
				<verse number="20">雅各 背 亞蘭 人 拉班 而去、不以其奔告之、</verse>
				<verse number="21">挈凡所有、渡河、往 基列 山而遁、○</verse>
				<verse number="22">越至三日、或以 雅各 之遁告 拉班 、</verse>
				<verse number="23">乃率戚族、追之七日、至 基列 山及焉、</verse>
				<verse number="24">夜間、上帝見夢、諭 亞蘭 人 拉班 曰、慎之哉、爾於 雅各 、或善或惡、均勿與言、</verse>
				<verse number="25">雅各 張幕於山、 拉班 追及之、與其戚族、亦張幕焉、</verse>
				<verse number="26">拉班 謂 雅各 曰、爾何背我、攜我二女、如俘虜然、</verse>
				<verse number="27">曷為竊遁、而不告我、俾我鼓琴、播鼗謳歌、忻然以送、</verse>
				<verse number="28">不容我與子女接吻、爾之所為、是不智也、</verse>
				<verse number="29">我本有力、能以害爾、惟前夕爾父之上帝諭我曰、慎之哉、爾於 雅各 、或善或惡、均勿與言、</verse>
				<verse number="30">今爾雖思父家、不得不歸、奚竊我之神像乎、</verse>
				<verse number="31">雅各 曰、我懼、意謂爾必強奪爾女、</verse>
				<verse number="32">至爾之神像、爾獲之於誰所、不容其生、物有屬爾者、於爾我戚族前、可自辨而取之、蓋 雅各 不知 拉結 竊其神像也、○</verse>
				<verse number="33">拉班 遂進 雅各 幕、及 利亞 幕、二女婢之幕、皆無獲、後出 利亞 幕、入 拉結 幕、</verse>
				<verse number="34">拉結 置神像於駝鞍下、而坐其上、 拉班 徧索不得、</verse>
				<verse number="35">拉結 謂父曰、天癸適至、不得起迎、吾主勿怒、 拉班 徧索神像、終不獲、</verse>
				<verse number="36">雅各 怒、斥之曰、我何罪愆、使爾迫追我、</verse>
				<verse number="37">今既徧索吾物、有屬於爾者乎、果有之、則置之爾我戚族前、俾主裁於爾我間、</verse>
				<verse number="38">此二十年、我偕爾處、爾綿羊山羊之牝、無殰胎者、爾羊之牡、我不食之、</verse>
				<verse number="39">死於野獸者、我不歸爾、悉以補之、晝夜所盜、惟我是問、</verse>
				<verse number="40">我晝則冒暑、夜則受寒、二目不寐、</verse>
				<verse number="41">我居爾家、歷二十年、為爾二女、服役十四年、為爾羣羊六年、而爾十易我值、</verse>
				<verse number="42">使吾祖 亞伯拉罕 之上帝、吾父 以撒 所畏者、不與我偕、爾必使我徒返、惟上帝監我操作辛勤、故前夕譴爾、○</verse>
				<verse number="43">拉班 曰、斯女即我女、斯子即我子、斯畜即我畜、凡爾所見者、咸屬於我、茲於我女、及其所生之子、吾何能為、</verse>
				<verse number="44">今來結盟、於爾我間為證、</verse>
				<verse number="45">雅各 遂取石立柱、</verse>
				<verse number="46">亦命戚族積石、眾乃取石、積累為堆、共食其側、</verse>
				<verse number="47">拉班 名之曰 伊迦爾撒哈杜他 、 雅各 名之曰 迦累得 、</verse>
				<verse number="48">拉班 曰、此堆今日為證於爾我間、故名曰 迦累得 、</verse>
				<verse number="49">又名 米斯巴 、蓋曰、爾我相暌隔時、願耶和華鑒察其間、</verse>
				<verse number="50">爾若負吾女、別有所娶、雖無人同在、而上帝證之、</verse>
				<verse number="51">拉班 又謂 雅各 曰、可觀此堆、爾我間所立之柱、</verse>
				<verse number="52">此堆此柱、乃為其證、我不越此堆害爾、爾亦不越此堆與柱害我、</verse>
				<verse number="53">願 亞伯拉罕 之上帝、 拿鶴 之上帝、及其祖之上帝、主裁於爾我間、 雅各 乃指其父 以撒 所畏者而誓、</verse>
				<verse number="54">又在山獻祭、招其戚族共食、後宿於山、</verse>
				<verse number="55">拉班 夙興、接吻子女、為之祝嘏、而歸故土、</verse>
			</chapter>
			<chapter number="32">
				<verse number="1">雅各 復行、上帝之使遇焉、</verse>
				<verse number="2">雅各 見之曰、此乃上帝之軍、故名其地曰 瑪哈念 、○</verse>
				<verse number="3">雅各 遣人、先往 西珥 地 以東 田、見兄 以掃 、</verse>
				<verse number="4">囑曰、告我主 以掃 云、爾僕 雅各 曰、我旅於 拉班 家、越至今日、</verse>
				<verse number="5">有牛羊驢僕婢、特遣人告我主、望沾主恩、</verse>
				<verse number="6">使者反告 雅各 曰、吾儕詣爾兄 以掃 、彼率四百人來迎爾、</verse>
				<verse number="7">雅各 大懼、且憂、以從者及牛羊駝、分為二隊、</verse>
				<verse number="8">曰、若 以掃 來擊此隊、則彼隊可逃、</verse>
				<verse number="9">遂禱曰、吾祖 亞伯拉罕 之上帝、吾父 以撒 之上帝耶和華歟、昔爾命我回故土、返戚屬、許待以善、</verse>
				<verse number="10">爾所施於僕之恩寵誠實、即至微者、亦不堪受、昔我惟執一杖、濟此 約但 、今我已成二隊、</verse>
				<verse number="11">求爾拯我、脫於吾兄 以掃 之手、蓋我懼之、恐其來擊我、爰及母子、</verse>
				<verse number="12">爾曾許待以善、使我苗裔、如海之沙、不可勝數、○</verse>
				<verse number="13">是夜 雅各 宿於彼、簡其所有、饋兄 以掃 、</verse>
				<verse number="14">即山羊牝二百、牡二十、綿羊牝二百、牡二十、</verse>
				<verse number="15">牝駝與子三十、牝牛四十、牡牛十、牝驢二十、小驢十、</verse>
				<verse number="16">各為其羣、付於僕手、曰、爾先我往、使各羣相距、</verse>
				<verse number="17">囑其前者曰、我兄 以掃 遇爾、問爾屬誰、將何往、爾前之畜屬誰、</verse>
				<verse number="18">則曰、屬我主之僕 雅各 、以饋我主 以掃 、 雅各 亦在後、</verse>
				<verse number="19">又囑其二其三、暨一切驅畜者曰、爾遇 以掃 、亦宜如是告之、</verse>
				<verse number="20">且曰、爾僕 雅各 在後、蓋 雅各 自謂、必以前行之禮物、釋兄之憾、然後覿面、庶幾接我、</verse>
				<verse number="21">於是禮物先行、 雅各 是夜宿於隊中、○</verse>
				<verse number="22">雅各 夜起、使二妻二婢及十一子、濟 雅博 渡、</verse>
				<verse number="23">眷聚既濟、凡所有者亦濟、</verse>
				<verse number="24">雅各 獨留、遇一人與之角力、迄於黎明、</verse>
				<verse number="25">相角之時、其人自知不勝、觸 雅各 髀傷之、</verse>
				<verse number="26">曰、容我去、天明矣、曰、不為我祝嘏、必不容爾去、</verse>
				<verse number="27">曰爾何名、曰、 雅各 、</verse>
				<verse number="28">曰、今而後、爾不復名 雅各 、當名 以色列 、蓋爾與上帝及人較量、而獲勝也、</verse>
				<verse number="29">雅各 曰、請以爾名告我、曰、曷問我名、遂在彼為之祝嘏、</verse>
				<verse number="30">雅各 名其地曰 毘努伊勒 、曰、我與上帝覿面、而我命尚存、</verse>
				<verse number="31">日出時、 雅各 過 毘努伊勒 、髀傷、其行蹣跚、</verse>
				<verse number="32">因其人觸 雅各 髀、傷其巨筋、故 以色列 人不食髀之巨筋、至於今日、</verse>
			</chapter>
			<chapter number="33">
				<verse number="1">雅各 舉目、見 以掃 率四百人至、遂區別諸子、付與 利亞 拉結 暨二婢、</verse>
				<verse number="2">置二婢及其子於前、 利亞 及其子於中、 拉結 及 約瑟 於後、</verse>
				<verse number="3">己則先行、俯伏者七、方近厥兄、</verse>
				<verse number="4">以掃 趨迎、抱頸接吻、彼此涕泣、</verse>
				<verse number="5">以掃 見婦與子、問偕爾者何人、曰、上帝施恩、賜僕之子、</verse>
				<verse number="6">二婢及其子前而拜、</verse>
				<verse number="7">利亞 及其子前而拜、後 拉結 及 約瑟 、亦前而拜、</verse>
				<verse number="8">以掃 曰、我所遇之羣畜何意、曰、望沾恩於主、</verse>
				<verse number="9">曰、吾弟、我已足矣、爾所有者存之、</verse>
				<verse number="10">曰、勿爾、若沾爾恩、請受我禮、蓋我覿爾面、蒙爾悅納、如覿上帝面然、</verse>
				<verse number="11">上帝施恩、使我富有、請受所奉之禮、迫之乃受、</verse>
				<verse number="12">以掃 曰、吾儕啟行而往、我為爾先導、</verse>
				<verse number="13">曰、主知我之子女猶稚、而牛羊方字、若一日亟驅之、則羣畜盡死、</verse>
				<verse number="14">請我主前往、僕率子女牲畜、依其步履、徐徐而進、詣我主於 西珥 、</verse>
				<verse number="15">曰、容我留從者數人、與爾偕行、曰、焉用此、惟得沾主恩足矣、</verse>
				<verse number="16">是日 以掃 返於 西珥 、</verse>
				<verse number="17">雅各 至 疏割 、為己築室、為畜作廬、故其地名曰 疏割 、○</verse>
				<verse number="18">雅各 自 巴旦亞蘭 安然而歸、至 迦南 地 示劍 邑、張幕其東、</verse>
				<verse number="19">後出百金、與 示劍 父 哈抹 子孫、以購張幕之所、</verse>
				<verse number="20">在彼築壇、名之曰上帝 以色列 之上帝、</verse>
			</chapter>
			<chapter number="34">
				<verse number="1">雅各 之女 底拿 、 利亞 所生也、往見鄰女、</verse>
				<verse number="2">彼地牧伯 希未 人 哈抹 子 示劍 見之、執之偕寢、而玷辱焉、</verse>
				<verse number="3">中心膠漆、愛慕殊深、語以甘言、</verse>
				<verse number="4">示劍 告父 哈抹 曰、請為我娶此女為室、</verse>
				<verse number="5">雅各 聞女 底拿 被辱時、眾子牧羣於田、故緘口無詞、以待子歸、</verse>
				<verse number="6">示劍 父 哈抹 出、欲與 雅各 語、</verse>
				<verse number="7">雅各 眾子聞之、自田歸、因 示劍 與 雅各 女偕寢、干咎於 以色列 族、為所不當為、不勝憂忿、</verse>
				<verse number="8">哈抹 語之曰、我子 示劍 之心、戀爾女弟、請與之為室、</verse>
				<verse number="9">爾我互相嫁娶、以爾女嫁我、我女任爾娶、</verse>
				<verse number="10">爾我偕處、地在爾前、爾其居此貿易、得其產業、</verse>
				<verse number="11">示劍 謂女之父兄曰、望沾爾恩、任爾所求、我必與之、</verse>
				<verse number="12">聘禮之索、惟命是從、第以女予我為室、</verse>
				<verse number="13">雅各 眾子以妹 底拿 被玷、詭詞對 哈抹 示劍 曰、</verse>
				<verse number="14">此事不可行、人未受割、而我以妹與之、自取辱耳、</verse>
				<verse number="15">惟爾男子、咸效我受割、方可從爾言、</verse>
				<verse number="16">如是、我儕以女嫁爾、亦娶爾女、彼此偕居、合為一族、</verse>
				<verse number="17">若不聽我言而受割、我則攜妹而去、○</verse>
				<verse number="18">哈抹 與子 示劍 善其言、</verse>
				<verse number="19">少者 示劍 、為宗族所推尊、緣愛 雅各 女故、從言弗緩、</verse>
				<verse number="20">哈抹 與子 示劍 至其邑門、語邑人曰、</verse>
				<verse number="21">斯人與我睦、此地又廣、足以容之、可准其居此貿易、我娶其女、亦以我女嫁之、</verse>
				<verse number="22">惟我中男子、必先受割、與彼相同、則其人願偕我居、成為一族、</verse>
				<verse number="23">如是、則其牛羊、牲畜貨財、豈不皆為我有、莫若許之、使偕我居、</verse>
				<verse number="24">凡出邑門之男子、聽 哈抹 示劍 言、悉皆受割、</verse>
				<verse number="25">越至三日、其人痛劇時、 雅各 二子、 底拿 兄 西緬 利未 、各執刃、潛襲邑、殲其男子、</verse>
				<verse number="26">以刃戮 哈抹 及 示劍 、攜 底拿 出其室而去、</verse>
				<verse number="27">雅各 眾子因妹受辱、剝其尸、刦其邑、</verse>
				<verse number="28">奪其牛羊驢、與在邑在田諸物、</verse>
				<verse number="29">盡掠其貨財、虜其妻子、取其室中所有、</verse>
				<verse number="30">雅各 謂 西緬 利未 曰、爾曹累我、令我遺臭於居此之 迦南 比利洗 人、且我人寡、彼必聚而攻我、殲我及家、</verse>
				<verse number="31">曰、彼待我妹若妓、可乎、</verse>
			</chapter>
			<chapter number="35">
				<verse number="1">上帝諭 雅各 曰、昔爾避兄 以掃 時、我在 伯特利 顯見於爾、今起往彼而居、為我築壇、</verse>
				<verse number="2">雅各 命家人與從者曰、當除爾中異邦神像、潔己更衣、</verse>
				<verse number="3">昔我遭難、上帝允我之祈、我行於途、上帝偕我、今當赴 伯特利 、為之築壇、</verse>
				<verse number="4">遂以異邦神像、及耳環與之、 雅各 藏於近乎 示劍 之橡下、</verse>
				<verse number="5">啟行而往、上帝使四周諸邑之民懼甚、無追 雅各 子者、</verse>
				<verse number="6">雅各 與從者、至 迦南 之 路斯 、即 伯特利 、</verse>
				<verse number="7">昔 雅各 避兄 以掃 、上帝顯見、故在彼築壇、名其地曰 伊勒伯特利 、</verse>
				<verse number="8">時、 利百加 媼 底波拉 死、葬於 伯特利 橡下、名其樹曰 亞倫巴古 、○</verse>
				<verse number="9">雅各 自 巴旦亞蘭 歸、上帝與之顯見、錫之以嘏、</verse>
				<verse number="10">曰、爾名 雅各 、今而後不復稱此、當名 以色列 、遂名之曰 以色列 、</verse>
				<verse number="11">又曰、我乃全能之上帝、爾其蕃息昌熾、一族眾族由爾而生、多王由爾而出、</verse>
				<verse number="12">我所賜 亞伯拉罕 以撒 之地、亦將錫爾、爰及苗裔、</verse>
				<verse number="13">上帝言竟、離之上升、</verse>
				<verse number="14">雅各 即於上帝與言之處、立石為柱、奠之以酒、沃之以膏、</verse>
				<verse number="15">名其處曰 伯特利 、○</verse>
				<verse number="16">由 伯特利 而徙、去 以法他 無幾、 拉結 臨產甚艱、</verse>
				<verse number="17">難產之際、收生者曰、毋懼、爾又得子、</verse>
				<verse number="18">拉結 臨死、魂將逝時、名其子曰 便俄尼 而死、惟其父命名 便雅憫 、</verse>
				<verse number="19">拉結 既卒、葬於 以法他 、即 伯利恆 之途側、</verse>
				<verse number="20">雅各 立碑於墓、至今猶稱 拉結 墓碑、</verse>
				<verse number="21">以色列 復徙、過 以得 臺而張幕、</verse>
				<verse number="22">居彼時、 流便 烝父妾 辟拉 、事聞於 以色列 、○</verse>
				<verse number="23">雅各 有子十二、長子 流便 、及 西緬 、 利未 、 猶大 、 以薩迦 、 西布倫 、乃 利亞 所出、</verse>
				<verse number="24">約瑟 、 便雅憫 、乃 拉結 所出、</verse>
				<verse number="25">但 、 拿弗他利 、乃 拉結 婢 辟拉 所出、</verse>
				<verse number="26">迦得 、 亞設 、乃 利亞 婢 悉帕 所出、是皆 雅各 於 巴旦亞蘭 所生者、</verse>
				<verse number="27">雅各 至 幔利 之 基列亞巴 、即 希伯崙 、見父 以撒 、 亞伯拉罕 與 以撒 曾旅於此、○</verse>
				<verse number="28">以撒 享壽一百八十歲、</verse>
				<verse number="29">壽高年邁、氣絕而終、歸於列祖、其子 以掃 雅各 葬之、</verse>
			</chapter>
			<chapter number="36">
				<verse number="1">以掃 即 以東 、其裔如左、</verse>
				<verse number="2">以掃 娶 迦南 女為室、即 赫 人 以倫 女 亞大 、與 希未 人 祭便 孫、 亞拿 女 阿何利巴瑪 、</verse>
				<verse number="3">又娶 以實瑪利 女、 尼拜約 妹 巴實抹 、</verse>
				<verse number="4">亞大 生 以利法 、 巴實抹 生 流珥 、</verse>
				<verse number="5">阿何利巴瑪 生 耶烏施 、 雅蘭 、 可拉 、此皆 以掃 於 迦南 地所生者、</verse>
				<verse number="6">以掃 率妻、與子女家人、牛羊牲畜、及在 迦南 所得之資財、往詣他方、離弟 雅各 、</verse>
				<verse number="7">蓋二人資財豐盛、牲畜繁多、所旅之地、不能容之、弗獲同居、</verse>
				<verse number="8">以掃 即 以東 、居 西珥 山、○</verse>
				<verse number="9">以掃 居 西珥 山、為 以東 族祖、厥裔如左、</verse>
				<verse number="10">其子名 以利法 、 亞大 所生、 流珥 、 巴實抹 所生、</verse>
				<verse number="11">以利法 生 提幔 、 阿抹 、 洗玻 、 迦坦 、 基納斯 、</verse>
				<verse number="12">以利法 妾 亭納 、生 亞瑪力 、此皆 以掃 妻 亞大 之裔、</verse>
				<verse number="13">流珥 生 拿哈 、 謝拉 、 沙瑪 、 米撒 、此皆 以掃 妻 巴實抹 之裔、</verse>
				<verse number="14">祭便 孫、 亞拿 女 阿何利巴瑪 、從 以掃 生 耶烏施 、 雅蘭 、 可拉 、○</verse>
				<verse number="15">以掃 胤中、有為族長者、其畧如左、 以掃 冢子 以利法 子孫中、有 提幔 族長、 阿抹 族長、 洗玻 族長、 基納斯 族長、</verse>
				<verse number="16">可拉 族長、 迦坦 族長、 亞瑪力 族長、此 以利法 後裔中之族長、在 以東 地、皆 亞大 之裔、○</verse>
				<verse number="17">以掃 子 流珥 子孫中、有 拿哈 族長、 謝拉 族長、 沙瑪 族長、 米撒 族長、此 流珥 後裔中之族長、在 以東 地、皆 以掃 妻 巴實抹 之裔、</verse>
				<verse number="18">阿何利巴瑪 子孫中、有 耶烏施 族長、 雅蘭 族長、 可拉 族長、此皆 以掃 妻 亞拿 女 阿何利巴瑪 之裔、</verse>
				<verse number="19">上所記諸族長、皆 以掃 即 以東 之子孫、○</verse>
				<verse number="20">素居是地者、 何利 人 西珥 子孫、其畧如左、 羅坍 、 朔巴 、 祭便 、 亞拿 、</verse>
				<verse number="21">底順 、 以察 、 底珊 、此皆 以東 地 何利 人 西珥 裔中之族長、</verse>
				<verse number="22">羅坍 子 何利 、 希幔 、妹 亭納 、</verse>
				<verse number="23">朔巴 子 亞勒文 、 瑪拿轄 、 以巴錄 、 示玻 、 阿南 、</verse>
				<verse number="24">祭便 子 亞雅 、 亞拿 、當時在野牧父 祭便 之驢、遇溫泉者、即此 亞拿 、</verse>
				<verse number="25">亞拿 子 底順 、女 阿何利巴瑪 、</verse>
				<verse number="26">底順 子 欣但 、 伊是班 、 益蘭 、 基蘭 、</verse>
				<verse number="27">以察 子 辟罕 、 撒番 、 亞干 、</verse>
				<verse number="28">底珊 子 烏斯 、 亞蘭 、</verse>
				<verse number="29">何利 族長、其畧如左、 羅坍 族長、 朔巴 族長、 祭便 族長、 亞拿 族長、</verse>
				<verse number="30">底順 族長、 以察 族長、 底珊 族長、此皆 何利 人在 西珥 地為族長者、○</verse>
				<verse number="31">當 以色列 人未有王時、王於 以東 地者、其畧如左、</verse>
				<verse number="32">比珥 子 比拉 為王於 以東 、都 亭哈巴 、</verse>
				<verse number="33">比拉 薨、 波斯拉 人 謝拉 子 約巴 嗣位、</verse>
				<verse number="34">約巴 薨、 提幔 人 戶珊 嗣位、</verse>
				<verse number="35">戶珊 薨、 比達 子 哈達 、即昔於 摩押 田擊 米甸 人者嗣位、都 亞未得 、</verse>
				<verse number="36">哈達 薨、 瑪士利加 人 桑拉 嗣位、</verse>
				<verse number="37">桑拉 薨、河濱 利河伯 人 掃羅 嗣位、</verse>
				<verse number="38">掃羅 薨、 亞革波 子 巴勒哈南 嗣位、</verse>
				<verse number="39">巴勒哈南 薨、 哈達 嗣位、都 巴烏 、其后 米希他別 、乃 米薩合 孫、 瑪特利 之女、○</verse>
				<verse number="40">以掃 裔諸族長、依其世系居處名氏、其畧如左、 亭納 族長、 亞勒瓦 族長、 耶帖 族長、</verse>
				<verse number="41">阿何利巴瑪 族長、 以拉 族長、 比嫩 族長、</verse>
				<verse number="42">基納斯 族長、 提幔 族長、 米比薩 族長、</verse>
				<verse number="43">瑪基疊 族長、 以蘭 族長、以上所載、皆 以東 之族長、依其疆域、在其壤地、 以東 族祖、即 以掃 是、</verse>
			</chapter>
			<chapter number="37">
				<verse number="1">雅各 居 迦南 、即父所旅之地、</verse>
				<verse number="2">其畧如左、孺子 約瑟 、年十有七、偕兄牧羊、與父妾 辟拉 悉帕 諸子為侶、以其過告父、</verse>
				<verse number="3">以色列 之生 約瑟 也、年已邁矣、故愛之逾於諸子、為製彩衣、</verse>
				<verse number="4">諸兄見父愛 約瑟 逾於己、遂憾之、不能語以善言、○</verse>
				<verse number="5">約瑟 得夢、述於諸兄、諸兄憾之愈甚、</verse>
				<verse number="6">約瑟 曰、我所夢者、請聽之、</verse>
				<verse number="7">吾儕於田束禾、我所束者起而立、爾所束者環而拜、</verse>
				<verse number="8">諸兄曰、爾果將君我乎、抑轄我乎、故因其夢與言、而益憾之、</verse>
				<verse number="9">約瑟 復夢、告諸兄曰、我夢得其二矣、有日月十一星、皆拜我、</verse>
				<verse number="10">約瑟 告父兄時、父叱之曰、爾所夢者何耶、我與汝母汝兄、果將俯伏拜爾乎、</verse>
				<verse number="11">諸兄嫉之、惟父誌其言、○</verse>
				<verse number="12">諸兄往 示劍 、牧父羣羊、</verse>
				<verse number="13">以色列 語 約瑟 曰、來、爾兄非牧於 示劍 乎、吾將遣爾詣之、曰、我在斯、</verse>
				<verse number="14">曰、往觀諸兄、及羣羊安否、而返告我、遂由 希伯崙 谷遣之、乃往 示劍 、</verse>
				<verse number="15">躑躅田間、或遇之曰、爾何求耶、</verse>
				<verse number="16">曰、求我兄、彼牧羊何所、請告我、</verse>
				<verse number="17">曰、已去此矣、我聞其言、將往 多坍 、 約瑟 追之、見於 多坍 、○</verse>
				<verse number="18">約瑟 未至、諸兄遙見、共謀殺之、</verse>
				<verse number="19">相語曰、作夢者來矣、</verse>
				<verse number="20">莫若殺之、擲於井、謂為惡獸所食、觀其夢有何徵驗、</verse>
				<verse number="21">流便 聞之、欲救 約瑟 曰、勿戕其命、</verse>
				<verse number="22">又曰、勿流其血、勿著以手、曠野有井、投之於中可也、蓋欲援之、歸諸其父、</verse>
				<verse number="23">約瑟 至、諸兄褫其彩衣、</verse>
				<verse number="24">執而投諸眢井、○</verse>
				<verse number="25">諸兄坐而食餅、望見 以實瑪利 人、聯隊自 基列 來、以羣駝負香料乳香沒藥、欲下 埃及 、</verse>
				<verse number="26">猶大 謂兄弟曰、殺弟而匿其血、何益之有、</verse>
				<verse number="27">彼乃我弟、我之骨肉、毋著以手、莫若鬻於 以實瑪利 人、兄弟從之、</verse>
				<verse number="28">以實瑪利 人乃 米甸 賈、適經其處、諸兄乃援 約瑟 出井、鬻之、獲金二十、 以實瑪利 人挈 約瑟 往 埃及 、○</verse>
				<verse number="29">流便 至井、窺 約瑟 不在、遂裂己衣、</verse>
				<verse number="30">返見諸弟曰、孺子不在、我將焉往、</verse>
				<verse number="31">昆弟宰牡山羊、濡 約瑟 衣於血、</verse>
				<verse number="32">遣人攜之詣父曰、我儕得此、試觀為爾子之衣否、</verse>
				<verse number="33">雅各 識之、曰、是吾子之衣也、彼為惡獸所食、 約瑟 破裂無疑矣、</verse>
				<verse number="34">遂裂己衣、腰束以麻、傷悼日久、</verse>
				<verse number="35">子女羣來相慰、父不受慰、曰、我必悲哀至於陰府、就子乃已、父之痛子如此、</verse>
				<verse number="36">米甸 賈攜 約瑟 至 埃及 、鬻與 法老 臣侍衛長 波提乏 、</verse>
			</chapter>
			<chapter number="38">
				<verse number="1">維時、 猶大 離諸昆弟、就 亞杜蘭 人 希拉 、</verse>
				<verse number="2">見 迦南 人 書亞 女、娶之、與之同室、</verse>
				<verse number="3">婦妊生子、 猶大 名之曰 珥 、</verse>
				<verse number="4">再妊生子、母名之曰 俄南 、</verse>
				<verse number="5">復妊生子、名之曰 示拉 、時、 猶大 居於 基悉 、</verse>
				<verse number="6">猶大 為長子 珥 娶室、名 他瑪 、</verse>
				<verse number="7">珥 行惡於耶和華前、耶和華殺之、</verse>
				<verse number="8">猶大 命 俄南 曰、汝其與嫂同室、以盡弟分、生子嗣兄、</verse>
				<verse number="9">俄南 知子不歸己、不欲為兄存後、與嫂偕寢時、遺洩於地、</verse>
				<verse number="10">所為不悅於耶和華、耶和華亦殺之、</verse>
				<verse number="11">猶大 恐季子亦死、如二兄然、謂媳 他瑪 曰、姑居父家、守志勿嫁、待吾子 示拉 長、遂往居父家、○</verse>
				<verse number="12">久之、 猶大 妻 書亞 女死、 猶大 既得慰藉、與友 亞杜蘭 人 希拉 往 亭拿 、就剪羊毛者、</verse>
				<verse number="13">或告 他瑪 曰、汝舅往 亭拿 剪羊毛、</verse>
				<verse number="14">他瑪 見 示拉 長、而未得嫁之、乃去嫠服、以帕蒙面蔽體、坐於 伊拿印 邑門、在往 亭拿 之途側、</verse>
				<verse number="15">猶大 見其蔽面、以為妓、</verse>
				<verse number="16">道旁就之曰、來、我與爾偕寢、蓋不知為媳也、婦曰、與我偕寢、何以贈我、</verse>
				<verse number="17">曰、必遺羣中山羊之羔、曰、羔未至、與質否、</verse>
				<verse number="18">曰、與爾何質、曰、爾印與紳、及手中杖、乃畀之、遂與偕寢、婦即懷妊、</verse>
				<verse number="19">起而去、脫帕、仍衣嫠服、</verse>
				<verse number="20">猶大 託友 亞杜蘭 人遺之羔、由婦取質、而不獲見、</verse>
				<verse number="21">詢居民曰、 伊拿印 道旁、有妓安在、曰、此地無妓、</verse>
				<verse number="22">返見 猶大 曰、求之不得、居民亦言彼地無妓、</verse>
				<verse number="23">猶大 曰、吾既託爾遺羔、不得其人、任婦得質、免我貽羞、○</verse>
				<verse number="24">約越三月、或告 猶大 曰、爾媳 他瑪 有淫行、今已懷妊、 猶大 曰、曳出焚之、</verse>
				<verse number="25">既出、遣人謂舅曰、我之懷妊、由於此物之主、試觀此印、及紳與杖、為誰所有、</verse>
				<verse number="26">猶大 承之、曰、我不嫁之與子 示拉 、婦猶賢於我也、嗣後 猶大 不復近之、</verse>
				<verse number="27">婦臨產、知其孿生、</verse>
				<verse number="28">產際、其一出手、收生者以絳絲繫之、曰、此首出也、</verse>
				<verse number="29">手入、其他出矣、收生者曰、爾何自坼、故命名 法勒斯 、</verse>
				<verse number="30">其手繫絳絲者後出、命名 謝拉 、</verse>
			</chapter>
			<chapter number="39">
				<verse number="1">約瑟 被攜至 埃及 、 法老 臣侍衛長 波提乏 、由 以實瑪利 人購之、</verse>
				<verse number="2">約瑟 居其主 埃及 人家、耶和華偕之、所為暢遂、</verse>
				<verse number="3">厥主見耶和華偕之、使其諸事亨通、</verse>
				<verse number="4">故加以恩、俾侍左右、委治家業、悉以所有、歸其掌握、</verse>
				<verse number="5">自委治家業、耶和華為 約瑟 故、錫嘏其主 埃及 人家、凡在室在田、咸蒙福祉、</verse>
				<verse number="6">其主遂以所有、悉付 約瑟 、於己所食外、不知其他、 約瑟 儀容秀美、○</verse>
				<verse number="7">嗣後主母目 約瑟 曰、與我偕寢、</verse>
				<verse number="8">約瑟 弗從、曰、主不知家事、以凡所有、歸我掌握、</verse>
				<verse number="9">此家之中、莫大於我、除爾為主室外、無一不歸我者、曷敢干此元惡、獲罪於上帝、</verse>
				<verse number="10">婦日誘之、 約瑟 弗從、不與偕寢、亦不與同在、</verse>
				<verse number="11">一日入室治事、旁無家人、</verse>
				<verse number="12">主母執其衣、曰、與我偕寢、 約瑟 棄衣而遁、</verse>
				<verse number="13">婦見其遁、遺衣在手、</verse>
				<verse number="14">則呼家人曰、主使 希伯來 人至此、調戲我儕、適來欲偕我寢、我厲聲號呼、</verse>
				<verse number="15">彼聞我揚聲、遺衣逃遁而出、</verse>
				<verse number="16">婦存其衣、以待主歸、</verse>
				<verse number="17">至則告曰、爾所攜至之 希伯來 僕、入而戲我、</verse>
				<verse number="18">我揚聲號呼、彼乃遺衣遁去、○</verse>
				<verse number="19">主聞其妻言曰、僕待我如是、則怒、</verse>
				<verse number="20">執 約瑟 下獄、即犯王章者幽囚之處、由是 約瑟 下獄、</verse>
				<verse number="21">耶和華偕之、施以慈惠、令沾恩於司獄、</verse>
				<verse number="22">司獄以獄囚悉畀 約瑟 掌理、獄中所為、悉由 約瑟 、</verse>
				<verse number="23">司獄一無所顧、咸歸 約瑟 、蓋耶和華偕之、使其所為、無不亨通、</verse>
			</chapter>
			<chapter number="40">
				<verse number="1">厥後、 埃及 王之酒政膳長、干犯其主、</verse>
				<verse number="2">法老 怒酒政膳長二臣、</verse>
				<verse number="3">下之於獄、在侍衛長第中、即 約瑟 幽囚之處、</verse>
				<verse number="4">侍衛長付與 約瑟 、俾侍其側、二人在獄日久、</verse>
				<verse number="5">王之酒政膳長、繫於獄中、同夜得夢、夢各有兆、</verse>
				<verse number="6">詰朝 約瑟 入、見其有憂色、</verse>
				<verse number="7">問曰、爾曹今日、何有憂色若是、</verse>
				<verse number="8">曰、我儕得夢、無人能占、曰、占夢豈非由於上帝乎、請述於我、○</verse>
				<verse number="9">酒政以夢告 約瑟 曰、吾夢有葡萄樹於前、</verse>
				<verse number="10">樹有三枝、恍若萌芽舒蕊、結實纍然而熟、</verse>
				<verse number="11">吾手執 法老 爵、摘取葡萄、擠汁其中、以奉 法老 、</verse>
				<verse number="12">約瑟 曰、三枝者、三日也、</verse>
				<verse number="13">三日間、 法老 將提爾出獄、復爾原職、奉爵 法老 、如昔為酒政然、此其占也、</verse>
				<verse number="14">爾既得志、請垂念我、施恩於我、為我告 法老 、拯我出此、</verse>
				<verse number="15">我乃被掠、出自 希伯來 境、在此未作關於繫獄之事、</verse>
				<verse number="16">膳長見其占吉、謂 約瑟 曰、我亦得夢、有白餅三筐在於首、</verse>
				<verse number="17">上筐盛 法老 所食之炙饌、有鳥啄之、</verse>
				<verse number="18">約瑟 曰、三筐者、三日也、</verse>
				<verse number="19">三日間、 法老 將斷爾首、懸爾於木、鳥啄汝肉、此其占也、</verse>
				<verse number="20">越至三日、 法老 誕辰、賜宴羣臣、召酒政膳長出獄、</verse>
				<verse number="21">復酒政職、奉爵於前、</verse>
				<verse number="22">懸膳長於木、悉如 約瑟 所占、</verse>
				<verse number="23">然酒政不念 約瑟 、竟忘之矣、</verse>
			</chapter>
			<chapter number="41">
				<verse number="1">越二年、 法老 夢立河濱、</verse>
				<verse number="2">見七牝牛自河出、色美體肥、齧芻蘆中、</verse>
				<verse number="3">又見七牝牛自河出、色惡體瘠、與前所見之牛、同立河濱、</verse>
				<verse number="4">色惡體瘠者、吞其色美體肥者、 法老 乃寤、</verse>
				<verse number="5">再寢、復夢、見麥一莖生七穗、既茂且佳、</verse>
				<verse number="6">後又生七穗、細弱而暴於東風、</verse>
				<verse number="7">細弱之穗、吞其既茂且佳之七穗、 法老 寤、知為夢、</verse>
				<verse number="8">詰朝、中心憂疑、召 埃及 博士哲人、以夢告之、無能占者、○</verse>
				<verse number="9">酒政謂 法老 曰、今日我憶昔日之咎、</verse>
				<verse number="10">曩者 法老 怒臣、以我及膳長、囚於侍衛長第中之獄、</verse>
				<verse number="11">彼與我同夜得夢、夢各有兆、</verse>
				<verse number="12">時、有 希伯來 少者、偕我在獄、為侍衛長之役、我儕以夢告之、彼循各夢而占、</verse>
				<verse number="13">後依所占而應、臣得復職、膳長懸木、○</verse>
				<verse number="14">法老 遣使召 約瑟 、急令出獄、薙髮易衣、入覲 法老 、</verse>
				<verse number="15">法老 謂 約瑟 曰、我得一夢、無人能占、或告我曰、汝聞夢能占之、</verse>
				<verse number="16">約瑟 對曰、此非我所能、惟上帝必以平安之兆示 法老 、</verse>
				<verse number="17">法老 曰、我夢立河濱、</verse>
				<verse number="18">見七牛自河出、體肥色美、齧芻蘆中、</verse>
				<verse number="19">又見七牛繼之而上、色惡體瘠、如斯陋劣、遍 埃及 未之見也、</verse>
				<verse number="20">瘠且惡者、吞其先出之七肥牛、</verse>
				<verse number="21">既吞、依然陋劣、末由知其食之、我乃寤、</verse>
				<verse number="22">復夢、見一莖生七穗、既茂且佳、</verse>
				<verse number="23">厥後又生七穗、枯且細、暴於東風、</verse>
				<verse number="24">細者吞其七佳穗、我以此夢告諸博士、莫能述之、○</verse>
				<verse number="25">約瑟 謂 法老 曰、 法老 之夢一也、上帝以所欲為、示於 法老 、</verse>
				<verse number="26">七美牛者、七年也、七佳穗者、亦七年也、其夢維一、</verse>
				<verse number="27">繼而上之七牛、瘠且惡者、七年也、無實之七穗、暴於東風者、亦七年、即饑年也、</verse>
				<verse number="28">我言上帝以所欲為示 法老 者、此之謂也、</verse>
				<verse number="29">遍 埃及 地、將有七豐年、</verse>
				<verse number="30">後則繼以七饑年、使斯土為凶荒所滅、不憶前此之豐稔、</verse>
				<verse number="31">蓋後至之凶荒特甚、故疇昔之豐稔不知也、</verse>
				<verse number="32">上帝定此、將速成之、故使 法老 復夢、</verse>
				<verse number="33">今可擇一才智之士、使治 埃及 、</verse>
				<verse number="34">亦立羣督於國、俾於七豐年中、征糧五分之一、</verse>
				<verse number="35">斂豐年之糧、歸 法老 之手、積之於廩、守之於城、</verse>
				<verse number="36">以為將來七凶年之蓄、庶免此國滅於凶荒、○</verse>
				<verse number="37">法老 與羣臣善其言、</verse>
				<verse number="38">法老 謂羣臣曰、如此之人、感於上帝之神、豈易得乎、</verse>
				<verse number="39">又謂 約瑟 曰、上帝既以此示汝、爾之才智、莫與比擬、</verse>
				<verse number="40">爾可治我家、我民舉止、咸遵爾命、我尊於爾、只在國位、</verse>
				<verse number="41">又曰、我立爾統轄 埃及 、</verse>
				<verse number="42">遂脫指環、授 約瑟 手、衣以枲衣、復以金鏈垂其項、</verse>
				<verse number="43">乘以副車、前驅者呼曰跪、由是立為通國之宰、</verse>
				<verse number="44">法老 謂 約瑟 曰、我乃 法老 、 埃及 通國、非有爾命、無敢舉手足者、</verse>
				<verse number="45">法老 賜 約瑟 名曰 撒發那忒巴內亞 、以 安 邑祭司 波提非拉 女 亞西納 妻之、 約瑟 出巡 埃及 、○</verse>
				<verse number="46">約瑟 覲 埃及 王 法老 時、年已三十、爰離 法老 、遍巡四方、</verse>
				<verse number="47">七豐年中、物產蕃盛、</verse>
				<verse number="48">約瑟 斂 埃及 七年之糧、儲於城內、各邑郊之糧、儲於本邑、</verse>
				<verse number="49">遂積穀如海沙之多、不復計算、不可勝數故也、</verse>
				<verse number="50">荒年未至、 安 邑祭司 波提非拉 女 亞西納 、為 約瑟 生二子、</verse>
				<verse number="51">長子命名 瑪拿西 、曰、上帝使我不復念昔日之苦、以及父家、</verse>
				<verse number="52">季子命名 以法蓮 、曰、上帝於我歷苦之地、使我昌熾、○</verse>
				<verse number="53">埃及 地、七年之豐裕既過、</verse>
				<verse number="54">七年之凶荒繼至、應 約瑟 言、列國皆饑、惟 埃及 遍處有糧、</verse>
				<verse number="55">迨 埃及 饑、民求食於 法老 、 法老 諭曰、往見 約瑟 、循其所命而行、</verse>
				<verse number="56">維時、天下皆饑、 埃及 之饑亦甚、 約瑟 遂啟倉廩、糶糧於 埃及 人、</verse>
				<verse number="57">諸國至 埃及 、乞糴於 約瑟 、天下皆饑故也、</verse>
			</chapter>
			<chapter number="42">
				<verse number="1">雅各 知 埃及 有糧、謂諸子曰、爾曹曷相觀望、</verse>
				<verse number="2">我聞 埃及 有糧、可往糴之、以延生命、免於死亡、</verse>
				<verse number="3">於是 約瑟 諸昆十人、往糴於 埃及 、</verse>
				<verse number="4">其弟 便雅憫 、 雅各 不遣之偕行、曰、恐其罹害、</verse>
				<verse number="5">羣詣 埃及 糴糧、 以色列 諸子亦至、 迦南 地饑故也、</verse>
				<verse number="6">時、 約瑟 秉國鈞、糶糧於兆民、諸昆至、俯伏以拜、</verse>
				<verse number="7">約瑟 見而識之、佯為不識、厲聲曰、爾奚自、曰、自 迦南 來乞糴、</verse>
				<verse number="8">約瑟 識諸昆、而諸昆不之識、</verse>
				<verse number="9">約瑟 憶前夢、語諸昆曰、爾曹乃偵者、今來此、特窺是邦之虛實耳、</verse>
				<verse number="10">曰、吾主、不然、僕為乞糴而來、</verse>
				<verse number="11">我儕一父所生、為人篤實、非偵者也、</verse>
				<verse number="12">曰、否、爾曹來窺是邦之虛實耳、</verse>
				<verse number="13">曰、僕昆弟十二、 迦南 一人之子、一弟已亡、季者偕父、</verse>
				<verse number="14">約瑟 曰、汝為偵者、我言誠是、</verse>
				<verse number="15">若不攜季者至、以徵爾言之真偽、吾指 法老 生命而誓、不許爾出此、</verse>
				<verse number="16">爾中惟遣一人攜汝弟來、其餘禁錮、俟徵爾語、知爾誠否、非然、吾指 法老 生命而言、汝果偵者、</verse>
				<verse number="17">遂同幽於獄三日、○</verse>
				<verse number="18">至三日、語之曰、我寅畏上帝、有一策焉、爾若從之、則可得生、</verse>
				<verse number="19">爾果篤實、則囚一人於獄、其餘載糧而歸、以救爾家之饑、</verse>
				<verse number="20">攜季者至、以徵爾言、免於死亡、乃遵命而行、</verse>
				<verse number="21">相語曰、昔我儕緣弟獲戾、見其苦衷、而不聽其祈求、故遭此難、</verse>
				<verse number="22">流便 曰、我豈不曰、勿干咎於孺子、惟爾弗聽、故討其血於我也、</verse>
				<verse number="23">諸昆不知 約瑟 識其言、蓋彼此藉譯傳語、</verse>
				<verse number="24">約瑟 退而哭、復出與語、自眾中取 西緬 、繫之於前、</verse>
				<verse number="25">命以糧充諸昆囊、各反其金於中、饋之餱糧、遂如命以行、○</verse>
				<verse number="26">其人負糧於驢而去、</verse>
				<verse number="27">至旅邸、一人啟囊、以糧飼驢、見金在囊口、</verse>
				<verse number="28">告昆弟曰、我金見反、猶在於囊、眾心沮喪、戰慄而相告曰、上帝於我、所為何耶、</verse>
				<verse number="29">遂歸 迦南 、見父 雅各 、告以所遇、</verse>
				<verse number="30">曰、國宰厲聲叱我、以我為偵者、</verse>
				<verse number="31">我曰、吾儕為人篤實、非偵者也、</verse>
				<verse number="32">同父昆弟、十有二人、一弟已亡、季者偕父、在於 迦南 、</verse>
				<verse number="33">國宰謂我曰、爾果篤實、有策可知、即於爾中、必留一人偕我、其餘載糧、以救爾家之饑、</verse>
				<verse number="34">攜季者來斯、則知爾非偵者、誠為篤實、我乃反爾昆弟、聽爾貿易於國、○</verse>
				<verse number="35">迨傾厥囊、所緘之金、具在其中、父子見之、皆懼、</verse>
				<verse number="36">其父 雅各 謂之曰、爾曹喪我子矣、 約瑟 已亡、 西緬 亦亡、今欲取 便雅憫 、此皆有害於我、</verse>
				<verse number="37">流便 語父曰、請付我手、我必反之、不攜之歸、殺我二子可也、</verse>
				<verse number="38">曰我之幼子、必不與爾偕行、其兄已亡、惟彼獨存、如途間遭害、則爾使我皓首慘然下陰府矣、</verse>
			</chapter>
			<chapter number="43">
				<verse number="1">境內饑甚、</verse>
				<verse number="2">埃及 所運之糧已罄、父曰、復往、少為乞糴、</verse>
				<verse number="3">猶大 曰、其人切告我曰、如不攜季者至、不得覿吾面、</verse>
				<verse number="4">若遣弟偕往、我則為爾乞糴、</verse>
				<verse number="5">不遣、我則不往、蓋其人曰、如不攜季者至、不得覿吾面、</verse>
				<verse number="6">以色列 曰、胡為如是苦我、告以有弟、</verse>
				<verse number="7">曰、其人詰我及戚族云、爾父尚在、猶有弟否、我以實告、豈知其命我攜弟來耶、</verse>
				<verse number="8">猶大 謂父 以色列 曰、遣孺子與我偕、即起而往、爾我暨子女、均可延生不死、</verse>
				<verse number="9">我敢保之、惟我是問、如不攜歸、置於爾前、我畢生負咎、</verse>
				<verse number="10">若無濡滯、已往返者再、</verse>
				<verse number="11">其父 以色列 曰、若然、可如是行、盛斯土之佳品於器、攜饋其人以為禮、乳香與蜜少許、及香料、沒藥、榧子、杏仁、</verse>
				<verse number="12">挈金乞糴、倍其前數、昔得於囊之金、悉以返之、恐其或有差謬也、</verse>
				<verse number="13">更攜汝弟、往見其人、</verse>
				<verse number="14">願全能之上帝、使爾蒙矜恤於其前、釋爾兄與 便雅憫 、若我喪子、則喪之耳、</verse>
				<verse number="15">遂取品物、挈糴金倍其數、及 便雅憫 詣 埃及 、立 約瑟 前、○</verse>
				<verse number="16">約瑟 見 便雅憫 偕至、謂家宰曰、導此人入室、宰牲設席、是日亭午、彼與我共食、</verse>
				<verse number="17">家宰遵命、導之入室、</verse>
				<verse number="18">十人導至 約瑟 家、則懼、曰、緣昔反金於囊、故招我入、欲乘隙攻我、執我為奴、而攘我驢、</verse>
				<verse number="19">乃就家宰於門側、謂之曰、</verse>
				<verse number="20">吾主、昔我來此乞糴、</verse>
				<verse number="21">歸至旅邸、啟囊、見各人之金猶在、其數無缺、今我反之、</verse>
				<verse number="22">此外尚挈金乞糴、藏金於囊、不識誰為之、</verse>
				<verse number="23">曰、安哉、無懼、爾之上帝、即爾父之上帝、賜財於爾囊、爾金我已受之矣、遂出 西緬 相見、</verse>
				<verse number="24">咸導入 約瑟 室、給水濯足、且飼其驢、</verse>
				<verse number="25">昆弟聞將食於此、乃備品物、以待 約瑟 亭午至、○</verse>
				<verse number="26">約瑟 既歸、昆弟陳品物於室、俯伏拜之、</verse>
				<verse number="27">約瑟 問其安、曰、汝前言之老父、尚在無恙乎、</verse>
				<verse number="28">曰、吾主之僕我父、尚在無恙、遂鞠躬而拜、</verse>
				<verse number="29">約瑟 目睹同母弟 便雅憫 、曰、爾前言之季弟、即斯人乎、又曰、小子、願上帝施恩於汝、</verse>
				<verse number="30">約瑟 慕弟情急、擇所而哭、乃入內室哭焉、</verse>
				<verse number="31">後靧面出、強制其情、命進饌、</verse>
				<verse number="32">遂進之、 約瑟 一席、昆弟一席、共食之 埃及 人一席、緣 埃及 人與 希伯來 族同席、以為不屑、</verse>
				<verse number="33">昆弟列坐於前、長幼各依其序、彼此異之、</verse>
				<verse number="34">約瑟 推食食之、惟 便雅憫 之饌五倍、遂飲同樂、</verse>
			</chapter>
			<chapter number="44">
				<verse number="1">約瑟 命家宰曰、以糧充其人之囊、依所能負、反金於中、</verse>
				<verse number="2">以我銀爵、與季者之糴金、置於季者囊、家宰如命而行、</verse>
				<verse number="3">黎明、人與驢、俱遣之去、</verse>
				<verse number="4">距邑未遠、 約瑟 謂家宰曰、起追其人、及之、則曰、曷以惡報善耶、</verse>
				<verse number="5">此器非吾主所用以飲、而藉以卜者乎、爾行此事、是不良也、</verse>
				<verse number="6">追既及、如言以告、</verse>
				<verse number="7">曰、吾主、何出此言、斯事僕斷不為、</verse>
				<verse number="8">昔得金於囊、我自 迦南 來、攜以反爾、則我豈竊金銀於爾主之室乎、</verse>
				<verse number="9">可索僕中、獲之於誰、即致之死、我眾為爾奴、</verse>
				<verse number="10">曰、如爾言、獲之於誰、當為我奴、餘皆無辜、</verse>
				<verse number="11">各急下囊啟之、</verse>
				<verse number="12">家宰索焉、自長迄幼、得爵於 便雅憫 囊、</verse>
				<verse number="13">眾則裂衣、使驢負載、而返於邑、○</verse>
				<verse number="14">猶大 與昆弟至、 約瑟 尚在室、遂俯伏其前焉、</verse>
				<verse number="15">約瑟 曰、爾所行者何耶、我之為人、信能占卜、爾不知乎、</verse>
				<verse number="16">猶大 曰、我儕於主、夫復何言、尚有何辭、焉能自解、上帝摘僕之咎、獲爵於其手者、與我儕咸為主之奴、</verse>
				<verse number="17">約瑟 曰、我斷不為此、獲爵於其手者、當為我奴、爾眾安然以歸、見父可也、○</verse>
				<verse number="18">猶大 前曰、吾主歟、爾與 法老 一體、容僕進一言於主耳、請毋怒、</verse>
				<verse number="19">昔主問僕云、父尚在否、有兄弟否、</verse>
				<verse number="20">我告吾主曰、老父尚在、暮年生季子、其同母之兄亡矣、厥母惟遺此子、父愛之、</verse>
				<verse number="21">主語僕曰、攜之來、使我目睹之、</verse>
				<verse number="22">僕告主曰、孺子不能離父、離之則父死、</verse>
				<verse number="23">主曰、季弟不偕至、爾曹不復覿吾面、</verse>
				<verse number="24">僕歸、見主之僕我父、以主言告之、</verse>
				<verse number="25">父曰、復往、少為乞糴、</verse>
				<verse number="26">僕曰、不可往也、若季弟偕往則可、蓋季弟不同行、不得見其人之面、</verse>
				<verse number="27">主之僕我父曰、爾知我妻惟生二子、</verse>
				<verse number="28">一出不歸、我曰必破裂矣、至今未見、</verse>
				<verse number="29">若亦攜此而去、設其遘害、則爾使我皓首慘然下陰府矣、</verse>
				<verse number="30">父子二人、相依為命、我歸見主之僕我父、而孺子不與我偕、</verse>
				<verse number="31">父不見孺子必死、是僕使主之僕我父、皓首慘然下陰府也、</verse>
				<verse number="32">且僕曾保孺子於父曰、如不攜歸以見、我畢生負咎於父前、</verse>
				<verse number="33">今求准僕代孺子居此、為吾主之奴、容其偕兄歸、</verse>
				<verse number="34">若孺子不與我同返、父之悲慘、何忍見乎、</verse>
			</chapter>
			<chapter number="45">
				<verse number="1">約瑟 當侍者前、情不能制、遂呼曰、屏眾、 約瑟 使昆弟相識時、左右無人、</verse>
				<verse number="2">遂大聲號哭、 埃及 人與 法老 家悉聞之、</verse>
				<verse number="3">約瑟 謂昆弟曰、我乃 約瑟 、吾父尚在乎、昆弟惶懼於其前、無辭以對、</verse>
				<verse number="4">約瑟 曰、請前、則皆前、曰、吾乃爾弟 約瑟 、爾鬻於 埃及 者、</verse>
				<verse number="5">勿以鬻我來此、自憂自恨、蓋上帝遣我先爾而至、以全爾生、</verse>
				<verse number="6">境內已饑二年、猶有五載、無稼無穡、</verse>
				<verse number="7">上帝遣我先爾而至、存爾後裔於世、大施拯救、以全爾生、</verse>
				<verse number="8">我之至此、非爾所使、乃上帝也、使我為 法老 父、兼司宗室、治理 埃及 通國、</verse>
				<verse number="9">爾速詣吾父、告曰、汝子 約瑟 言、上帝立我為 埃及 宰、請來此、毋稽留、</verse>
				<verse number="10">爾與子孫牛羊、及凡所有、居於 歌珊 、密邇乎我、</verse>
				<verse number="11">饑饉尚有五年、我於彼供養爾、庶免爾與眷聚、及所有者匱乏、</verse>
				<verse number="12">我親與爾言、爾曹與弟 便雅憫 、皆目睹之、</verse>
				<verse number="13">我在 埃及 所得之榮、暨爾所見、返告吾父、速迎之來、</verse>
				<verse number="14">遂抱弟 便雅憫 頸而哭、 便雅憫 亦抱其頸而哭、</verse>
				<verse number="15">約瑟 與諸昆弟接吻而哭、厥後、昆弟始與之言、○</verse>
				<verse number="16">其事聞於 法老 宮、曰、 約瑟 之兄弟至、 法老 與其臣咸悅、</verse>
				<verse number="17">法老 命 約瑟 曰、囑爾兄弟、負物於畜、而往 迦南 、</verse>
				<verse number="18">迎父與眷聚就我、我必以 埃及 嘉物予爾、俾爾食其肥甘、</verse>
				<verse number="19">今我命爾、必如是行、以 埃及 車、載厥妻孥、迎父而至、</verse>
				<verse number="20">毋惜爾之器用、蓋 埃及 嘉物、皆為爾有也、○</verse>
				<verse number="21">以色列 諸子、依此而行、 約瑟 循 法老 命、給之車乘、饋之餱糧、</verse>
				<verse number="22">各贈衣一襲、贈 便雅憫 金三百、衣五襲、</verse>
				<verse number="23">其饋父也、牡驢十、負 埃及 之嘉物、牝驢十、負糧與食品、為父途中之需、</verse>
				<verse number="24">遣兄弟歸、曰、途間慎毋相爭、</verse>
				<verse number="25">遂離 埃及 往 迦南 、詣父 雅各 、</verse>
				<verse number="26">告之曰、 約瑟 尚在、為 埃及 通國之宰、 雅各 心灰、不信其言、</verse>
				<verse number="27">諸子告以 約瑟 語、 雅各 見 約瑟 遣車載己、其神復蘇、</verse>
				<verse number="28">曰、足矣、吾子 約瑟 尚在、我未死、必往見之、</verse>
			</chapter>
			<chapter number="46">
				<verse number="1">以色列 攜凡所有啟行、至 別是巴 、獻祭於父 以撒 之上帝、</verse>
				<verse number="2">夜間、上帝於異象中、呼 以色列 曰、 雅各 、 雅各 、曰、吾在此、</verse>
				<verse number="3">曰、我乃上帝、即爾父之上帝、爾往 埃及 、勿懼、在彼、我必使爾成為大國、</verse>
				<verse number="4">我將偕爾至 埃及 、導爾歸故土、 約瑟 將按厥手、俾爾瞑目、</verse>
				<verse number="5">雅各 由 別是巴 啟行、諸子以 法老 所遣之車、載父 雅各 、及其妻孥、</verse>
				<verse number="6">雅各 與其戚屬、挈羣畜、暨在 迦南 所得之貨財、往於 埃及 、</verse>
				<verse number="7">諸子、諸孫、諸女、諸孫女、咸至 埃及 、○</verse>
				<verse number="8">以色列 族至 埃及 者、其名如左、 雅各 與其諸子、長子 流便 、</verse>
				<verse number="9">流便 之子、 哈諾 、 法路 、 希斯崙 、 迦米 、</verse>
				<verse number="10">西緬 之子、 耶母利 、 雅憫 、 阿轄 、 雅斤 、 瑣轄 、及 迦南 女所生之 掃羅 、</verse>
				<verse number="11">利未 之子、 革順 、 哥轄 、 米拉利 、</verse>
				<verse number="12">猶大 之子、 珥 、 俄南 、 示拉 、 法勒斯 、 謝拉 、 珥 與 俄南 死於 迦南 、 法勒斯 之子 希斯倫 、 哈母勒 、</verse>
				<verse number="13">以薩迦 之子、 陀拉 、 普瓦 、 約伯 、 伸崙 、</verse>
				<verse number="14">西布倫 之子、 西烈 、 以倫 、 雅利 、</verse>
				<verse number="15">此 利亞 在 巴旦亞蘭 、從 雅各 所生之子孫、與女 底拿 、共三十三人、</verse>
				<verse number="16">迦得 之子、 洗非芸 、 哈基 、 書尼 、 以斯本 、 以利 、 亞羅底 、 亞列利 、</verse>
				<verse number="17">亞設 之子、 音拿 、 亦施瓦 、 亦施韋 、 比利亞 、及女 西拉 、 比利亞 之子、 希別 、 瑪結 、</verse>
				<verse number="18">此 拉班 所賜 利亞 之婢 悉帕 、從 雅各 所生之子孫、共十六人、</verse>
				<verse number="19">雅各 妻 拉結 之子、 約瑟 、 便雅憫 、</verse>
				<verse number="20">安 邑祭司 波提非拉 女 亞西納 、在 埃及 從 約瑟 生 瑪拿西 、 以法蓮 、</verse>
				<verse number="21">便雅憫 之子、 比拉 、 比結 、 亞實別 、 基拉 、 乃幔 、 以希 、 羅實 、 母平 、 戶平 、 亞勒 、</verse>
				<verse number="22">此 拉結 從 雅各 所生之子孫、共十四人、</verse>
				<verse number="23">但 之子 戶伸 、</verse>
				<verse number="24">拿弗他利 之子、 雅薛 、 沽尼 、 耶色 、 示冷 、</verse>
				<verse number="25">此 拉班 所賜 拉結 之婢 辟拉 、從 雅各 所生之子孫、共七人、</verse>
				<verse number="26">凡 雅各 所出、同至 埃及 者、共六十六人、子婦不與焉、</verse>
				<verse number="27">約瑟 在 埃及 生二子、屬於 雅各 家至 埃及 者、共七十人、○</verse>
				<verse number="28">雅各 遣 猶大 先詣 約瑟 、導往 歌珊 、眾咸至焉、</verse>
				<verse number="29">約瑟 備車、往 歌珊 迓父、見之、抱頸而哭不輟、</verse>
				<verse number="30">以色列 謂 約瑟 曰、爾既尚存、我見汝面、雖死無憾、</verse>
				<verse number="31">約瑟 謂昆弟及父家曰、我將往告 法老 、昔在 迦南 、我之昆弟暨父家咸至、</verse>
				<verse number="32">彼乃牧者、養畜為業、今攜牛羊、及凡所有而至、</verse>
				<verse number="33">法老 召爾時、問汝何業、</verse>
				<verse number="34">則曰、爾僕自幼迄今、養畜為業、我祖亦然、如是、可居 歌珊 、蓋 埃及 人視牧者為可憎也、</verse>
			</chapter>
			<chapter number="47">
				<verse number="1">約瑟 覲 法老 、告曰、我之父兄、挈牛羊及所有、來自 迦南 、今在 歌珊 、</verse>
				<verse number="2">約瑟 簡兄弟五人、引見 法老 、</verse>
				<verse number="3">法老 曰、爾操何業、曰、僕與祖俱牧羊、</verse>
				<verse number="4">又曰、 迦南 饑甚、牲畜無芻、故來旅此、求許僕居 歌珊 、</verse>
				<verse number="5">法老 諭 約瑟 曰、爾之父兄、既至爾處、</verse>
				<verse number="6">埃及 地在爾前、俾爾父兄、處彼膏壤、可任其居 歌珊 、倘知昆弟中有能者、使為我牧畜長、</verse>
				<verse number="7">約瑟 引父覲 法老 、 雅各 為 法老 祝嘏、</verse>
				<verse number="8">法老 問之曰、爾年幾何矣、</verse>
				<verse number="9">對曰、余旅世年百有三十、我之歲月無幾、且歷艱苦、不及吾祖旅世之年、</verse>
				<verse number="10">雅各 再為 法老 祝嘏而退、</verse>
				<verse number="11">約瑟 循 法老 命、處父兄於 埃及 之沃土、即 蘭塞 境、與之為業、</verse>
				<verse number="12">約瑟 供養父兄、暨父眷屬、各視其家而給之、○</verse>
				<verse number="13">饑既太甚、四方無糧、 埃及 迦南 、因而匱乏、</verse>
				<verse number="14">埃及 與 迦南 人、以金易糧、 約瑟 斂二地所有之金、儲於 法老 之庫、</verse>
				<verse number="15">埃及 迦南 之金已盡、 埃及 人詣 約瑟 曰、金盡矣、請予我糧、奚為斃於爾前、</verse>
				<verse number="16">約瑟 曰、金既盡、以畜付我、我以糧易之、</verse>
				<verse number="17">民牽畜就 約瑟 、 約瑟 以糧易其驢馬牛羊、是年因易其畜、給之以糧、</verse>
				<verse number="18">歲終、明年民復至曰、在主之前、我不敢隱、我金已盡、羣畜悉歸吾主、可見我無所有、惟身與田而已、</verse>
				<verse number="19">何忍見我死而田荒、請以糧購我及我田、我與我田、効力於 法老 、第給我以種、使我延生不死、而田不荒、○</verse>
				<verse number="20">埃及 人窘於饑、各鬻其田、 約瑟 為 法老 購之、通國之田、皆歸 法老 、</verse>
				<verse number="21">約瑟 移 埃及 四境之民於城邑、</verse>
				<verse number="22">惟祭司之田未購、蓋 法老 頒糧於祭司、祭司食其糈、故不鬻田、</verse>
				<verse number="23">約瑟 告民曰、今我為 法老 購爾及田、有種於此、播田可也、</verse>
				<verse number="24">穡時、當五輸其一、以納 法老 、爾得其四、為種以播、亦為爾及爾家人稚子所食、</verse>
				<verse number="25">曰、爾援我命、願沾主恩、為 法老 僕、</verse>
				<verse number="26">約瑟 立 埃及 田賦之法、五輸其一、以納 法老 、獨祭司之田、不歸 法老 、以迄於今、○</verse>
				<verse number="27">以色列 族居 埃及 之 歌珊 、在彼獲業、生育甚多、</verse>
				<verse number="28">雅各 居 埃及 十有七年、享壽一百四十七歲、</verse>
				<verse number="29">以色列 死期將至、召子 約瑟 曰、如為爾所愛、則當置手於吾髀下、誓以仁誠待我、勿葬我於 埃及 、</verse>
				<verse number="30">俟我與祖父偕眠時、必攜我出 埃及 、葬於先人之兆、曰、必循爾命而行、</verse>
				<verse number="31">曰、爾誓之、遂誓之、 以色列 乃倚牀頭、而崇拜焉、</verse>
			</chapter>
			<chapter number="48">
				<verse number="1">厥後、或告 約瑟 曰、爾父有疾、 約瑟 攜二子 瑪拿西 以法蓮 至、</verse>
				<verse number="2">或告 雅各 曰、汝子 約瑟 來見、 以色列 強坐於牀、</verse>
				<verse number="3">謂 約瑟 曰、昔在 迦南 之 路斯 、全能上帝顯見、錫嘏於我、</verse>
				<verse number="4">曰、我將使爾生育繁多、成為羣族、以斯土錫爾、爰及苗裔、以為恆業、</verse>
				<verse number="5">我未至 埃及 、爾所生之二子、 以法蓮 瑪拿西 、俱屬於我、如 流便 西緬 然、</verse>
				<verse number="6">嗣後爾有所生、則為爾子、於彼昆弟名下共其業、</verse>
				<verse number="7">昔我自 巴旦 至 迦南 、途間去 以法他 無幾、 拉結 死、我葬之 以法他 、即 伯利恆 途側、○</verse>
				<verse number="8">以色列 見 約瑟 二子、曰、此何人也、</verse>
				<verse number="9">約瑟 曰、乃上帝於斯、所賜我之子、曰、攜之來前、我為祝嘏、</verse>
				<verse number="10">以色列 年邁、目昏無見、 約瑟 攜子進前、乃吻而抱之、</verse>
				<verse number="11">謂 約瑟 曰、吾不意覿爾面、上帝復使睹爾子、</verse>
				<verse number="12">約瑟 令二子離膝前、而自伏地以拜、</verse>
				<verse number="13">後攜二子、右執 以法蓮 、向 以色列 左、左執 瑪拿西 、向 以色列 右、進於其前、</verse>
				<verse number="14">以色列 伸右手、按季子 以法蓮 首、以左手按長子 瑪拿西 首、交叉其臂、有意存焉、</verse>
				<verse number="15">乃祝 約瑟 曰、昔我祖父 亞伯拉罕 以撒 所崇事之上帝、迄今一生育我之上帝、</verse>
				<verse number="16">拯我出患難之使者、願其錫嘏童蒙、使歸我及我祖父 亞伯拉罕 以撒 名下、繁衍於地、</verse>
				<verse number="17">約瑟 見父以右手按 以法蓮 首、不悅、乃舉父手、欲自 以法蓮 首、移於 瑪拿西 首、</verse>
				<verse number="18">曰、吾父勿爾、此乃長子、請按右手於其首、</verse>
				<verse number="19">父不許、曰、吾子、我知之矣、此子亦必成為一族、且復昌大、惟季必越於長、其裔成為羣族、</verse>
				<verse number="20">是日祝之曰、 以色列 族祝嘏、必曰、願上帝使之若 以法蓮 瑪拿西 然、於是立 以法蓮 在 瑪拿西 之先、</verse>
				<verse number="21">以色列 語 約瑟 曰、我將死矣、惟上帝必偕爾、俾返先人之處、</verse>
				<verse number="22">今我賜爾一區、較諸昆弟為尤多、其地即我以刃以弓、奪於 亞摩利 人之手者也、</verse>
			</chapter>
			<chapter number="49">
				<verse number="1">雅各 召諸子曰、爾其會集、我以日後所遇之事告爾、</verse>
				<verse number="2">雅各 諸子咸集以聽、從爾父 以色列 言、</verse>
				<verse number="3">流便 歟、爾乃吾之冢子、吾之能力、我強健時、所首生者、厥榮及權、超越於眾、</verse>
				<verse number="4">惟爾如水之沸、故不卓犖、緣登父牀、而污我榻、</verse>
				<verse number="5">西緬 利未 、乃兄弟也、所用之刃、是為兇器、</verse>
				<verse number="6">我心不與同謀、我神不與共會、蓋其乘怒而戕人命、縱欲而斷牛筋、</verse>
				<verse number="7">厥怒烈可呪、厥氣暴可詛、我必分之於 雅各 家、散之於 以色列 族、</verse>
				<verse number="8">維汝 猶大 、兄弟頌揚、爾父之子、伏拜爾前、爾手扼敵之頸、</verse>
				<verse number="9">吾子 猶大 、猛如稚獅、食其所攫而去、臥如牡獅、蹲如牝獅、孰敢攖之、</verse>
				<verse number="10">厥梃不離 猶大 、秉鈞者之杖、弗去其足間、迨 細羅 至、民咸歸之、</verse>
				<verse number="11">縶驢於葡萄樹、維小驢於葡萄樹之佳者、以酒澣衣、以葡萄汁濯服、</verse>
				<verse number="12">厥目緣酒而赤、厥齒緣乳而白、</verse>
				<verse number="13">西布倫 將居海濱、為泊舟之所、界延 西頓 、</verse>
				<verse number="14">以薩迦 如健驢、臥於羊牢、</verse>
				<verse number="15">視安靜為可嘉、見土壤之甚美、鞠躬而負荷、作苦以服役、</verse>
				<verse number="16">但 為 以色列 支派之一、將治其民、</verse>
				<verse number="17">但 為道上之蛇、途間之蝮、以傷馬足、而墜騎者、</verse>
				<verse number="18">耶和華歟、爾之拯救、我所企望、</verse>
				<verse number="19">迦得 為軍所逼、反迫其後、</verse>
				<verse number="20">亞設 所產食物、乃為肥甘、必出珍饈、為王所用、</verse>
				<verse number="21">拿弗他利 如釋放之麀鹿、陳述嘉言、</verse>
				<verse number="22">約瑟 如結實之樹枝、在於泉旁、其條蔓延踰垣、</verse>
				<verse number="23">矢人虐遇之、射傷之、窘迫之、</verse>
				<verse number="24">然其弓堅勁、其臂健捷、惟賴 雅各 全能之主、其為牧者、 以色列 之磐石、由之而出、</verse>
				<verse number="25">彼為爾父之上帝、必輔助爾、全能之主、必錫嘏爾、賜以上天之祜、源泉之澤、產育乳哺之福、</verse>
				<verse number="26">汝父所祝之嘏、愈於吾祖所祝之嘏、如岡陵之恆久、如山嶽之高大、悉歸 約瑟 之首、臨乎冠昆弟者之頂、</verse>
				<verse number="27">便雅憫 如攫物之狼、朝吞所獲、夕分所奪、○</verse>
				<verse number="28">此乃 以色列 十二支派、其父為之祝嘏而言、各依其所應得者、</verse>
				<verse number="29">復命之曰、我將歸於列祖、當葬我於吾祖父之側、在 赫 人 以弗崙 田之穴、</verse>
				<verse number="30">即 迦南 境、與 幔利 相對、 麥比拉 田之穴、昔 亞伯拉罕 自 赫 人 以弗崙 、所購為業之塚地、</verse>
				<verse number="31">曩於斯處、葬 亞伯拉罕 及其妻 撒拉 、亦葬 以撒 及其妻 利百加 、我亦葬 利亞 、</verse>
				<verse number="32">其田與穴、購自 赫 人、</verse>
				<verse number="33">雅各 命眾子畢、斂足於牀、氣絕而終、歸於列祖、</verse>
			</chapter>
			<chapter number="50">
				<verse number="1">約瑟 俯於父面、涕泣而吻之、</verse>
				<verse number="2">命其醫士、以香料殮父尸、遂以香料殮之、</verse>
				<verse number="3">歷至四旬、厥期既盈、 埃及 人哭之七旬、○</verse>
				<verse number="4">哭期既竟、 約瑟 語 法老 之臣曰、若蒙汝恩、請告 法老 曰、</verse>
				<verse number="5">吾父使我誓云、我將死矣、必葬於 迦南 地所修之墓、求容我往、葬父而返、</verse>
				<verse number="6">法老 曰、依汝父令爾所誓、可往葬之、</verse>
				<verse number="7">約瑟 遂往葬父、 法老 之臣、與宮庭長老、暨 埃及 長老偕行、</verse>
				<verse number="8">約瑟 眷聚、昆弟戚族俱往、獨留孩稚牛羊於 歌珊 、</verse>
				<verse number="9">車馬同行、羣從成隊、</verse>
				<verse number="10">至 約但 東、 亞達 禾場、號哭慟甚、 約瑟 為父悲哀七日、</verse>
				<verse number="11">迦南 居民、見其在 亞達 禾場號哭、則曰、 埃及 人之悲哀、甚矣哉、故其地名曰 亞伯麥西 、在 約但 東、</verse>
				<verse number="12">雅各 諸子、循父命而行、</verse>
				<verse number="13">舁父至 迦南 、葬於 麥比拉 田之穴、與 幔利 相對、昔 亞伯拉罕 自 赫 人 以弗崙 、所購為業之塚地、○</verse>
				<verse number="14">約瑟 葬父既畢、與昆弟及送葬者、咸歸 埃及 、○</verse>
				<verse number="15">約瑟 昆弟見父既沒、相語曰、 約瑟 或憾我、念我之惡待、而盡報之、</verse>
				<verse number="16">乃遣人語 約瑟 曰、父未沒之先、囑云、</verse>
				<verse number="17">當謂 約瑟 曰、昔諸昆惡待於爾、請宥諸昆之罪、我儕為汝父上帝之僕、請赦我過、言間、 約瑟 哭焉、</verse>
				<verse number="18">昆弟咸至、俯伏其前、曰、我為爾僕、</verse>
				<verse number="19">約瑟 曰、毋懼、我豈代為上帝乎、</verse>
				<verse number="20">爾曹意欲害我、而上帝反益我、以保兆人之命、得如今日、</verse>
				<verse number="21">今爾勿恐、我必養爾、及爾子孫、遂以善言慰藉之、○</verse>
				<verse number="22">約瑟 與父家屬居 埃及 、享壽百有十歲、</verse>
				<verse number="23">得見 以法蓮 之子孫三代、 瑪拿西 孫、 瑪吉 之子、亦育於其膝前、</verse>
				<verse number="24">約瑟 謂昆弟曰、我瀕死矣、上帝必眷顧爾、導爾出斯土、反至所誓賜 亞伯拉罕 以撒 雅各 之地、</verse>
				<verse number="25">約瑟 使 以色列 族發誓、曰、上帝必眷顧爾、須攜我骨出於斯土、</verse>
				<verse number="26">約瑟 享壽百有十歲而終、人以香料殮之、蓋棺於 埃及 、</verse>
			</chapter>
		</book>
		<book number="2">
			<chapter number="1">
				<verse number="1">以色列 子、各攜眷屬、偕 雅各 至 埃及 者、其名如左、</verse>
				<verse number="2">流便 、 西緬 、 利未 、 猶大 、</verse>
				<verse number="3">以薩迦 、 西布倫 、 便雅憫 、</verse>
				<verse number="4">但 、 拿弗他利 、 迦得 、 亞設 、</verse>
				<verse number="5">凡由 雅各 而出者、共七十人、 約瑟 已在 埃及 、</verse>
				<verse number="6">約瑟 與諸昆弟、及同世之人皆沒、</verse>
				<verse number="7">以色列 族生育繁多、昌熾強大、充滿是邦、○</verse>
				<verse number="8">埃及 有新王起、不知 約瑟 、</verse>
				<verse number="9">告民曰、 以色列 族強庶過我、</verse>
				<verse number="10">莫若以智謀馭之、免其眾多、遇有戰事、附敵攻我、離國而去、</verse>
				<verse number="11">於是立督、加重負以虐之、使為 法老 建 比東蘭塞 二邑、以為府庫、</verse>
				<verse number="12">然虐之愈甚、其生愈繁、 埃及 人憂之、</verse>
				<verse number="13">遂嚴督其役、</verse>
				<verse number="14">使之作苦、以勞其生、和泥、陶瓦、力田、所服之役、無不以嚴、○</verse>
				<verse number="15">希伯來 之收生者、一名 施弗拉 、一名 普阿 、</verse>
				<verse number="16">埃及 王命之曰、爾為 希伯來 婦收生、值臨產時、男則殺之、女則存焉、</verse>
				<verse number="17">惟收生者畏上帝、不遵 埃及 王命、竟存男子、</verse>
				<verse number="18">王召之曰、存男奚為、</verse>
				<verse number="19">對曰、 希伯來 婦健捷、與 埃及 婦不同、收生者未至、而子已產矣、</verse>
				<verse number="20">緣此、上帝施恩於收生者、民之生育、繁衍強大、</verse>
				<verse number="21">因收生者畏上帝、上帝俾其成立家室、</verse>
				<verse number="22">法老 命其民曰、凡其所生之男、悉投諸河、生女則全其命、</verse>
			</chapter>
			<chapter number="2">
				<verse number="1">有 利未 族人、娶 利未 族女、</verse>
				<verse number="2">懷妊生子、見子俊美、匿之三月、</verse>
				<verse number="3">不可復匿、則取萑為箱、以石漆瀝青塗之、納子其中、置於河濱蘆間、</verse>
				<verse number="4">子之姊遙立、視其所遇若何、</verse>
				<verse number="5">時、 法老 女臨河以浴、其婢遊於河濱、女見蘆中有箱、遣婢取之、</verse>
				<verse number="6">啟箱見子、子哭、遂憐之、曰、此 希伯來 人之子也、</verse>
				<verse number="7">子之姊謂 法老 女曰、我往招 希伯來 乳媼、以哺此子可乎、</verse>
				<verse number="8">曰、可、乃往招其子之母、</verse>
				<verse number="9">法老 女謂之曰、取此子為我哺之、我予汝值、婦取子哺之、</verse>
				<verse number="10">子稍長、母攜之詣 法老 女、遂為其子、女名之曰 摩西 、曰、我援之於水、○</verse>
				<verse number="11">摩西 既壯、至昆弟處、視其作苦、見 埃及 人擊其兄弟 希伯來 人、</verse>
				<verse number="12">顧左右無人、遂擊殺 埃及 人、掩之以沙、</verse>
				<verse number="13">翌日復出、見 希伯來 二人鬥、謂不義者曰、曷擊爾同儔、</verse>
				<verse number="14">曰、孰立汝為君長士師以治我、爾欲殺我、如殺 埃及 人乎、 摩西 懼、曰、事洩矣、</verse>
				<verse number="15">法老 聞之、欲殺 摩西 、 摩西 避 法老 、逃往 米甸 居焉、</verse>
				<verse number="16">坐於井側、 米甸 祭司有七女、來汲水、盈其槽、以飲父之羣羊、</verse>
				<verse number="17">眾牧至、逐之、 摩西 起而助女、飲其羣羊、</verse>
				<verse number="18">女歸見父 流珥 、父曰、今日爾歸、何速也、</verse>
				<verse number="19">曰、有 埃及 人拯我、脫於眾牧手、亦為我汲水飲羣羊、</verse>
				<verse number="20">父曰、其人安在、胡為遺之、請之來食、</verse>
				<verse number="21">摩西 願與偕居、其人以女 西坡拉 妻之、</verse>
				<verse number="22">生子、 摩西 命名 革舜 、曰、我為旅於異地、○</verse>
				<verse number="23">歷年既久、 埃及 王薨、 以色列 族因其服役、歎息號呼、聲聞於上帝、</verse>
				<verse number="24">上帝聞其呻吟、遂追憶與 亞伯拉罕 以撒 雅各 所立之約、</verse>
				<verse number="25">眷顧 以色列 人、特垂念焉、</verse>
			</chapter>
			<chapter number="3">
				<verse number="1">摩西 為其外戚、 米甸 祭司 葉忒羅 牧羊、引羊至野外、迄上帝之山 何烈 、</verse>
				<verse number="2">耶和華之使者顯見於荊棘之火焰中、 摩西 視之、荊棘焚而不燬、</verse>
				<verse number="3">曰、我必轉而觀此異象、荊棘何以不燬、</verse>
				<verse number="4">耶和華上帝見 摩西 轉而觀之、則自荊棘中呼之曰、 摩西 、 摩西 、曰、我在此、</verse>
				<verse number="5">曰、勿前、脫屨於足、蓋爾所立之處、乃聖地也、</verse>
				<verse number="6">又曰、我乃爾祖父之上帝、即 亞伯拉罕 之上帝、 以撒 之上帝、 雅各 之上帝、 摩西 蒙面、不敢視上帝、</verse>
				<verse number="7">耶和華曰、吾民在 埃及 之艱辛、我見之矣、因受督役者之酷暴而哀號、我聞之矣、彼之愁苦、我知之矣、</verse>
				<verse number="8">今我降臨、以拯之於 埃及 人手、導出其境、以至膏腴寬廣、流乳與蜜之地、即 迦南 人、 赫 人、 亞摩利 人、 比利洗 人、 希未 人、 耶布斯 人之境、</verse>
				<verse number="9">以色列 人之哀號、達於我前、 埃及 人之虐遇、我亦鑒之、</verse>
				<verse number="10">爾來、我遣爾詣 法老 、導吾民 以色列 人出 埃及 、</verse>
				<verse number="11">摩西 對上帝曰、我何人斯、得詣 法老 、而導 以色列 人出 埃及 乎、</verse>
				<verse number="12">曰、我必偕爾、既導民出 埃及 、爾曹必於是山崇事上帝、以此為我遣爾之徵、○</verse>
				<verse number="13">摩西 曰、我至 以色列 族、告曰、爾祖之上帝遣我就爾、彼若詰我其名為何、將奚以對、</verse>
				<verse number="14">上帝曰、我乃自有、當告 以色列 族曰、自有者遣我就爾、</verse>
				<verse number="15">又曰、亦告 以色列 族曰、遣我就爾者為耶和華、乃爾祖之上帝、即 亞伯拉罕 之上帝、 以撒 之上帝、 雅各 之上帝、耶和華乃我恆久之名、歷世為誌、</verse>
				<verse number="16">爾往集 以色列 長老、而告之曰、耶和華爾祖之上帝、即 亞伯拉罕 之上帝、 以撒 之上帝、 雅各 之上帝、顯見於我、曰、我臨涖爾、鑒爾於 埃及 所遇者、</verse>
				<verse number="17">我已言之、必導爾出 埃及 之苦、至流乳與蜜之地、即 迦南 人、 赫 人、 亞摩利 人、 比利洗 人、 希未 人、 耶布斯 人之境、</verse>
				<verse number="18">以色列 長老必從爾言、爾與彼見 埃及 王、語之曰、 希伯來 人之上帝耶和華臨我、請爾許我詣野、歷程三日、以祭我上帝耶和華、</verse>
				<verse number="19">然我知雖施大能之手、 埃及 王亦必不容汝往、</verse>
				<verse number="20">我將伸手、行諸異蹟於 埃及 以擊之、後則使爾往、</verse>
				<verse number="21">我將俾斯民沾恩於 埃及 人、爾行時、不令徒手而去、</verse>
				<verse number="22">諸婦必向其鄰、及寓於其家之女、索金飾銀飾與衣服、以裝爾之子女、奪取 埃及 人之財物、</verse>
			</chapter>
			<chapter number="4">
				<verse number="1">摩西 對曰、恐彼不信、不從我言、必曰耶和華未嘗顯見於爾、</verse>
				<verse number="2">耶和華曰、爾手所執者何、曰、杖、</verse>
				<verse number="3">曰、可擲於地、遂擲之、即化為蛇、 摩西 避焉、</verse>
				<verse number="4">耶和華曰、伸爾手、執其尾、遂伸手執之、仍化為杖、</verse>
				<verse number="5">曰、如是、可使之信耶和華、其祖之上帝、即 亞伯拉罕 之上帝、 以撒 之上帝、 雅各 之上帝、顯見於爾、</verse>
				<verse number="6">又曰、置手於懷、遂置於懷、出之、手乃生癩、其白如雪、</verse>
				<verse number="7">又曰、再置手於懷、遂置於懷、出之、手復原、同乎體、</verse>
				<verse number="8">曰、如彼不聽、不信前之異蹟、必信後之異蹟、</verse>
				<verse number="9">若不信此二者、不從爾言、則取河水傾於陸地、其水必變為血、○</verse>
				<verse number="10">摩西 對曰、主歟、我素無才辯、爾語僕之後亦然、訥於口、鈍於舌、</verse>
				<verse number="11">耶和華曰、造人之口者誰乎、使人或瘖或聾、或明或瞽者誰乎、非我耶和華乎、</verse>
				<verse number="12">今其往哉、我必助爾之口、以所當言示爾、</verse>
				<verse number="13">曰、主歟、請遣所欲遣者、</verse>
				<verse number="14">耶和華怒之、曰、不有汝兄 利未 人 亞倫 乎、我知其善為說辭、今出迓爾、見爾必喜、</verse>
				<verse number="15">爾與之言、以詞授之、我必助爾與彼之口、示爾以所當行、</verse>
				<verse number="16">亞倫 為汝傳語於民、彼於爾代為口、爾於彼代為上帝、</verse>
				<verse number="17">手執此杖、以行異蹟、○</verse>
				<verse number="18">摩西 乃返、見外戚 葉忒羅 曰、容我往見昆弟於 埃及 、視其存否、 葉忒羅 曰、安然而往、</verse>
				<verse number="19">耶和華於 米甸 諭 摩西 曰、可返 埃及 、欲索爾命者、皆死矣、</verse>
				<verse number="20">摩西 遂挈妻孥、乘之於驢、手執上帝之杖、而返 埃及 、</verse>
				<verse number="21">耶和華諭 摩西 曰、汝歸時、我所示爾之異蹟、務行於 法老 前、我將使之剛愎厥心、不釋斯民、</verse>
				<verse number="22">當告 法老 曰、耶和華云、 以色列 乃我冢子、</verse>
				<verse number="23">故我諭爾、宜釋吾子、俾其崇事於我、而爾不欲釋之、我必殺爾冢子、</verse>
				<verse number="24">摩西 於途間之旅邸、耶和華遇之、欲致之死、</verse>
				<verse number="25">西坡拉 取火石、為子行割、擲皮於其足前、曰、爾為我流血之夫矣、</verse>
				<verse number="26">既而耶和華釋之、婦言爾為我流血之夫、以行割故也、○</verse>
				<verse number="27">耶和華諭 亞倫 曰、往於野、迓 摩西 、乃往、遇於上帝之山、與之接吻、</verse>
				<verse number="28">摩西 以耶和華遣之之言、及命其所行之異蹟、悉告 亞倫 、</verse>
				<verse number="29">摩西 亞倫 遂往集 以色列 長老、</verse>
				<verse number="30">亞倫 以耶和華諭 摩西 之言告之、並行異蹟於民前、</verse>
				<verse number="31">民乃信之、既聞耶和華眷顧 以色列 人、鑒其困苦、遂俯首崇拜焉、</verse>
			</chapter>
			<chapter number="5">
				<verse number="1">厥後、 摩西 亞倫 入告 法老 曰、 以色列 之上帝耶和華云、當釋吾民、往野守節、</verse>
				<verse number="2">法老 曰、耶和華為誰、使我聽其命、而釋 以色列 民乎、我不識耶和華、亦不釋 以色列 民、</verse>
				<verse number="3">曰、 希伯來 人之上帝臨我、請爾許我適野、歷程三日、以祭我上帝耶和華、免其以疫癘鋒刃擊我、</verse>
				<verse number="4">王曰、 摩西 亞倫 、爾何釋民、俾不操作、爾其往服厥役、</verse>
				<verse number="5">又曰、斯民眾多、爾乃弛其負擔、</verse>
				<verse number="6">是日 法老 諭民之督工者、與其有司曰、</verse>
				<verse number="7">厥後斯民陶瓦、勿如疇昔給之以草、使往自斂、</verse>
				<verse number="8">所陶之瓦、其數如前、毋容少減、彼惰、故號呼曰、容我往祭我之上帝、</verse>
				<verse number="9">當重其役、使之辛勞、不聽浮言、○</verse>
				<verse number="10">民之督工者、與其有司、出告民曰、 法老 云、我不給爾以草、</verse>
				<verse number="11">爾往可得之處斂之、爾工毋得少減、</verse>
				<verse number="12">民乃散往 埃及 遍地、斂禾本以代草、</verse>
				<verse number="13">督者促之曰、日竣其工、與昔有草同、</verse>
				<verse number="14">法老 所委之督、撻其所派 以色列 之有司、曰、昨與今日、所陶之瓦、不如曩之竣工何也、○</verse>
				<verse number="15">以色列 之有司入見 法老 、而呼籲曰、曷待僕如是、</verse>
				<verse number="16">不給以草、而命陶瓦、僕又被撻、咎在王民、</verse>
				<verse number="17">曰、爾惰矣、爾惰矣、故曰、容我往祭耶和華、</verse>
				<verse number="18">爾往操作、不給爾草、瓦必如數以納、</verse>
				<verse number="19">以色列 之有司聞日所陶之瓦、毋容少減、則知已處於難、</verse>
				<verse number="20">覲 法老 而出、遇 摩西 亞倫 竚立於途、</verse>
				<verse number="21">謂之曰、爾使我見惡於 法老 及羣臣、如惡惡臭、授刃其手以殺我、願耶和華鑒察辨白、○</verse>
				<verse number="22">摩西 返、詣耶和華曰、主歟、奚苦斯民、何為遣我、</verse>
				<verse number="23">自我覲 法老 、奉爾名與之言、彼益荼毒斯民、而爾未嘗拯之、</verse>
			</chapter>
			<chapter number="6">
				<verse number="1">耶和華諭 摩西 曰、今我所行於 法老 者、爾必目擊、使彼因我大能之手、釋吾民眾、驅之出境、○</verse>
				<verse number="2">上帝諭 摩西 曰、我乃耶和華、</verse>
				<verse number="3">昔我於 亞伯拉罕 、 以撒 、 雅各 、顯見為全能之上帝、惟未嘗以我耶和華名示之、</verse>
				<verse number="4">我與之約、錫以所旅之 迦南 地、</verse>
				<verse number="5">今 埃及 人使 以色列 族服役、我聞其呻吟、追念吾約、</verse>
				<verse number="6">當告 以色列 人曰、我乃耶和華、將脫爾於 埃及 人所加之重負、罷爾苦役、以奮臂巨災贖爾、</verse>
				<verse number="7">我將以爾為民、吾為爾之上帝、使知我乃爾上帝耶和華、脫爾於 埃及 人所加之重負者、</verse>
				<verse number="8">昔我誓賜 亞伯拉罕 以撒 雅各 之地、必導爾入之、予爾為業、我乃耶和華也、</verse>
				<verse number="9">摩西 以告 以色列 人、彼緣役酷心憂、不聽其言、○</verse>
				<verse number="10">耶和華諭 摩西 曰、</verse>
				<verse number="11">入告 埃及 王 法老 、俾釋 以色列 民出其境、</verse>
				<verse number="12">摩西 曰、 以色列 人尚不我聽、 法老 焉能聽我拙口者乎、</verse>
				<verse number="13">耶和華命 摩西 亞倫 詣 以色列 族、與 埃及 王 法老 、導 以色列 人出 埃及 地、○</verse>
				<verse number="14">以色列 之族長、臚列如左、 以色列 長子 流便 之子、 哈諾 、 法路 、 希斯崙 、 迦米 、此乃 流便 之家、</verse>
				<verse number="15">西緬 之子、 耶母利 、 雅憫 、 阿轄 、 雅斤 、 瑣轄 、及 迦南 女所生之 掃羅 、此乃 西緬 之家、</verse>
				<verse number="16">利未 之子、 革順 、 哥轄 、 米拉利 、依其世系、 利未 享壽一百三十七歲、</verse>
				<verse number="17">革順 之子、 立尼 、 示每 、依其家族、</verse>
				<verse number="18">哥轄 之子、 暗蘭 、 以斯哈 、 希伯倫 、 烏薛 、 哥轄 享壽一百三十三歲、</verse>
				<verse number="19">米拉利 之子、 抹利 、 母示 、此乃 利未 之家、依其世系、</verse>
				<verse number="20">暗蘭 娶其姑 約基別 、生 亞倫 、 摩西 、 暗蘭 享壽一百三十七歲、</verse>
				<verse number="21">以斯哈 之子、 哥拉 、 尼斐 、 細基利 、</verse>
				<verse number="22">烏薛 之子、 米沙利 、 以利撒反 、 西提利 、</verse>
				<verse number="23">亞倫 娶 亞米拿達 女、 拿順 妹 以利沙巴 、生 拿答 、 亞比戶 、 以利亞撒 、 以他瑪 、</verse>
				<verse number="24">可拉 之子、 亞惜 、 以利加拿 、 亞比亞撒 、此乃 可拉 之家、</verse>
				<verse number="25">亞倫 之子 以利亞撒 、娶 普鐵 之女、生 非尼哈 、以上所載、皆 利未 之族長、俱依其家、</verse>
				<verse number="26">耶和華所命導 以色列 人聯隊出 埃及 者、即此 摩西 亞倫 、</verse>
				<verse number="27">後告 埃及 王 法老 、導 以色列 人出其境者、亦此二人也、○</verse>
				<verse number="28">耶和華於 埃及 地、與 摩西 言時、諭之曰、</verse>
				<verse number="29">我乃耶和華、當以我所諭爾者、悉告 埃及 王 法老 、</verse>
				<verse number="30">摩西 曰、我拙口、 法老 焉能聽我哉、</verse>
			</chapter>
			<chapter number="7">
				<verse number="1">耶和華諭 摩西 曰、我使爾於 法老 、如為上帝、爾兄 亞倫 、代爾發言、</verse>
				<verse number="2">我所諭爾者、當悉言之、爾兄 亞倫 宜告 法老 、俾釋 以色列 人出其境、</verse>
				<verse number="3">我將使之剛愎厥心、且多行我之異蹟奇事於 埃及 、</verse>
				<verse number="4">法老 必不聽爾、我將伸手於 埃及 、降以巨災、導我軍旅 以色列 民出其境、</verse>
				<verse number="5">我伸手於 埃及 、導 以色列 民出其間、則 埃及 人知我為耶和華、</verse>
				<verse number="6">摩西 亞倫 遵耶和華命而行、</verse>
				<verse number="7">語 法老 時、 摩西 年八十、 亞倫 八十有三、○</verse>
				<verse number="8">耶和華諭 摩西 亞倫 曰、</verse>
				<verse number="9">法老 命爾行奇事以為徵、可令 亞倫 執杖、擲於其前、俾化為蛇、</verse>
				<verse number="10">摩西 亞倫 入覲 法老 、遵耶和華命而行、 亞倫 擲杖於 法老 及羣臣前、遂化為蛇、</verse>
				<verse number="11">法老 召博士及巫覡、即 埃及 之術士至、亦施厥術、以行是事、</verse>
				<verse number="12">各擲其杖、俱化為蛇、而其杖為 亞倫 之杖所吞、</verse>
				<verse number="13">法老 剛愎厥心、不聽從之、如耶和華所言、○</verse>
				<verse number="14">耶和華諭 摩西 曰、 法老 心頑、不欲釋民、</verse>
				<verse number="15">詰朝 法老 詣河、爾往、立於河濱迎之、手執化蛇之杖、</verse>
				<verse number="16">告之曰、 希伯來 人之上帝耶和華、遣我見爾曰、宜釋吾民、使往曠野、崇事於我、迄今爾未從之、</verse>
				<verse number="17">耶和華曰、我將以杖擊河水、其水必變為血、緣此、爾乃知我為耶和華、</verse>
				<verse number="18">河魚將亡、河水將臭、 埃及 人厭飲其水、</verse>
				<verse number="19">耶和華諭 摩西 曰、當命 亞倫 云、執爾杖、伸手於 埃及 之水、使其江河池沼、咸變為血、 埃及 遍地、木石諸器、無不有血、○</verse>
				<verse number="20">摩西 亞倫 遵命而行、於 法老 及羣臣前、舉杖擊河水、其水變為血、</verse>
				<verse number="21">河魚盡斃、河水悉臭、 埃及 人不能飲其水、通國有血、</verse>
				<verse number="22">埃及 術士亦施厥術、以行是事、 法老 剛愎厥心、不聽從之、如耶和華所言、</verse>
				<verse number="23">法老 返宮、不以為意、</verse>
				<verse number="24">埃及 人不能飲河水、乃沿河掘地、求水而飲、</verse>
				<verse number="25">耶和華擊河、歷至七日、</verse>
			</chapter>
			<chapter number="8">
				<verse number="1">耶和華諭 摩西 曰、入覲 法老 、告之曰、耶和華云、宜釋吾民、使其崇事於我、</verse>
				<verse number="2">如不釋之、我必使蛙害爾四境、</verse>
				<verse number="3">蛙必滋生於河、上而進爾宮庭、入爾寢室、登爾牀榻、入爾臣之屋、上爾民之身、及乎爐灶竈麵器、</verse>
				<verse number="4">蛙必上於爾身、與爾臣民之身、</verse>
				<verse number="5">耶和華諭 摩西 曰、當命 亞倫 云、執爾杖、伸手於江河池沼、使蛙上於 埃及 地、</verse>
				<verse number="6">亞倫 遂伸手於 埃及 之水、蛙至、充斥 埃及 、</verse>
				<verse number="7">術士亦施厥術、使蛙至於 埃及 、○</verse>
				<verse number="8">法老 召 摩西 亞倫 曰、爾其求耶和華、去蛙離我及我民、我則釋斯民、俾祭耶和華、</verse>
				<verse number="9">摩西 曰、惟命是聽、當於何時、為爾與爾臣民求、使蛙滅於爾身、及爾宮庭、第留於河、</verse>
				<verse number="10">曰、明日、曰、可如爾言、使爾知我上帝耶和華、無可比擬、</verse>
				<verse number="11">蛙必離爾、與爾宮庭、及爾臣民、第留於河、</verse>
				<verse number="12">摩西 亞倫 退、 摩西 為耶和華所降 法老 之蛙災籲焉、</verse>
				<verse number="13">耶和華如 摩西 所言、第宅庭院田疇之蛙悉斃、</verse>
				<verse number="14">人積之成堆、地因而腥臭、</verse>
				<verse number="15">法老 見災暫弭、剛愎厥心、不聽從之、如耶和華所言、○</verse>
				<verse number="16">耶和華諭 摩西 曰、當命 亞倫 云、舉爾杖以擊塵土、使化為蚋、遍於 埃及 地、</verse>
				<verse number="17">乃遵命而行、 亞倫 執杖、伸手以擊塵土、遂有蚋附於人畜之身、 埃及 通國之塵土、悉化為蚋、</verse>
				<verse number="18">術士亦施厥術、欲生蚋而不能、蚋在人畜、</verse>
				<verse number="19">術士告 法老 曰、此上帝之手也、 法老 剛愎厥心、不聽從之、如耶和華所言、○</verse>
				<verse number="20">耶和華諭 摩西 曰、詰朝 法老 詣水濱、汝夙興、立於其前、告之曰、耶和華云、宜釋吾民、使其崇事於我、</verse>
				<verse number="21">如不釋之、我必遣羣蠅集於爾、暨爾臣民、入爾宮庭、充斥 埃及 人之第宅、與其所處之地、</verse>
				<verse number="22">是時我將區別我民所居之 歌珊 、在彼必無羣蠅、使爾知我為耶和華於宇內、</verse>
				<verse number="23">區別我民與爾民、明日必有此徵、</verse>
				<verse number="24">耶和華如言而行、遂有羣蠅為災、入 法老 宮庭、及羣臣第宅、 埃及 遍地、俱受其害、○</verse>
				<verse number="25">法老 召 摩西 亞倫 曰、爾往、祭爾上帝於斯土、</verse>
				<verse number="26">摩西 曰、此不宜也、我祭我上帝耶和華、必宰牲以獻、是 埃及 人所憎者、若於其前宰牲為祭、彼豈不以石擊我乎、</verse>
				<verse number="27">我儕必往曠野、歷程三日、以祭我上帝耶和華、依其所命、</verse>
				<verse number="28">法老 曰、我今釋爾、俾祭爾上帝耶和華於野、第勿遠行、願為我祈、</verse>
				<verse number="29">摩西 曰、我今退出、祈耶和華、使羣蠅明日離乎 法老 及臣民、但 法老 毋再欺、不釋斯民往祭耶和華、</verse>
				<verse number="30">摩西 退、禱於耶和華、</verse>
				<verse number="31">耶和華如 摩西 所言、使羣蠅離乎 法老 與臣民、一無所遺、</verse>
				<verse number="32">是時 法老 仍剛愎厥心、不釋斯民、</verse>
			</chapter>
			<chapter number="9">
				<verse number="1">耶和華諭 摩西 曰、入覲 法老 、告之曰、 希伯來 人之上帝耶和華云、宜釋吾民、使其崇事於我、</verse>
				<verse number="2">如其不釋、而仍拘之、</verse>
				<verse number="3">則耶和華加手於爾在田之羣畜、馬驢駱駝牛羊、必有重疫、</verse>
				<verse number="4">以色列 與 埃及 之羣畜、耶和華必區別之、 以色列 人所有、無一斃者、</verse>
				<verse number="5">耶和華定期曰、明日我於斯土、必行是事、</verse>
				<verse number="6">翌日、耶和華果行之、 埃及 之羣畜盡斃、而 以色列 族之羣畜、無一斃者、</verse>
				<verse number="7">法老 使人瞷之、見 以色列 族之羣畜、一無所斃、惟 法老 心頑、不釋斯民、○</verse>
				<verse number="8">耶和華諭 摩西 亞倫 曰、取爐灰盈掬、 摩西 於 法老 前、向天揚之、</verse>
				<verse number="9">必化為塵、徧於 埃及 、俾通國人畜、生瘍與疹、</verse>
				<verse number="10">二人遂取爐灰、立 法老 前、 摩西 向天揚之、使人及畜生瘍與疹、</verse>
				<verse number="11">術士因有瘡痍、不能立於 摩西 前、蓋術士與 埃及 人、皆生瘍也、</verse>
				<verse number="12">耶和華使 法老 剛愎厥心、不聽從之、如耶和華所諭 摩西 之言、○</verse>
				<verse number="13">耶和華諭 摩西 曰、詰朝夙興、立 法老 前、告之曰、 希伯來 人之上帝耶和華云、宜釋吾民、使其崇事於我、</verse>
				<verse number="14">今我必降諸災於爾、以及臣民、使爾知宇內無如我者、</verse>
				<verse number="15">我若伸手、以疫擊爾、及爾之民、爾必見滅於斯世、</verse>
				<verse number="16">然我之立爾、實欲顯我能於爾、且揚我名於天下、</verse>
				<verse number="17">爾猶自高、禁阻我民、不釋之往乎、</verse>
				<verse number="18">明日此時、我必雨雹甚厲、自 埃及 肇基迄今、無若是者、</verse>
				<verse number="19">今當遣人促爾羣畜、及田間所有、使之旋返、凡人與畜、在田不歸者、雹必降而斃之、</verse>
				<verse number="20">法老 之臣畏耶和華言者、使僕與畜避歸於舍、</verse>
				<verse number="21">其不以耶和華言為意者、則遺僕與畜於田、○</verse>
				<verse number="22">耶和華諭 摩西 曰、舉手向天、使雹雨於 埃及 、傷通國之人畜、及其田蔬、</verse>
				<verse number="23">摩西 遂舉杖向天、耶和華使雷震雹降、火閃於地、雹遍 埃及 、</verse>
				<verse number="24">雹中雜火、其勢甚烈、自 埃及 肇基以來、未之有也、</verse>
				<verse number="25">埃及 通國人畜、凡在田者、咸被雹擊、田蔬悉傷、園木盡折、</verse>
				<verse number="26">惟 以色列 人所居之 歌珊 無雹、○</verse>
				<verse number="27">法老 召 摩西 亞倫 曰、我今有罪、耶和華乃義、我與我民皆惡也、</verse>
				<verse number="28">雷轟雹降足矣、請禱於耶和華、我則釋汝、不復留此、</verse>
				<verse number="29">摩西 曰、俟我出邑、即舉手以禱耶和華、雷必止、雹不降、使爾知宇內悉屬耶和華、</verse>
				<verse number="30">然我知爾與羣臣、不畏上帝耶和華、</verse>
				<verse number="31">當時麰麥初穗、胡麻始華、是以俱壞、</verse>
				<verse number="32">小麥粗麥未長、是以不壞、</verse>
				<verse number="33">摩西 退、出邑、舉手以禱耶和華、雷雹即止、雨不復注、</verse>
				<verse number="34">法老 見雨雹與雷皆止、仍干罪戾、同其羣臣剛愎厥心、</verse>
				<verse number="35">其心頑梗、不釋 以色列 人、如耶和華所諭 摩西 之言、</verse>
			</chapter>
			<chapter number="10">
				<verse number="1">耶和華諭 摩西 曰、入覲 法老 、我既使彼與其羣臣剛愎厥心、以顯我異蹟於其間、</verse>
				<verse number="2">俾爾以我於 埃及 所為之事、暨行於其中之異蹟、告爾子若孫、使爾知我為耶和華、</verse>
				<verse number="3">摩西 亞倫 入覲 法老 曰、 希伯來 人之上帝耶和華諭云、爾於我前、不欲自卑、將至何時、宜釋吾民、使其崇事於我、</verse>
				<verse number="4">如不釋之、明日我將使蝗入爾境、</verse>
				<verse number="5">掩蔽於地、無隙可見、必食雹所未壞之餘、以及園中諸木、</verse>
				<verse number="6">爾之宮庭、及羣臣之第宅、 埃及 人之家室、咸充斥之、自爾祖父高曾在世、以迄於今、未之見也、 摩西 返身而退、</verse>
				<verse number="7">羣臣奏 法老 曰、斯人陷我、伊于胡底、宜釋其人、使崇事其上帝耶和華、豈不知 埃及 危亡乎、</verse>
				<verse number="8">乃復召 摩西 亞倫 詣 法老 、 法老 曰、往哉、崇事爾上帝耶和華、但欲往者何人、</verse>
				<verse number="9">摩西 曰、我儕老幼子女、以及牛羊、無不偕往、蓋我必守節期、以奉耶和華、</verse>
				<verse number="10">曰、與其釋爾及爾幼稚、寧願耶和華偕爾、汝其慎之、禍在爾前、</verse>
				<verse number="11">不可皆行、惟長者往崇事耶和華、此爾之所欲也、遂驅之出、○</verse>
				<verse number="12">耶和華諭 摩西 曰、伸手於 埃及 、使蝗入其境、盡食田蔬、即經雹所遺者、</verse>
				<verse number="13">摩西 舉杖於 埃及 、耶和華令東風吹其地、終日終夜、明晨、風吹蝗至、</verse>
				<verse number="14">蝗至 埃及 、止於四境、其災甚厲、若斯之蝗、先世後世、未之有也、</verse>
				<verse number="15">蝗蔽於地、地因而晦冥、田蔬及雹擊所遺之木實、悉為所食、 埃及 通國、林木田蔬、青葱之物、無復遺餘、</verse>
				<verse number="16">法老 急召 摩西 亞倫 曰、我獲罪於爾上帝耶和華、亦獲罪於爾、</verse>
				<verse number="17">惟此一次、求宥我罪、禱爾上帝耶和華、脫我於此死、</verse>
				<verse number="18">摩西 退、禱於耶和華、</verse>
				<verse number="19">耶和華轉令西風暴作、吹起厥蝗、驅入 紅 海、 埃及 境內、一無所遺、</verse>
				<verse number="20">耶和華使 法老 剛愎厥心、不釋 以色列 人、○</verse>
				<verse number="21">耶和華諭 摩西 曰、舉手向天、使 埃及 地晦冥、其暗可捫、</verse>
				<verse number="22">摩西 舉手向天、遍 埃及 地、晦冥甚深、三日之久、</verse>
				<verse number="23">三日之間、各不相見、無人起離其所、惟 以色列 人之第宅有光、</verse>
				<verse number="24">法老 召 摩西 曰、爾往崇事耶和華、幼稚可偕、只留牛羊、</verse>
				<verse number="25">摩西 曰、必給我祭品燔牲、以祭我上帝耶和華、</verse>
				<verse number="26">我之牲畜、亦當偕往、弗遺一蹄、我必以此奉事我上帝耶和華、未臨其地、不知以何物奉事之、</verse>
				<verse number="27">耶和華使 法老 剛愎厥心、弗釋 以色列 人、</verse>
				<verse number="28">法老 曰、爾且退、慎之哉、勿復覿我面、覿面之日、爾必死、</verse>
				<verse number="29">摩西 曰、爾之言然、我不復覿爾面矣、</verse>
			</chapter>
			<chapter number="11">
				<verse number="1">耶和華諭 摩西 曰、我再降一災於 法老 與 埃及 、然後彼乃釋汝去此、釋時、促爾出境、</verse>
				<verse number="2">當語庶民、使諸男女、索金飾銀飾於其鄰、</verse>
				<verse number="3">耶和華使民沾恩於 埃及 人、 摩西 在 埃及 、於 法老 臣民前、極其尊大、○</verse>
				<verse number="4">摩西 謂 法老 曰、耶和華云、約至中夜、我將巡行 埃及 、</verse>
				<verse number="5">自居位之 法老 、迄旋磨之婢女、凡其長子、及羣畜首生者、必皆死亡、</verse>
				<verse number="6">埃及 通國、必大號哭、先世後世、無若是者、</verse>
				<verse number="7">至 以色列 族、或人或畜、無犬敢鼓舌以吠之、俾爾知 埃及 人與 以色列 人、為耶和華所區別、</verse>
				<verse number="8">爾之羣臣必下詣我、俯伏我前、曰、爾其與從爾之眾出境、然後我乃出焉、 摩西 盛怒而退、○</verse>
				<verse number="9">耶和華諭 摩西 曰、 法老 必不聽爾、致增我之異蹟於 埃及 地、</verse>
				<verse number="10">摩西 亞倫 行此異蹟於 法老 前、而耶和華使之剛愎厥心、不釋 以色列 人出其境、</verse>
			</chapter>
			<chapter number="12">
				<verse number="1">耶和華於 埃及 諭 摩西 亞倫 曰、</verse>
				<verse number="2">是月必為爾之正月、而作歲首、</verse>
				<verse number="3">當告 以色列 會眾曰、是月十日、按其家族、各家必取一羔、</verse>
				<verse number="4">若其人寡、一羔食不能盡、則與比鄰同取、隨其人數、各如其量、</verse>
				<verse number="5">羔宜一歲牡而無疵者、取於綿羊山羊、俱可、</verse>
				<verse number="6">留至是月十四日夕、 以色列 會眾皆宰羔、</verse>
				<verse number="7">取血以釁左右橛、及門楣、於食羔之室、</verse>
				<verse number="8">是夕炙其肉、與無酵餅共苦菜食之、</verse>
				<verse number="9">勿生食、勿水烹、必炙以火、首足與臟、皆食之、</verse>
				<verse number="10">無留於明晨、留於明晨者、以火燬之、</verse>
				<verse number="11">當腰束帶、足納履、手執杖、迅速而食、是為耶和華之逾越節、</verse>
				<verse number="12">是夜我將巡行 埃及 、擊其長子、與羣畜首生者、而罰 埃及 諸神、我乃耶和華、</verse>
				<verse number="13">惟汝居室、以血為徵、我見之、將逾越爾、擊 埃及 時、不令施剿者臨爾、</verse>
				<verse number="14">當誌是日、以為耶和華之節期、歷世守之、永為定例、○</verse>
				<verse number="15">七日間、當食無酵餅、首日必於爾室除酵、自首日至七日、凡食酵者、必絕於 以色列 、</verse>
				<verse number="16">首日必集聖會、七日亦集聖會、是二日、勿操作、惟備食而已、</verse>
				<verse number="17">當守除酵節、蓋是日我導爾軍旅出 埃及 、歷世守之、永為定例、</verse>
				<verse number="18">正月十四日夕、至二十一日夕、宜食無酵餅、</verse>
				<verse number="19">七日間、勿存酵於爾室、無論賓旅土著、若食有酵之物、必絕於 以色列 會、</verse>
				<verse number="20">有酵者勿食、凡百居所、當食無酵餅、○</verse>
				<verse number="21">摩西 召 以色列 長老、謂之曰、隨爾家數、取羔宰之、以為逾越節禮、</verse>
				<verse number="22">束牛膝草、濡盂中血、以釁門楣、與左右橛、至明晨勿出戶、</verse>
				<verse number="23">蓋耶和華將巡行、擊 埃及 人、見楣橛釁血、必逾越其門、不令施剿者入室擊爾、</verse>
				<verse number="24">爾與子孫、必守此禮、永為定例、</verse>
				<verse number="25">至耶和華所許錫爾之地、宜守此禮、</verse>
				<verse number="26">如爾子孫問曰、行此禮曷故、</verse>
				<verse number="27">則曰、是乃耶和華逾越之祭禮、當耶和華擊 埃及 時、逾越我第宅、拯救我家屬、於是 以色列 民俯首而拜、</verse>
				<verse number="28">往遵耶和華所諭 摩西 亞倫 之命而行、○</verse>
				<verse number="29">中夜、耶和華擊 埃及 地諸長子、自居位之 法老 、至獄中之俘囚、凡其長子、及羣畜首生者、無不隕沒、</verse>
				<verse number="30">法老 與其羣臣、暨 埃及 民眾、夜間悉起、 埃及 大有哀號、蓋無家無死者、</verse>
				<verse number="31">法老 夜召 摩西 亞倫 曰、爾與 以色列 族、其起、出離我民、而往崇事耶和華、如爾所言、</verse>
				<verse number="32">亦攜牛羊偕往、如爾所言、更請為我祝嘏、</verse>
				<verse number="33">埃及 人促 以色列 民、速出其境、曰、我儕皆死人也、</verse>
				<verse number="34">民取未置酵之濕麵、以衣裹摶器、荷之於肩、</verse>
				<verse number="35">亦從 摩西 言、索金飾銀飾及衣服於 埃及 人、</verse>
				<verse number="36">耶和華使民沾恩於 埃及 人、悉予所索、遂取 埃及 人之財物、○</verse>
				<verse number="37">以色列 人自 蘭塞 啟行、至於 疏割 、童穉而外、徒行丁男、約六十萬、</verse>
				<verse number="38">亦有雜族之眾同行、羣畜牛羊甚多、</verse>
				<verse number="39">民以所攜無酵濕麵、吹為無酵餅、因其被促出境、不得濡滯、且未備餱糧也、</verse>
				<verse number="40">以色列 人旅於 埃及 、共歷四百三十年、</verse>
				<verse number="41">四百三十年既竟、是日耶和華之軍旅、咸出 埃及 、</verse>
				<verse number="42">是夜耶和華導之出 埃及 、當為耶和華特守之、 以色列 眾當歷世守是夜、○</verse>
				<verse number="43">耶和華諭 摩西 亞倫 曰、逾越節例、外人不可食羔、</verse>
				<verse number="44">惟以金所購之僕、既受割、則可食、</verse>
				<verse number="45">賓旅與傭人、不可食、</verse>
				<verse number="46">食之必在一室、毋攜肉於外、不折一骨、</verse>
				<verse number="47">以色列 會眾、宜皆守此禮、</verse>
				<verse number="48">有外人寓於爾中、欲為耶和華守逾越節、必其丁男受割、然後容其進而守之、同於土著、惟未受割者不可食、</verse>
				<verse number="49">土著與寓於爾中之外人、皆同一例、</verse>
				<verse number="50">以色列 人遂遵耶和華所諭 摩西 亞倫 之命而行、</verse>
				<verse number="51">是日耶和華導 以色列 人、聯隊出 埃及 、</verse>
			</chapter>
			<chapter number="13">
				<verse number="1">耶和華諭 摩西 曰、</verse>
				<verse number="2">以色列 族中、凡首生者、無論人畜、皆當為我區別為聖、乃屬於我、○</verse>
				<verse number="3">摩西 語民曰、是日耶和華以其手力、導爾出 埃及 、脫於奴隸之室、故當誌之、毋食有酵餅、</verse>
				<verse number="4">是日乃亞筆月、即爾出時、</verse>
				<verse number="5">迨耶和華導爾入 迦南 人、 赫 人、 亞摩利 人、 希未 人、 耶布斯 人之境、即其誓於爾祖、賜爾流乳與蜜之地、當於是月守此禮、</verse>
				<verse number="6">七日間、當食無酵餅、至七日、乃耶和華之節期、</verse>
				<verse number="7">斯七日、必食無酵餅、酵餅與酵、毋得見於爾之全境、</verse>
				<verse number="8">其時當告汝子云、是禮也、乃誌出 埃及 時、耶和華為我所行者、</verse>
				<verse number="9">當以之為號於手、為記於額、俾耶和華之法律、恆在爾口、蓋耶和華施厥大能、導爾出 埃及 、</verse>
				<verse number="10">每歲屆期、必守此例、○</verse>
				<verse number="11">迨耶和華依其所誓於爾、及爾祖者、導爾入 迦南 、錫爾以斯土、</verse>
				<verse number="12">必以初胎之男子、首生之牡畜、區別歸於耶和華、</verse>
				<verse number="13">首生之驢、必贖以羔、否則折其頸、爾中男子、凡為首生、必皆贖之、</verse>
				<verse number="14">異日爾子若問爾曰、此何意也、則告之曰、耶和華以其手力、導我出 埃及 、脫於奴隸之室、</verse>
				<verse number="15">法老 頑梗、不釋我往、耶和華將 埃及 之首生者、或人或畜、盡皆誅戮、故我以首生之牡畜祭之、其初胎之男子、則贖之焉、</verse>
				<verse number="16">當以之為號於手、為飾於額、蓋耶和華以其手力、導我出 埃及 、○</verse>
				<verse number="17">法老 既釋斯民、上帝不導之經 非利士 之近途、蓋曰、恐民遇戰、或生悔心、旋歸 埃及 、</verse>
				<verse number="18">乃導之沿 紅 海、遶野而行、 以色列 人執兵出 埃及 、</verse>
				<verse number="19">昔 約瑟 使 以色列 人誓、曰、上帝必眷顧爾、須攜我骨偕歸、故 摩西 攜之歸、</verse>
				<verse number="20">民自 疏割 啟行、列營於 以倘 、在野之隅、</verse>
				<verse number="21">耶和華先之而往、晝在雲柱以導之、夜在火柱以燭之、俾其行邁、晝夜俱可、</verse>
				<verse number="22">晝之雲柱、夜之火柱、弗離民前、</verse>
			</chapter>
			<chapter number="14">
				<verse number="1">耶和華諭 摩西 曰、</verse>
				<verse number="2">命 以色列 人旋返、在 密奪 與海間之 比哈希錄 境、 巴力洗分 前、建營於相近之海濱、</verse>
				<verse number="3">法老 必謂 以色列 族迷於途、困於野、</verse>
				<verse number="4">我必使之剛愎厥心、追襲於後、我將獲榮於 法老 、及其軍旅、俾 埃及 人知我為耶和華、 以色列 人遂如是行、</verse>
				<verse number="5">或以民遁告 埃及 王、 法老 與羣臣乃變厥心、曰、奚為釋 以色列 族、俾不服役於我、</verse>
				<verse number="6">遂備其車、率軍偕往、</verse>
				<verse number="7">並率特簡之車六百乘、及通國之車、各有車長、</verse>
				<verse number="8">耶和華使 埃及 王 法老 剛愎厥心、追襲 以色列 人、 以色列 人毅然而出、</verse>
				<verse number="9">埃及 人眾、 法老 之車馬軍旅追之、及於瀕海建營之處、近 比哈希錄 、在 巴力洗分 前、○</verse>
				<verse number="10">法老 相去伊邇、 以色列 族舉目、見 埃及 人追襲其後、懼甚、呼籲耶和華、</verse>
				<verse number="11">謂 摩西 曰、豈以 埃及 無塚地、而導我出、使亡於野乎、曷待我如是、俾我去 埃及 耶、</verse>
				<verse number="12">我在 埃及 時、豈不曰、任我為 埃及 人服役、與其死於曠野、寧服役於 埃及 人、</verse>
				<verse number="13">摩西 曰、毋懼、可立而觀耶和華今日為爾所施之拯救、蓋是日所見之 埃及 人、後必不復見也、</verse>
				<verse number="14">耶和華必代爾戰、爾惟默然、○</verse>
				<verse number="15">耶和華諭 摩西 曰、胡為籲我、當命 以色列 人前往、</verse>
				<verse number="16">爾其舉杖、伸手指海、令其中判、 以色列 民入海履陸、</verse>
				<verse number="17">我必使 埃及 人剛愎厥心、追入於海、我將因 法老 、及其軍旅車騎而獲榮焉、</verse>
				<verse number="18">我既獲榮於 法老 、及其車騎、則 埃及 人始知我為耶和華、</verse>
				<verse number="19">上帝之使昔行於 以色列 營前、今移於後、雲柱亦離其前、而立於後、</verse>
				<verse number="20">在 埃及 以色列 二營之間、有雲有暗、夕則發光、彼此終夜不相近、○</verse>
				<verse number="21">摩西 伸手指海、耶和華令東風大作、海水一夜退流、海遂為陸、水判於中、</verse>
				<verse number="22">以色列 人入海履陸、左右水為壁壘、</verse>
				<verse number="23">埃及 人眾、 法老 之車騎、盡皆追襲其後、而入於海、</verse>
				<verse number="24">昧爽、耶和華自火雲柱中、俯視 埃及 軍旅、亂其行伍、</verse>
				<verse number="25">脫其車輪、使之難行、 埃及 人曰、耶和華為 以色列 族而攻我、我其避之而遁、○</verse>
				<verse number="26">耶和華諭 摩西 曰、伸手指海、使水反淹 埃及 人、及其車騎、</verse>
				<verse number="27">摩西 伸手指海、及旦、水復反如故、 埃及 人趨而避之、耶和華投之於海、</verse>
				<verse number="28">法老 之軍旅車騎、追隨 以色列 族入於海者、海水回流、悉淹沒之、靡有孑遺、</verse>
				<verse number="29">惟 以色列 人、在海中行陸地、左右水為壁壘、</verse>
				<verse number="30">是日耶和華拯 以色列 民、脫於 埃及 人手、 以色列 民目睹 埃及 人之屍於海濱、</verse>
				<verse number="31">又見耶和華於 埃及 人所施之大能、遂寅畏耶和華、而篤信之、亦信其僕 摩西 、</verse>
			</chapter>
			<chapter number="15">
				<verse number="1">維時、 摩西 與 以色列 民謳歌、頌美耶和華曰、我欲歌頌耶和華、以其顯榮獲勝、馬與騎者、俱投於海、</verse>
				<verse number="2">耶和華乃我之力、是我所歌、為我之援、我之上帝、我稱揚之、我父之上帝、我尊崇之、</verse>
				<verse number="3">耶和華為戰士、其名乃耶和華、</verse>
				<verse number="4">法老 之車、與其軍旅、悉投於海、特簡之將、胥溺 紅 海、</verse>
				<verse number="5">波濤覆之、如石沉淵、</verse>
				<verse number="6">耶和華歟、爾之右手表彰榮力、耶和華歟、爾之右手糜爛寇讎、</verse>
				<verse number="7">大顯威嚴、傾覆叛逆、爰發烈怒、燬之若蒭、</verse>
				<verse number="8">鼻噓水累、浪立如堆、水凝海中、</verse>
				<verse number="9">敵云、我將追之、且必及之、分其財物、以厭我心、拔我刀劍、手殲厥眾、</verse>
				<verse number="10">爾吹以風、海則淹之、如鉛之沉、沒於洪水、</verse>
				<verse number="11">耶和華歟、諸神之中、誰其似汝、既聖且榮、可頌可畏、施行異蹟、孰堪比擬、</verse>
				<verse number="12">爾伸右手、敵為地吞、</verse>
				<verse number="13">所贖之民、以慈導之、施厥大能、引入聖所、</verse>
				<verse number="14">列邦聞之而戰慄、 非利士 居民因之而悽愴、</verse>
				<verse number="15">以東 侯伯悚惶、 摩押 英豪震慴、 迦南 居民銷鑠、</verse>
				<verse number="16">驚駭恐懼、臨及其身、耶和華歟、因爾巨臂、彼皆寂然如石、俟爾之民過焉、俟爾所贖之民過焉、</verse>
				<verse number="17">爾必導之而入、樹之於爾恆業之山、即爾耶和華為己所備之居所、爾手所立之聖所、</verse>
				<verse number="18">耶和華秉權、歷世靡暨、○</verse>
				<verse number="19">法老 之馬、與其車騎入海、耶和華使水回流淹沒之、惟 以色列 人在海中行陸地、</verse>
				<verse number="20">亞倫 姊女先知 米利暗 、手執鼗、諸女亦執鼗相從、舞蹈而出、</verse>
				<verse number="21">米利暗 和之曰、爾其歌頌耶和華、以其顯榮獲勝、馬與騎者、俱投於海、○</verse>
				<verse number="22">摩西 引 以色列 族、離 紅 海而前行、至 書珥 野、歷程三日、而不見水、</verse>
				<verse number="23">至 瑪拉 、水苦不能飲、故其地名曰 瑪拉 、</verse>
				<verse number="24">民怨 摩西 曰、我將何飲、</verse>
				<verse number="25">摩西 籲耶和華、耶和華示之以木、遂投諸水中、其水即甘、在彼耶和華立典及律、以試斯民、</verse>
				<verse number="26">曰、爾若聽爾上帝耶和華言、行其所義、循其誡、守其典、則我所加於 埃及 人之疾、必不加諸爾、我乃耶和華醫爾者也、</verse>
				<verse number="27">民至 以琳 、在彼有水泉十二、椶樹七十、乃近水建營焉、</verse>
			</chapter>
			<chapter number="16">
				<verse number="1">以色列 人自 以琳 啟行、出 埃及 後、二月望日、會眾至於 汛 野、在 以琳 西乃 間、</verse>
				<verse number="2">會眾於野、怨 摩西 亞倫 曰、</verse>
				<verse number="3">願在 埃及 、死於耶和華手、爾時坐於肉鼎之側、食餅而飽、爾導我入此野、是欲以饑殺斯會眾也、○</verse>
				<verse number="4">耶和華諭 摩西 曰、我必自天雨糧、民宜日出、斂日所需、以試其遵我法律否、</verse>
				<verse number="5">至於六日、所斂者必備之、其數倍於他日、</verse>
				<verse number="6">摩西 亞倫 語 以色列 人曰、至夕必知導爾出 埃及 者、乃耶和華、</verse>
				<verse number="7">詰朝爾將睹耶和華之榮光、蓋爾出怨言、耶和華聞之矣、我何人斯、爾乃怨我、</verse>
				<verse number="8">摩西 又曰、迨耶和華夕食爾以肉、朝飽爾以糧、此言始應、蓋爾之怨言、耶和華聞之矣、我何人斯、爾非怨我、乃怨耶和華也、</verse>
				<verse number="9">摩西 謂 亞倫 曰、告 以色列 會眾雲、進於耶和華前、蓋爾之怨言、彼已聞之、</verse>
				<verse number="10">亞倫 言時、 以色列 會眾瞻望於野、見耶和華之榮光顯於雲中、</verse>
				<verse number="11">耶和華諭 摩西 曰、</verse>
				<verse number="12">以色列 族之怨言、我已聞之、當告之曰、夕必食肉、朝必飽糧、則知我乃爾之上帝耶和華、○</verse>
				<verse number="13">夕有鶉來、蔽乎營壘、朝有露降、在營四周、</verse>
				<verse number="14">厥露既晞、野有圓物、細微如霜、</verse>
				<verse number="15">以色列 民見而弗識、相語曰、此何物耶、 摩西 曰、此耶和華食爾之糧、</verse>
				<verse number="16">耶和華之命曰、各宜斂取、如其食量、視幕中人數、各得一俄梅爾、</verse>
				<verse number="17">以色列 人遵命而取、或多或寡、</verse>
				<verse number="18">以量量之、多者無餘、寡者無乏、其斂之也、各隨其量、</verse>
				<verse number="19">摩西 告民曰、毋留其餘、逮於明旦、</verse>
				<verse number="20">有不從 摩西 言者、留之明旦、乃生蟲而臭惡、 摩西 怒焉、○</verse>
				<verse number="21">每晨各如食量而斂之、日暴則消、</verse>
				<verse number="22">至於六日、斂糧倍之、人得二俄梅爾、諸會長來告 摩西 、</verse>
				<verse number="23">摩西 曰、耶和華有言曰、翌日安息、乃耶和華之聖日、欲炙者炙、欲煮者煮、食既有餘、存於明旦、</verse>
				<verse number="24">乃遵 摩西 命、存於明旦、不臭惡、不生蟲、</verse>
				<verse number="25">摩西 曰、今日可食此、蓋今為耶和華之安息日、在野索之不得、</verse>
				<verse number="26">六日間、可斂之、惟七日乃安息、必無所有、</verse>
				<verse number="27">至七日、民有出而斂者、索之不得、</verse>
				<verse number="28">耶和華諭 摩西 曰、爾曹不守我誡、不遵我律、將至何時、</verse>
				<verse number="29">耶和華以安息日賜爾、故於六日、予爾兼日之糧、至七日、各居其地、勿出其所、</verse>
				<verse number="30">民遂於七日安息焉、○</verse>
				<verse number="31">以色列 族稱斯糧曰瑪那、狀如芫荽子、其色白、味如蜜餅、</verse>
				<verse number="32">摩西 曰、耶和華命以此物一俄梅爾、留於後世、使見我導汝出 埃及 時、於野所食爾之糧、</verse>
				<verse number="33">遂語 亞倫 曰、以壺盛瑪那一俄梅爾、置之耶和華前、留於後世、</verse>
				<verse number="34">亞倫 遵耶和華所命 摩西 者、置於法匱前以存之、</verse>
				<verse number="35">以色列 人食瑪那、歷四十年、迨至 迦南 境、人居之處而後已、</verse>
				<verse number="36">一俄梅爾、乃伊法十分之一、</verse>
			</chapter>
			<chapter number="17">
				<verse number="1">以色列 會眾遵耶和華命、自 汛 野啟行、依程而進、建營於 利非訂 、無水可飲、</verse>
				<verse number="2">民與 摩西 爭曰、飲我以水、 摩西 曰、奚與我爭、奚試耶和華乎、</verse>
				<verse number="3">民渴、索水、怨 摩西 曰、曷導我出 埃及 、使我與子及畜、燥渴而死、</verse>
				<verse number="4">摩西 籲耶和華曰、斯民幾欲以石擊我、何以待之、</verse>
				<verse number="5">耶和華曰、爾執擊河之杖、率 以色列 長老數人、過於民前、</verse>
				<verse number="6">我於 何烈 磐上、向爾而立、爾擊斯磐、水由之出、使民得飲、 摩西 遂於 以色列 長老前行此、</verse>
				<verse number="7">名其地曰 瑪撒 、亦曰 米利巴 、因 以色列 人爭於斯、並試耶和華曰、耶和華在我中否也、○</verse>
				<verse number="8">時、 亞瑪力 族至、與 以色列 人戰於 利非訂 、</verse>
				<verse number="9">摩西 命 約書亞 曰、為我選人、出與 亞瑪力 戰、明日我執上帝杖、立於山巔、</verse>
				<verse number="10">約書亞 遵 摩西 命、與 亞瑪力 戰、 摩西 亞倫 戶珥 俱陟山巔、</verse>
				<verse number="11">摩西 舉手、則 以色列 勝、垂手、則 亞瑪力 勝、</verse>
				<verse number="12">摩西 手疲、 亞倫 戶珥 移石使坐、左右扶持、手乃穩固、至於日入、</verse>
				<verse number="13">約書亞 以刃擊仆 亞瑪力 王與其民、</verse>
				<verse number="14">耶和華諭 摩西 曰、我將塗 亞瑪力 之誌於天下、當筆之於簡、誦之於 約書亞 耳、</verse>
				<verse number="15">摩西 築壇、名之曰耶和華尼西、</verse>
				<verse number="16">曰、 亞瑪力 舉手攻耶和華之座、故耶和華必與之戰、 歷世靡暨、</verse>
			</chapter>
			<chapter number="18">
				<verse number="1">摩西 外戚、 米甸 祭司 葉忒羅 、聞上帝為 摩西 、與上帝之民 以色列 所為、即耶和華導 以色列 人出 埃及 、</verse>
				<verse number="2">昔 摩西 遣其妻 西坡拉 歸於父家、今其外戚 葉忒羅 攜之以來、</verse>
				<verse number="3">及其二子、其一 摩西 命名 革順 、蓋曰、我於異邦為旅、</verse>
				<verse number="4">其一命名 以利以謝 、蓋曰、我父之上帝佑我、拯我脫於 法老 刃、</verse>
				<verse number="5">摩西 外戚 葉忒羅 攜其妻孥、詣之於野、近上帝山、建營之處、</verse>
				<verse number="6">遣人告曰、我 葉忒羅 、爾之外戚、攜爾之妻、及其二子、偕來就爾、</verse>
				<verse number="7">摩西 出迓之、伏拜接吻、彼此問安入幕、</verse>
				<verse number="8">摩西 以耶和華緣 以色列 故、所行於 法老 與 埃及 人、並在途所歷之艱難、及耶和華之救援、具告其外戚、</verse>
				<verse number="9">葉忒羅 因耶和華施諸恩於 以色列 、脫之於 埃及 人手、欣喜不勝、</verse>
				<verse number="10">曰、當頌美耶和華、彼拯爾曹、脫於 埃及 人與 法老 之手、援斯民於 埃及 人、</verse>
				<verse number="11">今知耶和華較諸神為大、即於 埃及 人狂傲之事顯之也、</verse>
				<verse number="12">葉忒羅 以燔祭及他祭、獻於上帝、 亞倫 暨 以色列 長老咸集、與 摩西 外戚食於上帝前、○</verse>
				<verse number="13">翌日 摩西 坐以鞫民、民立於側、自朝至暮、</verse>
				<verse number="14">摩西 外戚見其所行於民、則曰、汝於斯民何為、爾奚獨坐、而民環立、自朝迄暮、</verse>
				<verse number="15">摩西 曰、民就我諮詢於上帝耳、</verse>
				<verse number="16">人與其鄰有訟、則至我前、我折中於其間、且以上帝典章法度教之、</verse>
				<verse number="17">摩西 外戚曰、汝所為非宜也、</verse>
				<verse number="18">此事繁重、爾難獨理、如是、則爾與民、必俱憊矣、</verse>
				<verse number="19">我進一策、其聽我言、願上帝偕爾、汝向上帝、為民代表、而呈其事於上帝、</verse>
				<verse number="20">教以典章法度、示以必由之道、當為之事、</verse>
				<verse number="21">於眾民中、簡其具有才能、寅畏上帝、尚誠實、惡不義之財者、立為千夫長、百夫長、五十夫長、十夫長、以治民、</verse>
				<verse number="22">使其隨時鞫民、事大則呈爾、事小則自鞫、如是、彼與汝共任、而爾事輕矣、</verse>
				<verse number="23">爾若行是、上帝亦以命爾、則爾可久、民亦安歸其所、</verse>
				<verse number="24">摩西 聆其外戚之訓、行其所言、</verse>
				<verse number="25">於 以色列 眾中、簡其有才能者、立為民長、即千夫長、百夫長、五十夫長、十夫長、</verse>
				<verse number="26">隨時鞫民、難事則以呈、細故則自鞫、</verse>
				<verse number="27">摩西 任其外戚旋歸、遂返故土、</verse>
			</chapter>
			<chapter number="19">
				<verse number="1">以色列 人出 埃及 後、由 利非訂 啟行、</verse>
				<verse number="2">越三月、至 西乃 野、建營山前、</verse>
				<verse number="3">摩西 登山、覲於上帝、耶和華呼之曰、告 雅各 家、諭 以色列 族云、</verse>
				<verse number="4">我所行於 埃及 人、並負爾、如鷹以翼負雛、俾歸於我、爾咸睹之、</verse>
				<verse number="5">宇內咸屬於我、爾果聽我言、守我約、則爾於列國中、特為我業、</verse>
				<verse number="6">亦為祭司之國、成聖之民於我前、其以此言告 以色列 族、○</verse>
				<verse number="7">摩西 往召民間長老、悉以耶和華所命告之、</verse>
				<verse number="8">眾民僉曰、凡耶和華所諭、我必奉行、 摩西 乃以民言覆於耶和華、</verse>
				<verse number="9">耶和華諭 摩西 曰、我於密雲臨爾、我與爾言、俾民聽聞、而恆久信爾、 摩西 以民言告耶和華、</verse>
				<verse number="10">耶和華曰、汝詣於民、使今日明日、潔己濯衣、</verse>
				<verse number="11">以為三日之備、蓋至三日、耶和華必降臨 西乃 山、為眾民目擊、</verse>
				<verse number="12">在山四周、為民定界、告之曰、爾其慎之、毋陟於山、毋犯其境、犯之者、殺無赦、</verse>
				<verse number="13">手勿捫之、必擊以石、或射以矢、無論人畜、不存其生、迨鳴角既久、可至山前、</verse>
				<verse number="14">摩西 下山、至於民處、使之自潔、民乃濯衣、</verse>
				<verse number="15">摩西 謂之曰、必為三日之備、勿近婦人、○</verse>
				<verse number="16">三日黎明、雷電交作、密雲蔽山、角鳴甚厲、營中之民、罔不戰慄、</verse>
				<verse number="17">摩西 率民出營、以迓上帝、民立山下、</verse>
				<verse number="18">耶和華於火中降臨 西乃 山、徧山有烟、其烟上騰、有若爐烟、全山大震、</verse>
				<verse number="19">角鳴愈久、其聲愈厲、 摩西 發言、上帝以聲應之、</verse>
				<verse number="20">耶和華臨涖 西乃 山巔、召 摩西 陟之、 摩西 陟焉、</verse>
				<verse number="21">耶和華諭之曰、爾下戒民、勿越境、以窺耶和華、致多隕沒、</verse>
				<verse number="22">即近耶和華之祭司、亦當自潔、免我突出擊之、</verse>
				<verse number="23">摩西 曰、爾曾諭我、在山四周定界、區別為聖、故民不得上之、</verse>
				<verse number="24">耶和華曰、爾下、同 亞倫 上、惟祭司庶民、勿越境、上就耶和華、免其突出擊之、</verse>
				<verse number="25">摩西 遂下、以此告民、</verse>
			</chapter>
			<chapter number="20">
				<verse number="1">上帝垂諭曰、</verse>
				<verse number="2">我乃爾之上帝耶和華、導爾出 埃及 、脫於奴隸之室、○</verse>
				<verse number="3">余而外、勿更有他神、○</verse>
				<verse number="4">勿雕偶像、勿造上天下地、地下水中、百物之像、</verse>
				<verse number="5">勿拜跪、勿崇奉、以我耶和華爾之上帝、乃忌邪之上帝、惡我者、討其罪、自父及子、至三四世、</verse>
				<verse number="6">愛我守我誡者、錫之慈惠、至千百世、○</verse>
				<verse number="7">勿妄稱爾上帝耶和華之名、蓋耶和華必不以妄稱者為無罪、○</verse>
				<verse number="8">當誌安息日、守之為聖、</verse>
				<verse number="9">六日間、宜勤勞、作爾庶務、</verse>
				<verse number="10">惟七日、乃爾上帝耶和華之安息、是日爾與子女、僕婢牲畜、及寓爾家之遠人、皆勿操作、</verse>
				<verse number="11">蓋六日間、耶和華造天地海、暨其中萬物、七日休息、故耶和華錫嘏於安息日、別之為聖、○</verse>
				<verse number="12">當敬爾父母、以致延年於爾上帝耶和華所賜之地、○</verse>
				<verse number="13">毋殺人、○</verse>
				<verse number="14">毋行淫、○</verse>
				<verse number="15">毋攘竊、○</verse>
				<verse number="16">毋妄證以陷人、○</verse>
				<verse number="17">毋貪人之第宅、與其妻室、僕婢牛驢、及凡所有、○</verse>
				<verse number="18">民見雷轟、電閃、角鳴、烟騰於山、則戰懼、遙立、</verse>
				<verse number="19">謂 摩西 曰、汝與我言、我必聽從、上帝勿與我言、恐我死亡、</verse>
				<verse number="20">摩西 曰、勿懼、上帝臨格以試爾、俾爾敬畏、免干厥罪、</verse>
				<verse number="21">民仍遙立、 摩西 進於上帝所居晦冥之處、○</verse>
				<verse number="22">耶和華諭 摩西 曰、告 以色列 人云、我自天與爾言、爾所睹也、</verse>
				<verse number="23">勿造神像匹我、勿作金銀之像、</verse>
				<verse number="24">當為我以土築壇、獻牛羊於其上、以為燔祭、及酬恩祭、凡誌吾名之所、我必臨格、錫嘏於爾、</verse>
				<verse number="25">如為我以石建壇、勿用雕琢之石、若以器加之、即污厥壇、</verse>
				<verse number="26">升壇勿歷階、免露下體、</verse>
			</chapter>
			<chapter number="21">
				<verse number="1">茲有律例、當宣於民前曰、</verse>
				<verse number="2">如購 希伯來 僕、可役事六年、迨七年、則使之自由、不索贖金、</verse>
				<verse number="3">若孑身而來、則亦孑身而去、有妻則與俱去、</verse>
				<verse number="4">若主給妻、生有子女、則妻孥屬主、僕孑然而去、</verse>
				<verse number="5">若僕明言、我愛吾主、及我妻孥、不欲自由、</verse>
				<verse number="6">則其主攜之詣上帝前、附門或門橛、以錐貫其耳、僕則恆事之、○</verse>
				<verse number="7">如人鬻女為婢、則弗釋之、不與僕同、</verse>
				<verse number="8">若主納之、而不見悅、則許其贖身、既已欺之、不可鬻於他族、</verse>
				<verse number="9">若聘之與子、則當視之如女、</verse>
				<verse number="10">若別有所娶、則其衣食之資、好合之誼、不可闕如、</verse>
				<verse number="11">若不行此三者、則容其自去、毋索贖金、○</verse>
				<verse number="12">擊人死者、殺無赦、</verse>
				<verse number="13">若非謀殺、乃上帝付於其手、我必為之定可避之區、</verse>
				<verse number="14">若擅攻其鄰、以詭計殺之、雖逃於我壇、亦執而殺之、○</verse>
				<verse number="15">擊父母者、殺無赦、○</verse>
				<verse number="16">虜人而鬻之、或留於其手者、殺無赦、○</verse>
				<verse number="17">詛父母者、殺無赦、○</verse>
				<verse number="18">如人相爭、或擊以石以拳、傷不至死、惟臥於牀、</verse>
				<verse number="19">後起扶杖而出、則擊之者免刑、惟償其失時之值、醫之使愈、○</verse>
				<verse number="20">以杖擊僕婢、而斃杖下者、必受刑、</verse>
				<verse number="21">若一二日不死、則不受刑、蓋以金購之也、○</verse>
				<verse number="22">如人相鬥、傷妊婦墮胎、而無他害、則當罰金、依其夫所定、折中於士師、</verse>
				<verse number="23">若有他害、則當以命償命、</verse>
				<verse number="24">目償目、齒償齒、手償手、足償足、</verse>
				<verse number="25">烙償烙、傷償傷、擊償擊、○</verse>
				<verse number="26">如人擊毀僕婢之一目、必緣其目而釋之、</verse>
				<verse number="27">擊折僕婢之一齒、必緣其齒而釋之、○</verse>
				<verse number="28">牛觸男女致死、必以石擊斃之、勿食其肉、牛主無罪、</verse>
				<verse number="29">若牛素觸人、或以告牛主、而不之禁、至殺男女、則以石斃牛、而致牛主於死、</verse>
				<verse number="30">若擬罰金以償、必如所擬而納、以贖厥命、</verse>
				<verse number="31">若觸人子女、亦循此例、</verse>
				<verse number="32">若觸人僕婢、則以金三十給其主、而以石斃牛、○</verse>
				<verse number="33">如人啟井、或掘井而不蓋、致牛驢陷於中、</verse>
				<verse number="34">則捐金以償其主、死畜歸己、○</verse>
				<verse number="35">牛觸他人之牛致死、則鬻生牛、以分其金、死牛分其肉、</verse>
				<verse number="36">若知其牛素觸人、而主不禁、則以牛償牛、死者歸己、</verse>
			</chapter>
			<chapter number="22">
				<verse number="1">如人盜牛羊、或宰或鬻、當以五牛償一牛、四羊償一羊、</verse>
				<verse number="2">遇盜穿窬、擊斃之、不抵罪、</verse>
				<verse number="3">若日已出、斃之則抵罪、盜須償所竊、設無所有、則鬻其身以償、</verse>
				<verse number="4">倘其所竊牛羊或驢、尚生存於盜手、則償之維倍、○</verse>
				<verse number="5">如放畜牧於人之田、或葡萄園、則以己田己園之佳者償之、○</verse>
				<verse number="6">如火燃棘、延燒露積、或禾稼、或田園、則舉火者必償之、○</verse>
				<verse number="7">如以金或什物、託鄰守之、被盜所竊、盜者見獲、償之維倍、</verse>
				<verse number="8">若盜弗獲、則家主必詣上帝前、擬其果取人之財物否、</verse>
				<verse number="9">凡過犯、或為牛羊驢、或為衣服、或為失物、有人謂為己有、則兩造必以其事告上帝、上帝所罪者、償之維倍、○</verse>
				<verse number="10">如以驢、或牛羊、或他畜、託鄰守之、或死傷、或被驅、別無人見、</verse>
				<verse number="11">則二人同在、守者指耶和華而誓曰、未嘗取人之物、畜主當諾之、守者毋庸償、</verse>
				<verse number="12">若被盜、則必償之、</verse>
				<verse number="13">若被裂、則持以為證、毋庸償、○</verse>
				<verse number="14">如借人之物、或傷或死、其主不同在、則必償之、</verse>
				<verse number="15">主同在、則不償、既為人僱、其值當之、○</verse>
				<verse number="16">如誘未聘之女同寢、則必以金聘之為室、</verse>
				<verse number="17">若其父不欲妻之、則予以金、如聘女之數、○</verse>
				<verse number="18">巫蠱之女、勿容其生、○</verse>
				<verse number="19">與獸淫合者、殺無赦、○</verse>
				<verse number="20">於耶和華外、祭他神者、必翦滅之、</verse>
				<verse number="21">勿侮旅人而虐之、蓋爾曹在 埃及 、亦為旅也、</verse>
				<verse number="22">勿苦孤寡、</verse>
				<verse number="23">若苦之、彼籲於我、我必聞之、</verse>
				<verse number="24">我怒必烈、以刃誅爾、寡爾妻、孤爾子、○</verse>
				<verse number="25">吾民貧者、與爾偕居、若貸之金、勿為債主、而取其利、</verse>
				<verse number="26">如取人衣為質、日未入必反之、</verse>
				<verse number="27">蓋彼蔽體只有此衣、無之何以安寢、我乃仁慈、彼籲於我、我必聞之、○</verse>
				<verse number="28">毋謗上帝、毋詛民長、</verse>
				<verse number="29">穡中之穀、醡出之酒、奉我勿遲、首生男子、必獻於我、</verse>
				<verse number="30">牛羊亦同此例、七日偕母、越至八日、必獻於我、</verse>
				<verse number="31">爾當為我聖民、田野之間、為獸所裂之畜勿食、其肉必投諸犬、</verse>
			</chapter>
			<chapter number="23">
				<verse number="1">勿播虛言、勿與惡人聯合、以為妄證、</verse>
				<verse number="2">勿從眾以行惡、遇訟作證、勿狥眾以反正、</verse>
				<verse number="3">貧者有訟、勿偏袒之、○</verse>
				<verse number="4">如遇仇之牛驢迷路、牽而歸之、</verse>
				<verse number="5">見憾汝者之驢、伏於重負之下、勿遺棄之、必助其人解之、○</verse>
				<verse number="6">貧者有訟、勿枉斷、</verse>
				<verse number="7">遠諸虛偽、勿殺不辜、勿戮義人、蓋我不以惡人為義、</verse>
				<verse number="8">勿受賄、蓋賄使明者目盲、義者詞屈、</verse>
				<verse number="9">勿虐旅人、蓋爾曹旅於 埃及 、悉彼旅情、○</verse>
				<verse number="10">六年間、耕種田畝、斂其所產、</verse>
				<verse number="11">越至七年、使之休息、留為閒田、以食民之貧者、餘任野獸食之、葡萄園橄欖園亦然、</verse>
				<verse number="12">六日間、宜操作、至七日、則安息、使爾牛驢休息、婢子賓旅、得以暢適、</verse>
				<verse number="13">凡我所諭、宜慎守之、他神之名、毋言及、毋口誦、○</verse>
				<verse number="14">每歲守節凡三、以奉事我、</verse>
				<verse number="15">亞筆月爾出 埃及 、屆期、必守除酵節、七日食無酵餅、如我所命、覲我者毋徒手、</verse>
				<verse number="16">於力田得其初實之季、守穫稼節、於歲暮斂厥田穀之季、守收藏節、</verse>
				<verse number="17">爾之丁男、每歲三覲主耶和華、○</verse>
				<verse number="18">獻我祭牲之血、勿與酵餅共獻、其脂勿留於明日、</verse>
				<verse number="19">爾土所出之初實、必薦於爾上帝耶和華之室、烹山羊羔、勿用其母之乳、○</verse>
				<verse number="20">我將遣使於爾前、護爾於道途、導爾至我所備之處、</verse>
				<verse number="21">爾當慎之、聽從其命、勿干厥怒、彼不宥爾愆、蓋我名在彼、</verse>
				<verse number="22">爾誠聽從其言、行我所諭、我則為敵爾者之敵、為仇爾者之仇、</verse>
				<verse number="23">我使先爾、導爾入 亞摩利 人、 赫 人、 比利洗 人、 迦南 人、 希未 人、 耶布斯 人之地、我必翦滅其眾、</verse>
				<verse number="24">勿拜跪其神、勿崇奉之、勿傚其所為、當傾其神像、碎其柱像、</verse>
				<verse number="25">宜奉事爾之上帝耶和華、則必祚爾飲食、除爾疾病、</verse>
				<verse number="26">境內無墮胎者、無不妊者、我亦使爾終其天年、</verse>
				<verse number="27">我在爾前、發我威烈、於爾所至、潰亂其民、使敵背爾而逃、</verse>
				<verse number="28">必遣大蜂起於爾前、以驅 希未 人、 迦南 人、 赫 人、</verse>
				<verse number="29">惟一年中、不盡逐之、免土地荒蕪、野獸孳生而害爾、</verse>
				<verse number="30">我漸逐之、待爾昌熾、以承斯土、</verse>
				<verse number="31">將定爾境、自 紅 海至 非利士 海、自曠野至大河、斯土之民、將付爾手、逐於爾前、</verse>
				<verse number="32">毋與其人其神立約、</verse>
				<verse number="33">毋容其居爾土、恐使爾獲罪於我、若奉其神、必為爾之坎阱、</verse>
			</chapter>
			<chapter number="24">
				<verse number="1">耶和華諭 摩西 曰、爾與 亞倫 拿答 亞比戶 、及 以色列 長老七十人、其上詣我、遙立而拜、</verse>
				<verse number="2">惟 摩西 可近耶和華、其餘不可、民亦勿與俱來、</verse>
				<verse number="3">摩西 以耶和華之言與律、往告於民、民同聲對曰、耶和華所言、我悉遵行、</verse>
				<verse number="4">摩西 盡錄耶和華之言、夙興、築壇山下、立柱十二、循 以色列 十二支派、</verse>
				<verse number="5">遣 以色列 族少者獻燔祭、並以牛為酬恩祭、獻於耶和華、</verse>
				<verse number="6">摩西 取血、半盛於盂、半灑於壇、</verse>
				<verse number="7">宣讀約書、俾民聽聞、僉曰、耶和華所言、我悉遵行、</verse>
				<verse number="8">摩西 以血灑民曰、此血係乎盟約、即耶和華依此詞、與爾所立者、○</verse>
				<verse number="9">摩西 與 亞倫 拿答 亞比戶 、及 以色列 長老七十人、咸登、</verse>
				<verse number="10">覲 以色列 之上帝、在其足下、如蒼玉平鋪、如昊天清朗、</verse>
				<verse number="11">以色列 之尊者、上帝不著手加害、彼覲上帝、式飲式食、○</verse>
				<verse number="12">耶和華諭 摩西 曰、登峯詣我而居、我以石版、及所書之法律誡命錫爾、俾以訓民、</verse>
				<verse number="13">摩西 與從者 約書亞 興、登上帝之山、</verse>
				<verse number="14">先告諸長老曰、爾曹處此、以待我反、爾有 亞倫 戶珥 同在、有訟者可詣之、</verse>
				<verse number="15">摩西 登山、山為雲蔽、</verse>
				<verse number="16">耶和華之榮光止於 西乃 山、雲蔽之六日、越至七日、耶和華自雲中呼 摩西 、</verse>
				<verse number="17">耶和華之榮光在於山巔、 以色列 人觀之、狀如烈火、</verse>
				<verse number="18">摩西 入雲登山、日夜在彼、凡歷四旬、</verse>
			</chapter>
			<chapter number="25">
				<verse number="1">耶和華諭 摩西 曰、</verse>
				<verse number="2">告 以色列 族云、當奉禮物於我、凡出於心所願者、可從而受之、</verse>
				<verse number="3">所受禮物、即金銀銅、</verse>
				<verse number="4">藍紫絳三色之縷、與細枲、山羊毛、</verse>
				<verse number="5">牡綿羊皮之染紅者、海獺皮、皂莢木、</verse>
				<verse number="6">燃燈之油、作膏作香之芳品、</verse>
				<verse number="7">紅玉及他寶石、以飾聖衣補服、</verse>
				<verse number="8">當為我構聖所、俾處民中、</verse>
				<verse number="9">造幕與器、遵我所示之式、○</verse>
				<verse number="10">以皂莢木作匱、長二肘有半、廣一肘有半、高一肘有半、</verse>
				<verse number="11">內外包以精金、其上四周、飾以金緣、</verse>
				<verse number="12">鑄金環四、置於四足、左右各二、</verse>
				<verse number="13">以皂莢木作杠、包之以金、</verse>
				<verse number="14">貫於匱旁之環、用以舁匱、</verse>
				<verse number="15">杠常貫環、而弗離、</verse>
				<verse number="16">我所賜爾之法、宜藏於匱、</verse>
				<verse number="17">以精金作施恩座、長二肘有半、廣一肘有半、</verse>
				<verse number="18">以金用鏇法作基路伯二、置施恩座之兩端、</verse>
				<verse number="19">每端各一、與施恩座相連、</verse>
				<verse number="20">基路伯高展其翮、以覆施恩座、其面向之、彼此相對、</verse>
				<verse number="21">置施恩座於匱上、我所賜爾之法、藏於匱中、</verse>
				<verse number="22">我將於彼臨爾、在施恩座、法匱上基路伯間、以我所命諭爾、使告 以色列 民、○</verse>
				<verse number="23">以皂莢木作幾、長二肘、廣一肘、高一肘有半、</verse>
				<verse number="24">包以精金、四周飾以金緣、</verse>
				<verse number="25">置棖四周、廣約一掌、以金緣之、</verse>
				<verse number="26">作金環四、置於足上四隅、</verse>
				<verse number="27">環附其棖、貫杠以舁、</verse>
				<verse number="28">以皂莢木作杠、包之以金、俾得舁幾、</verse>
				<verse number="29">以精金作盤匙、及灌奠之壺盂、</verse>
				<verse number="30">幾上恆置陳設餅、在於我前、○</verse>
				<verse number="31">以精金用鏇法作燈臺、其座、其梃、其盞、其節、其花、悉連為一、</verse>
				<verse number="32">其梃出枝凡六、兩旁各三、</verse>
				<verse number="33">枝各有盞、狀似杏蕊、有節有花、燈之六枝皆然、</verse>
				<verse number="34">梃亦有盞凡四、狀似杏蕊、有節有花、</verse>
				<verse number="35">梃所出之六枝、每二枝下、各有一節、六枝皆然、</verse>
				<verse number="36">其節其枝、俱連為一、以精金用鏇法為之、</verse>
				<verse number="37">燈盌凡七、置於其上、使光對耀、</verse>
				<verse number="38">其剪與盤、造以精金、</verse>
				<verse number="39">製燈臺與諸器、用精金一他連得、</verse>
				<verse number="40">爾其慎而為之、必循在山所示爾之式焉、</verse>
			</chapter>
			<chapter number="26">
				<verse number="1">作幕用幔凡十、以撚綫細枲布、與藍紫絳三色之縷為之、上繡良工所製之基路伯、</verse>
				<verse number="2">每幔長二十八肘、廣四肘、諸幔長短同、</verse>
				<verse number="3">幔相連各五、</verse>
				<verse number="4">幔邊之聯絡處、作藍襻、次幔亦然、</verse>
				<verse number="5">幅邊各作襻五十、兩邊之襻相對、</verse>
				<verse number="6">又作金鈎五十、鈎連諸幔、成為一幕、○</verse>
				<verse number="7">以山羊毛作幔十一、為幕外帷、</verse>
				<verse number="8">每幔長三十肘、廣四肘、十一幔長短同、</verse>
				<verse number="9">五幔相聯、六幔亦相聯、其第六幔、宜重複於幕前、</verse>
				<verse number="10">幔邊之聯絡處、作五十襻、次幔亦然、</verse>
				<verse number="11">又作銅鈎五十、鈎連諸襻、成為一帷、</verse>
				<verse number="12">帷之餘半、必垂幕後、</verse>
				<verse number="13">帷幔之餘、每旁一肘、垂幕兩旁、障其左右、</verse>
				<verse number="14">以牡綿羊皮之染紅者為幕幬、其上蒙以海獺皮、○</verse>
				<verse number="15">以皂莢木作幕板、立於四周、</verse>
				<verse number="16">板長十肘、廣一肘有半、</verse>
				<verse number="17">二榫相接、幕之諸板皆然、</verse>
				<verse number="18">幕之南、作板二十、</verse>
				<verse number="19">銀座四十、板下各二、與二榫相對、</verse>
				<verse number="20">幕之北、作板二十、</verse>
				<verse number="21">銀座四十、板下各二、</verse>
				<verse number="22">幕後西旁、作板六、</verse>
				<verse number="23">幕後兩隅、作板二、</verse>
				<verse number="24">自下而上、連於一環、兩隅皆然、</verse>
				<verse number="25">厥板凡八、銀座十六、板下各二、○</verse>
				<verse number="26">以皂莢木作楗、</verse>
				<verse number="27">左幕板五楗、右幕板五楗、後幕板五楗、</verse>
				<verse number="28">板之中楗、貫乎兩端、</verse>
				<verse number="29">以金包板、作金環貫楗、包楗以金、</verse>
				<verse number="30">立幕、必循在山示汝之式、○</verse>
				<verse number="31">以藍紫絳三色之縷、與撚綫細枲布作㡘、上繡良工所製之基路伯、</verse>
				<verse number="32">以皂莢木作柱四、包之以金、垂㡘其上、以金製鈎、銀座凡四、</verse>
				<verse number="33">㡘垂鈎下、運法匱入、㡘介聖所與至聖所之間、</verse>
				<verse number="34">施恩座置於至聖所法匱上、</verse>
				<verse number="35">置几於㡘外幕北、置燈臺於幕南、與幾相對、</verse>
				<verse number="36">以藍紫絳三色之縷、與撚綫細枲布、繡為外帷門㡘、</verse>
				<verse number="37">以皂莢木作柱五、包之以金、作金鈎、鑄五銅座、以垂其㡘、</verse>
			</chapter>
			<chapter number="27">
				<verse number="1">以皂莢木作壇、其式維方、長五肘、廣五肘、高三肘、</verse>
				<verse number="2">四隅作四角、與壇相連、俱包以銅、</verse>
				<verse number="3">作盆以盛壇灰、及鏟盤肉鍤、火鼎諸器、悉以銅造、</verse>
				<verse number="4">以銅作壇網、網之四隅、作銅環四、</verse>
				<verse number="5">置網於壇之四周緣下、上及壇之半、</verse>
				<verse number="6">以皂莢木作壇杠、包之以銅、</verse>
				<verse number="7">貫杠於環、在壇兩旁以舁之、</verse>
				<verse number="8">壇以板作、而虛其中、必循在山示爾之式、而製作之、○</verse>
				<verse number="9">又立幕院、南面之帷長百肘、以撚綫細枲布為之、</verse>
				<verse number="10">其柱二十、銅座二十、柱鈎與環、皆以銀作、</verse>
				<verse number="11">北面之帷長百肘、其柱二十、銅座二十、柱鈎與環、皆以銀作、</verse>
				<verse number="12">院之西面、帷廣五十肘、其柱十、其座十、</verse>
				<verse number="13">院之東面、廣五十肘、</verse>
				<verse number="14">門左之帷、長十五肘、其柱三、其座三、</verse>
				<verse number="15">門右之帷十五肘、其柱三、其座三、</verse>
				<verse number="16">院門之㡘、以藍紫絳三色之縷、與撚綫細枲布、繡工製之、長二十肘、其柱四、其座四、</verse>
				<verse number="17">院四周之柱、其鈎與環、俱以銀作、其座則銅、</verse>
				<verse number="18">院長百肘、廣五十肘、帷高五肘、以撚綫細枲布為之、其座乃銅、</verse>
				<verse number="19">幕中所用之器與釘、及院之釘、悉以銅作、○</verse>
				<verse number="20">宜命 以色列 民、取橄欖擣清油、使燈常燃、</verse>
				<verse number="21">會幕中、法匱前之㡘外、 亞倫 與其子、自夕達旦、理燈於耶和華前、此為 以色列 族歷世之永例、</verse>
			</chapter>
			<chapter number="28">
				<verse number="1">宜自 以色列 族中、引爾兄 亞倫 、及其子 拿答 、 亞比戶 、 以利亞撒 、 以他瑪 、進於爾前、立為祭司、以奉事我、</verse>
				<verse number="2">為爾兄 亞倫 製聖服、以彰榮美、</verse>
				<verse number="3">凡有慧心之人、即我以智神所充者、爾命之為 亞倫 製衣、別之為聖、俾任祭司職、以奉事我、</verse>
				<verse number="4">所當製之衣、乃補服、聖衣、長衣、及縱橫相間之裏衣、並冠與紳、必為爾兄 亞倫 、暨其子製聖服、俾任祭司職、以奉事我、</verse>
				<verse number="5">製以金絲、與藍紫絳三色之縷、及細枲布、○</verse>
				<verse number="6">作聖衣、用金絲與藍紫絳三色之縷、及良工所製之撚綫細枲布、</verse>
				<verse number="7">必有肩帶二、綴其前後、使之相連、</verse>
				<verse number="8">其上巧製之紳、以束聖衣、與聖衣同式、相連為一、俱以金絲、與藍紫絳三色之縷、及撚綫細枲布而作、</verse>
				<verse number="9">將紅玉二、上鐫 以色列 諸子之名、</verse>
				<verse number="10">六名在此、六名在彼、咸序以齒、</verse>
				<verse number="11">用玉工鐫印法、鐫 以色列 諸子之名於二玉、嵌於金闌、</verse>
				<verse number="12">置二玉於聖衣之肩帶、以為 以色列 諸子之誌石、 亞倫 荷其名於兩肩、為記於耶和華前、</verse>
				<verse number="13">以金作闌、</verse>
				<verse number="14">用編索法、作精金鏈二、繫於金闌、○</verse>
				<verse number="15">作補服用以斷事、良工之製、同於聖衣、以金絲與藍紫絳三色之縷、及撚綫細枲布為之、</verse>
				<verse number="16">補服方而複、長廣各一布指、</verse>
				<verse number="17">上綴寶石四行、一為瑪瑙、淡黃玉、葱珩、</verse>
				<verse number="18">二為青玉、藍玉、金鋼石、</verse>
				<verse number="19">三為赤玉、白瑪瑙、紫玉、</verse>
				<verse number="20">四為水蒼玉、紅玉、碧玉、悉嵌於金闌、</verse>
				<verse number="21">寶石之數、循 以色列 諸子之名、凡十有二、用鐫印法、每寶石鐫一名、以當十二支派、</verse>
				<verse number="22">以精金作鏈、形如編索、屬於補服、</verse>
				<verse number="23">作金環二、置於補服兩端、</verse>
				<verse number="24">以二金編鏈、鈎於補服兩端之二環、</verse>
				<verse number="25">其二端接於二金闌、置於聖衣肩帶之前、</verse>
				<verse number="26">作金環二、置於補服兩邊之內、附於聖衣、</verse>
				<verse number="27">又作金環二、置於聖衣之前、兩肩帶下、近乎連結之處、在聖衣巧製之紳上、</verse>
				<verse number="28">以藍組貫於補服之環、接於聖衣之環、使補服貼乎聖衣巧製之紳、補服不離聖衣、</verse>
				<verse number="29">亞倫 入聖所時、必將斷事補服、所載 以色列 諸子之名、服之於膺、在耶和華前、永以為誌、</verse>
				<verse number="30">以烏陵與土明、 置於補服內、 亞倫 覲耶和華時、服之於膺、 亞倫 必將 以色列 族斷事之具、服之於膺、在耶和華前、○</verse>
				<verse number="31">作聖衣內之長衣、其色純藍、</verse>
				<verse number="32">中留空隙、以穿首領、四周織緣、如甲孔然、免其綻裂、</verse>
				<verse number="33">以藍紫絳三色之縷、製為石榴、垂於衣下四周之緣、間繫金鈴、</verse>
				<verse number="34">衣下四周、石榴與金鈴相間、</verse>
				<verse number="35">亞倫 任職、必衣此服、出入聖所、覲耶和華時、有聲可聞、免於死亡、○</verse>
				<verse number="36">以精金作牌、用鐫印法、鐫字其上、曰於耶和華為聖、</verse>
				<verse number="37">繫以藍紃、綴於冠前、</verse>
				<verse number="38">使 亞倫 戴於額、 以色列 人奉獻聖物、有何罪愆、 亞倫 任之、恆戴其牌於額、俾獻禮者、蒙耶和華悅納、</verse>
				<verse number="39">以精枲織裏衣、縱橫相間、以細枲布為冠、又以繡工製紳、○</verse>
				<verse number="40">為 亞倫 子製衣、與紳及冠、以彰榮美、</verse>
				<verse number="41">衣爾兄 亞倫 及其子、且沐以膏、別之為聖、俾任祭司職、以奉事我、</verse>
				<verse number="42">以枲作袴、自腰至髀、以蔽下體、</verse>
				<verse number="43">亞倫 與子進會幕、近祭壇、供事於聖所、必服之、免其負罪而死、此於 亞倫 暨其後裔、永為定例、</verse>
			</chapter>
			<chapter number="29">
				<verse number="1">別之為聖、俾任祭司職、以奉事我、宜取牡犢一、無疵之牡綿羊二、</verse>
				<verse number="2">無酵之餅、及和油之餅、抹油之薄餅、俱無酵、以細麥麵作之、</verse>
				<verse number="3">盛於一筐、並犢與羊、攜之而至、</verse>
				<verse number="4">引 亞倫 及其子、造會幕門、以水濯之、</verse>
				<verse number="5">衣 亞倫 以衣、即裏衣、長衣、聖衣、補服、束以巧製之紳、</verse>
				<verse number="6">以冠冠首、上加聖冕、</verse>
				<verse number="7">傾膏其首以膏之、</verse>
				<verse number="8">攜其子來、衣之以衣、</verse>
				<verse number="9">束以紳、冠以冠、別之為聖、使 亞倫 與其子任祭司職、以為永例、○</verse>
				<verse number="10">牽犢至會幕門、使 亞倫 及子按手其首、</verse>
				<verse number="11">宰於耶和華前、會幕門外、</verse>
				<verse number="12">取犢之血、以指釁於壇角、餘血傾於壇基、</verse>
				<verse number="13">以蓋臟之脂、及肝網、二腎與其脂、悉焚於壇、</verse>
				<verse number="14">惟其肉皮與矢、火之營外、此為贖罪之祭、○</verse>
				<verse number="15">取牡綿羊之一、使 亞倫 及子按手其首、</verse>
				<verse number="16">於焉宰之、以血灑於壇之四周、</verse>
				<verse number="17">臠切其肉、洗臟及腿、與臠切者暨首、置於一處、</verse>
				<verse number="18">以其全體焚於壇上、是為燔祭、獻於耶和華、以為馨香之火祭、○</verse>
				<verse number="19">取牡綿羊之二、使 亞倫 及子按手其首、</verse>
				<verse number="20">於焉宰之、以血釁於 亞倫 及子之右耳垂、與右手之巨擘、右足之將指、灑血於壇四周、</verse>
				<verse number="21">取壇上之血與膏、灑於 亞倫 及子之身與衣、區別其身及衣為聖、</verse>
				<verse number="22">此羊乃為立職之祭、故取其脂與尾、蓋臟之脂、肝網、二腎及其脂、並右腿、</verse>
				<verse number="23">於耶和華前、無酵餅筐中、取饅一、油餅一、薄餅一、</verse>
				<verse number="24">皆置於 亞倫 及子之手、搖於耶和華前、以為搖祭、</verse>
				<verse number="25">爾自其手接之、加於燔祭之上、焚之於壇、是為馨香之火祭、獻於耶和華、○</verse>
				<verse number="26">立 亞倫 任聖職、所用之羊、宜取其腔、搖於耶和華前、以為搖祭、後歸於爾、</verse>
				<verse number="27">立 亞倫 與子任聖職、所用之羊、必以所搖之腔、所舉之腿為聖、</verse>
				<verse number="28">必永歸於 亞倫 、及其子孫、此乃 以色列 人所奉之舉祭、每獻酬恩祭時、以此舉祭獻於耶和華、○</verse>
				<verse number="29">亞倫 之聖服、必遺其子孫、使衣之以受膏、而任聖職、</verse>
				<verse number="30">其子繼為祭司、入會幕、供職於聖所、必衣是衣、歷至七日、○</verse>
				<verse number="31">宜取立任聖職所用之羊、烹其肉於聖所、</verse>
				<verse number="32">亞倫 與子、必於會幕門前、食羊及筐中之餅、</verse>
				<verse number="33">所以為之贖罪、立任聖職、區別為聖之物、彼當食之、外人勿食、因為聖物故也、</verse>
				<verse number="34">如有立任聖職、所用之肉或餅、留於明晨、則勿食、必爇以火、因為聖物故也、○</verse>
				<verse number="35">爾必遵我所諭、施於 亞倫 及其子、行此立任聖職之禮、歷至七日、</verse>
				<verse number="36">日獻牡犢一、為贖罪之祭、並贖壇以潔之、沃之以膏、俾其為聖、</verse>
				<verse number="37">贖壇七日、使之成聖、其壇遂為至聖、凡觸之者、皆為聖焉、○</verse>
				<verse number="38">宜日獻於壇者、即一歲之羔二、</verse>
				<verse number="39">晨獻其一、暮獻其一、</verse>
				<verse number="40">晨獻羔、加細麵伊法十分之一、和擣油一欣四分之一、及酒一欣四分之一、以為灌祭、</verse>
				<verse number="41">暮獻羔、如晨禮、亦獻素祭灌祭、以為耶和華馨香之火祭、</verse>
				<verse number="42">此歷世恆獻之燔祭、行於耶和華前、在會幕門、我將臨而諭汝之所、</verse>
				<verse number="43">我必與 以色列 人會於此、使幕因我榮光而為聖、</verse>
				<verse number="44">我將使會幕及祭壇成聖、且使 亞倫 與子為聖、任祭司職、以奉事我、</verse>
				<verse number="45">我必處 以色列 族中、為其上帝、</verse>
				<verse number="46">俾知我乃耶和華、彼之上帝、導之出 埃及 、欲居其中、我乃耶和華、彼之上帝也、</verse>
			</chapter>
			<chapter number="30">
				<verse number="1">以皂莢木作焚香壇、</verse>
				<verse number="2">形製維方、長一肘、廣一肘、高二肘、其角與壇相連、</verse>
				<verse number="3">上面與四周及角、俱以精金包之、四周施以金緣、</verse>
				<verse number="4">緣下兩旁、作金環二、貫杠以舁、</verse>
				<verse number="5">以皂莢木作杠、包之以金、</verse>
				<verse number="6">置壇於法匱旁之㡘外、法版之上、施恩座前、我將臨汝之處、</verse>
				<verse number="7">每晨理燈時、 亞倫 必以芳品所製之香、焚於其上、</verse>
				<verse number="8">薄暮燃燈時、亦必焚之、是為歷世恆焚之香、在耶和華前、</verse>
				<verse number="9">於此壇上、毋焚他香、毋獻燔祭素祭、毋行灌祭、</verse>
				<verse number="10">亞倫 必以贖罪祭牲之血、釁於壇角、歲凡一次、歷世如此、以贖斯壇、斯壇為至聖於耶和華前、○</verse>
				<verse number="11">耶和華諭 摩西 曰、</verse>
				<verse number="12">爾核 以色列 人數時、各以贖命之值、獻於耶和華、以免核數之際、遭遇災害、</verse>
				<verse number="13">凡被核者、必依聖所權衡、以金半舍客勒、奉於耶和華、一舍客勒、即二十季拉、</verse>
				<verse number="14">年二十以上被核者、皆奉之、</verse>
				<verse number="15">富無所加、貧無所減、俱以金半舍客勒、獻於耶和華、以贖其命、</verse>
				<verse number="16">必由 以色列 人取此贖金、以備會幕之需、為 以色列 人之誌於耶和華前、以贖其命、○</verse>
				<verse number="17">耶和華諭 摩西 曰、</verse>
				<verse number="18">以銅作浴盤、與其座、以備洗濯、置於會幕祭壇間、盛水其中、</verse>
				<verse number="19">使 亞倫 與其子、在彼盥手濯足、</verse>
				<verse number="20">每入會幕、或近祭壇供職、獻火祭於耶和華、必以水洗滌、不至殞沒、</verse>
				<verse number="21">必盥手濯足、免於死亡、此為 亞倫 及其後裔、歷世之永例、○</verse>
				<verse number="22">耶和華諭 摩西 曰、</verse>
				<verse number="23">取芬芳之上品、即流質沒藥五百舍客勒、香肉桂一半、即二百五十舍客勒、香菖蒲二百五十舍客勒、</verse>
				<verse number="24">玉桂五百舍客勒、咸依聖所權衡、和橄欖油一欣、</verse>
				<verse number="25">用調香法、製為聖膏、</verse>
				<verse number="26">以膏會幕及法匱、</verse>
				<verse number="27">幾與其器、燈臺與其器、並焚香壇、</verse>
				<verse number="28">燔祭壇與其器、浴盤與其座、</verse>
				<verse number="29">均別之為至聖、凡觸之者、皆為聖焉、</verse>
				<verse number="30">亦膏 亞倫 及其子、使之為聖、任祭司職、以奉事我、</verse>
				<verse number="31">當告 以色列 族曰、此膏於我、歷世為聖、</verse>
				<verse number="32">毋傾於人身、毋循是法私製此膏、斯乃聖物、必視之為聖、</verse>
				<verse number="33">凡私製此膏、或以之膏外人者、必絕於民中、○</verse>
				<verse number="34">耶和華諭 摩西 曰、取香品、即蘇合香、螺弇香、楓脂香、和乳香之清者、權之相等、</verse>
				<verse number="35">加以鹽、循調香法、製為純潔且聖之香、</verse>
				<verse number="36">取其少許、擣之極細、置於會幕內法匱前、我將臨汝之處、必視之為至聖、</verse>
				<verse number="37">如法而製之香、勿私為之、必視之為聖、屬於耶和華、</verse>
				<verse number="38">凡作此香以嗅之者、必絕於民中、</verse>
			</chapter>
			<chapter number="31">
				<verse number="1">耶和華諭 摩西 曰、</verse>
				<verse number="2">試觀 猶大 支派、 戶珥 孫、 烏利 子 比撒列 、我以名召之、</verse>
				<verse number="3">充以上帝之神、使有智慧、聰明知識、以作諸工、</verse>
				<verse number="4">思索技藝、製金銀銅之器、</verse>
				<verse number="5">鐫玉以鑲嵌、雕木作巧工、</verse>
				<verse number="6">又派 但 之支派、 亞希撒抹 子 亞何利亞伯 輔之、凡有慧心者、我更賜以聰明、俾依我所命爾者而造、</verse>
				<verse number="7">會幕法匱、與其上施恩座、暨幕中器皿、</verse>
				<verse number="8">幾與其器、精金燈臺與其器、香壇、</verse>
				<verse number="9">燔祭壇與其器、浴盤與其座、</verse>
				<verse number="10">精製之衣、祭司 亞倫 之聖服、及其子之衣、以供祭司職、</verse>
				<verse number="11">膏與聖所芳品之香、悉遵我所命爾者而作、○</verse>
				<verse number="12">耶和華諭 摩西 曰、</verse>
				<verse number="13">告 以色列 人云、必守我安息日、於爾我間、歷世為徵、俾知我乃耶和華、使爾成聖、</verse>
				<verse number="14">故當守安息日、以為聖日、凡凟之者、殺無赦、操作於是日者、必絕於民中、</verse>
				<verse number="15">六日間、宜操作、至七日、則安息、於耶和華為聖日、安息日操作者、殺無赦、</verse>
				<verse number="16">以色列 人歷世必守安息日以休息、此為永約、</verse>
				<verse number="17">於我及 以色列 族間、永世為徵、蓋六日間、我耶和華造天地、七日休息、而暢適焉、○</verse>
				<verse number="18">耶和華於 西乃 山諭 摩西 畢、錫以法版二、即上帝手書之石版、</verse>
			</chapter>
			<chapter number="32">
				<verse number="1">民見 摩西 遲迴於山不下、則集於 亞倫 前曰、爾其為我造神像、以為我之先導、蓋率我出 埃及 之 摩西 、不知其何所遇矣、</verse>
				<verse number="2">亞倫 曰、脫爾妻孥垂耳之金環、攜以予我、</verse>
				<verse number="3">民即脫之、以授 亞倫 、</verse>
				<verse number="4">亞倫 受之、鎔鑄刻鏤為犢、眾曰、 以色列 人歟、此即導爾出 埃及 之神也、</verse>
				<verse number="5">亞倫 見之、築壇其前、宣告曰、詰朝可為耶和華之節期、</verse>
				<verse number="6">翌日民夙興、獻燔祭與酬恩祭、坐而飲食、起而舞蹈、○</verse>
				<verse number="7">耶和華諭 摩西 曰、爾其下山、爾之民、爾所導出 埃及 者、已自敗壞、</verse>
				<verse number="8">我所諭之道、彼速違之、鑄犢崇拜祭祀、曰 以色列 人歟、此即導爾出 埃及 之神也、</verse>
				<verse number="9">又曰、我觀斯民、強項者流、</verse>
				<verse number="10">爾且聽我、予 赫 斯怒、盡滅是族、使爾後裔成為大邦、</verse>
				<verse number="11">摩西 祈其上帝耶和華曰、耶和華歟、爾以巨能大力、導爾民出 埃及 、今何怒之甚乎、</verse>
				<verse number="12">胡令 埃及 人云、彼導之出、乃欲加害、殺之山中、滅之地上、請爾回意、息厥烈怒、不降禍於爾民、</verse>
				<verse number="13">求憶爾僕 亞伯拉罕 、 以撒 、 以色列 、昔爾指己而誓、必昌厥後、如天星之多、錫以所言之地、俾其永居、</verse>
				<verse number="14">耶和華乃回意、不降禍於其民、○</verse>
				<verse number="15">摩西 退而下山、手持法版二、兩面各有文字、</verse>
				<verse number="16">其版乃上帝所作、其文亦上帝所書、刻之於版、</verse>
				<verse number="17">約書亞 聞民喧譁、謂 摩西 曰、營中有戰聲、</verse>
				<verse number="18">曰、非戰勝之聲、亦非戰敗之聲、我所聞者、乃謳歌之聲也、</verse>
				<verse number="19">摩西 近營見犢、及民舞蹈、怒甚、擲版、碎於山下、</verse>
				<verse number="20">取所造之犢、爇以火、擣為粉、播於水、令 以色列 人飲之、</verse>
				<verse number="21">謂 亞倫 曰、斯民於爾何為、使陷重罪、</verse>
				<verse number="22">亞倫 曰、我主勿怒、斯民決志作惡、爾所知也、</verse>
				<verse number="23">彼謂我曰、爾其為我造神像、以為我之先導、蓋率我出 埃及 之 摩西 、不知其何所遇矣、</verse>
				<verse number="24">我曰、凡有金者、脫而予我、我投之火、此犢出焉、</verse>
				<verse number="25">摩西 見民放恣、為 亞倫 所縱、貽笑於敵、</verse>
				<verse number="26">乃立營門曰、凡從耶和華者、可詣我、 利未 族咸集詣之、</verse>
				<verse number="27">摩西 曰、 以色列 之上帝耶和華云、各宜繫刃於腰、往來營中、自此門至彼門、殺其昆弟、友朋鄰里、</verse>
				<verse number="28">利未 人從其言、是日民中殞者、約三千人、</verse>
				<verse number="29">摩西 曾曰、今日爾當自潔、歸耶和華為聖、各擊子女昆弟、致蒙錫嘏於爾、○</verse>
				<verse number="30">翌日、 摩西 告民曰、汝干重罪、我今上詣耶和華、爾罪庶幾可贖、</verse>
				<verse number="31">乃返耶和華所、曰、噫、斯民干重罪、以金造神像、</verse>
				<verse number="32">今爾若宥其罪、不然、則塗我名於爾册、</verse>
				<verse number="33">耶和華曰、孰獲罪於我、則塗其名於我册、</verse>
				<verse number="34">爾往、率民至我所言之地、我使必為先導、然討罪之日、我必討之、</verse>
				<verse number="35">耶和華擊民、以其使 亞倫 造犢也、</verse>
			</chapter>
			<chapter number="33">
				<verse number="1">耶和華諭 摩西 曰、昔我誓於 亞伯拉罕 、 以撒 、 雅各 、許錫其裔之地、今爾與所導出 埃及 之民、啟行往彼、</verse>
				<verse number="2">我遣使於爾前、驅 迦南 人、 亞摩利 人、 赫 人、 比利洗 人、 希未 人、 耶布斯 人、</verse>
				<verse number="3">導爾至流乳與蜜之地、我不與之偕往、因爾眾強項、恐我滅之於途間、</verse>
				<verse number="4">民聞此凶言、為之哀悼、無佩文飾、</verse>
				<verse number="5">耶和華諭 摩西 曰、告 以色列 族云、爾乃強項之民、我若俄頃之間臨於爾中、必行翦滅、爾且去其文飾、我思何以待爾、</verse>
				<verse number="6">以色列 族去其文飾、自離 何烈 山後、不復佩之、○</verse>
				<verse number="7">摩西 以幕張於營外、距營稍遠、稱曰會幕、凡求耶和華者、出營詣幕、</verse>
				<verse number="8">摩西 每出詣幕、民起、立於己之幕門、瞻望 摩西 、迨其入幕、</verse>
				<verse number="9">入時、雲柱下止幕門、耶和華與 摩西 言、</verse>
				<verse number="10">民見雲柱止於幕門、咸起、崇拜於己之幕門、</verse>
				<verse number="11">耶和華與 摩西 覿面相語、如人與友言、 摩西 歸營、惟 嫩 之子少者 約書亞 、為其侍從、弗離於幕、○</verse>
				<verse number="12">摩西 謂耶和華曰、爾命我導斯民、未嘗示我遣誰偕往、惟爾曾曰、我以爾名識爾、爾沾恩於我前、</verse>
				<verse number="13">如沾爾恩、請以爾道示我、使我識爾、果沾恩於爾前、是族乃爾之民、請垂念焉、</verse>
				<verse number="14">曰、我躬自偕往、俾爾獲安、</verse>
				<verse number="15">曰、若弗躬自偕往、毋導我離此、</verse>
				<verse number="16">我與爾民沾恩、於何知之、非在爾與我儕偕往、使我及民、別於天下億兆乎、○</verse>
				<verse number="17">耶和華諭 摩西 曰、爾所求者、我必為之、因爾沾恩於我前、我以爾名識爾、</verse>
				<verse number="18">曰、請顯爾榮於我、</verse>
				<verse number="19">曰、我必顯我諸德、宣耶和華名於爾前、我所欲矜恤者矜恤之、欲憐憫者憐憫之、</verse>
				<verse number="20">又曰、爾不可覿我面、人而覿我、不得生存、</verse>
				<verse number="21">又曰、近我有處、爾可立於磐上、</verse>
				<verse number="22">我之榮光過時、必藏爾於磐穴、掩爾以手、俟我過焉、</verse>
				<verse number="23">後則移手、使觀我背、惟不得瞻我面、</verse>
			</chapter>
			<chapter number="34">
				<verse number="1">耶和華諭 摩西 曰、爾琢石版二、其式如前所碎者、我以前版之文、書於其上、</verse>
				<verse number="2">爾備詰旦陟 西乃 山、詣我於山巔、</verse>
				<verse number="3">勿令他人共登、遍山渺無人跡、牛羊亦不齧草於山麓、</verse>
				<verse number="4">摩西 乃琢石版如前、遵耶和華命、夙興執版登山、</verse>
				<verse number="5">耶和華乘雲降臨、與 摩西 偕立、宣耶和華名、</verse>
				<verse number="6">又過 摩西 前、言曰、耶和華、耶和華乃仁慈矜憫之上帝也、遲於發怒、富有恩惠、大顯誠實、</verse>
				<verse number="7">錫恩於億兆、赦免愆尤、過失罪惡、惟當罰者、必不義之、於父之罪、加諸子孫、至三四世、</verse>
				<verse number="8">摩西 急俯首崇拜、</verse>
				<verse number="9">曰、主歟、如沾恩於爾前、請主偕行、斯民強項、望赦我儕之罪愆、以為爾業、</verse>
				<verse number="10">曰、我今立約、將行異蹟於爾民前、天下萬民之中、未嘗行之、四周之居民、必見耶和華所為、蓋我向爾所行、乃可畏也、</verse>
				<verse number="11">我今所命、爾必守之、我將驅 亞摩利 人、 迦南 人、 赫 人、 比利洗 人、 希未 人、 耶布斯 人於爾前、</verse>
				<verse number="12">爾其慎之、所往之地、勿與其居民立約、恐為爾之坎阱、</verse>
				<verse number="13">必毀其壇、碎其柱像、斫其木偶、</verse>
				<verse number="14">勿崇奉他神、蓋耶和華乃忌邪之上帝、名為忌邪、</verse>
				<verse number="15">勿與居民立約、恐彼狥欲、從其神而獻祭、招爾共食祭品、</verse>
				<verse number="16">而爾取其女妻爾子、其女狥欲從其神、使爾子亦狥欲從之、</verse>
				<verse number="17">勿鑄神像、</verse>
				<verse number="18">宜守除酵節、遵我所命、在亞筆月食無酵餅、歷至七日、蓋爾於是日出 埃及 也、</verse>
				<verse number="19">凡初胎男子、與首生牡畜、或牛或羊、皆屬於我、</verse>
				<verse number="20">首生之驢、必贖以羔、否則折其頸、首生之男、必悉贖之、覲我者毋徒手、</verse>
				<verse number="21">六日間、宜操作、至七日、則安息、稼穡之時、亦當安息、</verse>
				<verse number="22">麥初熟時、宜守七七節、歲暮宜守收藏節、</verse>
				<verse number="23">爾之丁男、每歲三覲耶和華、 以色列 之上帝、</verse>
				<verse number="24">我必驅列邦於爾前、恢廓爾境、每歲三往覲爾上帝耶和華時、無人覬覦爾地、</verse>
				<verse number="25">獻我祭牲之血、勿與酵餅共獻、逾越節之祭品、勿留於明日、</verse>
				<verse number="26">爾土所出之初實、必薦於爾上帝耶和華之室、烹羔勿用其母之乳、</verse>
				<verse number="27">耶和華諭 摩西 曰、宜錄斯言、蓋我循其意、與爾及 以色列 人立約、</verse>
				<verse number="28">摩西 與耶和華同在、四十晝夜、不飲不食、耶和華以約法之十誡、書於二版、○</verse>
				<verse number="29">摩西 手持二法版、下 西乃 山、因與耶和華言、容光激射、而不自覺、</verse>
				<verse number="30">亞倫 及 以色列 眾、見其容光則懼、不敢前、</verse>
				<verse number="31">摩西 召之、 亞倫 與會長乃返、 摩西 與之言、</verse>
				<verse number="32">後 以色列 眾亦前、 摩西 以耶和華在 西乃 山所諭者命之、</verse>
				<verse number="33">摩西 言竟、取帕蒙面、</verse>
				<verse number="34">每入與耶和華言、則去其帕、及出、以所命告 以色列 人、</verse>
				<verse number="35">以色列 人見 摩西 容光激射、 摩西 復以帕蒙面、迨入與耶和華言、則去之、</verse>
			</chapter>
			<chapter number="35">
				<verse number="1">摩西 集 以色列 會眾曰、耶和華諭爾所當行者、今以告爾、</verse>
				<verse number="2">六日間、宜操作、越至七日、乃為聖日、當守為耶和華之安息、是日操作者、殺無赦、</verse>
				<verse number="3">爾第宅中、安息日毋舉火、○</verse>
				<verse number="4">摩西 告 以色列 會眾曰、耶和華諭爾云、</verse>
				<verse number="5">宜獻禮物於耶和華、凡心願者可奉之、以為禮物、</verse>
				<verse number="6">即金銀銅、藍紫絳三色之縷、與細枲、山羊毛、</verse>
				<verse number="7">牡綿羊皮之染紅者、海獺皮、皂莢木、</verse>
				<verse number="8">燃燈之油、作膏作香之芳品、</verse>
				<verse number="9">紅玉及他寶石、以飾聖衣補服、</verse>
				<verse number="10">爾中有慧心者、可來造作、遵耶和華所諭、</verse>
				<verse number="11">會幕、外帷與幬、鈎板楗柱座、</verse>
				<verse number="12">匱與杠、施恩座、及其前之㡘、</verse>
				<verse number="13">幾與杠、及諸器、陳設之餅、</verse>
				<verse number="14">燈臺與器、其盞與油、</verse>
				<verse number="15">香壇及杠、膏與香、幕門㡘、</verse>
				<verse number="16">燔祭壇及銅網、與杠及器、浴盤與座、</verse>
				<verse number="17">院帷及柱與座、院門㡘、</verse>
				<verse number="18">幕釘、院帷之釘及索、</verse>
				<verse number="19">供事聖所精製之衣、祭司 亞倫 之聖服、及其子之衣、以供祭司職、○</verse>
				<verse number="20">以色列 會眾乃退、</verse>
				<verse number="21">凡衷懷受感、出於心所願者、咸攜禮物而至、奉於耶和華、以備作會幕、盡役事、製聖服、</verse>
				<verse number="22">凡樂輸之男女、獻金於耶和華者、咸攜纓絡、耳環、指環、手釧、所有金飾而至、</verse>
				<verse number="23">凡有藍紫絳三色之縷、細枲布、山羊毛、牡綿羊皮之染紅者、海獺皮、亦攜之至、</verse>
				<verse number="24">凡以銀銅獻耶和華者、亦攜之至、有皂莢木、宜於造作者、亦攜之至、</verse>
				<verse number="25">凡有慧心之婦、親紡藍紫絳三色之縷、與細枲、攜之而至、</verse>
				<verse number="26">凡婦具有慧心、而受感者、則紡山羊毛、</verse>
				<verse number="27">會長奉紅玉及他寶石、以飾聖衣補服、</verse>
				<verse number="28">芳品與油、用以燃燈、作膏作香、</verse>
				<verse number="29">以色列 之男女、凡出於心所願者、咸樂獻禮物於耶和華、以備耶和華所命 摩西 諸工之用、○</verse>
				<verse number="30">摩西 告 以色列 人曰、試觀 猶大 支派、 戶珥 孫、 烏利 子 比撒列 、耶和華以名召之、</verse>
				<verse number="31">充以上帝之神、使有智慧、聰明知識、以作諸工、</verse>
				<verse number="32">思索技藝、製金銀銅之器、</verse>
				<verse number="33">鐫玉以鑲嵌、雕木作巧工、</verse>
				<verse number="34">又感其心、與 但 之支派、 亞希撒抹 子 亞何利亞伯 之心、俾能誨人、</verse>
				<verse number="35">且以慧心充之、使作諸工、即雕工、巧工、藍紫絳三色之縷、與細枲之繡工、及織工、精於製造、思索技藝、</verse>
			</chapter>
			<chapter number="36">
				<verse number="1">比撒列 與 亞何利亞伯 、及諸具有慧心之人、即耶和華賦以智慧聰明、使知成作聖所諸工者、必循耶和華所命而為、○</verse>
				<verse number="2">摩西 召 比撒列 與 亞何利亞伯 、及諸具有慧心之人、即耶和華賦以聰明、衷懷受感、而來造作者、</verse>
				<verse number="3">以色列 人所攜禮物、為作聖所而獻者、悉由 摩西 受之、民又每晨奉以樂獻之禮物、</verse>
				<verse number="4">作聖所諸工之有智者、各停其工、</verse>
				<verse number="5">就 摩西 曰、民之所奉、備耶和華所命之工之用、綽有餘裕、</verse>
				<verse number="6">摩西 傳命、使宣於營曰、男女毋再造作、以獻聖所、民遂止、不復獻、</verse>
				<verse number="7">蓋所有之材、足作諸工、且有餘也、○</verse>
				<verse number="8">其中諸有智者作幕、以撚綫細枲布、與藍紫絳三色之縷、作幔十、上繡良工所製之基路伯、</verse>
				<verse number="9">每幔長二十八肘、廣四肘、諸幔長短維一、</verse>
				<verse number="10">幔相連各五、</verse>
				<verse number="11">幔邊之聯絡處、作藍襻、次幔亦然、</verse>
				<verse number="12">幅邊各作襻五十、兩邊之襻相對、</verse>
				<verse number="13">又作金鈎五十、鈎連諸幔、成為一幕、○</verse>
				<verse number="14">以山羊毛作幔十一、為幕外帷、</verse>
				<verse number="15">每幔長三十肘、廣四肘、十一幔長短同、</verse>
				<verse number="16">五幔相聯、六幔亦相聯、</verse>
				<verse number="17">幔邊之聯絡處、作五十襻、次幔亦然、</verse>
				<verse number="18">又作銅鈎五十、聯為一帷、</verse>
				<verse number="19">以牡綿羊皮之染紅者為幕幬、其上蒙以海獺皮、○</verse>
				<verse number="20">以皂莢木作幕板、立於四周、</verse>
				<verse number="21">板長十肘、廣一肘有半、</verse>
				<verse number="22">二榫相接、幕之諸板皆然、</verse>
				<verse number="23">幕之南、作板二十、</verse>
				<verse number="24">銀座四十、板下各二、與二榫相對、</verse>
				<verse number="25">幕之北、作板二十、</verse>
				<verse number="26">銀座四十、板下各二、</verse>
				<verse number="27">幕後西旁、作板六、</verse>
				<verse number="28">幕後兩隅、作板二、</verse>
				<verse number="29">自下而上、連於一環、兩隅皆然、</verse>
				<verse number="30">厥板凡八、銀座十六、板下各二、○</verse>
				<verse number="31">以皂莢木作楗、左幕板五楗、</verse>
				<verse number="32">右幕板五楗、後幕板五楗、</verse>
				<verse number="33">板之中楗、貫乎兩端、</verse>
				<verse number="34">以金包板、作金環貫楗、包楗以金、○</verse>
				<verse number="35">以藍紫絳三色之縷、與撚綫細枲布作㡘、上繡良工所製之基路伯、</verse>
				<verse number="36">以皂莢木作柱四、包之以金、以金製鈎、銀座凡四、</verse>
				<verse number="37">以藍紫絳三色之縷、與撚綫細枲布、繡為外帷門㡘、</verse>
				<verse number="38">其柱凡五、及鈎、柱頂與環、俱包以金、五座乃銅、</verse>
			</chapter>
			<chapter number="37">
				<verse number="1">比撒列 以皂莢木作匱、長二肘有半、廣一肘有半、高一肘有半、</verse>
				<verse number="2">內外包以精金、其上四周、飾以金緣、</verse>
				<verse number="3">鑄金環四、置於四足、左右各二、</verse>
				<verse number="4">以皂莢木作杠、包之以金、</verse>
				<verse number="5">貫於匱旁之環、用以舁匱、○</verse>
				<verse number="6">以精金作施恩座、長二肘有半、廣一肘有半、</verse>
				<verse number="7">以金用鏇法作基路伯二、置於施恩座之兩旁、</verse>
				<verse number="8">每旁各一、與施恩座相連、</verse>
				<verse number="9">基路伯高展其翮、以覆施恩座、其面向之、彼此相對、○</verse>
				<verse number="10">以皂莢木作幾、長二肘、廣一肘、高一肘有半、</verse>
				<verse number="11">包以精金、四周飾以金緣、</verse>
				<verse number="12">置棖四周、廣約一掌、以金緣之、</verse>
				<verse number="13">鑄金環四、置於足上四隅、</verse>
				<verse number="14">環附其棖、貫杠以舁、</verse>
				<verse number="15">以皂莢木作杠、包之以金、俾得舁幾、</verse>
				<verse number="16">以精金作幾上器皿、盤匙及灌奠之盂壺、○</verse>
				<verse number="17">以精金用鏇法作燈臺、其座、其梃、其盞、其節、其花、悉連為一、</verse>
				<verse number="18">其梃出枝凡六、兩旁各三、</verse>
				<verse number="19">枝各有盞、狀似杏蕊、有節有花、燈之六枝皆然、</verse>
				<verse number="20">梃亦有盞凡四、狀似杏蕊、有節有花、</verse>
				<verse number="21">梃所出之六枝、每二枝下、各有一節、六枝皆然、</verse>
				<verse number="22">其節其枝、俱連為一、以精金用鏇法為之、</verse>
				<verse number="23">燈盌凡七、其剪與盤、造以精金、</verse>
				<verse number="24">製燈臺與諸器、用精金一他連得、○</verse>
				<verse number="25">以皂莢木作香壇、形製維方、長一肘、廣一肘、高二肘、其角與壇相連、</verse>
				<verse number="26">上面與四周及角、俱以精金包之、四周施以金緣、</verse>
				<verse number="27">緣下兩旁、作金環二、貫杠以舁、</verse>
				<verse number="28">以皂莢木作杠、包之以金、</verse>
				<verse number="29">以芳品製聖膏、與純潔之香、依調香法而為之、</verse>
			</chapter>
			<chapter number="38">
				<verse number="1">以皂莢木作燔祭壇、其式維方、長五肘、廣五肘、高三肘、</verse>
				<verse number="2">四隅作角、與壇相連、俱包以銅、</verse>
				<verse number="3">作壇之器、即盆鏟盤、肉鍤火鼎、悉以銅造、</verse>
				<verse number="4">以銅作壇網、置於壇之四周緣下、上及壇之半、</verse>
				<verse number="5">鑄銅環四、置於銅網四隅、用以貫杠、</verse>
				<verse number="6">以皂莢木作杠、包之以銅、</verse>
				<verse number="7">貫杠於環、在壇兩旁以舁之、壇以板作、而虛其中、○</verse>
				<verse number="8">以銅作浴盤與其座、婦女從事於會幕門者、取其鑑而為之、○</verse>
				<verse number="9">又立幕院、南面之帷、長百肘、以撚綫細枲布為之、</verse>
				<verse number="10">其柱二十、銅座二十、柱鈎與環、皆以銀作、</verse>
				<verse number="11">北面之帷、長百肘、其柱二十、銅座二十、柱鈎與環、皆以銀作、</verse>
				<verse number="12">西面之帷、廣五十肘、其柱十、其座十、柱鈎與環、皆以銀作、</verse>
				<verse number="13">東面之帷、廣五十肘、</verse>
				<verse number="14">門左之帷、長十五肘、其柱三、其座三、門右亦然、</verse>
				<verse number="15">左右之帷、各長十五肘、其柱三、其座三、</verse>
				<verse number="16">四周院帷、悉以撚綫細枲布為之、</verse>
				<verse number="17">柱與座皆銅、鈎與環皆銀、柱頂以銀包之、院柱俱有銀環、</verse>
				<verse number="18">院門之㡘、繡以藍紫絳三色之縷、與撚綫細枲布、長二十肘、高五肘、與院帷相等、</verse>
				<verse number="19">柱座皆銅、各有其四、鈎環皆銀、柱頂以銀包之、</verse>
				<verse number="20">幕與院四周之釘、俱以銅製、○</verse>
				<verse number="21">凡作法幕、 利未 人所用之材、總目如左、乃祭司 亞倫 子 以他瑪 循 摩西 命所核者、</verse>
				<verse number="22">凡耶和華所命 摩西 之物、 猶大 支派、 戶珥 孫、 烏利 子 比撒列 悉作之、</verse>
				<verse number="23">但之支派、 亞希撒抹 子 亞何利亞伯 為其輔佐、彼乃雕工、有技藝者、又以藍紫絳三色之縷、與細枲布為刺繡、○</verse>
				<verse number="24">所獻之金、以作聖所者、循聖所權衡、計二十九他連得、七百三十舍客勒、</verse>
				<verse number="25">所核會眾、其銀共一百他連得、一千七百七十五舍客勒、</verse>
				<verse number="26">凡被核者、自二十歲以上、計六十萬三千五百五十人、各獻銀一比加、即舍客勒之半、循聖所權衡、</verse>
				<verse number="27">用銀一百他連得、鑄聖所諸板之座、與幬柱之座、座計一百、每座一他連得、共用銀一百他連得、</verse>
				<verse number="28">用銀一千七百七十五舍客勒、作柱鈎與環、包其柱頂、</verse>
				<verse number="29">所獻之銅、共七十他連得、二千四百舍客勒、</verse>
				<verse number="30">作會幕門之座、銅壇銅網、及壇之諸器、</verse>
				<verse number="31">院四周與院門之座、會幕與院四周之釘、</verse>
			</chapter>
			<chapter number="39">
				<verse number="1">以藍紫絳三色之縷、作供事聖所精製之衣、暨 亞倫 之聖服、循耶和華所諭 摩西 之命、</verse>
				<verse number="2">以金與藍紫絳三色之縷、及撚綫細枲布作聖衣、</verse>
				<verse number="3">擣金成片、切之為絲、與藍紫絳三色之縷、及精枲相間、良工之製、</verse>
				<verse number="4">作肩帶二、綴其前後、使之相連、</verse>
				<verse number="5">其上巧製之紳、以束聖衣、與聖衣同式、相連為一、俱以金絲、與藍紫絳三色之縷、及撚綫細枲布而作、循耶和華所諭 摩西 之命、○</verse>
				<verse number="6">琢紅玉二、嵌於金闌、用鐫印法、鐫 以色列 諸子之名於其上、</verse>
				<verse number="7">置於聖衣之肩帶、以為 以色列 人之誌石、循耶和華所諭 摩西 之命、○</verse>
				<verse number="8">作補服、良工之製、同於聖衣、以金絲與藍紫絳三色之縷、及撚綫細枲布為之、</verse>
				<verse number="9">補服方而複、長廣各一布指、</verse>
				<verse number="10">上綴寶石四行、一為瑪瑙、淡黃玉、葱珩、</verse>
				<verse number="11">二為青玉、藍玉、金鋼石、</verse>
				<verse number="12">三為赤玉、白瑪瑙、紫玉、</verse>
				<verse number="13">四為水蒼玉、紅玉、碧玉、悉嵌於金闌、</verse>
				<verse number="14">寶石之數、循 以色列 諸子之名、凡十有二、用鐫印法、每寶石鐫一名、以當十二支派、</verse>
				<verse number="15">以精金作鏈、形如編索、屬於補服、</verse>
				<verse number="16">作金闌二、及金環二、置金環於補服兩端、</verse>
				<verse number="17">以二金編鏈、鈎於補服兩端之二環、</verse>
				<verse number="18">其二端接於二金闌、置於聖衣肩帶之前、</verse>
				<verse number="19">作金環二、置於補服兩邊之內、附於聖衣、</verse>
				<verse number="20">又作金環二、置於聖衣之前、兩肩帶下、近乎連結之處、在聖衣巧製之紳上、</verse>
				<verse number="21">以藍組貫於補服之環、接於聖衣之環、使補服貼乎聖衣巧製之紳、補服不離聖衣、循耶和華所諭 摩西 之命、○</verse>
				<verse number="22">作聖衣內之長衣、其色純藍、</verse>
				<verse number="23">中留空隙、如甲孔然、四周織緣、免其綻裂、</verse>
				<verse number="24">以藍紫絳三色之縷、製為石榴、垂於衣下之緣、</verse>
				<verse number="25">以精金作鈴、繫於石榴間、在衣下四周之緣、</verse>
				<verse number="26">鈴與石榴相間、在衣下之四周、衣此服以任職、循耶和華所諭 摩西 之命、○</verse>
				<verse number="27">以織成之精枲布、為 亞倫 及其子作裏衣、</verse>
				<verse number="28">以細枲布作冠、及華美頭巾、以撚綫細枲布作袴、</verse>
				<verse number="29">以撚綫細枲布、與藍紫絳三色之縷作紳、良工之製、循耶和華所諭 摩西 之命、○</verse>
				<verse number="30">以精金作牌、置於聖冕、用鐫印法、鐫字其上、曰於耶和華為聖、</verse>
				<verse number="31">繫以藍紃、綴於冠前、循耶和華所諭 摩西 之命、○</verse>
				<verse number="32">於是會幕工竣、耶和華所諭 摩西 之命、 以色列 人悉行之、</verse>
				<verse number="33">以幕與帷及器、攜至 摩西 、即鈎板楗柱座、</verse>
				<verse number="34">牡綿羊皮之染紅為幬者、海獺皮之蒙幬者、蔽匱之㡘、</verse>
				<verse number="35">法匱與其杠、施恩座、</verse>
				<verse number="36">幾與其器、陳設之餅、</verse>
				<verse number="37">精金之燈臺、陳列之盞、及其諸器、燃燈之油、</verse>
				<verse number="38">金壇膏香、外帷門㡘、</verse>
				<verse number="39">銅壇銅網、其杠與器、浴盤與座、</verse>
				<verse number="40">院帷及柱與座、院門之㡘、及索與釘、會幕所用諸器、</verse>
				<verse number="41">供事聖所精製之衣、祭司 亞倫 之聖服、及其子之衣、以供祭司職、</verse>
				<verse number="42">以色列 人循耶和華所諭 摩西 之命、而竣諸工、</verse>
				<verse number="43">摩西 觀諸工、悉遵耶和華命而作、乃為民祝嘏、</verse>
			</chapter>
			<chapter number="40">
				<verse number="1">耶和華諭 摩西 曰、</verse>
				<verse number="2">正月朔、宜建會幕、</verse>
				<verse number="3">以法匱置其中、垂㡘以蔽之、</verse>
				<verse number="4">舁幾入幕、陳其所有、舁燈臺入、而燃其燈、</verse>
				<verse number="5">以金香壇置法匱前、垂㡘於幕門、</verse>
				<verse number="6">置燔祭壇於幕門前、</verse>
				<verse number="7">置浴盤於幕壇間、盛水其中、</verse>
				<verse number="8">四周立帷、垂㡘於院門、</verse>
				<verse number="9">以膏膏幕、及內所有、潔幕與器、區別為聖、</verse>
				<verse number="10">膏燔祭壇與諸器、區別其壇、使為至聖、</verse>
				<verse number="11">膏浴盤與其座、區別為聖、</verse>
				<verse number="12">攜 亞倫 及其子至會幕門、濯之以水、</verse>
				<verse number="13">以聖服衣 亞倫 、沐之以膏、區別為聖、俾任祭司職、以奉事我、</verse>
				<verse number="14">又攜其子、以衣衣之、</verse>
				<verse number="15">膏之如父、俾任祭司職、以奉事我、彼既受膏、則永為祭司、歷世弗替、</verse>
				<verse number="16">摩西 悉遵耶和華所命而行、○</verse>
				<verse number="17">二年正月朔、幕始建、</verse>
				<verse number="18">摩西 建幕、置座豎板、貫楗立柱、</verse>
				<verse number="19">張帷於幕上、覆之以幬、循耶和華所諭 摩西 之命、</verse>
				<verse number="20">以法版置之匱中、貫杠於旁、置施恩座於上、</verse>
				<verse number="21">舁匱入幕、垂㡘以蔽之、循耶和華所諭 摩西 之命、</verse>
				<verse number="22">幕中㡘外、北向設幾、</verse>
				<verse number="23">陳餅其上、在耶和華前、循耶和華所諭 摩西 之命、</verse>
				<verse number="24">南向置燈臺、與幾相對、</verse>
				<verse number="25">燃燈於耶和華前、循耶和華所諭 摩西 之命、</verse>
				<verse number="26">置金壇於幕中㡘前、</verse>
				<verse number="27">上焚芳品之香、循耶和華所諭 摩西 之命、</verse>
				<verse number="28">垂㡘於幕門、</verse>
				<verse number="29">置燔祭壇於幕門、上獻燔祭與素祭、循耶和華所諭 摩西 之命、</verse>
				<verse number="30">置浴盤於幕壇間、盛水以濯、</verse>
				<verse number="31">摩西 與 亞倫 及其子、盥手濯足、</verse>
				<verse number="32">或入會幕、或近祭壇、則必洗滌、循耶和華所諭 摩西 之命、</verse>
				<verse number="33">幕與壇四周施院帷、垂㡘於院門、於是 摩西 竣厥工、○</verse>
				<verse number="34">時、雲覆會幕、耶和華之榮光盈其中、</verse>
				<verse number="35">摩西 不能入會幕、因雲止其上、耶和華之榮光充之也、</verse>
				<verse number="36">雲由會幕上升、 以色列 人啟行前往、</verse>
				<verse number="37">雲不升、則不行、以待雲升、</verse>
				<verse number="38">晝則耶和華之雲在幕上、夜則雲中有火光、 以色列 人於其所行之途、悉目擊焉、</verse>
			</chapter>
		</book>
		<book number="3">
			<chapter number="1">
				<verse number="1">耶和華從會幕呼 摩西 、諭之曰、</verse>
				<verse number="2">告 以色列 族云、爾中有人獻祭於耶和華、必獻牲畜、牛羊是也、</verse>
				<verse number="3">如獻牛為燔祭、當取牡者、純全無疵、獻於會幕門、冀蒙悅納於耶和華、</verse>
				<verse number="4">按手燔牲之首、則蒙悅納、俾罪得贖、</verse>
				<verse number="5">宰牛於耶和華前、 亞倫 子孫為祭司者、必奉其血、沃於會幕門前壇之四周、</verse>
				<verse number="6">剝取燔牲之皮、臠切其肉、</verse>
				<verse number="7">祭司 亞倫 子孫、必置火於壇、陳柴其上、</verse>
				<verse number="8">所臠切者、與首及脂、 亞倫 子孫為祭司者、陳之於柴、在壇火之上、</verse>
				<verse number="9">惟臟及腿、洗滌以水、祭司悉焚於壇、以為燔祭、而作馨香之火祭、奉於耶和華、○</verse>
				<verse number="10">如獻綿羊山羊為燔祭、當取牡者、純全無疵、</verse>
				<verse number="11">在壇之北、宰於耶和華前、 亞倫 子孫為祭司者、必以其血沃於壇之四周、</verse>
				<verse number="12">臠切其肉、並首及脂、祭司陳之於柴、在壇火之上、</verse>
				<verse number="13">惟臟及腿、洗滌以水、祭司悉獻之、而焚於壇、是為燔祭、以為馨香之火祭、奉於耶和華、○</verse>
				<verse number="14">如獻禽為燔祭、以奉耶和華、則獻鳲鳩、或雛鴿、</verse>
				<verse number="15">祭司攜至壇前、扭去其首、而焚於壇、瀝血壇旁、</verse>
				<verse number="16">必去其膆及矢、擲於壇東棄灰之處、</verse>
				<verse number="17">裂其翼而弗盡、陳之於柴、焚之於壇、是為燔祭、以為馨香之火祭、奉於耶和華、</verse>
			</chapter>
			<chapter number="2">
				<verse number="1">人奉素祭於耶和華、必獻細麵、傾油其上、加以乳香、</verse>
				<verse number="2">攜至 亞倫 子孫為祭司者、取其油麵一撮、及所有之乳香、焚之於壇、以為記誌、是為馨香之火祭、奉於耶和華、</verse>
				<verse number="3">素祭之餘、當歸 亞倫 、及其子孫、獻耶和華之火祭中、此為至聖之品、○</verse>
				<verse number="4">如奉爐烤之素祭、必取和油之細麵餅、或抹油之薄餅、俱無酵、</verse>
				<verse number="5">如奉釜烤之素祭、必取和油無酵之細麵、</verse>
				<verse number="6">分之為塊、傾油其上、是為素祭、</verse>
				<verse number="7">如奉釜煎之素祭、必以細麵與油製之、</verse>
				<verse number="8">當以所製之素祭、攜至耶和華所、奉諸祭司、祭司攜至壇前、</verse>
				<verse number="9">於素祭中、祭司當有所取、以為記誌、焚之於壇、是為馨香之火祭、奉於耶和華、</verse>
				<verse number="10">素祭之餘、當歸 亞倫 、及其子孫、獻耶和華之火祭中、此為至聖之品、</verse>
				<verse number="11">凡獻耶和華之素祭、皆弗置酵、凡酵與蜜、毋焚為火祭、以奉耶和華、</verse>
				<verse number="12">獻於耶和華為初熟之品則可、惟焚於壇為馨香、則不可、</verse>
				<verse number="13">凡所獻之素祭、必鹽以鹽、上帝與爾立約之鹽、於爾素祭中、不可缺之、爾之諸祭、必以鹽獻、</verse>
				<verse number="14">如獻初熟之品於耶和華、以為素祭、必奉火烘之麥穗、既擣之新穀、</verse>
				<verse number="15">傾油其上、加以乳香、是為素祭、</verse>
				<verse number="16">祭司當由所擣之穀、與油、取其少許、及所有之乳香、焚之以為記誌、是為火祭、奉於耶和華、</verse>
			</chapter>
			<chapter number="3">
				<verse number="1">人獻酬恩之祭、如其用牛、或牡或牝、必純全無疵、奉於耶和華前、</verse>
				<verse number="2">按手其首、宰於會幕門、 亞倫 子孫為祭司者、必以其血沃於壇之四周、</verse>
				<verse number="3">由酬恩之祭、獻火祭於耶和華、即蓋臟及腸間之脂、</verse>
				<verse number="4">腰間二腎與其脂、及肝網、宜悉取之、</verse>
				<verse number="5">亞倫 子孫陳之於柴、在燔祭之上、倂焚於壇、是為馨香之火祭、奉於耶和華、○</verse>
				<verse number="6">如獻羊為酬恩之祭、或牡或牝、必純全無疵、奉於耶和華、</verse>
				<verse number="7">或獻羔羊、必攜至耶和華前、</verse>
				<verse number="8">按手其首、宰於會幕前、 亞倫 子孫、必以其血沃於壇之四周、</verse>
				<verse number="9">由酬恩之祭、獻火祭於耶和華、即其脂與全尾、尾必依尻而斷、及蓋臟與腸間之脂、</verse>
				<verse number="10">腰間二腎與其脂、及肝網、宜悉取之、</verse>
				<verse number="11">祭司焚之於壇、是為火祭之食、奉於耶和華、○</verse>
				<verse number="12">如獻山羊、奉於耶和華前、</verse>
				<verse number="13">必按手其首、宰於會幕前、 亞倫 子孫、必以其血沃於壇之四周、</verse>
				<verse number="14">其中當獻於耶和華之火祭、即蓋臟及腸間之脂、</verse>
				<verse number="15">腰間二腎與其脂、及肝網、宜悉取之、</verse>
				<verse number="16">祭司焚之於壇、是為馨香火祭之食、奉於耶和華、所有之脂、咸歸耶和華、</verse>
				<verse number="17">於爾所居之處、凡脂與血、均勿食之、著為永例、歷世勿替、</verse>
			</chapter>
			<chapter number="4">
				<verse number="1">耶和華諭 摩西 曰、</verse>
				<verse number="2">告 以色列 族云、如有人誤干耶和華之命、為所不當為、</verse>
				<verse number="3">如受膏之祭司干罪、貽害於民、則必緣其所犯之罪、取純全之牡犢、獻於耶和華、為贖罪之祭、</verse>
				<verse number="4">牽犢至會幕門、按手其首、宰於耶和華前、</verse>
				<verse number="5">受膏之祭司、當取犢血入會幕、</verse>
				<verse number="6">染指其中、在耶和華前、對聖所之㡘而灑者七、</verse>
				<verse number="7">復取血少許、釁於會幕內耶和華前香壇之角、傾餘血於會幕門祭壇之基、</verse>
				<verse number="8">取贖罪犢之脂、即蓋臟及腸間之脂、</verse>
				<verse number="9">腰間二腎與其脂、及肝網、宜悉取之、</verse>
				<verse number="10">如獻牛為酬恩之祭、而取其脂然、祭司焚之於壇、</verse>
				<verse number="11">犢之皮肉首腿、與臟及矢、</verse>
				<verse number="12">全體攜出營外、至潔清之地、棄灰之所、置於柴、爇以火、棄灰焚犢、必在一處、○</verse>
				<verse number="13">如 以色列 會眾誤干耶和華之命、為所不當為、以取罪戾、而不自知、</verse>
				<verse number="14">厥罪既顯、會眾必獻牡犢、為贖罪之祭、牽至會幕、</verse>
				<verse number="15">會之長老、必於耶和華前、按手其首而宰之、</verse>
				<verse number="16">受膏之祭司、當取犢血入會幕、</verse>
				<verse number="17">染指其中、在耶和華前、對㡘而灑者七、</verse>
				<verse number="18">復取血少許、釁於會幕內耶和華前香壇之角、傾餘血於會幕門祭壇之基、</verse>
				<verse number="19">悉取其脂、焚之於壇、</verse>
				<verse number="20">如獻犢為贖罪之祭然、如是祭司為之贖罪、乃蒙赦宥、</verse>
				<verse number="21">攜犢營外、爇之以火、如前所焚之犢然、此會眾贖罪之祭也、○</verse>
				<verse number="22">如民長誤干其上帝耶和華之命、為所不當為、以取罪戾、</verse>
				<verse number="23">自知其過、必獻牡山羊、純全無疵、</verse>
				<verse number="24">按手其首、宰於耶和華前、在宰燔祭犧牲之處、此贖罪之祭也、</verse>
				<verse number="25">祭司必以指取血、釁於祭壇之角、傾餘血於壇基、</verse>
				<verse number="26">焚脂於壇、如焚酬恩祭牲之脂然、如是祭司為之贖罪、乃蒙赦宥、○</verse>
				<verse number="27">如有庶民誤干耶和華之命、為所不當為、以取罪戾、</verse>
				<verse number="28">自知其過、必緣所犯、獻牝山羊、純全無疵、為贖罪之祭、</verse>
				<verse number="29">按手其首、宰於燔祭之所、</verse>
				<verse number="30">祭司必以指取血、釁於祭壇之角、傾餘血於壇基、</verse>
				<verse number="31">悉取其脂、如取酬恩祭牲之脂然、祭司焚之於壇、以為馨香、奉於耶和華、如是祭司為之贖罪、乃蒙赦宥、○</verse>
				<verse number="32">如獻綿羊之羔、為贖罪之祭、必取牝者、純全無疵、</verse>
				<verse number="33">按手其首、宰於燔祭之所、為贖罪之祭、</verse>
				<verse number="34">祭司必以指取血、釁於祭壇之角、傾餘血於壇基、</verse>
				<verse number="35">悉取其脂、如取酬恩祭牲之脂然、祭司焚之於壇、在耶和華火祭之上、如是祭司為之贖罪、乃蒙赦宥、</verse>
			</chapter>
			<chapter number="5">
				<verse number="1">如人或聞或知其事、能為其證、既聞召為確證、而不以告、於是有罪、必任厥咎、</verse>
				<verse number="2">如捫野獸六畜昆蟲不潔之尸、以致自污、而不自知、則為有罪、</verse>
				<verse number="3">如捫人之不潔、而不自知、無論所污若何、迨及知之、則為有罪、</verse>
				<verse number="4">如人造次發誓、行善行惡、而不自知、無論所誓何若、迨及知之、則為有罪、</verse>
				<verse number="5">以上數罪、若犯其一、則當自認其罪、</verse>
				<verse number="6">因其所犯之罪、必攜牝羊、或羔羊或山羊、以為補過贖罪之祭、獻於耶和華、祭司代為贖罪、</verse>
				<verse number="7">如其資財、不足備羔、則必緣其所犯之罪、攜鳲鳩二、或雛鴿二、詣耶和華前、一為贖罪之祭、一為燔祭、</verse>
				<verse number="8">攜至祭司、祭司先獻其一、為贖罪之祭、扭去其首、弗剖其體、</verse>
				<verse number="9">取血少許、灑於壇旁、瀝餘血於壇基、是為贖罪之祭、</verse>
				<verse number="10">後復獻其一、以為燔祭、循其常例、祭司代為贖罪、乃蒙赦宥、</verse>
				<verse number="11">如其資財、不足備鳲鳩、或雛鴿、則獻細麵伊法十分之一、為贖罪之祭、勿置油、勿加乳香、蓋為贖罪之祭、</verse>
				<verse number="12">攜至祭司、祭司取其一撮、以為記誌、焚之於壇、在耶和華火祭之上、是為贖罪之祭、</verse>
				<verse number="13">若犯以上數罪之一、祭司代為贖罪、乃蒙赦宥、祭物之餘、悉歸祭司、若素祭然、○</verse>
				<verse number="14">耶和華諭 摩西 曰、</verse>
				<verse number="15">如人於獻耶和華之聖物、偶有差失、致獲罪愆、則必獻補過之祭於耶和華、即牡綿羊之一、純全無疵、循聖所權衡、依爾所估之價、幾舍客勒、以補其過、</verse>
				<verse number="16">於聖物之差失、必償所缺、加五分之一、攜至祭司、祭司取羊、代為贖罪、乃蒙赦宥、○</verse>
				<verse number="17">如人犯罪、干耶和華之命、為所不當為、雖出無意、亦為有過、必任其咎、</verse>
				<verse number="18">必以牡綿羊之一、純全無疵、依爾所估之價、攜至祭司、祭司緣其無知而犯之過、代為贖罪、乃蒙赦宥、</verse>
				<verse number="19">此乃補過之祭、緣其人在耶和華前、實有罪戾也、</verse>
			</chapter>
			<chapter number="6">
				<verse number="1">耶和華諭 摩西 曰、</verse>
				<verse number="2">如人獲罪、干犯耶和華、於受託、貿易而欺人、或竊物、或虐鄰、</verse>
				<verse number="3">拾人所遺、而誑言發誓、於此諸事獲罪、</verse>
				<verse number="4">既已獲罪有咎、必以所竊取、所虐取、所受託、所拾遺、及所誑言發誓而據之物、悉反諸人、</verse>
				<verse number="5">於罪顯露之日、必以原物之值、加五分之一、歸於其主、</verse>
				<verse number="6">且以牡綿羊、純全無疵、依爾所估之價、攜至祭司、獻於耶和華、為補過之祭、</verse>
				<verse number="7">祭司於耶和華前、代為贖罪、其人所犯之罪、乃蒙赦宥、○</verse>
				<verse number="8">耶和華諭 摩西 曰、</verse>
				<verse number="9">命 亞倫 及其子云、燔祭之例如左、燔祭在壇、焚之以柴、通宵達旦、火必常燃、</verse>
				<verse number="10">祭司衣枲衣、亦服枲褌、以蔽下體、取燔祭火燼之灰、置於壇側、</verse>
				<verse number="11">既而易衣、服其他服、攜灰出營、至潔清之地、</verse>
				<verse number="12">壇火常燃不滅、每旦祭司爇柴、臚陳燔祭於上、且焚酬恩祭牲之脂、</verse>
				<verse number="13">火於壇上、常燃不滅、○</verse>
				<verse number="14">素祭之例如左、 亞倫 子孫、必攜至耶和華前、獻之於壇、</verse>
				<verse number="15">取其細麵一撮、與油、及所有之乳香、焚之於壇、以為記誌、而作馨香、奉於耶和華、</verse>
				<verse number="16">素祭之餘、 亞倫 及其子當食之、在聖地會幕場食之、炊之毋和以酵、</verse>
				<verse number="17">獻我之火祭中、此為彼之所應得、是為至聖、如贖罪補過之祭然、</verse>
				<verse number="18">凡獻我之火祭、 亞倫 子孫諸丁男、得而食之、此乃永例、歷世弗替、凡捫斯祭者、必成為聖、○</verse>
				<verse number="19">耶和華諭 摩西 曰、</verse>
				<verse number="20">亞倫 受膏之日、與其子孫當獻之祭如左、細麵伊法十分之一、為常獻之素祭、晨奉其半、暮奉其半、</verse>
				<verse number="21">和以油、炊以釜、厥油既浸、擘之獻為素祭、而作馨香、奉於耶和華、</verse>
				<verse number="22">亞倫 子孫中、有代 亞倫 受膏為祭司者、必獻是祭、焚之務盡、以奉耶和華、此為永例、</verse>
				<verse number="23">凡祭司所獻之素祭、必盡焚、毋食、○</verse>
				<verse number="24">耶和華諭 摩西 曰、</verse>
				<verse number="25">告 亞倫 及其子云、贖罪之祭、其例如左、於宰燔牲之處、宰贖罪之牲、在耶和華前、是乃至聖、</verse>
				<verse number="26">為罪獻祭之祭司可食之、當在聖地會幕場食之、</verse>
				<verse number="27">凡捫其肉者、必成為聖、如其血灑人衣、必澣之於聖地、</verse>
				<verse number="28">烹肉所用瓦器、必毀之、如用銅器、必磨之、而滌以水、</verse>
				<verse number="29">是肉至聖、惟祭司諸丁男可食、</verse>
				<verse number="30">凡贖罪祭之牲、攜其血入會幕、以贖罪於聖所者、其肉不得食、必焚之以火、</verse>
			</chapter>
			<chapter number="7">
				<verse number="1">補過之祭、其例如左、此祭至聖、</verse>
				<verse number="2">於宰燔牲之處、宰補過之牲、祭司必以其血沃於壇之四周、</verse>
				<verse number="3">獻其所有之脂、其尾及蓋臟之脂、</verse>
				<verse number="4">腰間二腎與其脂、及肝網、宜悉取之、</verse>
				<verse number="5">祭司焚之於壇、以為火祭、奉於耶和華、是為補過之祭、</verse>
				<verse number="6">此物至聖、惟祭司諸丁男可食之、在聖地食之、</verse>
				<verse number="7">補過之祭、與贖罪之祭同、其例維一、代為贖罪之祭司、俱必得之、</verse>
				<verse number="8">祭司為人獻燔祭、可得其牲之皮、</verse>
				<verse number="9">凡素祭以爐烤、以釜炊、以鐺製者、俱歸獻之之祭司、</verse>
				<verse number="10">凡素祭或和油與否、必歸 亞倫 子孫、而均分之、○</verse>
				<verse number="11">獻耶和華酬恩之祭、其例如左、</verse>
				<verse number="12">如因感謝而獻、則以和油無酵之餅、抹油無酵之薄餅、與浸油之細麵餅、隨同犧牲獻之、</verse>
				<verse number="13">因感謝而獻酬恩祭、亦當同獻有酵之餅、</verse>
				<verse number="14">由所獻之餅中、各取其一、獻於耶和華為舉祭、歸於灑酬恩祭牲血之祭司、</verse>
				<verse number="15">因感謝而獻之酬恩祭牲、其肉必於是日食之、勿留於明日、</verse>
				<verse number="16">如所獻之祭、或以償願、或出樂獻、必於是日食之、其餘明日亦可食、</verse>
				<verse number="17">祭肉之餘、留至三日、必爇以火、</verse>
				<verse number="18">如於三日而食酬恩祭肉、則其祭不見納、於獻者亦不得為祭、乃為可憎之物、食之者必任其咎、</verse>
				<verse number="19">祭肉為穢物所觸、則不得食、必爇以火、祭肉惟清潔者可食、</verse>
				<verse number="20">人蒙不潔、而食歸耶和華之酬恩祭肉、必絕於民中、</verse>
				<verse number="21">如人捫不潔、或不潔之人、或不潔之獸、或不潔可憎之物、而食歸耶和華之酬恩祭肉、必絕於民中、○</verse>
				<verse number="22">耶和華諭 摩西 曰、</verse>
				<verse number="23">告 以色列 族云、牛與綿羊山羊、其脂均勿食、</verse>
				<verse number="24">或自斃、或為獸所裂之畜、其脂可供他需、惟不可食、</verse>
				<verse number="25">獻耶和華為火祭之牲、有食其脂者、必絕於民中、</verse>
				<verse number="26">於爾所居之處、或禽或獸、其血均勿食、</verse>
				<verse number="27">凡食血者、必絕於民中、</verse>
				<verse number="28">耶和華諭 摩西 曰、</verse>
				<verse number="29">告 以色列 族云、凡獻酬恩之祭於耶和華、必由所獻之中、取其歸耶和華者而奉之、</verse>
				<verse number="30">手奉耶和華之火祭、即脂與腔、搖於耶和華前、以為搖祭、</verse>
				<verse number="31">祭司必焚脂於壇、腔則歸 亞倫 、及其子孫、</verse>
				<verse number="32">酬恩祭中、以右腿與祭司、以為舉祭、</verse>
				<verse number="33">亞倫 子孫、獻酬恩祭牲之血與脂者、必得右腿、</verse>
				<verse number="34">蓋 以色列 族所獻酬恩之祭、我取所搖之腔、所舉之腿、錫於祭司 亞倫 、及其子孫、著為永例、○</verse>
				<verse number="35">亞倫 及其子、受膏立為祭司、奉事耶和華時、</verse>
				<verse number="36">耶和華命 以色列 族、於火祭中、以此賜 亞倫 、及其子孫、為其所應得者、歷世弗替、</verse>
				<verse number="37">燔祭、素祭、贖罪之祭、補過之祭、區別任職之祭、酬恩之祭、其例如此、</verse>
				<verse number="38">乃耶和華在 西乃 山所諭 摩西 、於 西乃 野所命 以色列 族獻於耶和華者、</verse>
			</chapter>
			<chapter number="8">
				<verse number="1">耶和華諭 摩西 曰、</verse>
				<verse number="2">汝攜 亞倫 及其子、與衣暨膏、並贖罪祭之牡犢一、牡綿羊二、無酵餅一筐、</verse>
				<verse number="3">集會眾於會幕門、</verse>
				<verse number="4">摩西 遵耶和華命、會眾集於會幕門、</verse>
				<verse number="5">摩西 告之曰、今日所行、乃耶和華所命、</verse>
				<verse number="6">遂攜 亞倫 及其子、以水濯之、</verse>
				<verse number="7">以衣衣 亞倫 、束以帶、服以長衣、加以聖衣、束以良工所織之紳、</verse>
				<verse number="8">亦予補服、置烏陵土明於其中、</verse>
				<verse number="9">以冠冠之、冠前置金牌、即為聖冕、遵耶和華所諭 摩西 之命、</verse>
				<verse number="10">摩西 取膏釁會幕、及內所有、區別為聖、</verse>
				<verse number="11">以膏灑壇凡七、釁壇與器、盤及其座、區別為聖、</verse>
				<verse number="12">傾膏於 亞倫 首以膏之、區別為聖、</verse>
				<verse number="13">遂攜 亞倫 諸子進前、衣之以衣、束之以帶、冠之以冠、遵耶和華所諭 摩西 之命、</verse>
				<verse number="14">摩西 又牽贖罪祭之牡犢、 亞倫 與子按手其首、</verse>
				<verse number="15">於焉宰之、 摩西 以指取血、釁於壇之四角、以潔其壇、傾餘血於壇基、為之贖罪、區別為聖、</verse>
				<verse number="16">取蓋臟之脂、與肝網、左右腎及其脂、焚之於壇、</verse>
				<verse number="17">惟犢之身、與其皮肉及矢、焚於營外、遵耶和華所諭 摩西 之命、</verse>
				<verse number="18">奉為燔祭之牡綿羊、 亞倫 與子按手其首、</verse>
				<verse number="19">於焉宰之、 摩西 以其血沃於壇四周、</verse>
				<verse number="20">臠切其肉、所臠切者、與首及脂、爇之以火、</verse>
				<verse number="21">以水洗臟與腿、爇其全體於壇、是為馨香之燔祭、奉於耶和華為火祭、遵耶和華所諭 摩西 之命、</verse>
				<verse number="22">又奉牡綿羊之一、即為區別任職之祭、 亞倫 與子按手其首、</verse>
				<verse number="23">於焉宰之、 摩西 取血、釁於 亞倫 右耳之下垂、與右手之巨擘、右足之將指、</verse>
				<verse number="24">又攜 亞倫 之子進前、以血釁其右耳之下垂、與右手之巨擘、右足之將指、沃餘血於壇四周、</verse>
				<verse number="25">取脂及尾、蓋臟之脂、肝網、左右腎與其脂、暨右腿、</verse>
				<verse number="26">於耶和華前無酵餅筐中、取無酵餅一、和油餅一、薄餅一、置於脂及右腿上、</verse>
				<verse number="27">均付諸 亞倫 及其子之手、搖於耶和華前、以為搖祭、</verse>
				<verse number="28">摩西 自其手接之、爇於壇、在燔祭之上、是為任聖職之馨香、奉於耶和華之火祭、</verse>
				<verse number="29">復取羊腔、搖於耶和華前、以為搖祭、此於任聖職之祭羊、為 摩西 所應得、遵耶和華所諭 摩西 之命、</verse>
				<verse number="30">復取膏、及壇上之血、灑於 亞倫 及其子之身與衣、區別其身與衣為聖、</verse>
				<verse number="31">摩西 告 亞倫 及其子曰、烹祭肉於會幕門、在彼食之、及區別任職筐中之餅、循我所命曰、 亞倫 及其子當食之、</verse>
				<verse number="32">餘肉與餅、爇之以火、</verse>
				<verse number="33">行區別任職之禮、共歷七日、此七日內、勿出會幕門、迨盈其日、</verse>
				<verse number="34">今日所為、乃耶和華所命、為汝贖罪、</verse>
				<verse number="35">必居會幕門、晝夜無間、歷至七日、守耶和華所命之役事、免爾死亡、我所奉之命如此、</verse>
				<verse number="36">亞倫 及其子、悉循耶和華藉 摩西 所命之事而行、</verse>
			</chapter>
			<chapter number="9">
				<verse number="1">屆八日、 摩西 召 亞倫 及其子、暨 以色列 長老、</verse>
				<verse number="2">告 亞倫 曰、取牡犢一、為贖罪之祭、牡綿羊一、為燔祭、純全無疵、獻於耶和華、</verse>
				<verse number="3">且命 以色列 人、取牡山羊一、為贖罪之祭、取一歲之犢一、羔一、純全無疵、以為燔祭、</verse>
				<verse number="4">亦取牡牛一、牡綿羊一、為酬恩之祭、獻於耶和華、又取和油之細麵、以為素祭、蓋今日耶和華必顯見於爾、</verse>
				<verse number="5">民攜 摩西 所命之品、至會幕前、會眾進而立於耶和華前、</verse>
				<verse number="6">摩西 曰、此乃耶和華所命、爾當行之、致其榮光顯著於爾、</verse>
				<verse number="7">又告 亞倫 曰、當近於壇、獻汝贖罪之祭、及燔祭、為爾及民贖罪、亦獻民之禮物、為之贖罪、循耶和華所命、</verse>
				<verse number="8">亞倫 遂近於壇、宰為己贖罪之犢、</verse>
				<verse number="9">其子奉血、 亞倫 以指染之、釁於壇角、傾餘血於壇基、</verse>
				<verse number="10">贖罪祭牲之脂、及左右腎、肝網、焚之於壇、遵耶和華所諭 摩西 之命、</verse>
				<verse number="11">其肉與皮、焚於營外、</verse>
				<verse number="12">既而宰燔祭之牲、其子奉血、 亞倫 沃於壇四周、</verse>
				<verse number="13">復奉燔祭臠切之肉、及首、 亞倫 焚之於壇、</verse>
				<verse number="14">洗臟及腿、焚之於壇、在燔祭之上、</verse>
				<verse number="15">亞倫 奉民之祭品、取為民贖罪之山羊、宰之以獻、為贖罪祭、如前之獻犢然、</verse>
				<verse number="16">奉牲為燔祭、循例而獻、</verse>
				<verse number="17">晨獻燔祭而外、亦奉素祭、取其一撮、焚之於壇、</verse>
				<verse number="18">宰牡牛與牡羊、為民作酬恩祭、其子奉血、 亞倫 沃於壇四周、</verse>
				<verse number="19">取牛羊之脂、及羊尾、蓋臟之脂、左右腎與肝網、</verse>
				<verse number="20">置脂於腔、焚脂於壇、</verse>
				<verse number="21">腔及右腿、 亞倫 搖於耶和華前、以為搖祭、循 摩西 所命、</verse>
				<verse number="22">亞倫 舉手祝民、獻贖罪祭、燔祭、酬恩祭既畢、乃下、</verse>
				<verse number="23">摩西 亞倫 入會幕、出而祝民、耶和華之榮光顯見、為民目擊、</verse>
				<verse number="24">火自耶和華前而出、焚壇上之燔祭與脂、民見之、懽呼俯伏、</verse>
			</chapter>
			<chapter number="10">
				<verse number="1">亞倫 子 拿答 亞比戶 、各取己鼎、置火與香、以獻耶和華、然所獻者、乃不聖之火、非耶和華所命、</verse>
				<verse number="2">火自耶和華前而出、焚燬二人、死於耶和華前、</verse>
				<verse number="3">摩西 謂 亞倫 曰、此乃耶和華所諭云、近我者必以我為聖、我在民前、必得其榮、 亞倫 默然、</verse>
				<verse number="4">摩西 召 亞倫 叔 烏薛 子 米沙利 以利撒反 曰、爾曹來前、舁爾親屬、出聖所、至營外、</verse>
				<verse number="5">二人乃前、舁尸營外、不解其衣、循 摩西 所命、</verse>
				<verse number="6">摩西 諭 亞倫 、及其子 以利亞撒 以他瑪 曰、毋披爾髮、毋裂爾衣、免爾死亡、並免耶和華怒及會眾、惟爾之兄弟 以色列 全家、可為耶和華所燃之火哀悼、</verse>
				<verse number="7">爾曹毋出會幕、免爾死亡、蓋耶和華之膏在爾身、乃遵 摩西 之命而行、○</verse>
				<verse number="8">耶和華諭 亞倫 曰、</verse>
				<verse number="9">爾與爾子入會幕時、清酒醇醪勿飲、免爾死亡、此為永例、歷世弗替、</verse>
				<verse number="10">俾爾得以區別聖與不聖、潔與不潔、</verse>
				<verse number="11">且以耶和華所諭 摩西 之典章、訓迪 以色列 族、○</verse>
				<verse number="12">摩西 諭 亞倫 、及其尚存之子 以利亞撒 以他瑪 曰、獻耶和華之火祭中、素祭之餘、乃為至聖、當食於壇旁、毋置酵、</verse>
				<verse number="13">必在聖地食之、獻耶和華之火祭中、此為爾及子孫所應得、我所奉之命如此、</verse>
				<verse number="14">所搖之腔、所舉之腿、爾及子女必在潔地食之、 以色列 族所獻酬恩之祭、此為爾及子孫所應得、</verse>
				<verse number="15">人獻脂為火祭、當與所舉之腿、所搖之腔同獻、搖於耶和華前、以為搖祭、後則歸爾、及爾子孫得之、著為永例、循耶和華所命、○</verse>
				<verse number="16">贖罪之山羊、 摩西 索之、知已燔矣、則怒 亞倫 二子 以利亞撒 以他瑪 、</verse>
				<verse number="17">曰、贖罪之牲、既為至聖、曷不食之於聖所、蓋上帝賜之於爾、以任民愆、代為贖罪於耶和華前、</verse>
				<verse number="18">其血未入聖所、固當食牲於聖地、循我所命、</verse>
				<verse number="19">亞倫 對曰、今日彼獻贖罪祭與燔祭於耶和華前、我遭斯事、如食贖罪之牲、豈見悅於耶和華乎、</verse>
				<verse number="20">摩西 聞是言而善之、</verse>
			</chapter>
			<chapter number="11">
				<verse number="1">耶和華諭 摩西 亞倫 曰、</verse>
				<verse number="2">告 以色列 族云、地上牲畜、有可食者、</verse>
				<verse number="3">凡畜之分蹄支趾反齧者、可食、</verse>
				<verse number="4">惟分蹄反齧之畜中、有不可食者、若駝反齧而不分蹄、爾當以為不潔、</verse>
				<verse number="5">沙番反齧而不分蹄、當以為不潔、</verse>
				<verse number="6">野兔反齧而不分蹄、當以為不潔、</verse>
				<verse number="7">豕雖分蹄支趾、而不反齧、當以為不潔、</verse>
				<verse number="8">其肉勿食、其尸勿捫、當以為不潔、○</verse>
				<verse number="9">水中百族、或在海、或在河、有翅有鱗者、俱可食、</verse>
				<verse number="10">凡在海在河、水中動物、無翅無鱗者、俱為可憎、</verse>
				<verse number="11">爾必視為可憎、毋食其肉、亦視其尸為可憎、</verse>
				<verse number="12">凡水族無翅無鱗者、當以為可憎、○</verse>
				<verse number="13">羽族中所可憎、而不可食者、即鷹、鶚、鵰、</verse>
				<verse number="14">鸇、鷂、與其類、</verse>
				<verse number="15">鴉與其類、</verse>
				<verse number="16">鴕鳥、夜鷹、魚鷹、雀鷹、與其類、</verse>
				<verse number="17">鸕鶿、魚狗、鷺鷥、</verse>
				<verse number="18">角鴟、鵜鶘、爰居、</verse>
				<verse number="19">白鶴、蒼鷺、戴鵀、蝙蝠與其類、○</verse>
				<verse number="20">凡有羽翼、以四足而行者、俱為可憎、</verse>
				<verse number="21">惟有四足之羽蟲、有長腿能躍於地者、可食、</verse>
				<verse number="22">即蝗蟲、蛗蟲、蜤蟲、蟿蟲、與其類、</verse>
				<verse number="23">其餘羽蟲、凡有四足者、當以為可憎、○</verse>
				<verse number="24">此類咸能污爾、凡捫其尸、必蒙不潔、迨夕乃免、</verse>
				<verse number="25">負其尸者、必蒙不潔、當澣其衣、迨夕乃免、</verse>
				<verse number="26">牲畜分蹄而不支趾、又不反齧者、當以為不潔、凡捫之者、必蒙其污、</verse>
				<verse number="27">四足之獸、行地用蹯者、當以為不潔、凡捫其尸、必蒙厥污、迨夕乃免、</verse>
				<verse number="28">其尸不潔、負之者必蒙厥污、當澣其衣、迨夕乃免、○</verse>
				<verse number="29">凡物匍匐於地、當以為不潔者、即鼬鼠、鼫鼠、蜥蜴、與其類、</verse>
				<verse number="30">蛤蚧、龍子、守宮、蛇醫、蝘蜓、</verse>
				<verse number="31">凡此匍匐之物、悉為不潔、捫其尸者、必蒙厥污、迨夕乃免、</verse>
				<verse number="32">凡木器、衣服、皮革、橐囊、不論所用何器、有斯物之尸墮其上、即蒙厥污、必置於水、迨夕乃潔、</verse>
				<verse number="33">凡瓦器、有斯物墮其中、則所貯之物亦為污、其器必毀、</verse>
				<verse number="34">器中貯有濡水之食物、必蒙厥污、或貯有飲啜之物、亦蒙厥污、</verse>
				<verse number="35">無論何器、有斯物之尸墮其上、俱蒙厥污、或爐或竈、悉必毀之、當以為污、</verse>
				<verse number="36">至墮於泉、或井匯水之處、則水仍潔、惟觸其尸、必蒙厥污、</verse>
				<verse number="37">如其尸墮於將播之種、則仍潔、</verse>
				<verse number="38">然種濡以水、而其尸墮於上、則不潔、○</verse>
				<verse number="39">如可食之畜自斃、捫其尸者、必蒙厥污、迨夕乃免、</verse>
				<verse number="40">或食其肉、或負其尸、俱蒙厥污、當澣其衣、迨夕乃免、○</verse>
				<verse number="41">凡匍匐於地之物、俱為可憎、毋食、</verse>
				<verse number="42">凡物以腹行、或四足、或多足、匍匐於地者、俱為可憎、毋食、</verse>
				<verse number="43">勿緣匍匐之物、使己為可憎、亦勿因之自污、而為不潔、</verse>
				<verse number="44">蓋我乃耶和華、爾之上帝、我聖、爾亦當聖、勿緣匍匐於地之物、致污己身、</verse>
				<verse number="45">我乃耶和華、導爾出 埃及 、為汝之上帝、我聖汝亦當聖、○</verse>
				<verse number="46">凡走獸飛鳥、水中動物、地上匍匐之物、區別潔與不潔、可食與不可食、其例若此、</verse>
				<verse number="47"></verse>
			</chapter>
			<chapter number="12">
				<verse number="1">耶和華諭 摩西 曰、</verse>
				<verse number="2">告 以色列 族云、婦懷妊生男、必蒙不潔、歷至七日、如癸水行時之不潔然、</verse>
				<verse number="3">八日、必為其子行割、</verse>
				<verse number="4">洗滌其血、三十三日乃潔、斯日未盈、不可捫聖物、不可入聖所、</verse>
				<verse number="5">若生女子、必二七日蒙不潔、如癸水行時之不潔然、洗滌其血、六十六日乃潔、</verse>
				<verse number="6">無論誕育男女、潔日既盈、當攜一歲之羔為燔祭、及鳲鳩或雛鴿之一、為贖罪祭、至會幕門、付與祭司、</verse>
				<verse number="7">祭司獻於耶和華、代為贖罪、婦流血蒙不潔、如是始潔、婦生男女、其例若此、</verse>
				<verse number="8">如其資財不足備羔、則必攜鳲鳩二、或雛鴿二、一為燔祭、一為贖罪祭、祭司代為贖罪、而婦乃潔、</verse>
			</chapter>
			<chapter number="13">
				<verse number="1">耶和華諭 摩西 亞倫 曰、</verse>
				<verse number="2">人若膚腫、或生疥、或有斑、狀如癩疾、則必攜之詣祭司 亞倫 、或其子孫之一為祭司者、</verse>
				<verse number="3">祭司必察其膚之疾、如患處之毫變白、其狀入膚較深、則屬癩疾、祭司察之、必謂其不潔、</verse>
				<verse number="4">如斑為白、其狀入膚不深、其毫猶未白者、祭司必禁錮其人、歷至七日、</verse>
				<verse number="5">屆期察之、如其疾止、不散於膚、祭司仍禁錮之、歷至七日、</verse>
				<verse number="6">屆期必再察之、如其患處微變為暗、不散於膚、則疥而已、祭司必謂其為潔、其人澣衣成潔、</verse>
				<verse number="7">祭司察後、其疾蔓延於膚、復詣祭司、</verse>
				<verse number="8">祭司察之、見其疾果蔓延、則必謂其不潔、乃屬癩疾、○</verse>
				<verse number="9">人有癩疾、必攜之詣祭司、</verse>
				<verse number="10">祭司察之、如其膚腫而白、毫亦變白、肉腫而紅、</verse>
				<verse number="11">乃膚際之舊癩、此誠污衊、祭司必謂其不潔、毋庸禁錮其人、</verse>
				<verse number="12">如其癩疾散布於膚、自頂至踵、無在不有、</verse>
				<verse number="13">祭司察之、見癩蔓延全體、則謂其為潔、蓋全體既白、其人乃潔也、</verse>
				<verse number="14">如肉紅腫、見於其身、則為不潔、</verse>
				<verse number="15">祭司驗之、必謂其不潔、紅腫之肉不潔、是乃癩疾、</verse>
				<verse number="16">如紅腫之肉、復原而變白、則必復詣祭司、</verse>
				<verse number="17">祭司察之、見患處變白、必謂其為潔、其人乃為潔、○</verse>
				<verse number="18">如人膚際生瘡、而後得醫、</verse>
				<verse number="19">瘡處或腫而白、或有斑斕、紅白相間、則必示於祭司、</verse>
				<verse number="20">祭司察之、若其狀深入膚際、其毫變白、則謂其不潔、是乃癩疾、由瘡而成、</verse>
				<verse number="21">如祭司察之、見無白毫、不深入膚、患處微變為暗、則必禁錮其人、歷至七日、</verse>
				<verse number="22">倘蔓延於膚、則屬癩疾、祭司必謂其不潔、</verse>
				<verse number="23">若斑斕如前、而不蔓延、則為瘡瘢、祭司必謂其為潔、○</verse>
				<verse number="24">如人之膚為火所灼、其處起有斑斕、紅白相間、</verse>
				<verse number="25">祭司必察之、見斑斕處、其毫變白、其狀入膚較深、則屬癩疾、由灼所致、必謂其不潔、</verse>
				<verse number="26">如祭司察之、斑斕處無白毫、不深入膚、患處微變為暗、則必禁錮其人、歷至七日、</verse>
				<verse number="27">屆期察之、如蔓延於膚、則屬癩疾、必謂其不潔、</verse>
				<verse number="28">若斑斕如前、而不蔓延、患處微變為暗、此屬疥疾、由灼所致、第為火灼之瘢、必謂其為潔、○</verse>
				<verse number="29">如男女在首在鬚有疾、</verse>
				<verse number="30">祭司察之、若其狀入膚較深、中有細毫、其色維黃、此屬癩癬、或生於首、或生於鬚、必謂其不潔、</verse>
				<verse number="31">如祭司察其癬、不深入膚、中無黑毫、則必禁錮其人、歷至七日、</verse>
				<verse number="32">屆期察之、如癬不蔓延、中無黃毫、不深入膚、</verse>
				<verse number="33">則薙鬚髮、留其癬處、禁錮其人、歷至七日、</verse>
				<verse number="34">屆期察之、癬不蔓延、不深入膚、必謂其為潔、其人澣衣成潔、</verse>
				<verse number="35">成潔之後、如癬蔓延於膚、</verse>
				<verse number="36">祭司察之、若果蔓延、則無庸求其黃毫、其人乃為不潔、</verse>
				<verse number="37">如癬已止、中發黑毫、其癬已愈、其人已潔、必謂其為潔、○</verse>
				<verse number="38">如男女膚生斑、色白而亮、</verse>
				<verse number="39">祭司察之、若斑微暗、則屬癬疾、發生於膚、其人為潔、○</verse>
				<verse number="40">如髮脫落、則屬頭童、其人為潔、</verse>
				<verse number="41">如頂髮凋殘、則為頇額、其人為潔、</verse>
				<verse number="42">若頭童頇額處發疾、紅白相間、此乃癩疾之發於頭額者、</verse>
				<verse number="43">祭司察之、若頭童頇額處之疾、其色紅白相間、如膚生癩疾然、</verse>
				<verse number="44">其人乃癩、而為不潔、祭司必謂其不潔、其癩疾在首也、○</verse>
				<verse number="45">凡患癩者、必裂衣散髮、掩口自呼曰、污矣、污矣、</verse>
				<verse number="46">當其患癩時、必為不潔、既已不潔、必獨處、在營外、○</verse>
				<verse number="47">若衣發霉、或毳衣、或枲衣、</verse>
				<verse number="48">或經或緯、或織以枲、或織以毳、或皮、及革製之物、</verse>
				<verse number="49">所染之衣皮經緯、革製之物、其色或綠或紅、此屬癩疾、必示祭司、</verse>
				<verse number="50">祭司察之、藏所染者、歷至七日、</verse>
				<verse number="51">屆期察之、若其斑蔓延於衣、或於經緯、或於皮、及革製之物、此屬霉毒之癩、乃為不潔、</verse>
				<verse number="52">則所染之衣、無論經緯毳枲、及革製之物、必俱焚之、此屬霉毒之癩、必爇以火、</verse>
				<verse number="53">祭司察之、如其斑不復蔓延於衣、或於經緯、或於皮革、</verse>
				<verse number="54">宜使澣濯、而復藏之、歷至七日、</verse>
				<verse number="55">澣濯之後、必再察之、若其斑色猶未變、雖未蔓延、亦為不潔、乃屬霉毒之癩、無論在表在裏、必爇以火、</verse>
				<verse number="56">既經澣濯、祭司察之、若色微暗、則必裂其衣皮經緯、而去除之、</verse>
				<verse number="57">如仍見於衣之經緯、或於皮革、此癩復發、必爇以火、</verse>
				<verse number="58">如衣之經緯、或皮革、既經澣濯、去除其斑、則必再澣、使成為潔、</verse>
				<verse number="59">以上所載毳衣枲衣、或經或緯、及革製之物、為癩所染、謂其為潔為不潔其例如此、</verse>
			</chapter>
			<chapter number="14">
				<verse number="1">耶和華諭 摩西 曰、</verse>
				<verse number="2">患癩之人成潔之日、亦有其例、必攜之詣祭司、</verse>
				<verse number="3">祭司至營外察之、見其癩疾已愈、</verse>
				<verse number="4">則命人為之取生禽二、惟潔是務、亦取香柏、絳縷、牛膝草、</verse>
				<verse number="5">以瓦器盛活水、宰一禽於上、</verse>
				<verse number="6">取彼生禽、及香柏、絳縷、牛膝草、濡於禽血之中、即在活水上所宰者、</verse>
				<verse number="7">以灑患癩欲潔者凡七、而謂其為潔、乃縱生禽於野、</verse>
				<verse number="8">欲潔之人、必澣衣薙髮、以水濯身、得以成潔、後可入營、惟居己幕之外、歷至七日、</verse>
				<verse number="9">屆期、毫髮鬚眉、薙之務盡、澣衣濯身、而後成潔、</verse>
				<verse number="10">越至八日、必取牡綿羊之羔二、一歲之牝羔一、純全無疵、細麵伊法十分之三、調和以油、又取油一羅革、以為素祭、</verse>
				<verse number="11">為人行潔禮之祭司、必以欲潔之人及物、置於耶和華前、會幕門外、</verse>
				<verse number="12">取一牡羔、獻為補過之祭、又取油一羅革、俱搖於耶和華前、以為搖祭、</verse>
				<verse number="13">宰羔於聖地、即宰牲為贖罪祭為燔祭之處、補過祭牲歸祭司、如贖罪祭牲然、是為至聖、</verse>
				<verse number="14">祭司必取補過祭牲之血、釁於欲潔者右耳之下垂、及右手之巨擘、右足之將指、</verse>
				<verse number="15">祭司又取所加之油少許、傾於左掌、</verse>
				<verse number="16">染以右指、灑於耶和華前凡七、</verse>
				<verse number="17">以餘油少許、膏於欲潔者右耳之下垂、及右手之巨擘、右足之將指、在補過祭牲之血上、</verse>
				<verse number="18">掌中餘油、沃於欲潔者之首、代為贖罪於耶和華前、</verse>
				<verse number="19">祭司乃獻贖罪之祭、代欲潔者贖罪、後宰燔祭之牲、</verse>
				<verse number="20">與素祭同獻於壇、代為贖罪、其人乃潔、○</verse>
				<verse number="21">如其匱乏、不能得此、則必取牡綿羊羔一、以備搖之、為補過祭、代為贖罪、且以和油之細麵、伊法十分之一為素祭、並油一羅革、</verse>
				<verse number="22">又取鳲鳩二、或雛鴿二、隨其力所能得、一為贖罪祭、一為燔祭、</verse>
				<verse number="23">越至八日、為其成潔、必以攜至會幕門、耶和華前、付與祭司、</verse>
				<verse number="24">祭司必取補過祭之羔、與油一羅革、搖於耶和華前、以為搖祭、</verse>
				<verse number="25">宰羔取血、釁於欲潔者右耳之下垂、及右手之巨擘、右足之將指、</verse>
				<verse number="26">傾油少許於左掌、</verse>
				<verse number="27">以右指灑於耶和華前凡七、</verse>
				<verse number="28">取油少許、膏於欲潔者右耳之下垂、及右手之巨擘、右足之將指、在補過祭牲之血上、</verse>
				<verse number="29">掌中餘油、沃於欲潔者之首、代為贖罪於耶和華前、</verse>
				<verse number="30">必獻鳲鳩一、或雛鴿一、隨其力所能得、</verse>
				<verse number="31">一為贖罪祭、一為燔祭、與素祭同獻、祭司則於耶和華前、代欲潔者贖罪、</verse>
				<verse number="32">癩者匱乏、成潔之禮不能全備者、其例若此、○</verse>
				<verse number="33">耶和華諭 摩西 亞倫 曰、</verse>
				<verse number="34">我所賜爾為業之 迦南 地、迨爾入之、我若使癩污染第宅、</verse>
				<verse number="35">其宅主必至祭司、告曰、我觀第宅、似有污染、</verse>
				<verse number="36">祭司未入以察、必使空其宅、免宅中所有、俱蒙不潔、嗣後祭司入宅以察、</verse>
				<verse number="37">察時、見其污染有紋、紅綠參錯、深入於壁、</verse>
				<verse number="38">祭司必出宅門、扃閉七日、</verse>
				<verse number="39">屆期察之、若其污染蔓延於壁、</verse>
				<verse number="40">則命取其污染之石、擲於邑外不潔之所、</verse>
				<verse number="41">宅中四周之壁、必加劖削、取其塗泥、傾於邑外不潔之所、</verse>
				<verse number="42">取他石以代之、取他泥以塗之、</verse>
				<verse number="43">去石劖壁、再塗之後、如其污染復發於宅、</verse>
				<verse number="44">祭司必入而察之、見污染蔓延、此屬宅中潰爛之癩、是為不潔、</verse>
				<verse number="45">必毀其第宅、去其木石塗泥、遷於邑外不潔之所、</verse>
				<verse number="46">扃閉之時、人入其宅、必蒙厥污、迨夕乃免、</verse>
				<verse number="47">寢食於宅者、必澣其衣、</verse>
				<verse number="48">厥宅再塗之後、祭司入察、見污染不蔓延、則謂其為潔、以其污染已除、</verse>
				<verse number="49">使宅成潔、必取二禽、與香柏、絳縷、牛膝草、</verse>
				<verse number="50">以瓦器盛活水、宰一禽於上、</verse>
				<verse number="51">取香柏、牛膝草、絳縷、生禽、濡於所宰禽之血、及活水中、灑宅凡七、</verse>
				<verse number="52">以禽血、活水、生禽、香柏、絳縷、牛膝草、使宅成潔、</verse>
				<verse number="53">縱生禽於邑外野間、如是代為贖罪、其宅乃潔、○</verse>
				<verse number="54">以上所載、癩疾癬疥、</verse>
				<verse number="55">或衣或宅之污染、</verse>
				<verse number="56">及紅腫瘡瘢斑斕、</verse>
				<verse number="57">示以潔與不潔、其例若此、</verse>
			</chapter>
			<chapter number="15">
				<verse number="1">耶和華諭 摩西 亞倫 曰、</verse>
				<verse number="2">告 以色列 族云、人患白濁、是蒙不潔、</verse>
				<verse number="3">或淋或凝、俱蒙不潔、</verse>
				<verse number="4">所臥之牀、所坐之物、悉為不潔、</verse>
				<verse number="5">捫其牀者、必蒙不潔、當澣衣濯身、迨夕乃免、</verse>
				<verse number="6">坐其座者、必蒙不潔、當澣衣濯身、迨夕乃免、</verse>
				<verse number="7">捫其體者、必蒙不潔、當澣衣濯身、迨夕乃免、</verse>
				<verse number="8">患白濁者、唾於潔者之身、其人則蒙不潔、當澣衣濯身、迨夕乃免、</verse>
				<verse number="9">患者所乘之鞍、必蒙不潔、</verse>
				<verse number="10">凡其所御之物、捫之者必蒙不潔、迨夕乃免、負之者亦蒙不潔、當澣衣濯身、迨夕乃免、</verse>
				<verse number="11">患者不盥手而捫人、其人必蒙不潔、當澣衣濯身、迨夕乃免、</verse>
				<verse number="12">捫瓦器必毀、捫木器必洗、</verse>
				<verse number="13">患者成潔、必計七日、洗滌其衣、以活水濯其身、而後為潔、</verse>
				<verse number="14">越至八日、必取鳲鳩二、或雛鴿二、至耶和華前、會幕之門、付於祭司、</verse>
				<verse number="15">祭司獻之、一為贖罪祭、一為燔祭、緣其所患之疾、為之贖罪於耶和華前、○</verse>
				<verse number="16">如人夢遺、則蒙不潔、必濯全體、迨夕乃免、</verse>
				<verse number="17">或衣或皮、為精所玷、俱蒙不潔、當澣以水、迨夕乃免、</verse>
				<verse number="18">男女媾精、俱蒙不潔、必濯其身、迨夕乃免、○</verse>
				<verse number="19">婦行癸流血、必蒙不潔、計至七日、凡捫之者、必蒙不潔、迨夕乃免、</verse>
				<verse number="20">婦不潔時、所寢之牀、所坐之物、必蒙不潔、</verse>
				<verse number="21">捫其牀者、必蒙不潔、當澣衣濯身、迨夕乃免、</verse>
				<verse number="22">捫其座者、必蒙不潔、當澣衣濯身、迨夕乃免、</verse>
				<verse number="23">在牀及座之物、凡捫之者、必蒙不潔、迨夕乃免、</verse>
				<verse number="24">若與斯婦同寢、染其污衊、必蒙不潔、歷至七日、其人所寢之牀、亦為不潔、○</verse>
				<verse number="25">婦行癸之前、患痭多日、或行癸之後患痭、俱蒙不潔、患痭之時、皆為不潔、如行癸之時然、</verse>
				<verse number="26">患痭之日、所寢之牀、所坐之物、必蒙不潔、如行癸之日然、</verse>
				<verse number="27">凡捫斯物者、必蒙不潔、當澣衣濯身、迨夕乃免、</verse>
				<verse number="28">厥痭既止、必計七日、然後為潔、</verse>
				<verse number="29">越至八日、必取鳲鳩二、或雛鴿二、至會幕門、付於祭司、</verse>
				<verse number="30">祭司獻之、一為贖罪祭、一為燔祭、緣其患痭不潔、為之贖罪於耶和華前、</verse>
				<verse number="31">如是區別 以色列 族、使離污衊、免玷我幕、陷於死亡、○</verse>
				<verse number="32">凡男患白濁及夢遺、致蒙厥污、</verse>
				<verse number="33">女患行癸之疾、或患淋之男女、或與不潔之婦同寢者、其例若此、</verse>
			</chapter>
			<chapter number="16">
				<verse number="1">亞倫 二子詣耶和華前而死、</verse>
				<verse number="2">厥後耶和華諭 摩西 曰、告爾兄 亞倫 云、聖所㡘內、法匱施恩座前、毋頻入之、免其死亡、緣我必乘雲見於施恩座上、</verse>
				<verse number="3">亞倫 欲入聖所、必奉牡犢一為贖罪祭、牡綿羊一為燔祭、</verse>
				<verse number="4">衣為聖之枲衣、著枲褌、束枲紳、冠枲冠、此乃聖服、當濯其身、而後服之、</verse>
				<verse number="5">由 以色列 會眾、取牡山羊二為贖罪祭、牡綿羊一為燔祭、</verse>
				<verse number="6">亞倫 獻犢、為己與其家贖罪、</verse>
				<verse number="7">以山羊二、置於會幕門、在耶和華前、</verse>
				<verse number="8">緣二山羊掣籤、一歸耶和華、一歸 阿撒瀉勒 、</verse>
				<verse number="9">必以所掣歸耶和華之羊、獻為贖罪祭、</verse>
				<verse number="10">以所掣歸 阿撒瀉勒 之羊、生置耶和華前、用以贖罪、後釋於曠野、俾歸 阿撒瀉勒 、</verse>
				<verse number="11">乃奉贖罪之犢、宰之、為己及家贖罪、</verse>
				<verse number="12">取耶和華壇上爇炭、盛之以鼎、又取乳香之屑一掬、攜入㡘內、</verse>
				<verse number="13">焚香於火、在耶和華前、香篆蔽法匱上之施恩座、俾 亞倫 免於死亡、</verse>
				<verse number="14">以指取血、灑於施恩座東、又灑其前凡七、</verse>
				<verse number="15">後取為民贖罪之山羊、宰之、攜血入㡘、灑於施恩座上、又灑其前、如灑犢血然、</verse>
				<verse number="16">緣 以色列 族之不潔、及其罪愆、為聖所贖罪、並因會幕在其污中、為之贖罪、</verse>
				<verse number="17">亞倫 入聖所、為己及家、與 以色列 會眾贖罪時、不許人在會幕、宜待其出、</verse>
				<verse number="18">既出、則至耶和華前之壇、為之贖罪、取牡犢山羊之血、釁壇四角、</verse>
				<verse number="19">以指灑血於壇凡七、去其為 以色列 族所染之污、潔之為聖、</verse>
				<verse number="20">既為聖所會幕祭壇贖罪、當奉生羊、</verse>
				<verse number="21">亞倫 按二手於其首、承認 以色列 族之過犯愆尤、所有罪戾、使之悉歸羊首、俾預簡之人牽至曠野、</verse>
				<verse number="22">羊乃負諸罪戾、縱之適野、至於荒渺之地、</verse>
				<verse number="23">亞倫 入聖所時、所服之枲衣、入會幕必解之、留於其間、</verse>
				<verse number="24">於聖地以水濯身、衣衣而出、為己及民獻燔祭、代為贖罪、</verse>
				<verse number="25">贖罪祭牲之脂、焚之於壇、</verse>
				<verse number="26">縱羊歸 阿撒瀉勒 者、必澣衣濯身、而後入營、</verse>
				<verse number="27">贖罪之牡犢及山羊、其血既攜入聖所、以為贖罪、其體必攜出營外、與其皮肉及矢、俱爇以火、</verse>
				<verse number="28">爇之者當澣衣濯身、然後入營、○</verse>
				<verse number="29">七月十日、爾之宗族、及旅於爾中者、當苦其心、免於操作、著為永例、</verse>
				<verse number="30">是日必為爾贖罪、使於耶和華前去惡成潔、</verse>
				<verse number="31">此為安息日、當苦其心、著為永例、</verse>
				<verse number="32">受膏之祭司、繼父任職者、必衣枲聖服、獻祭贖罪、</verse>
				<verse number="33">代為聖所會幕祭壇祭司會眾贖罪、</verse>
				<verse number="34">緣 以色列 族蹈於愆尤、代為贖罪、歲凡一次、著為永例、 亞倫 遵耶和華所諭 摩西 之命而行、</verse>
			</chapter>
			<chapter number="17">
				<verse number="1">耶和華諭 摩西 曰、</verse>
				<verse number="2">告 亞倫 及其子、與 以色列 眾云、耶和華有命、</verse>
				<verse number="3">以色列 族凡宰牛羊與羔、無論營內營外、</verse>
				<verse number="4">不攜至會幕門、獻於耶和華、在其幕前者、必以流血之罪歸之、絕於民中、</verse>
				<verse number="5">用使 以色列 族宰牲於野、嗣後攜至會幕門、付諸祭司、獻於耶和華、為酬恩之祭、</verse>
				<verse number="6">在會幕門前、耶和華之壇、祭司必灑血其上、焚脂以為馨香、奉於耶和華、</verse>
				<verse number="7">勿復狥欲、祭牡山羊狀之鬼神、著為永例、歷世弗替、○</verse>
				<verse number="8">當告之曰、凡 以色列 族、及旅於其中者、或獻燔祭、或獻他祭、</verse>
				<verse number="9">不攜至會幕門、奉於耶和華者、必絕於民中、○</verse>
				<verse number="10">凡 以色列 族、及旅於其中者、苟食血、我必敵之、絕於民中、</verse>
				<verse number="11">生物之命在血、我賜爾灑之於壇、以贖爾命、蓋以血贖罪、因生命在焉、</verse>
				<verse number="12">故諭 以色列 族云、凡爾有眾、及旅於爾中者、俱毋食血、○</verse>
				<verse number="13">凡 以色列 族、及旅於其中者、如獵取可食之禽獸、必傾其血、掩之以土、</verse>
				<verse number="14">蓋諸生物、其血與命為一、故諭 以色列 族云、凡生物之血毋食、因生物之命在血、食之者必見絕、</verse>
				<verse number="15">無論宗族賓旅、食自斃、或為獸所裂之物、必蒙不潔、當澣衣濯身、迨夕乃免、</verse>
				<verse number="16">若不澣衣濯身、必負其罪、</verse>
			</chapter>
			<chapter number="18">
				<verse number="1">耶和華諭 摩西 曰、</verse>
				<verse number="2">告 以色列 族云、我乃耶和華、爾之上帝、</verse>
				<verse number="3">昔爾居 埃及 、勿從其土之俗、今我導爾至 迦南 、勿行其人之行、勿循其典章、</verse>
				<verse number="4">爾必守我律例、循我典章、我乃耶和華、爾之上帝、</verse>
				<verse number="5">故當循我典章、守我律例、人若行之、則緣此而得生、我乃耶和華也、○</verse>
				<verse number="6">勿干骨肉、而行淫亂、我乃耶和華也、</verse>
				<verse number="7">勿烝爾母、烝之是辱父母、</verse>
				<verse number="8">父之繼室、勿烝之、烝之則辱父、</verse>
				<verse number="9">至於姊妹、無論同父異母、同母異父、生於家、產於外者、勿亂之、</verse>
				<verse number="10">子之女、女之女、勿亂之、亂之是辱己、</verse>
				<verse number="11">同父異母之姊妹、亦為爾之姊妹、勿亂之、</verse>
				<verse number="12">父之姊妹、乃父骨肉之親、勿烝之、</verse>
				<verse number="13">母之姊妹、乃母骨肉之親、勿烝之、</verse>
				<verse number="14">伯叔之妻、爾之姆嬸、勿烝之、</verse>
				<verse number="15">子之妻、爾媳也、勿亂之、</verse>
				<verse number="16">兄弟之妻、勿亂之、亂之是辱兄弟、</verse>
				<verse number="17">婦有女、勿同娶、婦之子有女、婦之女有女、亦勿同娶、皆妻骨肉之親、勿亂之、斯乃惡俗、</verse>
				<verse number="18">爾妻尚存、勿娶其姊妹、辱妻而致其妒、</verse>
				<verse number="19">婦行癸不潔時、毋與之近、而行好合、</verse>
				<verse number="20">勿與他人之妻同寢、致辱己身、</verse>
				<verse number="21">勿使爾子女經火、以奉 摩洛 、勿瀆爾上帝之名、我乃耶和華也、</verse>
				<verse number="22">勿親男色、如近婦人、斯事可憎、</verse>
				<verse number="23">男勿淫於獸以玷身、女勿淫於獸以逆性、○</verse>
				<verse number="24">勿緣斯事自辱厥躬、我於爾前所逐之民、行此自玷、</verse>
				<verse number="25">厥地見污、故我以罪加之、俾其居民為地所吐、</verse>
				<verse number="26">爾曹不論宗族、及旅於爾中者、當守我典章律例、毋為此可憎之事、</verse>
				<verse number="27">昔居斯土之人、行此可憎之事、致玷厥地、</verse>
				<verse number="28">爾勿效之、而污斯地、免為所吐、如吐先爾之民然、</verse>
				<verse number="29">凡為此可憎之事、必絕於民中、</verse>
				<verse number="30">爾當守我所命、勿從在昔可憎之俗、而玷爾身、我乃耶和華、爾之上帝也、</verse>
			</chapter>
			<chapter number="19">
				<verse number="1">耶和華諭 摩西 曰、</verse>
				<verse number="2">告 以色列 會眾云、我乃耶和華、爾之上帝、我聖爾亦當聖、</verse>
				<verse number="3">各宜敬畏父母、守我安息日、我乃耶和華、爾之上帝也、</verse>
				<verse number="4">勿崇假神、勿鑄偶像、我乃耶和華、爾之上帝也、</verse>
				<verse number="5">爾若獻酬恩祭於耶和華、冀蒙悅納、</verse>
				<verse number="6">當於是日明日食其祭品、若留至三日、宜爇以火、</verse>
				<verse number="7">如三日食之、則為可憎、不蒙悅納、</verse>
				<verse number="8">凡食之者、乃瀆耶和華之聖物、必負厥罪、絕於民中、○</verse>
				<verse number="9">穫田所產、勿刈其隅、勿拾所遺、</verse>
				<verse number="10">園有葡萄、採勿務盡、勿拾隕果、當留於貧乏及賓旅、我乃耶和華、爾之上帝也、</verse>
				<verse number="11">毋竊毋誑、毋相詐虞、</verse>
				<verse number="12">毋指我名而妄誓、致瀆爾上帝之名、我乃耶和華也、</verse>
				<verse number="13">勿虐人、勿刦人、傭人之值、勿留至明晨、</verse>
				<verse number="14">勿詛聾者、勿置窒礙於瞽者前、宜畏爾之上帝、我乃耶和華也、</verse>
				<verse number="15">聽訟之際、勿行非義、勿偏袒貧乏、勿重視權勢、宜秉公以行鞫、</verse>
				<verse number="16">勿往來於閭里、評人短長、勿與人敵、致之於死、我乃耶和華也、</verse>
				<verse number="17">勿憾同儔、必責人非、免負其罪、</verse>
				<verse number="18">勿報仇、勿怨宗族、宜愛人如己、我乃耶和華也、</verse>
				<verse number="19">爾宜守我典章、牲畜異類、勿使遊牝、百穀之種、播田毋雜、勿衣雜織之衣、</verse>
				<verse number="20">婢受人聘、猶未見贖、不得自由、人若與私、俱當受刑、惟不致死、蓋婢未能自由也、</verse>
				<verse number="21">男必攜牡綿羊一、為補過之祭、詣會幕門、奉於耶和華、</verse>
				<verse number="22">祭司獻羊、代為贖罪、則所犯者、乃蒙赦宥、</verse>
				<verse number="23">爾至 迦南 、栽培結實之樹、必以初實為不潔、如人之未受割然、三年毋食、</verse>
				<verse number="24">至於四年、其實為聖、可奉獻之、以頌美耶和華、</verse>
				<verse number="25">迨至五年、其菓可食、使之結實纍然、我乃耶和華、爾之上帝也、</verse>
				<verse number="26">毋食有血之物、毋用卜筮術數、</verse>
				<verse number="27">首之四周勿薙、鬚之四周勿損、</verse>
				<verse number="28">勿為死者割肉、勿黥爾身、我乃耶和華也、</verse>
				<verse number="29">勿辱爾女、使之為妓、恐斯土淫亂、邪惡充乎其間、</verse>
				<verse number="30">宜守我安息日、敬我聖所、我乃耶和華也、</verse>
				<verse number="31">巫覡勿問、術士勿從、免致受玷、我乃耶和華、爾之上帝也、</verse>
				<verse number="32">見皓首者當起、敬厥耆老、畏爾上帝、我乃耶和華也、</verse>
				<verse number="33">旅於斯土者、勿侮之、</verse>
				<verse number="34">當視若宗族、愛之如己、蓋爾曾旅於 埃及 、我乃耶和華、爾之上帝也、</verse>
				<verse number="35">聽訟勿行非義、於度權量亦然、</verse>
				<verse number="36">度量權衡、俱當公平、我乃耶和華、爾之上帝、導爾出 埃及 、</verse>
				<verse number="37">當守我典章律例、而遵行之、我乃耶和華也、</verse>
			</chapter>
			<chapter number="20">
				<verse number="1">耶和華諭 摩西 曰、</verse>
				<verse number="2">告 以色列 族云、凡 以色列 族、及旅於其中者、以子女獻 摩洛 、殺無赦、斯土之民以石擊之、</verse>
				<verse number="3">以子女獻 摩洛 、乃污我聖所、凟我聖名、我必怒之、絕於民中、</verse>
				<verse number="4">若斯土之民、見其獻子女於 摩洛 、佯為不見、不致之死、</verse>
				<verse number="5">我必怒之、與其眷屬、及凡狥欲從 摩洛 者、絕之民中、</verse>
				<verse number="6">凡狥欲從巫覡術士者、我必怒之、絕於民中、</verse>
				<verse number="7">當自潔為聖、我乃耶和華、爾之上帝也、</verse>
				<verse number="8">當守我典章、而遵行之、我乃耶和華、使爾成聖也、</verse>
				<verse number="9">詛父母者、殺無赦、既詛父母、罪必歸之、</verse>
				<verse number="10">淫人妻者、淫夫淫婦、俱殺無赦、</verse>
				<verse number="11">烝父繼室、是辱父、罪必歸之、俱殺無赦、</verse>
				<verse number="12">如亂其媳、是為逆倫、罪必歸之、俱殺無赦、</verse>
				<verse number="13">若親男色、如近婦人、所行可憎、罪必歸之、俱殺無赦、</verse>
				<verse number="14">如人娶妻、並娶其母、是乃邪惡、三人俱爇以火、去邪惡於爾中、</verse>
				<verse number="15">如人與獸淫合、必殺無赦、亦必殺獸、</verse>
				<verse number="16">如女近合於獸、其罪歸之、必殺無赦、亦必殺獸、</verse>
				<verse number="17">如人娶姊妹、無論同父異母、異父同母者、事屬可恥、俱必絕之民中、既辱姊妹、必負其罪、</verse>
				<verse number="18">如婦行癸、人與同寢、婦亦相從、則犯其經、俱絕於民中、</verse>
				<verse number="19">勿烝父母之姊妹、因辱戚屬、俱負其罪、</verse>
				<verse number="20">如烝伯叔之妻、是辱伯叔、俱負其罪、絕嗣而亡、</verse>
				<verse number="21">如娶兄弟之妻、是辱兄弟、斯乃穢事、俱必絕嗣、○</verse>
				<verse number="22">當守我典章律例、而遵行之、使我導爾所入之地、不爾吐棄、</verse>
				<verse number="23">我於爾前所逐之族、行此惡事、我實憎之、勿從其俗、</verse>
				<verse number="24">我曾諭爾云、爾必承斯土、即我賜爾為業、流乳與蜜之地、我乃耶和華、爾之上帝、區別爾於萬民、</verse>
				<verse number="25">故當區別禽獸之潔與不潔、勿因我所區別為污之禽獸、匍匐於地之昆蟲、致己為可憎、</verse>
				<verse number="26">當歸我為聖、蓋我耶和華乃聖、區別爾於萬民、俾爾屬我、○</verse>
				<verse number="27">無論男女、凡為巫覡術士者、殺無赦、其罪歸之、當擊以石、</verse>
			</chapter>
			<chapter number="21">
				<verse number="1">耶和華諭 摩西 曰、告 亞倫 子孫為祭司者云、族中有死亡者、勿因之自污、</verse>
				<verse number="2">惟骨肉之親、如父母、兄弟、子女、則可、</verse>
				<verse number="3">姊妹尚為處女、未適人者、亦可、</verse>
				<verse number="4">既為民長、則勿從俗、致污己身、</verse>
				<verse number="5">祭司勿髠髮、勿薙鬚之四周、勿割肉、</verse>
				<verse number="6">既獻火祭於耶和華、享厥上帝、故當成聖歸之、毋瀆上帝之名、</verse>
				<verse number="7">祭司為聖、歸於上帝、故娼妓、淫女、棄婦、勿娶、</verse>
				<verse number="8">必以祭司為聖、因其獻食於上帝、必視之為聖、蓋我耶和華乃聖、使爾為聖也、</verse>
				<verse number="9">如祭司之女行淫自玷、是辱其父、必爇以火、○</verse>
				<verse number="10">兄弟中為大祭司者、首沐以膏、任聖職、衣聖服、勿披髮、勿裂衣、</verse>
				<verse number="11">勿近尸、即父母之尸、亦勿緣之自污、</verse>
				<verse number="12">勿出聖所、勿污上帝之聖所、緣上帝之膏、加於其首以為冕、我乃耶和華也、</verse>
				<verse number="13">必娶處女為室、</verse>
				<verse number="14">嫠婦、棄婦、淫女、娼妓、勿娶、惟宗族之處女、則可、</verse>
				<verse number="15">勿使其苗裔玷於民中、蓋我乃耶和華、使之成聖也、○</verse>
				<verse number="16">耶和華諭 摩西 曰、</verse>
				<verse number="17">告 亞倫 云、凡爾歷世子孫、厥體有疵者、勿近其上帝而獻食、</verse>
				<verse number="18">凡體有疵者、不得近之、如瞽、跛、凹鼻、肢體不均、</verse>
				<verse number="19">或手足傷毀、</verse>
				<verse number="20">或傴僂、或侏儒、或瞕翳、或疥癬、或瘡痍、或傷損外腎、</verse>
				<verse number="21">凡祭司 亞倫 之裔、厥體有疵者、勿近耶和華、以獻火祭、體既有疵、不得進前、獻食於其上帝、</verse>
				<verse number="22">所獻上帝之食、無論聖與至聖、彼亦得而食之、</verse>
				<verse number="23">㡘內不可入、壇前不可近、體既有疵、恐其玷我聖所、蓋我乃耶和華、使之成聖也、</verse>
				<verse number="24">摩西 以此告 亞倫 及其子、並 以色列 眾、</verse>
			</chapter>
			<chapter number="22">
				<verse number="1">耶和華諭 摩西 曰、</verse>
				<verse number="2">告 亞倫 及其子云、當於 以色列 族所獻我之聖物、自為區別、免瀆我聖名、我乃耶和華也、</verse>
				<verse number="3">當語之曰、凡爾歷世子孫、有蒙不潔、而近 以色列 族所獻耶和華之聖物、必絕於我前、我乃耶和華也、</verse>
				<verse number="4">凡 亞倫 子孫患癩、或白濁、不可食聖物、待潔則可、或緣尸而蒙不潔、或夢遺之人、</verse>
				<verse number="5">或捫致污之蟲、或捫致污之人、</verse>
				<verse number="6">凡若此者、爾如捫之、必蒙不潔、迨夕乃免、苟非洗濯其身、勿食聖物、</verse>
				<verse number="7">迨日入時則潔、可食聖物、蓋此藉以養生、</verse>
				<verse number="8">自斃或為獸所裂之物、毋食、恐蒙不潔、我乃耶和華也、</verse>
				<verse number="9">當守我誡命、免為污所玷、負罪而死、蓋我乃耶和華、使之成聖也、</verse>
				<verse number="10">外人不得食聖物、為旅為傭於祭司家者、亦不得食之、</verse>
				<verse number="11">惟祭司購以金、或生於其家者、可得而食、</verse>
				<verse number="12">如祭司之女嫁與外人、不可食舉祭之聖物、</verse>
				<verse number="13">如為嫠、或為夫所棄、無子而大歸父家、與少時無異、則父所食者、亦得食之、惟外人不可、</verse>
				<verse number="14">如人誤食聖物、則必加五分之一、付於祭司、</verse>
				<verse number="15">以色列 族奉耶和華之聖物、不可瀆之、</verse>
				<verse number="16">免食聖物、自取罪戾、蓋我乃耶和華、使之成聖也、○</verse>
				<verse number="17">耶和華諭 摩西 曰、</verse>
				<verse number="18">告 亞倫 及其子、與 以色列 族云、凡 以色列 族、暨其中之賓旅、或為償願、或出樂輸、以獻燔祭、</verse>
				<verse number="19">冀蒙悅納、則必取牛、或綿羊、或山羊、惟牡是尚、純全無疵、</verse>
				<verse number="20">厥體有疵者、則勿獻之、不蒙悅納、</verse>
				<verse number="21">如獻酬恩祭於耶和華、或為償願、或出樂輸、無論牛羊、必務純全、厥體無疵、始蒙悅納、</verse>
				<verse number="22">凡瞽目、毀傷、損缺、瘡瘍、疥癬、創瘢、俱勿奉於耶和華、勿獻於壇以為火祭、</verse>
				<verse number="23">牛羊肢體不均、或有損缺、若出樂輸而獻、則可、以之償願而獻、則不蒙悅納、</verse>
				<verse number="24">外腎或損、或傷、或破、或被閹割者、勿獻於耶和華、在爾所居之地、勿行閹割、</verse>
				<verse number="25">外人奉此、爾勿受之、獻為上帝之食、蓋體毀傷而有疵者、不蒙悅納、○</verse>
				<verse number="26">耶和華諭 摩西 曰、</verse>
				<verse number="27">凡犢、或綿羊山羊之羔、既字必偕母七日、越至八日、可獻於耶和華、以為火祭、始蒙悅納、</verse>
				<verse number="28">牝牛牝羊、勿偕子同日以宰、</verse>
				<verse number="29">若因感謝、獻祭於耶和華、當冀蒙悅納而獻之、</verse>
				<verse number="30">祭肉必於是日食之、勿留於明晨、我乃耶和華也、</verse>
				<verse number="31">當守我誡命、而遵行之、我乃耶和華也、</verse>
				<verse number="32">勿瀆我聖名、當尊我為聖於 以色列 族中、我乃耶和華、使爾成聖、</verse>
				<verse number="33">導爾出 埃及 、為爾之上帝、我乃耶和華也、</verse>
			</chapter>
			<chapter number="23">
				<verse number="1">耶和華諭 摩西 曰、</verse>
				<verse number="2">告 以色列 族云、耶和華之節期、汝當宣告為聖會、</verse>
				<verse number="3">六日間、宜操作、至七日、乃安息、是為聖會、無論何工、俱勿作、在爾所居之處、必守是日為耶和華之安息日、</verse>
				<verse number="4">此外耶和華之節期、屆時、爾必宣告為聖會、</verse>
				<verse number="5">正月十四日薄暮、乃耶和華之逾越節、</verse>
				<verse number="6">是月之望、為除酵節、以奉事耶和華、當食無酵餅、歷至七日、</verse>
				<verse number="7">首日有聖會、毋作苦、</verse>
				<verse number="8">此七日間、日獻火祭於耶和華、越至七日、亦有聖會、毋作苦、○</verse>
				<verse number="9">耶和華諭 摩西 曰、</verse>
				<verse number="10">告 以色列 族云、爾至我所賜爾之地、穫田所產、必取初實之穀一束、奉於祭司、</verse>
				<verse number="11">安息日之翌日、祭司以之搖於耶和華前、冀蒙悅納、</verse>
				<verse number="12">搖穀之日、必取一歲之牡羔、純全無疵、以為燔祭、獻於耶和華、</verse>
				<verse number="13">和油之細麵伊法十分之二、以為素祭、獻於耶和華、為馨香之火祭、酒一欣四分之一、以為灌祭、</verse>
				<verse number="14">此日之先、未獻斯祭於耶和華、餅與烘穀新穗、毋食、在爾所居之處、著為永例、歷世弗替、○</verse>
				<verse number="15">自安息日之翌日、搖穀之日、必核七安息日、而盈其數、</verse>
				<verse number="16">於安息日之翌日、計至五旬、獻素祭於耶和華、以薦其新、</verse>
				<verse number="17">自爾居所、取細麵伊法十分之二、和以酵、製餅二、以為初實之搖祭、獻於耶和華、</verse>
				<verse number="18">隨餅而獻一歲之羔七、純全無疵、牡犢一、牡綿羊二、與其素祭灌祭、悉燔之、以為馨香之火祭、奉於耶和華、</verse>
				<verse number="19">又獻牡山羊一、為贖罪祭、一歲之牡綿羊羔二、為酬恩祭、</verse>
				<verse number="20">祭司取此、與初實之麥所作之餅、以為搖祭、搖於耶和華前、是物於耶和華為聖、必歸祭司、</verse>
				<verse number="21">是日必宣告有聖會、毋作苦、在爾所居之處、著為永例、歷世弗替、</verse>
				<verse number="22">穫田所產、勿刈其隅、勿拾所遺、當留於貧乏及賓旅、我乃耶和華、爾之上帝也、○</verse>
				<verse number="23">耶和華諭 摩西 曰、</verse>
				<verse number="24">告 以色列 族云、七月之朔、當守安息日、必有聖會、吹角為記、</verse>
				<verse number="25">是日毋作苦、必獻火祭於耶和華、○</verse>
				<verse number="26">耶和華諭 摩西 曰、</verse>
				<verse number="27">七月十日、為贖罪之期、必守為聖會、當苦其心、獻火祭於耶和華、</verse>
				<verse number="28">是日乃贖罪之期、無論何工、俱勿作、而贖爾罪於爾上帝耶和華前、</verse>
				<verse number="29">是日不自苦者、必絕之民中、</verse>
				<verse number="30">於是日操作者、必滅之民中、</verse>
				<verse number="31">是日無論何工、俱勿作、在爾所居之處、著為永例、歷世弗替、</verse>
				<verse number="32">當守是日為肅安息日、而苦其心、是月九日薄暮、至明日薄暮、守為安息日、○</verse>
				<verse number="33">耶和華諭 摩西 曰、</verse>
				<verse number="34">告 以色列 族云、七月之望、為耶和華守構廬之節期、歷至七日、</verse>
				<verse number="35">首日有聖會、毋作苦、</verse>
				<verse number="36">此七日間、日獻火祭於耶和華、越至八日、亦為聖會、必獻火祭於耶和華、斯為肅會、毋作苦、○</verse>
				<verse number="37">上所言者、乃耶和華之節期、必宣告為聖會、獻火祭、燔祭、素祭、灌祭、及他祭於耶和華、各依日之所宜、</verse>
				<verse number="38">此在耶和華之安息日、與償願樂輸、及獻耶和華他祭品之外、○</verse>
				<verse number="39">七月之望、田疇所產、斂藏既畢、必守耶和華之節期、歷至七日、首日為肅安息、八日亦為肅安息、</verse>
				<verse number="40">首日必取佳木之菓、椶樹之條、茂樹之枝、溪旁之柳、欣喜歡忭於爾上帝耶和華前、歷至七日、</verse>
				<verse number="41">每歲七月間、必守此節七日、以奉事耶和華、著為永例、歷世弗替、</verse>
				<verse number="42">凡爾宗族、必處是廬、歷至七日、</verse>
				<verse number="43">俾爾子孫、歷世知我導其祖出 埃及 時、使之居廬、我乃耶和華、爾之上帝也、</verse>
				<verse number="44">摩西 以耶和華之節期、宣告 以色列 眾、</verse>
			</chapter>
			<chapter number="24">
				<verse number="1">耶和華諭 摩西 曰、</verse>
				<verse number="2">告 以色列 族云、當取橄欖擣油、惟潔是務、攜以與爾、使燈常燃、</verse>
				<verse number="3">會幕中、法匱前㡘外、 亞倫 必理燈於耶和華前、自夕達旦、著為永例、歷世弗替、</verse>
				<verse number="4">必置盞於精金燈臺之上、恆理之於耶和華前、○</verse>
				<verse number="5">當取細麵、製餅十二、每餅伊法十分之二、</verse>
				<verse number="6">列為二行、行各六餅、置諸精金之几、在耶和華前、</verse>
				<verse number="7">每行餅上、必置乳香、惟潔是務、以為記誌、獻於耶和華為火祭、</verse>
				<verse number="8">每安息日、陳餅於耶和華前、 以色列 族守為永約、</verse>
				<verse number="9">斯餅悉歸 亞倫 、及其子孫、當於聖地食之、著為永例、蓋獻耶和華之火祭中、此為至聖也、○</verse>
				<verse number="10">以色列 族、 但 之支派、 底伯利 女、名 示羅密 、適於 埃及 人、所生之子、往來 以色列 族中、與一 以色列 人鬥於營、褻瀆耶和華名、加以呪詛、人曳之至 摩西 、</verse>
				<verse number="11"></verse>
				<verse number="12">禁於獄、俟耶和華口諭於眾、○</verse>
				<verse number="13">耶和華諭 摩西 曰、</verse>
				<verse number="14">呪詛之人、曳出營外、使聞之者、按手其首、會眾以石擊之、</verse>
				<verse number="15">當告 以色列 族云、呪詛其上帝者、必負其罪、</verse>
				<verse number="16">褻瀆耶和華名者、殺無赦、會眾必擊以石、無論宗族賓旅、褻瀆耶和華名者、殺無赦、</verse>
				<verse number="17">擊人致死者、殺無赦、</verse>
				<verse number="18">擊人之畜致死者、必償之、以牲償牲、</verse>
				<verse number="19">殘缺人體者、必依其所行而反之、</verse>
				<verse number="20">傷償傷、目償目、齒償齒、若何使人殘缺、必如是反之、</verse>
				<verse number="21">殺人之畜必償、殺人者、殺無赦、</verse>
				<verse number="22">無論宗族賓旅、俱循一例、我乃耶和華、爾之上帝也、</verse>
				<verse number="23">摩西 命 以色列 人曳咒詛者出營外、擊之以石、 以色列 人遵耶和華諭 摩西 之命而行、</verse>
			</chapter>
			<chapter number="25">
				<verse number="1">耶和華於 西乃 山諭 摩西 曰、</verse>
				<verse number="2">告 以色列 族云、爾既入我所錫之地、當為耶和華休息土壤、</verse>
				<verse number="3">六年間、耕種田畝、治理葡萄、斂其所產、</verse>
				<verse number="4">越至七年、土壤安息、為耶和華肅守之、斯時田畝勿耕、葡萄勿治、</verse>
				<verse number="5">禾稼之不殖而生者、勿穫、葡萄之不治而實者、勿摘、蓋是年其土乃休息、</verse>
				<verse number="6">安息年之土產、為爾及僕婢傭人賓旅所食、</verse>
				<verse number="7">爾之六畜野獸、亦得而食之、○</verse>
				<verse number="8">爾宜核數安息之年凡七、七七相乘、計四十九年、</verse>
				<verse number="9">七月十日、為贖罪之期、當使遍地吹角、大發厥聲、</verse>
				<verse number="10">第五十年、當為聖年、普告境內居民、此為禧年、得以自由、人各歸其業、返其家、</verse>
				<verse number="11">每五十年必為禧年、田畝勿耕、禾稼之不殖而生者、勿穫、葡萄之不治而實者、勿摘、</verse>
				<verse number="12">此乃禧年、必以為聖、田之所產、人俱可食、</verse>
				<verse number="13">禧年既屆、各歸其業、</verse>
				<verse number="14">如有所鬻於人、或有所購於人、皆勿相欺、</verse>
				<verse number="15">或購或鬻、皆由禧年之後、核其年數、視物產之多寡而計之、</verse>
				<verse number="16">年多增值、年寡減值、蓋所鬻者、乃物產之數也、</verse>
				<verse number="17">故勿相欺、當畏上帝、我乃耶和華、爾之上帝也、</verse>
				<verse number="18">宜循我典章、守我律例、而遵行之、藉以安居斯土、</verse>
				<verse number="19">地有所產、使爾果腹、安然居處、</verse>
				<verse number="20">若問既至七年、不稼不穡、將何以食、</verse>
				<verse number="21">我必於第六年、錫嘏於爾、俾收三年之實、</verse>
				<verse number="22">八年耕種、尚食舊穀、至於九年、新穀乃登、</verse>
				<verse number="23">田畝屬我、汝乃賓旅、不得永鬻於人、</verse>
				<verse number="24">凡爾所有之地、許人贖之、○</verse>
				<verse number="25">假令宗族貧乏、鬻其產業、近戚當往贖之、</verse>
				<verse number="26">如無贖者、而己積資、足以自贖、</verse>
				<verse number="27">則自鬻時、核其年之多寡、以其餘期所值、償之於人、而歸其業、</verse>
				<verse number="28">如己無力以贖、則所鬻之業、存於購者、以待禧年、屆期、業歸其主、○</verse>
				<verse number="29">如人鬻邑中之宅、則鬻後期年、有權可贖、</verse>
				<verse number="30">如年已周不贖、則邑中之宅、永存於購者、歷世弗替、即屆禧年、亦不歸主、</verse>
				<verse number="31">但宅在鄉里、而無城垣、則視如田畝、可得贖之、禧年歸主、</verse>
				<verse number="32">惟 利未 族之邑、即其業中諸邑之宅、隨時可贖、</verse>
				<verse number="33">如人贖 利未 族邑中之宅、屆禧年、必歸其主、蓋在 以色列 族中、 利未 人以所得邑中之宅為業、</verse>
				<verse number="34">利未 族邑郊之田、為其恆業、不得鬻於人、○</verse>
				<verse number="35">如宗族中、有貧窮者、爾見其手匱乏、當濟助之、使之偕居、若旅人然、</verse>
				<verse number="36">勿取其利、宜畏爾之上帝、使之偕居、</verse>
				<verse number="37">貸金與粟、毋取其利、</verse>
				<verse number="38">我乃耶和華、爾之上帝、導爾出 埃及 、以 迦南 地賜爾、為爾上帝、○</verse>
				<verse number="39">如宗族中、有匱乏者、自鬻於爾、勿視若奴、</verse>
				<verse number="40">當偕爾居、如傭人旅人然、供爾役事、以待禧年、</verse>
				<verse number="41">屆期、彼及子女去爾、而歸其家、復得其祖遺業、</verse>
				<verse number="42">我導 以色列 族出 埃及 、彼為我僕、不得鬻為奴隸、</verse>
				<verse number="43">勿治以嚴、宜畏爾之上帝、○</verse>
				<verse number="44">異邦之民、來自四方者、可購為僕婢、</verse>
				<verse number="45">外人旅於爾中、及其子女生於爾地者、可購為爾有、</verse>
				<verse number="46">遺於子孫、恆為爾僕、惟 以色列 人為爾宗族、勿以嚴相治、○</verse>
				<verse number="47">如爾中賓旅有豐裕者、爾之同儔窮乏、自鬻於彼、或其戚屬、</verse>
				<verse number="48">鬻後可贖、同族亦可代贖、</verse>
				<verse number="49">或叔伯、或叔伯之子、或近親他人、俱可贖之、如己積資、足以自贖、自贖亦可、</verse>
				<verse number="50">彼與購者、同自鬻時、計至禧年、揆其期之遠近、酌傭人之值幾何、以償鬻金之多寡、</verse>
				<verse number="51">年遠、付其贖值、償其鬻金宜多、</verse>
				<verse number="52">年近、付其贖值、償其鬻金宜少、</verse>
				<verse number="53">歲必偕居、待若傭人、勿治以嚴、</verse>
				<verse number="54">如未得贖、禧年既屆、彼及子女、可出而自由、</verse>
				<verse number="55">我導 以色列 族出 埃及 、彼為我僕、我乃耶和華、爾之上帝也、</verse>
			</chapter>
			<chapter number="26">
				<verse number="1">於爾所居之地、勿作偶像、勿立雕像、或柱像、或勒像之石、而崇拜之、我乃耶和華、爾之上帝、</verse>
				<verse number="2">當守我安息日、敬我聖所、我乃耶和華也、○</verse>
				<verse number="3">爾若循我典章、守我誡命、而遵行之、</verse>
				<verse number="4">我必降以時雨、使土地產物、園樹結果、</verse>
				<verse number="5">俾爾碾穀延及摘葡萄、摘葡萄延及播種之時、得以果腹安居、</verse>
				<verse number="6">賜爾境內平康、可以安寢、無人恐爾、我必絕滅暴獸於斯土、刀劍不行於爾地、</verse>
				<verse number="7">爾將追敵、以刃擊之、仆於爾前、</verse>
				<verse number="8">爾中之人、五可驅百、百可驅萬、以刃擊敵、仆於爾前、</verse>
				<verse number="9">我將眷顧爾、使爾繁衍昌熾、踐我與爾所立之約、</verse>
				<verse number="10">爾食舊穀、新穀既登、舊穀則徙、</verse>
				<verse number="11">我將立幕於爾中、心不厭爾、</verse>
				<verse number="12">周遊爾間、為爾上帝、爾為我民、</verse>
				<verse number="13">我乃耶和華、爾之上帝、導爾出 埃及 、免為其奴隸、斷爾所負之軛、俾爾昂首而行、○</verse>
				<verse number="14">爾若不聽我言、弗遵我命、</verse>
				<verse number="15">棄我典章、蔑我律例、違我誡命、背我盟約、</verse>
				<verse number="16">我必加以威烈、使爾身癆體熱、以致目盲神敗、播種徒勞、為敵所食、</verse>
				<verse number="17">我必敵爾、使見擊於敵前、憾爾者將制爾、無人追襲、爾亦遁逃、</verse>
				<verse number="18">爾若仍不聽從、將懲爾罪、至於七倍、</verse>
				<verse number="19">爾恃強之驕傲、我必毀之、並使爾天若鐵、爾地若銅、</verse>
				<verse number="20">爾徒力作、田無所產、樹不結實、</verse>
				<verse number="21">爾尚頑梗、不欲順從、則按罪降災、至於七倍、</verse>
				<verse number="22">使暴獸入爾境、攘爾子女、滅爾牲畜、以致戶口凋零、道途寂寞、○</verse>
				<verse number="23">爾猶不悛、所行逆我、</verse>
				<verse number="24">我必拂逆爾、緣爾之罪扑責爾、至於七倍、</verse>
				<verse number="25">我使鋒刃臨爾、以報背約之仇、爾集於邑垣、我則降疫癘於其中、付爾於敵、</verse>
				<verse number="26">既絕餱糧、如折爾杖、十婦炊餅於一爐、權之以給、爾得食而不飽、○</verse>
				<verse number="27">汝猶不聽從、所行逆我、</verse>
				<verse number="28">我必震怒、以拂逆爾、督責爾罪、至於七倍、</verse>
				<verse number="29">爾將食子女之肉、</verse>
				<verse number="30">我亦毀爾崇邱、斫爾日像、以爾尸骸、擲於偶像之上、我心必厭惡爾、</verse>
				<verse number="31">俾爾邑垣荒墟、聖所寂寞、不享爾馨香、</verse>
				<verse number="32">使爾土地荒蕪、處此之敵、無不駭異、</verse>
				<verse number="33">我必散爾於異邦、襲爾以白刃、荒涼爾土、闃寂爾邑、</verse>
				<verse number="34">爾既寓於敵國、斯土荒寂、其壤則閒、而享安息、</verse>
				<verse number="35">地既荒寂、必享安息、爾居斯土、其壤所未獲之安息、此時必得享之、</verse>
				<verse number="36">爾之孑遺、處於敵國、必使其心頹敗、風吹葉落、聞聲而怖、彼之遁逃、若避鋒刃、即無追者、亦必顚仆、</verse>
				<verse number="37">無人追襲、自相蹂躪、如在鋒刃之前、無力拒敵、</verse>
				<verse number="38">爾必危亡於異邦、吞噬於敵國、</verse>
				<verse number="39">爾之孑遺、處於敵國、為一己之愆尤、並前人之罪戾、日漸消亡、</verse>
				<verse number="40">是時必承己愆、及前人之罪、自認所行逆我、</verse>
				<verse number="41">我拂逆之、散之敵國、緣其不潔之心、自卑服罪、</verse>
				<verse number="42">我則追憶我與 亞伯拉罕 以撒 雅各 所立之約、而俯念斯土、</verse>
				<verse number="43">彼既蔑視我律例、心厭我典章、致離故土、使田荒寂、於無人時、得享安息、代民服罪、</verse>
				<verse number="44">雖然、彼處於敵國、我不屏斥之、厭惡之、殲滅之、致廢我約、蓋我乃耶和華、彼之上帝、</verse>
				<verse number="45">昔我導其宗祖出於 埃及 、為其上帝、異邦無不目擊、故我必念其約、我乃耶和華也、</verse>
				<verse number="46">以上典章律例法度、乃耶和華於 西乃 山、藉 摩西 與 以色列 人所立者、</verse>
			</chapter>
			<chapter number="27">
				<verse number="1">耶和華諭 摩西 曰、</verse>
				<verse number="2">告 以色列 族云、以人許願、俾歸耶和華、則必估其價、</verse>
				<verse number="3">循聖所權衡、自二十歲至六十歲者、男五十舍客勒、</verse>
				<verse number="4">女三十舍客勒、</verse>
				<verse number="5">自五歲至二十歲者、男二十舍客勒、女十舍客勒、</verse>
				<verse number="6">自一月至五歲者、男五舍客勒、女三舍客勒、</verse>
				<verse number="7">自六十歲以上者、男十五舍客勒、女十舍客勒、</verse>
				<verse number="8">倘其人貧乏、不能如價、則宜攜至祭司前、祭司視其力以估之、○</verse>
				<verse number="9">如以可獻之牲畜、許於耶和華、則必以為聖、</verse>
				<verse number="10">美惡毋相易、如以此易彼、則所許所易者、俱必為聖、</verse>
				<verse number="11">如所許者、為不潔之畜、不堪以獻耶和華、則必置之祭司前、</verse>
				<verse number="12">祭司估其價、或美或惡、依其所估而定、</verse>
				<verse number="13">如欲贖之、必於所估之價、加五分之一、○</verse>
				<verse number="14">如以第宅區別為聖、歸於耶和華、祭司必估其價、或美或惡、依其所估而定、</verse>
				<verse number="15">如欲贖之、必於所估之價、加五分之一、宅則歸己、○</verse>
				<verse number="16">如以為業之田區別為聖、歸於耶和華、當視播種之多寡、以估其價、播大麥一賀梅爾者、價值五十舍客勒、</verse>
				<verse number="17">如其獻田自禧年始、則爾所估之價為定、</verse>
				<verse number="18">如其獻田在禧年後、則祭司必核其後至禧年之歲月、以減其價、</verse>
				<verse number="19">如獻田者自欲贖之、當於所估之價、加五分之一、田則歸己、</verse>
				<verse number="20">如不贖之、或鬻於他人、則不可復贖、</verse>
				<verse number="21">禧年既屆、必以其田歸耶和華為聖、如永獻之地然、而為祭司之業、</verse>
				<verse number="22">如以所購於人、非其所受為業之田、獻於耶和華為聖、</verse>
				<verse number="23">則祭司必依爾所估之價、視禧年之遠近而定、是日彼以其金、歸於耶和華為聖、</verse>
				<verse number="24">迨至禧年、田歸鬻者、即其原主、</verse>
				<verse number="25">凡爾所估之價、必循聖所權衡、二十季拉為一舍客勒、</verse>
				<verse number="26">惟首生之畜、或牛或羊、既歸耶和華為聖、不得再獻、乃屬於耶和華也、</verse>
				<verse number="27">若為不潔之畜、則必贖之、依爾所估之價、加五分之一、如其不贖、則依所估而鬻之、○</verse>
				<verse number="28">凡獻於耶和華之物、無論人畜田畝、俱不得鬻、亦不得贖、凡所獻者、乃為至聖、屬於耶和華、</verse>
				<verse number="29">凡當滅者、不可復贖、必致之死、○</verse>
				<verse number="30">凡土所產、無論地之穀、樹之果、什一歸諸耶和華、是為聖物、</verse>
				<verse number="31">所應輸之什一、人欲贖之、必加五分之一、</verse>
				<verse number="32">牛羊過於杖下者、必以什一歸諸耶和華為聖、</verse>
				<verse number="33">或美或惡、毋庸察、亦毋庸易、如其易之、則二者俱為聖、不得復贖、</verse>
				<verse number="34">以上所載、乃耶和華在 西乃 山、諭 摩西 告 以色列 族之誡命、</verse>
			</chapter>
		</book>
		<book number="4">
			<chapter number="1">
				<verse number="1">以色列 族出 埃及 後、二年二月朔、耶和華在 西乃 野、會幕中、諭 摩西 曰、</verse>
				<verse number="2">以色列 會眾、循其室家宗族、凡諸丁男、按名以核其數、</verse>
				<verse number="3">自二十歲以上、能臨陳之 以色列 人、爾及 亞倫 、當依其行伍而計之、</verse>
				<verse number="4">每支派中、當有一人偕爾、為其族長、</verse>
				<verse number="5">偕爾之人、其名列下、屬 流便 者、 示丟珥 子 以利蓿 、</verse>
				<verse number="6">屬 西緬 者、 蘇利沙代 子 示路蔑 、</verse>
				<verse number="7">屬 猶大 者、 亞米拿達 子 拿順 、</verse>
				<verse number="8">屬 以薩迦 者、 蘇押 子 拿坦業 、</verse>
				<verse number="9">屬 西布倫 者、 希倫 子 以利押 、</verse>
				<verse number="10">約瑟 之裔、屬 以法蓮 者、 亞米忽 子 以利沙瑪 、屬 瑪拿西 者、 比大蓿 子 迦瑪列 、</verse>
				<verse number="11">屬 便雅憫 者、 基多尼 子 亞比但 、</verse>
				<verse number="12">屬 但 者、 亞米沙代 子 亞希以謝 、</verse>
				<verse number="13">屬 亞設 者、 俄蘭 子 帕結 、</verse>
				<verse number="14">屬 迦得 者、 丟珥 子 以利雅薩 、</verse>
				<verse number="15">屬 拿弗他利 者、 以南 子 亞希拉 、</verse>
				<verse number="16">此乃自會中所簡、宗族之牧伯、皆為 以色列 軍中之長、</verse>
				<verse number="17">以上所列諸名、 摩西 亞倫 召之、</verse>
				<verse number="18">二月朔、集會眾、循其室家宗族、自二十歲以上、依其名數、述其譜系、</verse>
				<verse number="19">摩西 遵耶和華命、在 西乃 野核其數、○</verse>
				<verse number="20">以色列 長子、 流便 子孫、循其室家宗族、依其名數、自二十歲以上、凡諸丁男、能臨陳者、</verse>
				<verse number="21">計四萬六千五百、</verse>
				<verse number="22">西緬 子孫、循其室家宗族、依其名數、自二十歲以上、凡諸丁男、能臨陳者、</verse>
				<verse number="23">計五萬九千三百、</verse>
				<verse number="24">迦得 子孫、循其室家宗族、依其名數、自二十歲以上、能臨陳者、</verse>
				<verse number="25">計四萬五千六百五十、</verse>
				<verse number="26">猶大 子孫、循其室家宗族、依其名數、自二十歲以上、能臨陳者、</verse>
				<verse number="27">計七萬四千六百、</verse>
				<verse number="28">以薩迦 子孫、循其室家宗族、依其名數、自二十歲以上、能臨陳者、</verse>
				<verse number="29">計五萬四千四百、</verse>
				<verse number="30">西布倫 子孫、循其室家宗族、依其名數、自二十歲以上、能臨陳者、</verse>
				<verse number="31">計五萬七千四百、</verse>
				<verse number="32">約瑟 之裔、 以法蓮 子孫、循其室家宗族、依其名數、自二十歲以上、能臨陳者、</verse>
				<verse number="33">計四萬有五百、</verse>
				<verse number="34">瑪拿西 子孫、循其室家宗族、依其名數、自二十歲以上、能臨陳者、</verse>
				<verse number="35">計三萬二千二百、</verse>
				<verse number="36">便雅憫 子孫、循其室家宗族、依其名數、自二十歲以上、能臨陳者、</verse>
				<verse number="37">計三萬五千四百、</verse>
				<verse number="38">但 之子孫、循其室家宗族、依其名數、自二十歲以上、能臨陳者、</verse>
				<verse number="39">計六萬二千七百、</verse>
				<verse number="40">亞設 子孫、循其室家宗族、依其名數、自二十歲以上、能臨陳者、</verse>
				<verse number="41">計四萬一千五百、</verse>
				<verse number="42">拿弗他利 子孫、循其室家宗族、依其名數、自二十歲以上、能臨陳者、</verse>
				<verse number="43">計五萬三千四百、</verse>
				<verse number="44">以上所載、乃 摩西 亞倫 與 以色列 之牧伯十二人、各為其宗族所核計、</verse>
				<verse number="45">以色列 人、按其宗族、自二十歲以上、能臨陳者、</verse>
				<verse number="46">綜計六十萬三千五百五十人、</verse>
				<verse number="47">利未 宗族、不列其數、</verse>
				<verse number="48">蓋耶和華曾諭 摩西 曰、</verse>
				<verse number="49">利未 支派勿核、勿與 以色列 族同計其數、</verse>
				<verse number="50">必立之以理法幕、及其器皿、與其所有、彼必舁幕暨器、供役其中、四周建營、</verse>
				<verse number="51">徙幕時、 利未 人撤之、張幕時、 利未 人立之、外人近其側、必致之死、</verse>
				<verse number="52">以色列 眾張幕、各在其營、各循其纛、各依其伍、</verse>
				<verse number="53">惟 利未 人建營、當環法幕、免 以色列 會眾干怒、守衛法幕、乃 利未 人之責任、</verse>
				<verse number="54">以色列 族、遵耶和華所諭 摩西 之命而行、</verse>
			</chapter>
			<chapter number="2">
				<verse number="1">耶和華諭 摩西 亞倫 曰、</verse>
				<verse number="2">以色列 族建營、當各隨其纛、附宗族之斾、在會幕四周、</verse>
				<verse number="3">東方日出之所、凡隸 猶大 營之纛者、按其行伍建營、 亞米拿達 子 拿順 為其牧伯、</verse>
				<verse number="4">彼之軍旅、見核者、計七萬四千六百、</verse>
				<verse number="5">以薩迦 支派附之建營、 蘇押 子 拿坦業 為其牧伯、</verse>
				<verse number="6">彼之軍旅、見核者、計五萬四千四百、</verse>
				<verse number="7">西布倫 支派次之、 希倫 子 以利押 為其牧伯、</verse>
				<verse number="8">彼之軍旅、見核者、計五萬七千四百、</verse>
				<verse number="9">凡隸 猶大 營者、按其行伍、綜計十八萬六千四百、是為前隊、○</verse>
				<verse number="10">南方有 流便 營之纛、按其行伍、 示丟珥 子 以利蓿 為其牧伯、</verse>
				<verse number="11">彼之軍旅、見核者、計四萬六千五百、</verse>
				<verse number="12">西緬 支派附之建營、 蘇利沙代 子 示路蔑 為其牧伯、</verse>
				<verse number="13">彼之軍旅、見核者、計五萬九千三百、</verse>
				<verse number="14">迦得 支派次之、 丟珥 子 以利雅薩 為其牧伯、</verse>
				<verse number="15">彼之軍旅、見核者、計四萬五千六百五十、</verse>
				<verse number="16">凡隸 流便 營者、按其行伍、綜計十五萬一千四百五十、是為二隊、○</verse>
				<verse number="17">隨後會幕啟行、 利未 營在諸營之中、其啟行也、依其建營之序、各歸其隊、各隨其纛、○</verse>
				<verse number="18">西方有 以法蓮 營之纛、按其行伍、 亞米忽 子 以利沙瑪 為其牧伯、</verse>
				<verse number="19">彼之軍旅、見核者、計四萬有五百、</verse>
				<verse number="20">瑪拿西 支派附之建營、 比大蓿 子 迦瑪列 為其牧伯、</verse>
				<verse number="21">彼之軍旅、見核者、計三萬二千二百、</verse>
				<verse number="22">便雅憫 支派次之、 基多尼 子 亞比但 為其牧伯、</verse>
				<verse number="23">彼之軍旅、見核者、計三萬五千四百、</verse>
				<verse number="24">凡隸 以法蓮 營者、按其行伍、綜計十萬八千一百、是為三隊、○</verse>
				<verse number="25">北方有 但 營之纛、按其行伍、 亞米沙代 子 亞希以謝 為其牧伯、</verse>
				<verse number="26">彼之軍旅、見核者、計六萬二千七百、</verse>
				<verse number="27">亞設 支派附之建營、 俄蘭 子 帕結 為其牧伯、</verse>
				<verse number="28">彼之軍旅、見核者、計四萬一千五百、</verse>
				<verse number="29">拿弗他利 支派次之、 以南 子 亞希拉 為其牧伯、</verse>
				<verse number="30">彼之軍旅、見核者、計五萬三千四百、</verse>
				<verse number="31">凡隸 但 之營者、按其行伍、綜計十五萬七千六百、是為後隊、隨纛而行、○</verse>
				<verse number="32">以上所載、乃 以色列 人循其宗族、按其行伍、諸營見核者、綜計六十萬三千五百五十、</verse>
				<verse number="33">利未 族不列其數、遵耶和華所諭 摩西 之命、</verse>
				<verse number="34">以色列 族各隨其纛以建營、循其室家宗族而啟行、悉遵耶和華所諭 摩西 之命、</verse>
			</chapter>
			<chapter number="3">
				<verse number="1">耶和華在 西乃 山諭 摩西 時、 亞倫 摩西 之裔如左、</verse>
				<verse number="2">亞倫 之子、長 拿答 、次 亞比戶 、 以利亞撒 、 以他瑪 、</verse>
				<verse number="3">彼之諸子、咸沐以膏、 摩西 區別之、俾任祭司職、</verse>
				<verse number="4">拿答 亞比戶 在 西乃 野、以不聖之火獻耶和華、故死於其前、二人無子、 以利亞撒 以他瑪 在父 亞倫 前、供祭司之職、○</verse>
				<verse number="5">耶和華諭 摩西 曰、</verse>
				<verse number="6">使 利未 族近前、立於祭司 亞倫 前、而服事之、</verse>
				<verse number="7">為 亞倫 及會眾、供其役事於幕、</verse>
				<verse number="8">守會幕之器、為 以色列 族供其役事於幕、</verse>
				<verse number="9">必以 利未 人畀 亞倫 及其子、蓋彼自 以色列 族中、歸於 亞倫 、</verse>
				<verse number="10">惟立 亞倫 及其子為祭司、以守厥職、外人近會幕、必致之死、○</verse>
				<verse number="11">耶和華諭 摩西 曰、</verse>
				<verse number="12">我自 以色列 族中、取 利未 人、代 以色列 族初胎之男、故 利未 人屬我、</verse>
				<verse number="13">蓋首生者、悉屬於我、昔在 埃及 戮其首生者時、我取 以色列 族之首生者、或人或畜、區別為聖、以歸於我、我乃耶和華也、○</verse>
				<verse number="14">耶和華在 西乃 野、諭 摩西 曰、</verse>
				<verse number="15">當循 利未 人之室家宗族、而核其數、凡諸丁男、自一月以上者核之、</verse>
				<verse number="16">摩西 遵耶和華命而核之、</verse>
				<verse number="17">利未 諸子之名如左、 革順 、 哥轄 、 米拉利 、</verse>
				<verse number="18">革順 之子、循其室家、其名 立尼 、 示每 、</verse>
				<verse number="19">哥轄 之子、循其室家、其名 暗蘭 、 以斯哈 、 希伯倫 、 烏薛 、</verse>
				<verse number="20">米拉利 之子、循其室家、其名 抹利 、 母示 、斯乃 利未 室家、循其宗族、○</verse>
				<verse number="21">屬 革順 者、有 立尼 示每 室家二、</verse>
				<verse number="22">見核丁男、自一月以上、計七千五百、</verse>
				<verse number="23">於幕之後、西向建營、</verse>
				<verse number="24">拉伊勒 子 以利亞薩 、為 革順 族之牧伯、</verse>
				<verse number="25">革順 子孫、於會幕中所當守者、幕與帷、及其幬、會幕門㡘、</verse>
				<verse number="26">幕壇四周之院帷、及院門之㡘、暨所用之索、○</verse>
				<verse number="27">屬 哥轄 者、有 暗蘭 、 以斯哈 、 希伯倫 、 烏薛 室家四、</verse>
				<verse number="28">見核丁男、自一月以上、計八千六百、以守聖所、</verse>
				<verse number="29">於幕南向建營、</verse>
				<verse number="30">烏薛 子 以利撒反 、為 哥轄 族之牧伯、</verse>
				<verse number="31">哥轄 人所當守者、匱、案、燈臺暨壇、及聖所所用之器、㡘與屬㡘之物、</verse>
				<verse number="32">祭司 亞倫 子 以利亞撒 、為 利未 族牧伯之長、統理守聖所之人、○</verse>
				<verse number="33">屬 米拉利 者、有 抹利 母示 室家二、</verse>
				<verse number="34">見核丁男、自一月以上、計六千二百、</verse>
				<verse number="35">於幕北向建營、 亞比亥 子 蘇列 、為 米拉利 二室家之牧伯、</verse>
				<verse number="36">米拉利 子孫之職、乃守會幕之板、楗、柱、座、與所用之器皿、</verse>
				<verse number="37">及院四周之柱、座、釘、索、</verse>
				<verse number="38">摩西 亞倫 及 亞倫 子、乃於幕前、東向建營、守衛聖所、以代 以色列 族之任、外人近前、必致之死、</verse>
				<verse number="39">摩西 亞倫 遵耶和華命、核 利未 人數、依其室家、凡諸丁男、自一月以上、計二萬二千、○</verse>
				<verse number="40">耶和華諭 摩西 曰、 以色列 族首生之男、自一月以上者核之、記其名數、</verse>
				<verse number="41">我乃耶和華、當取 利未 人歸我、代 以色列 族首生之男、並取 利未 人之畜、代 以色列 族首生之畜、</verse>
				<verse number="42">摩西 循耶和華命為 以色列 族首生之男、核計其數、</verse>
				<verse number="43">按名見核者、自一月以上、計二萬二千二百七十三、○</verse>
				<verse number="44">耶和華諭 摩西 曰、</verse>
				<verse number="45">取 利未 人、代 以色列 族首生之男、取 利未 人之畜、代其首生之畜、使 利未 人歸我、我乃耶和華也、</verse>
				<verse number="46">以色列 族首生之男、其數較諸 利未 人、多二百七十三人、俱當贖之、</verse>
				<verse number="47">宜為各人取金五舍客勒、循聖所權衡、一舍客勒、即二十季拉、</verse>
				<verse number="48">以此贖金、歸 亞倫 及其子、</verse>
				<verse number="49">利未 人所贖者之外、 摩西 由 以色列 族首生之男、取其贖金、計一千三百六十五舍客勒、依聖所權衡、</verse>
				<verse number="50"></verse>
				<verse number="51">以與 亞倫 及其子、循耶和華所命、</verse>
			</chapter>
			<chapter number="4">
				<verse number="1">耶和華諭 摩西 亞倫 曰、</verse>
				<verse number="2">利未 族中、 哥轄 子孫、當核其數、循其室家宗族、</verse>
				<verse number="3">自三十歲至五十、凡任職從事於會幕者核之、</verse>
				<verse number="4">哥轄 子孫、於會幕所供役者、乃至聖之什物、</verse>
				<verse number="5">移營之時、 亞倫 及其子宜入、撤㡘以掩法匱、</verse>
				<verse number="6">施獺皮其上、覆以純藍之布、而貫其杠、</verse>
				<verse number="7">陳餅之几、覆以藍布、盤匙與灌奠之盂盃、及恆陳之餅、悉置其上、</verse>
				<verse number="8">覆以紫布、蓋以獺皮、而貫其杠、</verse>
				<verse number="9">以藍布蓋燈臺、及盞剪盤、與所用之油器、</verse>
				<verse number="10">覆以獺皮、悉置於架、</verse>
				<verse number="11">以藍布覆金壇、蓋以獺皮、而貫其杠、</verse>
				<verse number="12">聖所供事之器、裹以藍布、蓋以獺皮、悉置於架、</verse>
				<verse number="13">祭壇之灰必棄、覆以紫布、</verse>
				<verse number="14">火鼎、鈎、鏟、盆、及凡屬壇之器、悉置其上、蓋以獺皮、而貫其杠、</verse>
				<verse number="15">移營之時、 亞倫 及其子、蓋聖所諸器已畢、 哥轄 子孫、則前以舁、惟不可捫聖物、免其死亡、此乃 哥轄 子孫、在會幕之職任、</verse>
				<verse number="16">祭司 亞倫 子 以利亞撒 所守者、乃燈油、芳品、日獻之素祭、及膏、統理會幕、暨其中所有、聖所與其器、</verse>
				<verse number="17">耶和華諭 摩西 亞倫 曰、</verse>
				<verse number="18">勿絕 哥轄 族於 利未 族中、</verse>
				<verse number="19">彼眾近至聖之物時、 亞倫 及其子、當入聖室、定眾所役所荷、如是而行、俾其仍可生存、不致死亡、</verse>
				<verse number="20">惟 哥轄 人、須臾勿入聖所以觀、免其死亡、○</verse>
				<verse number="21">耶和華諭 摩西 曰、</verse>
				<verse number="22">革順 子孫、宜核其數、循其室家宗族、</verse>
				<verse number="23">自三十歲至五十、凡任職從事於會幕者核之、</verse>
				<verse number="24">革順 人之供役、與其負荷如左、</verse>
				<verse number="25">會幕與帷、及幬、在上之獺皮、幕門之㡘、</verse>
				<verse number="26">幕壇四周之院帷、及院門之㡘、索與所有供事之器、彼經理之、</verse>
				<verse number="27">革順 人之供役、與其負荷、悉從 亞倫 及其子之命、彼之所荷、令其監守、</verse>
				<verse number="28">此乃 革順 族之室家、在會幕之職任、祭司 亞倫 子 以他瑪 統理之、○</verse>
				<verse number="29">米拉利 子孫、宜核其數、循其室家宗族、</verse>
				<verse number="30">自三十歲至五十、凡任職從事於會幕者核之、</verse>
				<verse number="31">彼於會幕供役、所當守者、幕之板楗柱座、</verse>
				<verse number="32">院四周之柱座釘索、與供事之器、皆按名指定之、</verse>
				<verse number="33">此乃 米拉利 族之室家、在會幕之職任、祭司 亞倫 子 以他瑪 統理之、○</verse>
				<verse number="34">摩西 亞倫 及會眾之牧伯、核數 哥轄 子孫、循其室家宗族、</verse>
				<verse number="35">自三十歲至五十、凡任職從事於會幕者、</verse>
				<verse number="36">計二千七百五十、</verse>
				<verse number="37">摩西 亞倫 遵耶和華所諭 摩西 之命、核數 哥轄 子孫、凡從事於會幕者、其數即此、○</verse>
				<verse number="38">革順 子孫、循其室家宗族、</verse>
				<verse number="39">自三十歲至五十、凡任職從事於會幕者、</verse>
				<verse number="40">計二千六百三十、</verse>
				<verse number="41">摩西 亞倫 遵耶和華命、核數 革順 子孫、凡從事於會幕者、其數即此、○</verse>
				<verse number="42">米拉利 子孫、循其室家宗族、</verse>
				<verse number="43">自三十歲至五十、凡任職從事於會幕者、</verse>
				<verse number="44">計三千二百、</verse>
				<verse number="45">摩西 亞倫 遵耶和華所諭 摩西 之命、核數 米拉利 子孫、其數即此、○</verse>
				<verse number="46">摩西 亞倫 及 以色列 牧伯、核數 利未 人、循其室家宗族、</verse>
				<verse number="47">自三十歲至五十、凡任職從事於會幕、而負重者、</verse>
				<verse number="48">共計八千五百八十、</verse>
				<verse number="49">摩西 循其供役負荷、而核數之、悉遵耶和華命、</verse>
			</chapter>
			<chapter number="5">
				<verse number="1">耶和華諭 摩西 曰、</verse>
				<verse number="2">命 以色列 族云、凡患癩疾、白濁、及捫尸蒙污之人、</verse>
				<verse number="3">無論男女、悉當出之、屏於營外、免污其營、我所居者、</verse>
				<verse number="4">以色列 族遵耶和華所諭 摩西 之命、出之營外、○</verse>
				<verse number="5">耶和華諭 摩西 曰、</verse>
				<verse number="6">告 以色列 族云、如男女蹈愆、干犯耶和華、自取罪戾、</verse>
				<verse number="7">當認其過、盡償所負、加五分之一、與所負之人、</verse>
				<verse number="8">倘欲償之、而其人無戚屬、則宜償於耶和華、而歸於祭司、此外、亦獻牡綿羊為祭、以贖其罪、</verse>
				<verse number="9">以色列 族所有舉祭、奉於祭司者、必歸祭司、</verse>
				<verse number="10">人所獻之聖物、必歸祭司、凡與祭司者、必歸之、○</verse>
				<verse number="11">耶和華諭 摩西 曰、</verse>
				<verse number="12">告 以色列 族云、如人之妻、有違婦道、獲罪於夫、</verse>
				<verse number="13">與人有私、以玷其身、事屬隱秘、夫不及知、無人為證、亦未被執、</verse>
				<verse number="14">其夫若生疑忌、無論婦之有玷與否、</verse>
				<verse number="15">必攜其妻詣祭司、以麰麥麵伊法十分之一、奉為禮物、勿傾以油、勿加乳香、乃為疑忌而獻之素祭、俾念罪愆、</verse>
				<verse number="16">祭司必使婦進而立於耶和華前、</verse>
				<verse number="17">以瓦器盛聖水、取幕地之塵、置於水中、</verse>
				<verse number="18">婦既立於耶和華前、祭司必散其髮、取為疑忌而獻之素祭、俾念罪愆者、置於其手、祭司執致詛之苦水、</verse>
				<verse number="19">令婦發誓、謂之曰、如爾未私於人、未嘗背夫而行穢事、則願爾免此致詛苦水之害、</verse>
				<verse number="20">如爾背夫而行穢事、有私於人、為人所玷、</verse>
				<verse number="21">則可發誓、願耶和華使汝見詛於民中、髀消腹鼓、</verse>
				<verse number="22">此致詛之苦水、將入汝腸、令汝髀消腹鼓、婦宜曰、阿們、阿們、</verse>
				<verse number="23">祭司必書此詛於簡、塗其文於苦水、</verse>
				<verse number="24">令婦飲此致詛之水、入腹為苦、</verse>
				<verse number="25">祭司遂自婦手、取為疑忌而獻之素祭、搖於耶和華前、攜以詣壇、</verse>
				<verse number="26">於其中取一握、以為記誌、焚之於壇、然後使婦飲水、</verse>
				<verse number="27">既飲之後、如婦被玷、獲罪於夫、則致詛之水、入其腹而為苦、使其腹鼓髀消、見詛於民中、</verse>
				<verse number="28">如婦潔清無玷、則免罪戾、而能懷妊、</verse>
				<verse number="29">此乃婦既有夫、而違婦道、玷及其身、則夫懷疑而忌其婦之法、</verse>
				<verse number="30">置婦於耶和華前、祭司遵法而行、</verse>
				<verse number="31">夫則無愆、婦有罪則負之、</verse>
			</chapter>
			<chapter number="6">
				<verse number="1">耶和華諭 摩西 曰、</verse>
				<verse number="2">告 以色列 族云、如男女許願為拿細耳人、自為區別、歸於耶和華、</verse>
				<verse number="3">清酒醇醪、必戒之、清酒醇醪所釀之醯、及葡萄汁、均勿飲、葡萄或鮮或乾、均勿食、</verse>
				<verse number="4">自為區別時、葡萄樹所產、自實及皮、均不可食、</verse>
				<verse number="5">既自許願區別、薙髮之刀、勿加於首、迨區別歸於耶和華之日既盈、彼必為聖、當留其髮、</verse>
				<verse number="6">自為區別、歸於耶和華時、毋近尸側、</verse>
				<verse number="7">既已留髮、顯其歸於上帝、雖其父母兄弟姊妹死、毋為之蒙不潔、</verse>
				<verse number="8">自為區別時、彼歸耶和華為聖、</verse>
				<verse number="9">倘有人猝死其側、致首蒙污、必待七日而後為潔、是日薙髮、</verse>
				<verse number="10">越至八日、攜鳲鳩二、或雛鴿二、至會幕門、付於祭司、</verse>
				<verse number="11">祭司獻之、一為贖罪祭、一為燔祭、贖其近尸之罪、即日俾首成潔、</verse>
				<verse number="12">自為區別時、因其蒙污、宜復區別、歸於耶和華、攜一歲之牡羔一、為補過祭、既往之日、乃為虛度、○</verse>
				<verse number="13">為拿細耳人者、所許之日既盈、其例如左、當攜之至會幕門前、</verse>
				<verse number="14">獻禮物於耶和華、一歲之牡羔一、為燔祭、一歲之牝羔一、為贖罪祭、牡綿羊一、為酬恩祭、俱須無疵、</verse>
				<verse number="15">暨無酵餅一筐、和油之細麵餅、抹油之無酵薄餅、及相隨之素祭灌祭、</verse>
				<verse number="16">祭司取而奉於耶和華前、為之獻贖罪祭、及燔祭、</verse>
				<verse number="17">亦獻牡綿羊、為酬恩祭、並獻無酵餅一筐、與相隨之素祭灌祭、</verse>
				<verse number="18">拿細耳人於會幕門、必薙其區別之髮、投於酬恩祭下之火、</verse>
				<verse number="19">既薙之後、祭司取所烹之羊肩、與筐中之無酵餅一、無酵薄餅一、付於拿細耳人之手、</verse>
				<verse number="20">祭司必搖於耶和華前、以為搖祭、此物與所搖之腔、所舉之腿、同為聖物、歸於祭司、厥後拿細耳人方可飲酒、</verse>
				<verse number="21">拿細耳人許願區別、以禮物奉耶和華、其例若是、外此如能別有所加、必循區別之例、依其所許之願而行、○</verse>
				<verse number="22">耶和華諭 摩西 曰、</verse>
				<verse number="23">告 亞倫 及其子云、爾為 以色列 族祝嘏、必曰、</verse>
				<verse number="24">願耶和華福祚爾、護持爾、</verse>
				<verse number="25">願耶和華使其容光照爾、施恩於爾、</verse>
				<verse number="26">願耶和華歡顏顧爾、錫爾平康、</verse>
				<verse number="27">如是以我名加 以色列 族、我必錫嘏焉、</verse>
			</chapter>
			<chapter number="7">
				<verse number="1">建幕既畢、 摩西 膏之、及其諸器、區別為聖、亦膏祭壇、及其諸器、區別為聖、</verse>
				<verse number="2">當日 以色列 族長、即諸支派中、見核之人之牧伯、奉獻禮物、</verse>
				<verse number="3">攜至耶和華前、即蒙幭之車六、牛十有二、每二牧伯獻一車、每一牧伯獻一牛、奉於幕前、</verse>
				<verse number="4">耶和華諭 摩西 曰、</verse>
				<verse number="5">爾其收之、以供會幕之用、給予 利未 人、各循其役事、</verse>
				<verse number="6">摩西 遂以車與牛、予 利未 人、</verse>
				<verse number="7">兩車四牛、予 革順 子孫、循其役事、</verse>
				<verse number="8">四車八牛、予 米拉利 子孫、循其役事、祭司 亞倫 子 以他瑪 統理之、</verse>
				<verse number="9">惟 哥轄 子孫弗予、因其供聖所之役事、以肩負荷也、</verse>
				<verse number="10">膏壇時、牧伯獻禮物於壇前、以區別之、</verse>
				<verse number="11">耶和華諭 摩西 曰、牧伯各循其日、獻禮物以區別其壇、○</verse>
				<verse number="12">首日獻禮物者、 猶大 支派、 亞米拿達 子 拿順 、</verse>
				<verse number="13">所獻者、銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="14">金甌一、重十舍客勒、盈以香、</verse>
				<verse number="15">牡犢一、牡綿羊一、一歲之牡羔一、為燔祭、</verse>
				<verse number="16">牡山羊一、為贖罪祭、</verse>
				<verse number="17">牛二、牡綿羊五、牡山羊五、一歲之牡羔五、為酬恩祭、皆 亞米拿達 子 拿順 所獻、○</verse>
				<verse number="18">二日、 以薩迦 牧伯、 蘇押 子 拿坦業 獻禮物、</verse>
				<verse number="19">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="20">金甌一、重十舍客勒、盈以香、</verse>
				<verse number="21">牡犢一、牡綿羊一、一歲之牡羔一、為燔祭、</verse>
				<verse number="22">牡山羊一、為贖罪祭、</verse>
				<verse number="23">牛二、牡綿羊五、牡山羊五、一歲之牡羔五、為酬恩祭、皆 蘇押 子 拿坦業 所獻、○</verse>
				<verse number="24">三日、 西布倫 牧伯、 希倫 子 以利押 獻禮物、</verse>
				<verse number="25">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="26">金甌一、重十舍客勒、盈以香、</verse>
				<verse number="27">牡犢一、牡綿羊一、一歲之牡羔一、為燔祭、</verse>
				<verse number="28">牡山羊一、為贖罪祭、</verse>
				<verse number="29">牛二、牡綿羊五、牡山羊五、一歲之牡羔五、為酬恩祭、皆 希倫 子 以利押 所獻、○</verse>
				<verse number="30">四日、 流便 牧伯、 示丟珥 子 以利蓿 獻禮物、</verse>
				<verse number="31">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="32">金甌一、重十舍客勒、盈以香、</verse>
				<verse number="33">牡犢一、牡綿羊一、一歲之牡羔一、為燔祭、</verse>
				<verse number="34">牡山羊一、為贖罪祭、</verse>
				<verse number="35">牛二、牡綿羊五、牡山羊五、一歲之牡羔五、為酬恩祭、皆 示丟珥 子 以利蓿 所獻、○</verse>
				<verse number="36">五日、 西緬 牧伯、 蘇利沙代 子 示路蔑 獻禮物、</verse>
				<verse number="37">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="38">金甌一、重十舍客勒、盈以香、</verse>
				<verse number="39">牡犢一、牡綿羊一、一歲之牡羔一、為燔祭、</verse>
				<verse number="40">牡山羊一、為贖罪祭、</verse>
				<verse number="41">牛二、牡綿羊五、牡山羊五、一歲之牡羔五、為酬恩祭、皆 蘇利沙代 子 示路蔑 所獻、○</verse>
				<verse number="42">六日、 迦得 牧伯、 丟珥 子 以利雅薩 獻禮物、</verse>
				<verse number="43">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="44">金甌一、重十舍客勒、盈以香、</verse>
				<verse number="45">牡犢一、牡綿羊一、一歲之牡羔一、為燔祭、</verse>
				<verse number="46">牡山羊一、為贖罪祭、</verse>
				<verse number="47">牛二、牡綿羊五、牡山羊五、一歲之牡羔五、為酬恩祭、皆 丟珥 子 以利雅薩 所獻、○</verse>
				<verse number="48">七日、 以法蓮 牧伯、 亞米忽 子 以利沙瑪 獻禮物、</verse>
				<verse number="49">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="50">金甌一、重十舍客勒、盈以香、</verse>
				<verse number="51">牡犢一、牡綿羊一、一歲之牡羔一、為燔祭、</verse>
				<verse number="52">牡山羊一、為贖罪祭、</verse>
				<verse number="53">牛二、牡綿羊五、牡山羊五、一歲之牡羔五、為酬恩祭、皆 亞米忽 子 以利沙瑪 所獻、○</verse>
				<verse number="54">八日、 瑪拿西 牧伯、 比大蓿 子 迦瑪列 獻禮物、</verse>
				<verse number="55">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="56">金甌一、重十舍客勒、盈以香、</verse>
				<verse number="57">牡犢一、牡綿羊一、一歲之牡羔一、為燔祭、</verse>
				<verse number="58">牡山羊一、為贖罪祭、</verse>
				<verse number="59">牛二、牡綿羊五、牡山羊五、一歲之牡羔五、為酬恩祭、皆 比大蓿 子 迦瑪列 所獻、○</verse>
				<verse number="60">九日、 便雅憫 牧伯、 基多尼 子 亞比但 獻禮物、</verse>
				<verse number="61">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="62">金甌一、重十舍客勒、盈以香、</verse>
				<verse number="63">牡犢一、牡綿羊一、一歲之牡羔一、為燔祭、</verse>
				<verse number="64">牡山羊一、為贖罪祭、</verse>
				<verse number="65">牛二、牡綿羊五、牡山羊五、一歲之牡羔五、為酬恩祭、皆 基多尼 子 亞比但 所獻、○</verse>
				<verse number="66">十日、 但 之牧伯、 亞米沙代 子 亞希以謝 獻禮物、</verse>
				<verse number="67">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="68">金甌一、重十舍客勒、盈以香、</verse>
				<verse number="69">牡犢一、牡綿羊一、一歲之牡羔一、為燔祭、</verse>
				<verse number="70">牡山羊一、為贖罪祭、</verse>
				<verse number="71">牛二、牡綿羊五、牡山羊五、一歲之牡羔五、為酬恩祭、皆 亞米沙代 子 亞希以謝 所獻、○</verse>
				<verse number="72">十一日、 亞設 牧伯、 俄蘭 子 帕結 獻禮物、</verse>
				<verse number="73">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="74">金甌一、重十舍客勒、盈以香、</verse>
				<verse number="75">牡犢一、牡綿羊一、一歲之牡羔一、為燔祭、</verse>
				<verse number="76">牡山羊一、為贖罪祭、</verse>
				<verse number="77">牛二、牡綿羊五、牡山羊五、一歲之牡羔五、為酬恩祭、皆 俄蘭 子 帕結 所獻、○</verse>
				<verse number="78">十二日、 拿弗他利 牧伯、 以南 子 亞希拉 獻禮物、</verse>
				<verse number="79">銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麵、為素祭、</verse>
				<verse number="80">金甌一、重十舍客勒、盈以香、</verse>
				<verse number="81">牡犢一、牡綿羊一、一歲之牡羔一、為燔祭、</verse>
				<verse number="82">牡山羊一、為贖罪祭、</verse>
				<verse number="83">牛二、牡綿羊五、牡山羊五、一歲之牡羔五、為酬恩祭、皆 以南 子 亞希拉 所獻、○</verse>
				<verse number="84">膏壇時、 以色列 牧伯所獻、銀盤十二、銀盂十二、金甌十二、</verse>
				<verse number="85">盤各重一百三十舍客勒、盂各重七十舍客勒、諸器皿之銀、共計二千四百舍客勒、循聖所權衡、</verse>
				<verse number="86">金甌十二、盈以香、甌各重十舍客勒、共計一百二十舍客勒、循聖所權衡、</verse>
				<verse number="87">牡犢十有二、牡綿羊十有二、一歲之牡羔十有二、以為燔祭、與其素祭、山羊之羔十有二、為贖罪祭、</verse>
				<verse number="88">牡牛二十四、牡綿羊六十、牡山羊六十、一歲之牡羔六十、為酬恩祭、皆膏壇後所獻、○</verse>
				<verse number="89">摩西 入會幕、與耶和華言、則聞二基路伯間、法匱施恩座上、有聲與之言、即耶和華與之言也、</verse>
			</chapter>
			<chapter number="8">
				<verse number="1">耶和華諭 摩西 曰、</verse>
				<verse number="2">告 亞倫 云、燃燈之時、宜使七盞明耀於臺前、</verse>
				<verse number="3">亞倫 遵耶和華所諭 摩西 之命而行、燃燈明耀於臺前、</verse>
				<verse number="4">燈臺以金為之、自座及花、悉用鏇法而造、遵耶和華所示 摩西 之式、○</verse>
				<verse number="5">耶和華諭 摩西 曰、</verse>
				<verse number="6">於 以色列 族中、取 利未 人潔之、</verse>
				<verse number="7">潔禮如左、以贖罪之水灑之、使以薙刀薙其全體、濯衣潔身、</verse>
				<verse number="8">取牡犢為燔祭、和油之細麵為素祭、又取牡犢一、為贖罪祭、</verse>
				<verse number="9">攜 利未 人至會幕前、集 以色列 會眾、</verse>
				<verse number="10">既引 利未 人於耶和華前、使 以色列 人按手其首、</verse>
				<verse number="11">亞倫 奉 利未 人於耶和華、為 以色列 族獻之、以為搖祭、供耶和華之役事、</verse>
				<verse number="12">利未 人按手於二犢之首、爾則獻之、一為贖罪祭、一為燔祭、奉於耶和華、以贖其罪、</verse>
				<verse number="13">使 利未 人立於 亞倫 及其子前、奉於耶和華、以為搖祭、</verse>
				<verse number="14">如是區別 利未 人於 以色列 族、使之歸我、</verse>
				<verse number="15">厥後 利未 人必入會幕、供其役事、爾必潔之、奉為搖祭、</verse>
				<verse number="16">蓋 利未 人悉歸於我、我取其人、代 以色列 族初胎之男、使為我有、</verse>
				<verse number="17">以色列 族諸首生者、或人或畜、咸為我有、我戮 埃及 首生者時、區別之以歸我、</verse>
				<verse number="18">我取 利未 人、以代 以色列 族初胎之男、</verse>
				<verse number="19">亦取之、以賜 亞倫 及其子、於會幕中、為 以色列 族供其役事、代之贖罪、免 以色列 族近於聖所、而遭災禍、</verse>
				<verse number="20">摩西 亞倫 暨 以色列 會眾、如是待 利未 人、悉遵耶和華命、</verse>
				<verse number="21">利未 人去罪為潔、洗濯其衣、 亞倫 奉於耶和華、以為搖祭、代為贖罪、使之成潔、</verse>
				<verse number="22">厥後 利未 人入會幕、於 亞倫 及其子前、以供役事、耶和華指 利未 人、所諭 摩西 者、 以色列 人悉遵行之、○</verse>
				<verse number="23">耶和華諭 摩西 曰、</verse>
				<verse number="24">利未 人供役事、有定例焉、自二十五歲以上、可入會幕、以供役事、</verse>
				<verse number="25">至於五十、乃罷其役、</verse>
				<verse number="26">偕其兄弟同守會幕、毋再役事、其例若此、</verse>
			</chapter>
			<chapter number="9">
				<verse number="1">出 埃及 二年正月、耶和華於 西乃 野、諭 摩西 曰、</verse>
				<verse number="2">屆期、 以色列 族當守逾越節、</verse>
				<verse number="3">月之十四日薄暮、遵典章律例、而守節期、</verse>
				<verse number="4">摩西 遂告 以色列 族守逾越節、</verse>
				<verse number="5">正月十四日薄暮、 以色列 族在 西乃 野、守逾越節、循耶和華所諭 摩西 之命、○</verse>
				<verse number="6">有人緣尸蒙污、不得於是日守逾越節、至 摩西 亞倫 前、</verse>
				<verse number="7">曰、吾儕緣尸蒙污、屆期奚禁我與 以色列 族、同獻禮物於耶和華、</verse>
				<verse number="8">摩西 曰、姑待此、我將聽耶和華何以諭爾、○</verse>
				<verse number="9">耶和華諭 摩西 曰、</verse>
				<verse number="10">告 以色列 族云、凡爾曹及後裔、若緣尸蒙污、或行遠道、亦當守逾越節、以奉事耶和華、</verse>
				<verse number="11">二月十四日薄暮守之、食羔、及無酵餅、與苦菜、</verse>
				<verse number="12">勿留其餘於明晨、勿折其骨、悉遵逾越節例而守之、</verse>
				<verse number="13">如人未蒙不潔、未行遠道、而弗守逾越節者、必絕於民中、因屆期不獻禮物於耶和華、必負其罪、</verse>
				<verse number="14">如外人旅於爾中、欲守逾越節、以奉事耶和華、必循典章律例而守之、賓旅宗族、俱為一例、○</verse>
				<verse number="15">張法幕之日、有雲覆之、自夕達旦、幕上明耀如火、</verse>
				<verse number="16">恆久如斯、雲覆厥幕、夜間其狀若火、</verse>
				<verse number="17">雲昇離幕、 以色列 族啟行、雲止之所、 以色列 族建營、</verse>
				<verse number="18">以色列 族啟行建營、俱循耶和華命、雲覆幕時、民則處營、</verse>
				<verse number="19">雲止於幕、歷日既久、則 以色列 族遵耶和華命、而不啟行、</verse>
				<verse number="20">雲止於幕、為日無幾、則處營、或啟行、俱循耶和華命、</verse>
				<verse number="21">有時雲止、自夕達旦、詰朝而昇、民則啟行、有時雲止、歷一晝夜而昇、民則啟行、</verse>
				<verse number="22">雲止於幕、或兩日、或一月、或一年、 以色列 族則處於營、而不前往、以待雲昇、然後啟行、</verse>
				<verse number="23">建營啟行、俱循耶和華命、悉遵耶和華所諭 摩西 之命而行、</verse>
			</chapter>
			<chapter number="10">
				<verse number="1">耶和華諭 摩西 曰、</verse>
				<verse number="2">宜用鏇法、製銀角二、用集會眾、使營啟行、</verse>
				<verse number="3">吹二角時、會眾宜集、就爾於會幕前、</verse>
				<verse number="4">吹一角時、 以色列 軍旅之牧伯、必集就爾、</verse>
				<verse number="5">吹角以警、則東營啟行、</verse>
				<verse number="6">二次、則南營啟行、啟行時、必吹角以警、</verse>
				<verse number="7">集會眾時、可吹角、勿警人、</verse>
				<verse number="8">亞倫 子孫為祭司者、必吹其角、著為永例、歷世弗替、</verse>
				<verse number="9">有敵犯境、爾往攻之、必以角聲警人、則耶和華爾之上帝、必垂念爾、拯爾於敵、</verse>
				<verse number="10">樂日、節期、月朔、當因獻燔祭、酬恩祭、而吹其角、以為紀念於爾上帝前、我乃耶和華、爾之上帝也、○</verse>
				<verse number="11">二年二月二十日、雲離法幕、</verse>
				<verse number="12">以色列 族啟行、去 西乃 野、雲止於 巴蘭 野、</verse>
				<verse number="13">民遵耶和華所諭 摩西 之命而啟行、乃始於此、</verse>
				<verse number="14">從 猶大 營之纛者、按其行伍、啟行為前隊、 亞米拿達 子 拿順 統領其軍、</verse>
				<verse number="15">蘇押 子 拿坦業 統 以薩迦 軍、</verse>
				<verse number="16">希倫 子 以利押 統 西布倫 軍、</verse>
				<verse number="17">繼而徹幕、 革順 米拉利 子孫、負之啟行、</verse>
				<verse number="18">從 流便 營之纛者、按其行伍啟行、 示丟珥 子 以利蓿 統領其軍、</verse>
				<verse number="19">蘇利沙代 子 示路蔑 統 西緬 軍、</verse>
				<verse number="20">丟珥 子 以利雅薩 統 迦得 軍、</verse>
				<verse number="21">哥轄 子孫、負聖所什物啟行、先行之人、建幕以待其至、</verse>
				<verse number="22">從 以法蓮 營之纛者、按其行伍啟行、 亞米忽 子 以利沙瑪 統領其軍、</verse>
				<verse number="23">比大蓿 子 迦瑪列 統 瑪拿西 軍、</verse>
				<verse number="24">基多尼 子 亞比但 統 便雅憫 軍、</verse>
				<verse number="25">從 但 營之纛者、啟行為後隊、 亞米沙代 子 亞希以謝 統領其軍、</verse>
				<verse number="26">俄蘭 子 帕結 統 亞設 軍、</verse>
				<verse number="27">以南 子 亞希拉 統 拿弗他利 軍、</verse>
				<verse number="28">以色列 族按其行伍啟行如是、○</verse>
				<verse number="29">摩西 謂其外戚、 米甸 人 流珥 子何巴曰、我儕今往耶和華所許賜我之地、汝且偕行、我善待爾、蓋耶和華論 以色列 族、出以嘉言、</verse>
				<verse number="30">何巴 曰、我不偕往、將歸故鄉、返我宗族、</verse>
				<verse number="31">摩西 曰、請勿棄我、我於曠野建營、爾知其事、可為我目、</verse>
				<verse number="32">如與我儕偕行、則耶和華如何施恩於我、我亦如是施爾、○</verse>
				<verse number="33">以色列 族離耶和華之山、歷程三日、此三日、耶和華之約匱先行、以擇安處之所、</verse>
				<verse number="34">民啟行時、耶和華之雲、晝覆其上、</verse>
				<verse number="35">約匱移時、 摩西 曰、耶和華歟、尚其興起、願敵潰散、願憾爾者遁逃、</verse>
				<verse number="36">約匱止時、則曰、耶和華歟、尚其返於 以色列 億兆、</verse>
			</chapter>
			<chapter number="11">
				<verse number="1">民發怨言、耶和華聞其惡語而怒、其火燃於民中、燬營邊隅、</verse>
				<verse number="2">民籲 摩西 、 摩西 禱於耶和華、火燄隨熄、</verse>
				<verse number="3">其地遂稱曰 他備拉 、以耶和華之火燃於民中也、○</verse>
				<verse number="4">雜處流氓、貪欲無厭、 以色列 族亦哭泣曰、誰予我肉食、</verse>
				<verse number="5">我憶在 埃及 時、不費財而食魚、亦有王瓜、瓠、韭、葱、蒜、</verse>
				<verse number="6">今我精神消減、瑪那而外、別無所見、</verse>
				<verse number="7">夫瑪那狀如芫荽之實、色如珍珠、</verse>
				<verse number="8">民眾四出、各相斂取、或磨以磨、或搗以臼、或煑於鼎、或以作餅、味若和油之食、</verse>
				<verse number="9">夜間露降於營、瑪那隨之而下、</verse>
				<verse number="10">摩西 聞民室家、各在帳幕門前哭泣、致耶和華震怒、 摩西 不悅、</verse>
				<verse number="11">告耶和華曰、何虐待爾僕、不施恩於我、而以治民之任加我、</verse>
				<verse number="12">斯民豈我所孕、豈我所育、爾乃謂我、汝其抱之於懷、猶父之懷乳子、攜至誓許其祖之地、</verse>
				<verse number="13">彼哭於我前云、以肉食我、我何由得肉、以予有眾乎、</verse>
				<verse number="14">治民之任綦重、我不能獨負、</verse>
				<verse number="15">如蒙爾恩、與其待我若此、毋寧殺我、免我遭諸困苦、○</verse>
				<verse number="16">耶和華諭 摩西 曰、於 以色列 之耆老中、簡七十人、皆爾夙知其為民之長老有司、攜至會幕前、與爾偕立、</verse>
				<verse number="17">我將臨而語爾、取爾所感之神、賦之於彼、使其同負治民之任、免爾獨負、</verse>
				<verse number="18">爾語民曰、自潔為聖、以備明日食肉、蓋耶和華聞爾哭聲云、誰以肉食我、昔在 埃及 、我儕善矣、故耶和華將賜爾以肉、爾得食之、</verse>
				<verse number="19">非止一日、二日、五日、十日、二十日已也、</verse>
				<verse number="20">必至一月、致由鼻孔噴而出之、為爾厭惡、蓋爾厭棄寓於爾中之耶和華、哭於其前曰、我何為出 埃及 乎、</verse>
				<verse number="21">摩西 曰、我偕居之民、步卒六十萬、爾言予之肉食、至於一月、</verse>
				<verse number="22">豈宰羣羊及牛、抑集海中鱗族、以饜之乎、</verse>
				<verse number="23">耶和華曰、耶和華之臂豈短耶、今必見我言之應否、○</verse>
				<verse number="24">摩西 出、以耶和華言告民、集民之長老七十人、立於幕之四周、</verse>
				<verse number="25">耶和華乘雲降臨、與 摩西 言、以感 摩西 之神、賦於長老、既已賦之、則感神而言、厥後不復如此、</verse>
				<verse number="26">所錄者中有二人、一名 伊利達 、一名 米達 、仍居於營、未適會幕、神既賦之、則在營中感神而言、</verse>
				<verse number="27">有一少者、趨告 摩西 曰、 伊利達 米達 在營中、感神而言、</verse>
				<verse number="28">嫩 之子 約書亞 自幼為 摩西 從者、曰、我主 摩西 歟、請禁之、</verse>
				<verse number="29">摩西 曰、爾緣我故、有所嫉乎、願耶和華以神賦於民眾、使之感神而言、</verse>
				<verse number="30">摩西 及 以色列 長老、遂返於營、</verse>
				<verse number="31">有風自耶和華而發、使鶉自海而至、散於營之四周、相去約一日之程、距地二肘、</verse>
				<verse number="32">民起捕鶉、永朝永夕、至於明日、獲之少者、尚得十賀梅爾、布於營之四周、</verse>
				<verse number="33">肉在牙間、猶未咀嚼、耶和華怒之、降重災以擊之、</verse>
				<verse number="34">其地遂稱曰 基博羅哈他瓦 、因貪欲之人葬於彼也、</verse>
				<verse number="35">民自 基博羅哈他瓦 啟行、至 哈洗錄 居焉、</verse>
			</chapter>
			<chapter number="12">
				<verse number="1">昔 摩西 娶 古實 女、 米利暗 亞倫 非之、</verse>
				<verse number="2">曰、耶和華豈第語 摩西 、而不語我儕乎、斯言耶和華聞之、</verse>
				<verse number="3">摩西 秉性溫柔、勝於世之億兆、</verse>
				<verse number="4">耶和華猝諭 摩西 亞倫 米利暗 曰、爾曹出至會幕、三人乃出、</verse>
				<verse number="5">耶和華乘雲柱臨於幕門、召 亞倫 米利暗 、二人乃前、</verse>
				<verse number="6">耶和華曰、其聽我言、爾中如有先知、我必藉異象而顯見、或夢中諭之、</verse>
				<verse number="7">惟於我僕 摩西 、則不然、彼盡忠於我家、</verse>
				<verse number="8">故我與之晤言、明以相告、不以隱語、彼亦睹耶和華之容、爾曹非之、曷不懼乎、</verse>
				<verse number="9">耶和華怒之而去、</verse>
				<verse number="10">雲離會幕、 米利暗 患癩、色皎如雪、 亞倫 顧之、見其患癩、</verse>
				<verse number="11">乃謂 摩西 曰、我儕愚昧、干厥咎戾、請吾主勿加罪、</verse>
				<verse number="12">勿使彼若已死之人、出母胎體已半朽者、</verse>
				<verse number="13">摩西 籲耶和華曰、上帝歟、其醫之、</verse>
				<verse number="14">耶和華曰、若彼父唾於其面、豈不蒙羞七日乎、必禁之營外、歷至七日、然後可導之入、</verse>
				<verse number="15">遂禁 米利暗 營外、至於七日、民不啟行、待其復入、</verse>
				<verse number="16">厥後離 哈洗錄 、在 巴蘭 野建營、</verse>
			</chapter>
			<chapter number="13">
				<verse number="1">耶和華諭 摩西 曰、</verse>
				<verse number="2">於支派中、各簡牧伯一人、以窺 迦南 地、即我所錫 以色列 族者、</verse>
				<verse number="3">摩西 遵耶和華命、自 巴蘭 野遣之、所遣者、悉屬 以色列 族長、</verse>
				<verse number="4">其名如左、屬 流便 支派、 撒刻 子 沙母亞 、</verse>
				<verse number="5">屬 西緬 支派、 何利 子 沙法 、</verse>
				<verse number="6">屬 猶大 支派、 耶孚尼 子 迦勒 、</verse>
				<verse number="7">屬 以薩迦 支派、 約色 子 以迦 、</verse>
				<verse number="8">屬 以法蓮 支派、 嫩 之子 何西阿 、</verse>
				<verse number="9">屬 便雅憫 支派、 拉孚 子 帕提 、</verse>
				<verse number="10">屬 西布倫 支派、 梭底 子 迦疊 、</verse>
				<verse number="11">約瑟 之裔、屬 瑪拿西 支派、 穌西 子 迦底 、</verse>
				<verse number="12">屬 但 之支派、 基瑪利 子 亞米利 、</verse>
				<verse number="13">屬 亞設 支派、 米迦勒 子 西帖 、</verse>
				<verse number="14">屬 拿弗他利 支派、 縛西 子 拿比 、</verse>
				<verse number="15">屬 迦得 支派、 瑪基 子 臼利 、</verse>
				<verse number="16">摩西 所遣以窺地者、即斯人也、 嫩 之子 何西阿 、 摩西 易其名為 約書亞 、</verse>
				<verse number="17">摩西 遣十二人以窺 迦南 、曰、自其南境而往、入彼山地、</verse>
				<verse number="18">察其土壤、觀其居民、強弱眾寡、</verse>
				<verse number="19">其處之所、或美或惡、其居之邑、或類營壘、或類城垣、</verse>
				<verse number="20">其土壤、或瘠或腴、有無林木、宜強乃志、彼地之菓、可攜而歸、其時乃葡萄初稔之際、</verse>
				<verse number="21">其人遂往窺地、自 尋 野至 利合 、及 哈馬 之道、</verse>
				<verse number="22">轉而南向、至 希伯崙 、此邑之建、前於 埃及 之 瑣安 七年、在彼有 亞衲 族 亞希幔 、 示篩 、 撻買 、</verse>
				<verse number="23">至 以實各 谷、在彼斫葡萄枝、上具葡萄一穗、</verse>
				<verse number="24">故其地名曰 以實各 谷、</verse>
				<verse number="25">四十日後、窺地而返、</verse>
				<verse number="26">至 巴蘭 野之 加低斯 、見 摩西 亞倫 、及 以色列 會眾、告以諸事、以厥土之菓示之、</verse>
				<verse number="27">謂 摩西 曰、爾遣我所往之地、我已至焉、果流乳蜜、此其菓也、</verse>
				<verse number="28">雖然、居民強悍、其邑廣大、俱有城垣、我見 亞衲 族於彼、</verse>
				<verse number="29">亞瑪力 族居南方、 赫 人、 耶布斯 人、 亞摩利 人居山地、 迦南 人瀕海與 約但 河居焉、</verse>
				<verse number="30">迦勒 於 摩西 前、慰安民曰、我儕能克其地、其往取之、</verse>
				<verse number="31">偕行者曰、彼強於我、不可往攻、</verse>
				<verse number="32">遂毀所窺之地、謂 以色列 族曰、我所窺之地、吞噬居民、我所見之人、軀幹修偉、</verse>
				<verse number="33">在彼見偉人 亞衲 族、我自較之、形猶蟿蟲、彼之視我亦若是、</verse>
			</chapter>
			<chapter number="14">
				<verse number="1">會眾大聲號呼、是夜咸哭、</verse>
				<verse number="2">以色列 族怨 摩西 亞倫 、僉曰、願我亡於 埃及 、或殞於斯野為幸、</verse>
				<verse number="3">耶和華何為導我至此、使我仆於刃、妻孥被虜、我歸 埃及 、不猶美乎、</verse>
				<verse number="4">遂相議曰、莫若立帥、以歸 埃及 、</verse>
				<verse number="5">摩西 亞倫 俯伏於 以色列 會眾前、</verse>
				<verse number="6">窺其地者、間有 嫩 之子 約書亞 、 耶孚尼 子 迦勒 、自裂其衣、</verse>
				<verse number="7">告 以色列 會眾曰、我所經行、窺察之地、厥土甚美、</verse>
				<verse number="8">流乳與蜜、如耶和華悅我、必導我至其地、以之錫我、</verse>
				<verse number="9">勿叛耶和華、勿畏其地之民、彼無扞衛、必為我食、耶和華與我偕、勿懼之、</verse>
				<verse number="10">會眾命擊以石、耶和華之榮光、顯於會幕、在 以色列 眾前、○</verse>
				<verse number="11">耶和華諭 摩西 曰、斯民輕我、將至何時、我於其中行斯異蹟、而彼仍弗信我、將至何時、</verse>
				<verse number="12">我必降疫癘以擊之、絕之於其業、使爾後裔為國、較彼尤大且強、</verse>
				<verse number="13">摩西 對耶和華曰、如是、 埃及 人必聞其事、蓋爾昔施大能、率斯民出其中、</verse>
				<verse number="14">埃及 人必以告斯土之民、彼已聞爾耶和華居 以色列 族中、因爾顯見、為眾目擊、爾雲止於其上、晝導以雲柱、夜導以火柱、</verse>
				<verse number="15">今爾若殲斯民、如戮一人、嘗聞爾名之國必曰、</verse>
				<verse number="16">耶和華不能導斯民、入所誓許之地、故滅之於野、</verse>
				<verse number="17">茲求我主、施厥大力、如昔所言曰、</verse>
				<verse number="18">耶和華遲於發怒、富有恩惠、宥愆赦過、惟當罰者、必不義之、以父之罪、加諸子孫、至三四世、</verse>
				<verse number="19">今求依爾鴻慈、宥民之罪、如昔宥之、自出 埃及 、迄於今日、</verse>
				<verse number="20">耶和華曰、我從爾言、而行赦宥、</verse>
				<verse number="21">雖然、我指我生、及我榮必充於天下而誓、</verse>
				<verse number="22">斯民既於 埃及 暨曠野、見我榮光、及所行之異蹟、而猶試我、至於十次、不聽我言、</verse>
				<verse number="23">必不得見我所誓於厥祖之地、凡輕視我者、皆不得見之、</verse>
				<verse number="24">惟我僕 迦勒 、性質殊異於眾、專從乎我、所往之地、必導之入、其裔據以為業、</verse>
				<verse number="25">今 亞瑪力 與 迦南 人、居於斯谷、詰旦爾其旋返、道由 紅 海、而往曠野、○</verse>
				<verse number="26">耶和華諭 摩西 亞倫 曰、</verse>
				<verse number="27">此惡會眾、我忍之將至何時、 以色列 族怨我之言、我聞之矣、</verse>
				<verse number="28">當告之曰、耶和華云、我指己生以誓、必依爾言而行、</verse>
				<verse number="29">爾尸必僵於斯野、爾中見核而怨我者、自二十歲以上、</verse>
				<verse number="30">俱不得入、我誓賜爾以居之地、惟 耶孚尼 子 迦勒 、及 嫩 之子 約書亞 入之、</verse>
				<verse number="31">爾之幼穉、爾言將被虜者、我必導入、得識爾所蔑視之土、</verse>
				<verse number="32">惟爾之尸、必僵於野、</verse>
				<verse number="33">爾之子女、緣爾狥欲、必負其罪、流離於野、歷四十年、迨爾尸骸消滅、</verse>
				<verse number="34">爾窺厥地、歷四十日、今將以日易年、爾負其罪、歷四十載、使知我離逖焉、</verse>
				<verse number="35">我耶和華既言之、必行之於此惡會眾、集攻我者、俾其亡於斯野、盡皆消滅、</verse>
				<verse number="36">摩西 所遣窺地之人、返而毀之、致會眾怨 摩西 、</verse>
				<verse number="37">咸遘疫癘、死於耶和華前、</verse>
				<verse number="38">惟其中二人、 嫩 之子 約書亞 、 耶孚尼 子 迦勒 生存、</verse>
				<verse number="39">摩西 以此告 以色列 族、民憂甚、</verse>
				<verse number="40">夙興登山巔、曰、我儕有罪、今集於斯、願往耶和華所許之地、</verse>
				<verse number="41">摩西 曰、奚違耶和華命、此行不利、</verse>
				<verse number="42">耶和華不在爾中、勿往、恐為敵所敗、</verse>
				<verse number="43">亞瑪力 及 迦南 人在爾前、爾必仆於其刃、緣爾違逆、不從耶和華、耶和華必不偕爾、</verse>
				<verse number="44">民擅登山巔、惟 摩西 與耶和華約匱未離營、</verse>
				<verse number="45">亞瑪力 人、及居山之 迦南 人、下而擊之、至於 何珥瑪 、</verse>
			</chapter>
			<chapter number="15">
				<verse number="1">耶和華諭 摩西 曰、</verse>
				<verse number="2">告 以色列 族云、既至我所賜爾以居之地、</verse>
				<verse number="3">欲以牛羊奉於耶和華為火祭、即燔祭、或他祭、以之償願、或以為樂獻祭、或屆節期、以為馨香、奉於耶和華、</verse>
				<verse number="4">則獻祭者、必取細麵伊法十分之一、和油一欣四分之一、為素祭、奉於耶和華、</verse>
				<verse number="5">並為各羔、取酒一欣四分之一、為灌祭、與燔祭、或他祭同獻、</verse>
				<verse number="6">如獻牡綿羊、則必取細麵伊法十分之二、和油一欣三分之一、為素祭、</verse>
				<verse number="7">酒一欣三分之一、為灌祭、以為馨香、奉於耶和華、</verse>
				<verse number="8">如以牡犢為燔祭、或他祭、或以之償願、或為酬恩祭、以獻耶和華、</verse>
				<verse number="9">則必取細麵伊法十分之三、和油一欣之半、為素祭、與牡犢同獻、</verse>
				<verse number="10">酒一欣之半、為灌祭、以為馨香之火祭、奉於耶和華、</verse>
				<verse number="11">每獻牡犢、牡綿羊、綿羊羔、山羊羔、所備者必如是、</verse>
				<verse number="12">依所獻之數而備之、</verse>
				<verse number="13">凡生於本土者、欲獻火祭於耶和華、以為馨香、必遵是例、</verse>
				<verse number="14">外人之旅於爾中、或歷世與爾偕居者、欲以馨香之火祭獻於耶和華、亦必如是而行、</verse>
				<verse number="15">凡爾會眾、及旅於爾中者、典章相同、歷世弗替、在耶和華前、爾眾若何、賓旅亦若何、</verse>
				<verse number="16">爾及寓於爾中之賓旅、俱循一律一例、○</verse>
				<verse number="17">耶和華諭 摩西 曰、</verse>
				<verse number="18">告 以色列 族云、爾至我所導入之土、</verse>
				<verse number="19">既食其所產、必以舉祭獻於耶和華、</verse>
				<verse number="20">當取初稔之麥、為屑作餅、以為舉祭、與舉禾場之穀一例、</verse>
				<verse number="21">必取初稔之麥為屑、以為舉祭、獻於耶和華、歷世弗替、○</verse>
				<verse number="22">爾或誤犯、不從耶和華所諭 摩西 之命、</verse>
				<verse number="23">即自昔迄今、及厥後歷世所諭之命、</verse>
				<verse number="24">或有所犯、而會眾不知、則必獻牡犢一、為燔祭、以為馨香、奉於耶和華、與其素祭、灌祭、悉循常例、亦獻牡山羊一、為贖罪祭、</verse>
				<verse number="25">祭司遂為 以色列 會眾贖罪、俾蒙赦宥、因係誤犯、且為其咎、已獻火祭、及贖罪祭於耶和華、</verse>
				<verse number="26">如是、則 以色列 會眾、及旅於爾中者、俱蒙赦宥、緣其所犯、出於無知、</verse>
				<verse number="27">如一人誤干罪戾、則必獻一歲之牝山羊、為贖罪祭、</verse>
				<verse number="28">祭司當在耶和華前、為誤犯者贖罪、俾蒙赦宥、</verse>
				<verse number="29">凡誤干罪戾、無論生於 以色列 本土、或旅於其中者、俱為一例、</verse>
				<verse number="30">如其故犯、乃褻瀆耶和華、不論宗族賓旅、必絕於民中、</verse>
				<verse number="31">既藐視耶和華之言、干犯其命、則必見絕、厥罪歸之、○</verse>
				<verse number="32">以色列 族居野時、遇人於安息日採薪、</verse>
				<verse number="33">攜之至 摩西 亞倫 及會眾前、</verse>
				<verse number="34">囚之於獄、因未定擬何以處之、</verse>
				<verse number="35">耶和華諭 摩西 曰、其人必殺勿赦、會眾當於營外擊之以石、</verse>
				<verse number="36">遂攜出營外、以石擊斃之、遵耶和華所諭 摩西 之命、○</verse>
				<verse number="37">耶和華諭 摩西 曰、</verse>
				<verse number="38">當令 以色列 族、衣邊之下作繸、各繸之上、緣以藍帶、歷世弗替、</verse>
				<verse number="39">爾觀其繸、可憶耶和華誡、而遵行之、不致隨爾心目、狥欲如故、</verse>
				<verse number="40">宜憶我誡、而為聖於上帝、</verse>
				<verse number="41">我乃爾之上帝耶和華、導爾出 埃及 、為爾之上帝、我乃耶和華、爾之上帝也、</verse>
			</chapter>
			<chapter number="16">
				<verse number="1">利未 之裔、 哥轄 孫、 以斯哈 子 可拉 、 流便 之裔、 以利押 子 大坍 、 亞比蘭 、 比勒 子 安 、</verse>
				<verse number="2">與 以色列 會眾之牧伯、即有名譽之議士、二百五十人、集攻 摩西 亞倫 、</verse>
				<verse number="3">曰、爾逾分矣、會眾盡皆為聖、耶和華亦在其中、爾奚自大、欲超軼於耶和華之會眾乎、</verse>
				<verse number="4">摩西 聞而俯伏、</verse>
				<verse number="5">語 可拉 及其黨曰、詰朝、耶和華必明示爾曹、誰屬之、誰為聖、俾進其前、彼所簡者、得以近之、</verse>
				<verse number="6">爾 可拉 及爾黨、當如是行、</verse>
				<verse number="7">明日執鼎盛火、置香於耶和華前、耶和華所簡者、即以為聖、汝 利未 裔逾分矣、</verse>
				<verse number="8">又語 可拉 曰、汝 利未 裔、宜聽我言、</verse>
				<verse number="9">以色列 之上帝、區別爾曹於會眾、使近其前、服役於耶和華幕、立會眾前、以為供役、其事豈微細哉、</verse>
				<verse number="10">既使爾及兄弟 利未 裔、近於其前、爾猶覬覦祭司之職乎、</verse>
				<verse number="11">爾及爾黨之集、乃攻耶和華、 亞倫 何人、致爾怨之、</verse>
				<verse number="12">摩西 使人召 以利押 子 大坍 、 亞比蘭 、對曰、不往、</verse>
				<verse number="13">爾攜我儕出流乳與蜜之地、欲殺於野、其事豈微細哉、尚欲自立、為我君乎、</verse>
				<verse number="14">爾未導我至流乳與蜜之地、未嘗賜我田疇、及葡萄園、豈欲抉斯眾之目乎、我不往、</verse>
				<verse number="15">摩西 怒甚、謂耶和華曰、勿眷顧其所獻、我未取其一驢、害其一人、</verse>
				<verse number="16">乃謂 可拉 曰、明日爾與爾黨、偕 亞倫 詣耶和華前、</verse>
				<verse number="17">人各執鼎、置香於中、共二百五十鼎、爾及 亞倫 、亦各執鼎、詣耶和華前、</verse>
				<verse number="18">遂各執鼎、燃火置香、與 摩西 亞倫 立於會幕門、</verse>
				<verse number="19">可拉 集會眾、至幕門攻之、耶和華之榮光顯見、會眾目擊、○</verse>
				<verse number="20">耶和華諭 摩西 亞倫 曰、</verse>
				<verse number="21">爾其離此會眾、俟我滅之於俄頃、</verse>
				<verse number="22">二人俯伏曰、上帝、世人諸神之上帝歟、曷因一人干罪、而怒及會眾乎、</verse>
				<verse number="23">耶和華諭 摩西 曰、</verse>
				<verse number="24">爾命會眾、離 可拉 大坍 亞比蘭 幕之四周、</verse>
				<verse number="25">摩西 乃起、往 大坍 亞比蘭 所、 以色列 長老隨其後、</verse>
				<verse number="26">摩西 謂會眾曰、離此惡黨之幕、勿捫其物、恐與其罪、與之偕亡、</verse>
				<verse number="27">眾遂離 可拉 大坍 亞比蘭 幕之四周、 大坍 亞比蘭 出、立於幕門、妻孥偕之、</verse>
				<verse number="28">摩西 曰、耶和華遣我行此、非由我意、爾可知焉、</verse>
				<verse number="29">倘彼如常而終、所遇與眾無異、則知耶和華未嘗遣我、</verse>
				<verse number="30">倘耶和華創行新事、使地張口、吞噬其眾、及凡所有、生墮陰府、則知其人藐視耶和華矣、</verse>
				<verse number="31">言竟、其下土壤坼裂、</verse>
				<verse number="32">地張厥口、吞噬 可拉 徒黨、與其眷屬什物、</verse>
				<verse number="33">彼暨所有、悉生墮於陰府、地復合之、致彼絕於會中、</verse>
				<verse number="34">以色列 族在於四周、聞其號呼而遁、曰、恐我儕亦為地所吞、</verse>
				<verse number="35">火自耶和華出、燬其焚香者二百五十人、○</verse>
				<verse number="36">耶和華諭 摩西 曰、</verse>
				<verse number="37">告祭司 亞倫 子 以利亞撒 云、取鼎於火中、傾其爇炭於他處、蓋鼎為聖、</verse>
				<verse number="38">人雖犯罪、自殞厥命、然其鼎嘗奉於耶和華、故為聖、當取而擣之成片、以包祭壇、為 以色列 族之鑑戒、</verse>
				<verse number="39">祭司 以利亞撒 遂取奉火見燬者之銅鼎、擣之以包祭壇、</verse>
				<verse number="40">為 以色列 族之記誌、以示外人非 亞倫 之裔者、不得近而焚香於耶和華前、恐遭厥害、若 可拉 及其黨然、遵耶和華所諭 摩西 之命、○</verse>
				<verse number="41">詰旦、 以色列 會眾怨 摩西 亞倫 曰、耶和華之民、為爾所戮、</verse>
				<verse number="42">會眾集攻 摩西 亞倫 時、瞻望會幕、為雲所覆、耶和華之榮光顯見、</verse>
				<verse number="43">摩西 亞倫 至會幕前、</verse>
				<verse number="44">耶和華諭 摩西 曰、</verse>
				<verse number="45">離此會眾、我將滅之於俄頃、二人俯伏、</verse>
				<verse number="46">摩西 告 亞倫 曰、耶和華震怒、疫癘已起、爾當執鼎、取壇上之火、置香、急詣會眾、代為贖罪、</verse>
				<verse number="47">亞倫 循 摩西 言取鼎、趨詣會中、疫癘已起、</verse>
				<verse number="48">乃立於生者死者間、焚香為民贖罪、疫癘始弭、</verse>
				<verse number="49">緣 可拉 事而殞者外、遘疫而死者、計一萬四千七百人、</verse>
				<verse number="50">疫癘既止、 亞倫 反見 摩西 於會幕門、</verse>
			</chapter>
			<chapter number="17">
				<verse number="1">耶和華諭 摩西 曰、</verse>
				<verse number="2">爾諭 以色列 人、由之取杖、按宗族之牧伯、取杖十二、宗族各一、書名其上、</verse>
				<verse number="3">亞倫 名書於 利未 族之杖、牧伯各有其杖、</verse>
				<verse number="4">以杖置於會幕法匱前、我所蒞臨之處、</verse>
				<verse number="5">我所簡者、其杖必萌芽、使 以色列 族怨爾之言息焉、</verse>
				<verse number="6">摩西 以此言告 以色列 人、諸牧伯各付其杖、循其宗族、計十有二、 亞倫 之杖在其中、</verse>
				<verse number="7">摩西 置諸法幕、在耶和華前、</verse>
				<verse number="8">翌日、 摩西 入法幕、見 亞倫 之杖、屬 利未 族者、萌芽舒蕊、結杏已稔、</verse>
				<verse number="9">摩西 取杖於耶和華前、攜至 以色列 眾、彼既觀之、各取其杖、</verse>
				<verse number="10">耶和華諭 摩西 曰、反 亞倫 杖於法匱前、存之為誌、使此叛逆之輩、息怨於我、免其隕沒、</verse>
				<verse number="11">摩西 遵耶和華命而行、○</verse>
				<verse number="12">以色列 族謂 摩西 曰、我將死矣、我其亡乎、我悉亡矣、</verse>
				<verse number="13">凡近耶和華之幕者死、我將皆亡乎、</verse>
			</chapter>
			<chapter number="18">
				<verse number="1">耶和華諭 亞倫 曰、人若干犯聖所、爾及子孫宗族、必負其罪、爾及子孫、為祭司而溺職、亦必負其罪、</verse>
				<verse number="2">可攜爾兄弟、即屬汝祖 利未 支派者、偕汝而供役事、惟爾及子孫、宜在法幕前、</verse>
				<verse number="3">彼為爾服役、且守會幕、惟不可近聖所之器皿及壇、免其與爾俱致死亡、</verse>
				<verse number="4">彼偕爾而守會幕、供其役事、外人勿近乎爾、</verse>
				<verse number="5">聖所及壇、爾當恪守、俾 以色列 族免遭震怒、</verse>
				<verse number="6">我於 以色列 族中、已取爾兄弟 利未 人歸耶和華、今賜於汝、以供會幕役事、</verse>
				<verse number="7">爾及子孫、宜守祭司之職、壇前㡘內、供其役事、我以祭司之職畀爾、外人近前、必致之死、○</verse>
				<verse number="8">耶和華諭 亞倫 曰、所獻之舉祭、即 以色列 族區別為聖之物、我付爾守之、緣爾受膏、是物歸爾、爰及子孫、著為永例、</verse>
				<verse number="9">凡奉我之素祭、贖罪祭、補過祭、其中不焚以火者、皆為至聖、必歸於爾、爰及子孫、</verse>
				<verse number="10">既為至聖之物、於爾為聖、諸丁男可食之、</verse>
				<verse number="11">以色列 族所獻舉祭搖祭之禮物、咸為爾有、我賜於汝、爰及子女、家中凡為潔者、可得而食、著為永例、</verse>
				<verse number="12">油與葡萄酒、及穀之嘉者、所獻於耶和華初稔之物、我以錫爾、</verse>
				<verse number="13">其地初稔之物、所獻於耶和華者、俱歸諸爾、家中凡為潔者、可得而食、</verse>
				<verse number="14">以色列 族區別之物、皆必歸爾、</verse>
				<verse number="15">凡初胎男子、首生牡畜、奉於耶和華者、皆必歸爾、惟首生之男必贖、首生不潔之畜亦必贖、</verse>
				<verse number="16">其中所當贖者、誕已彌月贖之、其價依爾所估、五舍客勒、循聖所權衡、一舍客勒、即二十季拉、</verse>
				<verse number="17">首生之牛、綿羊、山羊、俱為聖物、毋贖之、以其血灑於壇、焚其脂、以為馨香之火祭、奉於耶和華、</verse>
				<verse number="18">厥肉歸爾、與搖腔右腿同、</verse>
				<verse number="19">凡 以色列 族所獻聖物之中、奉於耶和華之舉祭、我錫於爾、及爾子女、著為永例、此於耶和華前、為爾及裔所立之鹽約、</verse>
				<verse number="20">耶和華諭 亞倫 曰、爾於 以色列 人境內、不得有產有業、在 以色列 族中、我為爾之業、爾之產、○</verse>
				<verse number="21">我於 以色列 族之土產、什取其一、以錫 利未 人、為其供役會幕之值、</verse>
				<verse number="22">自是以後、 以色列 族不可近會幕、免其負罪而死、</verse>
				<verse number="23">利未 人供役於會幕、如有干犯、必負其罪、著為永例、歷世弗替、於 以色列 族中、不得業產、</verse>
				<verse number="24">以色列 人什輸其一、獻於耶和華為舉祭者、我賜於 利未 人為業、故曰、彼不得業於 以色列 中也、○</verse>
				<verse number="25">耶和華諭 摩西 曰、</verse>
				<verse number="26">告 利未 人云、爾得 以色列 族所輸之什一、我所錫爾為業者、必於其中、復取什一、以為舉祭、獻於耶和華、</verse>
				<verse number="27">爾之舉祭、視為爾曹禾場之穀、酒醡之汁、</verse>
				<verse number="28">爾自 以色列 族所得之什一、當復取其什一、獻於耶和華、使獻耶和華之舉祭、歸祭司 亞倫 、</verse>
				<verse number="29">所得禮物、必取其嘉者、區別為聖、獻於耶和華為舉祭、</verse>
				<verse number="30">宜命 利未 人曰、既舉而獻其嘉者、必視為禾場酒醡之所出、</verse>
				<verse number="31">爾與眷屬、隨在可食、蓋爾供役於會幕、得此為值、</verse>
				<verse number="32">既舉而獻其嘉者、則不負罪、勿瀆 以色列 之聖物、免致死亡、</verse>
			</chapter>
			<chapter number="19">
				<verse number="1">耶和華諭 摩西 亞倫 曰、</verse>
				<verse number="2">耶和華所命之法典、今示於爾、宜令 以色列 族、牽牝犢一、其色維騂、純全無疵、未嘗負軛者詣爾、</verse>
				<verse number="3">付於祭司 以利亞撒 、牽出營外、宰於其前、</verse>
				<verse number="4">祭司 以利亞撒 以指取血、灑於會幕前凡七、</verse>
				<verse number="5">焚犢於祭司前、皮肉血矢、悉焚之、</verse>
				<verse number="6">祭司取香柏、牛膝草、絳色綫、投諸焚犢之火、</verse>
				<verse number="7">祭司當澣衣濯身、而後入營、其蒙不潔、迨夕乃免、</verse>
				<verse number="8">焚犢者當澣衣濯身、其蒙不潔、迨夕乃免、</verse>
				<verse number="9">潔者必取犢灰、置於營外潔地、和為去污之水、為 以色列 族存之、此亦贖罪之祭也、</verse>
				<verse number="10">取犢灰者、當澣厥衣、其蒙不潔、迨夕乃免、此乃 以色列 族、及旅於其中者之永例也、</verse>
				<verse number="11">凡捫人尸、必蒙不潔、歷至七日、</verse>
				<verse number="12">迨及三日、必以斯水自滌、歷至七日則潔、若三日不自滌、則七日不為潔、</verse>
				<verse number="13">凡捫死者之尸、而不自滌、玷耶和華之幕、必絕於 以色列 中、去污之水未灑其身、必為不潔、其污仍存、</verse>
				<verse number="14">人死於幕、有定例焉、凡入此幕、或在幕中者、必蒙不潔、歷至七日、</verse>
				<verse number="15">凡開啟之器、未覆以蓋者、亦蒙不潔、</verse>
				<verse number="16">在野見殺於刃者、或自斃之尸、或人骨、或荒塚、捫之者必蒙不潔、歷至七日、</verse>
				<verse number="17">當為不潔者、取所焚贖罪祭之灰、置於器中、加以活水、</verse>
				<verse number="18">必潔者一人、浸牛膝草於水中、灑幕與其諸器、及在幕中之眾、與捫見殺者自斃者之尸、捫骨捫塚者、</verse>
				<verse number="19">三日及七日、潔者必灑不潔者、至七日、使之成潔、其人澣衣濯身、迨夕乃潔、</verse>
				<verse number="20">人蒙不潔、而不自滌、玷耶和華聖所、必絕於民中、去污之水未灑其身、必為不潔、</verse>
				<verse number="21">凡灑去污之水、當澣厥衣、凡捫去污之水、必蒙不潔、迨夕乃免、著為永例、</verse>
				<verse number="22">蒙不潔者所捫之物、皆為不潔、捫其物者、亦蒙不潔、迨夕乃免、</verse>
			</chapter>
			<chapter number="20">
				<verse number="1">正月 以色列 會眾至 尋 野、居於 加低斯 、 米利暗 死、葬於彼、</verse>
				<verse number="2">會眾無水、集攻 摩西 亞倫 、</verse>
				<verse number="3">與 摩西 爭曰、昔我兄弟死於耶和華前、我儕甚願與之偕亡、</verse>
				<verse number="4">曷導耶和華之會眾、至斯曠野、使我與牲畜悉死於此、</verse>
				<verse number="5">奚令我出 埃及 、至此惡地、無田可種、不產無花果、與葡萄石榴、亦無水可飲、</verse>
				<verse number="6">摩西 亞倫 離會眾、至會幕門俯伏、耶和華之榮光顯見、</verse>
				<verse number="7">耶和華諭 摩西 曰、</verse>
				<verse number="8">爾其執杖、與汝兄 亞倫 集會眾、於其前命磐出水、必使水出於磐、遍飲會眾、及厥牲畜、</verse>
				<verse number="9">摩西 遵命、取杖於耶和華前、</verse>
				<verse number="10">與 亞倫 集會眾於磐前、 摩西 曰、爾叛逆之輩聽之、我為爾取水於磐乎、</verse>
				<verse number="11">摩西 舉杖、擊磐者二、水即汨汨其來、會眾羣畜共飲焉、</verse>
				<verse number="12">耶和華諭 摩西 亞倫 曰、汝不我信、不尊我為聖於 以色列 族前不得導斯眾入我所賜之地、</verse>
				<verse number="13">以色列 族與耶和華爭、致耶和華顯為聖於其中、故斯水稱曰 米利巴 、 ○</verse>
				<verse number="14">摩西 自 加低斯 遣使詣 以東 王曰、爾之兄弟 以色列 人云、我儕遭遇多艱、爾所知也、</verse>
				<verse number="15">我祖往 埃及 、居彼日久、 埃及 人虐待我祖、爰及我儕、</verse>
				<verse number="16">我呼籲耶和華、蒙其垂聽、遣使導我出 埃及 、今在 加低斯 、爾國之疆隅也、</verse>
				<verse number="17">請容我過爾地、我不越田畝、不入葡萄園、不飲井水、行由大道、不偏於左、不偏於右、以過爾境、</verse>
				<verse number="18">以東 人對曰、勿過我境、免我執刃、出而攻爾、</verse>
				<verse number="19">以色列 族曰、我行由大道、如我與牲畜飲爾之水、必償厥值、不圖其他、第欲徒行、以過爾境、</verse>
				<verse number="20">曰爾毋過焉、 以東 王率其羣眾、大力以禦之、</verse>
				<verse number="21">如是 以東 不許 以色列 族過其境、 以色列 族遂轉離之、○</verse>
				<verse number="22">以色列 會眾自 加低斯 啟行、至 何珥 山、</verse>
				<verse number="23">山在 以東 之邊隅、耶和華諭 摩西 亞倫 曰、</verse>
				<verse number="24">昔在 米利巴 水、爾曹逆我命、故 亞倫 必歸其祖、不得入我所賜 以色列 人之地、</verse>
				<verse number="25">當攜 亞倫 及其子 以利亞撒 、陟 何珥 山、</verse>
				<verse number="26">解 亞倫 之衣、以衣其子、 亞倫 必沒、</verse>
				<verse number="27">摩西 遵耶和華命而行、三人陟山、會眾目擊、</verse>
				<verse number="28">摩西 解 亞倫 之衣、以衣其子、 亞倫 死於山巔、 摩西 以利亞撒 乃下、</verse>
				<verse number="29">以色列 會眾見 亞倫 死、為之哀哭三旬、</verse>
			</chapter>
			<chapter number="21">
				<verse number="1">居南方之 迦南 人 亞拉得 王、聞 以色列 族由 亞他林 道而進、則與之戰、虜其數人、</verse>
				<verse number="2">以色列 族指耶和華許願曰、若以此民付於我手、我必盡滅其邑、</verse>
				<verse number="3">耶和華應 以色列 族所求、以 迦南 人付之、遂盡滅厥眾、及其邑、故其地稱曰 何珥瑪 、○</verse>
				<verse number="4">以色列 族自 何珥 山啟行、由 紅 海道、繞 以東 地、因路艱難、民心恇怯、</verse>
				<verse number="5">怨上帝及 摩西 曰、奚導我出 埃及 、使死於野、無糧無水、所食淡薄、我心厭之、</verse>
				<verse number="6">耶和華遣火蛇、入民中嚙之、 以色列 族多死亡者、</verse>
				<verse number="7">民就 摩西 曰、我怨耶和華及爾、干厥罪戾、請祈耶和華、為我驅蛇、 摩西 為之祈、</verse>
				<verse number="8">耶和華諭 摩西 曰、爾造火蛇之象、懸之於竿、被嚙者望之而得生、</verse>
				<verse number="9">摩西 遂造銅蛇、懸之於竿、為蛇所嚙者、觀之而得生、○</verse>
				<verse number="10">以色列 族啟行、建營於 阿伯 、</verse>
				<verse number="11">自 阿伯 啟行、建營於 以耶亞巴琳 、在 摩押 野之東、</verse>
				<verse number="12">由此而往、建營於 撒烈 谷、</verse>
				<verse number="13">再往、建營於 亞嫩 溪東、其溪在野、源出 亞摩利 境、原為 摩押 及 亞摩利 之界、</verse>
				<verse number="14">耶和華戰紀曰、 蘇法 之 哇哈伯 及 亞嫩 谷、</verse>
				<verse number="15">諸谷之地勢、斜趨 亞珥 鄉、附近 摩押 界、</verse>
				<verse number="16">由此而往、至於 比珥 、在彼有井、昔耶和華諭 摩西 曰、汝集人民、我飲以水、</verse>
				<verse number="17">時、 以色列 族謳歌曰、井泉湧兮、爾曹詠之、</verse>
				<verse number="18">惟此井兮、牧伯鑿之、民之長者、以梃以杖掘之、</verse>
				<verse number="19">厥後離野、往 瑪他拿 、自 瑪他拿 往 拿哈列 、自 拿哈列 往 巴末 、</verse>
				<verse number="20">自 巴末 往 摩押 郊之谷、至 毘斯迦 山巔、與野相望之處、○</verse>
				<verse number="21">以色列 族遣使詣 亞摩利 王 西宏 曰、</verse>
				<verse number="22">請容我過爾地、我不偏入田畝、及葡萄園、不飲井水、行由大道、以過爾境、</verse>
				<verse number="23">西宏 不許、乃集厥民、往於曠野、至 雅雜 、與 以色列 族戰、</verse>
				<verse number="24">以色列 族以刃擊之、據有其地、自 亞嫩 迄於 雅博 溪、至 亞捫 而止、蓋 亞捫 族之邊境險固、</verse>
				<verse number="25">亞摩利 人之邑 希實本 、及其鄉里、 以色列 族悉取之、居處其中、</verse>
				<verse number="26">昔 亞摩利 王 西宏 、與 摩押 先王戰、徧取斯地、至 亞嫩 溪、 希實本 乃其都也、</verse>
				<verse number="27">詩人詠之曰、 希實本 、爾其詣之、 西宏 邑、願建築之、</verse>
				<verse number="28">火自 希實本 而出、焰自 西宏 邑而發、燬 摩押 之 亞珥 、及 亞嫩 崇邱之牧伯、</verse>
				<verse number="29">摩押 其有禍兮、 基抹 之民其將亡兮、厥子遁逃、厥女見攘、為 亞摩利 王 西宏 所獲、</verse>
				<verse number="30">我已射之、 希實本 危亡、爰及 底本 、我已滅之、至於 挪法 、迄 米底巴 、○</verse>
				<verse number="31">於是 以色列 族、居 亞摩利 人之地、</verse>
				<verse number="32">摩西 遣人窺察 雅謝 、遂取其鄉里、驅遂 亞摩利 人、</verse>
				<verse number="33">以色列 族旋返、往 巴珊 道、 巴珊 王 噩 率眾出而攻之、在 以得來 與之戰、</verse>
				<verse number="34">耶和華諭 摩西 曰、毋畏之、我以斯王、及其人民土地、咸付爾手、汝待遇之、如都 希實本 之 亞摩利 王 西宏 然、</verse>
				<verse number="35">遂擊王、及其子其民、靡有孑遺、據有其地、</verse>
			</chapter>
			<chapter number="22">
				<verse number="1">以色列 族啟行、建營於 摩押 平原、 約但 之東、近 耶利哥 、○</verse>
				<verse number="2">以色列 族於 亞摩利 人所行之事、 西撥 子 巴勒 目擊、</verse>
				<verse number="3">摩押 人又緣斯民眾多、恐懼憂戚、</verse>
				<verse number="4">告 米甸 長老曰、此眾將吞我四方、如牛嚙田野之草、時、 西撥 子 巴勒 為 摩押 王、</verse>
				<verse number="5">遣使往 比珥 子 巴蘭 本族之地、即河濱之 毘奪 、召之曰、有民出自 埃及 、周遍於地、實逼處此、</verse>
				<verse number="6">斯民強甚、我非其敵、請汝至此、為我詛之、庶我擊之獲勝、驅之出境、蓋我素知爾所祝者、則必受祝、爾所詛者、則必受詛、</verse>
				<verse number="7">摩押 及 米甸 長老、手執卜筮之值、往見 巴蘭 、以 巴勒 言告之、</verse>
				<verse number="8">巴蘭 曰、今夕宿此、待聆耶和華之諭、以復於爾、 摩押 使臣、遂與 巴蘭 同處、</verse>
				<verse number="9">上帝臨格、問 巴蘭 曰、偕爾者為誰、</verse>
				<verse number="10">對曰、 摩押 王 西撥 子 巴勒 、遣人就我曰、</verse>
				<verse number="11">有民出自 埃及 、周遍於地、願爾式臨、為我詛之、庶可戰而驅之、</verse>
				<verse number="12">上帝曰、爾勿偕往、亦勿詛民、蓋斯民受祝矣、</verse>
				<verse number="13">巴蘭 夙興、告 巴勒 使臣曰、汝返故土、蓋耶和華不許我偕往、</verse>
				<verse number="14">摩押 使臣乃歸、告 巴勒 曰、 巴蘭 不與我偕來、</verse>
				<verse number="15">巴勒 又遣使臣、較之於前、位尊且眾、</verse>
				<verse number="16">既至、謂 巴蘭 曰、 西撥 子 巴勒 有言、爾勿有所扞格、而不我臨、</verse>
				<verse number="17">我將使爾尊顯、凡爾所言、我必依行、請爾蒞臨、以詛斯民、</verse>
				<verse number="18">巴蘭 告其臣曰、即使 巴勒 以盈室之金銀饋我、無論事之鉅細、不可逾越我上帝耶和華之命、</verse>
				<verse number="19">今夕爾姑宿此、俟耶和華更有所諭、</verse>
				<verse number="20">是夜上帝臨格、諭 巴蘭 曰、如其人來招、姑與偕往、然我所諭、汝必遵循、</verse>
				<verse number="21">巴蘭 夙興備驢、與 摩押 使臣偕往、</verse>
				<verse number="22">上帝因其往而怒、耶和華之使者立於途以禦之、 巴蘭 乘驢、二役相隨、</verse>
				<verse number="23">驢見使者拔刃立於途、遂離其道、入於田間、 巴蘭 策驢、使歸於道、</verse>
				<verse number="24">耶和華之使者立於狹路、在二葡萄園間、左右有垣、</verse>
				<verse number="25">驢見之、衝突垣側、擠傷 巴蘭 之足於垣、又策之、</verse>
				<verse number="26">耶和華之使者前往、立於途之隘處、左右無地轉移、</verse>
				<verse number="27">驢見使者、則伏地、 巴蘭 怒、以杖策之、</verse>
				<verse number="28">耶和華使驢啟口、謂 巴蘭 曰、我於爾何為、致爾策我者三、</verse>
				<verse number="29">巴蘭 曰、汝戲我、願有刃在我手、我必殺汝、</verse>
				<verse number="30">驢曰、我非爾驢、爾畢生所乘者乎、我素有是行否、曰、無之、</verse>
				<verse number="31">耶和華明 巴蘭 目、乃見使者拔刃立於途、遂俯首伏地、</verse>
				<verse number="32">使者曰、三策爾驢何也、爾所行者逆我、故我出以禦爾、</verse>
				<verse number="33">驢見我而避者三、不然、我已殺爾、使驢得生、</verse>
				<verse number="34">巴蘭 曰、獲罪矣、不識爾立途中以禦我、爾若不悅我往、我將返、</verse>
				<verse number="35">曰、姑與其人偕往、惟我所諭、爾必言之、於是 巴蘭 與 巴勒 使臣偕往、</verse>
				<verse number="36">巴勒 聞其至、則往國之邊界、 亞嫩 溪濱、 摩押 都以迎之、</verse>
				<verse number="37">巴勒 謂 巴蘭 曰、我非特遣使召爾乎、爾曷不至、我豈不能舉爾致尊顯乎、</verse>
				<verse number="38">巴蘭 曰、我今已至、我豈能自擅而言、上帝授我之言、我必言之、</verse>
				<verse number="39">巴蘭 與 巴勒 偕行、至 基列胡瑣 、</verse>
				<verse number="40">巴勒 宰牛羊、饋於 巴蘭 、及與偕之使臣、</verse>
				<verse number="41">詰旦、 巴勒 引 巴蘭 至巴力崇邱、觀 以色列 營之邊隅、</verse>
			</chapter>
			<chapter number="23">
				<verse number="1">巴蘭 謂 巴勒 曰、爾於此築壇七、備牡牛七、牡綿羊七、</verse>
				<verse number="2">巴勒 遵言而行、二人在各壇、獻牛一羊一、</verse>
				<verse number="3">巴蘭 謂 巴勒 曰、汝立於燔祭側、我且前往、庶幾耶和華臨我、其所示者、我必告爾、遂陟童山、</verse>
				<verse number="4">上帝臨 巴蘭 、 巴蘭 曰、我備七壇、各獻牛一羊一、</verse>
				<verse number="5">耶和華以言授 巴蘭 曰、返見 巴勒 、以此言告之、</verse>
				<verse number="6">巴蘭 返、見 巴勒 與 摩押 使臣、立於燔祭側、</verse>
				<verse number="7">乃作歌曰、 巴勒 招我於 亞蘭 、 摩押 王導我於東岳、曰來、為我詛 雅各 、詈 以色列 、</verse>
				<verse number="8">上帝未詛者、我焉能詛之、耶和華未詈者、我焉能詈之、</verse>
				<verse number="9">我自山巖而視之、我自陵巔而望之、斯族乃獨居、不列於萬國、</verse>
				<verse number="10">雅各 之塵、孰能核之、 以色列 族四分之一、孰能計之、善人之死、我願如之、義者之終、我願似之、</verse>
				<verse number="11">巴勒 謂 巴蘭 曰、爾於我何為、我召爾詛敵、爾竟祝之、</verse>
				<verse number="12">對曰、耶和華授我之言、我不慎述之乎、</verse>
				<verse number="13">巴勒 曰、請偕我之他、而瞻望之、勿觀其全營、只窺其一隅、為我詛之、</verse>
				<verse number="14">乃導至 瑣腓 野 毘斯迦 山巔、爰築七壇、各獻牛一羊一、</verse>
				<verse number="15">謂 巴勒 曰、汝立於燔祭側、我往於彼、以覲耶和華、</verse>
				<verse number="16">耶和華臨 巴蘭 、以言授之曰、返見 巴勒 、以此言告之、</verse>
				<verse number="17">至則見 巴勒 與 摩押 使臣、立於燔祭側、 巴勒 問曰、耶和華語爾何詞、</verse>
				<verse number="18">巴蘭 作歌曰、 巴勒 其起以聽、 西撥 子聽我言、</verse>
				<verse number="19">上帝非人、致誑於言、亦非人子、致回厥意、既有言、詎不行之、既出辭、詎不踐之、</verse>
				<verse number="20">我受命以祝嘏、上帝祝之、我難反之、</verse>
				<verse number="21">上帝未見 雅各 家有愆尤、 以色列 有乖謬、彼之上帝耶和華與之偕、其中有歡然呼王之聲焉、</verse>
				<verse number="22">上帝導之出 埃及 、有力可擬於兕、</verse>
				<verse number="23">無術數以害 雅各 家、無卜筮以攻 以色列 、於斯時也、人論 雅各 以色列 云、上帝待之、何其奇歟、</verse>
				<verse number="24">斯民之興也如牝獅、其動也如牡獅、未食被攫之物、不飲見殺之血、則不偃臥、○</verse>
				<verse number="25">巴勒 謂 巴蘭 曰、爾勿詛之、亦勿祝之、</verse>
				<verse number="26">巴蘭 對曰、我豈不語汝、耶和華所諭、我必遵循、</verse>
				<verse number="27">巴勒 曰、爾來、我將引爾之他、庶幾上帝使爾於彼、為我詛之、</verse>
				<verse number="28">遂引至 毘珥 山巔、與野相望之處、</verse>
				<verse number="29">巴蘭 曰、於此築壇七、備牛七羊七、</verse>
				<verse number="30">巴勒 從其言、壇上各獻牛一羊一、</verse>
			</chapter>
			<chapter number="24">
				<verse number="1">巴蘭 見耶和華欲錫嘏於 以色列 、不復用術、如昔所為、乃瞻於野、</verse>
				<verse number="2">舉目觀 以色列 族、循其支派、爰居爰處、則感於上帝之神、</verse>
				<verse number="3">作歌曰、 比珥 子 巴蘭 云、明目者有詞、</verse>
				<verse number="4">聞上帝之言、睹全能者之異象、身臥而目明者云、</verse>
				<verse number="5">美哉、 雅各 之幕、 以色列 之居歟、</verse>
				<verse number="6">如陵谷之延袤、如園囿之臨河、如耶和華所植之沉香、如溪旁之香柏、</verse>
				<verse number="7">厥水溢於其器、厥種播於河濱、其王尊於 亞甲 、其國得而振興、</verse>
				<verse number="8">上帝導之出 埃及 、有力可擬於兕、必吞敵國、而碎其骨、穿之以矢、</verse>
				<verse number="9">蹲如牡獅、臥如牝獅、孰敢攖之、祝爾者必見祝、詛爾者必見詛、</verse>
				<verse number="10">巴勒 怒 巴蘭 、拊掌而言曰、我召爾詛敵、爾乃祝之者三、</verse>
				<verse number="11">爾須速返故土、我意使爾尊顯、而耶和華禁之、</verse>
				<verse number="12">巴蘭 謂 巴勒 曰、我豈不告爾使臣、</verse>
				<verse number="13">即使 巴勒 以盈室之金銀饋我、亦不可逾越耶和華之命、擅行善惡、惟耶和華所諭、我則言之、</verse>
				<verse number="14">今我將歸、爾其來前、此民至於季世、所以待爾民者、我將告汝、</verse>
				<verse number="15">乃作歌曰、 比珥 子 巴蘭 云、明目者有詞、</verse>
				<verse number="16">聞上帝之言、知至上者之智慧、睹全能者之異象、身臥而目明者曰、</verse>
				<verse number="17">我見之不於今日、我觀之非在近時、有一星焉、自 雅各 家而出、有一杖焉、自 以色列 而興、擊破 摩押 之隅、殲滅鼓譟之士、</verse>
				<verse number="18">以東 必為所獲、其敵 西珥 必為其業、 以色列 族毅然而行、</verse>
				<verse number="19">操權者將出自 雅各 、殲滅斯邑之遺民、</verse>
				<verse number="20">又望 亞瑪力 作歌曰、 亞瑪力 為列國之初興、終亦必亡、</verse>
				<verse number="21">又望 基尼 族作歌曰、爾居鞏固、爾巢在於巖穴、</verse>
				<verse number="22">雖然、 基尼 必將衰微、終為 亞述 所虜、</verse>
				<verse number="23">乃賡載歌曰、噫嘻乎、上帝行是、孰能得生、</verse>
				<verse number="24">有舟至自 基提 、虐遇 亞述 、苛待 希伯 、彼亦淪亡、</verse>
				<verse number="25">巴蘭 乃返故土、 巴勒 亦歸、</verse>
			</chapter>
			<chapter number="25">
				<verse number="1">以色列 族居 什亭 、淫於 摩押 女、</verse>
				<verse number="2">蓋其女請民至、同祭其神、民遂食其祭品、共拜其神、</verse>
				<verse number="3">以色列 族附於 巴力毘珥 、耶和華怒之、</verse>
				<verse number="4">諭 摩西 曰、取彼民長、向日懸於耶和華前、使耶和華釋怒於 以色列 族、</verse>
				<verse number="5">摩西 告 以色列 士師曰、凡附於 巴力毘珥 者、爾曹各誅其人、</verse>
				<verse number="6">摩西 與 以色列 會眾、號哭於會幕門、時、有 以色列 人攜 米甸 女、適其同儕、為眾目擊、</verse>
				<verse number="7">祭司 亞倫 孫、 以利亞撒 子 非尼哈 見之、遂離會眾、取戟於手、</verse>
				<verse number="8">襲彼 以色列 人之後、入其穹廬、以戟刺其人、及女之腹、疫癘遂止於 以色列 族中、</verse>
				<verse number="9">遘疫而死者、計二萬四千人、○</verse>
				<verse number="10">耶和華諭 摩西 曰、</verse>
				<verse number="11">祭司 亞倫 孫、 以利亞撒 子 非尼哈 、以我嫉邪為心、致我釋怒於 以色列 人、當嫉邪時、不行殲滅、</verse>
				<verse number="12">爾其告之、我將賜以平康之約、</verse>
				<verse number="13">使彼及裔恆為祭司、蓋為其上帝嫉邪、為 以色列 民贖罪、</verse>
				<verse number="14">與 米甸 女同戮之 以色列 人、乃 西緬 族長、 撒路 子 心利 、</verse>
				<verse number="15">被誅之女、乃 米甸 族長 蘇珥 之女 哥斯比 、○</verse>
				<verse number="16">耶和華諭 摩西 曰、</verse>
				<verse number="17">爾必擾害 米甸 人而擊之、</verse>
				<verse number="18">蓋 米甸 人擾害爾曹、於奉 毘珥 、及其姊妹、 米甸 牧伯女 哥斯比 之事、詭計誘爾、是女於遘疫時、因奉 毘珥 之事、亦見殺焉、</verse>
			</chapter>
			<chapter number="26">
				<verse number="1">疫癘之後、耶和華諭 摩西 、及祭司 亞倫 子 以利亞撒 曰、</verse>
				<verse number="2">當核 以色列 會眾、循其室家、自二十歲以上、能臨陳者核之、</verse>
				<verse number="3">遂在 摩押 平原、 約但 河濱、近 耶利哥 、 摩西 及祭司 以利亞撒 告眾云、</verse>
				<verse number="4">當核民數、自二十歲以上者、循耶和華所諭出自 埃及 之 摩西 、與 以色列 眾之命、○</verse>
				<verse number="5">以色列 長子 流便 、 流便 之子 哈諾 、為 哈諾 族祖、 法路 、為 法路 族祖、</verse>
				<verse number="6">希斯崙 、為 希斯崙 族祖、 迦米 、為 迦米 族祖、</verse>
				<verse number="7">此 流便 之室家、見核者、計四萬三千七百三十人、</verse>
				<verse number="8">法路 子 以利押 、</verse>
				<verse number="9">以利押 子 尼母利 、 大坍 、 亞比蘭 、 大坍 亞比蘭 乃在會中被簡者、與 可拉 黨同攻 摩西 亞倫 、以逆耶和華、</verse>
				<verse number="10">地張厥口而吞之、與 可拉 黨偕亡、當時二百五十人為火所燬、垂為鑑戒、</verse>
				<verse number="11">惟 可拉 子孫未亡焉、○</verse>
				<verse number="12">西緬 之子、循其室家、 尼母利 、為 尼母利 族祖、 雅憫 、為 雅憫 族祖、 雅斤 、為 雅斤 族祖、</verse>
				<verse number="13">謝拉 、為 謝拉 族祖、 掃羅 、為 掃羅 族祖、</verse>
				<verse number="14">此 西緬 之室家、見核者、計二萬二千二百人、○</verse>
				<verse number="15">迦得 之子、循其室家、 洗分 、為 洗分 族祖、 哈基 、為 哈基 族祖、 書尼 、為 書尼 族祖、</verse>
				<verse number="16">阿斯尼 、為 阿斯尼 族祖、 以利 、為 以利 族祖、</verse>
				<verse number="17">亞律 、為 亞律 族祖、 亞利利 、為 亞利利 族祖、</verse>
				<verse number="18">此 迦得 之室家、見核者、計四萬有五百人、○</verse>
				<verse number="19">猶大 子 珥 、 俄南 、俱死於 迦南 、</verse>
				<verse number="20">猶大 之子、循其室家、 示拉 、為 示拉 族祖、 法勒斯 、為 法勒斯 族祖、 謝拉 、為 謝拉 族祖、</verse>
				<verse number="21">法勒斯 之子 希斯崙 、為 希斯崙 族祖、 哈母勒 、為 哈母勒 族祖、</verse>
				<verse number="22">此 猶大 之室家、見核者、計七萬六千五百人、○</verse>
				<verse number="23">以薩迦 之子、循其室家、 陀拉 、為 陀拉 族祖、 普瓦 、為 普瓦 族祖、</verse>
				<verse number="24">雅述 、為 雅述 族祖、 伸崙 、為 伸崙 族祖、</verse>
				<verse number="25">此 以薩迦 之室家、見核者、計六萬四千三百人、○</verse>
				<verse number="26">西布倫 之子、循其室家、 西列 、為 西列 族祖、 以倫 、為 以倫 族祖、 雅利 、為 雅利 族祖、</verse>
				<verse number="27">此 西布倫 之室家、見核者、計六萬有五百人、○</verse>
				<verse number="28">約瑟 之子、循其室家、 瑪拿西 、 以法蓮 、</verse>
				<verse number="29">瑪拿西 之子 瑪吉 、為 瑪吉 族祖、 瑪吉 生 基列 、為 基列 族祖、</verse>
				<verse number="30">基列 之子 伊以謝 、為 伊以謝 族祖、 希勒 、為 希勒 族祖、</verse>
				<verse number="31">亞斯烈 、為 亞斯烈 族祖、 示劍 、為 示劍 族祖、</verse>
				<verse number="32">示米大 、為 示米大 族祖、 希弗 、為 希弗 族祖、</verse>
				<verse number="33">希弗 子 西羅非哈 無子、有女名 瑪拉 、 挪阿 、 曷拉 、 密迦 、 得撒 、</verse>
				<verse number="34">此 瑪拿西 之室家、見核者、計五萬二千七百人、○</verse>
				<verse number="35">以法蓮 之子、循其室家、 書提拉 、為 書提拉 族祖、 比結 、為 比結 族祖、 他罕 、為 他罕 族祖、</verse>
				<verse number="36">書提拉 之子 以蘭 、為 以蘭 族祖、</verse>
				<verse number="37">此 以法蓮 之室家、見核者、計三萬二千五百人、以上所載、乃 約瑟 之子孫、循其室家、○</verse>
				<verse number="38">便雅憫 之子、循其室家、 比拉 、為 比拉 族祖、 亞實別 、為 亞實別 族祖、 亞希蘭 為 亞希蘭 族祖、</verse>
				<verse number="39">書反 、為 書反 族祖、 戶反 、為 戶反 族祖、</verse>
				<verse number="40">比拉 之子 亞勒 、 乃幔 、 亞勒 為 亞勒 族祖、 乃幔 為 乃幔 族祖、</verse>
				<verse number="41">此 便雅憫 之子孫、循其室家、見核者、計四萬五千六百人、○</verse>
				<verse number="42">但 之子、循其室家、 書含 、為 書含 族祖、</verse>
				<verse number="43">書含 之室家見核者、計六萬四千四百人、○</verse>
				<verse number="44">亞設 之子、循其室家、 音拿 、為 音拿 族祖、 亦施韋 、為 亦施韋 族祖、 比利亞 、為 比利亞 族祖、</verse>
				<verse number="45">比利亞 之子 希別 、為 希別 族祖、 瑪結 、為 瑪結 族祖、</verse>
				<verse number="46">亞設 之女名 西拉 、</verse>
				<verse number="47">此 亞設 之子孫、循其室家、見核者、計五萬三千四百人、○</verse>
				<verse number="48">拿弗他利 之子、循其室家、 雅薛 、為 雅薛 族祖、 沽尼 、為 沽尼 族祖、</verse>
				<verse number="49">耶色 、為 耶色 族祖、 示冷 、為 示冷 族祖、</verse>
				<verse number="50">此 拿弗他利 之子孫、循其室家、見核者、計四萬五千四百人、</verse>
				<verse number="51">以色列 族見核者、共計六十萬一千七百三十人、○</verse>
				<verse number="52">耶和華諭 摩西 曰、</verse>
				<verse number="53">分土與眾為業、循其名數、</verse>
				<verse number="54">人眾則給業多、人寡則給業少、所給之業、依其所核之數、</verse>
				<verse number="55">惟地必掣籤而分之、循厥祖之支派、而得其業、</verse>
				<verse number="56">眾寡之間、所當分者、掣籤而定、</verse>
				<verse number="57">利未 之族、循其室家、見核者、 革順 、為 革順 族祖、 哥轄 、為 哥轄 族祖、 米拉利 、為 米拉利 族祖、</verse>
				<verse number="58">利未 之室家、乃 立尼 家、 希伯倫 家、 瑪利 家、 母示 家、 可拉 家、</verse>
				<verse number="59">哥轄 生 暗蘭 、 暗蘭 之妻、乃 利未 之孫、生於 埃及 、名 約基別 、適 暗蘭 生 亞倫 、 摩西 、與其姊 米利暗 、</verse>
				<verse number="60">亞倫 生 拿答 、 亞比戶 、 以利亞撒 、 以他瑪 、</verse>
				<verse number="61">拿答 亞比戶 以不聖之火、獻於耶和華而死、</verse>
				<verse number="62">利未 族之丁男、自一月以上見核者、計二萬有三千、未與 以色列 族同核、因於 以色列 中未得其業、</verse>
				<verse number="63">以上所載、乃在 摩押 平原、 約但 河濱、 耶利哥 相對之所、 摩西 與祭司 以利亞撒 、所核 以色列 之眾、</verse>
				<verse number="64">昔在 西乃 野、 摩西 與祭司 亞倫 所核 以色列 人中、今無一人在其數者、</verse>
				<verse number="65">蓋耶和華曾有言曰、其人必死於曠野、故 耶孚尼 子 迦勒 、 嫩 之子 約書亞 而外、靡有孑遺、</verse>
			</chapter>
			<chapter number="27">
				<verse number="1">約瑟 子 瑪拿西 族、 瑪拿西 元孫、 瑪吉 曾孫、 基列 孫、 希弗 子 西羅非哈 之女、 瑪拉 、 挪阿 、 曷拉 、 密迦 、 得撒 、</verse>
				<verse number="2">俱至會幕門、立於 摩西 與祭司 以利亞撒 、及會長會眾之前曰、</verse>
				<verse number="3">我父死於曠野、不在 可拉 黨中、集攻耶和華、第為己罪而死、而無子嗣、</verse>
				<verse number="4">何因無子、而删其名、絕於譜系、請在叔伯之中、以產予我、</verse>
				<verse number="5">摩西 以其事呈於耶和華、</verse>
				<verse number="6">耶和華諭 摩西 曰、</verse>
				<verse number="7">西羅非哈 女之言是也、必以其父之產歸之、俾在叔伯中有其恆業、</verse>
				<verse number="8">爾告 以色列 族云、如人死而無子、必歸其業於女、</verse>
				<verse number="9">無女則歸諸兄弟、</verse>
				<verse number="10">無兄弟則歸諸叔伯、</verse>
				<verse number="11">無叔伯則歸諸近親、為 以色列 族之典章律例、循耶和華所諭 摩西 之命、○</verse>
				<verse number="12">耶和華諭 摩西 曰、爾陟 亞巴琳 山、觀我所賜 以色列 族之地、</verse>
				<verse number="13">爾既觀之、必歸乃祖、如爾兄 亞倫 然、</verse>
				<verse number="14">昔在 尋 野水濱、會眾紛爭、爾曹悖逆我命、不於民前尊我為聖、所言之水、在 加低斯 米利巴 、</verse>
				<verse number="15">摩西 籲耶和華曰、</verse>
				<verse number="16">請耶和華、世人諸神之上帝、簡立一人、統轄會眾、</verse>
				<verse number="17">出入其前、導之往返、免耶和華會眾、猶羊之無牧、</verse>
				<verse number="18">耶和華諭 摩西 曰、 嫩 之子 約書亞 、乃感於神、汝可取之、按手其上、</verse>
				<verse number="19">置於祭司 以利亞撒 及會眾前、付託以命、</verse>
				<verse number="20">以汝尊榮、加諸其身、使 以色列 會眾無不聽從、</verse>
				<verse number="21">彼必立於祭司 以利亞撒 前、 以利亞撒 為之諮諏烏陵於耶和華前、彼及 以色列 會眾、必聽其命而出、亦聽其命而入、</verse>
				<verse number="22">摩西 遵耶和華命、取 約書亞 、使立於祭司 以利亞撒 及會眾前、</verse>
				<verse number="23">按手其上、以命託之、循耶和華所諭 摩西 之命、</verse>
			</chapter>
			<chapter number="28">
				<verse number="1">耶和華諭 摩西 曰、</verse>
				<verse number="2">命 以色列 族云、所獻於我之食、為馨香之火祭、當循其期以獻、</verse>
				<verse number="3">更告之曰、所當日獻耶和華之火祭、即一歲之牡羔二、純全無疵、恆為燔祭、</verse>
				<verse number="4">朝一暮一、</verse>
				<verse number="5">又獻細麵伊法十分之一、和清油一欣四分之一、為素祭、</verse>
				<verse number="6">昔在 西乃 山、所命恆獻燔祭、以為馨香之火祭、奉於耶和華者、即此、</verse>
				<verse number="7">獻其一羔、所奉灌祭之酒、一欣四分之一、必以醇醪奠於聖所、以為灌祭、奉於耶和華、</verse>
				<verse number="8">薄暮獻其一羔、循其清晨素祭灌祭之例、以為馨香之火祭、奉於耶和華、○</verse>
				<verse number="9">值安息日、獻一歲之牡羔二、純全無疵、和油之細麵伊法十分之二、為素祭、及其灌祭、</verse>
				<verse number="10">此每安息日所獻之燔祭、在恆獻之燔祭、及灌祭而外也、○</verse>
				<verse number="11">月朔、必以燔祭獻耶和華、牡犢二、牡綿羊一、一歲之羔七、純全無疵、</verse>
				<verse number="12">為每牡犢、獻和油之細麵伊法十分之三、為素祭、為牡綿羊、獻和油之細麵伊法十分之二、為素祭、</verse>
				<verse number="13">為每羔羊、獻和油之細麵伊法十分之一、為素祭、均為燔祭、以為馨香之火祭、奉於耶和華、</verse>
				<verse number="14">所奉灌祭、為每牡犢、用酒一欣之半、為牡綿羊、用一欣三分之一、為每羔羊、用一欣四分之一、一歲之中、每月所獻為燔祭者、即此、</verse>
				<verse number="15">恆獻之燔祭、及灌祭而外、亦獻一牡山羊於耶和華、為贖罪祭、○</verse>
				<verse number="16">正月十四日、為耶和華之逾越節、</verse>
				<verse number="17">是月之望、必守節期、當食無酵餅、歷至七日、</verse>
				<verse number="18">節之首日、必有聖會、毋作苦、</verse>
				<verse number="19">取牡犢二、牡綿羊一、一歲之羔七、純全無疵、獻於耶和華為火祭、</verse>
				<verse number="20">所獻素祭、乃和油之細麵、為每牡犢、用伊法十分之三、為牡綿羊、用伊法十分之二、</verse>
				<verse number="21">為每羔羊、用伊法十分之一、</verse>
				<verse number="22">更獻牡山羊一、為贖罪祭、以贖爾罪、</verse>
				<verse number="23">上所獻者、乃在清晨恆獻燔祭之外、</verse>
				<verse number="24">恆獻之燔祭、及灌祭而外、宜循此例、七日中、每日獻火祭之食、以為馨香、奉於耶和華、</verse>
				<verse number="25">越至七日、必有聖會、毋作苦、○</verse>
				<verse number="26">七七日節、初實之際、獻新素祭於耶和華時、必有聖會、毋作苦、</verse>
				<verse number="27">取牡犢二、牡綿羊一、一歲之羔七、獻為燔祭、以為馨香、奉於耶和華、</verse>
				<verse number="28">所獻素祭、乃和油之細麵、為每牡犢、用伊法十分之三、為牡綿羊、用伊法十分之二、</verse>
				<verse number="29">為每羔羊、用伊法十分之一、</verse>
				<verse number="30">更獻牡山羊一、以贖爾罪、</verse>
				<verse number="31">上所獻者、必純全無疵、乃在恆獻之燔祭、及其素祭灌祭之外、</verse>
			</chapter>
			<chapter number="29">
				<verse number="1">七月朔、乃吹角之期、必有聖會、毋作苦、</verse>
				<verse number="2">取牡犢一、牡綿羊一、一歲之羔七、純全無疵、獻為燔祭、以為馨香、奉於耶和華、</verse>
				<verse number="3">所獻素祭、乃和油之細麵、為牡犢、用伊法十分之三、為牡綿羊、用伊法十分之二、</verse>
				<verse number="4">為每羔羊、用伊法十分之一、</verse>
				<verse number="5">更獻牡山羊一、為贖罪祭、以贖爾罪、</verse>
				<verse number="6">此在月朔之燔祭素祭、與恆獻之燔祭素祭、及循例之灌祭之外、以為馨香之火祭、奉於耶和華、○</verse>
				<verse number="7">七月十日、必有聖會、當苦其心、勿操作、</verse>
				<verse number="8">取牡犢一、牡綿羊一、一歲之羔七、純全無疵、獻為燔祭、以為馨香、奉於耶和華、</verse>
				<verse number="9">所獻素祭、乃和油之細麵、為牡犢、用伊法十分之三、為牡綿羊、用伊法十分之二、</verse>
				<verse number="10">為每羔羊、用伊法十分之一、</verse>
				<verse number="11">更獻牡山羊一、為贖罪祭、此在贖罪之祭、與恆獻之燔祭、及其素祭灌祭之外、○</verse>
				<verse number="12">七月十五日、必有聖會、毋作苦、七日守節、以奉事耶和華、</verse>
				<verse number="13">取牡犢十三、牡綿羊二、一歲之羔十四、純全無疵、獻為燔祭、以為馨香之火祭、奉於耶和華、</verse>
				<verse number="14">所獻素祭、乃和油之細麵、為十三牡犢、各用伊法十分之三、為二牡綿羊、各用伊法十分之二、</verse>
				<verse number="15">為十四羔羊、各用伊法十分之一、</verse>
				<verse number="16">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="17">二日必獻牡犢十二、牡綿羊二、一歲之羔十四、純全無疵、</verse>
				<verse number="18">所獻素祭、灌祭、均依牡犢牡綿羊及羔之數、俱循其例、</verse>
				<verse number="19">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="20">三日必獻牡犢十一、牡綿羊二、一歲之羔十四、純全無疵、</verse>
				<verse number="21">所獻素祭灌祭、均依牡犢牡綿羊及羔之數、俱循其例、</verse>
				<verse number="22">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="23">四日必獻牡犢十、牡綿羊二、一歲之羔十四、純全無疵、</verse>
				<verse number="24">所獻素祭灌祭、均依牡犢牡綿羊及羔之數、俱循其例、</verse>
				<verse number="25">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="26">五日必獻牡犢九、牡綿羊二、一歲之羔十四、純全無疵、</verse>
				<verse number="27">所獻素祭灌祭、均依牡犢牡綿羊及羔之數、俱循其例、</verse>
				<verse number="28">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="29">六日必獻牡犢八、牡綿羊二、一歲之羔十四、純全無疵、</verse>
				<verse number="30">所獻素祭灌祭、均依牡犢牡綿羊及羔之數、俱循其例、</verse>
				<verse number="31">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="32">七日必獻牡犢七、牡綿羊二、一歲之羔十四、純全無疵、</verse>
				<verse number="33">所獻素祭灌祭、均依牡犢牡綿羊及羔之數、俱循其例、</verse>
				<verse number="34">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="35">八日必有肅會、毋作苦、</verse>
				<verse number="36">取牡犢一、牡綿羊一、一歲之羔七、純全無疵、獻為燔祭、以為馨香之火祭、奉於耶和華、</verse>
				<verse number="37">所獻素祭灌祭、均依牡犢牡綿羊及羔之數、俱循其例、</verse>
				<verse number="38">更獻牡山羊一、為贖罪祭、此在恆獻之燔祭、及其素祭灌祭之外、○</verse>
				<verse number="39">值節期、必以上所言者、獻於耶和華、以為燔祭、素祭、灌祭、酬恩祭、此在許願樂獻之祭而外、</verse>
				<verse number="40">摩西 告 以色列 族、俱循耶和華所命、</verse>
			</chapter>
			<chapter number="30">
				<verse number="1">摩西 告 以色列 族長曰、耶和華命曰、</verse>
				<verse number="2">如人指耶和華許願、或發誓以制其心、則勿食言、必循其口所出、</verse>
				<verse number="3">若女年幼、尚在父家、指耶和華許願、以束其身、</verse>
				<verse number="4">若父聞其所許之願、制心之約、默然無語、則其所許之願、制心之約為定、</verse>
				<verse number="5">如父聞而不允、則其所許之願、制心之約弗定、耶和華必宥之、因其父不允也、</verse>
				<verse number="6">如女許願、或造次出言、以制其心、而後適人、</verse>
				<verse number="7">夫聞之日、默然無語、則其所許之願、制心之約為定、</verse>
				<verse number="8">如夫聞而不允、則其所許之願、造次制心之言以廢、耶和華必宥之、</verse>
				<verse number="9">惟嫠婦棄婦、所許之願當償、制心之約為定、</verse>
				<verse number="10">如婦在夫家許願、或發誓以制其心、</verse>
				<verse number="11">夫聞默然、而不之禁、則其所許之願、制心之約為定、</verse>
				<verse number="12">如夫聞而廢之、則其許願所出之言、制心之約弗定、耶和華必宥之、因其夫廢之也、</verse>
				<verse number="13">婦或許願、或發誓束身、以苦其心、夫可成之、亦可廢之、</verse>
				<verse number="14">如夫歷日默然無語、則其所許之願、束身之約、為夫所定、蓋聞之而默然也、</verse>
				<verse number="15">如夫聞而廢之、必負其罪、</verse>
				<verse number="16">以上所載、乃耶和華所諭 摩西 、夫於其婦、父於在家之幼女、其例若此、</verse>
			</chapter>
			<chapter number="31">
				<verse number="1">耶和華諭 摩西 曰、</verse>
				<verse number="2">當擊 米甸 人、為 以色列 族報仇、後歸乃祖、</verse>
				<verse number="3">摩西 告民曰、爾中簡人、執兵出征、攻 米甸 人、為耶和華復仇、</verse>
				<verse number="4">以色列 支派、各出千人臨陳、</verse>
				<verse number="5">於是 以色列 支派各出千人、總計一萬二千、執兵備戰、</verse>
				<verse number="6">摩西 遣之、又遣祭司 以利亞撒 子 非尼哈 、執聖所之器、與示警之角、</verse>
				<verse number="7">遂遵耶和華所諭 摩西 之命、與 米甸 戰、殲其丁男、</verse>
				<verse number="8">又殺 米甸 五王、 以未 、 利金 、 蘇珥 、 戶珥 、 利巴 、亦以刃戮 比珥 子 巴蘭 、</verse>
				<verse number="9">以色列 人虜其婦孺、奪其牛羊、及其貨財、</verse>
				<verse number="10">所居之城邑、暨營壘、燬之以火、</verse>
				<verse number="11">貨財人物、刦之以歸、</verse>
				<verse number="12">以所虜之人與財物、攜至 摩押 平原、 約但 河濱、 耶利哥 相對之營壘、詣 摩西 及祭司 以利亞撒 、與 以色列 會眾、○</verse>
				<verse number="13">摩西 及祭司 以利亞撒 、暨諸會長、出營以迓、</verse>
				<verse number="14">摩西 見自陳而歸之軍長、千夫長、百夫長、怒之曰、</verse>
				<verse number="15">爾生存眾婦乎、</verse>
				<verse number="16">彼從 巴蘭 之謀、使 以色列 族因奉 毘珥 、干罪於耶和華、致疫行於耶和華之會、</verse>
				<verse number="17">當殺幼穉中諸男、並殺與男同寢諸婦、</verse>
				<verse number="18">惟未與男同寢之幼女、爾可為己存其生命、</verse>
				<verse number="19">爾曹居於營外七日、凡殺人、或捫尸者、必於三日七日自潔、所虜之人亦然、</verse>
				<verse number="20">當緣衣皮毛木諸物自潔、</verse>
				<verse number="21">祭司 以利亞撒 告臨陳之軍士曰、耶和華所諭 摩西 之典章、即此、</verse>
				<verse number="22">惟金銀銅鐵錫鉛、</verse>
				<verse number="23">能勝火者、當使經火、然後為潔、亦當滌以去污之水、如不克勝火之物、必滌以水、</verse>
				<verse number="24">越至七日、爾當澣衣、然後為潔、可入於營、○</verse>
				<verse number="25">耶和華諭 摩西 曰、</verse>
				<verse number="26">汝與祭司 以利亞撒 、暨會中族長、宜計所虜之人與畜、</verse>
				<verse number="27">分之為二、一歸臨陳之軍士、一歸會眾、</verse>
				<verse number="28">臨陳軍士所得之半、人驢牛羊、五百輸一、貢於耶和華、</verse>
				<verse number="29">付諸祭司 以利亞撒 、以為舉祭、獻於耶和華、</verse>
				<verse number="30">以色列 人所得之半、人驢牛羊、與各牲畜、五十輸一、以給守耶和華幕之 利未 人、</verse>
				<verse number="31">摩西 及祭司 以利亞撒 、遵耶和華所諭而行、</verse>
				<verse number="32">軍士所虜之物外、計獲羊六十七萬五千、</verse>
				<verse number="33">牛七萬二千、</verse>
				<verse number="34">驢六萬一千、</verse>
				<verse number="35">未與男同寢之女、三萬二千、</verse>
				<verse number="36">臨陳者所得之半、計羊三十三萬七千五百、</verse>
				<verse number="37">貢於耶和華者、六百七十五、</verse>
				<verse number="38">牛三萬六千、貢於耶和華者七十二、</verse>
				<verse number="39">驢三萬有五百、貢於耶和華者六十一、</verse>
				<verse number="40">人一萬六千、貢於耶和華者三十二、</verse>
				<verse number="41">所貢於耶和華、以為舉祭者、 摩西 付諸祭司 以利亞撒 、遵耶和華所命、</verse>
				<verse number="42">軍士所獲之物、 摩西 取其半、歸 以色列 會眾者、</verse>
				<verse number="43">計羊三十三萬七千五百、</verse>
				<verse number="44">牛三萬六千、</verse>
				<verse number="45">驢三萬有五百、</verse>
				<verse number="46">人一萬六千、</verse>
				<verse number="47">摩西 由斯人畜、五十取一、以給守耶和華幕之 利未 人、遵耶和華所命、○</verse>
				<verse number="48">軍長、千夫長、百夫長、咸就 摩西 、</verse>
				<verse number="49">曰、爾僕核數所統之軍士、不損一人、</verse>
				<verse number="50">茲攜禮物、獻於耶和華、各隨所得之金珠、足鏈、手釧、指環、耳環、臂釧、以為己命贖罪於耶和華前、</verse>
				<verse number="51">摩西 與祭司 以利亞撒 、收其金製之寶、</verse>
				<verse number="52">千夫長百夫長所獻於耶和華之舉祭、其金計一萬六千七百五十舍客勒、</verse>
				<verse number="53">軍士所獲者為己有、</verse>
				<verse number="54">摩西 與祭司 以利亞撒 、取千夫長百夫長之金、攜入會幕、以為 以色列 族之記誌、在耶和華前、</verse>
			</chapter>
			<chapter number="32">
				<verse number="1">流便 族、 迦得 族、牲畜眾多、見 雅謝 基列 二地、堪為牧畜之所、</verse>
				<verse number="2">乃就 摩西 及祭司 以利亞撒 、暨諸會長曰、</verse>
				<verse number="3">亞大錄 、 底本 、 雅謝 、 寧拉 、 希實本 、 以利亞利 、 示班 、 尼波 、 比穩 、</verse>
				<verse number="4">即耶和華於 以色列 族前、所攻取之地、堪為牧畜之所、僕有羣畜、</verse>
				<verse number="5">如沾爾恩、請以斯地錫我為業、毋庸攜我渡 約但 、</verse>
				<verse number="6">摩西 曰、汝之昆弟往戰、汝安坐於此乎、</verse>
				<verse number="7">奚使 以色列 族灰心、不濟至耶和華所錫之地、</verse>
				<verse number="8">昔在 加低斯巴尼亞 、我遣爾祖窺察斯土、彼亦如是而行、</verse>
				<verse number="9">既至 以實各 谷、而見其地、則使 以色列 族灰心、不入耶和華所錫之地、</verse>
				<verse number="10">當日耶和華怒而誓曰、</verse>
				<verse number="11">出 埃及 之眾、自二十歲以上者、既不專從乎我、皆不獲見我所誓於 亞伯拉罕 以撒 雅各 之地、</verse>
				<verse number="12">惟 基尼洗 人 耶孚尼 子 迦勒 、 嫩 之子 約書亞 得見之、以其專從耶和華也、</verse>
				<verse number="13">維時、耶和華怒 以色列 族、使流離於曠野、歷四十年、迨及斯代之民、違逆耶和華者、盡皆滅沒、</verse>
				<verse number="14">今爾繼祖、增益罪人之數、使耶和華怒 以色列 族愈甚、</verse>
				<verse number="15">如爾違逆不從、彼必復遣 以色列 族於野、是爾滅斯有眾也、</verse>
				<verse number="16">其人進曰、我必在此、為羣畜作牢、為幼稚建邑、</verse>
				<verse number="17">我必備執兵械、為 以色列 族之先導、攜入其所、惟我幼稚、緣畏斯土之民、必居於堅城、</verse>
				<verse number="18">我不旋返、迨 以色列 族各得其業、</verse>
				<verse number="19">我不與彼得業於 約但 西、因已得之 約但 東矣、</verse>
				<verse number="20">摩西 曰、若爾如是而行、執兵為戰於耶和華前、</verse>
				<verse number="21">所有軍士濟 約但 河、迨耶和華驅逐諸敵、</verse>
				<verse number="22">俾其地服耶和華、然後旋返、則在耶和華及 以色列 族前無辜、此地歸爾為業、</verse>
				<verse number="23">不然、則干犯耶和華、當知罪必及爾、</verse>
				<verse number="24">可依所言而行、為幼稚築邑、為羣畜作牢、</verse>
				<verse number="25">迦得 流便 二族、對 摩西 曰、僕循我主之命、</verse>
				<verse number="26">妻孥牛羊、留於 基列 諸邑、</verse>
				<verse number="27">僕必濟河、所有執兵之士、為戰於耶和華前、從我主所言、○</verse>
				<verse number="28">摩西 命祭司 以利亞撒 、 嫩 之子 約書亞 、及 以色列 支派之族長、</verse>
				<verse number="29">曰、如 迦得 流便 二族、凡執兵備戰者、偕爾有眾、於耶和華前、濟 約但 河、攻取其地、則必以 基列 地與之為業、</verse>
				<verse number="30">若不執兵偕濟、則必得業於爾中、在 迦南 地、</verse>
				<verse number="31">迦得 流便 二族對曰、耶和華所命、僕將遵行、</verse>
				<verse number="32">我必於耶和華前、執兵濟河、至 迦南 地、惟我之業、在 約但 東、</verse>
				<verse number="33">於是 摩西 以 亞摩利 王 西宏 、 巴珊 王 噩 之地、及境內之城邑、四周之鄉里、俱給 迦得 流便 二族、 約瑟 子 瑪拿西 支派之半、○</verse>
				<verse number="34">迦得 人建築 底本 、 亞他錄 、 亞羅珥 、</verse>
				<verse number="35">亞他錄朔反 、 雅謝 、 約比哈 、</verse>
				<verse number="36">伯寧拉 、 伯哈蘭 、皆為堅城、亦作羊牢、</verse>
				<verse number="37">流便 人建築 希實本 、 以利亞利 、 基列亭 、</verse>
				<verse number="38">尼波 、 巴力免 、此二邑易其名、又建築 西比瑪 、俱以新名稱之、</verse>
				<verse number="39">瑪拿西 子 瑪吉 之裔、往取 基列 、驅逐 亞摩利 人、</verse>
				<verse number="40">摩西 即以其地錫之、遂處其中、</verse>
				<verse number="41">瑪拿西 子 睚珥 、往取其鄉里、稱之為 哈倭特睚珥 、</verse>
				<verse number="42">挪巴 往取 基納 、與其鄉里、以己名稱之為 挪巴 、</verse>
			</chapter>
			<chapter number="33">
				<verse number="1">以色列 族循其行伍、從 摩西 亞倫 出 埃及 地、歷程如左、</verse>
				<verse number="2">摩西 遵耶和華命、以其所歷之程、筆之於書、</verse>
				<verse number="3">正月之望、逾越節之翌日、 以色列 族自 蘭塞 啟行、昂然而出、為 埃及 人目擊、</verse>
				<verse number="4">時 埃及 人喪其長子、為耶和華所擊者、彼之諸神、耶和華亦譴之、</verse>
				<verse number="5">以色列 族自 蘭塞 啟行、建營於 疎割 、</verse>
				<verse number="6">自 疎割 啟行、建營於濱野之 以倘 、</verse>
				<verse number="7">自 以倘 啟行、返而至於 比哈希錄 、 巴力洗分 相對之所、建營於 密奪 、</verse>
				<verse number="8">自 比哈希錄 啟行、經海而入 伊坦 之野、歷程三日、建營於 瑪拉 、</verse>
				<verse number="9">自 瑪拉 啟行、至 以琳 、在彼有水泉十二、椶樹七十、遂建營焉、</verse>
				<verse number="10">自 以琳 啟行、建營於 紅 海之濱、</verse>
				<verse number="11">自 紅 海濱啟行、建營於 汛 野、</verse>
				<verse number="12">自 汛 野啟行、建營於 脫加 、</verse>
				<verse number="13">自 脫加 啟行、建營於 亞錄 、</verse>
				<verse number="14">自 亞錄 啟行、建營於 利非訂 、在彼、民眾無水可飲、</verse>
				<verse number="15">自 利非訂 啟行、建營於 西乃 野、</verse>
				<verse number="16">自 西乃 野啟行、建營於 基博羅哈他瓦 、</verse>
				<verse number="17">自 基博羅哈他瓦 啟行、建營於 哈洗錄 、</verse>
				<verse number="18">自 哈洗錄 啟行、建營於 利提瑪 、</verse>
				<verse number="19">自 利提瑪 啟行、建營於 臨門帕烈 、</verse>
				<verse number="20">自 臨門帕烈 啟行、建營於 立拿 、</verse>
				<verse number="21">自 立拿 啟行、建營於 勒撒 、</verse>
				<verse number="22">自 勒撒 啟行、建營於 基希拉他 、</verse>
				<verse number="23">自 基希拉他 啟行、建營於 沙斐 山、</verse>
				<verse number="24">自 沙斐 山啟行、建營於 哈拉大 、</verse>
				<verse number="25">自 哈拉大 啟行、建營於 瑪吉希錄 、</verse>
				<verse number="26">自 瑪吉希錄 啟行、建營於 他哈 、</verse>
				<verse number="27">自 他哈 啟行、建營於 他拉 、</verse>
				<verse number="28">自 他拉 啟行、建營於 密加 、</verse>
				<verse number="29">自 密加 啟行、建營於 哈摩拿 、</verse>
				<verse number="30">自 哈摩拿 啟行、建營於 摩西錄 、</verse>
				<verse number="31">自 摩西錄 啟行、建營於 比尼雅干 、</verse>
				<verse number="32">自 比尼雅干 啟行、建營於 曷哈及甲 、</verse>
				<verse number="33">自 曷哈及甲 啟行、建營於 約巴他 、</verse>
				<verse number="34">自 約巴他 啟行、建營於 阿博拿 、</verse>
				<verse number="35">自 阿博拿 啟行、建營於 以旬迦別 、</verse>
				<verse number="36">自 以旬迦別 啟行、建營於 尋 野、即 加低斯 、</verse>
				<verse number="37">自 加低斯 啟行、建營於 何珥 山、在 以東 界、</verse>
				<verse number="38">以色列 族出自 埃及 、歷四十年、五月朔、祭司 亞倫 遵耶和華命、陟 何珥 山而死、</verse>
				<verse number="39">時、 亞倫 年一百二十三、</verse>
				<verse number="40">當時 亞拉得 王居於 迦南 之南、聞 以色列 族至、</verse>
				<verse number="41">以色列 族自 何珥 山啟行、建營於 撒摩拿 、</verse>
				<verse number="42">自 撒摩拿 啟行、建營於 普嫩 、</verse>
				<verse number="43">自 普嫩 啟行、建營於 阿伯 、</verse>
				<verse number="44">自 阿伯 啟行、建營於 以耶亞巴琳 、在 摩押 界、</verse>
				<verse number="45">自 以耶亞巴琳 啟行、建營於 底本迦得 、</verse>
				<verse number="46">自 底本迦得 啟行、建營於 亞門低比拉太音 、</verse>
				<verse number="47">自 亞門低比拉太音 啟行、建營於 尼波 前、 亞巴琳 山、</verse>
				<verse number="48">自 亞巴琳 山啟行、建營於 摩押 平原、 約但 河濱、 耶利哥 相對之所、</verse>
				<verse number="49">沿 約但 河建營、自 伯耶施末 、至 摩押 平原之 亞伯什亭 、○</verse>
				<verse number="50">在 摩押 平原、 約但 河濱、 耶利哥 相對之所、耶和華諭 摩西 曰、</verse>
				<verse number="51">告 以色列 族云、汝渡 約但 入於 迦南 、</verse>
				<verse number="52">必於爾前驅其居民、壞其雕刻之木石、鎔鑄之偶像、毀厥崇邱、</verse>
				<verse number="53">必取其地而居之、蓋我以斯土賜汝為業、</verse>
				<verse number="54">必掣籤分地、按爾室家、人眾則給地多、人寡則給地少、各隨所掣之籤、循其宗族、得以為業、</verse>
				<verse number="55">斯土之民、爾不驅逐、則爾所遺者、必為爾目中之刺、脇下之棘、擾爾於所居之地、</verse>
				<verse number="56">如是我將罰爾、猶欲罰彼然、</verse>
			</chapter>
			<chapter number="34">
				<verse number="1">耶和華諭 摩西 曰、</verse>
				<verse number="2">告 以色列 族云、汝入 迦南 地、得其四境為業、</verse>
				<verse number="3">爾之南境、起於 尋 野、近乎 以東 、南界自 鹽 海之極處而東、</verse>
				<verse number="4">繞 亞克拉濱 山之南、延至於 尋 、出 加低斯巴尼亞 之南、越 哈薩亞達 、至於 押們 、</verse>
				<verse number="5">自 押們 繞至 埃及 溪、止於大海、</verse>
				<verse number="6">西界大海、</verse>
				<verse number="7">北界起於大海、延至 何珥 山、</verse>
				<verse number="8">自 何珥 山至 哈馬 郊、延及 西達達 、</verse>
				<verse number="9">自 西斐崙 而往、至 哈薩以難 為極、是為爾之北界、</verse>
				<verse number="10">東界起於 哈薩以難 、延至 示番 、</verse>
				<verse number="11">自 示番 延至 利比拉 、在 亞延 之東、又至 基尼烈 海之東隅、</verse>
				<verse number="12">沿 約但 河、至 鹽 海為極、爾地四界、即此、</verse>
				<verse number="13">摩西 告 以色列 族曰、斯即耶和華所命、掣籤分於九支派、及半支派之地、</verse>
				<verse number="14">蓋 流便 迦得 二支派、及 瑪拿西 半支派、循其宗族、已得其業、</verse>
				<verse number="15">在 約但 東、與 耶利哥 相對、日出之處、○</verse>
				<verse number="16">耶和華諭 摩西 曰、</verse>
				<verse number="17">為爾分地為業者、乃祭司 以利亞撒 、 嫩 之子 約書亞 、</verse>
				<verse number="18">又簡各支派牧伯一人、</verse>
				<verse number="19">其人之名、 猶大 支派、 耶孚尼 子 迦勒 、</verse>
				<verse number="20">西緬 支派、 亞米忽 子 示母利 、</verse>
				<verse number="21">便雅憫 支派、 基斯崙 子 以利達 、</verse>
				<verse number="22">但 之支派、 約利 子 布基 、</verse>
				<verse number="23">約瑟 子 瑪拿西 支派、 以弗 子 漢聶 、</verse>
				<verse number="24">以法蓮 支派、 拾弗但 子 基母利 、</verse>
				<verse number="25">西布倫 支派、 帕納 子 以利撒番 、</verse>
				<verse number="26">以薩迦 支派、 阿散 子 帕鐵 、</verse>
				<verse number="27">亞設 支派、 示羅米 子 亞希忽 、</verse>
				<verse number="28">拿弗他利 支派、 亞米忽 子 比大黑 、</verse>
				<verse number="29">以上所載、即耶和華所命、以 迦南 地分 以色列 族為業者、</verse>
			</chapter>
			<chapter number="35">
				<verse number="1">在 摩押 平原、 約但 河濱、 耶利哥 相對之處、耶和華諭 摩西 曰、</verse>
				<verse number="2">命 以色列 族於其所得之業、以邑與郊予 利未 人、</verse>
				<verse number="3">其邑為民居處、其郊為置牛羊牲畜物產之所、</verse>
				<verse number="4">所予 利未 人者、邑垣而外、四周一千肘為郊、</verse>
				<verse number="5">邑外之地、東西南北、各量二千肘、邑在其中、此即邑之郊也、</verse>
				<verse number="6">所予 利未 人之邑、其中有逃城六、使誤殺人者可遁於彼、此外又予邑四十有二、</verse>
				<verse number="7">所予 利未 人之邑與郊、共四十有八、</verse>
				<verse number="8">以色列 族所得之業、必視邑之多寡、以予 利未 人、邑多則所予者多、邑寡則所予者寡、各循所得之業而予焉、○</verse>
				<verse number="9">耶和華諭 摩西 曰、</verse>
				<verse number="10">告 以色列 族云、汝渡 約但 、入於 迦南 、</verse>
				<verse number="11">必簡邑為逃城、使誤殺人者可遁於彼、</verse>
				<verse number="12">此邑為避復仇者之所、俾誤殺人者不致死亡、俟見鞫於會眾、</verse>
				<verse number="13">逃城必有其六、</verse>
				<verse number="14">約但 東三、 迦南 地三、</verse>
				<verse number="15">此六邑、為 以色列 族、及旅於其中者之避所、凡誤殺人者、可遁於彼、</verse>
				<verse number="16">若以鐵器擊人至死、是為故殺、故殺人者殺毋赦、</verse>
				<verse number="17">若以石擊人至死、是為故殺、故殺人者殺毋赦、</verse>
				<verse number="18">若以木器擊人至死、是為故殺、故殺人者殺毋赦、</verse>
				<verse number="19">故殺人者、復仇者必殺之、遇即殺之、</verse>
				<verse number="20">若蓄怨而仆人、或潛伏而以物擲人至死、</verse>
				<verse number="21">或因憾而手擊人至死、是為故殺、故殺人者殺毋赦、復仇者遇即殺之、</verse>
				<verse number="22">如無釁隙、而猝然刺人、或非潛伏、而以物擲人、</verse>
				<verse number="23">或未之見、而以石擲人至死、本非結讎、亦非加害、</verse>
				<verse number="24">則會眾必於殺人復仇者之間、循例而剖析、</verse>
				<verse number="25">救誤殺人者、脫於復仇者之手、使返逃城以居、待受聖膏之祭司長終焉、</verse>
				<verse number="26">如誤殺人者出逃城之境、</verse>
				<verse number="27">復仇者在邑外遇而殺之、則無流血之罪、</verse>
				<verse number="28">緣彼當居逃城、待祭司長死、祭司長既死、殺人者返其故土可也、</verse>
				<verse number="29">於爾所居之地、此為律例、歷世弗替、</verse>
				<verse number="30">故殺人者、有人為證、必殺毋赦、但證人惟一則不可、</verse>
				<verse number="31">故殺人者、不得以金贖其命、必殺毋赦、</verse>
				<verse number="32">遁於逃城者、祭司長未死之先、不可取其贖金、使歸故土、</verse>
				<verse number="33">如是、則不污爾所居之地、蓋流人血、乃污其地、非流殺人者之血、則無以潔之、</verse>
				<verse number="34">我耶和華居 以色列 族中、勿污爾土、我所處者、</verse>
			</chapter>
			<chapter number="36">
				<verse number="1">約瑟 曾孫、 瑪拿西 孫、 瑪吉 子 基列 後裔之族長、</verse>
				<verse number="2">就 摩西 及 以色列 族長之為牧伯者曰、耶和華命我主、掣籤分土、予 以色列 族為業、亦命我主、以我昆弟 西羅非哈 之業予其女、</verse>
				<verse number="3">如適 以色列 他支派之人、則減我祖之業、而加於其夫之支派、如是、於我籤分之業有損、</verse>
				<verse number="4">值 以色列 族禧年、則女之業、必歸於其夫之支派、而我祖之業必減焉、</verse>
				<verse number="5">摩西 遵耶和華命、告 以色列 族曰、 約瑟 子之支派、所言是也、</verse>
				<verse number="6">耶和華命曰、 西羅非哈 之女、任其適人、惟必適父同宗支派之人、</verse>
				<verse number="7">如是、 以色列 族之業、不至由此移彼、 以色列 各支派之人、守祖遺業、</verse>
				<verse number="8">凡 以色列 支派中、承業之女、必適其父同宗支派之人、使 以色列 族各承厥祖之遺業、</verse>
				<verse number="9">如是、則業不至由此移彼、 以色列 支派、必各守其業、</verse>
				<verse number="10">西羅非哈 之女、遂遵耶和華命 摩西 之言而行、</verse>
				<verse number="11">其女 瑪拉 、 得撒 、 曷拉 、 密迦 、 挪阿 、俱適叔伯之子、</verse>
				<verse number="12">歸於 約瑟 子 瑪拿西 宗族、其業存於父之同宗支派、</verse>
				<verse number="13">以上所載、乃於 摩押 平原、 約但 河濱、 耶利哥 相對之所、耶和華藉 摩西 、告 以色列 族之誡命律例也、</verse>
			</chapter>
		</book>
		<book number="5">
			<chapter number="1">
				<verse number="1">此乃 摩西 宣於 以色列 眾之言、在 約但 東之曠野、 疎弗 相對之 亞拉巴 、 巴蘭 陀弗 拉班 哈洗錄 底撒哈 之間、</verse>
				<verse number="2">自 何烈 啟行、經 西珥 山、至 加低斯巴尼亞 、歷程十有一日、</verse>
				<verse number="3">四十年十一月朔、 摩西 遵耶和華命、悉諭 以色列 人、</verse>
				<verse number="4">時、 摩西 已戮居 希實本 之 亞摩利 王 西宏 、並在 以得來 、戮居 亞斯他錄 之 巴珊 王 噩 、</verse>
				<verse number="5">在 約但 東 摩押 地、始宣此律、曰、</verse>
				<verse number="6">昔在 何烈 、我上帝耶和華諭我儕云、爾居此山已久、</verse>
				<verse number="7">當啟行、改道至 亞摩利 山地、與附近之處、 亞拉巴 、山地、窪地、南土、沿海一帶、 迦南 地、 利巴嫩 、抵 伯拉 大河、</verse>
				<verse number="8">昔耶和華誓以斯土、錫爾祖 亞伯拉罕 以撒 雅各 、及其苗裔、今地具在爾前、可入而據之、○</verse>
				<verse number="9">當時我告爾曰、我不能獨負爾任、</verse>
				<verse number="10">爾上帝耶和華使爾昌熾、今爾如天星之多、</verse>
				<verse number="11">願爾祖之上帝耶和華、更增爾數千倍、循其所許、錫嘏於爾、</verse>
				<verse number="12">爾之繁劇、爾之重負、爾之爭競、我焉能獨任、</verse>
				<verse number="13">當循爾之支派、簡眾所識之明哲練達人、我立之為爾長、</verse>
				<verse number="14">爾曹對曰、爾所言者、我儕行之、善也、</verse>
				<verse number="15">我遂於爾支派為首者中、簡眾所識之明哲人、依爾支派、立之為長、即千夫長、百夫長、五十夫長、十夫長、及有司、</verse>
				<verse number="16">當時我命爾士師曰、爾聽訟、或人與宗族、或人與賓旅、當秉公以行鞫、</verse>
				<verse number="17">鞫時、毋行偏視、無論貴賤、必聽其詞、不可畏人、蓋鞫事屬上帝也、事遇難斷、則呈我聽之、</verse>
				<verse number="18">彼時我以爾所當行者、悉諭於爾、○</verse>
				<verse number="19">厥後、我儕遵我上帝耶和華命、自 何烈 啟行、經歷曠野、大而可畏、爾所目睹、道由 亞摩利 山地、至 加低斯巴尼亞 、</verse>
				<verse number="20">我告爾曰、爾已至 亞摩利 山地、即我上帝耶和華所賜我者、</verse>
				<verse number="21">試觀爾上帝耶和華備斯土於爾前、當循爾祖之上帝耶和華言、前往據之、毋懼毋怯、</verse>
				<verse number="22">爾眾詣我曰、不如先遣人為我窺其地、返而告我、當行何道、將至何邑、</verse>
				<verse number="23">斯事我視為善、簡人十二、支派各一、</verse>
				<verse number="24">遂啟行登山、至 以實各 谷探之、</verse>
				<verse number="25">取其土產、攜至我所、復我曰、我上帝耶和華所賜我者、肥美之地也、</verse>
				<verse number="26">乃爾不願前往、逆爾上帝耶和華之命、</verse>
				<verse number="27">在幕中興怨言曰、耶和華憾我、故導我出 埃及 、付於 亞摩利 人之手、以殲滅我、</verse>
				<verse number="28">我將何往、我同儕使我喪膽、言斯土之民、較我修偉、城垣廣大鞏固、高可參天、且見 亞衲 族在彼、</verse>
				<verse number="29">我告爾曰、毋懼、毋畏之、</verse>
				<verse number="30">爾上帝耶和華為爾先導、必為爾戰、如昔行於 埃及 、爾所目擊者然、</verse>
				<verse number="31">又在曠野、由爾所經之道、至於此地、爾上帝耶和華保抱爾、如人之保抱其子、為爾所見、</verse>
				<verse number="32">然在此事、爾不信爾上帝耶和華、</verse>
				<verse number="33">彼為爾先導、擇張幕之所、夜以火、晝以雲、示爾當行之道、</verse>
				<verse number="34">耶和華聞爾言、怒而誓曰、</verse>
				<verse number="35">昔我誓以沃壤賜爾祖、此惡世之人、必無一得見者、</verse>
				<verse number="36">惟 耶孚尼 子 迦勒 專從耶和華、必得見之、其所履之地、我將賜之、及其子孫、</verse>
				<verse number="37">耶和華緣爾故、亦怒我曰、爾亦不得入此地、</verse>
				<verse number="38">惟侍爾者、 嫩 之子 約書亞 得入、當堅厥志、彼必使 以色列 人據有斯土、</verse>
				<verse number="39">爾之幼穉、所言必被虜者、爾之子女、不能別善惡者、必得入之、我將賜彼、使之據有其地、</verse>
				<verse number="40">惟爾當由 紅 海之道、而入曠野、</verse>
				<verse number="41">爾曹對曰、我獲罪於耶和華、願遵我上帝耶和華命、前往以戰、於是各佩軍器、急欲入山、</verse>
				<verse number="42">耶和華命我告民曰、毋往、毋戰、恐敗於敵、蓋我不在爾中、</verse>
				<verse number="43">我以告爾、爾不聽從、違耶和華命、擅自登山、</verse>
				<verse number="44">居山之 亞摩利 人、出而攻爾、追爾、勢若蜂擁、自 西珥 擊爾、至 何珥瑪 、</verse>
				<verse number="45">爾曹乃返、哭於耶和華前、耶和華不為側耳、不聽爾聲、</verse>
				<verse number="46">於是爾居 加低斯 、積有多日、</verse>
			</chapter>
			<chapter number="2">
				<verse number="1">厥後、我儕遵耶和華命、啟行旋返、由 紅 海之道、而入曠野、繞 西珥 山多日、</verse>
				<verse number="2">耶和華諭我曰、</verse>
				<verse number="3">爾繞此山已久、可轉而北行、</verse>
				<verse number="4">宜諭民曰、爾同族 以掃 子孫、居 西珥 山、爾過其境、彼必畏懼、爾其慎之、</verse>
				<verse number="5">勿與之爭、其地即容一足之區、我不爾予、蓋我已將 西珥 山賜 以掃 為業、</verse>
				<verse number="6">爾必以金、購糧而食、購水而飲、</verse>
				<verse number="7">蓋爾上帝耶和華、於爾凡百所為、錫嘏於爾、彼知爾行於大野、偕爾歷四十年、爾無所缺、</verse>
				<verse number="8">於是我儕離我同族、即 以掃 子孫、居於 西珥 山者、由 亞拉巴 之道、及 以拉他 以旬迦別 、轉向 摩押 曠野而行、○</verse>
				<verse number="9">耶和華諭我曰、勿擾 摩押 、勿與之戰、其地我不爾予、蓋我已將 亞珥 賜 羅得 子孫為業、</verse>
				<verse number="10">昔 以米 族居彼、其民眾多、軀幹修偉、如 亞衲 族然、</verse>
				<verse number="11">斯民與 亞衲 族、同為 利乏音 族、 摩押 人稱之為 以米 族、</verse>
				<verse number="12">昔 何利 人居 西珥 、 以掃 子孫滅之、繼居其地、如 以色列 人所行於耶和華賜以為業之地者然、</verse>
				<verse number="13">耶和華亦諭我曰、今起、渡 撒烈 溪、我儕遂渡之、</verse>
				<verse number="14">自離 加低斯巴尼亞 、至渡 撒烈 溪時、歷三十有八年、斯時也、此代武士俱絕於營中、如耶和華所誓之言、</verse>
				<verse number="15">蓋耶和華攻之、使盡滅於營中、○</verse>
				<verse number="16">民中武士、既已盡滅、</verse>
				<verse number="17">耶和華諭我曰、</verse>
				<verse number="18">今日爾經 摩押 邊隅之 亞珥 、</verse>
				<verse number="19">近 亞捫 族、勿擾之、勿與戰、其地我不爾予、蓋我已賜 羅得 子孫為業、</verse>
				<verse number="20">斯土亦屬 利乏音 、昔為 利乏音 族所居、 亞捫 人稱之為 散送冥 、</verse>
				<verse number="21">其民眾多、軀幹修偉、如 亞衲 族然、耶和華滅之於 亞捫 人前、使繼居其地、</verse>
				<verse number="22">如為 以掃 子孫、居 西珥 者、滅 何利 人於其前、使繼居其地、以至今日、</verse>
				<verse number="23">又有 亞衛 人村居、延及 迦撒 、 迦斐託 人出而滅之、繼居其地、</verse>
				<verse number="24">耶和華亦諭我曰、爾起前往、度 亞嫩 谷、我以 亞摩利 人 希實本 王 西宏 、及其土地、付於爾手、可與之戰、肇業於斯、</verse>
				<verse number="25">自今日始、我使天下萬民、緣爾而懼、彼聞爾名、無不戰慄憯怛、○</verse>
				<verse number="26">摩西 曰、我自 基底莫 野、遣使往見 希實本 王 西宏 、以和好之言告之云、</verse>
				<verse number="27">請容我經爾地、必由大道、不偏於左、不偏於右、</verse>
				<verse number="28">爾受我金、鬻我以糧、給我以水、第容我過爾境、</verse>
				<verse number="29">待遇我儕、若居 西珥 之 以掃 子孫、居 亞珥 之 摩押 人所為、迨我渡 約但 、至我上帝耶和華賜我之地、</verse>
				<verse number="30">乃 希實本 王 西宏 、不容我過其境、蓋爾上帝耶和華使其心志頑梗、致付爾手、有如今日、</verse>
				<verse number="31">耶和華又諭我曰、我今以 西宏 及其地、始付於爾、據以為業、</verse>
				<verse number="32">西宏 率其民眾、出而攻我、戰於 雅雜 、</verse>
				<verse number="33">我上帝耶和華付之於我、我遂擊之、爰及其子與民、</verse>
				<verse number="34">取其諸邑、殲滅居民、暨厥婦孺、靡有孑遺、</verse>
				<verse number="35">惟彼牲畜、與諸邑之財物、為我所得、</verse>
				<verse number="36">自 亞嫩 谷濱之 亞羅珥 、及谷中之邑、至於 基列 、無一崇高之城、不為我所拔者、我上帝耶和華、盡付於我矣、</verse>
				<verse number="37">惟 亞捫 人之境、即沿 雅博 溪之地、山中之邑、凡我上帝耶和華所禁者、爾未近之、</verse>
			</chapter>
			<chapter number="3">
				<verse number="1">我儕轉由 巴珊 之道、 巴珊 王 噩 、率其民眾咸出、與我戰於 以得來 、</verse>
				<verse number="2">耶和華諭我曰、毋畏之、彼及其民與地、我悉付於爾手、爾待之、如昔待居 希實本 之 亞摩利 王 西宏 然、</verse>
				<verse number="3">於是我上帝耶和華、以 巴珊 王 噩 及其民、付於我手、我擊之、至無所遺、</verse>
				<verse number="4">取其諸邑、無邑不為我儕所得、邑凡六十、乃 亞珥歌伯 全境、即 噩 之國 巴珊 也、</verse>
				<verse number="5">諸邑俱有高垣、與門及楗、此外無垣之鄉里甚眾、</verse>
				<verse number="6">我滅其邑、殲厥居民、及其婦孺、如昔行於 希實本 王 西宏 者然、</verse>
				<verse number="7">惟彼牲畜、與邑中財物、為我所得、</verse>
				<verse number="8">當時我自 約但 東、 亞摩利 二王之手、取其土地、自 亞嫩 谷、至 黑門 山、</verse>
				<verse number="9">黑門 山、 西頓 人稱為 西連 、 亞摩利 人稱為 示尼珥 、</verse>
				<verse number="10">其平原諸邑、 基列 全地、 巴珊 全地、以及 撒迦 與 以得來 、乃 噩 之國、 巴珊 之邑、悉為我取、</verse>
				<verse number="11">利乏音 族所存者、惟 巴珊 王 噩 、其床以鐵為之、長九肘、廣四肘、以人肘為度、今在 亞捫 人之 拉巴 邑、</verse>
				<verse number="12">時、我儕既得斯土、自 亞嫩 谷濱之 亞羅珥 、及 基列 山之半、與其諸邑、我以之予 流便 族、 迦得 族、</verse>
				<verse number="13">基列 餘地、及 噩 之國 巴珊 全地、 亞珥歌伯 四境、我以之予 瑪拿西 支派之半、 巴珊 昔稱為 利乏音 地、</verse>
				<verse number="14">瑪拿西 裔 睚珥 、得 亞珥歌伯 四境、至 基述 瑪迦 二族之界、依其名、稱 巴珊 為 哈倭特睚珥 、以至今日、</verse>
				<verse number="15">我以 基列 予 瑪吉 、</verse>
				<verse number="16">自 基列 至 亞嫩 谷、以谷中為界、抵 亞捫 界之 雅博 溪、</verse>
				<verse number="17">及 亞拉巴 、沿 約但 河之地、自 基尼列 、至 亞拉巴 之 鹽 海、並 毘斯迦 山麓以東之地、悉以予 流便 族、 迦得 族、○</verse>
				<verse number="18">時、我命爾曰、爾上帝耶和華、既以斯土錫爾為業、爾之勇士、必皆執兵、先爾兄弟 以色列 人而往、</verse>
				<verse number="19">我知爾牲畜眾多、爾之妻孥牲畜、可留於我予爾之邑、</verse>
				<verse number="20">迨爾兄弟於 約但 西、得爾上帝耶和華所錫之地、而享安息、與爾無異、後則返我予爾為業之地、</verse>
				<verse number="21">我又命 約書亞 曰、爾上帝耶和華所行於二王者、爾悉目擊、今爾所往諸國、耶和華亦如是待之、</verse>
				<verse number="22">毋畏之、蓋為爾戰者、爾上帝耶和華也、○</verse>
				<verse number="23">時、我祈耶和華曰、</verse>
				<verse number="24">主耶和華歟、爾以大威大能、顯示爾僕、在天在地、尚有何神、能為爾所為、行爾所行大能之事乎、</verse>
				<verse number="25">求爾容我渡 約但 、觀河西之美地佳山、及 利巴嫩 、</verse>
				<verse number="26">惟耶和華緣爾曹故怒我、不允我所求、諭我曰、如是足矣、勿以此事、再言於我、</verse>
				<verse number="27">爾可登 毘斯迦 巔、向東西南北而瞻望、以目觀之、不得渡 約但 、</verse>
				<verse number="28">當命 約書亞 、勗之壯之、因其必率斯民而渡、俾承爾所將見之地、</verse>
				<verse number="29">我儕遂居 伯毘珥 相對之谷中、</verse>
			</chapter>
			<chapter number="4">
				<verse number="1">以色列 人歟、我今教爾遵守之典章律例、宜聽從之以得生、爾祖之上帝耶和華賜爾之地、可入而承之、</verse>
				<verse number="2">我所諭爾之言、不可增、亦不可減、惟遵爾上帝耶和華之誡命、我所諭爾者、</verse>
				<verse number="3">耶和華緣 巴力毘珥 所行之事、乃爾目擊、凡從 巴力毘珥 者、爾上帝耶和華已滅之於爾中、</verse>
				<verse number="4">惟爾附爾上帝耶和華者、迄今尚存、</verse>
				<verse number="5">我遵我上帝耶和華所命、教爾以典章律例、使行於入而為業之地、</verse>
				<verse number="6">守之行之、是為爾之智慧通達、在列邦民前、彼聞此典章、必曰、此大國、乃智慧通達之民也、</verse>
				<verse number="7">有何大國、得神近之、猶我上帝耶和華於我禱時之近我乎、</verse>
				<verse number="8">有何大國、典章律例、如是公平、若我今日所宣於爾者乎、○</verse>
				<verse number="9">惟當自慎、謹守乃心、免忘爾目所見、畢生不去於懷、以之示爾子孫、</verse>
				<verse number="10">昔爾在 何烈 、立於爾上帝耶和華前時、耶和華諭我曰、當集斯民、我使之聽我言、俾其在世、一生學寅畏我、而教子女、</verse>
				<verse number="11">爾遂來前、立於山下、火焚於山、其焰冲天、陰雲密布、幽暗晦冥、</verse>
				<verse number="12">耶和華由火中諭爾、爾聞其聲、不見其象、</verse>
				<verse number="13">彼以爾所當守之約示爾、十誡是也、並書之二石版、</verse>
				<verse number="14">耶和華命我以典章律例教爾、使爾行於所往據以為業之地、</verse>
				<verse number="15">昔在 何烈 、耶和華由火中諭爾時、爾曹未見何像、故當謹慎、</verse>
				<verse number="16">恐爾自敗、雕偶以仿諸像、或男或女、</verse>
				<verse number="17">或地上走獸、空中飛禽、</verse>
				<verse number="18">或地上昆蟲、水中鱗介、</verse>
				<verse number="19">又恐爾仰觀於天、見日月星諸象、乃爾上帝耶和華為天下萬民所陳者、受惑而崇事之、</verse>
				<verse number="20">耶和華導爾出 埃及 、脫於冶爐、以為其業之民、有如今日、</verse>
				<verse number="21">耶和華緣爾故怒我、誓不容我渡 約但 、入其錫爾為業之美地、</verse>
				<verse number="22">我必死於此、不得渡 約但 、惟爾其濟、得彼沃土、</verse>
				<verse number="23">爾當謹慎、免忘爾上帝耶和華與爾所立之約、為己雕偶、仿其所禁諸物之像、</verse>
				<verse number="24">蓋爾上帝耶和華乃烈火、忌邪之上帝、○</verse>
				<verse number="25">厥後、爾久居斯土、生子生孫、如其自敗、依像雕偶、作惡於爾上帝耶和華前、以激其怒、</verse>
				<verse number="26">我今日籲天地為證、爾於濟 約但 所承之地、必速絕滅、不得延年、淪胥以亡、</verse>
				<verse number="27">耶和華必散爾於列邦、在其導爾所至之國、餘者無幾、</verse>
				<verse number="28">爾曹在彼、將事人手所造木石之神、不能見聞食嗅者、</verse>
				<verse number="29">惟爾在彼、盡心盡意求爾上帝耶和華、則必得之、</verse>
				<verse number="30">迨至季世、爾遇苦難、所言諸事、臨及爾身、爾必歸爾上帝耶和華、而聽其命、</verse>
				<verse number="31">爾上帝耶和華、乃仁慈之上帝、必不棄爾、不滅爾、不忘與爾列祖所立之約、</verse>
				<verse number="32">粵稽往古、自上帝造人於世、由天涯至地極、有如此之大事乎、曾聞之乎、</verse>
				<verse number="33">曾有國民、聞上帝出自火中之言、如爾所聞、而猶生存者乎、</verse>
				<verse number="34">上帝豈曾以試鍊、異蹟、奇事、爭戰、能手、奮臂、大而可畏之事、於他國中導出他民、如爾上帝耶和華為爾所行於 埃及 、爾所目擊者乎、</verse>
				<verse number="35">以此顯示於爾、俾知耶和華乃上帝、其外無他、</verse>
				<verse number="36">自天令爾聞其聲、以教誨爾、在地使爾見其大火、由火中聞其言、</verse>
				<verse number="37">因愛爾祖、選其後裔、施厥大能、親導爾出 埃及 、</verse>
				<verse number="38">為爾驅逐較爾強大之民、導爾入境、賜爾以為業、有如今日、</verse>
				<verse number="39">今爾當知、中心思維、天上地下、惟耶和華為上帝、其外無他、</verse>
				<verse number="40">我今以其典章誡命諭爾、爾當遵守、則爾與子孫、皆可得福、亦可延年、於爾上帝耶和華所賜之地、○</verse>
				<verse number="41">當時 摩西 在 約但 東、日出之處、區別三邑、</verse>
				<verse number="42">使素無仇怨、而誤殺人者、可逃入之、以保其生、</verse>
				<verse number="43">一為原野之 比悉 、為 流便 人而設、一為 基列 之 拉末 、為 迦得 人而設、一為 巴珊 之 哥蘭 、為 瑪拿西 人而設、○</verse>
				<verse number="44">以上所載、乃 摩西 為 以色列 人所宣之律也、</verse>
				<verse number="45">法度典章律例、出 埃及 後、 摩西 以之諭於 以色列 人、</verse>
				<verse number="46">在 約但 東、 伯毘珥 相對之谷中、此地昔屬居 希實本 之 亞摩利 王 西宏 、 摩西 與 以色列 人出 埃及 時擊之、</verse>
				<verse number="47">取其地以為業、又得 巴珊 王 噩 之地、此二人、俱為 亞摩利 王、在 約但 東、日出之處、</verse>
				<verse number="48">其地自 亞嫩 谷濱之 亞羅珥 、至 西雲 山、即 黑門 山、</verse>
				<verse number="49">又得 約但 東之 亞拉巴 全地、至 亞拉巴 之海、近 毘斯迦 山麓、</verse>
			</chapter>
			<chapter number="5">
				<verse number="1">摩西 召 以色列 眾、告之曰、 以色列 人歟、我所諭爾之典章律例、爾當聽從、學習遵行、</verse>
				<verse number="2">我上帝耶和華在 何烈 、與我儕立約、</verse>
				<verse number="3">非與我祖立約、乃與我儕今日在此尚存者也、</verse>
				<verse number="4">耶和華在山上、由火中與爾晤對而言、</verse>
				<verse number="5">當時爾曹懼火、不敢登山、我立於耶和華與爾曹之間、以耶和華言告爾曰、</verse>
				<verse number="6">我乃爾之上帝耶和華、導爾出 埃及 、脫於奴隸之室、○</verse>
				<verse number="7">余而外、勿更有他神、○</verse>
				<verse number="8">勿雕偶像、勿造上天下地、地下水中、百物之像、</verse>
				<verse number="9">勿拜跪、勿崇奉、以我耶和華爾之上帝、乃忌邪之上帝、惡我者討其罪、自父及子、至三四世、</verse>
				<verse number="10">愛我守我誡者、錫之慈惠、至千百世、○</verse>
				<verse number="11">勿妄稱爾上帝耶和華之名、蓋耶和華必不以妄稱者為無罪、○</verse>
				<verse number="12">當守安息日、以為聖日、遵爾上帝耶和華所命、</verse>
				<verse number="13">六日間、宜勤勞、作爾庶務、</verse>
				<verse number="14">惟七日、乃爾上帝耶和華之安息、是日爾與子女、僕婢牛驢、暨諸牲畜、及寓爾家之遠人、皆毋操作、使爾僕婢休憩、與爾無異、</verse>
				<verse number="15">當憶昔在 埃及 、服役於人、爾上帝耶和華以能手奮臂、導爾出之、故命爾守安息日、○</verse>
				<verse number="16">遵爾上帝耶和華命、敬爾父母、以致延年納福、於爾上帝耶和華所錫之地、○</verse>
				<verse number="17">毋殺人、○</verse>
				<verse number="18">毋行淫、○</verse>
				<verse number="19">毋攘竊、○</verse>
				<verse number="20">毋妄證以陷人、○</verse>
				<verse number="21">毋貪人之妻室、與其第宅田疇、僕婢牛驢、及凡所有、○</verse>
				<verse number="22">以上諸言、耶和華在山上、由火雲幽暗中、大聲諭爾會眾、此外無復增益、書之二石版、以授於我、</verse>
				<verse number="23">當時火焚於山、聲出晦冥、爾既聞之、爾之族長長老、進於我前、</verse>
				<verse number="24">曰、我上帝耶和華顯其大榮大威、俾我目睹、我聞其聲、由火中出、今日乃知上帝與人言、而人猶得生存、</verse>
				<verse number="25">今我胡為致死、此大火將滅我、如我再聞我上帝耶和華之聲、則必隕沒、</verse>
				<verse number="26">凡有血氣者、誰如我聞維生上帝出自火中之聲、而猶生存者乎、</verse>
				<verse number="27">爾其近前、聽我上帝耶和華所言、我上帝耶和華所諭爾者、以告於我、我必聽從遵行、○</verse>
				<verse number="28">爾以此言告我、耶和華悉聞之、諭我曰、我聞斯民所語於爾、皆善言也、</verse>
				<verse number="29">願其存心畏我、恆守我誡、俾受福祉、爰及子孫、歷世靡暨、</verse>
				<verse number="30">爾往告曰、當歸汝幕、</verse>
				<verse number="31">惟爾侍立我側、我將以誡命典章律例示爾、以教斯民、使行於我所賜為業之地、</verse>
				<verse number="32">故爾上帝耶和華所命爾者、爾當謹守遵行、勿偏於左、勿偏於右、</verse>
				<verse number="33">遵行爾上帝耶和華所命之道、致爾生存納福、延年於爾所得為業之地、</verse>
			</chapter>
			<chapter number="6">
				<verse number="1">此誡命典章律例、乃爾上帝耶和華所命、以教爾者、使爾行之於爾所得為業之地、</verse>
				<verse number="2">俾爾及子孫、畢生寅畏爾上帝耶和華、守其典章誡命、凡我所命爾者、以致延年、</verse>
				<verse number="3">以色列 歟、爾其聽之、謹守遵行、致可納福昌熾、於彼流乳與蜜之地、如爾祖之上帝耶和華所許爾者、○</verse>
				<verse number="4">以色列 歟、爾其聽之、我上帝耶和華、惟一而已、</verse>
				<verse number="5">當盡心盡性盡力、愛爾上帝耶和華、</verse>
				<verse number="6">我今命爾之言、當存於心、</verse>
				<verse number="7">勤誨子女、坐於室、行於路、或寢或興、恆論乎此、</verse>
				<verse number="8">繫於手以為號、戴於額以為飾、</verse>
				<verse number="9">書於爾室門柱、及爾邑門、○</verse>
				<verse number="10">昔爾上帝耶和華、誓於爾祖 亞伯拉罕 以撒 雅各 、賜爾之地、既導爾入、使得大而且美之邑、非爾所自建者、</verse>
				<verse number="11">得其第宅、充以嘉物、非爾所自充者、得已鑿之井、非爾所自鑿者、得所植之葡萄園、橄欖樹、非爾所自植者、爾食之而飽、</verse>
				<verse number="12">當斯時也、慎勿忘耶和華、即導爾出 埃及 、脫於奴隸之室者、</verse>
				<verse number="13">宜寅畏爾上帝耶和華、而崇事之、指其名而發誓、</verse>
				<verse number="14">勿從四周諸民之神、</verse>
				<verse number="15">恐爾上帝耶和華震怒、滅爾於地、蓋在爾中之上帝耶和華、乃忌邪之上帝也、○</verse>
				<verse number="16">勿試爾上帝耶和華、如昔在 瑪撒 然、</verse>
				<verse number="17">爾上帝耶和華所諭爾之誡命法度典章、爾當恪守、</verse>
				<verse number="18">凡耶和華所視為正為善者、爾宜行之、致受福祉、可入而得耶和華所誓許爾祖之美地、</verse>
				<verse number="19">耶和華亦必驅逐諸敵、踐其前言、○</verse>
				<verse number="20">厥後爾子若問爾曰、我上帝耶和華、以此法度典章律例諭爾、其意云何、</verse>
				<verse number="21">必告之曰、我儕昔在 埃及 、為 法老 之奴隸、耶和華以大能手、導我出之、</verse>
				<verse number="22">在我目前、施行既大且劇之異蹟奇事於 埃及 、與 法老 及其全家、</verse>
				<verse number="23">導我出彼、俾入其所誓許我祖、錫我之地、</verse>
				<verse number="24">故耶和華命我守此典章、寅畏我上帝耶和華、永享福祚、保全生命、有如今日、</verse>
				<verse number="25">我儕若守我上帝耶和華所諭之誡命、而遵行之、是即我之義也、</verse>
			</chapter>
			<chapter number="7">
				<verse number="1">迨爾上帝耶和華、導爾入所往據之地、驅逐諸族、即 赫 人、 革迦撒 人、 亞摩利 人、 迦南 人、 比利洗 人、 希未 人、 耶布斯 人、此七族較爾強大、</verse>
				<verse number="2">爾上帝耶和華既付於爾、為爾所擊、必殲滅之、勿與立約、勿加矜恤、</verse>
				<verse number="3">勿相嫁娶、爾女勿嫁其子、爾子勿娶其女、</verse>
				<verse number="4">彼必誘爾子、不從耶和華、而事他神、致耶和華震怒、滅爾甚速、</verse>
				<verse number="5">爾當毀其壇、碎其柱像、斫其木偶、火其雕像、必如是待之、</verse>
				<verse number="6">蓋爾乃爾上帝耶和華之聖民、爾上帝耶和華於寰區億兆中、特選爾為己民、</verse>
				<verse number="7">耶和華悅爾選爾、非為爾多於他邦之民、爾數較之維寡、</verse>
				<verse number="8">惟因耶和華悅爾、欲踐所誓爾祖之言、以大能手導爾出、贖爾於奴隸之室、拯爾於 埃及 王 法老 之手、</verse>
				<verse number="9">當知惟爾上帝耶和華為上帝、乃信實之上帝、愛之而守其誡者、彼必為之踐約施恩、迄於千代、</verse>
				<verse number="10">惡之者、彼必報之、滅之、凡惡之者、必報弗緩、</verse>
				<verse number="11">故我今所諭爾之誡命、典章律例、爾宜謹守遵行、○</verse>
				<verse number="12">爾若聽從律例、而遵行之、則爾上帝耶和華、必踐與爾祖以誓而立之約、施恩於爾、</verse>
				<verse number="13">亦必眷愛爾、福祚爾、昌熾爾、且於誓許爾祖、賜爾之地、錫嘏爾身所出、爾土所產、及爾穀酒與油、使爾牛羊蕃滋、</verse>
				<verse number="14">爾將蒙福、勝於萬民、男女牲畜、無不生育、</verse>
				<verse number="15">耶和華必除爾諸病、爾所識 埃及 之惡疾、不加諸爾、而加諸敵、</verse>
				<verse number="16">爾上帝耶和華所付爾之民、必翦滅之、勿加顧惜、勿事其神、蓋為爾之坎阱、○</verse>
				<verse number="17">爾若意謂、此諸族較多於我、何能驅逐、</verse>
				<verse number="18">勿懼之、當憶爾上帝耶和華、所行於 法老 與 埃及 之事、</verse>
				<verse number="19">即爾所目睹之試鍊、異蹟、奇事、能手、奮臂、爾上帝耶和華用以導爾出者、爾所懼之諸族、爾上帝耶和華亦必如是待之、</verse>
				<verse number="20">爾上帝耶和華必使大蜂至其中、迨藏匿之遺民、滅於爾前、</verse>
				<verse number="21">勿因之而懼、爾上帝耶和華在爾中、乃大而可畏之上帝、</verse>
				<verse number="22">爾上帝耶和華將漸逐斯族、勿速滅之、恐野獸孳生而害爾、</verse>
				<verse number="23">爾上帝耶和華必以之付爾、大擾亂之、至於盡絕、</verse>
				<verse number="24">亦付其王於爾手、爾必滅其名於天下、莫能禦爾、迨爾殲之、</verse>
				<verse number="25">其神之雕像、必焚以火、其上金銀、勿貪勿取、免爾因此陷於坎阱、以其為爾上帝耶和華所惡也、</verse>
				<verse number="26">可憎之物、勿攜入室、恐爾亦成為當滅者、與物無異、必憾之甚、憎之極、以其為當滅之物也、</verse>
			</chapter>
			<chapter number="8">
				<verse number="1">我今所諭諸誡、爾必謹守遵行、得以生存繁衍、入耶和華所誓爾祖之地、據以為業、</verse>
				<verse number="2">當憶爾上帝耶和華、此四十年、於野導爾之路、卑抑爾、試驗爾、欲知爾心、守其誡否、</verse>
				<verse number="3">彼卑抑爾、任爾饑餓、食以瑪那、爾與爾祖所未識者、俾知人之生、不第恃食、惟恃耶和華口所出之言、</verse>
				<verse number="4">此四十年、爾衣不敝、爾足不腫、</verse>
				<verse number="5">當思爾上帝耶和華督責爾、如人督責其子、</verse>
				<verse number="6">必寅畏爾上帝耶和華、守其誡、行其道、</verse>
				<verse number="7">爾上帝耶和華導爾入腴壤、其地有溪、有泉有源、自陵與谷而出、</verse>
				<verse number="8">有小麥、麰麥、葡萄、無花果、石榴、橄欖諸樹、與蜜、</verse>
				<verse number="9">爾在斯土、糧食罔缺、無所匱乏、其石乃鐵、其山出銅、</verse>
				<verse number="10">必食而飽、因所賜之腴壤、頌美爾上帝耶和華、</verse>
				<verse number="11">慎勿忘爾上帝耶和華、不守其誡命、律例典章、即我今日所諭爾者、</verse>
				<verse number="12">恐爾飽食、華屋而居、</verse>
				<verse number="13">牛羊蕃滋、金銀增益、所有之物、既豐且盛、</verse>
				<verse number="14">心遂高傲、忘爾上帝耶和華、導爾出 埃及 、脫於奴隸之室、</verse>
				<verse number="15">引爾經歷大而可畏之野、中有火蛇與蠍、旱乾無水之域、為爾使堅石出水、</verse>
				<verse number="16">又於野間、食爾以瑪那、乃爾祖所未識者、卑抑爾、試驗爾、俾終獲福、</verse>
				<verse number="17">恐爾自謂、得此貨財、乃我之能、與我之力、</verse>
				<verse number="18">當憶爾上帝耶和華、因彼賜爾以力、俾得貨財、以踐所誓爾祖之約、有如今日、</verse>
				<verse number="19">如爾忘爾上帝耶和華、而從他神、事之拜之、必致滅亡、今日我以戒爾、</verse>
				<verse number="20">耶和華滅諸族於爾前、爾曹亦必如是見滅、因不聽爾上帝耶和華命故也、</verse>
			</chapter>
			<chapter number="9">
				<verse number="1">以色列 歟、爾其聽之、爾今濟 約但 、據有其國、其民較爾強大、其邑宏廣、其垣參天、</verse>
				<verse number="2">其民乃 亞衲 族、軀幹修偉、爾所識者、亦嘗聞語云、孰能敵 亞衲 族乎、</verse>
				<verse number="3">今當知爾上帝耶和華必如烈火、為爾先導、毀敗之、伏之於爾前、爾則驅逐之、速滅之、如耶和華所諭爾者、</verse>
				<verse number="4">爾上帝耶和華既驅逐之、爾勿意謂因我有義、故耶和華導我入據斯土、實因斯族之惡、而驅逐之、</verse>
				<verse number="5">爾之入據其地、非為爾義、及心之正、乃爾上帝耶和華因斯族之惡、而驅逐之、以踐所誓爾祖 亞伯拉罕 以撒 雅各 之言、</verse>
				<verse number="6">當知爾上帝耶和華非為爾義、錫爾沃壤為業、爾乃強項之民、</verse>
				<verse number="7">當憶弗忘、爾在曠野、激爾上帝耶和華之怒、自出 埃及 至此、爾違逆耶和華、</verse>
				<verse number="8">爾在 何烈 、激耶和華怒、耶和華意欲滅爾、</verse>
				<verse number="9">當時我登山受石版、即耶和華與爾所立之約、居山四十晝夜、不食不飲、</verse>
				<verse number="10">耶和華授我二石版、其上所載、乃上帝手書者、即爾大會之日、耶和華在山、由火中諭爾之言、</verse>
				<verse number="11">四十晝夜後、耶和華以盟約之二版授我、</verse>
				<verse number="12">諭曰、爾其速下、爾之民、爾所導出 埃及 者、已自敗壞、我所諭之道、彼速違之、為己鑄像、</verse>
				<verse number="13">又曰、我觀斯民、強項者流、</verse>
				<verse number="14">爾且聽我、我殲滅之、塗其名於天下、使爾後裔為國、較彼尤大且強、</verse>
				<verse number="15">我轉而下山、厥火炎炎、盟約之版、在於我手、</verse>
				<verse number="16">我乃望見、爾獲罪於爾上帝耶和華、鑄造犢像、速違耶和華所諭之道、</verse>
				<verse number="17">我擲手中二版、碎於爾前、</verse>
				<verse number="18">如昔伏於耶和華前、四十晝夜、不食不飲、因爾犯罪行惡、激耶和華怒、</verse>
				<verse number="19">耶和華忿怒威烈、將殲滅爾、我畏懼之、然彼尚允我所祈、</verse>
				<verse number="20">時、耶和華甚怒 亞倫 、將行翦滅、我為之祈、</verse>
				<verse number="21">爾之罪戾、即造犢像、我燬之以火、擣磨成塵、揚於自山而流之溪、</verse>
				<verse number="22">爾在 他備拉 、 瑪撒 、 基博羅哈他瓦 、激耶和華怒、</verse>
				<verse number="23">耶和華命爾離 加低斯巴尼亞 、曰、往得我所賜爾之地、是時爾乃逆爾上帝耶和華、不信其言、不聽其命、</verse>
				<verse number="24">自我識爾之日、爾違逆耶和華、</verse>
				<verse number="25">我因耶和華言、必殲滅爾、伏於耶和華前、四十晝夜、</verse>
				<verse number="26">我禱耶和華曰、主耶和華歟、勿滅爾民爾業、爾所贖以大威、以大能導出 埃及 者、</verse>
				<verse number="27">求憶爾僕 亞伯拉罕 以撒 雅各 、勿視斯民之剛愎、及其邪惡罪愆、</verse>
				<verse number="28">恐爾導我所出之地、其民曰、耶和華因不能導斯民入其所許之地、又因憾之、故導之出、滅之於野、</verse>
				<verse number="29">然彼誠為爾民爾業、爾以大能奮臂導出者也、</verse>
			</chapter>
			<chapter number="10">
				<verse number="1">維時、耶和華諭我曰、爾琢石版二、其式如前、陟山詣我、且以木作匱、</verse>
				<verse number="2">爾前所碎之版、我復書其文於此版、爾置於匱、</verse>
				<verse number="3">我遂以皂莢木造匱、又琢石版二、其式如前、執以登山、</verse>
				<verse number="4">耶和華乃循其前文、以爾大會之日、在山由火中所諭爾之十誡、書於版以賜我、</verse>
				<verse number="5">我轉而下山、置諸所造之匱、遵耶和華所命、至今猶存、○</verse>
				<verse number="6">以色列 人自 比羅比尼亞干 啟行、至 摩西拉 、 亞倫 死、葬於彼、其子 以利亞撒 繼任祭司之職、</verse>
				<verse number="7">由此啟行、至 谷歌大 、自 谷歌大 至 約巴他 、其地有溪、</verse>
				<verse number="8">時、耶和華區別 利未 支派、使舁耶和華約匱、立於耶和華前、以崇事之、奉其名而禱祝、迄於今日、</verse>
				<verse number="9">故 利未 人在昆弟中、無分無業、耶和華為其業、循爾上帝耶和華所言、</verse>
				<verse number="10">我居於山、四十晝夜如昔、此次耶和華又復垂聽、不殲滅爾、</verse>
				<verse number="11">耶和華諭我曰、爾其啟行、導民入據我所誓許厥祖、賜彼之地、○</verse>
				<verse number="12">以色列 人歟、爾上帝耶和華何求於爾、第寅畏之、遵行其道、一心一意、愛之事之、</verse>
				<verse number="13">守耶和華之誡命典章、我今日所諭爾者、俾爾獲益、</verse>
				<verse number="14">天與天上之天、地與地上所有、俱屬爾上帝耶和華、</verse>
				<verse number="15">惟耶和華悅爾祖而愛之、於萬民中、選其苗裔即爾、有如今日、</verse>
				<verse number="16">故當祛除爾心之污、勿復強項、</verse>
				<verse number="17">蓋爾上帝耶和華、為萬神之神、萬主之主、惟皇上帝、有能可畏、不偏視、不受賄、</verse>
				<verse number="18">為孤寡行鞫、為羇旅施仁、賜之衣食、</verse>
				<verse number="19">爾亦當愛旅人、緣爾曾旅於 埃及 、</verse>
				<verse number="20">當寅畏爾上帝耶和華、事之附之、指其名而發誓、</verse>
				<verse number="21">彼乃爾所頌美、爾之上帝、為爾行此大而可畏之事、爾所目擊、</verse>
				<verse number="22">昔爾列祖下 埃及 時、惟七十人、今爾上帝耶和華、使爾如天星之多焉、</verse>
			</chapter>
			<chapter number="11">
				<verse number="1">故當愛爾上帝耶和華、恆守其諭、及其典章、律例誡命、</verse>
				<verse number="2">爾之子女、我不與之言、因其未知未見爾上帝耶和華之督責、及其大威、能手奮臂、</verse>
				<verse number="3">異蹟奇事、所行於 埃及 法老 王、與其全國、</verse>
				<verse number="4">及於 埃及 軍旅車馬追爾時、使 紅 海之水覆沒之、翦滅之、以迄今日、</verse>
				<verse number="5">爾由曠野至此、所行於爾、</verse>
				<verse number="6">及於 流便 裔、 以利押 子 大坍 、 亞比蘭 、使地啟口吞之、與其眷屬、帷幕人物、絕於 以色列 族中、</verse>
				<verse number="7">耶和華所為之大事、惟爾目擊、</verse>
				<verse number="8">故我今日所諭爾之誡命、爾當恪守、致強厥志、以入所往而得之地、</verse>
				<verse number="9">延年於耶和華誓賜爾祖、及其後裔之土、即流乳與蜜之地、</verse>
				<verse number="10">爾所出之 埃及 地、既播其種、以足導水灌之、如灌蔬圃、</verse>
				<verse number="11">惟爾所往而得之地不然、乃有陵谷、自受天雨、</verse>
				<verse number="12">乃爾上帝耶和華眷顧之地、自年始迄歲終、垂顧不已、○</verse>
				<verse number="13">我今所諭之誡命、爾若聽從、愛爾上帝耶和華、一心一意而奉事之、</verse>
				<verse number="14">則必降雨於地、春秋以時、使爾獲穀、及酒與油、食之而飽、</verse>
				<verse number="15">野有草萊、以養牲畜、</verse>
				<verse number="16">爾其慎之、勿受惑而轉移、崇事他神、</verse>
				<verse number="17">致耶和華震怒擊爾、使天閉塞不雨、物產不生、爾則於耶和華所賜之美地、必速滅亡、</verse>
				<verse number="18">故爾必以我言、藏於衷、存於心、繫於手以為號、戴於額以為飾、</verse>
				<verse number="19">誨爾子女、坐於室、行於路、或寢或興、恆論乎此、</verse>
				<verse number="20">書於爾室門柱、及爾邑門、</verse>
				<verse number="21">俾爾與子、增加時日、於耶和華誓賜爾祖之地、如天覆地之久、</verse>
				<verse number="22">若守我所諭爾之誡命、於爾上帝耶和華愛之附之、而行其道、</verse>
				<verse number="23">則耶和華必於爾前、逐此較爾強大之族、使爾據有其土、</verse>
				<verse number="24">爾足所履之地、必為爾有、自曠野至 利巴嫩 、自 伯拉 大河至西海、悉為爾境、</verse>
				<verse number="25">必無人能禦爾、於爾所履之地、爾上帝耶和華、必使其民悚懼恐惶、以踐其言、○</verse>
				<verse number="26">今日我以祝與詛置於爾前、</verse>
				<verse number="27">爾若聽爾上帝耶和華之誡命、即我所諭爾者、則必受祝、</verse>
				<verse number="28">若弗聽之、轉離我今所諭爾之道、而從素所未識之神、則必受詛、</verse>
				<verse number="29">既至爾上帝耶和華導入為業之地、當以祝詞宣於 基利心 山、以詛詞宣於 以巴路 山、</verse>
				<verse number="30">此二山、非在 約但 西、日入之處、居 亞拉巴 之 迦南 人境內、與 吉甲 相對、近 摩利 之橡林乎、</verse>
				<verse number="31">爾將渡 約但 、入據爾上帝耶和華所賜之地、而居於彼、</verse>
				<verse number="32">我今陳於爾前之典章律例、當謹守遵行焉、</verse>
			</chapter>
			<chapter number="12">
				<verse number="1">爾在爾祖之上帝耶和華所賜之地、畢生所當守之典章律例、我今諭爾、</verse>
				<verse number="2">爾所驅逐諸族、事神之處、或山邱之上、或綠樹之下、俱當毀滅、</verse>
				<verse number="3">毀其壇、碎其柱像、焚其木偶、斫其雕像、滅其名於斯土、</verse>
				<verse number="4">勿效其俗、以事爾上帝耶和華、</verse>
				<verse number="5">爾上帝耶和華於爾支派中、所選寄名之處、爾當詣而求之、</verse>
				<verse number="6">奉獻爾之燔祭、他祭、所應輸之什一、舉祭、許願祭、樂獻祭、及首生之牛羊、</verse>
				<verse number="7">在彼食於爾上帝耶和華前、與爾眷屬、樂乎爾手所為、即爾上帝耶和華錫嘏之事、</verse>
				<verse number="8">我今在此、各行其是、後勿復爾、</verse>
				<verse number="9">爾上帝耶和華賜爾安居為業之地、爾尚未至、</verse>
				<verse number="10">既渡 約但 、居於爾上帝耶和華使爾所據之地、脫於四周諸敵之擾、得其綏安、</verse>
				<verse number="11">所命爾之燔祭、他祭、所應輸之什一、舉祭、及許願於耶和華之美祭、俱當攜之、至爾上帝耶和華所選寄名之處、</verse>
				<verse number="12">爾與子女僕婢、及居爾邑無分無業之 利未 人、咸樂於爾上帝耶和華前、</verse>
				<verse number="13">慎勿隨在獻爾燔祭、</verse>
				<verse number="14">惟當獻於耶和華在爾支派中所選之處、在彼行我所命、</verse>
				<verse number="15">然於諸邑、可以隨意宰牲食肉、依爾上帝耶和華所賜之福、潔與不潔之人、俱可食之、猶食獐鹿、</verse>
				<verse number="16">惟勿食血、必傾於地、有如傾水、</verse>
				<verse number="17">穀與酒油之什一、首生之牛羊、許願祭、樂獻祭、舉祭、不可食於諸邑、</verse>
				<verse number="18">惟於爾上帝耶和華所選之處、爾與子女僕婢、及居爾邑之 利未 人食之、樂乎爾手所為、於爾上帝耶和華前、</verse>
				<verse number="19">爾其慎之、居於斯土、畢生勿遺 利未 人、○</verse>
				<verse number="20">迨爾上帝耶和華踐其前言、闢爾土宇、如爾意謂、我欲食肉、則可隨其所欲、</verse>
				<verse number="21">若爾上帝耶和華所選寄名之處、離爾甚遠、則可取耶和華所賜爾之牛羊宰之、隨意食於諸邑、循我所命、</verse>
				<verse number="22">食之如食獐鹿、潔與不潔之人、俱可食之、</verse>
				<verse number="23">惟當決志、勿食其血、蓋血乃生命也、不可倂生命而食之、</verse>
				<verse number="24">必傾於地、有如傾水、</verse>
				<verse number="25">毋食之、以行耶和華所視為正者、而享福祉、爰及子孫、</verse>
				<verse number="26">惟爾所有聖物、與許願所獻者、必攜至耶和華所選之處、</verse>
				<verse number="27">燔祭之肉與血、當獻於爾上帝耶和華之壇、此外犧牲之血、必傾於壇、而食其肉、</verse>
				<verse number="28">我所命爾之言、當聽而守之、致行爾上帝耶和華所視為善為正者、而享福祉、爰及子孫、歷世靡暨、○</verse>
				<verse number="29">迨爾上帝耶和華、在爾將往而據之地、滅其族於爾前、爾得其地而居之、</verse>
				<verse number="30">彼既滅於爾前、爾當慎之、勿受誘而從之、勿問其神、自謂斯族若何事神、我亦如之、</verse>
				<verse number="31">爾事爾上帝耶和華、不可效之、蓋耶和華所憎之惡事、彼悉行之於其神、至以子女焚而獻之、</verse>
				<verse number="32">凡我所諭爾者、爾必謹守遵行、毋增毋減、</verse>
			</chapter>
			<chapter number="13">
				<verse number="1">如爾中有先知、或作夢者起、施行異蹟奇事、</verse>
				<verse number="2">所言有驗、遂語爾曰、宜從他神而事之、乃爾素所未識者、</verse>
				<verse number="3">毋聽其言、蓋爾上帝耶和華試爾、欲知爾果一心一意、愛爾上帝耶和華否、</verse>
				<verse number="4">當順從爾上帝耶和華、而寅畏之、守其誡、聽其命、事之附之、</verse>
				<verse number="5">爾上帝耶和華導爾出 埃及 、脫於奴隸之室、惟彼先知、與作夢者、以言逆之、誘爾違爾上帝耶和華所命行之道、則必殺之、以除爾中之惡、○</verse>
				<verse number="6">如爾同母兄弟、或爾子女、或懷中之妻、或如命之友、私誘爾曰、我其往事他神、爾與爾祖所未識者、</verse>
				<verse number="7">即爾四周諸族之神、或近或遠、自地極至天涯、</verse>
				<verse number="8">爾毋從之、毋聽之、毋惜之、毋恤之、毋匿之、必殺勿赦、</verse>
				<verse number="9">爾先加手擊之、眾後擊之、</verse>
				<verse number="10">爾上帝耶和華導爾出 埃及 、脫於奴隸之室、彼欲誘爾離之、故當以石擊之致死、</verse>
				<verse number="11">以色列 眾聞之必懼、不復行此惡於爾中、○</verse>
				<verse number="12">爾上帝耶和華賜爾諸邑、俾爾居之、</verse>
				<verse number="13">若聞一邑之中、有匪類出、誘居民曰、我其往事他神、乃爾所未識者、</verse>
				<verse number="14">則當究問詳察、如得其情、果於爾中有此可惡之事、</verse>
				<verse number="15">必以刃擊其邑民、與其牲畜、及凡所有、而殄滅之、</verse>
				<verse number="16">聚其貨財於衢、為爾上帝耶和華焚之、並焚其邑、俾為邱墟、毋得再建、</verse>
				<verse number="17">應滅之物、毋少存於爾手、使耶和華息其烈怒、矜爾恤爾、俾爾昌熾、踐其所誓爾祖之言、</verse>
				<verse number="18">緣爾聽爾上帝耶和華之言、守我今日所諭之誡、行其所視為正者也、</verse>
			</chapter>
			<chapter number="14">
				<verse number="1">爾曹皆爾上帝耶和華之子、毋為死者割肉薙額、</verse>
				<verse number="2">蓋爾乃爾上帝耶和華之聖民、耶和華於天下萬民中、特選爾為己民、○</verse>
				<verse number="3">可憎之物、爾不可食、</verse>
				<verse number="4">畜中所可食者、牛與綿羊山羊、</verse>
				<verse number="5">鹿、獐、赤鹿、麕、麢羊、麈、麋、</verse>
				<verse number="6">畜之分蹄支趾而反齧者、可食、</verse>
				<verse number="7">惟反齧分蹄之畜中、有不可食者、若駝、兔、沙番、反齧而不分蹄、當以為不潔、</verse>
				<verse number="8">豕雖分蹄、而不反齧、當以為不潔、斯畜之肉毋食、其尸毋捫、○</verse>
				<verse number="9">水中百族、有翅有鱗者、俱可食、</verse>
				<verse number="10">無翅無鱗者、不可食、當以為不潔、</verse>
				<verse number="11">羽族之潔者、俱可食、</verse>
				<verse number="12">其不可食者、即鷹、鶚、雕、</verse>
				<verse number="13">鳶、鸇、鷂、與其類、</verse>
				<verse number="14">鴉、與其類、</verse>
				<verse number="15">鴕鳥、夜鷹、魚鷹、雀鷹、與其類、</verse>
				<verse number="16">鸕鶿、鷺鷥、角鴟、</verse>
				<verse number="17">鵜鶘、爰居、魚狗、</verse>
				<verse number="18">白鶴、蒼鷺、與其類、戴鵀、蝙蝠、</verse>
				<verse number="19">凡飛蟲、必以為不潔、不可食、</verse>
				<verse number="20">羽族之潔者、俱可食、○</verse>
				<verse number="21">爾乃爾上帝耶和華之聖民、凡自斃之物不可食、旅於爾中者、可予之食、鬻於外人亦可、毋以羔母之乳烹羔、○</verse>
				<verse number="22">每歲播種所產、田疇所出、當什輸其一、</verse>
				<verse number="23">爾穀與酒與油、什輸其一、及牛羊之首生者、皆必食於爾上帝耶和華前、在其所選寄名之處、以習恆畏爾上帝耶和華、</verse>
				<verse number="24">爾上帝耶和華錫爾嘏時、如其所選寄名之處、離爾甚遠、不能攜之至彼、</verse>
				<verse number="25">則必易之以金、包而執之、往爾上帝耶和華所選之處、</verse>
				<verse number="26">以金市物、牛羊、清酒、醇醪、隨心所欲、食於爾上帝耶和華前、與爾眷屬同樂、</verse>
				<verse number="27">居於爾邑之 利未 人、無分無業、亦勿遺之、○</verse>
				<verse number="28">每三年中、必以是年所產、什輸其一、貯於爾邑、</verse>
				<verse number="29">使無分無業之 利未 人、與居爾邑之賓旅、以及孤寡、皆來食之而飽、致爾上帝耶和華、於爾凡百所為、錫嘏於爾、</verse>
			</chapter>
			<chapter number="15">
				<verse number="1">每屆七年、當有豁免、</verse>
				<verse number="2">其例如左、耶和華之豁免、既經布告、凡借貸於鄰者、必豁免之、不索其償、</verse>
				<verse number="3">如外人可索之、惟屬己之物、貸於兄弟者、則當豁免、</verse>
				<verse number="4">爾若聽爾上帝耶和華之命、守我今日所諭爾之誡、則爾中必無貧乏者、蓋爾上帝耶和華、必在所賜為業之地、錫嘏於爾、</verse>
				<verse number="5"></verse>
				<verse number="6">爾上帝耶和華必踐其言、錫嘏於爾、爾則貸金於列邦、不貸列邦之金、可轄列邦、不受列邦之轄、○</verse>
				<verse number="7">爾上帝耶和華賜爾之地、無論何邑、有窮乏之昆弟、毋頑爾心、握手而不之濟、</verse>
				<verse number="8">必啟爾手、貸之以補其缺、</verse>
				<verse number="9">慎勿惡念是懷、謂七年豁免之期伊邇、遂睥睨貧乏之昆弟、而弗之給、致彼籲耶和華、罪歸於爾、</verse>
				<verse number="10">爾必給之、給時心不憂鬱、為此之故、爾上帝耶和華、必於凡爾所行、及手所為、錫嘏於爾、</verse>
				<verse number="11">其地不無貧人、故我命爾、必啟爾手、以濟境內窮乏之昆弟、○</verse>
				<verse number="12">如爾昆弟 希伯來 人、或男或女鬻於爾、服役六年、越至七年、必釋之、</verse>
				<verse number="13">既釋之、毋使徒手而去、</verse>
				<verse number="14">必由羊羣、禾場、酒醡、取而予之、依爾上帝耶和華錫嘏於爾者、從優給之、</verse>
				<verse number="15">當憶爾昔在 埃及 為奴、爾上帝耶和華贖爾、故我今日以此諭爾、</verse>
				<verse number="16">僕若愛爾及爾家、以與爾同居為善、謂爾、不願離爾而去、</verse>
				<verse number="17">則當取錐貫耳於門、俾其永為爾僕、待婢亦然、</verse>
				<verse number="18">彼事爾六年、較之傭人、其值維倍、故釋之時、勿以為難、爾上帝耶和華、必於凡爾所為、錫嘏於爾、○</verse>
				<verse number="19">牛羊首生之牡者、當區別為聖、獻於爾上帝耶和華、首生之牛、毋令其耕、首生之羊、毋剪其毛、</verse>
				<verse number="20">爾與眷屬、每歲於爾上帝耶和華所選之處食之、</verse>
				<verse number="21">如有殘缺、或跛或瞽、無論何疵、不可以祭爾上帝耶和華、可於爾邑食之、潔與不潔之人、俱可食之、如食獐鹿、</verse>
				<verse number="22">惟毋食其血、必傾於地、有如傾水、</verse>
			</chapter>
			<chapter number="16">
				<verse number="1">屆亞筆月、必為爾上帝耶和華守逾越節、因於是月之夜、爾上帝耶和華導爾出 埃及 、</verse>
				<verse number="2">必在耶和華所選寄名之處、獻牛羊於爾上帝耶和華、以為逾越之祭、</verse>
				<verse number="3">毋食有酵之餅、七日之內、必食無酵餅、即困苦餅、以爾昔出 埃及 維速、當憶是日、畢生勿忘、</verse>
				<verse number="4">七日間、爾四境毋存酵、首日薄暮、所獻祭肉、毋留於明晨、</verse>
				<verse number="5">勿於爾上帝耶和華所賜諸邑、獻逾越之祭、</verse>
				<verse number="6">惟獻於爾上帝耶和華所選寄名之處、在薄暮日入時、即爾出 埃及 時也、</verse>
				<verse number="7">在爾上帝耶和華所選之處、烹而食之、明晨歸於己幕、</verse>
				<verse number="8">六日間、必食無酵餅、越至七日、必有肅會、以事爾上帝耶和華、是日不可操作、○</verse>
				<verse number="9">當核七七日、自刈麥之首日始、</verse>
				<verse number="10">守七七節、以事爾上帝耶和華、依爾上帝耶和華所錫之嘏、以樂獻祭奉之、</verse>
				<verse number="11">爾與子女僕婢、暨居爾中之 利未 人、以及賓旅孤寡、咸在爾上帝耶和華所選寄名之處、樂於其前、</verse>
				<verse number="12">爾當追憶、昔在 埃及 為奴、必守此典、而遵行之、○</verse>
				<verse number="13">禾場酒醡所出、爾既斂藏、當守構廬節七日、</verse>
				<verse number="14">節期之間、爾與子女僕婢、暨居爾邑之 利未 人、以及賓旅孤寡、俱必喜樂、</verse>
				<verse number="15">七日必守節於爾上帝耶和華前、在其所選之處、蓋爾上帝耶和華、於爾物產、及凡所為、錫嘏於爾、必當喜樂不勝、</verse>
				<verse number="16">除酵節、七七節、構廬節、爾之丁男、每歲三覲爾上帝耶和華、於其所選之處、毋徒手而至、</verse>
				<verse number="17">各依爾上帝耶和華所錫之嘏、隨力以獻、○</verse>
				<verse number="18">於爾上帝耶和華所賜之邑、按各支派、設立士師、有司、秉公鞫民、</verse>
				<verse number="19">毋反其正、毋偏視人、毋受賄賂、蓋賄賂使明者目盲、義者詞屈、</verse>
				<verse number="20">必循至公、則可生存、得爾上帝耶和華所錫之土、</verse>
				<verse number="21">為爾上帝耶和華築壇、毋樹木偶於側、</verse>
				<verse number="22">毋立柱像、乃爾上帝耶和華所惡者也、</verse>
			</chapter>
			<chapter number="17">
				<verse number="1">牛羊如有殘缺、或有惡疾、勿獻於爾上帝耶和華、蓋此為爾上帝耶和華所惡也、○</verse>
				<verse number="2">在爾上帝耶和華所賜之邑、爾中如有男女、作惡於爾上帝耶和華前、違背其約、</verse>
				<verse number="3">往事他神、而崇拜之、或日月、或天象、非我所命者、</verse>
				<verse number="4">或以告爾、爾既聞之、則必詳察、如得其情、果於 以色列 中、有此可惡之事、</verse>
				<verse number="5">必攜行惡之男女、至於邑門、以石擊之致死、</verse>
				<verse number="6">當殺之人、必有二三人為證、則可殺、證人惟一、則不可、</verse>
				<verse number="7">證者先加手擊之、眾後擊之、以除爾中之惡、○</verse>
				<verse number="8">如爾邑中有訟事、為流血、為爭競、為鬥毆、爾所難鞫者、則當詣爾上帝耶和華所選之處、</verse>
				<verse number="9">見 利未 人祭司、與在位之士師、而詢問之、彼必示爾如何判斷、</verse>
				<verse number="10">在耶和華所選之處、凡其所示所教者、爾當遵行、</verse>
				<verse number="11">彼所教之法律、所示之判斷、所諭之語言、爾必遵行、毋偏於左、毋偏於右、</verse>
				<verse number="12">有人擅行、不從立於爾上帝耶和華前服役之祭司、或不從士師、其人必死、除惡於 以色列 中、</verse>
				<verse number="13">民眾聞此必懼、不復擅行、○</verse>
				<verse number="14">既至爾上帝耶和華所錫之地、據而居之、意謂必立王以治我、如四周之國然、</verse>
				<verse number="15">則必以爾上帝耶和華所選者、立之為王、必爾同儕方可、外族之人不可治爾、</verse>
				<verse number="16">王勿增馬、勿使民返 埃及 、以增其馬、蓋耶和華曾諭爾曰、不可復往此途、</verse>
				<verse number="17">毋多置妃嬪、恐致心偏、毋廣積金銀、</verse>
				<verse number="18">既登國位、當從 利未 人祭司所存之法律、錄為一册、</verse>
				<verse number="19">置於其側、畢生誦之、以習寅畏其上帝耶和華、遵守法律之言、及厥典章、</verse>
				<verse number="20">免其對於昆弟、中心驕矜、違此誡命、偏於左右、則可延年於國、在 以色列 中、爰及子孫、</verse>
			</chapter>
			<chapter number="18">
				<verse number="1">利未 人祭司、及其全支派、在 以色列 中無分無業、可食獻於耶和華之火祭、及其產業、</verse>
				<verse number="2">彼在昆弟中無業、耶和華為其業、如其所諭、</verse>
				<verse number="3">民獻祭、或牛或羊、祭司所當得者、前腿兩頰與胃、</verse>
				<verse number="4">初熟之穀、及酒與油、首剪之羊毛、亦必給之、</verse>
				<verse number="5">蓋爾上帝耶和華於爾諸支派中、選彼及其子孫、藉耶和華之名、侍立服役、歷世靡暨、○</verse>
				<verse number="6">如有 利未 人離其所居 以色列 之邑、一心願至耶和華所選之處、</verse>
				<verse number="7">則亦可藉其上帝耶和華之名、以供役事、如其昆弟立於耶和華前之 利未 人然、</verse>
				<verse number="8">分其所得之食、而己鬻祖業所得之金不與焉、○</verse>
				<verse number="9">既至爾上帝耶和華所賜之地、勿效其民所為可惡之事、</verse>
				<verse number="10">凡使子女經火者、卜筮者、觀兆者、用法術者、行邪術者、</verse>
				<verse number="11">持咒者、交鬼者、為覡者、招魂者、勿留之於爾中、</verse>
				<verse number="12">凡行此者、皆為耶和華所惡、諸族行此可惡之事、故爾上帝耶和華逐之於爾前、</verse>
				<verse number="13">爾於爾上帝耶和華、當為純全之人、</verse>
				<verse number="14">爾所將逐之族、聽從觀兆者、卜筮者、惟爾上帝耶和華、不容爾行是、</verse>
				<verse number="15">爾上帝耶和華將於爾昆弟中、為爾挺生先知若我、爾宜聽之、</verse>
				<verse number="16">昔在 何烈 大會之日、爾求爾上帝耶和華曰、我上帝耶和華之聲、勿使再聞、烈火勿令復見、免我死亡、</verse>
				<verse number="17">時、耶和華諭我曰、彼所言者善也、</verse>
				<verse number="18">我將於其昆弟中、為彼挺生先知如爾、以我言授於其口、使以我命悉告於眾、</verse>
				<verse number="19">彼藉我名所傳之言、凡不聽從者、我必討之、</verse>
				<verse number="20">如有先知擅藉我名、言我所未諭者、或藉他神之名而言、必致之死、</verse>
				<verse number="21">如爾意謂、耶和華所未諭之言、何以知之、</verse>
				<verse number="22">凡先知藉耶和華之名而言、事有不成不驗、則非耶和華之言、乃先知自擅而言耳、爾勿畏之、</verse>
			</chapter>
			<chapter number="19">
				<verse number="1">爾上帝耶和華既滅諸族、以地錫爾、使爾繼之、居於其邑、其室、</verse>
				<verse number="2">則當於爾上帝耶和華所賜為業之地、區別三邑、</verse>
				<verse number="3">以其所賜之地、分為三區、修築道途、俾誤殺人者可遁於彼、</verse>
				<verse number="4">誤殺人者遁於彼而得生、有定例焉、素無仇怨、而誤殺人、</verse>
				<verse number="5">如人結侶入林伐木、斫時斧脫於柯、中侶致死、其人必遁於斯邑而得生、</verse>
				<verse number="6">免報復者、心急追之、以路遙遠、及而殺之、然彼與見殺者、素無仇怨、罪不應死、</verse>
				<verse number="7">故我諭爾區別三邑、</verse>
				<verse number="8">我今所諭之命、爾果謹守、愛爾上帝耶和華、恆行其道、蒙爾上帝耶和華踐其所誓爾祖之言、恢廓爾境、以所許賜爾祖之地錫爾、則必於三邑之外、別設三邑、</verse>
				<verse number="9"></verse>
				<verse number="10">免無辜之血、流於爾上帝耶和華所賜為業之地、流血之罪歸爾、</verse>
				<verse number="11">如人憾其鄰里、伏而擊之致死、逃於斯邑之一、</verse>
				<verse number="12">其邑之長老、必遣人執之、付於報復者之手、而致之死、</verse>
				<verse number="13">爾勿惜之、必除無辜之血於 以色列 中、俾爾獲福、○</verse>
				<verse number="14">爾於爾上帝耶和華所賜之地、既得為業、則鄰里之界址、前人所定者、毋得遷移、○</verse>
				<verse number="15">人有所犯、無論何罪、證者惟一、毋聽之、必憑二三證者之言、以定其讞、</verse>
				<verse number="16">如有妄證、起而罪人、</verse>
				<verse number="17">訟者二人當就耶和華、立於當時之祭司士師前、</verse>
				<verse number="18">士師詳察、其證果偽、欲害昆弟、</verse>
				<verse number="19">則必以其所欲加諸昆弟者、加乎其身、以除惡於爾中、</verse>
				<verse number="20">他人聞之必懼、不復行此惡事、</verse>
				<verse number="21">爾毋惜之、必以命償命、目償目、齒償齒、手償手、足償足、</verse>
			</chapter>
			<chapter number="20">
				<verse number="1">爾出與敵戰、見車馬人民、較爾尤眾、毋畏之、蓋爾上帝耶和華、導爾出 埃及 者偕爾、</verse>
				<verse number="2">臨陳時、祭司當至民前、</verse>
				<verse number="3">告之曰、 以色列 歟、爾其聽之、今日臨敵而戰、毋怯心、毋畏懼、毋戰慄、毋因敵而驚恐、</verse>
				<verse number="4">蓋爾上帝耶和華與爾偕往、攻敵拯爾、</verse>
				<verse number="5">族長當告民曰、築室未賀者可歸、免亡於陳、而他人賀之、</verse>
				<verse number="6">植葡萄園、未食其果者可歸、免亡於陳、而他人食之、</verse>
				<verse number="7">聘妻未娶者可歸、免亡於陳、而他人娶之、</verse>
				<verse number="8">族長又當告民曰、畏葸心怯者可歸、免使同儕亦喪膽、</verse>
				<verse number="9">族長言竟、當立軍長以率眾、○</verse>
				<verse number="10">爾臨城攻之、先告以和、</verse>
				<verse number="11">如以和應、自啟邑門、則邑民必納貢而事爾、</verse>
				<verse number="12">如不欲和而欲戰、則必環而攻之、</verse>
				<verse number="13">迨爾上帝耶和華以邑付爾、必刃擊其丁男、</verse>
				<verse number="14">惟其婦女、孩提牲畜、與邑中所有之貨財、爾可取之、爾上帝耶和華所賜敵人之物、爾可享之、</verse>
				<verse number="15">離爾甚遠之邑、不屬斯族者、必如是待之、</verse>
				<verse number="16">惟此諸族之邑、爾上帝耶和華賜爾為業、凡有氣息者、勿留其一、</verse>
				<verse number="17">赫 人、 亞摩利 人、 迦南 人、 比利洗 人、 希未 人、 耶布斯 人、爾必盡行殄滅、循爾上帝耶和華命、</verse>
				<verse number="18">免彼教爾、效其行於諸神可惡之事、致獲罪於爾上帝耶和華、○</verse>
				<verse number="19">爾欲取城、環攻日久、毋以斧斫樹、其果可食、故勿伐之、田間之樹、豈人也耶、而可攻乎、</verse>
				<verse number="20">惟爾所知非結果之樹、則可伐之、以為營壘、迨至敵城破降之日、</verse>
			</chapter>
			<chapter number="21">
				<verse number="1">在爾上帝耶和華所錫為業之地、若見有被殺者、臥於田間、不知誰殺、</verse>
				<verse number="2">則爾之長老士師、必至其處、於四周之邑、度其遠近、</verse>
				<verse number="3">最近之邑、其長老必取牝犢、未負軛服役者、</verse>
				<verse number="4">牽至活水之谷、其地未經耕種、則於谷中折犢之頸、</verse>
				<verse number="5">利未 人祭司必適其所、蓋其為爾上帝耶和華所簡、以供役事、藉耶和華之名、為民祝嘏、凡諸爭競鬥毆、俱憑其言而定、</verse>
				<verse number="6">離見殺者最近之邑、其長老必在谷中、盥手於折頸之犢上、</verse>
				<verse number="7">曰、我手未流此血、我目亦未之見、</verse>
				<verse number="8">耶和華歟、爾所贖之 以色列 族、求爾宥之、勿使無辜之血、歸於爾民、於是流血之罪得赦、</verse>
				<verse number="9">爾行耶和華所視為正者、則流血之罪、可除於爾中、○</verse>
				<verse number="10">爾出與敵戰、爾上帝耶和華付之爾手、爾即虜之、</verse>
				<verse number="11">其間見有美女、爾戀慕之、欲納為妻、</verse>
				<verse number="12">可攜之歸、使薙髮修甲、</verse>
				<verse number="13">去被虜時所衣之衣、居於爾家、哀其父母、歷至一月、然後與之同寢、成為夫婦、</verse>
				<verse number="14">如後不見悅於爾、可容之去、俾其自由、爾既玷之、勿鬻而得金、勿待之若婢、○</verse>
				<verse number="15">人有二妻、一見愛、一被惡、均生子、而被惡者之子居長、</verse>
				<verse number="16">使子承業時、不可廢被惡者之子、而立見愛者之子為長子、</verse>
				<verse number="17">必認被惡者之子為長子、倍其業以與之、蓋彼為強健時所首生者、宜得長子之業、○</verse>
				<verse number="18">人有悖逆之子、不聽父母之言、雖責之仍不聽、</verse>
				<verse number="19">父母當執之、攜至其邑門長老前、</verse>
				<verse number="20">告曰、此子悖逆、不聽我言、饕餮沉湎、</verse>
				<verse number="21">其邑之民、必石擊之致死、以除惡於爾中、使 以色列 眾聞之而懼、○</verse>
				<verse number="22">人犯死罪、而致之死、懸之於木、</verse>
				<verse number="23">毋使其尸懸木竟夕、必是日葬之、免污爾上帝耶和華所賜為業之地、蓋被懸者、乃上帝所詛也、</verse>
			</chapter>
			<chapter number="22">
				<verse number="1">爾見昆弟之牛羊、迷於歧路、勿佯為不見、必反之於昆弟、</verse>
				<verse number="2">如昆弟離爾遠、或不相識、則牽之歸、留於爾家、待其求之、然後反之、</verse>
				<verse number="3">其驢其衣、凡昆弟所失之物、為爾所得、俱必如是反之、勿佯為不見、</verse>
				<verse number="4">爾見昆弟之牛驢、躓於途間、勿佯為不見、必助其主起之、○</verse>
				<verse number="5">女勿衣男衣、男勿衣女衣、凡行此者、乃爾上帝耶和華所惡也、○</verse>
				<verse number="6">途間如遇鳥巢、在樹在地、有雛有卵、母鳥伏之、不可母子兼取、</verse>
				<verse number="7">必縱其母、惟取其雛、則可納福、且以延年、○</verse>
				<verse number="8">爾建新室、其頂必環以堞、免人墮落、流血之罪、歸於爾家、</verse>
				<verse number="9">葡萄園中、勿播二種、若然、則種之所產、園之所出、俱為聖物、○</verse>
				<verse number="10">勿以牛驢並耕、</verse>
				<verse number="11">勿衣麻毛雜織之衣、○</verse>
				<verse number="12">所披之衣、當於四周、緣之以繸、○</verse>
				<verse number="13">人若娶妻、同室後而惡之、</verse>
				<verse number="14">謗以惡事、加以惡名、曰、我娶此女、與之同室、見非童貞、</verse>
				<verse number="15">女之父母、必攜童貞之據、至邑門長老前、</verse>
				<verse number="16">其父告曰、我以女適此人、而為其所惡、</verse>
				<verse number="17">謗以惡事、謂非童貞、然我女誠童貞、確據在此、遂展其布於長老前、</verse>
				<verse number="18">長老必執其人而責之、</verse>
				<verse number="19">罰金一百、予女之父、因加惡名於 以色列 處女故也、使女仍為其妻、畢生不休、</verse>
				<verse number="20">如所告屬實、童貞無據、</verse>
				<verse number="21">乃行不端於 以色列 中、在父家為妓、則必攜女至父家門、邑人以石擊之致死、以除惡於爾中、○</verse>
				<verse number="22">人與有夫之婦同寢、為人所見、則姦夫淫婦俱致之死、以除惡於 以色列 中、</verse>
				<verse number="23">處女受聘於人、而他人遇於邑中、與之苟合、</verse>
				<verse number="24">其女既在邑中、而不呼號、其男玷辱他人之妻、則必攜至邑門、俱以石擊斃之、以除惡於爾中、</verse>
				<verse number="25">人遇受聘之女在田、強之苟合、則獨殺淫女之人、</verse>
				<verse number="26">女無當死之罪、不可懲之、人遇女於田、女呼號而無救、其事與攻殺鄰里同、</verse>
				<verse number="27"></verse>
				<verse number="28">人遇未聘之女、強之苟合、為人所見、</verse>
				<verse number="29">則淫女之人、必以金五十、予女之父、既辱是女、必娶為妻、畢生不休、○</verse>
				<verse number="30">勿烝父之繼室、勿辱父、</verse>
			</chapter>
			<chapter number="23">
				<verse number="1">外腎受傷、與被閹者、不得入耶和華會、</verse>
				<verse number="2">姦生之子、雖至十世、亦不得入耶和華會、○</verse>
				<verse number="3">亞捫 人、 摩押 人、不得入耶和華會、凡屬斯族者、雖歷十世、至於永遠、亦不得入耶和華會、</verse>
				<verse number="4">因爾昔出 埃及 、彼不以餅與水、迎爾於途、且買 米所波大米 之 比奪 人、 比珥 子 巴蘭 詛爾、</verse>
				<verse number="5">惟爾上帝耶和華愛爾、不聽 巴蘭 、變詛為祝、</verse>
				<verse number="6">緣此、爾畢生勿求其平安、祈其利達、○</verse>
				<verse number="7">勿憾 以東 人、以其為爾同族、勿憾 埃及 人、以爾曾旅其地、</verse>
				<verse number="8">彼之子孫、至於三世、可入耶和華會、○</verse>
				<verse number="9">爾出列營攻敵、宜戒諸惡、</verse>
				<verse number="10">若有夜間遺洩、以致不潔、則當出營、</verse>
				<verse number="11">薄暮以水濯身、日入乃入、</verse>
				<verse number="12">營外必有一所、</verse>
				<verse number="13">器中有鍬、在外遺矢、必先掘土、反身而掩之、</verse>
				<verse number="14">蓋爾上帝耶和華行於營中、以拯爾曹、付敵於爾、故營必潔、免其見有穢物、與爾相離、○</verse>
				<verse number="15">僕逃主投爾、勿反於其主、</verse>
				<verse number="16">於爾邑中、隨其所欲而居、勿虐待之、○</verse>
				<verse number="17">以色列 女中不可有娼妓、男中不可有孌童、</verse>
				<verse number="18">娼妓之值、犬類之價勿入、爾上帝耶和華室以酬願、皆為其所惡也、○</verse>
				<verse number="19">以金與糧、及凡生利之物、貸於同儕、勿取其利、</verse>
				<verse number="20">取於外族則可、於同儕則不可、如是在爾所據之地、爾上帝耶和華必於凡爾所為、錫以福祉、○</verse>
				<verse number="21">許願於爾上帝耶和華、償之勿遲、彼必討之於爾、若不償之、則為有罪、</verse>
				<verse number="22">不許願、則無罪、</verse>
				<verse number="23">言出於口、則必行之、循其所許、樂輸於爾上帝耶和華者、○</verse>
				<verse number="24">入人之葡萄園、任意飽啖其果則可、盛之於器則不可、</verse>
				<verse number="25">入人禾稼、手摘其穗則可、刈之以鐮則不可、</verse>
			</chapter>
			<chapter number="24">
				<verse number="1">人娶妻後、見其有疵、而不之悅、當書離書、付於其手、使出其家、</verse>
				<verse number="2">既出之後、則可他適、</verse>
				<verse number="3">如其後夫亦不之悅、付以離書而出之、或後夫死、</verse>
				<verse number="4">其前夫既出之、為人所玷、勿復娶之、此乃耶和華所惡者、爾上帝耶和華所賜為業之地、不可污之、</verse>
				<verse number="5">人新娶、不可往戰、不可任職、必處於家、歷至一年、以悅其妻、○</verse>
				<verse number="6">毋取上下磨為質、蓋質人之生命也、○</verse>
				<verse number="7">如 以色列 人竊取同族以為奴、或鬻於人、必致之死、以除惡於爾中、○</verse>
				<verse number="8">宜慎癩疾、遵行 利未 人祭司所訓之例、我所命祭司者、俱當守之、</verse>
				<verse number="9">昔爾出 埃及 時、爾上帝耶和華在途間、所行於 米利暗 者、爾當憶之、○</verse>
				<verse number="10">如貸於人、勿入其家取質、</verse>
				<verse number="11">必立於外、待其攜質出以予爾、</verse>
				<verse number="12">如其人貧、勿留其質越宿、</verse>
				<verse number="13">日入時、必反之、使其有衣以寢、為爾祝嘏、則爾上帝耶和華必以為義、</verse>
				<verse number="14">貧乏傭人、或爾同族、或寓於爾邑之賓旅、勿虐待之、</verse>
				<verse number="15">屆期必給以值、勿至日沒、以其貧乏、厥心在此、恐其籲耶和華、致罪歸爾、○</verse>
				<verse number="16">毋因子而殺父、毋因父而殺子、惟依其罪、而殺其人、○</verse>
				<verse number="17">賓旅與孤、勿反其正、勿以嫠衣為質、</verse>
				<verse number="18">當憶昔在 埃及 、爾為奴隸、爾上帝耶和華贖爾以出、故我命爾行此、○</verse>
				<verse number="19">爾刈田禾、若遺一束、勿返取、當留與賓旅及孤寡、致爾上帝耶和華於爾凡百所為、錫嘏於爾、</verse>
				<verse number="20">既撲橄欖、毋得再撲、必歸賓旅及孤寡、</verse>
				<verse number="21">既摘葡萄、毋得再摘、必歸賓旅及孤寡、</verse>
				<verse number="22">當憶昔在 埃及 、爾為奴隸、故我命爾行此也、</verse>
			</chapter>
			<chapter number="25">
				<verse number="1">人有訟事、就於士師、士師聽之、必直其義者、罪其惡者、</verse>
				<verse number="2">惡人罪當受笞、士師使伏於前、如數笞之、</verse>
				<verse number="3">笞數勿踰四十、若笞之過多、恐賤爾昆弟、○</verse>
				<verse number="4">踏穀之牛、勿籠其口、○</verse>
				<verse number="5">兄弟同居、其一無子而死、死者之妻、不可他適、夫弟當娶為妻、以盡厥分、</verse>
				<verse number="6">首生之子、必為兄嗣、使於 以色列 中、不絕其名、</verse>
				<verse number="7">如弟不欲娶之、則婦當至邑門、見長老曰、我夫之弟、不欲其兄留名於 以色列 中、不盡為弟之分、</verse>
				<verse number="8">邑之長老必召而問之、如執意言不欲娶之、</verse>
				<verse number="9">則婦於長老前、就而解其履、唾其面曰、不欲為兄立家者、必如是待之、</verse>
				<verse number="10">後在 以色列 中、必稱之曰解履之家、○</verse>
				<verse number="11">二人相鬥、其一之妻、前欲援其夫、脫於擊者之手、而執其下體、</verse>
				<verse number="12">則必斷其手、勿惜之、○</verse>
				<verse number="13">囊中勿有異權、一大一小、</verse>
				<verse number="14">家中勿有異量、一大一小、</verse>
				<verse number="15">惟權與量、俱必準確公平、致可延年、於爾上帝耶和華所錫之地、</verse>
				<verse number="16">凡行此非義者、乃爾上帝耶和華所惡也、○</verse>
				<verse number="17">昔爾出 埃及 時、 亞瑪力 人所行於爾者、爾當憶之、</verse>
				<verse number="18">彼不畏上帝、乘爾途間疲憊、殺爾後行之荏弱者、</verse>
				<verse number="19">爾上帝耶和華、拯爾脫於四周之敵、俾得綏安、於其所賜為業之地、則必塗 亞瑪力 誌於天下、爾勿忘之、</verse>
			</chapter>
			<chapter number="26">
				<verse number="1">既至爾上帝耶和華所賜為業之地、據而居之、</verse>
				<verse number="2">必以斯土所產之初實、盛之於筐、詣爾上帝耶和華所選寄名之處、</verse>
				<verse number="3">見當時之祭司曰、我今敬告爾上帝耶和華、耶和華所誓許我祖、錫我之地、我已至之、</verse>
				<verse number="4">祭司取筐於爾手、置爾上帝耶和華壇前、</verse>
				<verse number="5">爾在爾上帝耶和華前必曰、我祖 亞蘭 人、乃瀕死者、往旅 埃及 、人數無多、而成大族、強盛繁衍、</verse>
				<verse number="6">埃及 人惡待我、儕而虐遇之、加以苦役、</verse>
				<verse number="7">我籲我列祖之上帝耶和華、蒙其垂聽、鑒我所受之艱難、勞苦暴虐、</verse>
				<verse number="8">耶和華以能手、奮臂、異蹟、奇事、大而可畏之事、導我出 埃及 、</verse>
				<verse number="9">攜我至此、錫我流乳與蜜之地、</verse>
				<verse number="10">耶和華歟、爾所賜我之地、其所產之初實、我攜之至、遂置於爾上帝耶和華前、而行崇拜、</verse>
				<verse number="11">爾與 利未 人、及居爾中之賓旅、緣爾上帝耶和華賜爾暨家之福、而喜樂焉、○</verse>
				<verse number="12">每至三載、什輸其一之年、凡土所產、什輸其一既畢、必以給 利未 人、及賓旅孤寡、使食於爾邑內、而得果腹、</verse>
				<verse number="13">則於爾上帝耶和華前告曰、為聖之物、我已出之我家、給與 利未 人及賓旅孤寡、循爾所諭、爾之命令、我未干犯、亦未遺忘、</verse>
				<verse number="14">維此聖物、居喪時、我未食之、不潔時、我未移之、為死者、我未用之、惟聽我上帝耶和華命、遵爾所諭而行、</verse>
				<verse number="15">祈自天上聖所俯察、錫嘏於爾民 以色列 、並所賜我流乳與蜜之地、如所誓於我列祖者、○</verse>
				<verse number="16">爾上帝耶和華、今日命爾行此典章律例、故當一心一意守之、</verse>
				<verse number="17">今日爾以耶和華為爾上帝、願行其道、聽其言、守其典章、誡命律例、</verse>
				<verse number="18">耶和華亦循其所許、以爾為己民、俾從其命、</verse>
				<verse number="19">使爾在於榮耀、名譽、尊貴、超乎所造萬民、爾為聖民、歸爾上帝耶和華、循其所言、</verse>
			</chapter>
			<chapter number="27">
				<verse number="1">摩西 與 以色列 長老諭民曰、我今日所諭爾者、爾當遵守、</verse>
				<verse number="2">爾渡 約但 、至爾上帝耶和華所賜之地、其日必立大石、塗之以灰、</verse>
				<verse number="3">既渡之後、當錄斯律諸言於上、致可入爾上帝耶和華所賜流乳與蜜之地、如爾祖之上帝耶和華所許者、</verse>
				<verse number="4">既渡 約但 、循我今日所諭、必立斯石於 以巴路 山、塗之以灰、</verse>
				<verse number="5">在彼為爾上帝耶和華建壇、以石為之、毋用鐵器而造、</verse>
				<verse number="6">建爾上帝耶和華之壇、必以未經雕鑿之石在壇之上、獻燔祭於爾上帝耶和華、</verse>
				<verse number="7">亦獻酬恩祭、在彼食之、樂於爾上帝耶和華前、</verse>
				<verse number="8">錄斯律諸言於石、當詳明焉、○</verse>
				<verse number="9">摩西 與 利未 人祭司、告 以色列 民曰、 以色列 人歟、爾其靜默以聽、今日爾成為爾上帝耶和華之民、</verse>
				<verse number="10">故必聽從其言、行其誡命典章、乃我今日所諭爾者也、○</verse>
				<verse number="11">當日 摩西 諭民曰、</verse>
				<verse number="12">既濟 約但 、 西緬 、 利未 、 猶大 、 以薩迦 、 約瑟 、 便雅憫 諸支派、當立於 基利心 山、為民祝嘏、</verse>
				<verse number="13">流便 、 迦得 、 亞設 、 西布倫 、 但 、 拿弗他利 諸支派、當立於 以巴路 山、宣其詛詞、</verse>
				<verse number="14">利未 人當大聲以向 以色列 民曰、</verse>
				<verse number="15">凡人雕偶鑄像、匠人所造、乃耶和華所惡、立於隱處者、必受詛、眾民當應曰、阿們、</verse>
				<verse number="16">輕視父母者、必受詛、眾民當應曰、阿們、</verse>
				<verse number="17">移鄰里之界址者、必受詛、眾民當應曰、阿們、</verse>
				<verse number="18">使瞽迷途者、必受詛、眾民當應曰、阿們、</verse>
				<verse number="19">屈抑賓旅孤寡者、必受詛、眾民當應曰、阿們、</verse>
				<verse number="20">烝父繼室、辱其父者、必受詛、眾民當應曰、阿們、</verse>
				<verse number="21">淫於獸者、必受詛、眾民當應曰、阿們、</verse>
				<verse number="22">姦亂同父異母、異父同母之姊妹者、必受詛、眾民當應曰、阿們、</verse>
				<verse number="23">烝妻母者、必受詛、眾民當應曰、阿們、</verse>
				<verse number="24">陰擊鄰里者、必受詛、眾民當應曰、阿們、</verse>
				<verse number="25">受賄以殺不辜者、必受詛、眾民當應曰、阿們、</verse>
				<verse number="26">不遵斯律之言而行者、必受詛、眾民當應曰、阿們、</verse>
			</chapter>
			<chapter number="28">
				<verse number="1">如爾聽從爾上帝耶和華之言、遵行其誡、我今日所諭爾者、則爾上帝耶和華必舉爾升高、超乎天下萬民、</verse>
				<verse number="2">如爾聽從爾上帝耶和華之言、則此諸福、必臨及爾、</verse>
				<verse number="3">在邑獲福、在田獲福、</verse>
				<verse number="4">身之所生、土之所產、畜之所出、牛羣之犢、羊羣之羔、並皆獲福、</verse>
				<verse number="5">盛糧之筐、搏麵之器獲福、</verse>
				<verse number="6">爾出獲福、爾入獲福、</verse>
				<verse number="7">敵起攻爾、耶和華必使爾擊敗之、其攻爾也由一途、其逃爾也由七途、</verse>
				<verse number="8">耶和華必降福於爾倉、及爾手之所為、錫嘏於爾、在爾上帝耶和華所賜之地、</verse>
				<verse number="9">如爾守爾上帝耶和華之誡、遵行其道、則耶和華必踐其所誓、立爾為己之聖民、</verse>
				<verse number="10">天下億兆、將見爾稱以耶和華名、惟爾是畏、</verse>
				<verse number="11">耶和華必使爾昌熾、身之所生、畜之所出、土之所產、俱蒙福祉、於耶和華所誓爾祖賜爾之地、</verse>
				<verse number="12">耶和華必為爾啟其寶藏、使天降時雨於爾土、於爾凡百所為、錫嘏於爾、爾貸金於列邦、而不告貸於彼、</verse>
				<verse number="13">如爾聽從爾上帝耶和華之誡命、我今日所諭爾者、謹守遵行、不偏左右、離我今日所諭之言、不從他神、而崇事之、則耶和華必以爾為首、不以爾為尾、使爾居上、不居於下、○</verse>
				<verse number="14"></verse>
				<verse number="15">如爾不聽爾上帝耶和華之言、不守其誡命典章、我今日所諭爾者、則此諸詛、必臨及爾、</verse>
				<verse number="16">在邑受詛、在田受詛、</verse>
				<verse number="17">盛糧之筐、搏麵之器受詛、</verse>
				<verse number="18">身之所生、土之所產、畜之所出、牛羣之犢、羊羣之羔、並皆受詛、</verse>
				<verse number="19">爾入受詛、爾出受詛、</verse>
				<verse number="20">耶和華因爾行惡離棄彼、必於凡爾所為、加爾咒詛、擾亂譴責、以致速亡、</verse>
				<verse number="21">耶和華必使疫癘附於爾身、以至滅爾於爾入據之地、</verse>
				<verse number="22">耶和華必以癆疾、熱疾、炎疾、瘧疾、兵革、枯槁、霉爛擊爾、此災必追襲爾、致爾隕沒、</verse>
				<verse number="23">覆爾之天如銅、載爾之地如鐵、</verse>
				<verse number="24">耶和華必以塵沙為雨、自天降於爾土、俾爾滅亡、</verse>
				<verse number="25">耶和華必使爾為敵所敗、爾攻之也由一途、爾逃之也由七途、拋棄於天下萬國之中、</verse>
				<verse number="26">爾屍必為飛禽走獸所食、無人逐之、</verse>
				<verse number="27">耶和華必以 埃及 人所患之癰、痔、疥、癬、不治之症、加乎爾身、</verse>
				<verse number="28">又必使爾顚狂、目瞽心驚、</verse>
				<verse number="29">雖在日中、猶如瞽者暗中摸索、所行所為、不獲亨通、恆遭暴虐刦奪、無人救援、</verse>
				<verse number="30">聘妻而人與之寢、築室而己不得居、植葡萄園而不得食其果、</verse>
				<verse number="31">爾牛被宰、爾目擊之、而不得食、爾驢被奪、爾目擊之、而不見返、爾羊付於爾敵、無人救爾、</verse>
				<verse number="32">子女付於異族、爾將終日瞻望、至於目盲、無力拯之、</verse>
				<verse number="33">爾之土產、及爾勞而得者、將為爾所未識之民吞噬、爾惟受虐見迫、歷久如是、</verse>
				<verse number="34">爾目所見、必致顚狂、</verse>
				<verse number="35">耶和華必以惡瘡、加於爾膝與股、自踵延及於頂、無術以療、</verse>
				<verse number="36">耶和華必以爾及爾所立之王、徙至爾與爾祖素所未識之國、在彼奉事木石之神、</verse>
				<verse number="37">於耶和華徙爾所至之國、必為人所駭異、作諺語及話柄、</verse>
				<verse number="38">爾之田畝、播種則多、獲實則少、蝗食故也、</verse>
				<verse number="39">植葡萄園而治之、不收其果、不飲其酒、蟲食故也、</verse>
				<verse number="40">四境有橄欖樹、不以其油膏身、果隕故也、</verse>
				<verse number="41">爾生子女、不為爾有、被虜故也、</verse>
				<verse number="42">爾囿之樹、爾地之產、為蝗所食、</verse>
				<verse number="43">爾中賓旅、必愈升愈高、爾愈降愈卑、</verse>
				<verse number="44">彼可貸金於爾、爾不貸金於彼、彼為首、爾為尾、</verse>
				<verse number="45">凡此諸詛、必追襲爾、臨及爾、俾爾滅亡、因爾不聽爾上帝耶和華所諭之言、守其誡命典章、</verse>
				<verse number="46">凡此諸詛、必為異蹟奇事於爾、爰及子孫、歷世靡暨、</verse>
				<verse number="47">爾當富有之時、不中心欣喜、奉事爾上帝耶和華、</verse>
				<verse number="48">爾必饑渴、裸裎、匱乏、服役於敵、耶和華所遣攻爾者、彼以鐵軛置於爾頸、迨爾滅亡、</verse>
				<verse number="49">耶和華必使遠民、如鷹之飛、來自地極、以攻擊爾、其言爾不之識、</verse>
				<verse number="50">其容強悍、不顧耆老、不恤幼穉、</verse>
				<verse number="51">爾畜所生、爾土所產、俱為所食、迨爾滅亡、爾穀與酒及油、牛羣之犢、羊羣之羔、取之無遺、迨爾滅亡、</verse>
				<verse number="52">爾上帝耶和華所賜爾之全地、其中諸邑、城垣高固、爾所恃也、敵必困爾於中、迨其傾圮、</verse>
				<verse number="53">被圍之時、受敵窘迫、至食子女之肉、爾上帝耶和華所賜者、</verse>
				<verse number="54">爾中荏弱嬌嫩之人、必怒視其兄弟、及懷中之妻室、遺留之子女、</verse>
				<verse number="55">甚至彼於敵圍爾邑、窘迫之際、食其子女之肉、不肯分給親屬、無所遺餘故也、</verse>
				<verse number="56">爾中荏弱嬌嫩之婦、因其嫋娜、以足踐地、猶且不屑、必怒視其懷中之夫、與其子女、暨膝間之嬰孩、及凡所生、緣敵圍邑窘迫、而無所得、則私食之、</verse>
				<verse number="57"></verse>
				<verse number="58">如爾不守此書所載法律之言、不畏爾上帝耶和華尊榮可畏之名、</verse>
				<verse number="59">則耶和華必使爾遘奇異之災、至重至久之殃、艱苦纏綿之病、爰及苗裔、</verse>
				<verse number="60">加以 埃及 諸疾、爾所畏者、必附爾身、</verse>
				<verse number="61">更有諸疾諸災、律書所未載者、耶和華亦以相加、迨爾滅亡、</verse>
				<verse number="62">昔爾人數、如天星之多、因不聽爾上帝耶和華命、致所遺無幾、</verse>
				<verse number="63">昔耶和華以善待爾、昌熾爾為悅、厥後以毀滅爾、殲殄爾為悅、使爾絕於所入而得之地、</verse>
				<verse number="64">耶和華必散爾於列邦、自地極至天涯、在彼奉事木石之神、爾與爾祖所未識者、</verse>
				<verse number="65">在此族中、不獲綏安、無有駐足之所、耶和華必使爾心慄目盲、精神衰敗、</verse>
				<verse number="66">爾之生命、懸寄危境、晝夜驚惶、料難保全、</verse>
				<verse number="67">因心所懼、與目所見、朝必曰願得及暮、暮必曰願得及朝、</verse>
				<verse number="68">往 埃及 之途、我曾諭爾、不復見之、耶和華必使爾駕舟復返、在彼自鬻於敵、為僕為婢、無人市爾、</verse>
			</chapter>
			<chapter number="29">
				<verse number="1">耶和華在 何烈 、與 以色列 人立約、此外又在 摩押 、諭 摩西 與 以色列 人立約、其言如左、</verse>
				<verse number="2">摩西 召 以色列 眾、告之曰、昔爾目擊耶和華在 埃及 、行於 法老 與臣、及其全地之事、</verse>
				<verse number="3">即大試鍊、與異蹟奇事、爾所見者、</verse>
				<verse number="4">惟至今日、耶和華未嘗賜爾心能明、目能見、耳能聽、</verse>
				<verse number="5">我導爾於野、歷四十年、爾衣在身而不敝、爾履在足而不壞、</verse>
				<verse number="6">餅則未食、清酒醇醪未飲、使爾知耶和華乃爾之上帝、</verse>
				<verse number="7">爾曹至此地、 希實本 王 西宏 、 巴珊 王 噩 、出與我戰、而我擊之、</verse>
				<verse number="8">據有其地、給於 流便 迦得 二支派、及 瑪拿西 支派之半、以為恆業、</verse>
				<verse number="9">故當遵行此約之言、使凡所為、無不亨通、○</verse>
				<verse number="10">今爾有眾、牧伯、族長、長老、有司、 以色列 諸丁男、</verse>
				<verse number="11">爾之子女妻室、營中賓旅、自採薪者、及汲水者、俱立於爾上帝耶和華前、</verse>
				<verse number="12">使爾與於爾上帝耶和華之約與誓、即其今日與爾所立者、</verse>
				<verse number="13">彼以爾為己民、己為爾之上帝、踐其前言、循其與爾列祖 亞伯拉罕 以撒 雅各 所誓者、</verse>
				<verse number="14">此約與誓、我不第與爾曹立也、</verse>
				<verse number="15">凡今日於我上帝耶和華前、與我同在、及不同在者、亦與立之、</verse>
				<verse number="16">昔我儕居 埃及 、暨經歷諸邦、爾所知也、</verse>
				<verse number="17">其中所可憎者、木石金銀偶像、爾亦見之、</verse>
				<verse number="18">此約之立、以免爾中男女、宗族支派、今日中心違棄我上帝耶和華、往事斯族之神、致有荼毒之根、生於爾中、</verse>
				<verse number="19">聞此詛言、猶中心自慰曰、我雖剛愎自用、渴時痛飲、亦可獲安、</verse>
				<verse number="20">若此者、耶和華必不赦宥、其怒與忌、如烟之出、必攻斯人、以書所載之詛、加乎其身、塗其名於天下、</verse>
				<verse number="21">在 以色列 諸支派中、耶和華必區別之、循律書所載約中之詛言、加以禍害、</verse>
				<verse number="22">爾後世子孫、及彼遠人、見此地之災、暨耶和華所降之疾、</verse>
				<verse number="23">又見硫磺與鹽、火焚遍地、不種不產、不生草萊、如 所多瑪 、 蛾摩拉 、 押瑪 、 洗扁 、為耶和華忿怒所傾覆者、</verse>
				<verse number="24">列邦人皆問曰、耶和華何為行此於斯土、其怒若是之烈、果何故乎、</verse>
				<verse number="25">人將對曰、其祖之上帝耶和華、導之出 埃及 時、與之立約、而彼背之、</verse>
				<verse number="26">奉事崇拜他神、素所未識、耶和華亦未嘗聽其服從者、</verse>
				<verse number="27">故耶和華震怒斯土、以書所載之詛加之、</verse>
				<verse number="28">耶和華以氣憤、忿怒恚恨、拔之斯土、投於異邦、有如今日、</verse>
				<verse number="29">隱微之事、屬我上帝耶和華、惟明顯之事、永屬於我、爰及子孫、俾守此律之言、</verse>
			</chapter>
			<chapter number="30">
				<verse number="1">我所陳於爾前之祝與詛、既已臨爾、於爾上帝耶和華逐爾而至之邦、追憶此事、</verse>
				<verse number="2">與爾子孫、一心一意歸爾上帝耶和華、遵從其言、循我今日所諭爾者、</verse>
				<verse number="3">則爾上帝耶和華將矜恤爾、返爾俘囚、自散爾而至之列邦集爾、</verse>
				<verse number="4">爾見逐者至於天涯、爾上帝耶和華必由彼集爾、攜之而歸、</verse>
				<verse number="5">爾祖所據之地、爾上帝耶和華必導爾入而得之、降福於爾、俾爾昌熾、較祖尤眾、</verse>
				<verse number="6">爾上帝耶和華必制爾情欲、爰及子孫、使一心一意愛爾上帝耶和華、致得生存、</verse>
				<verse number="7">爾上帝耶和華、必以是詛、加諸爾敵、及憾爾迫爾者、</verse>
				<verse number="8">爾將旋歸、聽從耶和華之言、遵行其誡、我今日所諭爾者、</verse>
				<verse number="9">爾若聽從爾上帝耶和華之言、守此律書所載之誡命典章、一心一意歸爾上帝耶和華、則爾上帝耶和華必於凡爾所為、錫以福祉、身之所生、畜之所出、土之所產、盡皆蕃衍、耶和華心復悅爾、錫以福祉、如昔悅爾祖然、</verse>
				<verse number="10"></verse>
				<verse number="11">我今諭爾之誡、行之非難、離爾非遠、</verse>
				<verse number="12">不在天上、致爾自謂、誰升天攜之以至、使我聞而行之、</verse>
				<verse number="13">不在海外、致爾自謂、誰濟海攜之以至、使我聞而行之、</verse>
				<verse number="14">斯道密邇乎爾、在爾口、在爾心、俾爾行之、○</verse>
				<verse number="15">我今日以生與福、死與禍、陳於爾前、</verse>
				<verse number="16">諭爾愛爾上帝耶和華、遵行其道、守其誡命、典章律例、致得生存昌熾、爾上帝耶和華於爾所入而據之地、錫爾以嘏、</verse>
				<verse number="17">如爾中心違離、不欲聽從、為人所誘、崇事他神、</verse>
				<verse number="18">我今告爾、爾必滅亡、於渡 約但 而得之地、不得延年、</verse>
				<verse number="19">我今呼籲天地為證、以生死祝詛、陳於爾前、爾其選生、俾爾及爾子孫、得以生存、</verse>
				<verse number="20">且愛爾上帝耶和華、聽從其言、而依附之、蓋耶和華為爾生命、及爾延年之由、使爾居於其所誓賜爾祖 亞伯拉罕 以撒 雅各 之地、</verse>
			</chapter>
			<chapter number="31">
				<verse number="1">摩西 以斯言告 以色列 眾曰、</verse>
				<verse number="2">我今百有二十歲矣、不復能出入於爾中、耶和華亦曾諭我曰、爾不得渡此 約但 、</verse>
				<verse number="3">爾上帝耶和華為爾先導、殲斯族於爾前、使爾據有其地、 約書亞 必導爾濟河、如耶和華所言、</verse>
				<verse number="4">耶和華翦滅 亞摩利 二王 西宏 與 噩 、及其國、亦必如是待斯族、</verse>
				<verse number="5">耶和華既付之於爾、當如我所諭而待之、</verse>
				<verse number="6">強乃志、壯乃心、勿畏葸、勿恐惶、爾上帝耶和華與爾偕往、不棄爾、不遺爾、</verse>
				<verse number="7">摩西 召 約書亞 、於 以色列 眾前諭之曰、強乃志、壯乃心、爾必與民偕往、入耶和華誓賜其祖之地、使得為業、</verse>
				<verse number="8">耶和華為爾先導、與爾同在、不棄爾、不遺爾、勿畏懼、勿驚惶、○</verse>
				<verse number="9">摩西 書此律、授舁耶和華約匱之 利未 人祭司、及 以色列 長老、</verse>
				<verse number="10">諭之曰、每七載、豁免年、構廬節期、</verse>
				<verse number="11">以色列 眾咸至、覲爾上帝耶和華、於其所選之處、當誦此律、使眾聞之、</verse>
				<verse number="12">集民男女幼穉、及旅於爾邑者、俾其聽之、學習寅畏爾上帝耶和華、遵守此律之言、</verse>
				<verse number="13">子女尚無識者、亦使聽之、學習畢生寅畏爾上帝耶和華、於渡 約但 而得之地、○</verse>
				<verse number="14">耶和華諭 摩西 曰、爾之死期伊邇、當召 約書亞 偕詣會幕、我將付託之、 摩西 與 約書亞 乃詣會幕、</verse>
				<verse number="15">耶和華乘雲柱見於幕中、雲柱止於幕門、</verse>
				<verse number="16">耶和華諭 摩西 曰、爾與列祖偕眠、斯民必於所至之地、狥欲從異族之神、離棄我、背我與立之約、</verse>
				<verse number="17">是日我必怒而棄之、掩面不顧、使被吞噬、多遭災禍、時彼必曰、此災臨我、豈非以我上帝不在我中乎、</verse>
				<verse number="18">因其轉從他神、行此惡事、我必掩面不顧之、</verse>
				<verse number="19">故當作歌、教 以色列 人、使其口誦、以為之證、</verse>
				<verse number="20">我所誓許其祖流乳與蜜之地、既導之入、彼得飽食、身體豐肥、斯時也、彼轉從他神、藐視乎我、背我之約、</verse>
				<verse number="21">洎乎多遭災禍、斯歌在其後裔之口、尚未遺忘、必為其證、蓋我未導之入所誓賜之地、已知其所圖、</verse>
				<verse number="22">當日 摩西 作歌、教 以色列 人、</verse>
				<verse number="23">耶和華諭 嫩 之子 約書亞 曰、強乃志、壯乃心、爾將導 以色列 人入我所誓賜之地、我必偕爾、○</verse>
				<verse number="24">摩西 以此律言、書之既畢、</verse>
				<verse number="25">遂諭舁耶和華約匱之 利未 人曰、</verse>
				<verse number="26">以此律書、置於爾上帝耶和華約匱之側、為證於爾、</verse>
				<verse number="27">蓋我知爾悖逆強項、我今猶存、與爾同在、爾尚悖逆耶和華、況我歿後乎、</verse>
				<verse number="28">當使爾支派之長老有司咸集、我將以此言告之、呼籲天地、於彼為證、</verse>
				<verse number="29">我知我死之後、爾必自壞、離我所諭之道、至於末期、災禍必臨爾身、因爾行耶和華所視為惡者、爾之所為、激其震怒、</verse>
				<verse number="30">摩西 盡誦歌詞、使 以色列 會眾聽聞、</verse>
			</chapter>
			<chapter number="32">
				<verse number="1">天其側耳、我將有言、地其聽我口中之語、</verse>
				<verse number="2">我道淋漓若雨、我言滴瀝如露、猶小雨之潤草、似時雨之灌蔬、</verse>
				<verse number="3">我將揚耶和華之名、爾其稱我上帝為大、</verse>
				<verse number="4">維彼磐石、其工純全、其道正直、上帝誠實旡妄、公正無私、</verse>
				<verse number="5">惟此世代、乖戾邪曲、對於上帝、行事邪僻、弗為其子、乃為點污、</verse>
				<verse number="6">愚昧無知之民、報耶和華乃如是乎、彼非爾父而購爾乎、彼乃造爾立爾、</verse>
				<verse number="7">追憶往古之日、思念歷代之年、問於爾父、彼必示爾、詢諸長老、彼必告爾、</verse>
				<verse number="8">至高者使諸族得業、俾世人散處、爰定列邦之疆域、循 以色列 之人數、</verse>
				<verse number="9">耶和華之分乃其庶民、 雅各 為其恆業、</verse>
				<verse number="10">彼遇之於荒漠之地、獸嘷之野、護衛之、眷顧之、保之如眸子、</verse>
				<verse number="11">如鷹攪巢、振翮於雛、舒翼以引、負之其上、</verse>
				<verse number="12">獨耶和華導之、無異族之神偕在、</verse>
				<verse number="13">使其駕行地之高處、食田所產、㗖巖穴所出之蜜、哺堅石所產之油、</verse>
				<verse number="14">使食牛酪、羊乳羔脂、及 巴珊 之牡綿羊、牡山羊、至嘉之麥、亦飲葡萄之汁、</verse>
				<verse number="15">耶書崙 豐肥而奔踶、碩大而光澤、乃違離造之之上帝、藐視救之之磐石、</verse>
				<verse number="16">崇事異族之神、以觸其忌、行作可憎之事、以激其怒、</verse>
				<verse number="17">祭祀鬼魔、非是上帝、乃彼素所未識、新造初立之神、爾祖未嘗寅畏者、</verse>
				<verse number="18">產爾之磐石、爾不憶之、生爾之上帝、爾乃忘之、</verse>
				<verse number="19">耶和華見而憎之、因其子女干厥震怒、</verse>
				<verse number="20">曰、我將掩面、不加眷顧、觀其終局如何、彼乃乖戾之族、無誠信之子女、</verse>
				<verse number="21">彼以非神者觸我忌、以虛無者激我怒、我將以異族觸彼忌、以蚩氓激彼怒、</verse>
				<verse number="22">蓋我怒如火燎、燒及陰府、焚燬大地、暨其出產、燃彼山基、</verse>
				<verse number="23">我將以災積於其身、以我之矢、射之務盡、</verse>
				<verse number="24">使其因饑而瘦、因熱而敗、因苦而滅、害於獸齒、傷於蟲毒、</verse>
				<verse number="25">外遭鋒刃、內受驚惶、少男幼女、乳子白叟、淪胥以亡、</verse>
				<verse number="26">我曰、將散之於遠方、絕其誌於人間、</verse>
				<verse number="27">第恐敵人激我、仇人誤視、自謂我手力大、非耶和華所行、</verse>
				<verse number="28">斯民無謀猷、中心無聰慧、</verse>
				<verse number="29">願其有智、明乎此事、思厥終局、</verse>
				<verse number="30">若非其磐石鬻之、耶和華付之、則敵一焉能驅千、二焉能逐萬、</verse>
				<verse number="31">敵之磐石、不如我之磐石、此敵自為證也、</verse>
				<verse number="32">其葡萄樹屬 所多瑪 、產自 蛾摩拉 田、其果如膽、其穗甚苦、</verse>
				<verse number="33">其酒乃蛇之毒、蝮之惡毒、</verse>
				<verse number="34">其惡非積於我前、封於我庫乎、</verse>
				<verse number="35">伸冤在我、其足躓時、我必報之、禍日伊邇、災難速臨、</verse>
				<verse number="36">耶和華見其民之力已廢、被束者、自由者、靡有孑遺、必為其民伸冤、為其僕回意、</verse>
				<verse number="37">曰、彼之神安在、所恃之磐石奚存、</verse>
				<verse number="38">饗爾祭牲之脂、飲爾灌祭之酒者、其起而助爾護爾、</verse>
				<verse number="39">當知我之為我、無神偕我、我使人死、亦使人生、我傷之、亦醫之、無能拯於我手、</verse>
				<verse number="40">我向天舉手曰、我指永生而誓、</verse>
				<verse number="41">倘礪閃爍之刃、施行審鞫、敵我者、我必罰之、憾我者、我必報之、</verse>
				<verse number="42">必使我矢醉於血、我刃吞厥肉、即被虜見殺者之血、敵魁頭顱之肉、</verse>
				<verse number="43">爾列族歟、當與其民同樂、蓋彼必為其僕之血伸冤、報復厥敵、必為其地與民贖罪、○</verse>
				<verse number="44">摩西 與 嫩 之子 約書亞 、以此歌詞、誦與 以色列 民、</verse>
				<verse number="45">誦之既畢、</verse>
				<verse number="46">摩西 謂之曰、我今日告爾之詞、當存於心、命爾子孫、遵守斯律之言、</verse>
				<verse number="47">此事於爾、所關非淺、乃爾之生命、由此得以延年、於渡 約但 而得之地、○</verse>
				<verse number="48">當日耶和華諭 摩西 曰、</verse>
				<verse number="49">摩押 地、 耶利哥 相對之所、 亞巴琳 山、 尼波 崗、爾其陟之、瞻望 迦南 、我所錫於 以色列 族為業之地、</verse>
				<verse number="50">爾既陟之、必死於彼、而歸乃祖、如爾兄 亞倫 死於 何珥 山、而歸其祖然、</verse>
				<verse number="51">昔在 尋 野、 加低斯米 利巴水 、爾曹不於 以色列 人中、尊我為聖、干罪於我、</verse>
				<verse number="52">故我所錫 以色列 族之地、爾惟遙觀、不得入之、</verse>
			</chapter>
			<chapter number="33">
				<verse number="1">上帝僕 摩西 、於未死之先、為 以色列 人祝嘏、</verse>
				<verse number="2">曰、耶和華至自 西乃 、起自 西珥 、著自 巴蘭 、來自萬聖、法律出其右手、勢如烈火、</verse>
				<verse number="3">彼眷愛斯民、眾聖在其手中、坐其足下、領受其言、</verse>
				<verse number="4">摩西 命以法律、為 雅各 會眾之恆業、</verse>
				<verse number="5">彼於 耶書崙 為王、民之族長咸集、 以色列 支派皆就之、○</verse>
				<verse number="6">願 流便 生存不死、惟人數維寡、○</verse>
				<verse number="7">論 猶大 則曰、耶和華歟、俯聽 猶大 之呼籲、導歸故族、彼以手為己搏戰、爾必助之攻敵、○</verse>
				<verse number="8">論 利未 則曰、耶和華歟、爾之土明烏陵、與爾聖者偕、爾於 瑪撒 試之、於 米利巴 水與之爭、</verse>
				<verse number="9">言及父母、彼曰我未見之、不認兄弟、不識子女、乃因遵行爾命、謹守爾約、</verse>
				<verse number="10">彼將以爾律例教 雅各 、以爾法律誨 以色列 、焚香於爾前、獻全牲燔祭於爾壇、</verse>
				<verse number="11">耶和華歟、錫嘏其財物、悅納其所為、洞穿其敵、及憾之者之腰、使不復起、○</verse>
				<verse number="12">論 便雅憫 則曰、耶和華所眷愛者、將安居其側、耶和華終日庇護之、使處兩肩之間、○</verse>
				<verse number="13">論 約瑟 則曰、願耶和華錫嘏其地、賜以天上之寶、空際之露、地中之泉、</verse>
				<verse number="14">日所生之果、月所產之寶、</verse>
				<verse number="15">古山之上品、恆嶽之嘉物、</verse>
				<verse number="16">地與其中所韞之珍奇、及居荊棘中者之恩惠、願悉歸於 約瑟 之首、臨於冠兄弟者之頂、</verse>
				<verse number="17">彼如牛之首生、有威可畏、其角如兕角、將抵觸異邦、至於地極、 以法蓮 之萬萬、 瑪拿西 之千千是也、○</verse>
				<verse number="18">論 西布倫 則曰、 西布倫 歟、爾出外可歡欣、 以薩迦 歟、爾居幕可喜樂、</verse>
				<verse number="19">必召萬民登山、奉獻義祭、因其必享海中之豐裕、沙中之珍藏、○</verse>
				<verse number="20">論 迦得 則曰、恢廓 迦得 者、宜頌美焉、 迦得 伏如牝獅、斷傷人之首臂、</verse>
				<verse number="21">彼先選得其業、乃為立律者所遺留、遂偕族長而來、行耶和華之公義、及其與 以色列 所立之律例、○</verse>
				<verse number="22">論 但 則曰、 但 乃稚獅、踴躍出於 巴珊 、○</verse>
				<verse number="23">論 拿弗他利 則曰、 拿弗他利 歟、沾恩既足、受福且盈、由耶和華所賜、西方南方、爾其據以為業、○</verse>
				<verse number="24">論 亞設 則曰、願 亞設 因多子而獲福、為兄弟所悅納、浸足於油、</verse>
				<verse number="25">爾之楗乃鐵乃銅、爾之力隨日所需、○</verse>
				<verse number="26">耶書崙 歟、無有若上帝者、乘雲而行、赫赫於天、惟爾是輔、</verse>
				<verse number="27">永生上帝、為爾居所、恆久之臂、惟爾是扶、逐敵於爾前、命爾殄滅之、</verse>
				<verse number="28">以色列 族、居處綏安、 雅各 之源、獨在產穀與酒之地、天滴甘露、</verse>
				<verse number="29">以色列 歟、爾有福祉、何民若爾、為耶和華所拯、彼乃護爾之干、榮爾之刃、敵必屈伏於爾、爾將履其崇邱、</verse>
			</chapter>
			<chapter number="34">
				<verse number="1">摩西 自 摩押 平原、登 尼波 山、陟 耶利哥 相對之 毘斯迦 巔、耶和華示以 基列 全地、至於 但 境、</verse>
				<verse number="2">及 拿弗他利 全地、 以法蓮 瑪拿西 地、 猶大 全地、至於西海、</verse>
				<verse number="3">南方與椶樹城 耶利哥 谷之平原、至於 瑣珥 、</verse>
				<verse number="4">耶和華諭之曰、此地乃我所誓於 亞伯拉罕 以撒 雅各 、以賜其後裔者、我使爾目睹、惟不得濟、</verse>
				<verse number="5">於是耶和華之僕 摩西 卒於 摩押 、如耶和華所言、</verse>
				<verse number="6">葬於 摩押 之谷、在 伯毘珥 相對之所、越至今日、無有知其墓者、</verse>
				<verse number="7">摩西 卒時、年百有二十、其目未眊、其力未衰、</verse>
				<verse number="8">以色列 人於 摩押 平原、為之哀哭三旬、盈其日數、</verse>
				<verse number="9">嫩 之子 約書亞 、因 摩西 曾按手其首、充以智慧之神、 以色列 人聽從之、遵耶和華所諭 摩西 之命、</verse>
				<verse number="10">此後 以色列 中、未有挺生先知、若 摩西 者、為耶和華晤對相識、</verse>
				<verse number="11">遣之在 埃及 地、行異蹟奇事於 法老 、及其諸臣、與其四境、</verse>
				<verse number="12">並顯大能之手、行可畏之事、 以色列 眾目睹、</verse>
			</chapter>
		</book>
		<book number="6">
			<chapter number="1">
				<verse number="1">耶和華僕 摩西 死後、耶和華諭 摩西 從者、 嫩 之子 約書亞 曰、</verse>
				<verse number="2">我僕 摩西 死矣、今爾與民起而濟此 約但 、往我所賜 以色列 族之地、</verse>
				<verse number="3">凡爾足所履之處、我悉以錫 爾、如我昔與 摩西 所言、</verse>
				<verse number="4">自曠野暨 利巴嫩 、至 伯拉 大河、 赫 族全地、爰及大海日入之所、咸為爾境、</verse>
				<verse number="5">爾之畢生、無人能禦爾、我必偕爾、如昔偕 摩西 然、必不遺爾、不棄爾也、</verse>
				<verse number="6">強乃心、壯乃志、以爾必導斯民、得我誓賜其祖之地、</verse>
				<verse number="7">惟當強乃心、壯乃志、悉守我僕 摩西 命爾之律、而遵行之、勿偏於左、勿偏於右、俾爾無論何往、靡不亨通、</verse>
				<verse number="8">惟此律書、勿離爾口、晝夜思維、守其所錄、致獲坦途、而得利達、</verse>
				<verse number="9">我豈不命爾乎、強乃心、壯乃志、勿畏葸、勿恐惶、無論何往、爾上帝耶和華與爾偕焉、○</verse>
				<verse number="10">於是 約書亞 命民間有司曰、</verse>
				<verse number="11">巡營諭民、宜備餱糧、三日之內、必濟 約但 、入據爾上帝耶和華賜爾為業之地、</verse>
				<verse number="12">時、 約書亞 語 流便 人、 迦得 人、及 瑪拿西 支派之半曰、</verse>
				<verse number="13">爾當追念耶和華僕 摩西 諭爾之言云、爾上帝耶和華既已錫爾綏安、亦必錫爾斯土、</verse>
				<verse number="14">爾之妻孥牲畜、可留於 約但 東、 摩西 予爾之地、惟爾勇士、必皆執兵、先爾兄弟而濟以助之、</verse>
				<verse number="15">迨耶和華錫爾兄弟綏安、如錫於爾、使之亦得爾上帝耶和華所賜之地、後乃返得爾業、即耶和華僕 摩西 所予 約但 東日出之地、</verse>
				<verse number="16">對曰、凡爾所諭、我必行之、凡爾所遣、我必往焉、</verse>
				<verse number="17">昔我諸事聽從 摩西 、今亦如是聽從爾、惟願爾上帝耶和華偕爾、如偕 摩西 然、</verse>
				<verse number="18">凡逆爾命、不遵爾所諭者、必致之死、惟當強乃心、壯乃志、</verse>
			</chapter>
			<chapter number="2">
				<verse number="1">嫩 之子 約書亞 由 什亭 潛遣二諜、曰、往窺其地及 耶利哥 、二人遂往、入宿妓室、妓名 喇合 、</verse>
				<verse number="2">或告 耶利哥 王曰、今夜有 以色列 人至此察地、</verse>
				<verse number="3">耶利哥 王遣人謂 喇合 曰、詣爾入爾室者、當攜之出、蓋彼為察全地而來、</verse>
				<verse number="4">婦匿二人、則曰、其人誠至此、我不知其奚自、</verse>
				<verse number="5">昏暮閉邑門時、其人出矣、不知何往、速追必及、</verse>
				<verse number="6">婦已引之陟屋巔、以所陳麻稭藏之、</verse>
				<verse number="7">使者由 約但 津之道而追、既出、邑門遂閉、</verse>
				<verse number="8">二人未寢、婦陟屋巔就之、</verse>
				<verse number="9">曰、耶和華以此地賜爾、我所知也、緣爾之故、吾儕畏懼、斯土之民喪膽、</verse>
				<verse number="10">爾出 埃及 時、耶和華使 紅 海之水涸於爾前、 約但 東之 亞摩利 二王 西宏 及 噩 、為爾所滅、我已聞之、</verse>
				<verse number="11">我儕聞而心怯、以爾之故、無不氣餒者、蓋爾上帝耶和華、乃上天下地之上帝也、</verse>
				<verse number="12">今我以仁慈待爾、請指耶和華而誓、亦必以仁慈待我父家、示我以實證、</verse>
				<verse number="13">保存我父母、兄弟姊妹、及凡所有、拯我性命、免於死亡、</verse>
				<verse number="14">二人曰、爾若不洩我事、我以己命代爾、迨耶和華予我地時、我必以仁慈誠實待爾、</verse>
				<verse number="15">婦之居室、在於城垣、遂以繩縋二人、由牖而下、</verse>
				<verse number="16">謂之曰、當往於山、免追者遇爾、自匿三日、迨追者返、然後前行、</verse>
				<verse number="17">二人曰、爾使我所發之誓、我必守之而無咎、</verse>
				<verse number="18">我儕至斯土時、爾須以此絳繩、繫於縋我之牖、集爾父母兄弟、及父全家、入於此室、</verse>
				<verse number="19">凡出爾門、入衢遇害、血歸其首、我則無辜、惟偕居爾家者、有人害之、血歸我首、</verse>
				<verse number="20">如洩我事、則爾使我所發之誓、與我無與、</verse>
				<verse number="21">曰、可如爾言以行、遂遣之去、以絳繩繫於牖、</verse>
				<verse number="22">二人至山、居之三日、待追者返、追者沿途求之不獲、</verse>
				<verse number="23">二人下山、濟河而返、至 嫩 之子 約書亞 、以所遇者悉告之、</verse>
				<verse number="24">又曰、耶和華果以全地付我、斯土之民、盡為我而喪膽、</verse>
			</chapter>
			<chapter number="3">
				<verse number="1">約書亞 夙興、偕 以色列 眾離 什亭 、至 約但 、未濟而宿、</verse>
				<verse number="2">越三日、有司巡營、</verse>
				<verse number="3">諭民曰、爾見 利未 人祭司舁爾上帝耶和華之約匱、則離爾所、從諸其後、</verse>
				<verse number="4">相距約二千肘、不可近前、藉知當行之途、昔爾所未行者、</verse>
				<verse number="5">約書亞 告民曰、爾當潔己、明日耶和華將行奇事於爾中、</verse>
				<verse number="6">又告祭司曰、當舁約匱、先民而濟、祭司遂舁約匱、先民而行、</verse>
				<verse number="7">耶和華諭 約書亞 曰、自今日始、我將使爾為大於 以色列 眾前、俾知我今偕爾、如昔偕 摩西 然、</verse>
				<verse number="8">當命舁約匱之祭司、至 約但 濱、立於水中、</verse>
				<verse number="9">約書亞 告 以色列 人曰、爾曹前來、聽爾上帝耶和華之言、</verse>
				<verse number="10">又曰、爾可知維生上帝在於爾中、必於爾前驅逐 迦南 人、 赫 人、 希未 人、 比利洗 人、 革迦撒 人、 亞摩利 人、 耶布斯 人、</verse>
				<verse number="11">全地主宰之約匱、先爾而入 約但 河中、</verse>
				<verse number="12">今在 以色列 支派中、當簡十二人、每支派一人、</verse>
				<verse number="13">祭司舁全地主宰耶和華之約匱、立足 約但 水中時、水必斷流、自上而下之水、必立為堆、</verse>
				<verse number="14">民既離幕、欲濟 約但 、祭司舁約匱先民而行、</verse>
				<verse number="15">時值收穫、 約但 水溢於岸、舁約匱之祭司至河、足濡於水、</verse>
				<verse number="16">自上而下之水、遂立為堆、相離甚遠、在 撒拉但 旁之 亞當 邑、其流於 亞拉巴 鹽 海之水悉絕、民乃由 耶利哥 相對之處而濟、</verse>
				<verse number="17">舁耶和華約匱之祭司、穩立燥土、在 約但 河中、待 以色列 族盡由陸地、而過 約但 、</verse>
			</chapter>
			<chapter number="4">
				<verse number="1">民眾既濟 約但 、耶和華諭 約書亞 曰、</verse>
				<verse number="2">當於民中簡十二人、每支派一人、</verse>
				<verse number="3">命之曰、自 約但 河中、祭司立足之所、取石十二、攜之過河、置於今夜宿處、</verse>
				<verse number="4">約書亞 乃召所備之 以色列 人十二、每支派一人、</verse>
				<verse number="5">謂之曰、入 約但 河、至爾上帝耶和華之匱前、按 以色列 支派之數、各取一石、荷之以肩、</verse>
				<verse number="6">以為證於爾中、異日爾子孫問爾曰、此石何意、</verse>
				<verse number="7">則曰、昔耶和華之約匱濟 約但 、水絕流於其前、此石永為 以色列 人之誌、</verse>
				<verse number="8">以色列 人按其支派之數、自 約但 中取石十二、攜至宿處而置之、遵耶和華諭 約書亞 之命、</verse>
				<verse number="9">約書亞 又立石十二於 約但 河中、在舁約匱祭司立足之所、至今猶存、</verse>
				<verse number="10">舁匱之祭司立 約但 中、待耶和華命 約書亞 諭民之事、 摩西 所命 約書亞 者、行之已畢、民濟甚速、</verse>
				<verse number="11">民既盡濟、耶和華之匱與祭司亦濟、為民目擊、</verse>
				<verse number="12">流便 人、 迦得 人、及 瑪拿西 支派之半、遵 摩西 所言、執兵先 以色列 人而濟、</verse>
				<verse number="13">備戰者約四萬、於耶和華前濟河、至 耶利哥 平原以待戰、</verse>
				<verse number="14">是日耶和華使 約書亞 為大於 以色列 眾前、畢生民畏之、如畏 摩西 然、○</verse>
				<verse number="15">耶和華諭 約書亞 曰、</verse>
				<verse number="16">命舁法匱之祭司、自 約但 而上、</verse>
				<verse number="17">乃命之曰、爾其自 約但 而上、</verse>
				<verse number="18">舁耶和華約匱之祭司、既自 約但 而上、立足陸地、河水復流原處、漲溢於岸如故、</verse>
				<verse number="19">正月十日、民自 約但 而上、建營於 耶利哥 東界之 吉甲 、</verse>
				<verse number="20">自河中所取之十二石、 約書亞 立之於 吉甲 、</verse>
				<verse number="21">謂 以色列 人曰、異日爾之子孫、問其祖父曰、此石何意、</verse>
				<verse number="22">可告之曰、昔 以色列 人由陸地過 約但 、</verse>
				<verse number="23">蓋爾上帝耶和華使 約但 水涸於爾前、以待爾濟、如昔使 紅 海涸於我前、以待我濟然、</verse>
				<verse number="24">使地上億兆、皆知耶和華手有巨能、俾爾寅畏爾上帝耶和華、至於永世、</verse>
			</chapter>
			<chapter number="5">
				<verse number="1">約但 西 亞摩利 列王、海濱 迦南 列王、聞耶和華使 約但 水涸於 以色列 人前、以待其濟、則為之心怯而氣餒、○</verse>
				<verse number="2">時、耶和華諭 約書亞 曰、以石製刀、復為 以色列 人行割、</verse>
				<verse number="3">約書亞 遂以石製刀、為 以色列 人行割於 阿珥拉 山、</verse>
				<verse number="4">其所以行此、因出 埃及 之眾、所有丁男戰士、出 埃及 後、皆死於曠野途間也、</verse>
				<verse number="5">凡出 埃及 之民、俱已受割、惟生於曠野途間者、未之受焉、</verse>
				<verse number="6">蓋 以色列 人遊行曠野、歷四十年、迨出 埃及 民之戰士皆死、以其不遵耶和華命故也、耶和華昔所誓於列祖、必錫 我儕流乳與蜜之地、今則發誓、不許見之、</verse>
				<verse number="7">彼之子孫、耶和華所使似續者、途間未受割、 約書亞 為彼行之、</verse>
				<verse number="8">行割已畢、民在營中、各居其所、以待痊愈、</verse>
				<verse number="9">耶和華諭 約書亞 曰、 埃及 之辱、我今使之轉離乎爾、故其地名曰 吉甲 、至於今日、○</verse>
				<verse number="10">以色列 人建營於 吉甲 、至月之十四日夕、守逾越節於 耶利哥 平原、</verse>
				<verse number="11">翌日、民食其地所產、無酵之餅、火烘之穀、</verse>
				<verse number="12">既食其地所產、翌日瑪那遂止、 以色列 人不復得之、是年食 迦南 土產、○</verse>
				<verse number="13">約書亞 近 耶利哥 時、舉目見有一人、拔刃對立、 約書亞 就而問曰、爾為我乎、為敵乎、</verse>
				<verse number="14">曰、非也、我來為耶和華軍長、 約書亞 遂伏地拜曰、我主諭僕何詞、</verse>
				<verse number="15">耶和華軍長曰、爾所立者聖地也、解爾足履、 約書亞 遵命而行、</verse>
			</chapter>
			<chapter number="6">
				<verse number="1">耶利哥 緣 以色列 人、嚴閉邑門、無人出入、</verse>
				<verse number="2">耶和華諭 約書亞 曰、我以 耶利哥 、及其王與勇士、悉付爾手、</verse>
				<verse number="3">爾諸戰士、日當遶城一周、六日皆然、</verse>
				<verse number="4">祭司七人、當執七角、行於匱前、越至七日、遶城七次、祭司吹角、</verse>
				<verse number="5">吹角聲長、爾曹聞之、眾當大聲而呼、城垣則圮、民各直前、</verse>
				<verse number="6">嫩 之子 約書亞 召諸祭司曰、當舁耶和華約匱、祭司七人執七角、行於匱前、</verse>
				<verse number="7">又諭民曰、前往遶城、戰士行於耶和華匱前、</verse>
				<verse number="8">諭民已畢、祭司七人執七角、行於耶和華前而吹之、耶和華約匱隨其後、</verse>
				<verse number="9">戰士行於吹角之祭司前、後隊行於匱後、祭司且行且吹其角、</verse>
				<verse number="10">約書亞 命民曰、勿號呼、勿發聲、勿出言、迨我命爾號呼之日、始可號呼、</verse>
				<verse number="11">遂使耶和華匱遶城一次、返營而宿、○</verse>
				<verse number="12">詰朝、 約書亞 夙興、祭司舁耶和華匱、</verse>
				<verse number="13">祭司七人執七角、行於耶和華匱前而吹之、戰士行於其前、後隊行於耶和華匱後、祭司且行且吹其角、</verse>
				<verse number="14">次日遶城一次、而返於營、如是者六日、</verse>
				<verse number="15">越至七日、黎明夙興、遶城如前、惟是日七次、</verse>
				<verse number="16">遶至七次、祭司吹角、 約書亞 諭民曰、爾其號呼、蓋耶和華以城付爾、</verse>
				<verse number="17">城暨所有、必歸耶和華以滅之、惟妓 喇合 、及其全家、可俾生存、以其曾匿我儕所遣之使也、</verse>
				<verse number="18">當滅之物、爾宜慎而遠之、免取當滅之物、使 以色列 營服詛而遭禍、</verse>
				<verse number="19">金銀暨銅鐵諸器、悉歸耶和華為聖、入於其庫、</verse>
				<verse number="20">於是民眾號呼、祭司吹角、民聞角聲、遂大號呼、城垣則圮、眾各直入、而取其城、</verse>
				<verse number="21">邑中男女老幼、牛羊與驢、皆以刃殲之、</verse>
				<verse number="22">約書亞 命窺地之二人曰、入妓之室、以婦及其所有、攜之而出、循爾所誓、</verse>
				<verse number="23">少年二諜遂入、以 喇合 、與其父母兄弟、及凡所有、並其親屬、攜之而出、置 以色列 營外、</verse>
				<verse number="24">眾以火燬其城、暨其中所有、惟金銀及銅鐵諸器、置於耶和華室之庫、</verse>
				<verse number="25">約書亞 因妓 喇合 曾匿所遣窺 耶利哥 之使、故生存之、與其父家、及凡所有、使居 以色列 中、至於今日、</verse>
				<verse number="26">時、 約書亞 以誓戒眾曰、起而重建 耶利哥 城者、必服詛於耶和華、築基時、必喪長子、置門時、必喪季子、</verse>
				<verse number="27">耶和華與 約書亞 偕、其聲名洋溢乎四方、</verse>
			</chapter>
			<chapter number="7">
				<verse number="1">以色列 人緣當滅之物而獲罪、蓋 猶大 支派、 謝拉 曾孫、 撒底 孫、 迦米 子 亞干 、取當滅之物、致耶和華怒 以色列 人、○</verse>
				<verse number="2">約書亞 自 耶利哥 、遣人往 伯特利 東近 伯亞文 之 艾 、告之曰、往窺其地、遂往窺之、</verse>
				<verse number="3">返見 約書亞 曰、 艾 人維寡、毋勞民眾皆往、二三千人斯可擊之、</verse>
				<verse number="4">於是約三千人往彼、為 艾 人所敗而遁、</verse>
				<verse number="5">艾 人殺其三十六人、自邑門追之、至 示巴琳 、擊之於阪、民遂喪膽、荏弱如水、</verse>
				<verse number="6">約書亞 裂衣、與 以色列 長老蒙塵於首、在耶和華匱前、伏地至暮、</verse>
				<verse number="7">約書亞 曰、噫、主耶和華歟、何為導斯民過 約但 、付我於 亞摩利 人手、以滅我乎、我願仍居 約但 東為幸、</verse>
				<verse number="8">主歟、 以色列 人背敵而遁、余復何言、</verse>
				<verse number="9">迦南 族與此地居民聞之、必圍困我、滅我名於天下、而爾為爾大名、將何為耶、</verse>
				<verse number="10">耶和華諭 約書亞 曰、起、何為伏地若此、</verse>
				<verse number="11">以色列 人犯罪、背我所命之約、擅取當滅之物、匿於己器、行竊作偽、</verse>
				<verse number="12">故 以色列 人見詛、不能禦敵、背敵而遁、若不除當滅之物於爾中、我必不復偕爾、</verse>
				<verse number="13">起、使民自潔、諭之曰、自潔以備明日、蓋 以色列 之上帝耶和華云、 以色列 歟、爾中匿有當滅之物、非先除之、不能禦敵、</verse>
				<verse number="14">詰朝必循支派而至、耶和華所取支派、必循宗族而至、耶和華所取宗族、必循室家而至、耶和華所取室家、必使盡人而至、</verse>
				<verse number="15">被取之人、匿有當滅之物、必燬其人、及凡所有、緣背耶和華之約、妄為於 以色列 中也、</verse>
				<verse number="16">翌日、 約書亞 夙興、使 以色列 人循其支派而至、取 猶大 支派、</verse>
				<verse number="17">使 猶大 宗族至、而取 謝拉 族、使 謝拉 族至、而取 撒底 、</verse>
				<verse number="18">使其室家盡人而至、則取 猶大 支派、 謝拉 曾孫、 撒底 孫、 迦米 子 亞干 、</verse>
				<verse number="19">約書亞 謂 亞干 曰、我子歟、爾當歸榮於 以色列 之上帝耶和華、向之認罪、以爾所行告我、毋隱、</verse>
				<verse number="20">亞干 對曰、我誠獲罪於 以色列 之上帝耶和華、所行如是、</verse>
				<verse number="21">我於所奪之物中、見有 示拿 之美衣、及銀二百舍客勒、金鋌五十舍客勒、則貪而取之、今在我幕、匿於地中、銀在其下、</verse>
				<verse number="22">約書亞 遣人趨至厥幕、其衣果藏於幕、銀在其下、</verse>
				<verse number="23">乃自幕中取出、攜至 約書亞 及 以色列 眾、置於耶和華前、</verse>
				<verse number="24">約書亞 同 以色列 眾、取 謝拉 裔 亞干 、與銀衣金鋌、暨子女牛羊驢幕、及凡所有、攜至 亞割 谷、</verse>
				<verse number="25">約書亞 曰、爾何貽禍我儕、今日耶和華必禍爾、於是 以色列 人以石擊之、以火焚之、及其全家、</verse>
				<verse number="26">堆石其上、至今猶存、耶和華乃息其烈怒、故其地名曰 亞割 谷、至於今日、</verse>
			</chapter>
			<chapter number="8">
				<verse number="1">耶和華諭 約書亞 曰、勿畏葸、勿恐惶、起率軍旅往 艾 、我以 艾 王、與其民邑地、悉付爾手、</verse>
				<verse number="2">宜待 艾 與其王、如昔之待 耶利哥 與其王然、惟所獲之貨財牲畜、爾曹可取為己有、當設伏於邑西、</verse>
				<verse number="3">約書亞 與軍旅皆起、欲往於 艾 、遂簡勇士三萬、夤夜遣之、</verse>
				<verse number="4">命之曰、伏於邑西、距城勿甚遠、咸備以戰、</verse>
				<verse number="5">我與所率民眾、近於其邑、彼必如昔出而攻我、我則遁逃、</verse>
				<verse number="6">誘之出而追我、遠離其邑、自謂其人遁逃如昔、</verse>
				<verse number="7">我既遁逃、爾則起自伏所、而取其邑、爾上帝耶和華必付之於爾手、</verse>
				<verse number="8">既取邑、必焚之、遵耶和華所言、此我所命爾者、</verse>
				<verse number="9">約書亞 既遣之、遂往 艾 西、伏於 伯特利 與 艾 之間、是夜 約書亞 宿於民中、○</verse>
				<verse number="10">詰朝、 約書亞 夙興、核其民眾、偕 以色列 長老、先民往 艾 、</verse>
				<verse number="11">所從軍旅、近於邑前、建營 艾 北、有谷間於營 艾 、</verse>
				<verse number="12">又簡五千人伏於 艾 西、在 伯特利 與 艾 之間、</verse>
				<verse number="13">民之全軍列於邑北、伏兵列於邑西、是夜 約書亞 至谷中、</verse>
				<verse number="14">艾 王見之、與民夙興、急出、至 亞拉巴 前、尅期與 以色列 人戰、不知邑西有伏兵也、</verse>
				<verse number="15">約書亞 與 以色列 眾佯為敗北、循野之道而遁、</verse>
				<verse number="16">艾 民咸集、追襲 約書亞 、被誘離邑、</verse>
				<verse number="17">艾 與 伯特利 、不留一男、悉追 以色列 族、邑門不閉、</verse>
				<verse number="18">耶和華諭 約書亞 曰、以所執之戟指 艾 、我必付之爾手、 約書亞 以戟指之、</verse>
				<verse number="19">既舉手、伏兵急起、離伏所、趨入邑而取之、即焚以火、</verse>
				<verse number="20">艾 人回顧、望見邑中煙燄沖天、欲遁、左右維艱、遁於野之 以色列 人、轉而攻追之者、</verse>
				<verse number="21">約書亞 與 以色列 眾、見伏兵已取邑、邑中煙燄上騰、反殺 艾 人、</verse>
				<verse number="22">伏兵亦出邑擊之、 艾 人困於其中、 以色列 人前後擊之、靡有孑遺、無得脫者、</verse>
				<verse number="23">生擒 艾 王、解至 約書亞 、</verse>
				<verse number="24">以色列 人在田野、既盡殺所追之 艾 人、使殞於刃、乃返於邑、以刃屠之、</verse>
				<verse number="25">是日 艾 民亡者、男女計一萬二千人、</verse>
				<verse number="26">蓋 約書亞 執戟指 艾 、不縮其手、迨及盡滅其民、</verse>
				<verse number="27">惟邑中之牲畜貨財、 以色列 人取而歸己、遵耶和華諭 約書亞 之命、</verse>
				<verse number="28">約書亞 焚 艾 、使永為邱墟、荒廢至今、</verse>
				<verse number="29">懸 艾 王於木、至於暮、日入時、循 約書亞 命、取屍下木、投諸邑門、壘石為堆、至今猶存、○</verse>
				<verse number="30">時、 約書亞 為 以色列 之上帝耶和華、建壇於 以巴路 山、</verse>
				<verse number="31">乃循耶和華僕 摩西 所命 以色列 人、 摩西 律書所載、以原石未加鐵器者建壇、民眾為耶和華獻燔祭、及酬恩祭於其上、</verse>
				<verse number="32">約書亞 在彼、於 以色列 人前、以 摩西 所書法律、錄之於石、</verse>
				<verse number="33">以色列 眾、與長老、有司、士師、或宗族、或賓旅、咸立於匱之左右、在舁耶和華約匱之 利未 人祭司前、其半向 基利心 山、其半向 以巴路 山、為 以色列 人祝嘏、循耶和華僕 摩西 所命、</verse>
				<verse number="34">厥後、 約書亞 宣讀律書所載祝詛諸言、</verse>
				<verse number="35">摩西 所命者、 約書亞 於 以色列 會眾、與其婦孺、及其中賓旅前、悉宣讀之、不遺一詞、</verse>
			</chapter>
			<chapter number="9">
				<verse number="1">約但 之西、山地、窪地、及 利巴嫩 相對大海之濱、 赫 人、 亞摩利 人、 迦南 人、 比利洗 人、 希未 人、 耶布斯 人、諸王聞此、</verse>
				<verse number="2">同心會集、欲與 約書亞 、及 以色列 族戰、○</verse>
				<verse number="3">基遍 居民、聞 約書亞 所行於 耶利哥 及 艾 之事、</verse>
				<verse number="4">乃行詭譎、佯為使者、以驢負舊囊、與既裂復縫之酒革囊、</verse>
				<verse number="5">足著舊而且補之履、身服舊衣、所備之餅、則乾而霉焉、</verse>
				<verse number="6">至 吉甲 營、見 約書亞 、謂彼與 以色列 人曰、我自遠方來、請與立約、</verse>
				<verse number="7">以色列 人謂 希未 人曰、爾殆居於我中、焉能與爾立約、</verse>
				<verse number="8">其人謂 約書亞 曰、我乃爾僕、 約書亞 曰、爾曹何人、奚自而來、</verse>
				<verse number="9">曰、僕緣爾上帝耶和華之名、來自極遠之地、蓋我聞其聲譽、及其所行於 埃及 、</verse>
				<verse number="10">暨所行於 約但 東之 亞摩利 二王、即 希實本 王 西宏 、都 亞斯他錄 之 巴珊 王 噩 、</verse>
				<verse number="11">我之長老、與我本土居民、謂我曰、當攜途間餱糧、往迎之曰、我乃爾僕、請與立約、</verse>
				<verse number="12">我啟行詣爾時、自家所取之餅尚熱、今則乾而霉矣、</verse>
				<verse number="13">革囊盛酒、其時尚新、今則裂矣、因路甚遠、衣履悉敝、</verse>
				<verse number="14">以色列 人遂食其糧、而不諮諏耶和華、</verse>
				<verse number="15">約書亞 與之修好立約、容其生存、會中牧伯向之發誓、</verse>
				<verse number="16">立約後、越三日、聞其為鄰、居於其中、</verse>
				<verse number="17">以色列 人啟行、三日至其邑、即 基遍 、 基非拉 、 比錄 、 基列耶琳 、</verse>
				<verse number="18">以色列 人不擊之、因其牧伯曾指 以色列 之上帝耶和華、向之發誓、會眾遂怨牧伯、</verse>
				<verse number="19">牧伯謂會眾曰、我儕既指 以色列 之上帝耶和華而誓、不可害之、</verse>
				<verse number="20">既與之誓、必容其生存、免震怒及我、</verse>
				<verse number="21">又曰、當容其生存、於是使為採薪者、汲水者、服事會眾、遵牧伯所言、</verse>
				<verse number="22">約書亞 召之曰、爾居我中、何言離此甚遠、以欺我耶、</verse>
				<verse number="23">因此爾必服詛、為奴之人歷世不絕、採薪汲水、以供我上帝室、</verse>
				<verse number="24">對曰、有人確告僕云、爾上帝耶和華曾諭其僕 摩西 、以此全地賜爾、悉滅其民、故我甚懼、以命難保、遂行是事、</verse>
				<verse number="25">今我在爾手、爾所視為善為正者、則行之、</verse>
				<verse number="26">於是 約書亞 救之、脫於 以色列 人手、免遭殺戮、其待之如此、</verse>
				<verse number="27">是日使在耶和華所簡之處、為會眾及耶和華之壇、採薪汲水、至於今日、</verse>
			</chapter>
			<chapter number="10">
				<verse number="1">耶路撒冷 王 亞多尼洗德 、聞 約書亞 取 艾 盡滅之、待 艾 與王、如昔之待 耶利哥 及其王然、亦聞 基遍 居民與 以色列 人修好、而處其中、</verse>
				<verse number="2">則懼甚、蓋 基遍 為大邑、如王都、較 艾 尤大、人皆勇士、</verse>
				<verse number="3">於是 耶路撒冷 王 亞多尼洗德 、遣人見 希伯崙 王 何咸 、 耶末 王 毘蘭 、 拉吉 王 雅非亞 、 伊磯倫 王 底璧 、告之曰、</verse>
				<verse number="4">其來助我、以擊 基遍 、因其與 約書亞 及 以色列 人修好、</verse>
				<verse number="5">亞摩利 五王、即 耶路撒冷 王、 希伯崙 王、 耶末 王、 拉吉 王、 伊磯倫 王、遂相會集、率諸軍往 基遍 、建營攻之、</verse>
				<verse number="6">基遍 人遣使至 吉甲 營、見 約書亞 曰、居山之 亞摩利 諸王、集以攻我、請爾速來、救助爾僕、勿遲、</verse>
				<verse number="7">約書亞 與軍旅勇士、遂自 吉甲 而往、</verse>
				<verse number="8">耶和華諭 約書亞 曰、勿懼之、我付之於爾手、無一能禦爾者、</verse>
				<verse number="9">約書亞 自 吉甲 終夜而行、猝然臨敵、</verse>
				<verse number="10">耶和華潰敵於 以色列 人前、遂於 基遍 大行殺戮、追及 伯和崙 阪擊之、至於 亞西加 、 瑪基大 、</verse>
				<verse number="11">適敵遁於 以色列 人前、在 伯和崙 阪、耶和華自天降大雹擊之、至 亞西加 、死於雹者、較 以色列 人以刃殺者尤眾、</verse>
				<verse number="12">耶和華以 亞摩利 人付 以色列 族之日、 約書亞 祈禱耶和華、在 以色列 眾前曰、日其停於 基遍 、月其止於 亞雅崙 谷兮、</verse>
				<verse number="13">日則停、月則止、待民復仇於敵、此事非書於 雅煞珥 紀乎、載云、日停於天中、不速下者竟日、</verse>
				<verse number="14">前乎此、後乎此、未有如是之一日、耶和華俯聽人言、為 以色列 人戰也、○</verse>
				<verse number="15">約書亞 與 以色列 眾返 吉甲 營、</verse>
				<verse number="16">五王逃至 瑪基大 、匿於穴、</verse>
				<verse number="17">或告 約書亞 曰、五王既遇、匿於 瑪基大 穴、</verse>
				<verse number="18">約書亞 曰、轉大石於穴口、使人守之、</verse>
				<verse number="19">爾眾勿緩、追襲爾敵、擊其後軍、勿容入邑、爾上帝耶和華付之於爾手矣、</verse>
				<verse number="20">約書亞 與 以色列 人大行殺戮、而翦滅之、其餘入於堅城、</verse>
				<verse number="21">民則安返 瑪基大 營、見 約書亞 、無人鼓舌、訾 以色列 族者、</verse>
				<verse number="22">約書亞 曰、啟穴口、攜五王出而詣我、</verse>
				<verse number="23">遂攜 耶路撒冷 希伯崙 耶末 拉吉 伊磯倫 五王、出穴、詣之、</verse>
				<verse number="24">既攜詣 約書亞 、 約書亞 召 以色列 眾至、謂諸軍長曰、來前、足踐王頸、遂前踐之、</verse>
				<verse number="25">約書亞 謂之曰、勿畏葸、勿恐惶、強乃心、壯乃志、耶和華待爾所攻之敵、俱必如是、</verse>
				<verse number="26">厥後、 約書亞 擊殺之、懸諸五木、至於日暮、</verse>
				<verse number="27">日入時、循 約書亞 命、取屍下木、擲於所匿之穴、置大石於穴口、至今猶存、○</verse>
				<verse number="28">是日 約書亞 取 瑪基大 、刃擊其邑與其王、滅其居民、靡有孑遺、其待 瑪基大 王、如昔之待 耶利哥 王然、</verse>
				<verse number="29">約書亞 與 以色列 眾、自 瑪基大 往攻 立拿 、</verse>
				<verse number="30">耶和華以邑與王、付於 以色列 人手、刃擊其邑、殺其居民、靡有孑遺、其待 立拿 王、如昔之待 耶利哥 王然、</verse>
				<verse number="31">約書亞 與 以色列 眾、自 立拿 往 拉吉 、建營攻之、</verse>
				<verse number="32">耶和華以 拉吉 付於 以色列 人手、翌日取之、擊之以刃、殺其居民、如待 立拿 然、</verse>
				<verse number="33">時 基色 王 荷蘭 來助 拉吉 、 約書亞 擊之、及其民眾、靡有孑遺、</verse>
				<verse number="34">約書亞 與 以色列 眾、自 拉吉 往 伊磯倫 、建營攻之、</verse>
				<verse number="35">即日取之、擊之以刃、滅其居民、如待 拉吉 然、</verse>
				<verse number="36">約書亞 與 以色列 眾、自 伊磯倫 往攻 希伯崙 、</verse>
				<verse number="37">取之、刃擊其邑與其王、暨厥屬邑、殺其居民、靡有孑遺、如待 伊磯倫 然、其邑與民、悉翦滅之、</verse>
				<verse number="38">約書亞 與 以色列 眾、返攻 底璧 、</verse>
				<verse number="39">取之、並取其王、暨厥屬邑、以刃擊之、滅其居民、靡有孑遺、其待 底璧 與其王、如待 希伯崙 立拿 與其王然、</verse>
				<verse number="40">如是 約書亞 徧擊四境、山地、山麓、南土、窪地、及其諸王、靡有孑遺、凡有氣息者、悉翦滅之、循 以色列 之上帝耶和華所命、</verse>
				<verse number="41">自 加低斯巴尼亞 至 迦薩 、又 歌珊 四境、爰及 基遍 、悉為 約書亞 所擊、</verse>
				<verse number="42">斯王與其土地、 約書亞 一時取之、蓋 以色列 之上帝耶和華為 以色列 人戰也、</verse>
				<verse number="43">約書亞 與 以色列 眾、遂返 吉甲 營、</verse>
			</chapter>
			<chapter number="11">
				<verse number="1">夏瑣 王 耶賓 既聞此事、遣人往見 瑪頓 王 約巴 、暨 伸崙 押煞 二王、</verse>
				<verse number="2">與居北方山地、暨 基尼烈 南之 亞拉巴 、 那弗多珥 西之窪地諸王、</verse>
				<verse number="3">及居東西之 迦南 人、與 亞摩利 人、 赫 人、 比利洗 人、並居山地之 耶布斯 人、 米斯巴 地、 黑門 山麓之 希未 人、</verse>
				<verse number="4">皆率軍旅而出、其人多如海沙、車馬甚眾、</verse>
				<verse number="5">列王咸集、建營 米倫 水濱、欲與 以色列 人戰、</verse>
				<verse number="6">耶和華諭 約書亞 曰、勿緣之而懼、明日此時、我以見殺之眾、付 以色列 人、爾當斷其馬筋、焚其車輛、</verse>
				<verse number="7">約書亞 率軍旅、猝至 米倫 水濱攻之、</verse>
				<verse number="8">耶和華付之於 以色列 人手、遂擊之、追至大 西頓 、與 米斯利弗瑪音 、迄於東方之 米斯巴 平原、俱翦滅之、靡有孑遺、</verse>
				<verse number="9">約書亞 遵耶和華命而行、斷其馬筋、焚其車輛、</verse>
				<verse number="10">夏瑣 素為諸國之首、 約書亞 返取之、刃擊其王、</verse>
				<verse number="11">以色列 人刃擊居民、悉行翦滅、凡有氣息者、靡有孑遺、火焚 夏瑣 、</verse>
				<verse number="12">約書亞 取斯諸邑與其王、刃擊其眾、而翦滅之、循耶和華僕 摩西 所命、</verse>
				<verse number="13">建於山岡之邑、 以色列 人不焚、惟 夏瑣 為 約書亞 所燬、</verse>
				<verse number="14">諸邑貨財牲畜、 以色列 人取而歸己、人則以刃擊之、至於盡滅、凡有氣息者、靡有孑遺、</verse>
				<verse number="15">昔耶和華所命其僕 摩西 、 摩西 傳命 約書亞 者、 約書亞 悉遵行之、一無所違、○</verse>
				<verse number="16">約書亞 盡取斯土、即山地、南土、 歌珊 四境、及其窪地、 亞拉巴 與 以色列 山地、及其窪地、</verse>
				<verse number="17">自上 西珥 之 哈拉 山、至 黑門 山麓、 利巴嫩 谷之 巴力迦得 、並取其王、擊而殺之、</verse>
				<verse number="18">約書亞 與諸王相戰日久、</verse>
				<verse number="19">居 基遍 之 希未 人而外、無一邑與 以色列 人修好者、 以色列 人悉戰而取之、</verse>
				<verse number="20">蓋耶和華聽其剛愎厥心、與 以色列 人戰、而被翦滅、不蒙矜恤、循耶和華諭 摩西 之命、○</verse>
				<verse number="21">是時 約書亞 往山地、滅 亞衲 族、即自 希伯崙 、 底璧 、 亞拿伯 、 猶大 山地、 以色列 山地、盡滅其眾、而毀其邑、</verse>
				<verse number="22">亞衲 族於 以色列 地、靡有孑遺、惟於 迦薩 、 迦特 、 亞實突 有之、</verse>
				<verse number="23">約書亞 循耶和華諭 摩西 之命、取斯全地、以給 以色列 人為業、依其支派班列、厥後其地息戰、</verse>
			</chapter>
			<chapter number="12">
				<verse number="1">約但 東日出之所、自 亞嫩 谷至 黑門 山、及東方 亞拉巴 全地、 以色列 人擊其二王、取其土地如左、</verse>
				<verse number="2">亞摩利 王 西宏 都 希實本 、其所轄之地、自 亞嫩 谷濱之 亞羅珥 、及谷中之邑、與 基列 之半、至 亞捫 界之 雅博 溪、</verse>
				<verse number="3">又東方 亞拉巴 、至 基尼烈 海、又至東方 亞拉巴 之 鹽 海、通 伯耶西末 之道、南至 毘斯迦 山麓、</verse>
				<verse number="4">又 巴珊 王 噩 、 利乏音 族所遺者、都 亞斯他錄 、暨 以得來 、</verse>
				<verse number="5">其所轄之地、 黑門 山、 撒迦 、 巴珊 全地、至 基述 瑪迦 二族之界、及 基列 之半、至 希實本 王 西宏 之界、</verse>
				<verse number="6">此二王、為耶和華僕 摩西 與 以色列 人所擊、 摩西 以其地予 流便 人、 迦得 人、及 瑪拿西 半支派為業、○</verse>
				<verse number="7">約但 之西、自 利巴嫩 谷之 巴力迦得 、至上 西珥 之 哈拉 山、 約書亞 與 以色列 人擊其王、以其地予 以色列 支派為業、循其班列、</verse>
				<verse number="8">即山地、窪地、 亞拉巴 、山麓、曠野、南土、乃 赫 人、 亞摩利 人、 迦南 人、 比利洗 人、 希未 人、 耶布斯 人之地、</verse>
				<verse number="9">其王如左、 耶利哥 王、近 伯特利 之 艾 王、</verse>
				<verse number="10">耶路撒冷 王、 希伯崙 王、</verse>
				<verse number="11">耶末 王、 拉吉 王、</verse>
				<verse number="12">伊磯倫 王、 基色 王、</verse>
				<verse number="13">底璧 王、 基德 王、</verse>
				<verse number="14">何珥瑪 王、 亞拉得 王、</verse>
				<verse number="15">立拿 王、 亞杜蘭 王、</verse>
				<verse number="16">瑪基大 王、 伯特利 王、</verse>
				<verse number="17">他普亞 王、 希弗 王、</verse>
				<verse number="18">亞弗 王、 拉沙崙 王、</verse>
				<verse number="19">瑪頓 王、 夏瑣 王、</verse>
				<verse number="20">伸崙米崙 王、 押煞 王、</verse>
				<verse number="21">他納 王、 米吉多 王、</verse>
				<verse number="22">基低斯 王、都 迦密 之 約念 王、</verse>
				<verse number="23">都 那法多珥 之 多珥 王、都 吉甲 之 戈印 王、</verse>
				<verse number="24">得撒 王、共三十一王、</verse>
			</chapter>
			<chapter number="13">
				<verse number="1">約書亞 壽高年邁、耶和華諭之曰、爾壽高年邁、當取之地、尚存甚多、</verse>
				<verse number="2">即 非利士 四境、 基述 全地、</verse>
				<verse number="3">自 埃及 東之 西曷 溪、北至 以革倫 界、屬 迦南 族之地、 非利士 五伯之 迦薩 、 亞實突 、 亞實基倫 、 迦特 、 以革倫 、及南方之 亞衛 、</verse>
				<verse number="4">又 迦南 全地、屬 西頓 之 米亞拉 、至 亞弗 、及 亞摩利 界、</verse>
				<verse number="5">又 迦巴勒 人之地、東方之 利巴嫩 全地、自 黑門 山麓之 巴力迦得 、至 哈馬 道、</verse>
				<verse number="6">又自 利巴嫩 、至 米斯利弗瑪音 、所有居山之 西頓 人、我必逐之於 以色列 人前、當循我命、籤分其地、予 以色列 人為業、</verse>
				<verse number="7">斯地分與九支派、及 瑪拿西 半支派為業、</verse>
				<verse number="8">瑪拿西 半支派、及 流便 迦得 二支派、已得其業於 約但 東、即耶和華僕 摩西 所予者、</verse>
				<verse number="9">其地自 亞嫩 谷濱之 亞羅珥 、及谷中之邑、與 米底巴 平原全地、至於 底本 、</verse>
				<verse number="10">暨都 希實本 之 亞摩利 王 西宏 諸邑、至 亞捫 族之界、</verse>
				<verse number="11">又有 基列 、與 基述 瑪迦 二族之境、及 黑門 全山、 巴珊 全地、至於 撒迦 、</verse>
				<verse number="12">都 亞斯他錄 及 以得來 、 利乏音 族所遺者、 巴珊 王 噩 之國、斯地之人、 摩西 擊而逐之、</verse>
				<verse number="13">惟 基述 瑪迦 二族、 以色列 人未逐、二族居 以色列 中、至於今日、</verse>
				<verse number="14">利未 支派、 摩西 不與之業、奉 以色列 上帝耶和華之火祭為其業、如其所諭、○</verse>
				<verse number="15">摩西 給業於 流便 支派、循其室家、</verse>
				<verse number="16">其界自 亞嫩 谷濱之 亞羅珥 、及谷中之邑、沿 米底巴 平原、</verse>
				<verse number="17">希實本 與其平原諸邑、 底本 、 巴末巴力 、 伯巴力勉 、</verse>
				<verse number="18">雅雜 、 基底莫 、 米法押 、</verse>
				<verse number="19">基列亭 、 西比瑪 、與谷中山上之 細列哈沙轄 、</verse>
				<verse number="20">伯毘珥 、 毘斯迦 山麓、 伯耶西末 、</verse>
				<verse number="21">平原諸邑、與都 希實本 亞摩利 王 西宏 之國、此王及其所轄 米甸 諸伯、 以未 、 利金 、 蘇珥 、 戶珥 、 利巴 、俱為 摩西 所擊、</verse>
				<verse number="22">以色列 人殺彼眾時、並以刃殺術士、 比珥 子 巴蘭 、</verse>
				<verse number="23">流便 族之西界乃 約但 、以上諸邑、與其鄉里、為 流便 族之業、循其室家、○</verse>
				<verse number="24">摩西 給業於 迦得 支派、循其室家、</verse>
				<verse number="25">其境乃 雅謝 基列 諸邑、 亞捫 人地之半、至 拉巴 相對之 亞羅珥 、</verse>
				<verse number="26">又自 希實本 至 拉抹米斯巴 、及 比多寧 、更自 瑪哈念 至 底璧 界、</verse>
				<verse number="27">谷中之 伯亞蘭 、 伯寧拉 、 疏割 、 撒分 、即 希實本 王 西宏 國之餘地、沿 約但 河濱、至 基尼烈 海隅、在 約但 東、</verse>
				<verse number="28">以上諸邑、與其鄉里、為 迦得 族之業、循其室家、○</verse>
				<verse number="29">摩西 給業於 瑪拿西 半支派、循其室家、</verse>
				<verse number="30">其境自 瑪哈念 、 巴珊 全地、即 巴珊 王 噩 之全國、與 巴珊 境內、 睚珥 諸邑六十、</verse>
				<verse number="31">基列 之半、及 巴珊 王 噩 之邑、 亞斯他錄 以得來 、俱歸 瑪拿西 子 瑪吉 裔之半、循其室家、○</verse>
				<verse number="32">以上諸業、乃 摩西 在 約但 東、 摩押 平原、 耶利哥 相對之處所分者、</verse>
				<verse number="33">惟 利未 支派、 摩西 不給以業、 以色列 之上帝耶和華為其業、如其所諭、</verse>
			</chapter>
			<chapter number="14">
				<verse number="1">以色列 族在 迦南 地所得之業、即祭司 以利亞撒 、 嫩 之子 約書亞 、暨 以色列 支派族長所分者、臚列如左、</verse>
				<verse number="2">其地循耶和華藉 摩西 所命、掣籤分與九支派有半、</verse>
				<verse number="3">蓋 摩西 已給業於二支派有半、在 約但 東、不給業於 利未 人、</verse>
				<verse number="4">因 約瑟 裔、分為 瑪拿西 以法蓮 二支派、故於斯土、不給業於 利未 人、惟給邑以居、給郊以牧牲畜、而藏貨財、</verse>
				<verse number="5">以色列 人循耶和華諭 摩西 之命、以分其地、○</verse>
				<verse number="6">時、 猶大 族至 吉甲 見 約書亞 、有 基尼洗 族 耶孚尼 子 迦勒 謂之曰、昔在 加低斯巴尼亞 、耶和華諭其僕 摩西 關乎爾我之事、爾所知也、</verse>
				<verse number="7">其時我年四十、耶和華僕 摩西 自 加低斯巴尼亞 遣我窺地、我以誠心復之、</verse>
				<verse number="8">偕行兄弟使民喪膽、惟我專從我上帝耶和華、</verse>
				<verse number="9">當日 摩西 誓曰、爾既專從我上帝耶和華、爾足所履之地、必歸於爾及裔為業、永世靡暨、</verse>
				<verse number="10">自耶和華諭 摩西 時、 以色列 人遊行曠野、迄今四十五年、耶和華依其所言、使我生存、今我年八十有五、</verse>
				<verse number="11">我猶強健、同於 摩西 遣我之日、昔我有力出入戰鬥、今猶如是、</verse>
				<verse number="12">求爾以耶和華當日所許之山地予我、爾曾聞 亞衲 族在彼、邑垣宏固、庶耶和華偕我、使我逐之、如其所言、</verse>
				<verse number="13">約書亞 乃為 耶孚尼 子 迦勒 祝嘏、以 希伯崙 給之為業、</verse>
				<verse number="14">故 希伯崙 歸 基尼洗 族 耶孚尼 子 迦勒 為業、至於今日、因其專從 以色列 之上帝耶和華也、</verse>
				<verse number="15">希伯崙 昔名 基列亞巴 邑、在 亞衲 族中、 亞巴 為至大、厥後其地息戰、</verse>
			</chapter>
			<chapter number="15">
				<verse number="1">猶大 支派、循其室家、掣籤而得之地、其境至 以東 之邊陲、南至 尋 野、</verse>
				<verse number="2">其南界、自 鹽 海之隅、向南之澳、</verse>
				<verse number="3">出 亞克拉濱 阪之南、延及於 尋 、由 加低斯巴尼亞 之南、通 希斯崙 、至 亞達珥 、轉至 甲加 、</verse>
				<verse number="4">由此至 押們 與 埃及 溪、至海為極、是為南界、○</verse>
				<verse number="5">其東界、即 鹽 海、至 約但 河口、其北界、自海澳、即 約但 河口、</verse>
				<verse number="6">至 伯曷拉 、經 伯亞拉巴 之北、至 流便 裔 波罕 之石、</verse>
				<verse number="7">又自 亞割 谷而北、至 底璧 、沿 吉甲 、即 亞都冥 阪相對之所、在河之南、經 隱示麥 泉、至 隱羅結 、</verse>
				<verse number="8">由此而往 欣嫩子 谷、至 耶布斯 、即 耶路撒冷 之南、上及 欣嫩 谷西之山巔、在 利乏音 谷之北極、</verse>
				<verse number="9">自此山巔、至 尼弗多亞 泉、及 以弗崙 山諸邑、延至 巴拉 、即 基列耶琳 、</verse>
				<verse number="10">自 巴拉 轉西、至 西珥 山、經 耶琳 山之北、 耶琳 即 基撒崙 、下至 伯示麥 、越 亭納 、</verse>
				<verse number="11">出 以革倫 之北、延及 施基倫 、經 巴拉 山、至 雅比聶 、極於海、</verse>
				<verse number="12">西界大海、此乃 猶大 族四周之界、循其室家、</verse>
				<verse number="13">約書亞 遵耶和華命、於 猶大 族中、以 亞衲 族祖 基列亞巴 邑、即 希伯崙 、予 耶孚尼 子 迦勒 為業、</verse>
				<verse number="14">迦勒 驅 亞衲 三子、 示篩 、 亞希幔 、 撻買 、</verse>
				<verse number="15">自此往攻 底璧 居民、 底璧 昔名 基列西弗 、</verse>
				<verse number="16">迦勒 曰、擊 基列西弗 而取之者、我必以女 押撒 妻之、</verse>
				<verse number="17">迦勒 弟 基納斯 子 俄陀聶 取之、 迦勒 遂妻以女 押撒 、</verse>
				<verse number="18">於歸時、勸夫求田於父、女既下驢、 迦勒 曰、爾何欲、</verse>
				<verse number="19">曰、求錫嘏於我、父既嫁我於南土、請賜我以泉、遂以上下泉予之、○</verse>
				<verse number="20">猶大 支派、循其室家、所得之業如左、</verse>
				<verse number="21">其近 以東 界、極南之邑、乃 甲薛 、 以得 、 雅姑珥 、</verse>
				<verse number="22">基拿 、 底摩拿 、 亞大達 、</verse>
				<verse number="23">基低斯 、 夏瑣 、 以提楠 、</verse>
				<verse number="24">西弗 、 提鍊 、 比亞綠 、</verse>
				<verse number="25">夏瑣哈大他 、 加畧希斯崙 、即 夏瑣 、</verse>
				<verse number="26">亞曼 、 示瑪 、 摩拉大 、</verse>
				<verse number="27">哈薩迦大 、 黑實門 、 伯帕列 、</verse>
				<verse number="28">哈薩書亞 、 別是巴 、 比斯約他 、</verse>
				<verse number="29">巴拉 、 以因 、 以森 、</verse>
				<verse number="30">伊勒多臘 、 基失 、 何珥瑪 、</verse>
				<verse number="31">洗革拉 、 麥瑪拿 、 三撒拿 、</verse>
				<verse number="32">利巴勿 、 實忻 、 亞因 、 臨門 、共二十九邑、與其鄉里、</verse>
				<verse number="33">在窪地有 以實陶 、 瑣拉 、 亞實拿 、</verse>
				<verse number="34">撒挪亞 、 隱干寧 、 他普亞 、 以楠 、</verse>
				<verse number="35">耶末 、 亞杜蘭 、 梭哥 、 亞西加 、</verse>
				<verse number="36">沙拉音 、 亞底他音 、 基底拉 、 基底羅他音 、共十四邑、與其鄉里、</verse>
				<verse number="37">洗楠 、 哈大沙 、 麥大迦得 、</verse>
				<verse number="38">底連 、 米斯巴 、 約帖 、</verse>
				<verse number="39">拉吉 、 波斯加 、 伊磯倫 、</verse>
				<verse number="40">迦本 、 拉幔 、 基提利 、</verse>
				<verse number="41">基低羅 、 伯大袞 、 拿瑪 、 瑪基大 、共十六邑、與其鄉里、</verse>
				<verse number="42">立拿 、 以帖 、 亞珊 、</verse>
				<verse number="43">益弗他 、 亞實拿 、 尼悉 、</verse>
				<verse number="44">基伊拉 、 亞革悉 、 瑪利沙 、共九邑、與其鄉里、</verse>
				<verse number="45">以革倫 、與其屬邑鄉里、</verse>
				<verse number="46">自 以革倫 至海、附近 亞實突 之處、與其鄉里、</verse>
				<verse number="47">亞實突 與其屬邑鄉里、 迦薩 與其屬邑鄉里、至 埃及 溪、延及大海為界、</verse>
				<verse number="48">在山地有 沙密 、 雅提珥 、 梭哥 、</verse>
				<verse number="49">大拿 、 基列薩拿 、即 底璧 、</verse>
				<verse number="50">亞拿伯 、 以實提莫 、 亞念 、</verse>
				<verse number="51">歌珊 、 何倫 、 基羅 、共十一邑、與其鄉里、</verse>
				<verse number="52">亞拉 、 度瑪 、 以珊 、</verse>
				<verse number="53">雅農 、 伯他普亞 、 亞非加 、</verse>
				<verse number="54">宏他 、 基列亞巴 、即 希伯崙 、 洗珥 、共九邑、與其鄉里、</verse>
				<verse number="55">瑪雲 、 迦密 、 西弗 、 淤他 、</verse>
				<verse number="56">耶斯列 、 約甸 、 撒挪亞 、</verse>
				<verse number="57">該隱 、 基比亞 、 亭拿 、共十邑、與其鄉里、</verse>
				<verse number="58">哈忽 、 伯夙 、 基突 、</verse>
				<verse number="59">瑪臘 、 伯亞諾 、 伊勒提君 、共六邑、與其鄉里、</verse>
				<verse number="60">基列巴力 、即 基列耶琳 、 拉巴 、共二邑、與其鄉里、</verse>
				<verse number="61">在曠野有 伯亞拉巴 、 密丁 、 西迦迦 、</verse>
				<verse number="62">匿珊 、 鹽 城、 隱基底 、共六邑、與其鄉里、</verse>
				<verse number="63">居 耶路撒冷 之 耶布斯 人、 猶大 人不能逐之、與之同居 耶路撒冷 、至於今日、</verse>
			</chapter>
			<chapter number="16">
				<verse number="1">約瑟 後裔掣籤而得之地、自近 耶利哥 之 約但 、 耶利哥 水東之野、由 耶利哥 而上、越乎山地、至 伯特利 、</verse>
				<verse number="2">自 伯特利 至 路斯 、沿 亞基 界、至 亞他綠 、</verse>
				<verse number="3">西至 押利提 界、延及下 伯和崙 界、至 基色 、極於海、</verse>
				<verse number="4">此乃 約瑟 子 瑪拿西 以法蓮 所得之業、</verse>
				<verse number="5">以法蓮 裔循其室家、所得之地、其東界、沿 亞他綠亞達 、至上 伯和崙 、</verse>
				<verse number="6">西通北方之 密米他 、轉東至 他納示羅 、延及 雅挪哈 之東、</verse>
				<verse number="7">自 雅挪哈 、下至 亞他綠 與 拿拉 、延及 耶利哥 、極於 約但 、</verse>
				<verse number="8">自 他普亞 而西、至 加拿 溪、極於海、此乃 以法蓮 支派循其室家、所得之業、</verse>
				<verse number="9">又有數邑、與其鄉里、在 瑪拿西 人業中、分歸 以法蓮 人、</verse>
				<verse number="10">居 基色 之 迦南 人、 以法蓮 人未逐之、仍居 以法蓮 人中、為僕服役、至於今日、</verse>
			</chapter>
			<chapter number="17">
				<verse number="1">瑪拿西 支派掣籤而得其地、 瑪拿西 乃 約瑟 長子、 瑪吉 乃 瑪拿西 長子、 基列 之父、素為戰士、故得 基列 、 巴珊 、</verse>
				<verse number="2">瑪拿西 其餘子孫、循其室家、掣籤得業、其人如左、 亞比以謝 之裔、 希勒 之裔、 亞斯列 之裔、 示劍 之裔、 希弗 之裔、 示米大 之裔、此皆 約瑟 子 瑪拿西 之丁男、循其室家、</verse>
				<verse number="3">瑪拿西 玄孫、 瑪吉 曾孫、 基列 孫、 希弗 子 西羅非哈 、無子有女、名 瑪拉 、 挪阿 、 曷拉 、 密迦 、 得撒 、</verse>
				<verse number="4">咸就祭司 以利亞撒 、及 嫩 之子 約書亞 、與諸牧伯、曰、耶和華命 摩西 、在兄弟中以業給我、 約書亞 遂遵耶和華命、以業給之、在叔伯中、</verse>
				<verse number="5">除 約但 東之 基列 巴珊 外、 瑪拿西 族得業十區、</verse>
				<verse number="6">蓋 瑪拿西 之女、得業於其諸子中、 基列 地乃屬 瑪拿西 餘子、</verse>
				<verse number="7">瑪拿西 族之界、自 亞設 至 示劍 相對之 密米他 、轉右至 隱他普亞 居民之地、</verse>
				<verse number="8">他普亞 地、屬 瑪拿西 人、惟近其界之 他普亞 邑、屬 以法蓮 人、</verse>
				<verse number="9">其界下至 加拿 溪南、 瑪拿西 境內之邑、有屬 以法蓮 者、 瑪拿西 界、沿溪北、極於海、</verse>
				<verse number="10">溪南屬 以法蓮 、溪北屬 瑪拿西 、海為其界、北至 亞設 、東至 以薩迦 、</verse>
				<verse number="11">瑪拿西 在 以薩迦 亞設 境內、得 伯善 與其鄉里、 以伯蓮 與其鄉里、 多珥 與其居民鄉里、 隱多珥 與其居民鄉里、 他納 與其居民鄉里、 米吉多 與其居民鄉里、上乃三岡之邑、</verse>
				<verse number="12">斯邑之民、 瑪拿西 人不能逐之、 迦南 人執意居其地、</verse>
				<verse number="13">迨 以色列 人強盛、使之服役、不盡逐之、○</verse>
				<verse number="14">約瑟 裔謂 約書亞 曰、耶和華既錫嘏於我、使為大族、何僅予我一區為業、</verse>
				<verse number="15">約書亞 曰、爾若為大族、 以法蓮 山地狹小、可往 比利洗 利乏音 地、伐木以居、</verse>
				<verse number="16">約瑟 裔曰、此地不足容我、而居 伯善 與其鄉里、及 耶斯列 谷之 迦南 人、皆有鐵車、</verse>
				<verse number="17">約書亞 謂 約瑟 家 以法蓮 瑪拿西 人曰、爾乃大族、且有大力、不可僅有一區、</verse>
				<verse number="18">山與附近之地、必悉歸爾、雖為森林、可伐其木而居、 迦南 人雖強、而有鐵車、爾必逐之、</verse>
			</chapter>
			<chapter number="18">
				<verse number="1">斯土既服、 以色列 會眾集於 示羅 、而立會幕、</verse>
				<verse number="2">以色列 中、尚有七支派、未得其業、</verse>
				<verse number="3">約書亞 謂 以色列 族曰、爾祖之上帝耶和華予爾之地、爾遲遲不往取之、將至何時乎、</verse>
				<verse number="4">爾於各支派中、宜簡三人、我將遣之周行其地、循所應得之業繪圖、歸而就我、</verse>
				<verse number="5">分地為七、 猶大 族居南境、 約瑟 家居北境、</verse>
				<verse number="6">其地繪為七區、以覆於我、我為爾掣籤於我上帝耶和華前、</verse>
				<verse number="7">利未 人在爾中無業、因供耶和華祭司之職為其業、 迦得 流便 二支派、 瑪拿西 半支派、已得其業在 約但 東、即耶和華僕 摩西 所予者、</verse>
				<verse number="8">所委繪圖之人起而往、 約書亞 囑之曰、爾往周行其地、繪圖歸而就我、我在 示羅 、為爾掣籤於耶和華前、</verse>
				<verse number="9">其人遂往、周行其地、依其城邑、繪為七區、註之於册、返 示羅 營、見 約書亞 、</verse>
				<verse number="10">約書亞 在 示羅 、為之掣籤於耶和華前、以地分與 以色列 人、循其班列、○</verse>
				<verse number="11">首掣籤、乃 便雅憫 支派、循其室家得業、其境攝乎 猶大 約瑟 二族之間、</verse>
				<verse number="12">其北界、自 約但 上至 耶利哥 北、轉西越乎山地、極於 伯亞文 野、</verse>
				<verse number="13">由此而南、至 路斯 阪、 路斯 即 伯特利 、又下至 亞他綠亞達 、近下 伯和崙 南之山、</verse>
				<verse number="14">由此而西轉南、自 伯和崙 南相對之山、至 猶大 族之邑 基列巴力 、即 基列耶琳 、是為西境、</verse>
				<verse number="15">南界自 基列耶琳 極處、轉西至 尼弗多亞 泉、</verse>
				<verse number="16">下至 欣嫩子 谷相對之麓、在 利乏音 谷之北、又至 欣嫩 谷、近 耶布斯 南、延及 隱羅結 、</verse>
				<verse number="17">轉北至 隱示麥 、及 基利綠 、在 亞都冥 阪相對之所、下至 流便 子 波罕 之石、</verse>
				<verse number="18">沿 亞拉巴 之隅、下至 亞拉巴 、</verse>
				<verse number="19">又沿 伯曷拉 北、至 鹽 海之北澳、即 約但 河南口、是為南界、</verse>
				<verse number="20">東則 約但 為界、此乃 便雅憫 裔之業、依其四界、循其室家、</verse>
				<verse number="21">便雅憫 支派、循其室家、所得之邑、乃 耶利哥 、 伯曷拉 、 伊麥基悉 、</verse>
				<verse number="22">伯亞拉巴 、 洗瑪臉 、 伯特利 、</verse>
				<verse number="23">亞文 、 巴拉 、 俄弗拉 、</verse>
				<verse number="24">基法阿摩尼 、 俄弗尼 、 迦巴 、共十二邑、與其鄉里、</verse>
				<verse number="25">基遍 、 拉瑪 、 比錄 、</verse>
				<verse number="26">米斯巴 、 基非拉 、 摩撒 、</verse>
				<verse number="27">利堅 、 伊利毘勒 、 他拉拉 、</verse>
				<verse number="28">洗拉 、 以利弗 、 耶布斯 、即 耶路撒冷 、 基比亞 、 基列 、共十四邑、與其鄉里、此乃 便雅憫 裔之業、循其室家、</verse>
			</chapter>
			<chapter number="19">
				<verse number="1">次掣籤、乃 西緬 支派、循其室家得業、其境在 猶大 人業中、</verse>
				<verse number="2">所得之業、乃 別是巴 、或名 示巴 、及 摩拉大 、</verse>
				<verse number="3">哈薩書亞 、 巴拉 、 以森 、</verse>
				<verse number="4">伊利多拉 、 比土力 、 何珥瑪 、</verse>
				<verse number="5">洗革拉 、 伯瑪加博 、 哈薩蘇撒 、</verse>
				<verse number="6">伯利巴勿 、 沙魯險 、共十三邑、與其鄉里、</verse>
				<verse number="7">亞因 、 利門 、 以帖 、 亞珊 、共四邑、與其鄉里、</verse>
				<verse number="8">及上諸邑四周鄉里、延至 巴拉比珥 、即南方 拉瑪 、此乃 西緬 支派之業、循其室家、</verse>
				<verse number="9">因 猶大 人之業不可勝用、故 西緬 人得業、在於其中、○</verse>
				<verse number="10">三掣籤、乃 西布倫 裔、循其室家得業、其境極於 撒立 、</verse>
				<verse number="11">轉西、上至 瑪拉拉 、達於 大巴設 、延及 約念 相對之溪、</verse>
				<verse number="12">自 撒立 轉東、向日出之所、至 吉斯綠他泊 界、延及 大比拉 、上至 雅非亞 、</verse>
				<verse number="13">自此而東、至 迦特希弗 、及 以特加汛 、出 臨門 、至 尼亞 、</verse>
				<verse number="14">沿此而北、至 哈拿頓 、極於 伊弗他伊勒 谷、</verse>
				<verse number="15">又有 加他 、 拿哈拉 、 伸崙 、 以大拉 、 伯利恆 、共十二邑、與其鄉里、</verse>
				<verse number="16">以上諸邑、與其鄉里、乃 西布倫 裔之業、循其室家、○</verse>
				<verse number="17">四掣籤、乃 以薩迦 裔、循其室家得業、</verse>
				<verse number="18">其界內、有 耶斯列 、 基蘇律 、 書念 、</verse>
				<verse number="19">哈弗連 、 示按 、 亞拿哈拉 、</verse>
				<verse number="20">拉璧 、 基善 、 亞別 、</verse>
				<verse number="21">利蔑 、 隱干寧 、 隱哈大 、 伯帕薛 、</verse>
				<verse number="22">延至 他泊 、 沙哈洗瑪 、 伯示麥 、極於 約但 、共十六邑、與其鄉里、</verse>
				<verse number="23">以上諸邑、與其鄉里、乃 以薩迦 支派之業、循其室家、○</verse>
				<verse number="24">五掣籤、乃 亞設 支派、循其室家得業、</verse>
				<verse number="25">其界內、有 黑甲 、 哈利 、 比田 、 押煞 、</verse>
				<verse number="26">亞拉米勒 、 亞末 、 米沙勒 、西至 迦密 及 希曷立納 、</verse>
				<verse number="27">轉往日出之所、至 伯大袞 、及 細布倫 、轉北至 伊弗他伊勒 谷、及 伯以墨 、 尼業 、達於 迦步勒 之左、</verse>
				<verse number="28">又至 義伯崙 、 利合 、 哈們 、 加拿 、及 西頓 大邑、</verse>
				<verse number="29">轉至 拉瑪 、及 推羅 堅城、又轉至 何薩 、極於海、在 亞革悉 境、</verse>
				<verse number="30">又有 烏瑪 、 亞弗 、 利合 、共二十二邑、與其鄉里、</verse>
				<verse number="31">以上諸邑、與其鄉里、乃 亞設 支派之業、循其室家、○</verse>
				<verse number="32">六掣籤、乃 拿弗他利 裔、循其室家得業、</verse>
				<verse number="33">其界自 希利弗 、及 撒拿音 橡樹、 亞大米尼吉 、 雅比聶 、至 拉共 、極於 約但 、</verse>
				<verse number="34">轉西至 亞斯納他泊 、由此而往 戶割 、南至 西布倫 、西至 亞設 、東至 猶大 、在 約但 濱、日出之所、</verse>
				<verse number="35">其堅城、乃 西丁 、 側珥 、 哈末 、 拉甲 、 基尼烈 、</verse>
				<verse number="36">亞大瑪 、 拉瑪 、 夏瑣 、</verse>
				<verse number="37">基低斯 、 以得來 、隱 夏瑣 、</verse>
				<verse number="38">以利穩 、 密大伊勒 、 和璉 、 伯亞納 、 伯示麥 、共十九邑、與其鄉里、</verse>
				<verse number="39">以上諸邑、與其鄉里、乃 拿弗他利 支派之業、循其室家、○</verse>
				<verse number="40">七掣籤、乃 但 之支派、循其室家得業、</verse>
				<verse number="41">其界內、有 瑣拉 、 以實陶 、 伊珥示麥 、</verse>
				<verse number="42">沙拉賓 、 亞雅崙 、 伊提拉 、</verse>
				<verse number="43">以倫 、 亭拿他 、 以革倫 、</verse>
				<verse number="44">伊利提基 、 基比頓 、 巴拉 、</verse>
				<verse number="45">伊胡得 、 比尼比拉 、 迦特臨門 、</verse>
				<verse number="46">美耶昆 、 拉昆 、與 約帕 相對之境、</verse>
				<verse number="47">厥後 但 人之界開拓、 因其往攻 利善 而取之、擊之以刃、據而居之、以祖 但 之名、名 利善 曰 但 、</verse>
				<verse number="48">以上諸邑、與其鄉里、乃 但 支派之業、循其室家、○</verse>
				<verse number="49">依界分地既畢、 以色列 人乃於其中、以地給 嫩 之子 約書亞 為業、</verse>
				<verse number="50">遵耶和華命、以其所求之邑、 以法蓮 山地 亭拿西拉 與之、遂重建其邑而居焉、</verse>
				<verse number="51">以上所載、乃祭司 以利亞撒 、與 嫩 之子 約書亞 、及 以色列 支派族長、在 示羅 會幕門、耶和華前、掣籤所分之業、於是分地之事畢焉、</verse>
			</chapter>
			<chapter number="20">
				<verse number="1">耶和華諭 約書亞 曰、</verse>
				<verse number="2">告 以色列 人云、當遵我藉 摩西 所命爾者、簡立逃城、</verse>
				<verse number="3">俾無心而誤殺人者、可遁於彼、為爾逃避復仇之所、</verse>
				<verse number="4">逃至斯邑者、當立邑門、自訴其事於長老、長老接之入邑、給之以所、使居其中、</verse>
				<verse number="5">若復仇者追之、勿以殺人者付於其手、蓋彼誤殺其鄰、素無仇恨、</verse>
				<verse number="6">彼居是邑、迨其受鞫於會眾前、俟當時之大祭司卒、乃返所逃出之故邑、而歸其家、</verse>
				<verse number="7">遂簡立 加利利 之 基低斯 、在 拿弗他利 山地、 示劍 、在 以法蓮 山地、 基列亞巴 、即 希伯崙 、在 猶大 山地、</verse>
				<verse number="8">又於 約但 濱、 耶利哥 東、簡立 流便 支派平原、在野之 比悉 、 迦得 支派 基列 之 拉末 、 瑪拿西 支派 巴珊 之 哥蘭 、</verse>
				<verse number="9">斯邑既定、凡 以色列 人、與其中賓旅、誤殺人者、可逃於彼、免死於復仇者之手、迨其受鞫於會眾前、</verse>
			</chapter>
			<chapter number="21">
				<verse number="1">維時、 利未 族長就祭司 以利亞撒 、與 嫩 之子 約書亞 、及 以色列 支派族長、於 迦南 地 示羅 、</verse>
				<verse number="2">謂之曰、耶和華藉 摩西 命給邑為我居所、給郊以牧牲畜、</verse>
				<verse number="3">以色列 人、遂遵耶和華命、由其業中、以邑與郊給 利未 人如左、○</verse>
				<verse number="4">為 哥轄 室家掣籤、 利未 人中、祭司 亞倫 之裔、由 猶大 西緬 便雅憫 三支派中、得十三邑、</verse>
				<verse number="5">哥轄 他裔、由 以法蓮 及 但 二支派、與 瑪拿西 半支派室家中、得十邑、</verse>
				<verse number="6">革順 裔、由 以薩迦 亞設 拿弗他利 三支派、與 巴珊 瑪拿西 半支派室家中、得十三邑、</verse>
				<verse number="7">米拉利 裔、循其室家、由 流便 迦得 西布倫 三支派中、得十二邑、</verse>
				<verse number="8">以上邑郊、乃 以色列 人掣籤、予 利未 人、循耶和華藉 摩西 所命、○</verse>
				<verse number="9">由 猶大 西緬 二支派中、所予 利未 人之邑如左、</verse>
				<verse number="10">利未 人 哥轄 室家、 亞倫 裔、首掣籤而得邑、</verse>
				<verse number="11">乃 亞衲 族祖 亞巴 之邑、即 猶大 山地之 基列亞巴 、及其四郊、</verse>
				<verse number="12">惟邑之田疇鄉里、予 耶孚尼 子 迦勒 為業、</verse>
				<verse number="13">予祭司 亞倫 裔者、乃殺人者之逃城 希伯崙 與其郊、 立拿 與其郊、</verse>
				<verse number="14">雅提珥 與其郊、 以實提摩 與其郊、</verse>
				<verse number="15">何崙 與其郊、 底璧 與其郊、</verse>
				<verse number="16">亞因 與其郊、 淤他 與其郊、 伯示麥 與其郊、由此二支派中、共予九邑、</verse>
				<verse number="17">又由 便雅憫 支派中、予以 基遍 與其郊、 迦巴 與其郊、</verse>
				<verse number="18">亞拿突 與其郊、 亞勒們 與其郊、共四邑、</verse>
				<verse number="19">亞倫 裔為祭司者、共得十三邑、與其郊、○</verse>
				<verse number="20">利未 人 哥轄 他裔之室家、由 以法蓮 支派中、掣籤得邑、</verse>
				<verse number="21">乃殺人者之逃城、即 以法蓮 山地之 示劍 與其郊、 基色 與其郊、</verse>
				<verse number="22">基伯先 與其郊、 伯和崙 與其郊、共四邑、</verse>
				<verse number="23">由 但 之支派中、得 伊利提基 與其郊、 基比頓 與其郊、</verse>
				<verse number="24">亞雅崙 與其郊、 迦特臨門 與其郊、共四邑、</verse>
				<verse number="25">由 瑪拿西 半支派中、得 他納 與其郊、 迦特臨門 與其郊、共二邑、</verse>
				<verse number="26">哥轄 他裔之室家、共得十邑與其郊、○</verse>
				<verse number="27">利未 室家 革順 裔、由 瑪拿西 半支派中、得殺人者之逃城、即 巴珊 之 哥蘭 與其郊、 比施提拉 與其郊、共二邑、</verse>
				<verse number="28">由 以薩迦 支派中、得 基善 與其郊、 大比拉 與其郊、</verse>
				<verse number="29">耶末 與其郊、 隱干寧 與其郊、共四邑、</verse>
				<verse number="30">由 亞設 支派中、得 米沙勒 與其郊、 押頓 與其郊、</verse>
				<verse number="31">黑甲 與其郊、 利合 與其郊、共四邑、</verse>
				<verse number="32">由 拿弗他利 支派中、得殺人者之逃城、即 加利利 之 基低斯 與其郊、 哈末多珥 與其郊、 加珥坦 與其郊、共三邑、</verse>
				<verse number="33">革順 裔循其室家、共得十三邑與其郊、○</verse>
				<verse number="34">其餘 利未 人、 米拉利 裔之室家、由 西布倫 支派中、得 約念 與其郊、 加珥他 與其郊、</verse>
				<verse number="35">丁拿 與其郊、 拿哈拉 與其郊、共四邑、</verse>
				<verse number="36">由 流便 支派中、得 比悉 與其郊、 雅雜 與其郊、</verse>
				<verse number="37">基底莫 與其郊、 米法押 與其郊、共四邑、</verse>
				<verse number="38">由 迦得 支派中、得殺人者之逃城、即 基列 之 拉末 與其郊、 瑪哈念 與其郊、</verse>
				<verse number="39">希實本 與其郊、 雅謝 與其郊、共四邑、</verse>
				<verse number="40">利未 人 米拉利 裔、循其室家、共得十二邑、</verse>
				<verse number="41">利未 人在 以色列 族中、共得四十八邑與其郊、</verse>
				<verse number="42">邑有四郊、各邑皆然、○</verse>
				<verse number="43">耶和華以全地賜 以色列 人、即昔誓許其列祖者、 以色列 人據而居之、</verse>
				<verse number="44">耶和華使之四周綏安、如其所誓厥祖之言、以敵付於其手、諸敵莫之能禦、</verse>
				<verse number="45">耶和華所許錫嘏 以色列 家、其言悉應無遺、</verse>
			</chapter>
			<chapter number="22">
				<verse number="1">維時、 約書亞 召 流便 人、 迦得 人、及 瑪拿西 半支派人、</verse>
				<verse number="2">告之曰、耶和華僕 摩西 所命、爾悉遵守、我之所命、爾亦聽從、</verse>
				<verse number="3">至今日久、不離爾兄弟、且守爾上帝耶和華所命、</verse>
				<verse number="4">今爾上帝耶和華踐其前言、使爾兄弟得其綏安、爾可返幕、在 約但 東、耶和華僕 摩西 所賜爾為業之地、</verse>
				<verse number="5">惟當謹慎、遵行耶和華僕 摩西 所諭爾之誡命法度、愛爾上帝耶和華、悉從其道、盡守其誡、一心一意附而事之、</verse>
				<verse number="6">於是 約書亞 為之祝嘏、而遣之往、遂歸其幕、○</verse>
				<verse number="7">昔 摩西 在 巴珊 、給業於 瑪拿西 半支派、其他半支派、 約書亞 給之以業於兄弟中、在 約但 西、遣之歸幕時、為之祝嘏、</verse>
				<verse number="8">謂曰、爾攜資財豐裕、牲畜殷繁、金銀銅鐵、衣服孔多、今返爾幕、以爾所獲敵財、分與兄弟、○</verse>
				<verse number="9">於是 流便 人、 迦得 人、 瑪拿西 半支派人、別 以色列 族、離 迦南 之 示羅 、歸 基列 地、即循耶和華藉 摩西 所命、而據之業、</verse>
				<verse number="10">既至 迦南 地、近 約但 之境、乃築高壇、巍然可觀、</verse>
				<verse number="11">以色列 人聞 流便 人、 迦得 人、 瑪拿西 半支派人、在 迦南 地、近 約但 之境、 以色列 人界內築壇、</verse>
				<verse number="12">以色列 會眾遂集於 示羅 、欲往攻之、</verse>
				<verse number="13">遣祭司 以利亞撒 子 非尼哈 往 基列 地、見 流便 人、 迦得 人、 瑪拿西 半支派人、</verse>
				<verse number="14">又遣 以色列 各支派牧伯十人、即 以色列 億兆之族長偕往、</verse>
				<verse number="15">咸至 基列 地、見 流便 人、 迦得 人、 瑪拿西 半支派人曰、</verse>
				<verse number="16">耶和華會眾云、爾今轉離、不從耶和華、干犯 以色列 之上帝、為己築壇、悖逆耶和華、此何罪耶、</verse>
				<verse number="17">昔拜 毘珥 之罪、我儕以為小乎、耶和華會眾緣此遘癘、至今罪未盡免、</verse>
				<verse number="18">爾今又欲轉離、不從耶和華乎、今日悖逆耶和華、明日彼必怒 以色列 會眾、</verse>
				<verse number="19">如爾所得之地、以為不潔、可歸耶和華會幕所在之地、得業於我儕中、但除我上帝耶和華壇外、勿築別壇、悖逆耶和華及我儕、</verse>
				<verse number="20">昔 謝拉 裔 亞干 、豈非於當滅之物干罪、致怒及於 以色列 會眾乎、是其人之罪、不獨亡一人也、○</verse>
				<verse number="21">流便 人、 迦得 人、 瑪拿西 半支派人、對 以色列 億兆之族長曰、</verse>
				<verse number="22">全能之上帝耶和華、全能之上帝耶和華知之、 以色列 人亦將知之、如我悖逆耶和華、或干犯之、願其今日不救我、</verse>
				<verse number="23">若我築壇、轉離不從耶和華、或獻燔祭素祭酬恩祭於其上、願耶和華討之、</verse>
				<verse number="24">我儕行此、乃由預防之故、有意而為、言恐日後爾裔謂我裔曰、爾與 以色列 之上帝耶和華何與、</verse>
				<verse number="25">爾 流便 人、 迦得 人歟、耶和華既定 約但 為爾我之界、爾與耶和華無與、如是、爾裔必使我裔不寅畏耶和華、</verse>
				<verse number="26">故曰、不如築壇、非為獻燔祭或他祭、</verse>
				<verse number="27">惟在爾我間、及爾我之裔間為證、使我亦以燔祭、酬恩祭、及他祭、供事於耶和華前、免日後爾裔謂我裔曰、爾與耶和華無與、</verse>
				<verse number="28">故曰、日後有人以此問我、或我後裔、則可答曰、試觀我祖所築耶和華壇之式、非為獻燔祭及他祭、惟在爾我間為證而已、</verse>
				<verse number="29">我今決不悖逆耶和華、轉離不從之、在我上帝耶和華幕前之壇外、更築他壇、以獻燔祭素祭及他祭、○</verse>
				<verse number="30">祭司 非尼哈 、及所偕會眾之牧伯、即 以色列 億兆之族長、聞 流便 迦得 瑪拿西 人之言則悅、</verse>
				<verse number="31">祭司 以利亞撒 子 非尼哈 、謂 流便 迦得 瑪拿西 人曰、我今日知耶和華在我儕中、因爾未干罪於耶和華、援 以色列 人脫於耶和華手、</verse>
				<verse number="32">祭司 以利亞撒 子 非尼哈 、與諸牧伯、別 流便 迦得 人、離 基列 、返 迦南 、見 以色列 人而覆之、</verse>
				<verse number="33">以色列 人亦悅之、頌美上帝、不復言往攻 流便 迦得 人、毀其所居之地、</verse>
				<verse number="34">流便 迦得 人名其壇曰證、蓋曰耶和華為上帝、是壇於爾我間為證也、</verse>
			</chapter>
			<chapter number="23">
				<verse number="1">耶和華使 以色列 人綏安、脫於四周之敵、歷日已久、 約書亞 亦壽高年邁、</verse>
				<verse number="2">乃召 以色列 眾、及其長老族長、士師有司、謂之曰、我壽高年邁、</verse>
				<verse number="3">爾上帝耶和華緣爾故、所行於列國者、爾所目擊、蓋為爾戰者、乃爾上帝耶和華也、</verse>
				<verse number="4">自 約但 至大海日入之鄉、所遺之民、及我所滅之族、我以其地分與爾諸支派為業、</verse>
				<verse number="5">爾上帝耶和華必逐斯民於爾前、使離爾目、爾則據有其地、如爾上帝耶和華所言、</verse>
				<verse number="6">故當毅然遵行 摩西 律書所錄、勿偏於左、勿偏於右、</verse>
				<verse number="7">爾中遺民、勿與之交、勿稱其神之名、勿指以誓、勿奉事、勿跪拜、</verse>
				<verse number="8">惟親近爾上帝耶和華、如素所為、</verse>
				<verse number="9">強大之民、耶和華逐之於爾前、無能禦爾、至於今日、</verse>
				<verse number="10">爾中之人、一能驅千、蓋爾上帝耶和華為爾戰、如其所言、</verse>
				<verse number="11">故當謹慎、愛爾上帝耶和華、</verse>
				<verse number="12">爾若轉而合於爾中遺民、與之嫁娶往來、</verse>
				<verse number="13">則當確知爾上帝耶和華、必不復逐斯民於爾目前、彼必於爾為網羅、為機檻、脇下之鞭、目中之刺、迨爾滅亡、於爾上帝耶和華所賜之美地、</verse>
				<verse number="14">今我將行舉世必行之路、爾乃一心一意、知爾上帝耶和華所許賜爾之福、無或少遺、無一弗應、</verse>
				<verse number="15">爾上帝耶和華所許之福既已臨爾、諸禍亦必臨爾、迨爾上帝耶和華滅絕爾、於其所賜之美地、</verse>
				<verse number="16">如爾背爾上帝耶和華所命之約、崇事他神、而跪拜之、耶和華必震怒乎爾、致爾速亡於其所賜之美地、</verse>
			</chapter>
			<chapter number="24">
				<verse number="1">約書亞 集 以色列 諸支派於 示劍 、召其長老族長、士師有司、咸至、立於上帝前、</verse>
				<verse number="2">約書亞 謂民曰、 以色列 之上帝耶和華云、古昔爾祖 亞伯拉罕 、及 拿鶴 之父 他拉 、居於河東、崇事他神、</verse>
				<verse number="3">我攜爾祖 亞伯拉罕 、自河東導之徧行 迦南 地、賜之 以撒 、繁其苗裔、</verse>
				<verse number="4">又賜 以撒 生 雅各 、 以掃 、以 西珥 山錫 以掃 為業、惟 雅各 與其子孫下 埃及 、</verse>
				<verse number="5">我遣 摩西 亞倫 、且降災於 埃及 、依我所行、後導爾出、</verse>
				<verse number="6">爾祖出 埃及 、至 紅 海、 埃及 人率車騎追至海濱、</verse>
				<verse number="7">彼呼籲耶和華、則置幽暗於爾與 埃及 人間、並使海水反淹其人、我所行於 埃及 、乃爾目擊、爾居曠野、歷時既久、</verse>
				<verse number="8">我導爾入 亞摩利 人所居之地、在 約但 東、彼與爾戰、我付之於爾手、滅之於爾前、爾遂據有其地、</verse>
				<verse number="9">其時 摩押 王 西撥 子 巴勒 、起攻 以色列 人、遣人召 比珥 子 巴蘭 詛爾、</verse>
				<verse number="10">我不聽之、彼乃祝爾、如是救爾脫於其手、</verse>
				<verse number="11">爾過 約但 、至 耶利哥 、 耶利哥 人、 亞摩利 人、 比利洗 人、 迦南 人、 赫 人、 革迦撒 人、 希未 人、 耶布斯 人、咸與爾戰、我悉付之爾手、</verse>
				<verse number="12">使大蜂驅 亞摩利 二王於爾前、不藉爾刃爾弓、</verse>
				<verse number="13">非爾所墾之地、我以賜爾、非爾所建之邑、賜爾居之、非爾所植之葡萄園、橄欖園、爾食其果、</verse>
				<verse number="14">今當寅畏耶和華、以真以誠崇事之、去除爾祖昔在河東、暨在 埃及 所事之神、惟崇事耶和華、</verse>
				<verse number="15">爾若以事耶和華為不善、今日可擇所欲事者、或爾祖在河東所事之神、或爾所居斯土、 亞摩利 人之神、至我及我家、必事耶和華、</verse>
				<verse number="16">民對曰、我決不離棄耶和華、而事他神、</verse>
				<verse number="17">蓋我上帝耶和華導我祖及我出 埃及 、脫於奴隸之室、行大異蹟、使我目擊、護我於所行之途、所過之國、</verse>
				<verse number="18">耶和華又於我前驅逐諸民、即居斯土之 亞摩利 人、故我亦必事耶和華、以其為我上帝也、</verse>
				<verse number="19">約書亞 曰、爾不能事耶和華、因彼乃維聖之上帝、忌邪之上帝、不赦爾之罪愆、</verse>
				<verse number="20">爾若離棄耶和華、而事異族之神、則彼福爾之後、轉而禍爾、至於滅亡、</verse>
				<verse number="21">民曰、不然、我必奉事耶和華、</verse>
				<verse number="22">約書亞 曰、爾擇耶和華而事之、爾自為證、曰、我自為證、</verse>
				<verse number="23">曰、爾中所有異族之神、今當去之、專心歸從 以色列 之上帝耶和華、</verse>
				<verse number="24">民曰、我必奉事我上帝耶和華、而聽其言、</verse>
				<verse number="25">是日 約書亞 與民立約、為之定典章律例於 示劍 、</verse>
				<verse number="26">約書亞 以此言錄於上帝律書、立大石於橡下、在耶和華聖所之側、</verse>
				<verse number="27">謂民曰、耶和華諭我之言、此石悉聞之、可對我為證、必為爾證、免爾違爾上帝、</verse>
				<verse number="28">約書亞 遂遣眾各歸其業、○</verse>
				<verse number="29">此後、耶和華僕 嫩 之子 約書亞 卒、年百有十歲、</verse>
				<verse number="30">葬於其業之界、即 亭拿西拉 、在 以法蓮 山地、 迦實 岡北、</verse>
				<verse number="31">約書亞 存日、 以色列 人奉事耶和華、 約書亞 卒後、長老尚在時、亦然、以斯長老知耶和華為 以色列 人所行之事也、○</verse>
				<verse number="32">約瑟 之骨、 以色列 人自 埃及 攜出者、葬於 示劍 、在 雅各 以百金、自 示劍 父 哈抹 裔所購之地、為 約瑟 裔之業、</verse>
				<verse number="33">亞倫 子 以利亞撒 卒、葬於 以法蓮 山地、其子 非尼哈 所得之岡、</verse>
			</chapter>
		</book>
		<book number="7">
			<chapter number="1">
				<verse number="1">約書亞 卒後、 以色列 人諮諏耶和華曰、孰可先往、為我攻 迦南 人、與之戰、</verse>
				<verse number="2">耶和華曰、 猶大 人可往、我以斯土付於其手、</verse>
				<verse number="3">猶大 人謂其兄弟 西緬 人曰、爾與我同往、至我所得之地、與 迦南 人戰、厥後我亦與爾同往、至爾所得之地、 西緬 人遂偕行、</verse>
				<verse number="4">猶大 人乃往、耶和華以 迦南 人 比利洗 人付於其手、在 比色 殺其人一萬、</verse>
				<verse number="5">於彼遇 亞多尼比色 、與之戰、擊敗 迦南 人、 比利洗 人、</verse>
				<verse number="6">亞多尼比色 遁、追而擒之、斷其手之巨擘、足之將指、</verse>
				<verse number="7">亞多尼比色 曰、昔有七十王、斷其手之巨擘、足之將指、拾食於我几下、今上帝依我所行以報、乃攜至 耶路撒冷 、而死於彼、○</verse>
				<verse number="8">猶大 人攻 耶路撒冷 取之、擊之以刃、燬之以火、</verse>
				<verse number="9">厥後、往攻居山地南土窪地之 迦南 人、</verse>
				<verse number="10">又攻居 希伯崙 之 迦南 人、擊 示篩 、 亞希幔 、 撻買 、 希伯崙 昔名 基列亞巴 、</verse>
				<verse number="11">由此往攻 底璧 居民、 底璧 昔名 基列西弗 、</verse>
				<verse number="12">迦勒 曰、擊 基列西弗 而取之者、我必以女 押撒 妻之、</verse>
				<verse number="13">迦勒 弟 基納斯 子 俄陀聶 取之、 迦勒 遂妻以女 押撒 、</verse>
				<verse number="14">於歸時、勸夫求田於父、女既下驢、 迦勒 曰、爾何欲、</verse>
				<verse number="15">曰、求錫嘏於我、父既嫁我於南土、今請賜我以泉、 迦勒 遂以上下泉予之、○</verse>
				<verse number="16">摩西 外戚、 基尼 人也、其裔偕 猶大 人離椶樹城、至 亞拉得 南之 猶大 野、與民同居、</verse>
				<verse number="17">猶大 人與其兄弟 西緬 人偕往、擊居 洗法 之 迦南 人、毀滅其邑、遂名曰 何珥瑪 、</verse>
				<verse number="18">猶大 人又取 迦薩 、 亞實基倫 、 以革倫 、暨其四境、</verse>
				<verse number="19">耶和華與 猶大 人偕、遂據有山地、惟不能逐居谷中者、以其有鐵車故也、</verse>
				<verse number="20">遵 摩西 命、以 希伯崙 予 迦勒 、遂逐 亞衲 三子、</verse>
				<verse number="21">居 耶路撒冷 之 耶布斯 人、 便雅憫 人未逐之、仍在 耶路撒冷 、與 便雅憫 人偕居、至於今日、○</verse>
				<verse number="22">約瑟 家往攻 伯特利 、耶和華偕之、</verse>
				<verse number="23">伯特利 昔名 路斯 、 約瑟 家遣人窺之、</verse>
				<verse number="24">偵者見一人自邑出、謂之曰、入邑之路、請爾示我、我必善待爾、</verse>
				<verse number="25">其人示以入邑之路、遂刃擊其邑、惟釋其人、及其全家、</verse>
				<verse number="26">其人乃往 赫 人之地建邑、名曰 路斯 、迄今其名尚存、○</verse>
				<verse number="27">伯善 、 他納 、 多珥 、 以伯蓮 、 米吉多 、及其鄉里之民、 瑪拿西 人未逐之、 迦南 人執意居其地、</verse>
				<verse number="28">迨 以色列 族強盛、使 迦南 人服役、不盡逐之、○</verse>
				<verse number="29">居 基色 之 迦南 人、 以法蓮 人未逐之、仍居 基色 、在 以法蓮 人中、○</verse>
				<verse number="30">基倫 拿哈拉 之居民、 西布倫 人未逐之、仍居 西布倫 人中、而服其役、○</verse>
				<verse number="31">亞柯 、 西頓 、 亞黑拉 、 亞革悉 、 黑巴 、 亞弗革 、 利合 之居民、 亞設 人未逐之、</verse>
				<verse number="32">居於土著 迦南 人中、蓋不逐之、○</verse>
				<verse number="33">伯示麥 伯亞納 之居民、 拿弗他利 人未逐之、居於土著 迦南 人中、二邑居民、乃服其役、○</verse>
				<verse number="34">但人為 亞摩利 人所逼、使居山地、不許下至平原、</verse>
				<verse number="35">亞摩利 人執意居 希烈 山、 亞雅倫 、 沙賓 、厥後 約瑟 家勝之、使之服役、</verse>
				<verse number="36">亞摩利 人之界、自 亞克拉濱 阪、由 西拉 而上、</verse>
			</chapter>
			<chapter number="2">
				<verse number="1">耶和華之使者自 吉甲 上至 波金 、曰、我使爾出 埃及 、攜至所誓爾祖之地、曾言與爾之約、永久不廢、</verse>
				<verse number="2">勿與斯土之民立約、必毀其壇、而爾不聽我言、果何為哉、</verse>
				<verse number="3">故我又曰、必不逐斯民於爾前、彼將為爾脇下之棘、其神將為爾擭、</verse>
				<verse number="4">耶和華之使者向 以色列 眾言此、民遂大聲號哭、</verse>
				<verse number="5">名其地曰 波金 、在彼獻祭於耶和華、○</verse>
				<verse number="6">昔 約書亞 遣民、 以色列 人各歸其業、據有斯土、</verse>
				<verse number="7">約書亞 存日、 以色列 人奉事耶和華、 約書亞 卒後、長老尚在時、亦然、以斯長老見耶和華為 以色列 人所行大事也、</verse>
				<verse number="8">耶和華僕、 嫩 之子 約書亞 卒、年百有十歲、</verse>
				<verse number="9">葬於其業之界、即 亭拿希列 、在 以法蓮 山地、 迦實 岡北、</verse>
				<verse number="10">斯代之人、咸歸其祖、又興一代、不知耶和華、及其為 以色列 人所行之事、○</verse>
				<verse number="11">以色列 人行耶和華所惡、崇事 巴力 、</verse>
				<verse number="12">違棄耶和華、其祖之上帝、即導之出 埃及 者、而從四周諸族之神、向之跪拜、激耶和華怒、</verse>
				<verse number="13">違棄耶和華、而崇事 巴力 、暨 亞斯他錄 、</verse>
				<verse number="14">耶和華怒 以色列 族、付於虜者之手、鬻於四周之敵、使不能禦之、</verse>
				<verse number="15">無論何往、耶和華以災禍擊之、如其誓言、民極困苦、</verse>
				<verse number="16">耶和華興起士師、拯民於虜者之手、</verse>
				<verse number="17">乃民不聽士師、狥欲而從他神、向之跪拜、速違厥祖所行之道、不效其從耶和華之命、</verse>
				<verse number="18">耶和華既為興起士師、則偕之拯民於敵手、至終其世、蓋耶和華見民受人虐迫而哀歎、乃回其意、</verse>
				<verse number="19">迨士師沒後、民仍轉而行惡、較甚於祖、從事他神、而跪拜之、不改其行、與其頑梗、</verse>
				<verse number="20">耶和華怒 以色列 人曰、斯民乃背我命其祖所守之約、不聽我言、</verse>
				<verse number="21">故 約書亞 卒時所遺諸族、我必不復逐之、</verse>
				<verse number="22">以試 以色列 族效其列祖、遵行耶和華之道否、</verse>
				<verse number="23">耶和華遂留此諸族、不速逐之、亦不付於 約書亞 手、</verse>
			</chapter>
			<chapter number="3">
				<verse number="1">耶和華留此諸族、是欲試 以色列 人未知 迦南 戰事者、</verse>
				<verse number="2">使 以色列 後代知習前所未悉之武事、所留諸族如左、</verse>
				<verse number="3">非利士 之五伯、 迦南 人、 西頓 人、居 利巴嫩 山之 希未 人、自 巴力黑們 山、至 哈馬 道、</verse>
				<verse number="4">所以留此、為試 以色列 人遵耶和華藉 摩西 諭其祖之誡否、</verse>
				<verse number="5">於是 以色列 人居 迦南 人、 赫 人、 亞摩利 人、 比利洗 人、 希未 人、 耶布斯 人之中、</verse>
				<verse number="6">取其女為妻、以女嫁其子、崇事其神、○</verse>
				<verse number="7">以色列 人行耶和華所惡、忘其上帝耶和華、而崇事諸 巴力 、暨木偶、</verse>
				<verse number="8">故耶和華怒 以色列 人、付之 米所波大米 王 古珊利薩田 手、事之八年、</verse>
				<verse number="9">以色列 人籲耶和華、耶和華為之興起救者、即 迦勒 弟 基納斯 子 俄陀聶 以拯之、</verse>
				<verse number="10">耶和華之神臨之、為 以色列 士師出戰、耶和華以 米所波大米 王 古珊利薩田 付於其手、使之獲勝、</verse>
				<verse number="11">其地綏安、歷四十年、 基納斯 子 俄陀聶 卒、○</verse>
				<verse number="12">以色列 人又行耶和華所惡、耶和華因此、使 摩押 王 伊磯倫 強盛、以攻 以色列 、</verse>
				<verse number="13">遂集 亞捫 亞瑪力 二族、往攻 以色列 、據椶樹城、</verse>
				<verse number="14">以色列 人事 摩押 王 伊磯倫 、十有八年、</verse>
				<verse number="15">以色列 人籲耶和華、耶和華為之興起救者、即 便雅憫 人 基拉 之子 以笏 、其人左手較捷、 以色列 人藉之進貢 摩押 王 伊磯倫 、</verse>
				<verse number="16">以笏 鑄兩刃之劍、長一肘、繫右股衣內、</verse>
				<verse number="17">進貢 摩押 王 伊磯倫 、其王肥甚、</verse>
				<verse number="18">進貢已畢、遣舁者去、</verse>
				<verse number="19">以笏 至 吉甲 偶像處而返、告曰、王歟、我有密事奏爾、王曰、肅靜、侍者咸出、</verse>
				<verse number="20">王在樓上、獨坐涼室、 以笏 詣之曰、我奉上帝命、有言告爾、王遂起、</verse>
				<verse number="21">以笏 伸其左手、拔劍於右股際、以刺王腹、</verse>
				<verse number="22">劍柄亦入、其刃為脂所蔽、不拔之出、乃洞穿之、</verse>
				<verse number="23">以笏 出至廊廡、扃鍵樓門、</verse>
				<verse number="24">既出、王僕至、見樓門上鍵、曰、王必在內室更衣、</verse>
				<verse number="25">俟久而門不啟、則惶愧、取鑰啟之、見主已死、偃仆於地、</verse>
				<verse number="26">遲疑之際、 以笏 已遁、過偶像處、逃於 西伊拉 、</verse>
				<verse number="27">至則吹角於 以法蓮 山地、 以色列 人隨之而下、 以笏 導之、</verse>
				<verse number="28">曰、爾其從我、耶和華以爾敵 摩押 人付於爾手、眾遂從之、據 約但 津、不容 摩押 一人濟、</verse>
				<verse number="29">殺 摩押 人以萬計、皆壯勇之士、無一逃者、</verse>
				<verse number="30">當時 摩押 服於 以色列 人、其地綏安、歷八十年、</verse>
				<verse number="31">厥後、有 亞拿 子 珊迦 、以牛杖殺 非利士 人六百、亦拯 以色列 人、</verse>
			</chapter>
			<chapter number="4">
				<verse number="1">以笏 既沒、 以色列 人又行耶和華所惡、</verse>
				<verse number="2">耶和華付於都 夏瑣 之 迦南 王 耶賓 手、其帥 西西拉 、居外邦之 夏羅設 、</verse>
				<verse number="3">有鐵車九百乘、虐待 以色列 人特甚、歷二十年、 以色列 人籲耶和華、○</verse>
				<verse number="4">時、有女先知、 拉比多 妻 底波拉 、為 以色列 士師、</verse>
				<verse number="5">居 以法蓮 山地、 拉瑪 伯特利 間、在 底波拉 之椶樹下、 以色列 人赴之、聽其審鞫、</verse>
				<verse number="6">彼遣人召 亞比挪菴 子 巴拉 、自 拿弗他利 之 基低斯 至、謂之曰、 以色列 之上帝耶和華、豈非諭爾云、當率 拿弗他利 西布倫 二族萬人、往 他泊 山、</verse>
				<verse number="7">我必使 耶賓 之帥 西西拉 率車與眾、往 基順 河詣爾、付於爾手、</verse>
				<verse number="8">巴拉 曰、爾偕我往則往、否則不往、</verse>
				<verse number="9">曰、我必與爾偕往、然爾此行不獲榮顯、蓋耶和華將以 西西拉 付於婦手、遂起、偕往 基低斯 、</verse>
				<verse number="10">巴拉 集 西布倫 拿弗他利 人於 基低斯 、隨之上者一萬、 底波拉 偕行、</verse>
				<verse number="11">摩西 外戚、 何巴 之裔、 基尼 人 希百 、曾離本族、張幕於 撒拿音 之橡下、附近 基低斯 、</verse>
				<verse number="12">或告 西西拉 曰、 亞比挪菴 子 巴拉 上 他泊 山、</verse>
				<verse number="13">西西拉 乃集鐵車九百、與其軍旅、由外邦之 夏羅設 至 基順 河、</verse>
				<verse number="14">底波拉 謂 巴拉 曰、爾起、今日乃耶和華以 西西拉 付於爾手之日、耶和華非為爾先導乎、於是 巴拉 下 他泊 山、萬人隨之、</verse>
				<verse number="15">耶和華刃擊、潰亂 西西拉 及其車乘軍旅、於 巴拉 前、 西西拉 下車、徒行而遁、</verse>
				<verse number="16">巴拉 追其車卒、至外邦 夏羅設 、 西西拉 全軍悉隕於刃、靡有孑遺、</verse>
				<verse number="17">西西拉 徒行、逃至 基尼 人 希百 妻 雅億 之幕、蓋 夏瑣 王 耶賓 與 希百 家和好、</verse>
				<verse number="18">雅億 出迎、謂曰、我主請入、毋懼、遂入其幕、 雅億 以衾覆之、</verse>
				<verse number="19">西西拉 曰、我渴、請以少許之水飲我、遂啟革囊、飲之以乳、仍覆以衾、</verse>
				<verse number="20">又曰、爾立幕門、如有來詢者曰、有人在此否、爾則曰無、</verse>
				<verse number="21">西西拉 憊而酣寢、 雅億 取幕釘、手執椎、輕步而前、以釘貫其鬢際、釘之於地、遂昏眩而死、</verse>
				<verse number="22">時、 巴拉 追至、 雅億 出迓曰、來、我以爾所求者示爾、 巴拉 入幕、見 西西拉 偃臥而死、幕釘尚在鬢際、</verse>
				<verse number="23">如是上帝使 迦南 王 耶賓 服於 以色列 人、</verse>
				<verse number="24">以色列 人日強、勝 迦南 王 耶賓 、至於滅之、</verse>
			</chapter>
			<chapter number="5">
				<verse number="1">是日 底波拉 與 亞比挪菴 子 巴拉 歌曰、</verse>
				<verse number="2">以色列 之軍長率其軍旅、民亦樂從、當頌美耶和華、</verse>
				<verse number="3">列王歟、爾其俯聞、諸伯歟、爾其傾聽、我必歌頌耶和華、讚揚 以色列 之上帝耶和華、</verse>
				<verse number="4">耶和華歟、爾出自 西珥 境、行由 以東 田、斯時也、地震天漏、雲密雨零、</verse>
				<verse number="5">於耶和華前、山嶽震撼、於 以色列 之上帝耶和華前、 西乃 動搖、</verse>
				<verse number="6">當 亞拿 子 珊迦 之時、 雅億 在世之日、通衢寂寞、行人曲徑是由、</verse>
				<verse number="7">以色列 中鄉里無人、迨我 底波拉 起、而為 以色列 母、</verse>
				<verse number="8">民簡新神、戰及邑門、 以色列 族四萬人中、干戈無存、</verse>
				<verse number="9">以色列 之渠魁、在民中樂意出戰者、我心愛之、爾其頌美耶和華、</verse>
				<verse number="10">凡爾乘白驢、坐繢罽、及遊行通衢者、咸宜宣揚、</verse>
				<verse number="11">在汲水之所、遠射者之囂、人必稱述耶和華之義事、即治 以色列 之義事、其時耶和華民復至邑門、</verse>
				<verse number="12">寤哉寤哉、 底波拉 歟、寤哉寤哉、爾其謳歌、 巴拉 歟、爾其興起、 亞比挪菴 之子歟、引去所虜之人、</verse>
				<verse number="13">維時、所遺貴胄庶民、下攻強敵、耶和華涖臨、為我下擊勇士、</verse>
				<verse number="14">自 以法蓮 來者、其原在 亞瑪力 、相隨 便雅憫 、雜於爾民中、渠魁由 瑪吉 而至、執元戎之杖者、由 西布倫 而來、</verse>
				<verse number="15">以薩迦 之牧伯、與 底波拉 相偕、 以薩迦 族與 巴拉 同意、隨之疾趨入谷、維彼 流便 、在其溪濱、大定厥志、</verse>
				<verse number="16">爾何坐於牢中、聽牧者之笛乎、 流便 在其溪濱、深自揣度、</verse>
				<verse number="17">基列 安居 約但 東、 但 何待於舟、 亞設 坐於海濱、仍處其澳、</verse>
				<verse number="18">西布倫 冒死不顧、 拿弗他利 在田野之高處亦然、</verse>
				<verse number="19">列王來戰、 迦南 諸王戰於 他納 、在 米吉多 水濱、未獲金幣、</verse>
				<verse number="20">列宿自天而戰、由其道而攻 西西拉 、</verse>
				<verse number="21">基順 古河、漂流敵眾、我之靈歟、奮然前往、</verse>
				<verse number="22">健馬騰踔、蹄蹴於途、</verse>
				<verse number="23">耶和華之使者曰、爾其詛 米羅斯 、嚴詛其居民、以其不來助耶和華、不助耶和華攻勇士、</verse>
				<verse number="24">基尼 人 希百 妻 雅億 、較眾婦尤為有福、較居幕之婦尤為有福、</verse>
				<verse number="25">其人求水、給之以乳、奉之以酥、盛於貴盂、</verse>
				<verse number="26">手執幕釘、右手取匠人之椎、擊 西西拉 、貫厥頭顱、穿其鬢際、</verse>
				<verse number="27">彼乃卷曲於其足前、顚仆偃臥、卷曲顚仆於其足前、在彼卷曲之處、偃臥而死、</verse>
				<verse number="28">西西拉 之母、自窗而望、由櫺而呼、曰、其車何久不至、其輪何行之遲、</verse>
				<verse number="29">其貴婦之慧者應之、彼自言曰、</verse>
				<verse number="30">豈非獲財、共分所虜、各得一二女子、 西西拉 得文彩之衣、錦繡之服、表裏文繡、以飾所虜者之項、</verse>
				<verse number="31">耶和華歟、願爾諸敵如是滅亡、願愛爾者、如日皎然而出、○其地綏安、歷四十年、</verse>
			</chapter>
			<chapter number="6">
				<verse number="1">以色列 人又行耶和華所惡、耶和華付之於 米甸 人手、凡歷七年、</verse>
				<verse number="2">米甸 之勢、勝於 以色列 人、 以色列 人因之在山營窟、為穴建寨、</verse>
				<verse number="3">既播厥種、 米甸 亞瑪力 與東方之人、咸上攻之、</verse>
				<verse number="4">築營壘、毀土產、至於 迦薩 、 以色列 中食物無存、牛羊及驢俱盡、</verse>
				<verse number="5">蓋敵攜畜與幕而來、如蝗眾多、其人與駝、不可勝數、入於斯土、欲行毀滅、</verse>
				<verse number="6">以色列 人緣 米甸 故、微弱特甚、乃籲耶和華、</verse>
				<verse number="7">既籲耶和華、</verse>
				<verse number="8">耶和華遣先知告 以色列 族曰、 以色列 之上帝耶和華云、我曾導爾出 埃及 、脫於奴隸之室、</verse>
				<verse number="9">拯爾脫 埃及 人、暨凡虐爾者之手、驅之於爾前、以其地錫爾、</verse>
				<verse number="10">諭爾曰、我乃爾之上帝耶和華、爾居 亞摩利 人之地、勿寅畏其神、惟爾不聽我言、○</verse>
				<verse number="11">耶和華之使者至 俄弗拉 、坐 亞比以謝 人 約阿施 橡下、適 約阿施 子 基甸 打麥於醡酒處、以避 米甸 人、</verse>
				<verse number="12">耶和華之使者見曰、英武之人歟、耶和華偕爾、</verse>
				<verse number="13">基甸 曰、我主歟、如耶和華偕我、何至遭此、我祖嘗言耶和華導我出 埃及 、今其異蹟安在、茲乃棄我、付於 米甸 人手、</verse>
				<verse number="14">耶和華顧之曰、藉爾此力、往救 以色列 人、脫於 米甸 人手、非我遣爾往乎、</verse>
				<verse number="15">曰、主歟、 瑪拿西 中、我家至貧、在我父家、我又至微、何以拯 以色列 人乎、</verse>
				<verse number="16">耶和華曰、我必偕爾、爾擊 米甸 之眾、如擊一人、</verse>
				<verse number="17">曰、我若蒙恩於爾前、求示我以徵、俾知與我言者為爾也、</verse>
				<verse number="18">請勿去此、待我復返、陳禮物於爾前、曰、我必待爾返、</verse>
				<verse number="19">基甸 入備山羊羔一、取麵一伊法、作無酵餅、置肉於筐、盛湯於壺、攜至橡下獻之、</verse>
				<verse number="20">上帝之使曰、以肉與餅置於此磐、傾湯其上、乃如是而行、</verse>
				<verse number="21">耶和華之使者以所執之杖端、觸肉與餅、火自磐出、焚肉與餅、使者遂往、不復見、</verse>
				<verse number="22">基甸 知為耶和華之使者、曰、哀哉、主耶和華歟、我面晤耶和華之使者矣、</verse>
				<verse number="23">耶和華曰、安哉、勿懼、爾不至死、</verse>
				<verse number="24">基甸 在彼、為耶和華築壇、名之曰耶和華沙龍、在 亞比以謝 族之 俄弗拉 、至今猶存、○</verse>
				<verse number="25">是夕耶和華諭之曰、取爾父之牡犢、及七歲之牛為第二、毀爾父所築 巴力 之壇、斫其旁之木偶、</verse>
				<verse number="26">依其常例、為爾上帝耶和華築壇於此保障之上、以第二牛獻為燔祭、以所斫之木偶為柴、</verse>
				<verse number="27">基甸 簡僕十人、遵耶和華命而行、但懼父家與邑眾、不敢行之於晝、而行之於夜、</verse>
				<verse number="28">邑眾夙興、見 巴力 之壇已毀、在旁之木偶已斫、第二牛獻於所築之壇、</verse>
				<verse number="29">遂相問曰、行此者誰、察問之後、則曰、 約阿施 子 基甸 所為也、</verse>
				<verse number="30">邑眾謂 約阿施 曰、爾子毀 巴力 壇、斫其旁之木偶、當攜之出、而致之死、</verse>
				<verse number="31">約阿施 對敵之者曰、爾欲為 巴力 爭辯乎、抑援之乎、凡為之爭辯者、今晨必死、如 巴力 果為神、人毀其壇、任彼自爭可也、</verse>
				<verse number="32">當日以 耶路巴力 名 基甸 、曰、既毀 巴力 之壇、任 巴力 與之爭、○</verse>
				<verse number="33">米甸 亞瑪力 與東方之人咸集、濟河、建營於 耶斯列 谷、</verse>
				<verse number="34">耶和華之神臨 基甸 、乃吹角、 亞比以謝 族咸集從之、</verse>
				<verse number="35">基甸 遣使遍行 瑪拿西 、其人亦集從之、又遣使至 亞設 、 西布倫 、 拿弗他利 、咸來迎之、</verse>
				<verse number="36">基甸 謂上帝曰、如爾果循所言、假我手而拯 以色列 人、</verse>
				<verse number="37">今我以綿羊毛一束、置於禾場、若露獨在毛、而土壤皆乾燥、則知爾假我手拯 以色列 人、依爾所言、</verse>
				<verse number="38">詰朝、事果如是、 基甸 夙興、取毛揉之、擠露盈盂、</verse>
				<verse number="39">基甸 又謂上帝曰、祈勿我怒、我復進一辭而後已、容再一次試之以毛、我欲羊毛乾燥、而土壤皆霑露、</verse>
				<verse number="40">是夜上帝如言而行、羊毛獨乾燥、土壤皆霑露、</verse>
			</chapter>
			<chapter number="7">
				<verse number="1">耶路巴力 即 基甸 、與相從之眾夙興、附 哈律 泉建營、 米甸 軍於其北、在谷中、近 摩利 岡、</verse>
				<verse number="2">耶和華諭 基甸 曰、從爾者過眾、我不以 米甸 人付於其手、免 以色列 人向我自詡曰、我手自救、</verse>
				<verse number="3">當宣告於民曰、凡畏懼戰慄者、可遶 基列 山而歸、於是歸者二萬二千、留者一萬、</verse>
				<verse number="4">耶和華又諭 基甸 曰、民猶過眾、導至水濱、我將為爾試之、所言可偕爾往者、則偕往、不可偕爾往者、則不偕往、</verse>
				<verse number="5">遂導至水濱、耶和華諭 基甸 曰、凡以舌餂水如犬者、別立一處、跪而飲者亦然、</verse>
				<verse number="6">以手掬水而餂者、計三百人、其餘皆跪而飲、</verse>
				<verse number="7">耶和華諭 基甸 曰、我必藉此餂水之三百人救爾、以 米甸 人付於爾手、餘民可歸其所、</verse>
				<verse number="8">於是三百人取餱糧與角、其餘 以色列 人、則遣之歸己幕、只留三百人、 米甸 營在其下之谷中、</verse>
				<verse number="9">是夜耶和華諭 基甸 曰、起、下入敵營、我付之於爾手、</verse>
				<verse number="10">如爾畏葸、不敢往、可攜爾僕 普拉 、偕至其營、</verse>
				<verse number="11">得聞敵言、則有勇力、可下攻營、遂攜僕 普拉 而往、至其營隅、近於行伍、</verse>
				<verse number="12">米甸 亞瑪力 與東方之人、偃臥於谷、如蝗眾多、其駝無數、如海濱之沙、</verse>
				<verse number="13">基甸 既至、適有以夢告同儕曰、我夢麰麥餅一、轉入 米甸 營、至於一幕、衝而覆之、</verse>
				<verse number="14">同儕曰、此非他、乃 以色列 人 約阿施 子 基甸 之刃、上帝已以 米甸 全軍付於其手、</verse>
				<verse number="15">基甸 聞夢及其占、則崇拜上帝、歸 以色列 營、曰、起、耶和華已付 米甸 軍於爾手、</verse>
				<verse number="16">遂分三百人為三隊、使各執角、並攜空瓶、中藏火炬、</verse>
				<verse number="17">命之曰、惟予是瞻是效、我至營隅、所行之事、爾亦行之、</verse>
				<verse number="18">我與從者吹角、爾亦吹之、於營四周呼曰、為耶和華與 基甸 、○</verse>
				<verse number="19">時值中更之初、甫易守營、 基甸 與從者百人至營隅、吹角破瓶、</verse>
				<verse number="20">三隊亦吹角破瓶、左手執炬、右手執角而吹、呼曰、耶和華與 基甸 之刃、</verse>
				<verse number="21">各立其所、環營四周、全軍潰亂、呼號而遁、</verse>
				<verse number="22">三百人吹角、耶和華使全營之人以刃自相攻擊、其軍逃至 西利拉 之 伯哈示他 、又至 亞伯米何拉 之界、近於 他巴 、</verse>
				<verse number="23">以色列 人自 拿弗他利 、 亞設 、 瑪拿西 會集、追襲 米甸 人、</verse>
				<verse number="24">基甸 遣使徇於 以法蓮 山地曰、爾下、迎擊 米甸 人、據守諸津、至 伯巴拉 及 約但 、 以法蓮 眾咸集、據守諸津、至 伯巴拉 及 約但 、</verse>
				<verse number="25">擒 米甸 二伯 俄立 西伊伯 、殺 俄立 於 俄立 磐、殺 西伊伯 於 西伊伯 醡酒處、追 米甸 人、攜 俄立 西伊伯 之首濟 約但 、至 基甸 所、</verse>
			</chapter>
			<chapter number="8">
				<verse number="1">以法蓮 人謂 基甸 曰、爾與 米甸 人戰、而不招我、何待我如是、遂切責之、</verse>
				<verse number="2">基甸 曰、我之所為、豈能比爾之所為、 以法蓮 所採之遺果、詎不勝於 亞比以謝 所斂之葡萄乎、</verse>
				<verse number="3">上帝以 米甸 二伯 俄立 西伊伯 、付於爾手、爾之所為、我焉能及、 基甸 言此、 以法蓮 人之怒遂息、</verse>
				<verse number="4">基甸 與從者三百人、至 約但 濟河、雖困憊、而仍追敵、</verse>
				<verse number="5">基甸 謂 疏割 人曰、我追 米甸 二王 西巴撒慕拿 、從者困憊、請給以餅、</verse>
				<verse number="6">疏割 牧伯曰、 西巴撒慕拿 之手、豈在爾手、而使我以餅給爾軍乎、</verse>
				<verse number="7">基甸 曰、迨耶和華以 西巴撒慕拿 、付於我手、我必以曠野之荊棘、扑爾之體、</verse>
				<verse number="8">由此而上、至 毘努伊勒 、亦如是以請、其人所答、如 疏割 人、</verse>
				<verse number="9">基甸 謂之曰、我平安而歸時、必毀此臺、○</verse>
				<verse number="10">當時東方執刃之軍旅、隕者十有二萬、所遺一萬五千、從 西巴撒慕拿 在 加各 、</verse>
				<verse number="11">敵營方宴然、 基甸 由 挪巴 約比哈 東、從居幕者之道、往而擊之、</verse>
				<verse number="12">米甸 二王 西巴撒慕拿 遁、 基甸 追而擒之、潰其全軍、</verse>
				<verse number="13">約阿施 子 基甸 、自 希列斯 阪戰場而返、</verse>
				<verse number="14">擒 疏割 一少者訊之、遂書 疏割 牧伯長老之名、凡七十七人、</verse>
				<verse number="15">至 疏割 、語其人曰、昔爾譏我云、 西巴撒慕拿 之手、豈在爾手、而使我以餅給爾之憊卒乎、試觀其人在此、</verse>
				<verse number="16">遂執邑中長老、以曠野之荊棘懲 疏割 人、</verse>
				<verse number="17">毀 毘努伊勒 之臺、殺其邑人、</verse>
				<verse number="18">問 西巴撒慕拿 曰、爾在 他泊 、所殺之人若何、曰、似爾、俱有王子之狀、</verse>
				<verse number="19">曰、是我同母兄弟也、我指耶和華之生而誓、爾若存其命、我亦不殺爾、</verse>
				<verse number="20">遂諭長子 益帖 曰、爾起殺之、惟孺子不拔劍、以尚幼而懼故也、</verse>
				<verse number="21">西巴撒慕拿 曰、爾起殺我、蓋人若何、其力亦如之、 基甸 遂起殺之、取其駝項之新月環、○</verse>
				<verse number="22">以色列 人謂 基甸 曰、爾既救我脫於 米甸 人手、爾及子孫當治我儕、</verse>
				<verse number="23">基甸 曰、我不治爾、我子亦不治爾、治爾者乃耶和華也、</verse>
				<verse number="24">又曰、我有所求、各以所獲耳環予我、蓋敵乃 以實瑪利 人、有金耳環、</verse>
				<verse number="25">眾曰、我樂與之、遂鋪其衣、各以所獲耳環、擲於其中、</verse>
				<verse number="26">基甸 所索之金耳環、重一千七百舍客勒、此外又得 米甸 王所佩之月環垂環、所衣之絳衣、及其駝項之索、</verse>
				<verse number="27">基甸 用之作聖衣、置於己邑 俄弗拉 、 以色列 人狥欲拜之、成為 基甸 與其家之機檻、</verse>
				<verse number="28">米甸 人服於 以色列 人、不復昂首、 基甸 在日、其地綏安、歷四十年、○</verse>
				<verse number="29">約阿施 子 耶路巴力 歸居己第、</verse>
				<verse number="30">基甸 妻室眾多、生子七十、</verse>
				<verse number="31">其妾在 示劍 、亦生一子、 基甸 命名 亞比米勒 、</verse>
				<verse number="32">約阿施 子 基甸 壽高而卒、葬於父 約阿施 之墓、在 亞比以謝 族之 俄弗拉 、○</verse>
				<verse number="33">基甸 既沒、 以色列 人轉而狥欲從諸 巴力 、立 巴力比利土 為其神、</verse>
				<verse number="34">不憶其上帝耶和華、救之脫於四周敵人手者、</verse>
				<verse number="35">亦不依 耶路巴力 即 基甸 、所施於彼之恩、而厚遇其家、</verse>
			</chapter>
			<chapter number="9">
				<verse number="1">耶路巴力 子 亞比米勒 往 示劍 、見其母之兄弟、及外祖之眷屬、語之曰、</verse>
				<verse number="2">請爾謂 示劍 之眾曰、 耶路巴力 七十子治爾、與一人治爾、孰善、當念我與爾乃骨肉之親、</verse>
				<verse number="3">其母之兄弟、以此言告 示劍 眾、僉曰、斯乃我兄弟也、遂歸心 亞比米勒 、</verse>
				<verse number="4">由 巴力比利 土廟、取銀七十予之、 亞比米勒 用以募游蕩無賴之徒從之、</verse>
				<verse number="5">乃往 俄弗拉 、入於父家、殺其兄弟七十人於一石上、皆 耶路巴力 子、僅遺季子 約坦 、因其自匿也、○</verse>
				<verse number="6">示劍 人暨 米羅 族、咸集於 示劍 誌石之橡下、立 亞比米勒 為王、</verse>
				<verse number="7">或以告 約坦 、乃立於 基利心 山巔、揚聲呼曰、 示劍 人歟、其聽我言、致上帝亦聽爾言、</verse>
				<verse number="8">昔諸樹欲膏一樹為其王、謂橄欖樹曰、請爾治我、</verse>
				<verse number="9">橄欖樹曰、我有膏油、可以尊榮上帝與人、豈舍此而搖於眾樹之上乎、</verse>
				<verse number="10">諸樹謂無花果樹曰、爾來治我、</verse>
				<verse number="11">無花果樹曰、我味甘、我果佳、豈舍此而搖於眾樹之上乎、</verse>
				<verse number="12">諸樹謂葡萄樹曰、爾來治我、</verse>
				<verse number="13">葡萄樹曰、我之新釀、可以愉悅上帝與人、豈舍此而搖於眾樹之上乎、</verse>
				<verse number="14">諸樹謂棘曰、爾來治我、</verse>
				<verse number="15">棘曰、若誠膏我為王治爾、則來匿我蔭下、不然、則願火自棘出、燬 利巴嫩 之香柏、</verse>
				<verse number="16">今爾立 亞比米勒 為王、如爾所為、果誠且義、善待 耶路巴力 及其家、酬其夙恩、則可喜悅、</verse>
				<verse number="17">昔我父冒死為爾戰、拯爾脫於 米甸 人手、</verse>
				<verse number="18">今爾起而攻我父家、殺其子七十人於一石上、立婢之子 亞比米勒 為 示劍 人王、以其為爾兄弟也、</verse>
				<verse number="19">如爾今日待 耶路巴力 及其家、果誠且義、則可因 亞比米勒 而樂、彼亦可因爾而樂、</verse>
				<verse number="20">否則願火自 亞比米勒 出、燬 示劍 人及 米羅 族、亦願火自 示劍 人及 米羅 族出、燬 亞比米勒 、</verse>
				<verse number="21">約坦 畏其兄 亞比米勒 而避之、逃往 比珥 居焉、○</verse>
				<verse number="22">亞比米勒 為 以色列 長、凡歷三年、</verse>
				<verse number="23">上帝使惡神在 亞比米勒 與 示劍 人間、 示劍 人則以詐偽待 亞比米勒 、</verse>
				<verse number="24">用報 耶路巴力 七十子所受之殘害、使流血之罪、歸其兄弟 亞比米勒 及助殺之 示劍 人、</verse>
				<verse number="25">示劍 人設伏於山巔、以伺 亞比米勒 、凡過之者咸被刦、或以告 亞比米勒 、○</verse>
				<verse number="26">以別 子 迦勒 、與其昆弟至 示劍 、 示劍 人恃之、</verse>
				<verse number="27">出於田間、斂葡萄而醡之、設筵獻頌、入其神廟、式飲式食、而詛 亞比米勒 、</verse>
				<verse number="28">以別 子 迦勒 曰、 亞比米勒 為誰、 示劍 為誰、而使我事之、彼非 耶路巴力 子乎、其督非 西布勒 乎、莫若事 示劍 父 哈抹 之裔、曷為事彼、</verse>
				<verse number="29">願斯民歸我掌握、我必除 亞比米勒 、又告 亞比米勒 曰、增益爾軍而出、</verse>
				<verse number="30">邑長 西布勒 聞 迦勒 之言、則怒、</verse>
				<verse number="31">密遣使往見 亞比米勒 曰、 以別 子 迦勒 、偕其昆弟至 示劍 、慫恿邑眾攻爾、</verse>
				<verse number="32">爾與相從之眾夜起、伏於田間、</verse>
				<verse number="33">詰朝日出之時、夙興攻城、彼與從者出而禦爾、則可相機而行、</verse>
				<verse number="34">亞比米勒 與相從之眾夜起、分為四隊、伏伺 示劍 、</verse>
				<verse number="35">以別 子 迦勒 出、立於邑門、 亞比米勒 與從者、自伏處並起、</verse>
				<verse number="36">迦勒 見其民眾、謂 西布勒 曰、有人自山巔而下、 西布勒 曰、爾見山影、誤以為人、</verse>
				<verse number="37">迦勒 又曰、試觀有人自高地而下、更有一隊、從術士橡樹之路而來、</verse>
				<verse number="38">西布勒 曰、爾昔言 亞比米勒 為誰、而使我事之、爾之前言、今安在哉、此非爾所藐視之民乎、請出而與之戰、</verse>
				<verse number="39">迦勒 遂率 示劍 人出、與 亞比米勒 戰、</verse>
				<verse number="40">亞比米勒 追之、 迦勒 逃遁、傷者沿路而仆、直至邑門、</verse>
				<verse number="41">亞比米勒 居 亞魯瑪 、 西布勒 逐 迦勒 與其昆弟、不容其居 示劍 、</verse>
				<verse number="42">翌日、民出至田、或以告 亞比米勒 、</verse>
				<verse number="43">遂分從者為三隊、伏於田間、見民由邑出、則起而擊之、</verse>
				<verse number="44">亞比米勒 率其隊突前、立於邑門、其餘二隊、擊在田者、</verse>
				<verse number="45">亞比米勒 終日攻邑、取之、殺其民、傾其城、布之以鹽、</verse>
				<verse number="46">守 示劍 臺者聞此、遂入 巴力比利 土廟之保障、</verse>
				<verse number="47">或告 亞比米勒 曰、守 示劍 臺者咸集一處、</verse>
				<verse number="48">亞比米勒 與相從之眾陟 撒們 山、 亞比米勒 手執斧、斫樹枝、置之於肩、諭從者曰、見我所為、爾速效之、</verse>
				<verse number="49">眾遂各斫樹枝、從之、置於保障、縱火焚之、居 示劍 臺者皆死、男女約千人、○</verse>
				<verse number="50">亞比米勒 往 提備斯 、建營取之、</verse>
				<verse number="51">邑中有堅臺、民眾男女皆逃入、閉門而登臺巔、</verse>
				<verse number="52">亞比米勒 至臺前攻之、近臺門、欲焚以火、</verse>
				<verse number="53">有婦以磨之上石、擲 亞比米勒 首、破其頭顱、</verse>
				<verse number="54">亞比米勒 急呼執兵之少者曰、拔刃殺我、免人云我見戮於婦、少者遂刺之而死、</verse>
				<verse number="55">以色列 人見 亞比米勒 已死、各歸其所、</verse>
				<verse number="56">亞比米勒 殺兄弟七十人、所行於父之惡、上帝報之若是、</verse>
				<verse number="57">示劍 人之惡、上帝亦報之、 耶路巴力 子 約坦 之詛、悉臨之焉、</verse>
			</chapter>
			<chapter number="10">
				<verse number="1">亞比米勒 後、 以薩迦 人 朵多 孫、 普亞 子 陀拉 興起、救 以色列 人、居 以法蓮 山地之 沙密 、</verse>
				<verse number="2">為 以色列 士師、歷二十三年、卒而葬於 沙密 、○</verse>
				<verse number="3">厥後、 基列 人 睚珥 興起、為 以色列 士師、歷二十二年、</verse>
				<verse number="4">有子三十、乘驢駒三十、治邑三十、在 基列 地、至今名曰 睚珥 鄉里、</verse>
				<verse number="5">睚珥 卒、葬於 加們 、○</verse>
				<verse number="6">以色列 人又行耶和華所惡、事諸 巴力 、與 亞斯他錄 、暨 亞蘭 、 西頓 、 摩押 、 亞捫 族、 非利士 之諸神、違棄耶和華、不崇事之、</verse>
				<verse number="7">耶和華怒 以色列 人、付於 非利士 人、及 亞捫 人之手、</verse>
				<verse number="8">以色列 人居 約但 東、屬 基列 之 亞摩利 地者、自是受其擾害暴虐、歷十八年、</verse>
				<verse number="9">亞捫 人亦渡 約但 、攻 猶大 便雅憫 暨 以法蓮 族、 以色列 人窘甚、</verse>
				<verse number="10">籲耶和華曰、我棄我之上帝而事 巴力 、獲罪於爾、</verse>
				<verse number="11">耶和華諭 以色列 人曰、我豈未拯爾於 埃及 亞摩利 亞捫 非利士 人乎、</verse>
				<verse number="12">昔 西頓 亞瑪力 馬雲 人虐爾、爾呼籲我、我亦拯爾於其手、</verse>
				<verse number="13">爾乃棄我、而事他神、我不復拯爾矣、</verse>
				<verse number="14">爾可往籲所簡之神、爾遭難時、任其拯之、</verse>
				<verse number="15">以色列 人謂耶和華曰、我干罪矣、任爾隨意待我、惟求今日救援、</verse>
				<verse number="16">遂去其中異族之神、而事耶和華、耶和華因其困苦、中心愀然、</verse>
				<verse number="17">時、 亞捫 人集而建營於 基列 、 以色列 人亦集而建營於 米斯巴 、</verse>
				<verse number="18">基列 民之牧伯相議曰、誰先戰 亞捫 人、彼必為 基列 民長、</verse>
			</chapter>
			<chapter number="11">
				<verse number="1">基列 人 耶弗他 、大勇士也、乃 基列 之子、妓之所生、</verse>
				<verse number="2">基列 妻亦生子、既長、逐 耶弗他 、曰、爾乃外婦子、不可嗣業於我父家、</verse>
				<verse number="3">耶弗他 避兄弟、居 陀伯 地、游蕩之徒歸而從之、○</verse>
				<verse number="4">逾時、 亞捫 人與 以色列 戰、</verse>
				<verse number="5">基列 長老往 陀伯 地、招 耶弗他 、</verse>
				<verse number="6">曰、爾來為我軍長、與 亞捫 人戰、</verse>
				<verse number="7">耶弗他 曰、爾非憾我、逐我於父家乎、今爾遭難、何就我耶、</verse>
				<verse number="8">基列 長老曰、我今就爾、請爾偕行、與 亞捫 人戰、為我 基列 民長、</verse>
				<verse number="9">耶弗他 曰、爾若導我歸、與 亞捫 人戰、而耶和華付之於我手、我則為爾長乎、</verse>
				<verse number="10">曰、爾我間耶和華為證、我必依爾言而行、</verse>
				<verse number="11">耶弗他 與 基列 長老偕行、民遂立之為長為帥、 耶弗他 在 米斯巴 、陳述其辭於耶和華前、○</verse>
				<verse number="12">耶弗他 遣使見 亞捫 王曰、爾與我何與、致爾至我、而攻我地乎、</verse>
				<verse number="13">亞捫 王謂使者曰、 以色列 人出 埃及 時、奪我土地、自 亞嫩 至 雅博 、迄於 約但 、今可安然反我斯土、</verse>
				<verse number="14">耶弗他 又遣使見 亞捫 王曰、</verse>
				<verse number="15">耶弗他 云、 摩押 及 亞捫 人之地、 以色列 人未嘗奪之、</verse>
				<verse number="16">以色列 人出 埃及 、過荒野、至 紅 海、及 加低斯 、</verse>
				<verse number="17">遣使告 以東 王曰、請容我過爾境、 以東 王不允、遣使見 摩押 王、亦不允、 以色列 人遂居 加低斯 、</verse>
				<verse number="18">既經曠野、遶 以東 摩押 之境、由 摩押 東而來、建營於 亞嫩 外、 亞嫩 為 摩押 界、不入其境、</verse>
				<verse number="19">以色列 人遣使見都 希實本 之 亞摩利 王 西宏 、告之曰、請容我過爾境、以適我土、</verse>
				<verse number="20">西宏 不信 以色列 人、不令過其境、乃集民眾、建營於 雅雜 、與 以色列 戰、</verse>
				<verse number="21">以色列 之上帝耶和華、以 西宏 及其民眾、付於 以色列 人手、 以色列 人擊之、取 亞摩利 人所居之地、</verse>
				<verse number="22">得 亞摩利 境、自 亞嫩 至 雅博 、自曠野至 約但 、</verse>
				<verse number="23">以色列 之上帝耶和華、既逐 亞摩利 人於其民前、則爾豈可得其地乎、</verse>
				<verse number="24">爾神 基抹 賜爾之地、爾豈不取之乎、我之上帝耶和華逐人於我前、其地我亦取之、</verse>
				<verse number="25">爾豈愈於 摩押 王 西撥 子 巴勒 乎、彼豈嘗攻 以色列 人、而與之戰乎、</verse>
				<verse number="26">以色列 人居 希實本 、 亞羅珥 、與其鄉里、暨沿 亞嫩 諸邑、歷三百年、當時爾何不取之、</verse>
				<verse number="27">我未嘗獲罪於爾、爾乃攻我、以惡相待、願鞫人之耶和華、今日在 以色列 人 亞捫 人間、判其是非、</verse>
				<verse number="28">亞捫 王不聽 耶弗他 使所言、○</verse>
				<verse number="29">耶和華之神臨 耶弗他 、遂巡 基列 瑪拿西 地、至 基列 之 米斯巴 、自此而往、至 亞捫 族、</verse>
				<verse number="30">耶弗他 許願於耶和華曰、如爾果以 亞捫 人付於我手、</verse>
				<verse number="31">則我自 亞捫 族安然而歸時、出我門而迓者、必歸於耶和華、我必獻之為燔祭、</verse>
				<verse number="32">耶弗他 抵 亞捫 族、與之戰、耶和華付之於其手、</verse>
				<verse number="33">遂擊之、自 亞羅珥 至 米匿 、及 亞備勒基拉明 、取邑二十、大行殺戮、於是 亞捫 族服於 以色列 人、○</verse>
				<verse number="34">耶弗他 止有一女、別無子女、返 米斯巴 、至己家、其女執鼗、舞蹈出迎、</verse>
				<verse number="35">耶弗他 見之、則裂衣曰、嗚呼吾女、使我憯怛、加我苦難、我向耶和華啟口、不能食言、</verse>
				<verse number="36">女曰、我父歟、爾既向耶和華啟口、請踐其言、以行於我、蓋耶和華為爾、復仇於爾敵 亞捫 族、</verse>
				<verse number="37">又謂父曰、求父允我一事、假我二月、俾我得與女伴登山、哀我以處子終、</verse>
				<verse number="38">曰、往哉、乃遣之、期以二月、遂與女伴偕往、在山哀其以處子終、</verse>
				<verse number="39">二月既盈、女歸父所、父循所許之願、以待其女、乃不字而終、</verse>
				<verse number="40">厥後 以色列 女立為常例、每年為 基列 人、 耶弗他 女哀悼四日、</verse>
			</chapter>
			<chapter number="12">
				<verse number="1">以法蓮 人集而北往、謂 耶弗他 曰、爾與 亞捫 族戰、而不招我偕往、曷故、我必以火燬爾、及爾第宅、</verse>
				<verse number="2">耶弗他 曰、我暨我民、與 亞捫 族大戰、我曾招爾、爾不救我脫於其手、</verse>
				<verse number="3">我見爾不我救、遂冒死往攻 亞捫 族、而耶和華付之於我手、今日爾來攻我、曷故、</verse>
				<verse number="4">耶弗他 乃集 基列 人、與 以法蓮 人戰、而擊殺之、因 以法蓮 人曰、爾 基列 人、在 以法蓮 瑪拿西 間、乃 以法蓮 之逋逃者也、</verse>
				<verse number="5">基列 人據 約但 津、以禦 以法蓮 人、 以法蓮 人逃遁者、有言請許我濟、 基列 人則問之曰、爾為 以法蓮 人否、如其言否、</verse>
				<verse number="6">則曰、試言示播列、其人音不相符、而言西播列、則執之、殺於 約但 津旁、當時 以法蓮 人隕沒者、四萬二千人、○</verse>
				<verse number="7">基列 人 耶弗他 、為 以色列 士師、凡歷六年、卒而葬於 基列 之一邑、○</verse>
				<verse number="8">厥後、 伯利恆 人 以比讚 為 以色列 士師、</verse>
				<verse number="9">有子三十、女三十、皆出嫁、為子娶媳三十、</verse>
				<verse number="10">彼為 以色列 士師、凡歷七年、卒而葬之於 伯利恆 、○</verse>
				<verse number="11">厥後、 西布倫 人 以倫 為 以色列 士師、凡歷十年、</verse>
				<verse number="12">卒而葬於 西布倫 之 亞雅倫 、○</verse>
				<verse number="13">厥後、 比拉頓 人 希列 子 押頓 為 以色列 士師、</verse>
				<verse number="14">有子四十、孫三十、共乘驢駒七十、彼為 以色列 士師、凡歷八年、</verse>
				<verse number="15">卒而葬於 以法蓮 地之境 比拉頓 、在 亞瑪力 之山地、</verse>
			</chapter>
			<chapter number="13">
				<verse number="1">以色列 人又行耶和華所惡、耶和華付之於 非利士 人手、歷四十年、</verse>
				<verse number="2">但 之室家、有 瑣拉 人名 瑪挪亞 者、其妻不妊不育、</verse>
				<verse number="3">耶和華之使者見於婦曰、爾素不妊不育、今必懷妊生子、</verse>
				<verse number="4">爾其謹慎、酒與醇醪皆勿飲、不潔之物皆勿食、</verse>
				<verse number="5">爾必懷妊生子、薙髮之刀、勿加其首、子自出胎、為拿細耳人、 歸於上帝、肇救 以色列 人、脫於 非利士 人手、</verse>
				<verse number="6">婦歸告夫曰、有上帝僕就我、其容髣髴上帝之使、可畏之甚、我未問其奚自、彼未以名告我、</verse>
				<verse number="7">乃謂我曰、爾將懷妊生子、酒與醇醪皆勿飲、不潔之物皆勿食、蓋此子自出胎、為拿細耳人歸於上帝、至於死日、</verse>
				<verse number="8">瑪挪亞 禱於耶和華曰、主歟、請使所遣上帝僕、復至我所、教我如何以待將生之子、</verse>
				<verse number="9">上帝允其所祈、婦坐於田、上帝使復就之、夫不在焉、</verse>
				<verse number="10">婦趨告夫曰、昔就我者、今復顯見、</verse>
				<verse number="11">瑪挪亞 起、隨妻詣其人曰、昔與婦言者爾乎、曰、是也、</verse>
				<verse number="12">瑪挪亞 曰、願爾言驗、我待此子、當循何例、其行若何、</verse>
				<verse number="13">耶和華之使者曰、我所告婦者、俱宜慎之、</verse>
				<verse number="14">勿食葡萄樹所產、勿飲酒與醇醪、勿食不潔之物、凡我所諭、彼必守之、</verse>
				<verse number="15">瑪挪亞 謂使者曰、請爾少留、待我為備山羊之羔、</verse>
				<verse number="16">耶和華之使者曰、爾雖留我、我不食爾餐、如備燔祭、必以獻耶和華、其言此者、因 瑪挪亞 不知其為耶和華之使也、</verse>
				<verse number="17">瑪挪亞 曰、爾何名、爾言驗時、我則尊爾、</verse>
				<verse number="18">耶和華之使者曰、我名奇妙、何以詢為、</verse>
				<verse number="19">瑪挪亞 取山羊之羔、及素祭、陳於磐上、以獻耶和華、使者所行奇妙、 瑪挪亞 與其妻並睹之、</verse>
				<verse number="20">壇上火燄上騰、使者乘之而昇、 瑪挪亞 暨妻見之、則俯伏於地、</verse>
				<verse number="21">耶和華之使者不復見於 瑪挪亞 與其妻、 瑪挪亞 乃知其為耶和華之使也、</verse>
				<verse number="22">語其妻曰、我儕必死、因睹上帝也、</verse>
				<verse number="23">妻曰、如耶和華意欲殺我、必不納我之燔祭素祭、亦不示我以此事、告我以斯言、</verse>
				<verse number="24">婦生子、命名 參孫 、子長、耶和華錫嘏焉、</verse>
				<verse number="25">耶和華之神始感之、在 瑣拉 以實陶 間之 瑪哈尼但 、</verse>
			</chapter>
			<chapter number="14">
				<verse number="1">參孫 下 亭拿 、見一 非利士 女、</verse>
				<verse number="2">歸告父母曰、我在 亭拿 見一 非利士 女、請為我娶之、</verse>
				<verse number="3">父母曰、爾同儕我眾民中、豈無女子、致爾娶於未受割之 非利士 人乎、 參孫 謂父曰、我深悅斯女、請為我娶之、</verse>
				<verse number="4">其父母不知斯事由於耶和華、 參孫 尋釁、欲攻 非利士 人、是時 非利士 人轄 以色列 人、</verse>
				<verse number="5">參孫 與父母下 亭拿 、至葡萄園、有一稚獅、咆哮迎之、</verse>
				<verse number="6">參孫 大為耶和華之神所感、手雖無械、而裂獅如羔羊、不以所行告其父母、</verse>
				<verse number="7">遂往與女語、甚悅之、</verse>
				<verse number="8">未幾復至、欲娶以歸、離途轉視獅尸、見羣蜂與蜜在其中、</verse>
				<verse number="9">取蜜於手、且行且食、至父母所、亦予之食、不以蜜出獅尸告、</verse>
				<verse number="10">父至女所、 參孫 設筵於彼、蓋少者素有此例、</verse>
				<verse number="11">眾見 參孫 、則簡三十人為其伴侶、</verse>
				<verse number="12">參孫 語之曰、容我以隱語試爾、七日宴間、如能詳釋告我、我則給爾枲衣三十領、外衣三十襲、</verse>
				<verse number="13">若不能詳釋、爾則給我枲衣三十領、外衣三十襲、僉曰、請宣隱語、使我聞之、</verse>
				<verse number="14">曰、自食者出食、自強者出甘、歷至三日、未能解其隱語、</verse>
				<verse number="15">迨及七日、謂 參孫 妻曰、可誘爾夫、為我詳釋隱語、不然、我必以火燬爾、及爾父家、爾延我來、欲奪我所有乎、</verse>
				<verse number="16">參孫 妻哭於其前曰、爾乃惡我、而不我愛、爾以隱語試我同族、而不以之告我、曰、我未告父母、豈告爾乎、</verse>
				<verse number="17">宴歷七日、妻哭其前、至於七日、為妻所迫、乃以隱語告之、妻告同族、</verse>
				<verse number="18">七日日未入時、邑人告曰、孰甘於蜜、孰強於獅、 參孫 曰、若不用我牝牛而耕、則不能解我隱語、</verse>
				<verse number="19">耶和華之神大感 參孫 、遂下 亞實基倫 、殺三十人、褫其衣、以給解隱語者、盛怒而返父家、</verse>
				<verse number="20">其妻適其所友之伴侶、</verse>
			</chapter>
			<chapter number="15">
				<verse number="1">厥後、時值麥秋、 參孫 攜一山羊之羔探妻、曰、吾欲入室見之、妻父不許、</verse>
				<verse number="2">曰、我意爾憾之甚、故嫁於爾伴侶、其妹較彼不尤美乎、可娶以代、</verse>
				<verse number="3">參孫 語眾曰、今我加害於 非利士 人、亦無尤焉、</verse>
				<verse number="4">遂往執野犬三百、以尾相繫、束炬於二尾間、</verse>
				<verse number="5">炬既燃、放火入 非利士 人之禾稼、凡束而堆積者、與未刈者、暨橄欖園、悉為所焚、</verse>
				<verse number="6">非利士 人問曰、行此者誰、或曰、 亭拿 人之壻 參孫 、因以其妻適伴侶故也、 非利士 人遂至、以火焚女及其父、</verse>
				<verse number="7">參孫 曰、爾既行是、我必復仇而後已、</verse>
				<verse number="8">遂擊 非利士 人、大行殺戮、尸相枕籍、後往 以坦 巖穴居焉、○</verse>
				<verse number="9">非利士 人上、建營於 猶大 、布於 利希 、</verse>
				<verse number="10">猶大 人曰、爾來攻我、曷故、曰、我來欲縛 參孫 、以其所行於我者加乎其身、</verse>
				<verse number="11">有 猶大 人三千、至 以坦 巖穴、謂 參孫 曰、豈不知我為 非利士 人所轄乎、何行此以累我耶、曰、以其所行於我者、行之於彼也、</verse>
				<verse number="12">猶大 人曰、我來欲縛爾、付於 非利士 人手、 參孫 曰、與我誓約、爾不親擊我、</verse>
				<verse number="13">曰、否、祇縛爾付於其手、必不殺爾、遂以新索二縛之、由巖攜之而上、</verse>
				<verse number="14">既至 利希 、 非利士 人呼而迎之、 參孫 大為耶和華之神所感、臂上之索、如經火之麻、脫於其手、</verse>
				<verse number="15">參孫 見驢之新頰骨、伸手取之、擊人以千計、</verse>
				<verse number="16">曰、我以驢頰骨行戮、積尸成壘、我以驢頰骨殺人、其數盈千、</verse>
				<verse number="17">言畢、手擲頰骨、其地遂名 拉末利希 、</verse>
				<verse number="18">參孫 渴甚、籲耶和華曰、爾藉僕手、大施拯救、今將渴死、而陷未受割者之手、</verse>
				<verse number="19">上帝裂 利希 之窪處、有水湧出、飲之、精神頓復而蘇、故其泉名曰 隱哈歌利 、在於 利希 、至今猶存、</verse>
				<verse number="20">非利士 人轄 以色列 族時、 參孫 為士師、歷二十年、</verse>
			</chapter>
			<chapter number="16">
				<verse number="1">參孫 往 迦薩 、見一妓、就之、</verse>
				<verse number="2">或告 迦薩 人曰、 參孫 至此、遂伏邑門、竟夕環守、靜默無聲、意謂待至黎明、我必殺之、</verse>
				<verse number="3">參孫 既臥、中夜而興、取邑門之扉與楗、倂二橛而拔之、荷之於肩、至 希伯崙 前之山巔、○</verse>
				<verse number="4">厥後、 參孫 在 梭烈 谷、愛一女、名 大利拉 、</verse>
				<verse number="5">非利士 牧伯就女曰、爾其誘之、察其何由有此大力、我儕何以勝之、致能縛而苦之、則我各以銀一千一百給爾、</verse>
				<verse number="6">大利拉 謂 參孫 曰、請爾告我、何由有此大力、何術可以縛而苦爾、</verse>
				<verse number="7">參孫 曰、如以未乾之新弦七縛我、我則荏弱、無異他人、</verse>
				<verse number="8">於是 非利士 牧伯攜未乾之新弦七予女、女則縛之、</verse>
				<verse number="9">女既設伏於內室、告曰、 參孫 、 非利士 人涖爾、 參孫 遂斷其弦、如斷經火之麻縷、仍不知其力之奚自、</verse>
				<verse number="10">大利拉 謂 參孫 曰、爾欺我而言誑、請告我何以縛爾、</verse>
				<verse number="11">曰、如以未用之新索縛我、我則荏弱、無異他人、</verse>
				<verse number="12">大利拉 遂以新索縛之、曰、 參孫 、 非利士 人涖爾、是時伏者俟於內室、 參孫 即斷臂索、如斷一縷、</verse>
				<verse number="13">大利拉 謂 參孫 曰、爾欺我而言誑、越至於今、請告我何以縛爾、曰、以我首髮七綹、與緯同織、則可、</verse>
				<verse number="14">女遂以橛釘其髮、曰、 參孫 、 非利士 人涖爾、 參孫 即寤、拔機之橛與緯、</verse>
				<verse number="15">女曰、爾心不在我、何云愛我乎、爾欺我者三、未告我以大力何由而有、</verse>
				<verse number="16">女日以言促迫之、 參孫 中心憂鬱、幾及於死、</verse>
				<verse number="17">以心所藏悉告之、曰、我自母胎、為拿細耳人歸於上帝、薙髮之刀、未加於首、如薙我髮、我力自去、我則荏弱、無異他人、</verse>
				<verse number="18">大利拉 見其以心所藏悉告之、則遣人召 非利士 牧伯曰、今彼以心所藏悉告於我、請爾復至、惟此一次、 非利士 牧伯遂至、攜金於手、</verse>
				<verse number="19">女使 參孫 枕膝而寢、招人薙其髮七綹、遂困苦之、其力果去、</verse>
				<verse number="20">女曰、 參孫 、 非利士 人涖爾、 參孫 寤曰、我且出、逍遙如昔、而不知耶和華已離之矣、</verse>
				<verse number="21">非利士 人遂執之、抉其目、解至 迦薩 、繫以銅鏈、使旋磨於獄、</verse>
				<verse number="22">其髮薙後漸長、○</verse>
				<verse number="23">非利士 牧伯集眾、大祭其神 大袞 、而取歡樂、曰、我神以敵 參孫 付於我手、</verse>
				<verse number="24">民見之、則頌讚其神曰、我神付敵於我手、彼乃敗我邦國、殺我多人者也、</verse>
				<verse number="25">中心欣喜時、則曰、其召 參孫 、為我作劇、遂召 參孫 出獄、置之柱間、乃作劇於其前、</verse>
				<verse number="26">參孫 謂執手之童曰、容捫室柱、使我倚之、</verse>
				<verse number="27">室充男女、 非利士 牧伯咸在、室頂亦有男女、約三千人、觀 參孫 作劇、</verse>
				<verse number="28">參孫 籲耶和華曰、主耶和華歟、求爾垂念我、上帝歟、求爾堅固我、惟此一次、以報 非利士 人抉我二目之仇、</verse>
				<verse number="29">乃執室所賴之二中柱、一以左手、一以右手、而憑依之、</verse>
				<verse number="30">曰、願與 非利士 人偕亡、遂屈身盡力曳之、室乃傾圮、覆於諸伯眾民之上、如是、 參孫 死時所殺、較之生時所殺尤多、</verse>
				<verse number="31">其兄弟與父家俱至、取之而歸、葬於父 瑪挪亞 之墓、在 瑣拉 以實陶 間、 參孫 為 以色列 士師、歷二十年、</verse>
			</chapter>
			<chapter number="17">
				<verse number="1">以法蓮 山地、有人名 米迦 、</verse>
				<verse number="2">謂其母曰、爾銀一千一百被竊、因而咒詛、且告於我、其銀在此、我取之矣、母曰、願耶和華錫嘏我子、</verse>
				<verse number="3">其子以銀一千一百反其母、母曰、我已以此銀、為吾子獻於耶和華、以造雕像及鑄像、故仍反於爾、</verse>
				<verse number="4">子復以銀反母、母取二百、以予金工、使造雕像及鑄像、置於 米迦 室、</verse>
				<verse number="5">米迦 有神室、遂作聖衣與家神、區別一子、為其祭司、</verse>
				<verse number="6">時、 以色列 無王、人各任意而行、○</verse>
				<verse number="7">有少者 利未 人、居於 猶大 伯利恆 、</verse>
				<verse number="8">離 猶大 伯利恆 邑、覓地以居、行抵 以法蓮 山地、至於 米迦 家、</verse>
				<verse number="9">米迦 曰、爾奚自、曰、我 利未 人、自 猶大 伯利恆 來、欲覓地而居、</verse>
				<verse number="10">米迦 曰、可偕我居、為我之父與祭司、歲給十金、衣服一襲、供爾之饌、 利未 人遂入室、</verse>
				<verse number="11">樂與同居、 米迦 視之若子、</verse>
				<verse number="12">米迦 區別之、乃為其祭司、居於 米迦 家、</verse>
				<verse number="13">米迦 曰、今有 利未 人為祭司、我知耶和華必錫嘏於我、</verse>
			</chapter>
			<chapter number="18">
				<verse number="1">維時、 以色列 無王、 但 之支派、在 以色列 中、未得其業、故覓地以居、</verse>
				<verse number="2">於族中遣勇士五人、由 瑣拉 以實陶 而往、窺察土地、語之曰、往窺其地、乃適 以法蓮 山地、至 米迦 室宿焉、</verse>
				<verse number="3">近其室時、識少者 利未 人之聲、就而問曰、誰導爾至此、在此何為、何所得乎、</verse>
				<verse number="4">少者以 米迦 如何相待告曰、 米迦 雇我為其祭司、</verse>
				<verse number="5">曰、請諮諏上帝、使知我之前途、是否利達、</verse>
				<verse number="6">祭司曰、安然而往、爾之前途、耶和華所顧也、</verse>
				<verse number="7">五人遂往、至 拉億 、見其居民、如 西頓 人、安逸無慮、因無強者相害也、地離 西頓 甚遠、不與他人交際、</verse>
				<verse number="8">五人返於 瑣拉 以實陶 、告其昆弟、昆弟問曰、爾意若何、</verse>
				<verse number="9">曰、可起、而往攻之、我見其地甚美、豈可閒居、宜往勿緩、據以為業、</verse>
				<verse number="10">既至、必見其民安逸無慮、土壤寬廣、天下物產、罔有所缺、上帝付之爾手、○</verse>
				<verse number="11">於是 但 之室家六百人、各佩器械、自 瑣拉 以實陶 啟行、</verse>
				<verse number="12">上至 猶大 之 基列耶琳 、建營其後、名其地曰 瑪哈尼但 、至於今日、</verse>
				<verse number="13">由此往 以法蓮 山地、至 米迦 室、</verse>
				<verse number="14">昔窺 拉億 之五人、謂昆弟曰、此室有聖衣家神、雕像鑄像、爾知之乎、當思如何而為、</verse>
				<verse number="15">遂轉詣 米迦 室、入少者 利未 人之室、而問其安、</verse>
				<verse number="16">但 人六百、各佩器械、立於門外、</verse>
				<verse number="17">窺地之五人入室、取雕像鑄像、家神聖衣、祭司與佩器械之六百人、立於門外、</verse>
				<verse number="18">五人入室、既取諸物而出、祭司問曰、爾欲何為、</verse>
				<verse number="19">曰、勿語、以手掩口、與我偕往、為我之父與祭司、汝為一家之祭司、與為 以色列 一支派一族之祭司、孰愈、</verse>
				<verse number="20">祭司心悅、取聖衣暨家神雕像、入於民中、</verse>
				<verse number="21">眾遂轉而前往、使幼稚牲畜貨財先行、</verse>
				<verse number="22">離 米迦 室已遠、 米迦 之鄰咸集、追及 但 人呼之、</verse>
				<verse number="23">但 人回顧、問 米迦 曰、爾有何事、率斯羣眾而來、</verse>
				<verse number="24">曰、我所作之神像、及所任之祭司、爾攜之去、一無所遺、而問我有何事耶、</verse>
				<verse number="25">但 人曰、勿使爾聲聞於我眾、恐暴戾者擊爾、致爾與爾家人、俱喪厥命、</verse>
				<verse number="26">但 人乃行其途、 米迦 見其強於己、則轉而歸家、</verse>
				<verse number="27">但 人攜 米迦 所製之物、及其祭司、至於 拉億 、見其安逸無慮之民、擊之以刃、火焚其邑、無人救援、</verse>
				<verse number="28">蓋邑在近 伯利合 之谷中、離 西頓 甚遠、不與他人交際、 但 人復建邑而居之、</verse>
				<verse number="29">此邑昔名 拉億 、今依其祖 以色列 子 但 之名、名之曰 但 、</verse>
				<verse number="30">立彼雕像、 摩西 子 革順 之裔 約拿單 、暨其子孫、為 但 支派之祭司、迨至斯土見虜之日、</verse>
				<verse number="31">米迦 雕像之設、所歷時日、與上帝室在 示羅 同、</verse>
			</chapter>
			<chapter number="19">
				<verse number="1">當 以色列 無王時、有 利未 人旅 以法蓮 山隅、娶妾於 猶大 伯利恆 、</verse>
				<verse number="2">妾不貞、離夫、歸 伯利恆 父家、居歷四月、</verse>
				<verse number="3">夫起、攜一僕二驢往見妾、欲以善言慰藉、冀其旋歸、妾導入父室、其父見之、欣喜承迎、</verse>
				<verse number="4">留之三日、飲食而宿、</verse>
				<verse number="5">越至四日、夙興欲行、女之父謂其壻曰、食餅少許、壯爾心力而後行、</verse>
				<verse number="6">二人同坐飲食、女之父曰、是夜請仍宿此、以快爾心、</verse>
				<verse number="7">其人起而欲往、女之父強留之、乃復宿焉、</verse>
				<verse number="8">越至五日、夙興欲往、女之父曰、請復壯爾心力、延至日昃、於是二人同食、</verse>
				<verse number="9">其人與妾及僕、起而欲往、女之父曰、日已昃、天將暮矣、請留一宿、以快爾心、詰旦夙興而歸可也、</verse>
				<verse number="10">其人不欲復宿、乃備二驢、攜妾啟行、至 耶布斯 即 耶路撒冷 相對之所、</verse>
				<verse number="11">近 耶布斯 時、日將暮矣、僕謂主曰、請偏行、入 耶布斯 邑而宿、</verse>
				<verse number="12">主曰、外族之邑、不屬 以色列 人者、我不入之、必往 基比亞 、</verse>
				<verse number="13">又謂僕曰、可適此處一邑而宿、或 基比亞 、或 拉瑪 、</verse>
				<verse number="14">遂前行、近屬 便雅憫 之 基比亞 時、日已入、</verse>
				<verse number="15">至 基比亞 、入邑以宿、無人接其入室寓之、乃坐於衢、</verse>
				<verse number="16">既暮、有老者自田工作而歸、彼乃 以法蓮 山地人、旅於 基比亞 、此地之人、屬 便雅憫 族、</verse>
				<verse number="17">老者舉目、見旅人在衢、問曰、爾奚自、將何往、</verse>
				<verse number="18">曰、我自 猶大 伯利恆 來、往 以法蓮 山隅、原居於彼、曾至 猶大 伯利恆 、今詣耶和華室、無人接我入室、</verse>
				<verse number="19">驢有芻糧、我與妾僕有餅及酒、罔有所缺、</verse>
				<verse number="20">老者曰、願爾平安、爾之所需、我之責也、勿宿於衢、</verse>
				<verse number="21">遂導之入室、以芻飼驢、乃濯足飲食、</verse>
				<verse number="22">適快心時、邑之匪徒環宅叩門、謂室主老者曰、入爾室者、攜之出、以遂我欲、</verse>
				<verse number="23">室主出、謂之曰、兄弟乎、勿行此惡、斯人既入我室、勿妄為、</verse>
				<verse number="24">我有處女、及彼之妾在此、我俱出之、任爾玷辱、遂爾所欲、惟於斯人勿妄為、</verse>
				<verse number="25">眾不聽、旅人執其妾出之、眾與淫合、竟夕狎侮、黎明始釋、</verse>
				<verse number="26">昧爽、婦至其主所寓之室、仆於門前、迨乎既旦、</verse>
				<verse number="27">其主夙興、啟門而出、欲行其途、見妾仆於門前、二手在閾、</verse>
				<verse number="28">謂之曰、起、我儕行矣、不應、遂置之於驢、啟行而歸、</verse>
				<verse number="29">至家、以刀肢解其妾、分為十二、徧送於 以色列 四境、</verse>
				<verse number="30">見之者曰、自 以色列 人出 埃及 、以迄於今未有若此之事、未之見也、今當思議、而宣言焉、</verse>
			</chapter>
			<chapter number="20">
				<verse number="1">於是 以色列 眾咸出、自 但 至 別是巴 、暨 基列 地之民、有如一人、集於 米斯巴 、在耶和華前、</verse>
				<verse number="2">民長與 以色列 諸支派、集為上帝民會、執兵步卒、共四十萬、</verse>
				<verse number="3">以色列 人至 米斯巴 、為 便雅憫 人所聞、 以色列 人問曰、此惡之由、請以告我、</verse>
				<verse number="4">被殺之婦、其夫 利未 人對曰、我與妾至 便雅憫 之 基比亞 、止宿於彼、</verse>
				<verse number="5">及夜、 基比亞 人起而攻我、環室、意欲殺我、淫污我妾致死、</verse>
				<verse number="6">彼行淫亂謬妄之事、在 以色列 中、故我取妾而臠之、徧送於 以色列 四境、</verse>
				<verse number="7">請爾 以色列 眾為之畫策、而建議焉、</verse>
				<verse number="8">民眾悉起、有如一人、曰、我不返幕歸家、</verse>
				<verse number="9">必掣籤、往攻 基比亞 、</verse>
				<verse number="10">於 以色列 諸支派中、百取十、千取百、萬取千、使備餱糧、迨眾至 便雅憫 之 基比亞 、則依其在 以色列 中、所行謬妄之事以待之、</verse>
				<verse number="11">於是 以色列 眾咸集、連絡為一、以攻斯邑、</verse>
				<verse number="12">以色列 支派遣人謂 便雅憫 支派曰、爾中所行何惡、</verse>
				<verse number="13">今以 基比亞 之匪徒付我、俾致之死、以除惡於 以色列 中、 便雅憫 人不聽同儕 以色列 人之言、</verse>
				<verse number="14">乃由諸邑、集於 基比亞 、欲與 以色列 人戰、</verse>
				<verse number="15">便雅憫 諸邑執兵之士、計二萬六千、其外有 基比亞 選兵、計七百、</verse>
				<verse number="16">眾中有所簡左手較捷之卒七百、以繩發石、不爽毫髮、</verse>
				<verse number="17">除 便雅憫 人外、 以色列 人之執兵者、計四十萬、皆戰士也、</verse>
				<verse number="18">以色列 人起、往 伯特利 、諮諏上帝曰、與 便雅憫 人戰、我中誰當先往、耶和華曰、 猶大 先往、</verse>
				<verse number="19">以色列 人晨興、對 基比亞 建營、</verse>
				<verse number="20">出而列陳於 基比亞 、欲與 便雅憫 人戰、</verse>
				<verse number="21">便雅憫 人自 基比亞 出、戮 以色列 人二萬二千、</verse>
				<verse number="22">以色列 人共奮厥志、復列陳於前日之陳所、</verse>
				<verse number="23">上至耶和華前、哭泣至暮、諮諏耶和華曰、我可再與昆弟 便雅憫 人戰否、耶和華曰、可往攻之、</verse>
				<verse number="24">翌日、 以色列 人進攻 便雅憫 族、</verse>
				<verse number="25">便雅憫 人是日自 基比亞 出而逆之、又戮 以色列 執兵之士一萬八千、</verse>
				<verse number="26">以色列 民眾、上至 伯特利 哭泣、坐於耶和華前、禁食至暮、獻燔祭及酬恩祭於耶和華、</verse>
				<verse number="27">時、上帝約匱在彼、 亞倫 孫、 以利亞撒 子 非尼哈 、侍於其前、</verse>
				<verse number="28">以色列 人諮諏耶和華曰、我可復出、與我昆弟 便雅憫 人戰乎、抑止乎、耶和華曰、往哉、明日我必付之爾手、</verse>
				<verse number="29">以色列 人設伏於 基比亞 四周、</verse>
				<verse number="30">越至三日、 以色列 人往攻 便雅憫 人、列陳於 基比亞 如前、</verse>
				<verse number="31">便雅憫 人出而迎戰、被誘離邑、如前擊殺 以色列 人、約有三十、於二通衢、一往 伯特利 、一往 基比亞 之郊野、</verse>
				<verse number="32">便雅憫 人曰、其敗如故、 以色列 人曰、我儕其遁、誘之離邑、至於通衢、</verse>
				<verse number="33">眾遂起離其所、列陳於 巴力他瑪 、伏者自 基比亞 草場而出、</verse>
				<verse number="34">有 以色列 選兵一萬、往攻 基比亞 、戰勢劇烈、然 便雅憫 人不知禍之將及、</verse>
				<verse number="35">耶和華使 便雅憫 人敗於 以色列 人前、是日 以色列 人殺 便雅憫 人、二萬五千一百、皆執兵之士、</verse>
				<verse number="36">便雅憫 人乃自知敗北、初、 以色列 人恃有伏兵在 基比亞 、故暫避 便雅憫 人、</verse>
				<verse number="37">伏兵驟出、進攻 基比亞 、刃擊舉邑之人、</verse>
				<verse number="38">以色列 人曾約伏兵、以使邑中烟雲上騰為號、</verse>
				<verse number="39">以色列 人戰時稍卻、 便雅憫 人殺其人約有三十、自謂 以色列 人為我所敗、如前戰然、</verse>
				<verse number="40">迨邑中烟雲起、其狀如柱、 便雅憫 人回顧、見舉邑烟焰冲天、</verse>
				<verse number="41">以色列 人旋轉、 便雅憫 人見禍及之、不勝駭懼、</verse>
				<verse number="42">遂背 以色列 人、轉向曠野之路而遁、軍士急追於後、民自諸邑而出、戮之於其間、</verse>
				<verse number="43">追襲之、圍困之、在其駐足之所蹂躪之、至於相對日出處之 基比亞 、</verse>
				<verse number="44">便雅憫 人仆者一萬八千、皆勇士也、</verse>
				<verse number="45">其餘轉向曠野而逃、至 臨門 磐、 以色列 人又於通衢、收其五千人、追至 基頓 、又殺二千人、</verse>
				<verse number="46">是日 便雅憫 執兵之士死者、共二萬五千、皆勇士也、</verse>
				<verse number="47">惟有六百人、轉向曠野而逃、至 臨門 磐、居之四月、</verse>
				<verse number="48">以色列 人反攻 便雅憫 、刃擊邑眾、與其牲畜、及凡所遇、所至諸邑、以火焚之、</verse>
			</chapter>
			<chapter number="21">
				<verse number="1">以色列 人曾在 米斯巴 誓曰、我儕皆不以女妻 便雅憫 人、</verse>
				<verse number="2">民至 伯特利 、坐於上帝前、迨及薄暮、舉聲痛哭、曰、</verse>
				<verse number="3">以色列 之上帝耶和華歟、今日 以色列 中缺一支派、何為有此事乎、</verse>
				<verse number="4">翌日、民眾夙興、築壇、獻燔祭及酬恩祭、</verse>
				<verse number="5">以色列 人曾重誓曰、凡不上 米斯巴 、詣耶和華者、必致之死、故相問曰、 以色列 支派中、孰不與會、詣耶和華、</verse>
				<verse number="6">以色列 人為其昆弟 便雅憫 人而悔、曰、 以色列 支派中、今日絕其一矣、</verse>
				<verse number="7">我既指耶和華而誓、不以我女妻之、則其遺民若何得妻、</verse>
				<verse number="8">又曰、 以色列 支派中、孰不上 米斯巴 、詣耶和華乎、察知 基列雅比 無人入營與會、</verse>
				<verse number="9">蓋核民時、見其居民無一在者、</verse>
				<verse number="10">會眾遣其最勇之士一萬二千、命之曰、往哉、刃擊 基列雅比 居民、暨厥婦孺、</verse>
				<verse number="11">所有丁男、及已適人之女、悉殲滅之、</verse>
				<verse number="12">於其居民中、遇處子四百、未適人者、攜至 迦南 地 示羅 營、</verse>
				<verse number="13">會眾遣使至 臨門 磐、以和告 便雅憫 人、</verse>
				<verse number="14">便雅憫 人遂歸、則以 基列雅比 生存之女妻之、尚為不足、</verse>
				<verse number="15">民為 便雅憫 人而悔、蓋耶和華使 以色列 支派有闕如也、</verse>
				<verse number="16">會之長老曰、 便雅憫 之婦女既滅、則其遺民何以妻之、</verse>
				<verse number="17">又曰、 便雅憫 人之逃脫者、必有其業、免 以色列 支派泯沒其一、</verse>
				<verse number="18">但我儕不可妻之以女、因 以色列 人曾誓曰、以女妻 便雅憫 人者、必受詛也、</verse>
				<verse number="19">遂曰、在 利波拿 南、 伯特利 北、往 示劍 道東之 示羅 、歲有耶和華節期、</verse>
				<verse number="20">乃命 便雅憫 人曰、爾往伏於葡萄園、</verse>
				<verse number="21">見 示羅 女出而舞蹈、則由葡萄園出、各執其女為妻、而歸 便雅憫 地、</verse>
				<verse number="22">如其父兄赴愬於我、我則曰、請爾施恩、以之予我、蓋昔戰時、我不留女以為其妻、今亦非爾所妻、若然、則為有罪、</verse>
				<verse number="23">便雅憫 人如言而行、循其人數、執舞蹈之女為妻、歸其故業、復建諸邑以居、</verse>
				<verse number="24">於是 以色列 人歸其支派室家、自彼各復本業、</verse>
				<verse number="25">是時 以色列 無王、人各任意而行、</verse>
			</chapter>
		</book>
		<book number="8">
			<chapter number="1">
				<verse number="1">當士師主治時、斯土薦饑、有 猶大 伯利恆 人、與妻及二子、往旅於 摩押 地、</verse>
				<verse number="2">其人名 以利米勒 、妻名 拿俄米 、二子名 瑪倫 、 基連 、俱為 猶大 伯利恆 之 以法他 人、至 摩押 地居焉、</verse>
				<verse number="3">拿俄米 夫 以利米勒 死、遺其妻及二子、</verse>
				<verse number="4">二子娶 摩押 女、一名 俄珥巴 、一名 路得 、居彼約十年、</verse>
				<verse number="5">瑪倫 基連 俱亡、遺 拿俄米 、無夫、亦無子、</verse>
				<verse number="6">在 摩押 地、聞耶和華垂顧其民、賜之以糧、則起、攜其二媳、欲自 摩押 地歸、</verse>
				<verse number="7">婦離所居、偕其二媳、循途以返 猶大 、</verse>
				<verse number="8">拿俄米 謂二媳曰、各歸母家、願耶和華恩待爾、如爾之待死者及我然、</verse>
				<verse number="9">願耶和華賜爾各得綏安於夫家、遂吻之、二媳發聲而哭、</verse>
				<verse number="10">曰、否、我必與爾偕歸爾國、</verse>
				<verse number="11">拿俄米 曰、吾女歟、其歸哉、曷欲與我偕往、我猶孕子為爾夫乎、</verse>
				<verse number="12">我女歟、其歸哉、我年已邁、不復有夫、如曰我尚有望、是夜得夫、且能誕子、</verse>
				<verse number="13">爾豈欲待其長、而不嫁他人乎、我女歟、勿若是、我緣爾故、更為愁苦、蓋耶和華之手擊我、</verse>
				<verse number="14">二媳復發聲而哭、 俄珥巴 吻其姑而別、惟 路得 依附之、</verse>
				<verse number="15">拿俄米 曰、爾之妯娌、已歸其國其神、汝其從之而歸、</verse>
				<verse number="16">路得 曰、勿勸我離爾、不汝從、汝之所往、我必俱往、汝之所寓、我必偕寓、汝民必為我民、汝上帝必為我上帝、</verse>
				<verse number="17">汝所死之處、我亦死於彼、葬於彼、除死而外、我若與爾相離、願耶和華罰我維倍、</verse>
				<verse number="18">拿俄米 見 路得 決志偕往、則不復言、</verse>
				<verse number="19">二人乃往 伯利恆 、既至、舉邑聳動、婦女咸曰、此乃 拿俄米 乎、</verse>
				<verse number="20">曰、勿稱我 拿俄米 、當稱我為 瑪拉 、 拿俄米 譯即樂 瑪拉 譯即苦蓋全能者待我苦甚、</verse>
				<verse number="21">我富有而出、耶和華使我匱乏而歸、耶和華既責我、全能者既苦我、奚稱我為 拿俄米 哉、</verse>
				<verse number="22">拿俄米 與其媳 摩押 女 路得 、歸自 摩押 乃若此、彼至 伯利恆 時、適穫麰麥之際、</verse>
			</chapter>
			<chapter number="2">
				<verse number="1">拿俄米 之夫 以利米勒 、其家有富豪之戚屬、名 波阿斯 、</verse>
				<verse number="2">摩押 女 路得 謂 拿俄米 曰、容我適田、蒙誰之恩、則隨其後、而拾遺穗、曰、我女、往哉、</verse>
				<verse number="3">遂往於田、從穫者後、而拾所遺、偶至 以利米勒 家 波阿斯 之田、</verse>
				<verse number="4">波阿斯 自 伯利恆 至、謂穫者曰、願耶和華偕爾、對曰、願耶和華錫嘏於爾、</verse>
				<verse number="5">波阿斯 問督穫之僕曰、此為誰氏女、</verse>
				<verse number="6">督穫之僕曰、乃 摩押 女、與 拿俄米 自 摩押 偕來、</verse>
				<verse number="7">彼曰、請容我從穫者後、在禾束間以拾所遺、彼至、自朝迄今在此、惟有時少待於廬耳、</verse>
				<verse number="8">波阿斯 謂 路得 曰、我女、請聽、勿離此而往他田拾遺、在此偕我使女、</verse>
				<verse number="9">視人穫於何田、即隨其後、我命少者勿犯爾、渴時、則往器所、飲少者所汲、</verse>
				<verse number="10">婦俯伏於地曰、我乃異邦人、何蒙爾恩、得爾之顧、</verse>
				<verse number="11">波阿斯 曰、自爾夫沒後、爾於爾姑所為、並離父母故土、至素所未識之民中、是事人悉告我、</verse>
				<verse number="12">願耶和華報爾所為、爾來託庇於 以色列 上帝耶和華翼下、願其大賚爾、</verse>
				<verse number="13">曰、我主歟、願蒙爾恩、我雖不如爾使女之一、爾乃慰藉爾婢、語以愜心之言、</verse>
				<verse number="14">食時、 波阿斯 曰、來此食餅、濡所擘者於醯、婦則坐於穫者之側、 波阿斯 予以烘穀、婦食果腹、猶有所餘、</verse>
				<verse number="15">婦既起而拾遺、 波阿斯 命其少者曰、容其在禾束間拾遺、勿責之、</verse>
				<verse number="16">可由禾束、少抽數莖、故遺於地、容其拾之、勿叱之、</verse>
				<verse number="17">路得 在田拾穗、至於薄暮、撲其所拾、得麰麥約一伊法、</verse>
				<verse number="18">取之入邑以示姑、亦以果腹所餘者、出而與姑、</verse>
				<verse number="19">姑曰、爾今日拾穗何處、工作何方、願顧爾者得福、婦以所與工作之人告姑曰、今日我所與工作者、名 波阿斯 、</verse>
				<verse number="20">拿俄米 謂媳曰、彼施恩於存者亡者弗輟、願耶和華錫嘏之、又曰、其人為我近戚、可贖我產者、此其一也、</verse>
				<verse number="21">摩押 女 路得 曰、彼謂我雲、附近我少者、迨及刈畢、</verse>
				<verse number="22">拿俄米 曰、我女歟、汝與其使女偕出、不令人見爾於他田、善也、</verse>
				<verse number="23">由是 路得 與 波阿斯 使女偕、而拾穗焉、迨麰麥小麥盡刈、仍與姑居、</verse>
			</chapter>
			<chapter number="3">
				<verse number="1">拿俄米 謂媳曰、我女歟、我不當為爾求安處之所、俾爾獲福乎、</verse>
				<verse number="2">昔爾與 波阿斯 使女偕、 波阿斯 非我之戚族乎、彼今夜在禾場、簸揚麰麥、</verse>
				<verse number="3">爾其浴身、沐膏衣衣、住於禾場、惟勿令其見之、迨其飲食既畢、</verse>
				<verse number="4">彼偃臥時、爾察其處、然後入、啟其足而臥、彼必告爾以所當行、</verse>
				<verse number="5">曰、凡爾所言、我必遵行、</verse>
				<verse number="6">遂往禾場、凡姑所命、悉遵行之、</verse>
				<verse number="7">波阿斯 飲食已畢、中心歡悅、往臥於麥積之首、婦乃潛至、啟其足而臥焉、</verse>
				<verse number="8">中夜 波阿斯 驚駭、反側、知有婦附其足而臥、</verse>
				<verse number="9">曰、爾為誰、曰、爾婢 路得 、請以裾覆我、蓋爾乃宜贖我產者、</verse>
				<verse number="10">曰、我女歟、願耶和華錫嘏於爾、爾於少者、無論貧富、俱不相從、爾之施恩、其終較隆於始、</verse>
				<verse number="11">我女歟、毋懼、舉邑皆知爾乃淑女、爾所言者、我必為爾行之、</verse>
				<verse number="12">我誠宜贖爾產、惟尚有一人、較我尤近、</verse>
				<verse number="13">今夜且宿於此、迨至詰朝、如彼欲贖爾產、則善、如其不贖、我指耶和華之生而誓、我必為爾贖之、臥此以待旦可也、</verse>
				<verse number="14">遂附其足而臥、未能相辨之時即起、蓋 波阿斯 曰、勿使人知有婦至場、</verse>
				<verse number="15">又曰、持所衣之外衣、既持之、則量麰麥六量、置諸其肩、乃入於邑、</verse>
				<verse number="16">至其姑所、姑曰、我女歟、爾所遇若何、婦以 波阿斯 所待悉告之、</verse>
				<verse number="17">又曰、其人給我麰麥六量、曰、勿徒手詣爾姑、</verse>
				<verse number="18">姑曰、我女歟、其安坐、以觀其事若何而成、蓋今日事苟未成、其人必不中止、</verse>
			</chapter>
			<chapter number="4">
				<verse number="1">波阿斯 至邑門而坐、見其所言宜贖產者過焉、則呼之曰、某歟、請離途、坐於此、遂離途而坐、</verse>
				<verse number="2">乃簡邑之長老十人、謂曰、請坐於此、遂坐、</verse>
				<verse number="3">語宜贖產者曰、自 摩押 而歸之 拿俄米 、將鬻我昆弟 以利米勒 之田、</verse>
				<verse number="4">我意告爾、於坐此者、及我民之長老前、爾其購之、當贖之者乃爾、其次則我、別無他人、如爾欲贖、則贖之、不然、明以告我、其人曰、我欲贖之、</verse>
				<verse number="5">波阿斯 曰、爾由 拿俄米 手購田之日、亦由死者之婦、 摩押 女 路得 而購之、俾承其業、以繼死者之名、</verse>
				<verse number="6">宜贖產者曰、我不能為己贖之、恐害我業、贖產之權、請爾操之、蓋我不能贖也、</verse>
				<verse number="7">昔在 以色列 中、凡贖物易物、欲定其事者、必解其履、以予鄰里、此 以色列 人為據之例也、</verse>
				<verse number="8">故宜贖產者謂 波阿斯 曰、汝其購之、則解其履、</verse>
				<verse number="9">波阿斯 謂長老與民眾曰、凡屬 以利米勒 、及 基連 瑪倫 之業、我由 拿俄米 手購之、今日汝眾為證、</verse>
				<verse number="10">更購 瑪倫 妻 摩押 女 路得 為妻、俾承其業、以繼死者之名、免其名絕於昆弟、及故鄉之門、汝眾為證、</verse>
				<verse number="11">在邑門之眾、與諸長老曰、我儕為證、願耶和華使適爾家之婦、如 拉結 利亞 、肇造 以色列 家者、亦願爾稱豪於 以法他 、得名於 伯利恆 、</verse>
				<verse number="12">願爾之家、由耶和華賜此少婦之子成立、如 他瑪 從 猶大 所生 法勒斯 之家、</verse>
				<verse number="13">波阿斯 遂娶 路得 、與之同室、耶和華賜之懷妊生子、</verse>
				<verse number="14">眾婦謂 拿俄米 曰、當頌美耶和華、今日使爾不缺親屬、願此子得名於 以色列 中、</verse>
				<verse number="15">彼必使爾振興、供養爾於老年、彼為愛爾之媳所生、此媳於爾、較七子尤善、</verse>
				<verse number="16">拿俄米 取子、抱之於懷、為其阿保、</verse>
				<verse number="17">鄰婦曰、 拿俄米 得子矣、乃名之曰 俄備得 、 俄備得 為 耶西 父、 耶西 為 大衛 父、○</verse>
				<verse number="18">法勒斯 之世胄如左、 法勒斯 生 希斯倫 、</verse>
				<verse number="19">希斯倫 生 蘭 、 蘭 生 亞米拿達 、</verse>
				<verse number="20">亞米拿達 生 拿順 、 拿順 生 撒門 、</verse>
				<verse number="21">撒門 生 波阿斯 、 波阿斯 生 俄備得 、</verse>
				<verse number="22">俄備得 生 耶西 、 耶西 生 大衛 、</verse>
			</chapter>
		</book>
		<book number="9">
			<chapter number="1">
				<verse number="1">以法蓮 山地之 拉瑪瑣非 、有 以法蓮 人 以利加拿 者、乃 蘇弗 玄孫、 託戶 曾孫、 以利戶 孫、 耶羅罕 子也、</verse>
				<verse number="2">有二妻、一名 哈拿 、一名 毘尼拿 、 毘尼拿 有子、 哈拿 無子、</verse>
				<verse number="3">以利加拿 歲由其邑上 示羅 、崇拜祭祀萬軍之耶和華、 以利 二子、 何弗尼 非尼哈 在彼、為耶和華祭司、</verse>
				<verse number="4">以利加拿 獻祭之日、頒胙於妻 毘尼拿 、及其子女、</verse>
				<verse number="5">因愛 哈拿 、頒之維倍、然耶和華禁其產育、</verse>
				<verse number="6">其敵 毘尼拿 激之使憂、以耶和華禁其產育也、</verse>
				<verse number="7">歲往耶和華室時、其夫如是待之、 毘尼拿 仍激之、致其哭而不食、</verse>
				<verse number="8">其夫 以利加拿 謂之曰、 哈拿 、奚為哭而不食、中心愀然哉、我之於爾、非愈於十子乎、</verse>
				<verse number="9">眾在 示羅 、飲食既畢、 哈拿 興、時、祭司 以利 坐其座、在耶和華殿之橛旁、</verse>
				<verse number="10">哈拿 中懷憂戚、禱於耶和華而痛哭、</verse>
				<verse number="11">許願曰、萬軍之耶和華歟、如爾垂顧婢苦、憶我弗忘、賜婢生男、則必奉之耶和華、至於畢生、薙髮之刀、不加其首、</verse>
				<verse number="12">哈拿 在耶和華前、祈禱不輟、 以利 注目觀其口、</verse>
				<verse number="13">夫 哈拿 中心默語、脣動而聲不聞、 以利 以為醉、</verse>
				<verse number="14">曰、爾醉將至何時、其戒爾酒、</verse>
				<verse number="15">哈拿 曰、我主歟、非也、我乃憂心之婦、清酒醇醪不飲、惟於耶和華前傾我衷懷、</verse>
				<verse number="16">勿以婢為惡女、我言迄今、由於冤抑憤激、</verse>
				<verse number="17">以利 曰、爾可安然而歸、願 以色列 之上帝允爾所祈、</verse>
				<verse number="18">婦曰、願沾爾恩、遂往而食、不復有憂容、</verse>
				<verse number="19">舉家夙興、拜於耶和華前、乃返 拉瑪 、而歸其家、 以利加拿 與妻 哈拿 同室、耶和華垂念之、</verse>
				<verse number="20">哈拿 懷妊、屆期生子、命名 撒母耳 、曰、我由耶和華而求之、</verse>
				<verse number="21">以利加拿 與其全家、往獻歲祭於耶和華、而償其願、</verse>
				<verse number="22">惟 哈拿 不往、謂其夫曰、俟子斷乳、我將攜之覲耶和華、使恆居其所、</verse>
				<verse number="23">以利加拿 曰、爾視為善者則行之、待子斷乳可也、惟願耶和華踐其言、婦遂居家哺子、迨及斷乳、</verse>
				<verse number="24">乳既斷、婦攜之往、亦牽牡牛三、麵一伊法、酒一革囊、至 示羅 、詣耶和華室、時子尚幼、</verse>
				<verse number="25">遂宰一牛、攜子詣 以利 、</verse>
				<verse number="26">曰、我主歟、我指爾生命以誓、昔在此立於爾側、禱於耶和華之婦、即我也、</verse>
				<verse number="27">我為此子而禱、耶和華允我所求、</verse>
				<verse number="28">我奉之耶和華、使其歸耶和華、至於畢生、遂在彼崇拜耶和華、</verse>
			</chapter>
			<chapter number="2">
				<verse number="1">哈拿 禱曰、我心因耶和華歡悅、我角因耶和華崢嶸、我口向敵而孔張、因爾拯救而喜樂、</verse>
				<verse number="2">惟耶和華為聖、無如之者、其外無他、無有磐石、似我上帝、</verse>
				<verse number="3">勿復出言驕矜、勿容口發狂妄、蓋耶和華為睿智之上帝、人之所行、為彼所衡、</verse>
				<verse number="4">勇士折其弓、躓者束以力、</verse>
				<verse number="5">素飽足者為傭得食、飢餓者不復飢、不育者乃產七子、多子者反致衰弱、</verse>
				<verse number="6">耶和華殺人生人、使人歸墓、使人復起、</verse>
				<verse number="7">耶和華使人貧、使人富、使人卑微、使人高顯、</verse>
				<verse number="8">舉貧賤者於塵埃、拔匱乏者於糞壤、使坐牧伯之間、俾嗣尊榮之位、蓋地之柱屬耶和華、立宇宙於其上、</verse>
				<verse number="9">彼之聖民、必護衛其步履、使惡人緘默於幽暗、蓋恃力者、無有得勝也、</verse>
				<verse number="10">與耶和華爭者、必被擊碎、彼必自天以雷擊之、耶和華將行鞫於地極、賜力於其王、高其受膏者之角、</verse>
				<verse number="11">以利加拿 往 拉瑪 、歸其家、小子在祭司 以利 前、奉事耶和華、○</verse>
				<verse number="12">以利 二子、匪類也、不識耶和華、</verse>
				<verse number="13">其為祭司、與民立規、人獻祭烹肉時、祭司之僕至、手執三股之叉、</verse>
				<verse number="14">入於釜甑鼎鑊、叉所得者、祭司取之、凡 以色列 族至 示羅 者、祭司待之若此、</verse>
				<verse number="15">未焚脂、祭司之僕至、謂獻祭者曰、給肉於祭司以炙、彼不取爾烹者、必取生腥、</verse>
				<verse number="16">如人曰、必先焚脂、然後任爾所欲取之、彼則曰、非也、今當予我、不然、我強取之、</verse>
				<verse number="17">二少者之罪、耶和華視為甚重、蓋輕視耶和華之祭也、○</verse>
				<verse number="18">撒母耳 尚幼、衣枲聖衣、侍於耶和華前、</verse>
				<verse number="19">母為之歲作小袍、偕夫往獻歲祭時、攜而予之、</verse>
				<verse number="20">以利 為 以利加拿 及其妻祝嘏曰、願耶和華由此婦賜爾後裔、以代從耶和華所求者、夫婦遂歸、</verse>
				<verse number="21">耶和華眷顧 哈拿 、彼則懷妊、生三子二女、小子 撒母耳 生長於耶和華前、○</verse>
				<verse number="22">以利 年邁、聞其子待 以色列 眾之事、並聞其與會幕門供役之婦同寢、</verse>
				<verse number="23">謂之曰、我由民眾聞爾惡行、胡為作此、</verse>
				<verse number="24">我子、勿爾、我所風聞、非善言也、爾使耶和華之民干罪、</verse>
				<verse number="25">人若相犯、上帝鞫之、若犯耶和華、誰為之祈、惟二子不聽父言、蓋耶和華決意殺之、</verse>
				<verse number="26">小子 撒母耳 漸長、益得耶和華與人之愛、○</verse>
				<verse number="27">有上帝僕至 以利 曰、耶和華云、爾祖之家、在 埃及 法老 室、我非向之顯見乎、</verse>
				<verse number="28">以色列 支派中、我非簡彼為我祭司、使焚香於我壇、衣聖衣於我前乎、 以色列 族所獻之火祭、我非賜爾祖之家乎、</verse>
				<verse number="29">我所命獻於我室之祭品禮物、爾何踐踏之、重爾子過於我、取我民 以色列 所獻之嘉者、以肥己乎、</verse>
				<verse number="30">故 以色列 之上帝耶和華曰、昔我有言、爾與爾祖之家、將恆久行於我前、今我則曰、決不如是、凡尊我者、我必重之、凡藐我者、我必輕之、</verse>
				<verse number="31">其日將至、必斷爾臂、及爾祖家之臂、使爾家中無一耆老、</verse>
				<verse number="32">以色列 富有之際、爾必目擊敵在我室、爾家永無耆老、</verse>
				<verse number="33">爾家之人、我不滅於我壇者、必使爾目壞心憂、爾家所育、皆必壯年夭逝、</verse>
				<verse number="34">爾之二子、 何弗尼 非尼哈 所遇之事、可以為徵、彼必同日而亡、</verse>
				<verse number="35">我將挺生忠藎之祭司、彼將循我心意而行、我必鞏固其家、彼必恆久行於我受膏者前、</verse>
				<verse number="36">爾家所遺、必來拜之、求一金一餅、曰、請立我任祭司之職、俾得少許之餅以食、</verse>
			</chapter>
			<chapter number="3">
				<verse number="1">小子 撒母耳 、在 以利 前、奉事耶和華、是時耶和華之言罕聞、異象不恆顯見、</verse>
				<verse number="2">以利 目眊不明、臥於己所、</verse>
				<verse number="3">上帝之燈未滅、 撒母耳 臥於耶和華殿、上帝法匱之所、</verse>
				<verse number="4">耶和華呼 撒母耳 、對曰、我在此、</verse>
				<verse number="5">遂趨詣 以利 曰、汝呼我、我在此、曰、我未呼爾、復臥可也、遂反而臥、</verse>
				<verse number="6">耶和華又呼曰、 撒母耳 、 撒母耳 起、就 以利 曰、汝呼我、我在此、曰、我子、我未呼爾、復臥可也、</verse>
				<verse number="7">時、 撒母耳 未識耶和華、耶和華未嘗以言示之、</verse>
				<verse number="8">耶和華三呼 撒母耳 、遂起、就 以利 曰、汝呼我、我在此、 以利 始知耶和華呼之、</verse>
				<verse number="9">故謂 撒母耳 曰、汝反而臥、如再呼爾、則曰、耶和華歟、請言、爾僕謹聽、 撒母耳 遂往、臥於己所、</verse>
				<verse number="10">耶和華蒞止、如前呼曰、 撒母耳 、 撒母耳 、對曰、請言、爾僕謹聽、</verse>
				<verse number="11">耶和華曰、我於 以色列 中、將行一事、使凡聽之者、兩耳必震、</verse>
				<verse number="12">我指 以利 家所言者、自始及終、屆期必應於彼、</verse>
				<verse number="13">我曾告之、必鞫其家、蓋彼知子行惡、自招呪詛、而不之禁、</verse>
				<verse number="14">故我對 以利 家誓曰、祭品禮物、永不能贖其罪、</verse>
				<verse number="15">撒母耳 臥及旦、啟耶和華室門、不敢以異象告 以利 、</verse>
				<verse number="16">以利 呼之曰、我子 撒母耳 、曰、我在此、</verse>
				<verse number="17">曰、耶和華告爾何事、請毋隱於我、與爾所言之事、若有所隱、願上帝罰爾維倍、</verse>
				<verse number="18">撒母耳 悉以告之、無所隱、 以利 曰、是耶和華也、願其行所視為善者、</verse>
				<verse number="19">撒母耳 漸長、耶和華偕之、使其所言、無有不應、</verse>
				<verse number="20">以色列 眾、自 但 至 別是巴 、皆知 撒母耳 見立、為耶和華之先知、</verse>
				<verse number="21">耶和華復見於 示羅 、以言示 撒母耳 、 撒母耳 宣於 以色列 眾、</verse>
			</chapter>
			<chapter number="4">
				<verse number="1">以色列 族出、與 非利士 人戰、建營於 以便以謝 之側、 非利士 人建營於 亞弗 、</verse>
				<verse number="2">非利士 人列陳、攻 以色列 族、戰時、 以色列 族敗於其前、見殺於陳者、約四千人、</verse>
				<verse number="3">民歸營時、 以色列 長老曰、耶和華今日何擊我於 非利士 人前、當舁耶和華約匱、自 示羅 至此、援我於敵手、</verse>
				<verse number="4">於是民遣人詣 示羅 、舁居基路伯間、萬軍之耶和華約匱而至、 以利 二子、 何弗尼 非尼哈 、與約匱偕、</verse>
				<verse number="5">耶和華約匱既入營、 以色列 眾大聲號呼、地為響應、</verse>
				<verse number="6">非利士 人聞號呼之聲、則曰、 希伯來 營大聲號呼、曷故、嗣知耶和華匱入營、</verse>
				<verse number="7">乃懼曰、上帝至其營矣、又曰、禍哉我也、前此未嘗有是、</verse>
				<verse number="8">禍哉我也、孰克拯我、脫斯大能之神之手、昔在曠野、以諸災擊 埃及 人者、即斯神也、</verse>
				<verse number="9">非利士 人歟、當壯乃志、為大丈夫、免為奴於 希伯來 族、如彼為奴於爾、當為大丈夫而戰、</verse>
				<verse number="10">遂戰、 以色列 族敗北、各遁歸幕、殺戮甚鉅、步卒隕者三萬、</verse>
				<verse number="11">上帝之匱見奪、 以利 二子、 何弗尼 非尼哈 被殺、</verse>
				<verse number="12">是日有一 便雅憫 人、自裂其衣、以塵蒙首、由陳奔於 示羅 、</verse>
				<verse number="13">至時、 以利 在路旁、坐於座以待、為上帝匱中心戰慄、其人入城以告、邑眾號呼、</verse>
				<verse number="14">以利 聞號呼之聲、則曰、如此喧譁、何意、其人趨至、而告 以利 、</verse>
				<verse number="15">以利 年九十有八、目眊不明、</verse>
				<verse number="16">其人曰、我乃自陳而來、今日自陳而逃、曰、吾子、其事若何、</verse>
				<verse number="17">曰、 以色列 族遁於 非利士 人前、殺戮甚鉅、爾之二子、 何弗尼 非尼哈 皆死、上帝之匱見奪、</verse>
				<verse number="18">以利 年老體重、聞言及上帝匱、則自座仰跌、隕於門側、折頸而死、 以利 為 以色列 士師、歷四十年、</verse>
				<verse number="19">其媳 非尼哈 妻臨產、聞上帝匱見奪、舅與夫並死、劬勞即至、卷曲以產、</verse>
				<verse number="20">臨死之際、旁侍之婦曰、勿懼、爾生男矣、婦不答、不以為意、</verse>
				<verse number="21">遂名子 以迦博 、曰、 以色列 之榮已去、乃因上帝之匱見奪、舅與夫已死也、</verse>
				<verse number="22">又曰、上帝之匱見奪、 以色列 之榮去矣、</verse>
			</chapter>
			<chapter number="5">
				<verse number="1">非利士 人奪上帝之匱、自 以便以謝 舁至 亞實突 、</verse>
				<verse number="2">置於 大袞 廟、在 大袞 側、</verse>
				<verse number="3">翌晨、 亞實突 人夙興、見 大袞 仆、伏於地、在耶和華匱前、遂取而置之於其所、</verse>
				<verse number="4">次日夙興、見 大袞 仆、伏於地、在耶和華匱前、其首與手、並斷於閾、惟遺殘體而已、</verse>
				<verse number="5">故在 亞實突 、 大袞 祭司、及入大袞廟者、不履其閾、至於今日、○</verse>
				<verse number="6">耶和華之手、加重禍於 亞實突 人、擊之以痔、而翦滅之、至於四境、</verse>
				<verse number="7">亞實突 人見此、則曰、 以色列 上帝之匱、不可留此、蓋其手加烈禍於我、及我神 大袞 、</verse>
				<verse number="8">遂遣人集 非利士 牧伯曰、 以色列 上帝之匱、何以處之、僉曰、當運至 迦特 、乃運於彼、</verse>
				<verse number="9">運至之後、耶和華之手擊其邑、使大擾亂、其人無論尊卑、悉被擊、咸生痔、</verse>
				<verse number="10">乃運上帝匱至 以革倫 、既至、 以革倫 人呼曰、彼舁 以色列 上帝之匱至此、欲殺我、及我民、</verse>
				<verse number="11">上帝之手、加以重禍、舉邑擾亂、多有死者、遂遣人集 非利士 牧伯曰、其遣 以色列 上帝之匱、歸於故土、免殺我、及我民、</verse>
				<verse number="12">未死之人俱生痔、舉邑哀號、聲聞於天、</verse>
			</chapter>
			<chapter number="6">
				<verse number="1">耶和華匱在 非利士 人之地、凡歷七月、</verse>
				<verse number="2">非利士 人招其祭司卜師曰、耶和華匱、何以處之、當用何物遣歸故土、請以示我、</verse>
				<verse number="3">曰、如欲遣 以色列 上帝之匱、勿使徒去、必獻補過之祭、乃可得醫、且知其手不離於爾之故、</verse>
				<verse number="4">曰、補過之祭、當獻何物、曰、金製之痔五、金製之鼠五、循 非利士 牧伯之數、蓋爾曹及牧伯、俱罹一災、</verse>
				<verse number="5">當作痔形、及害爾田之鼠形、且尊榮 以色列 之上帝、庶彼輕加其手於爾、及爾神、與爾地、</verse>
				<verse number="6">何剛愎乃心、如 埃及 人與 法老 之剛愎乎、上帝行奇事於其間、彼豈非釋其民、使之往乎、</verse>
				<verse number="7">今當備新車一、未嘗負軛、方字之牝牛二、繫牛於車、牽犢離之而歸、</verse>
				<verse number="8">以耶和華匱、載之於車、以汝所獻金器、為補過之祭者、藏於櫝中、置之匱旁、遣之而去、</verse>
				<verse number="9">觀其匱若由其境之道而行、至 伯示麥 、則知加重禍於我者、乃耶和華、不然、則知擊我者非其手、乃我偶遇之、</verse>
				<verse number="10">其人如言而行、取方字之牝牛二、繫之於車、禁其犢於家、</verse>
				<verse number="11">以耶和華匱、及藏金鼠金痔之形之櫝、咸載於車、</verse>
				<verse number="12">牛徑往 伯示麥 道、行於通衢、且行且鳴、不偏於左、不偏於右、 非利士 牧伯隨之、至 伯示麥 界、</verse>
				<verse number="13">伯示麥 人在谷刈麥、舉目見匱、則悅、</verse>
				<verse number="14">車至 伯示麥 人 約書亞 田而止、田有巨石、遂劈車為柴、獻其牛於耶和華為燔祭、</verse>
				<verse number="15">利未 人取耶和華匱、與藏金器之櫝而下、置於巨石、是日 伯示麥 人、獻燔祭及他祭於耶和華、</verse>
				<verse number="16">非利士 五牧伯見此、即日反 以革倫 、</verse>
				<verse number="17">非利士 人所獻金痔於耶和華、為補過之祭者、其數如左、 亞實突 一、 迦薩 一、 亞實基倫 一、 迦特 一、 以革倫 一、</verse>
				<verse number="18">亦獻金鼠、循 非利士 五牧伯所屬之邑、與其鄉里、爰及巨石、即置耶和華匱之石、此石在 伯示麥 人 約書亞 田間、至今猶存、</verse>
				<verse number="19">伯示麥 人窺耶和華匱、耶和華擊之、死者七十、其人計有五萬、民因耶和華大行殺戮而悲、</verse>
				<verse number="20">伯示麥 人曰、此維聖之上帝耶和華、孰能立於其前、彼離我、當何往、</verse>
				<verse number="21">遂遣人告 基列耶琳 居民曰、 非利士 人返耶和華匱、爾曹其下舁至爾所、</verse>
			</chapter>
			<chapter number="7">
				<verse number="1">基列耶琳 人至、舁耶和華匱、詣山中 亞比拿達 室、區別其子 以利亞撒 守之、○</verse>
				<verse number="2">匱在 基列耶琳 、歷日已久、凡二十年、 以色列 家思慕耶和華、</verse>
				<verse number="3">撒母耳 告 以色列 家曰、如爾一心歸耶和華、則必除異族之神、及 亞斯他錄 於爾中、專心歸耶和華、而獨事之、則彼援爾於 非利士 人手、</verse>
				<verse number="4">以色列 人遂去諸 巴力 、及 亞斯他錄 、獨事耶和華、○</verse>
				<verse number="5">撒母耳 曰、當集 以色列 眾於 米斯巴 、我將為爾祈禱耶和華、</verse>
				<verse number="6">遂集於 米斯巴 、汲水傾於耶和華前、是日禁食、曰、我獲罪於耶和華、 撒母耳 在 米斯巴 、為 以色列 族聽訟、</verse>
				<verse number="7">非利士 人聞 以色列 眾集於 米斯巴 、其牧伯遂上、欲攻之、 以色列 族聞之、則懼、</verse>
				<verse number="8">謂 撒母耳 曰、為我籲我上帝耶和華勿輟、俾援我於 非利士 人手、</verse>
				<verse number="9">撒母耳 取哺乳之羔一、獻於耶和華、為全牲燔祭、為 以色列 族籲耶和華、耶和華允焉、</verse>
				<verse number="10">撒母耳 獻燔祭時、 非利士 人進與 以色列 人戰、是日耶和華發大雷、潰亂 非利士 人、遂敗於 以色列 人前、</verse>
				<verse number="11">以色列 人出 米斯巴 追擊之、至 伯甲 之下、</verse>
				<verse number="12">撒母耳 取一石、立於 米斯巴 與 善 間、名之曰 以便以謝 、曰、延及此時、耶和華助我儕、</verse>
				<verse number="13">於是 非利士 人屈服、不再侵 以色列 境、 撒母耳 存日、耶和華之手、制 非利士 人、</verse>
				<verse number="14">非利士 人所取 以色列 之邑、自 以革倫 至 迦特 、悉反之、邑之四境、 以色列 人亦援之於 非利士 人手、是時 以色列 人與 亞摩利 人和好、</verse>
				<verse number="15">撒母耳 畢生為 以色列 士師、</verse>
				<verse number="16">歲巡 伯特利 、 吉甲 、 米斯巴 、在此聽其訟、</verse>
				<verse number="17">後歸 拉瑪 、其家在焉、為 以色列 族聽訟、為耶和華築壇、</verse>
			</chapter>
			<chapter number="8">
				<verse number="1">撒母耳 年邁、立其子為 以色列 士師、</verse>
				<verse number="2">長名 約珥 、次名 亞比亞 、俱在 別是巴 為士師、</verse>
				<verse number="3">其子不行父道、偏私牟利、受賄反正、○</verse>
				<verse number="4">以色列 長老咸集、詣 拉瑪 見 撒母耳 、</verse>
				<verse number="5">曰、爾年已邁、爾子不行爾道、今當為我立王、聽我之訟、與列國同、</verse>
				<verse number="6">彼言立王聽訟、 撒母耳 不悅其事、禱於耶和華、</verse>
				<verse number="7">耶和華諭之曰、凡民所言、爾可從之、彼非棄爾、乃棄我也、不欲我為其王、</verse>
				<verse number="8">自我導之出 埃及 、迄於今日、彼之所行、離我而事他神、今待爾亦若是、</verse>
				<verse number="9">可從其言、惟當加以警戒、示以治之之王、其制度若何、</verse>
				<verse number="10">撒母耳 以耶和華之言、悉告於求立王之民、</verse>
				<verse number="11">曰、治爾之王、其制度若此、必取爾子、使御車、為騎兵、趨於車前、</verse>
				<verse number="12">或立為千夫長、五十夫長、或使耕其田、穫其穡、作其戰具、造其車器、</verse>
				<verse number="13">亦取爾女、使為製香品者、為廚婢、為膳女、</verse>
				<verse number="14">又取爾至嘉之田畝、葡萄園、橄欖園、以賜其臣僕、</verse>
				<verse number="15">爾種所生、及葡萄園所產、十取其一、以供其宦豎、與其臣僕、</verse>
				<verse number="16">且取爾僕婢、及少年之壯者、與爾之驢、以供其役、</verse>
				<verse number="17">爾之羊羣、十取其一、爾必為之僕隸、</verse>
				<verse number="18">是時爾必因所簡之王而呼籲、惟耶和華不俞允焉、</verse>
				<verse number="19">民不聽 撒母耳 言、曰、不然、我欲得王治我、</verse>
				<verse number="20">使我同於列國、聽我之訟、導我而出、為我而戰、</verse>
				<verse number="21">撒母耳 聞民言、述於耶和華、</verse>
				<verse number="22">耶和華諭之曰、可從其言、為之立王、 撒母耳 遂告 以色列 人曰、其各歸邑、</verse>
			</chapter>
			<chapter number="9">
				<verse number="1">便雅憫 人、有名 基士 者、乃 亞斐亞 玄孫、 比歌拉 曾孫、 洗羅 孫、 亞別 子也、甚為豪富、</verse>
				<verse number="2">有子壯健俊秀、名曰 掃羅 、在 以色列 人中、俊秀為最、軀幹修偉、自肩而上、高於凡民、</verse>
				<verse number="3">其父 基士 失驢、謂子 掃羅 曰、汝攜一僕、往尋厥驢、</verse>
				<verse number="4">乃經 以法蓮 山地、與 沙利沙 地、不得、又經 沙琳 地、亦不在彼、又經 便雅憫 地、亦未之見、</verse>
				<verse number="5">至 蘇弗 地、 掃羅 謂所偕之僕曰、不如旋歸、恐父不驢之顧、而我是慮、</verse>
				<verse number="6">曰、此邑有上帝僕、為眾所尊、所言必應、莫若就之、庶幾示我以當行之路、</verse>
				<verse number="7">掃羅 謂僕曰、如往、將以何物饋之、器中之糧已罄、無禮物以饋上帝僕、尚有何物乎、</verse>
				<verse number="8">僕曰、我手有金一舍客勒四分之一、以饋上帝僕、求其示我以當行之路、</verse>
				<verse number="9">昔 以色列 中、有人諮諏上帝、則曰、其來詣先見、蓋今稱先知、昔稱先見也、</verse>
				<verse number="10">掃羅 曰、爾言善也、我儕往哉、遂詣上帝僕所在之邑、</verse>
				<verse number="11">登入邑之阪、遇數少女出汲、問曰、先見在此乎、</verse>
				<verse number="12">曰、然、即在爾前、當速往、彼今日至邑、因民在崇邱獻祭、</verse>
				<verse number="13">今彼未陟崇邱赴讌、爾入邑、必遇之、蓋彼未臨、則民不食、以其先祝嘏祭品、而後被請者食焉、爾其上、是時必遇之、</verse>
				<verse number="14">二人遂上、入邑時、見 撒母耳 迎之而來、將陟崇邱、○</verse>
				<verse number="15">掃羅 未至前一日、耶和華示 撒母耳 曰、</verse>
				<verse number="16">明日斯時、我遣 便雅憫 地之人就爾、爾必膏之、立為我民 以色列 之長、拯我民於 非利士 人手、蓋我民之呼籲達於我前、我垂顧之、</verse>
				<verse number="17">撒母耳 見 掃羅 、耶和華諭之曰、我所言者、即斯人也、彼必統轄我民、</verse>
				<verse number="18">掃羅 就 撒母耳 於邑門、曰、請以先見之室告我、</verse>
				<verse number="19">撒母耳 曰、我即先見、爾其先我陟崇邱、今日與我共食、詰朝則任爾去、且以爾心所懷告爾、</verse>
				<verse number="20">三日前所失之驢、爾毋庸慮、已獲之矣、 以色列 所仰慕者誰乎、非爾及爾父全家乎、</verse>
				<verse number="21">掃羅 曰、我非 便雅憫 人、屬 以色列 支派之至小者乎、 便雅憫 支派諸家之中、我家非至微者乎、曷與我言若是、</verse>
				<verse number="22">撒母耳 攜 掃羅 與其僕入客堂、於被請者中、使坐首位、客約三十、</verse>
				<verse number="23">撒母耳 謂庖人曰、我所付爾、命爾別置之一臠、今其進之、</verse>
				<verse number="24">庖人取腿、與其上所有、置 掃羅 前、 撒母耳 曰、此所存者、置於爾前食之、昔我宴賓、特為爾存之、以待斯時、是日 掃羅 與 撒母耳 共食、</verse>
				<verse number="25">既下崇邱入邑、相敍於屋上、</verse>
				<verse number="26">翌日夙興、黎明時、 撒母耳 呼 掃羅 於屋上曰、起、我遣爾往、 掃羅 遂起、與 撒母耳 偕出、</verse>
				<verse number="27">至於邑隅、 撒母耳 謂 掃羅 、命僕先行、僕既行、則又曰、爾暫立、我將使爾聞上帝之言焉、</verse>
			</chapter>
			<chapter number="10">
				<verse number="1">撒母耳 取膏之瓶、傾於 掃羅 首、與之接吻、曰、此非耶和華膏爾為其業之長乎、</verse>
				<verse number="2">爾今日離我、至 便雅憫 界之 泄撒 、近 拉結 墓、必遇二人、將告爾曰、所尋之驢已得、爾父不顧驢、而慮爾、曰、我為我子將若何、</verse>
				<verse number="3">由此而往、至 他泊 之橡、必遇三人上 伯特利 、而覲上帝、一攜三羔、一攜三餅、一攜革囊盛酒、</verse>
				<verse number="4">彼將問爾安、給爾二餅、爾可受焉、</verse>
				<verse number="5">後詣上帝之山、在彼有 非利士 人之汛、爾既抵邑、必遇先知一班、自崇邱而下、俱感靈而言、有琴鼗簫瑟在其前、</verse>
				<verse number="6">耶和華之神必大臨爾、爾則化為新人、同彼感靈而言、</verse>
				<verse number="7">爾見此徵、則相機而行、蓋上帝偕爾、</verse>
				<verse number="8">必先我下 吉甲 、我亦下就爾、獻燔祭及酬恩祭、爾必待及七日、我至、以所當行示爾、</verse>
				<verse number="9">掃羅 轉離 撒母耳 、上帝錫以新心、是日諸徵咸應、</verse>
				<verse number="10">掃羅 與僕至 基比亞 、有先知一班迎之、上帝之靈大臨 掃羅 、遂在先知中、感神而言、</verse>
				<verse number="11">素識 掃羅 者、見其同先知感靈而言、則相語曰、 基士 之子何所遇耶、 掃羅 亦在先知中乎、</verse>
				<verse number="12">斯處一人曰、孰為若輩之父、故成諺曰、 掃羅 亦在先知中乎、</verse>
				<verse number="13">掃羅 感靈而言已畢、則至崇邱、</verse>
				<verse number="14">其叔問 掃羅 及僕曰、爾曹何往、曰、尋驢不遇、遂詣 撒母耳 、</verse>
				<verse number="15">叔曰、 撒母耳 語爾之言、請以告我、</verse>
				<verse number="16">掃羅 曰、彼明告我、驢已得矣、惟 撒母耳 所言國事、不以告之、○</verse>
				<verse number="17">撒母耳 集民於 米斯巴 、詣耶和華、</verse>
				<verse number="18">告 以色列 人曰、 以色列 之上帝耶和華云、昔我導爾出 埃及 、援爾於 埃及 人手、及虐爾之諸國、</verse>
				<verse number="19">爾之上帝、救爾出諸災禍艱苦者、爾今日棄之、謂曰、立王治我、今當循爾支派億兆、進於耶和華前、</verse>
				<verse number="20">撒母耳 使 以色列 諸支派進前、而得 便雅憫 支派、</verse>
				<verse number="21">使 便雅憫 支派、循其室家進前、而得 瑪特利 家、後得 基士 子 掃羅 、索之不獲、</verse>
				<verse number="22">問於耶和華曰、其人至此乎、耶和華曰、彼匿於什物之間、</verse>
				<verse number="23">乃趨而攜之出、立於民中、軀幹修偉、自肩而上、高於凡民、</verse>
				<verse number="24">撒母耳 謂民眾曰、耶和華所簡者、爾其觀之、眾民之中、無其匹也、民眾呼曰、願王萬歲、○</verse>
				<verse number="25">撒母耳 以國之制度示民、錄之於書、置於耶和華前、遣民各歸其家、</verse>
				<verse number="26">掃羅 亦往 基比亞 、歸其第、為上帝所感者、成羣從之、</verse>
				<verse number="27">有匪徒曰、斯人焉能拯我、遂藐視之、不饋禮物、 掃羅 置若罔聞、</verse>
			</chapter>
			<chapter number="11">
				<verse number="1">亞捫 人 拿轄 上、建營以攻 基列雅比 、 雅比 人謂 拿轄 曰、與我立約、我則事爾、</verse>
				<verse number="2">拿轄 曰、與爾立約、必有所憑、即抉爾眾右目、以辱 以色列 眾、</verse>
				<verse number="3">雅比 長老曰、予我七日之限、俾我遣使至 以色列 四境、如無援者、我則出降、</verse>
				<verse number="4">使者至 掃羅 所居之 基比亞 、以此告民、民咸舉聲號哭、</verse>
				<verse number="5">掃羅 自田驅牛而歸、問曰、民遭何事而哭、眾以 雅比 人之言告之、</verse>
				<verse number="6">掃羅 聞之、大感於上帝之神、怒甚、</verse>
				<verse number="7">取牛一雙臠之、遣使徧送於 以色列 四境、曰、不出而從 掃羅 撒母耳 者、待其牛亦若是、耶和華使民恐懼、乃咸出、如一人焉、</verse>
				<verse number="8">掃羅 在 比色 核其數、 以色列 人三十萬、 猶大 人三萬、</verse>
				<verse number="9">遂語使者曰、告 基列雅比 人云、明日亭午、爾必得援、使者反告、 雅比 人悅、</verse>
				<verse number="10">謂 拿轄 曰、明日我將出降、可從所欲以待我、</verse>
				<verse number="11">翌日、 掃羅 分民為三隊、晨更時、入 亞捫 營擊之、迨及亭午、存者四散、無二人在一處者、</verse>
				<verse number="12">民謂 撒母耳 曰、言 掃羅 焉能治我者誰乎、當攜之至、我致之死、</verse>
				<verse number="13">掃羅 曰、今日耶和華於 以色列 中施行拯救、一人亦不可殺、○</verse>
				<verse number="14">撒母耳 謂民曰、我儕其往 吉甲 、在彼復建其國、</verse>
				<verse number="15">眾民遂往 吉甲 、於耶和華前、立 掃羅 為王、獻酬恩祭於耶和華、 掃羅 與 以色列 眾、欣喜不勝、</verse>
			</chapter>
			<chapter number="12">
				<verse number="1">撒母耳 謂 以色列 眾曰、爾所求於我者、我悉允之、立王治爾、</verse>
				<verse number="2">今有王出入於爾前、我已年邁皓首、我子與爾相處、我自幼出入於爾前、至於今日、</verse>
				<verse number="3">我在此、爾於耶和華及其受膏者前、可為我證、我曾強取何人之牛、刦奪何人之驢、欺侮何人、苛虐何人、受賕於何人之手、以蔽我目、若有、我必償之、</verse>
				<verse number="4">僉曰、爾未嘗欺我虐我、亦未嘗受何物於人手、</verse>
				<verse number="5">曰、今日耶和華為證、其受膏者亦為證、汝於我手、索之無獲、僉曰、彼為證、</verse>
				<verse number="6">撒母耳 語民曰、昔立 摩西 亞倫 導、爾列祖出 埃及 者、即耶和華也、</verse>
				<verse number="7">爾當屹立、我於耶和華前、將以耶和華為爾及爾列祖、所行之義事、與爾辨之、</verse>
				<verse number="8">雅各 既至 埃及 、爾祖籲耶和華、耶和華遣 摩西 亞倫 導之出、使居斯土、</verse>
				<verse number="9">惟彼忘其上帝耶和華、耶和華付之於 夏瑣 軍長 西西拉 、及 非利士 人、與 摩押 王之手、遂與之戰、</verse>
				<verse number="10">爾祖籲耶和華曰、我干罪戾、因離棄耶和華、事諸 巴力 、與 亞斯他錄 、今求拯我於敵手、我必事爾、</verse>
				<verse number="11">耶和華遣 耶路巴力 、 比但 、 耶弗他 、及 撒母耳 、援爾於四周敵人之手、爾則安居、</verse>
				<verse number="12">爾見 亞捫 王 拿轄 來攻爾、則謂我曰、必有一王治我、是時爾上帝耶和華為爾之王、</verse>
				<verse number="13">今觀爾曹所求所簡之王、耶和華立王治爾、</verse>
				<verse number="14">如爾寅畏耶和華、而服事之、聽從其言、不違其命、且與治爾之王、順從爾上帝耶和華、則善矣、</verse>
				<verse number="15">如弗聽從耶和華之言、背逆其命、則耶和華之手必敵爾、如昔敵爾祖然、</verse>
				<verse number="16">今當屹立、觀耶和華於爾目前、所行之大事、</verse>
				<verse number="17">今非刈麥之時乎、我籲耶和華、彼將發雷降雨、令爾明知爾求立王、乃為大惡於耶和華前、</verse>
				<verse number="18">撒母耳 遂籲耶和華、是日耶和華發雷降雨、眾民甚畏耶和華、與 撒母耳 、</verse>
				<verse number="19">告 撒母耳 曰、爾為僕祈爾上帝耶和華、免我死亡、我之求王、乃加罪於罪也、</verse>
				<verse number="20">撒母耳 曰、毋畏、汝誠行此諸惡、然勿轉離不從耶和華、惟盡心服事之、</verse>
				<verse number="21">其勿偏離、從事虛偽、不能益爾、不能救爾之物、以其虛偽故也、</verse>
				<verse number="22">耶和華既喜立爾為己民、必因其大名、不汝離棄、</verse>
				<verse number="23">若我、決不止息為爾祈禱、而獲罪於耶和華、必以善道正途訓爾、</verse>
				<verse number="24">惟當寅畏耶和華、專誠盡心服事之、念其為爾所行之大事、</verse>
				<verse number="25">如爾仍行惡、則爾與爾之王、俱必滅亡、</verse>
			</chapter>
			<chapter number="13">
				<verse number="1">掃羅 即位、時年四十</verse>
				<verse number="2">為 以色列 王、越至二年、由 以色列 中、簡三千人、二千從 掃羅 、在 密抹 及 伯特利 山、一千從 約拿單 、在 便雅憫 之 基比亞 、餘民遣歸其家、</verse>
				<verse number="3">約拿單 擊 非利士 人汛於 迦巴 、 非利士 人聞之、 掃羅 吹角遍於國中、曰、 希伯來 人聽之、</verse>
				<verse number="4">以色列 眾聞 掃羅 擊 非利士 人汛、 以色列 人為 非利士 人所惡、民從 掃羅 、集於 吉甲 、</verse>
				<verse number="5">非利士 人集、欲與 以色列 族戰、率車三萬、騎兵六千、民眾如海沙之多、至 伯亞文 東之 密抹 建營、</verse>
				<verse number="6">以色列 民見事危急、窘迫特甚、則匿於山洞、叢林巖穴、營窟坎阱、</verse>
				<verse number="7">亦有 希伯來 人濟 約但 、至 迦得 與 基列 地、 掃羅 仍在 吉甲 、民戰慄而從之、</verse>
				<verse number="8">掃羅 依 撒母耳 所定之期、待之七日、而 撒母耳 未至 吉甲 、民漸離散、</verse>
				<verse number="9">掃羅 曰、攜燔祭及酬恩祭至此、遂獻燔祭、</verse>
				<verse number="10">獻燔祭畢、 撒母耳 至、 掃羅 出迓問安、</verse>
				<verse number="11">撒母耳 曰、汝所行何事、 掃羅 曰、定期既屆、爾未式臨、我見斯民離散、而 非利士 人集於 密抹 、</verse>
				<verse number="12">則曰、 非利士 人必至 吉甲 攻我、而我未求耶和華恩施、故我強獻燔祭、</verse>
				<verse number="13">撒母耳 曰、爾所為者愚也、不遵爾上帝耶和華所命、如其遵之、則耶和華必在 以色列 中、堅爾國祚、歷久弗替、</verse>
				<verse number="14">今爾不守厥命、爾之國祚不永、耶和華已尋獲一人、遂乎其心、立為其民之長、</verse>
				<verse number="15">撒母耳 遂起、自 吉甲 往 便雅憫 之 基比亞 、 掃羅 核其從者、計六百人、</verse>
				<verse number="16">掃羅 及其子 約拿單 、與其從者、俱居於 便雅憫 之 迦巴 、 非利士 人建營於 密抹 、</verse>
				<verse number="17">有掠者自 非利士 營出、分為三隊、一由 俄弗拉 道、至 書亞 地、</verse>
				<verse number="18">一由 伯和崙 道、一由 洗波音 谷相對之境、往於曠野、○</verse>
				<verse number="19">時、 以色列 全地無有鐵工、蓋 非利士 人曰、恐 希伯來 人製作劍戟也、</verse>
				<verse number="20">以色列 人欲利其耒耜斧钁、則詣 非利士 人所、</verse>
				<verse number="21">惟有銼、以削其钁耜鍤斧、並利其錣、</verse>
				<verse number="22">故臨戰時、從 掃羅 與 約拿單 之民、手無劍戟、惟 掃羅 與 約拿單 有之、</verse>
				<verse number="23">非利士 戍卒、出至 密抹 隘口、</verse>
			</chapter>
			<chapter number="14">
				<verse number="1">一日 掃羅 子 約拿單 、謂執兵之少者曰、我儕過彼、至 非利士 汛、惟不告其父、</verse>
				<verse number="2">時、 掃羅 居 基比亞 之隅、 米磯崙 石榴樹下、從者約六百人、</verse>
				<verse number="3">又有衣聖衣之 亞希亞 、乃居 示羅 為耶和華祭司之 以利 曾孫、 非尼哈 孫、 亞希突 子、 亞希突 即 以迦博 之兄、民不知 約拿單 已往、</verse>
				<verse number="4">約拿單 往 非利士 汛、道經隘口、巉巖對峙、一名 播薛 、一名 西尼 、</verse>
				<verse number="5">一在北、與 密抹 相對、一在南、與 迦巴 相對、</verse>
				<verse number="6">約拿單 謂執兵之少者曰、我儕往未受割者之汛、庶耶和華祐我、蓋耶和華施行拯救、不在人之眾寡也、</verse>
				<verse number="7">執兵者曰、隨爾心欲行之、往哉、我與爾有同志焉、</verse>
				<verse number="8">約拿單 曰、我儕過彼、使彼見之、</verse>
				<verse number="9">如彼曰、俟我至爾、我則佇立、不往就之、</verse>
				<verse number="10">如彼曰、爾其上而就我、此為我徵、我則前往、蓋耶和華付之於我手、</verse>
				<verse number="11">二人使 非利士 戍卒見之、 非利士 人曰、 希伯來 人出所匿之穴矣、</verse>
				<verse number="12">戍卒謂 約拿單 及執兵者曰、汝其至此、我有一事示爾、 約拿單 告執兵者曰、隨我而上、耶和華付之於 以色列 人手矣、</verse>
				<verse number="13">約拿單 攀援而登、執兵者隨之、敵仆於 約拿單 前、執兵者從而戮之、</verse>
				<verse number="14">二人在半畝之地、始殺之人、約二十、</verse>
				<verse number="15">於是在營在田、庶民戍卒掠者、無不戰慄、地亦震動、致其戰慄特甚、</verse>
				<verse number="16">在 便雅憫 之 基比亞 、 掃羅 之戍卒、見敵軍漸銷亂竄、</verse>
				<verse number="17">掃羅 謂從者曰、核民、視離我者為誰、既核之、則知 約拿單 與其執兵者不在、</verse>
				<verse number="18">斯時上帝之匱在 以色列 族中、 掃羅 謂 亞希亞 曰、舁上帝之匱至、</verse>
				<verse number="19">掃羅 與祭司相語時、 非利士 營中喧譁益甚、 掃羅 告祭司曰、姑止爾手、</verse>
				<verse number="20">乃集從者往戰、見 非利士 人以刃自相攻擊、致大潰亂、</verse>
				<verse number="21">昔自四方而來、入 非利士 營之 希伯來 人、斯時轉從 掃羅 約拿單 所率之 以色列 人、</verse>
				<verse number="22">匿於 以法蓮 山地之 以色列 人、聞 非利士 人遁、亦臨陳亟襲其後、</verse>
				<verse number="23">是日耶和華拯救 以色列 族、戰事至 伯亞文 、○</verse>
				<verse number="24">當日 以色列 人困憊、蓋 掃羅 以誓戒民曰、未至日夕、報我仇於我敵之先、凡食物者、必見詛、於是民不食、</verse>
				<verse number="25">民入林、有蜜在地、</verse>
				<verse number="26">民於林見蜜滴瀝、無以手取食者、畏誓言也、</verse>
				<verse number="27">掃羅 以誓戒民、 約拿單 未之聞、故以所執之杖端濡蜜、反手入口、其目即明、</verse>
				<verse number="28">民中一人曰、爾父以誓戒民云、今日凡食物者、必見詛、民俱疲憊、</verse>
				<verse number="29">約拿單 曰、我父累及斯土、爾試觀之、我嘗蜜少許、而目即明、</verse>
				<verse number="30">今日民若任意而食由敵所獲、則殺 非利士 人、豈非尤多乎、</verse>
				<verse number="31">是日民擊 非利士 人、自 密抹 至 亞雅崙 、疲憊殊甚、</verse>
				<verse number="32">乃急取所得牛羊與犢、宰之於地、倂血而食之、</verse>
				<verse number="33">或告 掃羅 曰、民食有血之肉、獲罪於耶和華、 掃羅 曰、爾曹行詐、當轉巨石至此、</verse>
				<verse number="34">又曰、散行民中告曰、各牽其牛其羊至此、宰而食之、勿食有血之肉、獲罪於耶和華、是夜民各牽牛、宰之於彼、</verse>
				<verse number="35">掃羅 為耶和華築壇、是乃 掃羅 為耶和華始築之壇、○</verse>
				<verse number="36">掃羅 曰、我儕夤夜追襲 非利士 人、掠其所有、以至黎明、不留其一人、僉曰、爾視為善者行之、祭司曰、當詣上帝、</verse>
				<verse number="37">掃羅 諮諏上帝曰、我追襲 非利士 人可否、爾付之於 以色列 人手乎、是日上帝不之應、</verse>
				<verse number="38">掃羅 曰、爾民長俱前來、察知今日之罪何在、</verse>
				<verse number="39">我指救 以色列 、維生之耶和華而誓、雖我子 約拿單 、亦必死亡、民中無人應之、</verse>
				<verse number="40">乃謂 以色列 眾曰、爾曹在彼、我與我子 約拿單 在此、民曰、爾視為善者行之、</verse>
				<verse number="41">掃羅 告 以色列 之上帝耶和華曰、願爾指示其實、乃掣籤、得 掃羅 及 約拿單 、民得免焉、</verse>
				<verse number="42">掃羅 曰、於我及我子 約拿單 間掣籤、乃得 約拿單 、</verse>
				<verse number="43">掃羅 謂 約拿單 曰、爾以所為告我、 約拿單 曰、我誠以所執之杖端、嘗蜜少許、我必死也、</verse>
				<verse number="44">掃羅 曰、 約拿單 、爾必死、不然、願上帝罰我維倍、</verse>
				<verse number="45">民謂 掃羅 曰、 約拿單 大行拯救於 以色列 中、豈可死乎、斷乎不可、我儕指維生之耶和華以誓、其首之一髮、不隕於地、蓋彼今日與上帝偕行、於是民援 約拿單 、免於死亡、</verse>
				<verse number="46">掃羅 去 非利士 人、不追襲之、 非利士 人歸故土、○</verse>
				<verse number="47">掃羅 治 以色列 國、攻四周之敵、即 摩押 亞捫 以東 諸族、 瑣巴 列王、及 非利士 人、無論所往、俱擊敗之、</verse>
				<verse number="48">奮勇擊 亞瑪力 人、拯 以色列 族於虜者之手、○</verse>
				<verse number="49">掃羅 之子、 約拿單 、 亦施韋 、 麥基舒亞 、又有二女、長名 米拉 、季名 米甲 、</verse>
				<verse number="50">其妻名 亞希暖 、乃 亞希瑪斯 之女、其軍長名 押尼珥 、乃 掃羅 叔 尼珥 之子、</verse>
				<verse number="51">基士 乃 掃羅 之父、 押尼珥 父 尼珥 、乃 亞別 之子、</verse>
				<verse number="52">掃羅 存日、與 非利士 人力戰、見壯士及勇士、則招募之、</verse>
			</chapter>
			<chapter number="15">
				<verse number="1">撒母耳 謂 掃羅 曰、昔耶和華遣我膏爾、立為其民 以色列 之王、今爾當聽耶和華言、</verse>
				<verse number="2">萬軍之耶和華云、 以色列 族出 埃及 時、 亞瑪力 人若何待之、途間禦之、我記憶焉、</verse>
				<verse number="3">今往擊之、滅其所有、毋加矜恤、男女、童穉、乳子、牛羊駝驢、悉殺戮之、○</verse>
				<verse number="4">掃羅 集民於 提拉因 、核其軍數、步卒二十萬、 猶大 人一萬、</verse>
				<verse number="5">掃羅 至 亞瑪力 邑、伏於谷中、</verse>
				<verse number="6">謂 基尼 人曰、離 亞瑪力 人而去、免爾為我同滅、蓋 以色列 人出 埃及 時、爾善待之、 基尼 人遂離之而去、</verse>
				<verse number="7">掃羅 擊 亞瑪力 人、自 哈腓拉 、至 埃及 相對之 書珥 、</verse>
				<verse number="8">生擒 亞瑪力 王 亞甲 、以刃盡滅其民、</verse>
				<verse number="9">掃羅 與民惜 亞甲 、暨牛羊犢羔之嘉者、及諸美物、不盡滅之、惟陋劣者、則悉殲焉、○</verse>
				<verse number="10">耶和華諭 撒母耳 曰、</verse>
				<verse number="11">我立 掃羅 為王、今則悔之、以其背我、而不我從、亦不遵行我命、 撒母耳 怒、終夜籲耶和華、</verse>
				<verse number="12">夙興、欲迓 掃羅 、或告之曰、 掃羅 至 迦密 立碑、轉往 吉甲 、</verse>
				<verse number="13">撒母耳 就 掃羅 、 掃羅 曰、願耶和華錫嘏於爾、耶和華所命、我已行之、</verse>
				<verse number="14">撒母耳 曰、然則我聞羊鳴牛鳴、是何意耶、</verse>
				<verse number="15">掃羅 曰、乃眾自 亞瑪力 攜至、蓋民惜其牛羊之嘉者、欲以祭爾上帝耶和華、其餘我儕盡滅之、</verse>
				<verse number="16">撒母耳 曰、姑少待、我以耶和華前夕諭我者告爾、曰、請言之、</verse>
				<verse number="17">撒母耳 曰、昔爾自視雖微、非立為 以色列 支派之長乎、耶和華膏爾為 以色列 王、</verse>
				<verse number="18">遣爾就途曰、爾往盡滅罪人 亞瑪力 族、戰而殲之、</verse>
				<verse number="19">爾何不聽耶和華言、急於刦奪、行耶和華所惡、</verse>
				<verse number="20">掃羅 曰、我實聽耶和華言、往所遣我之途、虜 亞瑪力 王 亞甲 、盡滅 亞瑪力 人、</verse>
				<verse number="21">惟所獲當滅之牛羊、民取其嘉者、欲在 吉甲 、以祭爾上帝耶和華、</verse>
				<verse number="22">撒母耳 曰、耶和華豈喜燔祭及他祭、如喜聽其言乎、夫順服愈於祭祀、聽從愈於羊脂、</verse>
				<verse number="23">違逆與卜筮同罪、頑梗與拜偶像事家神同科、爾棄耶和華命、耶和華亦棄爾、不使為王、</verse>
				<verse number="24">掃羅 曰、我干罪矣、我畏斯民、聽從其言、故違耶和華命、及爾之言、</verse>
				<verse number="25">今則請赦我罪、偕我旋歸、俾我崇拜耶和華、</verse>
				<verse number="26">撒母耳 曰、我不偕爾旋歸、蓋爾棄耶和華命、耶和華亦棄爾、不使為 以色列 王、</verse>
				<verse number="27">撒母耳 轉而欲行、 掃羅 執其衣裾、裾裂、</verse>
				<verse number="28">撒母耳 曰、是日耶和華裂 以色列 國、使之離爾、以賜爾鄰、賢於爾者、</verse>
				<verse number="29">以色列 所恃者、必不誑言、亦不回意、蓋非世人、決不回意也、</verse>
				<verse number="30">掃羅 曰、我干罪矣、雖然、求爾於我民之長老、及 以色列 眾前尊我、偕我旋歸、俾我崇拜爾上帝耶和華、</verse>
				<verse number="31">於是 撒母耳 轉隨其後、 掃羅 則崇拜耶和華、○</verse>
				<verse number="32">撒母耳 曰、攜 亞瑪力 王 亞甲 至我、 亞甲 懽然而來、曰、死亡之苦、庶乎免矣、</verse>
				<verse number="33">撒母耳 曰、爾之刃使婦無子、則爾之母、於婦中亦必無子、遂在 吉甲 、於耶和華前、斫 亞甲 而碎之、</verse>
				<verse number="34">撒母耳 往 拉瑪 、 掃羅 往 基比亞 、歸其家、</verse>
				<verse number="35">撒母耳 至於沒日、不復往見 掃羅 、為之懷憂、耶和華立 掃羅 為 以色列 王、亦悔之、</verse>
			</chapter>
			<chapter number="16">
				<verse number="1">耶和華謂 撒母耳 曰、我既棄 掃羅 、不使為 以色列 王、爾為之懷憂、伊於胡底、可盛膏於角而往、我將遣爾詣 伯利恆 人 耶西 、其眾子中、我簡其一為王、</verse>
				<verse number="2">撒母耳 曰、我何可往、 掃羅 聞之必殺我、耶和華曰、爾可牽犢、言我來欲祭耶和華、</verse>
				<verse number="3">召 耶西 與祭、爾所當為、我將示爾、我所言者、為我膏之、</verse>
				<verse number="4">撒母耳 遵耶和華言而行、至 伯利恆 、邑之長老戰慄迎之、曰、爾為平康而來乎、</verse>
				<verse number="5">曰、為平康也、我來祭耶和華、爾當潔己而至、同我與祭、 撒母耳 遂潔 耶西 及其子、召之與祭、</verse>
				<verse number="6">既至、 撒母耳 見 以利押 、意謂耶和華之受膏者、果在其前也、</verse>
				<verse number="7">耶和華謂之曰、毋觀其容、及軀幹之修偉、此人乃我所擯、蓋耶和華所見、迥異於人、人觀外貌、耶和華則視內心、</verse>
				<verse number="8">耶西 召 亞比拿達 、使過 撒母耳 前、 撒母耳 曰、耶和華亦不簡之、</verse>
				<verse number="9">耶西 又使 沙瑪 過焉、 撒母耳 曰、耶和華亦不簡之、</verse>
				<verse number="10">耶西 使七子咸過其前、 撒母耳 曰、皆非耶和華所簡也、</verse>
				<verse number="11">又曰、爾子咸在此乎、曰、尚有季者牧羊、 撒母耳 曰、召之使來、彼未至、我儕不席坐、</verse>
				<verse number="12">遂遣人攜之入、其人赤色、目秀貌美、耶和華曰、斯人是也、起而膏之、</verse>
				<verse number="13">撒母耳 取角中之膏、於其諸兄中膏之、自是以後、耶和華之靈大臨 大衛 、 撒母耳 啟行、歸於 拉瑪 、○</verse>
				<verse number="14">耶和華之神離 掃羅 、有惡神擾之、耶和華使然也、</verse>
				<verse number="15">其臣僕謂之曰、上帝使惡神擾爾、</verse>
				<verse number="16">我主當命侍臣、求善鼓琴者、迨惡神臨爾時、使之鼓琴、則爾愈焉、</verse>
				<verse number="17">掃羅 命侍臣曰、為我求善鼓琴者、攜之至我、</verse>
				<verse number="18">有一少者對曰、我嘗見 伯利恆 人 耶西 之子善鼓琴、大勇善戰、慎言語、美姿容、耶和華亦偕之、</verse>
				<verse number="19">掃羅 遣使詣 耶西 曰、爾子 大衛 、與羊同在、遣至我所、</verse>
				<verse number="20">耶西 以驢負餅、以酒一革囊、與山羊羔一、付其子 大衛 、奉於 掃羅 、</verse>
				<verse number="21">大衛 既至、侍立於 掃羅 前、 掃羅 愛之甚、遂為其執兵者、</verse>
				<verse number="22">掃羅 遣人詣 耶西 曰、 大衛 已沾我恩、容侍我側、</verse>
				<verse number="23">值上帝使惡神臨 掃羅 時、 大衛 取琴鼓之、 掃羅 則快然而愈、惡神離之、</verse>
			</chapter>
			<chapter number="17">
				<verse number="1">非利士 人集其軍旅以戰、至 猶大 之 梭哥 、建營於 以弗大憫 、在 梭哥 亞西加 間、</verse>
				<verse number="2">掃羅 亦與 以色列 人會集、建營於 以拉 谷、陳列行伍、與 非利士 人戰、</verse>
				<verse number="3">非利士 人立於此山、 以色列 人立於彼山、其間有谷、</verse>
				<verse number="4">有挑戰者 迦特 人 歌利亞 、自 非利士 營出、體長六肘及一布指、</verse>
				<verse number="5">首戴銅冑、身擐銅甲、重五千舍客勒、</verse>
				<verse number="6">股著銅袚、肩負銅戟、</verse>
				<verse number="7">其槍之柯、大如織器之梁、其鋒之鐵重六百舍客勒、持干者行於前、</verse>
				<verse number="8">彼立而呼 以色列 軍旅曰、爾曹出而列陳、欲何為、我非 非利士 人乎、爾曹非 掃羅 之臣僕乎、當簡一人、使下而就我、</verse>
				<verse number="9">如能戰而殺我、我儕則為爾役、如我勝而殺彼、爾曹則為我役、而服事我、</verse>
				<verse number="10">又曰、 以色列 軍旅、今日為我所侮、可遣一人與我戰鬥、</verse>
				<verse number="11">掃羅 與 以色列 眾聞其言、驚惶懼甚、○</verse>
				<verse number="12">夫 大衛 、乃 猶大 伯利恆 之 以法他 人 耶西 子也、 掃羅 時、 耶西 壽高年邁、有子八人、</verse>
				<verse number="13">年長之三子、從 掃羅 出戰、長 以利押 、次 亞比拿達 、三 沙瑪 、</verse>
				<verse number="14">大衛 乃季子也、其兄三人、俱從 掃羅 、</verse>
				<verse number="15">大衛 屢離 掃羅 、返 伯利恆 、牧父之羊、</verse>
				<verse number="16">非利士 人朝夕進前而立、歷四十日、○</verse>
				<verse number="17">耶西 謂其子 大衛 曰、爾取烘穀一伊法、與餅十、速攜至營、給爾諸兄、</verse>
				<verse number="18">又取乳餅十、以餽千夫長、省視爾兄、取質而返、</verse>
				<verse number="19">時、 掃羅 與 大衛 三兄、及 以色列 眾、在 以拉 谷、與 非利士 人戰、</verse>
				<verse number="20">大衛 晨興、以羊付守者、遵 耶西 命、取物而行、至列車之所、適軍旅列陳而出、鼓譟以戰、</verse>
				<verse number="21">以色列 人與 非利士 人列陳、兩軍相對、</verse>
				<verse number="22">大衛 以其什物付守者手、趨入行伍、問其兄安、</verse>
				<verse number="23">相語時、 非利士 之挑戰者、 迦特 人 歌利亞 、自其行伍出、語如前言、為 大衛 所聞、</verse>
				<verse number="24">以色列 眾見之、大懼而遁、</verse>
				<verse number="25">相語曰、爾見斯人乎、彼來欲侮 以色列 族、如有殺之者、王將賜以厚財、以女妻之、並於 以色列 中、復其父家、</verse>
				<verse number="26">大衛 謂旁立之人曰、有人殺此 非利士 人、洒 以色列 人之辱、將如何待之、此未受割之 非利士 人為誰、而可侮維生上帝之軍乎、</verse>
				<verse number="27">民如前言對曰、殺此人者、必如是待之、</verse>
				<verse number="28">長兄 以利押 聞 大衛 與眾言、怒之曰、爾來曷故、彼野間數羊、付於誰乎、爾之驕矜、中心之惡、我知之矣、爾來特欲觀戰耳、</verse>
				<verse number="29">大衛 曰、我何所為、惟問一言而已、</verse>
				<verse number="30">遂轉離之而他顧、問以前言、民答之如故、</verse>
				<verse number="31">或聞 大衛 所言、述於 掃羅 前、 掃羅 乃召之、</verse>
				<verse number="32">大衛 謂 掃羅 曰、人勿為之喪膽、僕將前往、與彼 非利士 人戰、</verse>
				<verse number="33">掃羅 曰、爾不能與之戰、蓋爾年少、彼自幼為戰士、</verse>
				<verse number="34">大衛 曰、爾僕為父牧羊、有獅或熊至羣中、攫羔而去、</verse>
				<verse number="35">我出追而擊之、援羔於其口、彼起而攻我、我執其鬣、擊而殺之、</verse>
				<verse number="36">爾僕殺獅與熊、此未受割之 非利士 人、侮維生上帝之軍、亦必如斯獸之一焉、</verse>
				<verse number="37">又曰、耶和華既援我於獅之爪、熊之掌、亦必援我於此 非利士 人之手、 掃羅 曰、往哉、耶和華必與爾偕、</verse>
				<verse number="38">掃羅 以其戎衣衣 大衛 、以銅冑冠其首、以鎧甲被其身、</verse>
				<verse number="39">大衛 佩劍衣外、因未嫻習、欲試而行、乃謂 掃羅 曰、我未嫻此、不能服之而行、遂卸之、</verse>
				<verse number="40">手執杖、擇谿間光潔之石五、置於所攜牧人之囊、亦執發石之繩、往迎 非利士 人、</verse>
				<verse number="41">非利士 人前迎 大衛 、持干者為先導、</verse>
				<verse number="42">非利士 人環視、見 大衛 則藐之、蓋其年少、色亦貌美、</verse>
				<verse number="43">謂之曰、爾執杖迎我、我豈犬乎、遂指其神而詛之、</verse>
				<verse number="44">又謂 大衛 曰、爾來、我取爾肉、給於空中之鳥、野間之獸、</verse>
				<verse number="45">大衛 曰、爾來迎我、以劍與槍及戟、我來迎爾、以萬軍耶和華之名、即爾所侮 以色列 軍旅之上帝、</verse>
				<verse number="46">今日耶和華必付爾於我手、我必擊爾、斬爾首級、以 非利士 軍旅之屍、給於空中之鳥、野間之獸、使天下咸知 以色列 中有上帝、</verse>
				<verse number="47">亦使此會咸知耶和華施行拯救、非以劍以槍、蓋戰事屬於耶和華、彼必付爾於我手、</verse>
				<verse number="48">非利士 人進迎 大衛 、 大衛 亦向行伍疾趨迎之、</verse>
				<verse number="49">以手探囊取石、以繩發之、擊 非利士 人、深入其顙、遂仆於地、</verse>
				<verse number="50">如是 大衛 以繩與石、勝 非利士 人、擊而殺之、手不持劍、</verse>
				<verse number="51">遂趨而前、立於 非利士 人身側、拔其劍出鞘殺之、斬其首級、 非利士 人見其勇士已死、則遁、</verse>
				<verse number="52">以色列 與 猶大 人並起、鼓譟而追、至於 該 、及 以革倫 邑門、 非利士 人被創者、仆於 沙拉音 道、延至 迦特 與 以革倫 、</verse>
				<verse number="53">以色列 人追 非利士 人而返、刦掠其營、</verse>
				<verse number="54">大衛 取 非利士 人首級、攜至 耶路撒冷 、以其兵甲置於己幕、○</verse>
				<verse number="55">初、 掃羅 見 大衛 出擊 非利士 人、則謂軍長 押尼珥 曰、 押尼珥 、此少者誰氏子、 押尼珥 曰、王歟、我指爾生命而誓、我不知也、</verse>
				<verse number="56">王曰、爾詢此孺子為誰之子、</verse>
				<verse number="57">大衛 擊 非利士 人而返、手執首級、 押尼珥 引之見 掃羅 、</verse>
				<verse number="58">掃羅 曰、少者、爾為誰之子、 大衛 曰、我乃爾僕 伯利恆 人 耶西 之子也、</verse>
			</chapter>
			<chapter number="18">
				<verse number="1">大衛 與 掃羅 言畢、 約拿單 之心、與 大衛 之心相契、 約拿單 愛之如命、</verse>
				<verse number="2">當日 掃羅 留之、不使復歸父家、</verse>
				<verse number="3">約拿單 與 大衛 結約、愛之如命故也、</verse>
				<verse number="4">遂解衣賜之、又以戎衣、弓劍與紳予之、</verse>
				<verse number="5">大衛 為 掃羅 所遣、處事明敏、 掃羅 立之為武士長、民眾與 掃羅 臣僕咸視為善、○</verse>
				<verse number="6">大衛 戮彼 非利士 人、偕眾歸時、婦女自 以色列 諸邑出、謳歌舞蹈、擊鼓擊磐、欣然以迎 掃羅 王、</verse>
				<verse number="7">舞蹈唱和曰、 掃羅 殺其千千、 大衛 殺其萬萬、</verse>
				<verse number="8">掃羅 怒甚、不悅斯言、曰、稱 大衛 以萬數、稱我僅以千數、此外、彼之所得、非國而何、</verse>
				<verse number="9">自是以後、 掃羅 見 大衛 、則睚眦之、○</verse>
				<verse number="10">翌日、上帝使惡神大臨 掃羅 、遂在室中發狂言、 大衛 鼓琴如平日、 掃羅 手執戟、</verse>
				<verse number="11">以戟擲之、曰、我必刺 大衛 、釘之於牆、 大衛 逃避者再、</verse>
				<verse number="12">掃羅 以耶和華離己、而偕 大衛 、則懼之、</verse>
				<verse number="13">使其離側、立之為千夫長、率民出入、</verse>
				<verse number="14">大衛 處事明敏、耶和華與之偕、</verse>
				<verse number="15">掃羅 見其處事明敏、懼之益甚、</verse>
				<verse number="16">惟 以色列 與 猶大 人咸愛之、以率其出入故也、○</verse>
				<verse number="17">掃羅 謂 大衛 曰、我以長女 米拉 妻爾、惟當為我奮勇、為耶和華戰、蓋 掃羅 意謂、我不可親手害之、願 非利士 人加手害之、</verse>
				<verse number="18">大衛 曰、我何人斯、我之戚族、及我父家、於 以色列 中為何、致我為王之壻乎、</verse>
				<verse number="19">屆期、 掃羅 當以其女 米拉 妻 大衛 、乃妻於 米何拉 人 亞得利 、</verse>
				<verse number="20">掃羅 之女 米甲 愛 大衛 、或告 掃羅 、 掃羅 悅、</verse>
				<verse number="21">曰、我妻以女、以為機檻、使 非利士 人加手害之、遂謂 大衛 曰、今日復為我壻、</verse>
				<verse number="22">掃羅 命其臣僕私語 大衛 曰、王悅爾、其臣僕亦愛爾、可為王壻、</verse>
				<verse number="23">臣僕以此言告 大衛 、 大衛 曰、我素貧賤、為王之壻、爾以為細事乎、</verse>
				<verse number="24">臣僕以 大衛 之言反告、</verse>
				<verse number="25">掃羅 曰、當告 大衛 云、王不受聘禮、第求 非利士 人之陽皮一百、以報王仇、 掃羅 之意、欲假手於 非利士 人殺之、</verse>
				<verse number="26">臣僕以此言告 大衛 、 大衛 樂為王壻、</verse>
				<verse number="27">尚未屆期、 大衛 與從者起、往殺 非利士 人二百、攜其陽皮、悉數進王、致為王壻、 掃羅 遂以其女 米甲 妻之、</verse>
				<verse number="28">掃羅 見耶和華偕 大衛 、知其女 米甲 亦愛之、</verse>
				<verse number="29">故懼之愈甚、恆與為敵、○</verse>
				<verse number="30">非利士 之牧伯迭出以戰、 大衛 處事、每較 掃羅 臣僕明敏、以致其名大見尊重焉、</verse>
			</chapter>
			<chapter number="19">
				<verse number="1">掃羅 語其子 約拿單 、及其臣僕、使殺 大衛 、</verse>
				<verse number="2">惟 約拿單 甚悅 大衛 、告之曰、我父謀殺爾、詰朝請自慎、匿於僻處、</verse>
				<verse number="3">我出至爾所在之田、立於父側、與言爾事、若有所見、即以告爾、</verse>
				<verse number="4">約拿單 對父 掃羅 、褒揚 大衛 、曰、王勿獲罪於爾僕 大衛 、蓋 大衛 未嘗獲罪於爾、彼之所為、於爾甚善、</verse>
				<verse number="5">昔冒死擊 非利士 人、耶和華為 以色列 眾大施拯救、爾見之喜、今何無故殺之、流無辜之血、而干罪戾乎、</verse>
				<verse number="6">掃羅 從 約拿單 言、指維生之耶和華而誓、必不殺之、</verse>
				<verse number="7">約拿單 招 大衛 、以是告之、導見 掃羅 、侍前如故、○</verse>
				<verse number="8">厥後又有戰鬥、 大衛 出與 非利士 人戰、大行殺戮、其眾遂遁、</verse>
				<verse number="9">耶和華使惡神臨於 掃羅 、 掃羅 執戟、坐於室中、 大衛 鼓琴、</verse>
				<verse number="10">掃羅 欲以戟刺 大衛 、釘之於牆、 大衛 避焉、戟入於牆、是夕 大衛 遁而獲免、</verse>
				<verse number="11">掃羅 遣使守 大衛 第、待旦殺之、 大衛 妻 米甲 告 大衛 曰、今夕不自救、明日必見殺、</verse>
				<verse number="12">米甲 自牖縋之、逃而獲免、</verse>
				<verse number="13">米甲 取家神之像置於牀、以羊毧衾蔽其首、覆之以裯、</verse>
				<verse number="14">掃羅 遣使執 大衛 、婦曰、彼病矣、</verse>
				<verse number="15">掃羅 復遣其使視 大衛 曰、以牀舁之來、俾我殺之、</verse>
				<verse number="16">使者入、見像於牀、羊毧衾蔽其首、</verse>
				<verse number="17">掃羅 謂 米甲 曰、何欺我若此、容我敵逃而獲免、 米甲 對曰、彼云任我去、勿使我殺爾、○</verse>
				<verse number="18">大衛 逃而獲免、至 拉瑪 見 撒母耳 、以 掃羅 所待告之、遂與 撒母耳 往 拿約 居焉、</verse>
				<verse number="19">或告 掃羅 曰、 大衛 在 拉瑪 之 拿約 、</verse>
				<verse number="20">掃羅 遣使執之、至則見彼先知一班、感神而言、 撒母耳 立於其中為之長、上帝之神臨於使者、彼亦感神而言、</verse>
				<verse number="21">或告 掃羅 、又遣他使、亦感神而言、三遣使、亦感神而言、</verse>
				<verse number="22">乃親往 拉瑪 、至西沽大井、問 撒母耳 大衛 安在、或曰、在 拉瑪 之 拿約 、</verse>
				<verse number="23">遂往 拉瑪 之 拿約 、上帝之神亦臨之、且行且言、至 拉瑪 之 拿約 、</verse>
				<verse number="24">解其衣、在 撒母耳 前、感神而言、永朝永夕、裸體而臥、故有言曰、 掃羅 亦在先知中乎、</verse>
			</chapter>
			<chapter number="20">
				<verse number="1">大衛 自 拉瑪 之 拿約 遁、詣 約拿單 、言曰、我何所為、有何過惡、干何罪戾於爾父前、致索我命、</verse>
				<verse number="2">約拿單 曰、不然、爾必不死、我父所為、事之巨細、無不示我、豈獨隱此於我、無是事也、</verse>
				<verse number="3">大衛 誓曰、爾父明知我蒙爾恩、故曰、勿令 約拿單 知之、恐其憂戚、然我指維生之耶和華、及爾生命而誓、我離死地、僅一步耳、</verse>
				<verse number="4">約拿單 曰、爾心所欲、我必為爾行之、</verse>
				<verse number="5">大衛 曰、明日月朔、我當侍王宴、容我匿於田、越至三日之夕、</verse>
				<verse number="6">如爾父見我不在、可言 大衛 切請於我、許其趨歸 伯利恆 故邑、蓋其全家獻歲祭於彼、</verse>
				<verse number="7">如爾父言善、則爾僕得安、如其震怒、可知其決意害我、</verse>
				<verse number="8">昔爾使僕指耶和華、與爾盟約、故當以仁慈待我、如我有罪、爾自殺我、何攜我詣爾父乎、</verse>
				<verse number="9">約拿單 曰、決不為此、我若確知我父決意害爾、豈不以告、</verse>
				<verse number="10">大衛 曰、如爾父以厲言叱爾、誰以告我、</verse>
				<verse number="11">約拿單 曰、爾來、偕往於田、二人遂往、</verse>
				<verse number="12">約拿單 謂 大衛 曰、願 以色列 之上帝耶和華為證、明日此時、或至三日、我窺我父於爾、若有善意、豈不遣人示爾乎、</verse>
				<verse number="13">我父若欲害爾、我不示爾、使爾安然而去、則願耶和華罰 約拿單 維倍、惟願耶和華偕爾、如昔偕我父然、</verse>
				<verse number="14">爾當以耶和華之仁慈待我、不第在我存日、免我死亡、</verse>
				<verse number="15">厥後耶和華殲 大衛 諸敵於地時、亦勿絕爾仁慈於我家、歷世靡暨、</verse>
				<verse number="16">約拿單 遂與 大衛 家盟約曰、不守此約者、願耶和華於 大衛 之敵討之、</verse>
				<verse number="17">約拿單 愛 大衛 、如愛己命、故使之復誓、</verse>
				<verse number="18">謂之曰、明日月朔、爾虛其位、人必見之、</verse>
				<verse number="19">越至三日、爾必速往、至昔相議之時、爾所匿跡之處、俟於 以色 石旁、</verse>
				<verse number="20">我將射三矢於其側、佯欲射的、</verse>
				<verse number="21">命童取矢、如曰矢在此、可取之來、我指維生之耶和華而誓、爾必平安無害、</verse>
				<verse number="22">如我謂童曰、矢在彼、則行爾途、乃耶和華使爾去也、</verse>
				<verse number="23">至於爾我所言之事、耶和華恆在爾我間為證、○</verse>
				<verse number="24">大衛 匿於田、月朔王席坐、</verse>
				<verse number="25">如常附牆而坐、 約拿單 侍立、 押尼珥 坐於 掃羅 側、 大衛 之位虛焉、</verse>
				<verse number="26">是日 掃羅 無言、意 大衛 遇事、或蒙不潔、必不潔也、</verse>
				<verse number="27">翌日乃月之二日、 大衛 之位仍虛、 掃羅 謂其子 約拿單 曰、 耶西 之子、昨日今日不赴宴、曷故、</verse>
				<verse number="28">約拿單 對曰、 大衛 切求於我、許其往 伯利恆 、</verse>
				<verse number="29">曰、請容我往、家有祭祀於邑、兄命必至、如沾爾恩、請容我往、見我諸兄、故未赴王宴、</verse>
				<verse number="30">掃羅 怒 約拿單 曰、頑梗悖逆之婦所生者、我豈不知爾簡 耶西 之子、致辱爾身、及母體乎、</verse>
				<verse number="31">耶西 之子在世、爾與爾國、必不堅立、今當遣人執之詣我、彼必死、</verse>
				<verse number="32">約拿單 謂父曰、何故致之於死、彼何所為、</verse>
				<verse number="33">掃羅 擲戟欲刺之、於是 約拿單 知父決意殺 大衛 、</verse>
				<verse number="34">則忿然離席、月之二日不食、因其父辱 大衛 、而為之憂也、○</verse>
				<verse number="35">詰朝、 約拿單 依前與 大衛 所約之時、出於田、一童偕之、</verse>
				<verse number="36">謂童子曰、爾其疾趨、尋我所射之矢、童趨之時、 約拿單 射矢過之、</verse>
				<verse number="37">童至其矢所射之處、 約拿單 呼曰、矢非過於爾乎、</verse>
				<verse number="38">又呼曰、速往勿遲、童拾其矢、返詣厥主、</verse>
				<verse number="39">童不知其意、惟 約拿單 大衛 知之、</verse>
				<verse number="40">約拿單 以器械與童曰、攜之入邑、</verse>
				<verse number="41">童既去、 大衛 自石之南而出、伏地三拜、彼此接吻、相向而哭、 大衛 尤甚、</verse>
				<verse number="42">約拿單 謂 大衛 曰、安然而去、我儕二人曾指耶和華名而誓、願耶和華在爾我間、及爾我後裔中、至於永世、 大衛 遂起而往、 約拿單 入於邑、</verse>
			</chapter>
			<chapter number="21">
				<verse number="1">大衛 至 挪伯 、見祭司 亞希米勒 、 亞希米勒 戰慄迎之、曰、爾奚獨至、無人與偕、</verse>
				<verse number="2">大衛 曰、王以事委我、且曰所遣所命者、勿令人知、我約僕從、俟於某處、</verse>
				<verse number="3">今爾手中何所有、請以五餅給我、或予所有他物、</verse>
				<verse number="4">祭司曰、我手中無常餅、聖餅則有之、惟僕從不近婦女、乃可給焉、</verse>
				<verse number="5">大衛 曰、迄今三日、未近婦女、我儕啟行、雖為常事、然僕從之器乃潔、況今日乎、</verse>
				<verse number="6">祭司遂以聖餅給之、蓋除陳設餅外、罔有他餅、此餅徹於耶和華前時、即以新餅陳之、</verse>
				<verse number="7">是日 掃羅 之僕留於耶和華前、乃 以東 人 多益 、 掃羅 之牧長也、</verse>
				<verse number="8">大衛 謂 亞希米勒 曰、王事孔亟、我未攜刃與械、爾有劍戟乎、</verse>
				<verse number="9">祭司曰、昔爾在 以拉 谷、殺 非利士 人 歌利亞 、其劍在此、裹之以布、置聖衣後、其外無他、爾欲取之可也、 大衛 曰、無似此者、請以給我、○</verse>
				<verse number="10">大衛 因畏 掃羅 、是日遁至 迦特 王 亞吉 、</verse>
				<verse number="11">亞吉 臣僕謂王曰、此非彼國之王 大衛 乎、昔眾舞蹈唱和曰、 掃羅 殺其千千、 大衛 殺其萬萬、非指此人乎、</verse>
				<verse number="12">大衛 以此言藏於心、甚懼 迦特 王 亞吉 、</verse>
				<verse number="13">乃於眾前變其舉動、佯狂、妄塗於門、流涎於鬚、</verse>
				<verse number="14">亞吉 謂其臣僕曰、爾觀此人、乃顚狂者、何為攜之詣我、</verse>
				<verse number="15">我豈乏狂者、而攜至我所、顚狂於我前、夫夫也、豈可入我室乎、</verse>
			</chapter>
			<chapter number="22">
				<verse number="1">大衛 去彼、遁於 亞杜蘭 穴、其兄弟及父全家聞之、咸來相就、</verse>
				<verse number="2">凡困迫者、逋負者、不得志者、咸集歸之、約四百人、 大衛 為其長、○</verse>
				<verse number="3">大衛 去彼、往 摩押 之 米斯巴 、謂 摩押 王曰、請容我父母出、與爾偕居、俟我知上帝為我何為、</verse>
				<verse number="4">遂導父母詣 摩押 王、 大衛 處寨時、其父母與 摩押 王同居、</verse>
				<verse number="5">先知 迦得 謂 大衛 曰、毋居於寨、宜往 猶大 地、遂去彼、入 哈列 林、</verse>
				<verse number="6">大衛 與從者為人所見、 掃羅 聞之、是時 掃羅 在 基比亞 崇邱、坐於垂絲柳下、手執其戟、僕從環侍、</verse>
				<verse number="7">掃羅 謂之曰、 便雅憫 人、爾其聽之、 耶西 之子、豈以田畝葡萄園賜爾、立為千夫長、百夫長、</verse>
				<verse number="8">使爾同謀攻我、我子與 耶西 子結盟、無人以告、罔為我憂、我子激我臣僕、伏以害我、有如今日、亦無人以告、</verse>
				<verse number="9">時、 以東 人 多益 立於臣僕中、對曰、我睹 耶西 子至 挪伯 、見 亞希突 子 亞希米勒 、</verse>
				<verse number="10">亞希米勒 為之諮諏耶和華、且給以食、以 非利士 人 歌利亞 之劍予之、</verse>
				<verse number="11">王遂遣人召祭司 亞希突 子 亞希米勒 、與其父家、在 挪伯 為祭司者、咸至王所、</verse>
				<verse number="12">掃羅 曰、 亞希突 子宜聽我言、曰、我主、我在此、</verse>
				<verse number="13">掃羅 曰、爾與 耶西 之子、同謀攻我、給之以餅、予之以劍、為之諮諏上帝、致彼伏以害我、有如今日、何也、</verse>
				<verse number="14">亞希米勒 對曰、 大衛 乃王之壻、進為謀臣、尊於王室、諸臣僕中、忠孰如之、</verse>
				<verse number="15">我為之諮諏上帝、豈自今日始耶、決不為此、王勿罪僕、與我父家、此事鉅細、僕俱不知、</verse>
				<verse number="16">王曰、 亞希米勒 、爾與爾父全家必死、</verse>
				<verse number="17">王謂左右侍衛曰、往殺耶和華之祭司、因彼助 大衛 、知其遁逃、而不以告、惟王臣僕不欲伸手、擊耶和華之祭司、</verse>
				<verse number="18">王謂 多益 曰、爾往擊之、 以東 人 多益 遂擊祭司、當日殺衣枲聖衣者、八十五人、</verse>
				<verse number="19">祭司之邑 挪伯 、男女、童穉、乳子、牛羊及驢、皆刃擊之、</verse>
				<verse number="20">亞希突 孫、 亞希米勒 子 亞比亞他 得免、逃往 大衛 、</verse>
				<verse number="21">以 掃羅 殺耶和華祭司之事告之、</verse>
				<verse number="22">大衛 曰、當日 以東 人 多益 在彼、我知其必告 掃羅 、爾父全家死亡、我使之也、</verse>
				<verse number="23">與我偕居、勿懼、索我命者、即索爾命、偕我則得保全、</verse>
			</chapter>
			<chapter number="23">
				<verse number="1">或告 大衛 曰、 非利士 人攻 基伊拉 、刦其禾場、</verse>
				<verse number="2">大衛 諮諏耶和華曰、我往擊 非利士 人可否、耶和華曰、其往擊之、以援 基伊拉 、</verse>
				<verse number="3">大衛 之從者曰、今在 猶大 尚懼、況往 基伊拉 、攻 非利士 之軍旅乎、</verse>
				<verse number="4">大衛 復諮諏耶和華、耶和華曰、起往 基伊拉 、我將以 非利士 人付於爾手、</verse>
				<verse number="5">大衛 及從者往 基伊拉 、與 非利士 人戰、大行殺戮、虜其牲畜、而救 基伊拉 居民、○</verse>
				<verse number="6">初、 亞希米勒 子 亞比亞他 逃至 基伊拉 、見 大衛 時、手攜聖衣、</verse>
				<verse number="7">或以 大衛 至 基伊拉 告 掃羅 、 掃羅 曰、上帝付之於我手矣、蓋入有門有楗之邑、受困於其中也、</verse>
				<verse number="8">掃羅 乃招民眾出戰、欲下 基伊拉 、圍困 大衛 、及其從者、</verse>
				<verse number="9">大衛 知 掃羅 蓄謀害己、遂謂祭司 亞比亞他 曰、攜聖衣至、</verse>
				<verse number="10">大衛 禱曰、 以色列 之上帝耶和華歟、爾僕確聞 掃羅 欲至 基伊拉 、以我之故、翦滅斯邑、</verse>
				<verse number="11">基伊拉 人付我於其手乎、 掃羅 果來、如僕所聞乎、 以色列 之上帝耶和華歟、請告爾僕、耶和華曰、 掃羅 將至矣、</verse>
				<verse number="12">大衛 曰、 基伊拉 人以我及從者、付於 掃羅 手乎、耶和華曰、彼必付焉、</verse>
				<verse number="13">大衛 與其從者、約六百人、遂去 基伊拉 、擇地而往、或告 掃羅 曰、 大衛 脫離 基伊拉 、 掃羅 遂止不出、○</verse>
				<verse number="14">大衛 居曠野之山寨、恆在 西弗 野之山地、 掃羅 索之無虛日、惟上帝不付於其手、</verse>
				<verse number="15">大衛 知 掃羅 已出、而索其命、時、 大衛 在 西弗 野之林中、</verse>
				<verse number="16">掃羅 子 約拿單 入林、見 大衛 、使賴上帝以為固、</verse>
				<verse number="17">謂之曰、毋懼、我父 掃羅 之手、必不獲爾、爾將為 以色列 王、我居其次、是我父 掃羅 所知也、</verse>
				<verse number="18">二人乃於耶和華前立約、 大衛 居林、 約拿單 歸其家、</verse>
				<verse number="19">西弗 人上 基比亞 、見 掃羅 曰、 大衛 匿於我所、處於林中之寨、在曠野南之 哈基拉 山、</verse>
				<verse number="20">王歟、隨意往彼、付之於王手、乃我之責也、</verse>
				<verse number="21">掃羅 曰、爾既恤我、願耶和華錫嘏於爾、</verse>
				<verse number="22">人言 大衛 甚狡、請爾旋歸、復察其實、觀其匿於何方、為誰所見、</verse>
				<verse number="23">察其所匿諸處、既得其實、則返以告、我偕爾往、若在斯土、我必於 猶大 億兆中、索之務獲、</verse>
				<verse number="24">西弗 人遂起、先 掃羅 而返、時、 大衛 與從者、在 瑪雲 曠野南之 亞拉巴 、</verse>
				<verse number="25">掃羅 率從者往索之、或告 大衛 、 大衛 遂下至磐石、居 瑪雲 野、 掃羅 聞之、追於其野、</verse>
				<verse number="26">掃羅 行於山左、 大衛 與從者行於山右、 大衛 畏 掃羅 、急欲逃避、因 掃羅 與從者圍 大衛 及其從者、欲執之、</verse>
				<verse number="27">有使者至、謂 掃羅 曰、 非利士 人犯境、其速返、</verse>
				<verse number="28">掃羅 乃舍 大衛 、轉攻 非利士 人、故名其處曰 西拉哈瑪希羅結 、</verse>
				<verse number="29">大衛 去彼、居 隱基底 山寨、</verse>
			</chapter>
			<chapter number="24">
				<verse number="1">掃羅 追 非利士 人而歸、或告曰、 大衛 在 隱基底 野、</verse>
				<verse number="2">掃羅 簡 以色列 眾三千人、往索 大衛 及其從者、於野羊磐石、</verse>
				<verse number="3">至途間之羊牢、有穴在焉、 掃羅 入而遺矢、時、 大衛 與從者居穴深處、</verse>
				<verse number="4">從者曰、昔耶和華謂爾曰、我將以敵付於爾手、任意待之、今日是矣、 大衛 遂起、竊斷 掃羅 衣裾、</verse>
				<verse number="5">既而中心自責、</verse>
				<verse number="6">謂從者曰、我主乃耶和華之受膏者、願耶和華禁我舉手攻之、以其為耶和華所膏也、</verse>
				<verse number="7">大衛 言此、阻其從者、不許起攻 掃羅 、 掃羅 出穴而去、</verse>
				<verse number="8">後 大衛 亦起出穴、呼 掃羅 曰、我主、我王、 掃羅 回顧、 大衛 伏地而拜、</verse>
				<verse number="9">謂 掃羅 曰、有言 大衛 欲加害於爾、曷聽之哉、</verse>
				<verse number="10">今在穴中、耶和華付爾於我手、爾所目擊、或勸我殺爾、惟我惜爾、自謂不可舉手害我主、緣為耶和華所膏也、</verse>
				<verse number="11">我父乎、請觀爾裾在於我手、我既斷之、而不殺爾、可知我手無惡無過、爾雖獵取我命、而我未嘗獲罪於爾、</verse>
				<verse number="12">願耶和華在爾我間判斷、為我伸冤、惟我手不加諸爾、</verse>
				<verse number="13">古諺有云、惡自惡人出、惟我手不加諸爾、</verse>
				<verse number="14">以色列 王出、所蹤跡者誰、所追襲者誰、乃死犬躍蚤耳、</verse>
				<verse number="15">願耶和華在爾我間審鞫之、判斷之、鑒察之、為我伸冤、援我於爾手、</verse>
				<verse number="16">大衛 言畢、 掃羅 曰、我子 大衛 、此爾聲乎、遂大聲而哭、</verse>
				<verse number="17">謂 大衛 曰、爾待我以善、我待爾以惡、爾較義於我、</verse>
				<verse number="18">今爾顯明以善待我、蓋耶和華付我於爾手、爾不殺我、</verse>
				<verse number="19">人遇敵、豈任其安然去耶、願耶和華因爾今日所行於我、而報以善、</verse>
				<verse number="20">我知爾必為王、 以色列 國堅定於爾手、</verse>
				<verse number="21">今當指耶和華而誓、不絕我嗣、不滅我名於我父家、</verse>
				<verse number="22">大衛 與 掃羅 誓、 掃羅 遂歸、 大衛 及其從者往於寨、</verse>
			</chapter>
			<chapter number="25">
				<verse number="1">撒母耳 沒、 以色列 眾咸集、為之哀悼、在 拉瑪 葬於其第、 大衛 啟行、至 巴蘭 野、○</verse>
				<verse number="2">有居 瑪雲 者、業在 迦密 、甚富、有綿羊三千、山羊一千、適在 迦密 剪羊毛、</verse>
				<verse number="3">其人屬 迦勒 族、名 拿八 、剛愎凶惡、妻名 亞比該 、聰慧豔麗、</verse>
				<verse number="4">大衛 在野、聞 拿八 剪羊毛、</verse>
				<verse number="5">遣少者十人、謂之曰、爾上 迦密 、往見 拿八 、託我名問其安、</verse>
				<verse number="6">曰、願爾畢生綏安、願爾舉家綏安、願爾凡所有者皆安、</verse>
				<verse number="7">我聞有人為爾剪羊毛、昔爾牧者偕我、我未辱之、在 迦密 時、終無所失、</verse>
				<verse number="8">問爾少者、彼必告爾、我於佳日而至、故願少者得沾爾恩、隨爾手中所有、以賜爾僕、及爾子 大衛 、</verse>
				<verse number="9">大衛 之少者至、依此言託 大衛 名告 拿八 、不贅一詞、</verse>
				<verse number="10">拿八 曰、 大衛 為誰、 耶西 之子為誰、邇時僕逃其主者甚眾、</verse>
				<verse number="11">豈可以我餅水、及為剪羊毛者所宰之肉、給於不知奚自之人乎、</verse>
				<verse number="12">少者旋歸、以斯言告 大衛 、</verse>
				<verse number="13">大衛 謂從者曰、各佩劍、遂佩之、 大衛 亦佩劍、從 大衛 而上者、約四百人、留守什物者二百人、○</verse>
				<verse number="14">有少者一人、告 拿八 妻 亞比該 曰、 大衛 自野遣使、問我主安、主反詈之、</verse>
				<verse number="15">彼待我甚厚、我在野間與之往來、終不見辱、亦無所失、</verse>
				<verse number="16">我牧羊時、彼與我偕、晝夜為我垣墉、</verse>
				<verse number="17">今當自籌、如何以行、蓋禍必及我主、與其全家、彼乃庸人、不可與言、</verse>
				<verse number="18">亞比該 急取餅二百、酒二囊、已烹之羊五、烘穀五細亞、葡萄乾一百穗、無花果餅二百、俱負於驢、</verse>
				<verse number="19">謂其少者曰、爾先往、我後至、惟不告其夫 拿八 、</verse>
				<verse number="20">乘驢下山之坳、 大衛 率眾而來、與之相遇、</verse>
				<verse number="21">大衛 曾曰、昔我在野、守此鄙夫所有、毫無遺失、實為徒勞、蓋彼以惡報善、</verse>
				<verse number="22">凡屬彼者、我若留其一男、至於明晨、則願上帝罰 大衛 之敵維倍、○</verse>
				<verse number="23">亞比該 見 大衛 、急下驢、伏地而拜、</verse>
				<verse number="24">跪其足下曰、我主歟、願咎歸於我、容婢進言、請垂聽焉、</verse>
				<verse number="25">求我主勿以庸人 拿八 為意、其人與名相符、其名 拿八 、其人愚妄也、我主所遣之少者、婢不及見、</verse>
				<verse number="26">我主歟、耶和華既禁爾流人之血、阻爾親手復仇、我指維生之耶和華、與爾生命以誓、願爾敵及謀害爾者、俱如 拿八 、</verse>
				<verse number="27">婢所攜之禮物、奉於我主、請以給相從之少者、</verse>
				<verse number="28">求赦婢過、我主為耶和華戰、耶和華必鞏固我主之家、我主終身無疵可求、</verse>
				<verse number="29">人雖起而追爾、以索爾命、然我主之命、乃封於生命包中、與爾上帝耶和華偕、若夫敵之生命、耶和華則必棄擲之、如以繩發石焉、</verse>
				<verse number="30">迨耶和華踐其前言、施諸善於我主、立為 以色列 君、</verse>
				<verse number="31">我主不以今日流無辜之血、為己復仇、懷憂抱憾、耶和華厚待我主時、垂念爾婢、</verse>
				<verse number="32">大衛 曰、 以色列 之上帝耶和華、今日遣爾迎我、當頌美之、</verse>
				<verse number="33">爾今阻我流人之血、親手復仇、爾智可稱、爾躬可讚、</verse>
				<verse number="34">以色列 之上帝、維生之耶和華、阻我加害於爾、我指之而誓、如爾不速來迎、凡屬 拿八 者、至於明晨、不遺一男、</verse>
				<verse number="35">大衛 受其物、曰、爾安然以歸、我聽爾言、徇爾情、</verse>
				<verse number="36">亞比該 返至 拿八 、見其家中設宴、可擬王筵、 拿八 中心歡樂、醉甚、事無巨細、 亞比該 俱不以告、以待明晨、</verse>
				<verse number="37">詰朝、 拿八 宿酲已解、其妻告以此事、 拿八 心神喪失、塊然如石、</verse>
				<verse number="38">越十日、耶和華擊之、遂死、</verse>
				<verse number="39">大衛 聞 拿八 死、則曰、我見辱於 拿八 、耶和華伸我之冤、又禁厥僕行惡、以 拿八 之惡歸於其首、當頌美之、 大衛 遣人語 亞比該 、欲娶為室、</verse>
				<verse number="40">大衛 之僕至 迦密 、見 亞比該 曰、 大衛 遣我至此、欲娶爾為室、</verse>
				<verse number="41">亞比該 遂起、俯伏於地、曰、爾婢為役、以濯我主眾僕之足、</verse>
				<verse number="42">急起乘驢、五女相從、隨 大衛 之使而往、為 大衛 妻、</verse>
				<verse number="43">大衛 先娶 耶斯列 人 亞希暖 、二人俱為其妻、</verse>
				<verse number="44">掃羅 之女 米甲 、曾為 大衛 之妻、 掃羅 使之改適 迦琳 人 拉億 子 帕提 、</verse>
			</chapter>
			<chapter number="26">
				<verse number="1">西弗 人至 基比亞 、見 掃羅 曰、 大衛 匿於曠野前之 哈基拉 山、</verse>
				<verse number="2">掃羅 起、率其所簡 以色列 眾三千人、下至 西弗 野、以索 大衛 、</verse>
				<verse number="3">在曠野前之 哈基拉 山、建營途側、 大衛 居野、聞 掃羅 追之、</verse>
				<verse number="4">乃遣偵者、察知 掃羅 果至、</verse>
				<verse number="5">遂起、至 掃羅 建營之所、觀 掃羅 及其軍長 尼珥 子 押尼珥 所臥之處、 掃羅 臥於車營、民眾列營四周、</verse>
				<verse number="6">大衛 謂 赫 人 亞希米勒 、及 洗魯雅 子 約押 弟 亞比篩 曰、誰願偕我、至 掃羅 營、 亞比篩 曰、我願偕往、</verse>
				<verse number="7">大衛 與 亞比篩 夜至民所、見 掃羅 寢於車營、首旁有戟、插於地、 押尼珥 與民、四周而臥、</verse>
				<verse number="8">亞比篩 謂 大衛 曰、今日上帝以敵付於爾手、許我以戟擊之、釘之於地、一擊而已、毋庸再擊、</verse>
				<verse number="9">大衛 曰、毋加殺害、耶和華之受膏者、誰舉手攻之、而無罪乎、</verse>
				<verse number="10">又曰、我指維生之耶和華而誓、耶和華必擊之、或使及期而死、或使臨陳而亡、</verse>
				<verse number="11">耶和華之受膏者、願耶和華禁我舉手攻之、爾第取其首旁之戟、及其水瓶而去、</verse>
				<verse number="12">於是 大衛 取戟及水瓶、二人即去、眾皆不見、不知不寤、以耶和華使其沉睡也、</verse>
				<verse number="13">大衛 越至相對之所、遙立山巔、其間有隙甚巨、</verse>
				<verse number="14">呼民及 尼珥 子 押尼珥 曰、 押尼珥 歟、爾不答乎、 押尼珥 曰、爾為誰、乃呼王乎、</verse>
				<verse number="15">大衛 曰、爾非豪傑乎、 以色列 中誰可擬爾、有人入營、欲殺王、爾之主、曷不護衛之、</verse>
				<verse number="16">爾所為者非善、我指維生之耶和華而誓、爾曹不衛爾主、耶和華之受膏者、宜死、試觀王戟、暨首旁之水瓶安在、</verse>
				<verse number="17">掃羅 識 大衛 聲、遂曰、我子 大衛 、此爾聲乎、 大衛 曰、王歟、我主、是我聲也、</verse>
				<verse number="18">又曰、我主追僕、曷故、我何所為、我手中有何惡、</verse>
				<verse number="19">我主我王、請聽僕言、如耶和華激爾攻我、願其歆享祭物、若由人意、願耶和華詛之、蓋今逐我、不容附於耶和華之業、命我往事他神、</verse>
				<verse number="20">以色列 王之出、乃索躍蚤、如人獵鶉於山、今願勿使我血、流於遠耶和華之地、</verse>
				<verse number="21">掃羅 曰、我有罪矣、我子 大衛 可歸、今日爾以我命為寶、我亦不復害爾、我為人愚昧、謬妄之甚、</verse>
				<verse number="22">大衛 曰、王戟在此、命一少者來取可也、</verse>
				<verse number="23">耶和華必依人公義誠實而報之、蓋今日耶和華付爾於我手、而我不願舉手攻其受膏者、</verse>
				<verse number="24">我今日以爾命為重、願耶和華亦以我命為重、且援我於諸難、</verse>
				<verse number="25">掃羅 曰、我子 大衛 、願爾得福、爾將大有作為、而獲勝焉、 大衛 遂行、 掃羅 亦歸、</verse>
			</chapter>
			<chapter number="27">
				<verse number="1">大衛 意謂、必有一日、我亡於 掃羅 手、不如遁入 非利士 地、 掃羅 則絕其望、不復索我於 以色列 境、我乃脫於其手、</verse>
				<verse number="2">遂起、與從者六百人、往投 迦特 王 瑪俄 子 亞吉 、</verse>
				<verse number="3">大衛 與其二妻、 耶斯列 女 亞希暖 、及曾適 拿八 、 迦密 女 亞比該 、同僕從並眷聚、咸偕 亞吉 居於 迦特 、</verse>
				<verse number="4">或以 大衛 逃於 迦特 告 掃羅 、 掃羅 不復索焉、○</verse>
				<verse number="5">大衛 謂 亞吉 曰、如沾爾恩、請以郊外之邑、賜我居處、何必偕王居京都乎、</verse>
				<verse number="6">亞吉 賜以 洗革拉 、故 洗革拉 屬 猶大 王、迄於今日、○</verse>
				<verse number="7">大衛 居 非利士 地、計一年有四月、</verse>
				<verse number="8">大衛 與其從者、往侵 基述 人、 基色 人、 亞瑪力 人、此族素居斯土、自 書珥 至 埃及 、</verse>
				<verse number="9">大衛 擊之、無論男女、不存其生、取牛羊驢駝及衣服、歸見 亞吉 、</verse>
				<verse number="10">亞吉 曰、今日所侵何地、曰、 猶大 南境、 耶拉篾 南境、 基尼 南境、</verse>
				<verse number="11">大衛 不生存男女、攜至 迦特 、蓋曰、恐其以我事告人云、 大衛 所為如此、彼居 非利士 地、所為常若是、</verse>
				<verse number="12">亞吉 信 大衛 、曰、彼使其民 以色列 深恨之、必永為我僕、</verse>
			</chapter>
			<chapter number="28">
				<verse number="1">維時、 非利士 人集其軍旅、欲與 以色列 戰、 亞吉 謂 大衛 曰、爾知爾與從者、必在軍中、偕我而出、</verse>
				<verse number="2">大衛 曰、僕之所為、爾必知之、 亞吉 曰、如是、我立爾為侍衛、恆保我首、○</verse>
				<verse number="3">撒母耳 既沒、 以色列 眾為之哀悼、葬於故邑 拉瑪 、 掃羅 曾於國中、逐憑鬼者及巫覡、</verse>
				<verse number="4">非利士 人咸集、往 書念 建營、 掃羅 集 以色列 眾、建營於 基利波 、</verse>
				<verse number="5">掃羅 見 非利士 之軍旅、則懼、中心戰慄、</verse>
				<verse number="6">詢於耶和華、耶和華不以夢與烏陵先知答之、</verse>
				<verse number="7">掃羅 謂其僕曰、為我尋一女巫、我將就而問焉、僕曰、在 隱多珥 有女巫、</verse>
				<verse number="8">掃羅 改裝易服而往、二人偕之、夜至婦所、曰、請爾憑神、為我卜筮、我所稱其名者、可招之上、</verse>
				<verse number="9">婦曰、 掃羅 絕憑鬼者及巫覡於國中、彼之所為、爾所知也、何設機檻、以害我命、致我於死乎、</verse>
				<verse number="10">掃羅 指耶和華而誓曰、我指維生之耶和華而誓、爾不因此受刑、</verse>
				<verse number="11">婦曰、為爾招誰上乎、曰、招 撒母耳 、</verse>
				<verse number="12">婦見 撒母耳 、則大聲而呼、謂 掃羅 曰、何欺我耶、爾乃 掃羅 、</verse>
				<verse number="13">王曰、勿畏、爾所見者何、婦曰、我見有神由地而出、</verse>
				<verse number="14">曰、其狀若何、曰、有一老者、身衣禮服、 掃羅 知為 撒母耳 、則伏地而拜、</verse>
				<verse number="15">撒母耳 謂 掃羅 曰、爾何擾我、使我上耶、 掃羅 曰、我甚窘急、 非利士 人將與我戰、上帝離我、不以先知與夢答我、故招爾至、示我以所當行、</verse>
				<verse number="16">撒母耳 曰、耶和華既已離爾、為爾之敵、曷問我哉、</verse>
				<verse number="17">昔耶和華藉我所言、今行於爾、奪國於爾手、以畀爾鄰 大衛 、</verse>
				<verse number="18">爾不聽耶和華命、成其烈怒於 亞瑪力 、故今日耶和華以此加諸爾、</verse>
				<verse number="19">且將爾與 以色列 人、付於 非利士 人手、明日爾及爾子、必與我偕、 以色列 軍旅、亦付於 非利士 人手、</verse>
				<verse number="20">掃羅 聞 撒母耳 言、懼甚、身仆於地、因其永朝永夕、飲食俱廢、遂致無力、</verse>
				<verse number="21">婦近 掃羅 、見其憂甚、謂之曰、婢聽王言、冒死不顧、遵諭而行、</verse>
				<verse number="22">請納婢言、容以片餅陳於爾前、食之、則可得力、以便遄征、</verse>
				<verse number="23">掃羅 辭曰、我不食、僕與婦強之、乃允、起於地、坐於牀、</verse>
				<verse number="24">婦家有肥犢、遂速宰之、取麵摶之、炊無酵餅、</verse>
				<verse number="25">進於 掃羅 及其僕前、俱食之、是夜起而往、</verse>
			</chapter>
			<chapter number="29">
				<verse number="1">非利士 人集其軍旅於 亞弗 、 以色列 人建營於 耶斯列 泉旁、</verse>
				<verse number="2">非利士 牧伯率軍、或百或千、向前而進、 大衛 與其從者偕 亞吉 、隨諸其後、</verse>
				<verse number="3">非利士 牧伯曰、此 希伯來 人何為、 亞吉 曰、此非 以色列 王 掃羅 臣僕 大衛 乎、彼與我偕、有日有年、自投誠至今、未見其有過、</verse>
				<verse number="4">牧伯怒 亞吉 曰、可使此人返爾所置之地、毋令偕我出戰、恐戰陳之間、反為我敵、彼欲與其主和、何所需耶、非以我眾之首級乎、</verse>
				<verse number="5">昔有人舞蹈唱和曰、 掃羅 殺其千千、 大衛 殺其萬萬、非此 大衛 乎、</verse>
				<verse number="6">亞吉 召 大衛 曰、我指維生之耶和華而誓、爾乃端正、偕我出入軍中、我視為善、自爾來歸、未嘗見爾有惡、惟牧伯不愛爾、</verse>
				<verse number="7">今當安然以歸、勿使牧伯不悅、</verse>
				<verse number="8">大衛 曰、我何所為、自我從爾、至於今日、爾視爾僕有何事故、不容往攻我主我王之敵、</verse>
				<verse number="9">亞吉 曰、爾在我前為善、如上帝之使然、此我所知、但牧伯謂爾不可偕我往戰、</verse>
				<verse number="10">爾及爾主之僕、明晨夙興、及旦而去、</verse>
				<verse number="11">翌日、 大衛 與從者夙興、歸 非利士 地、 非利士 人遂往 耶斯列 、</verse>
			</chapter>
			<chapter number="30">
				<verse number="1">越至三日、 大衛 與從者至 洗革拉 、 亞瑪力 人已侵南土、及 洗革拉 、且擊 洗革拉 而燬之、</verse>
				<verse number="2">其中婦女、無少長、悉虜之、不殺一人、俱攜之去、</verse>
				<verse number="3">大衛 與從者至、見邑已燬、妻孥被虜、</verse>
				<verse number="4">遂皆大聲而哭、至於力盡乃已、</verse>
				<verse number="5">大衛 二妻、 耶斯列 女 亞希暖 、及曾適 迦密 人 拿八 之 亞比該 、亦被虜、</verse>
				<verse number="6">民為子女、衷懷苦惱、相語以石擊 大衛 、 大衛 窘甚、然恃其上帝耶和華、而強厥志、○</verse>
				<verse number="7">大衛 謂祭司 亞希米勒 子 亞比亞他 曰、請攜聖衣至、 亞比亞他 遂攜之至、</verse>
				<verse number="8">大衛 詢於耶和華曰、若追其軍、可及之乎、曰、追之必及、而反所有、</verse>
				<verse number="9">大衛 與從者六百人、往至 比梭 溪、</verse>
				<verse number="10">有二百人憊甚、不能渡、故留於彼、惟 大衛 與四百人往追、</verse>
				<verse number="11">在田遇一 埃及 人、攜至 大衛 、給之以餅、飲之以水、</verse>
				<verse number="12">又給以無花果餅一角、葡萄乾二穗、食之、精神乃復、蓋彼歷三晝夜、未嘗飲食、</verse>
				<verse number="13">大衛 曰、汝屬何人、奚自而來、曰、我乃 埃及 少者、為 亞瑪力 人僕、三日前遘疾、見棄於主、</verse>
				<verse number="14">我軍曾侵 基利提 南方、與 猶大 境、攻 迦勒 之南、且燬 洗革拉 、</verse>
				<verse number="15">大衛 曰、願導我至其軍乎、曰、爾指上帝以誓、必不殺我、不付我於主手、我則導爾至其軍、</verse>
				<verse number="16">既至、見 亞瑪力 人徧布於地、飲食舞蹈、因在 非利士 地、及 猶大 境、攘奪貨財甚多故也、</verse>
				<verse number="17">大衛 擊之、自黎明至次日之夕、除四百少者乘駝而遁外、無一得免者、</verse>
				<verse number="18">大衛 盡返 亞瑪力 人所掠之物、拯其二妻、</verse>
				<verse number="19">無論少長子女、及所掠之物、 大衛 悉返之、未失其一、</verse>
				<verse number="20">且奪敵之牛羊、驅於其前、曰、此 大衛 所獲也、</verse>
				<verse number="21">大衛 至二百人所、昔彼困憊、不能相從、留於 比梭 溪、今出迎 大衛 、與其從者、 大衛 前問其安、</verse>
				<verse number="22">大衛 從者中、有惡人匪徒曰、彼不偕我往、所獲之物勿與、第其妻孥、可攜而去、</verse>
				<verse number="23">大衛 曰、兄弟乎、耶和華既輔翼我、以敵軍付於我手、其所賜之物、勿若是以行、</verse>
				<verse number="24">所言之事、誰欲從之、臨陳與守物者、所得維均、</verse>
				<verse number="25">是日 大衛 定此為 以色列 之典章律例、至於今日、○</verse>
				<verse number="26">大衛 至 洗革拉 、由所獲之物中、取而饋其友朋 猶大 長老、曰、自耶和華敵所獲之物、奉爾為禮、</verse>
				<verse number="27">在 伯特利 、南土 拉末 、 雅提珥 、</verse>
				<verse number="28">亞羅珥 、 息末 、 以實提莫 、</verse>
				<verse number="29">拉哈勒 、 耶拉篾 諸邑、 基尼 諸邑、</verse>
				<verse number="30">何珥瑪 、 歌拉珊 、 亞撻 、</verse>
				<verse number="31">希伯崙 、及 大衛 與從者素所往來之地、俱有饋焉、</verse>
			</chapter>
			<chapter number="31">
				<verse number="1">非利士 人與 以色列 人戰、 以色列 人遁、在 基利波 山、見殺而仆、</verse>
				<verse number="2">非利士 人急追 掃羅 及其子、殺其三子、 約拿單 、 亞比拿達 、 麥基舒亞 、</verse>
				<verse number="3">掃羅 被攻、戰勢劇烈、射者追及之、窘急特甚、</verse>
				<verse number="4">謂執兵者曰、爾其拔劍刺我、免未受割者至、刺而侮我、執兵者懼甚、不敢奉命、 掃羅 遂伏劍而死、</verse>
				<verse number="5">執兵者見 掃羅 死、亦伏劍偕死、</verse>
				<verse number="6">是日 掃羅 與其三子、及執兵者、暨其僕從俱亡、</verse>
				<verse number="7">居山谷相對之所、與 約但 河東之 以色列 人、見 以色列 人遁、 掃羅 及子皆死、遂棄邑而逃、 非利士 人至而居之、○</verse>
				<verse number="8">翌日、 非利士 人來剝尸、見 掃羅 及三子、仆於 基利波 山、</verse>
				<verse number="9">乃斬 掃羅 首、剝其鎧甲、遣使至 非利士 四境、傳於偶像之廟、以及民間、</verse>
				<verse number="10">置其鎧甲於 亞斯他錄 廟、釘其尸於 伯珊 城垣、</verse>
				<verse number="11">基列雅比 居民、聞 非利士 人待 掃羅 之事、</verse>
				<verse number="12">壯士咸起、竟夕而行、自 伯珊 城垣、取 掃羅 及其子之尸、攜至 雅比 焚之、</verse>
				<verse number="13">取其骸骨、葬於 雅比 垂絲柳下、禁食七日、</verse>
			</chapter>
		</book>
		<book number="10">
			<chapter number="1">
				<verse number="1">掃羅 沒後、 大衛 戮 亞瑪力 人而歸、居 洗革拉 二日、</verse>
				<verse number="2">越至三日、有人自 掃羅 營來、其衣撦裂、其首蒙塵、詣 大衛 、伏地而拜、</verse>
				<verse number="3">大衛 曰、爾奚自、曰、自 以色列 營、逃遁而至、</verse>
				<verse number="4">大衛 曰、其事若何、請以告我、曰、民自陳而遁、仆斃者眾、 掃羅 及其子 約拿單 亦死、</verse>
				<verse number="5">大衛 問來告之少者曰、 掃羅 及其子 約拿單 死、爾安知之、</verse>
				<verse number="6">少者曰、吾偶於 基利波 山、見 掃羅 倚其槍、車騎追襲甚急、</verse>
				<verse number="7">彼回顧見我、則呼我、我曰、我在此、</verse>
				<verse number="8">曰、爾為誰、曰、 亞瑪力 人也、</verse>
				<verse number="9">曰、請立我側而殺我、因我昏眩、而命猶存、</verse>
				<verse number="10">吾知彼既傾覆、不能生活、遂立其側而殺之、取其首上之冕、臂上之釧、攜詣吾主、</verse>
				<verse number="11">大衛 遂裂己衣、從者亦然、</verse>
				<verse number="12">為 掃羅 及其子 約拿單 、與耶和華之民、 以色列 家、哀悼哭泣、禁食至暮、以其隕於刃也、</verse>
				<verse number="13">大衛 謂來告之少者曰、汝籍何處、曰、我乃 亞瑪力 旅人之子也、</verse>
				<verse number="14">大衛 曰、爾伸手殺耶和華之受膏者、何不懼乎、</verse>
				<verse number="15">大衛 召一少者曰、前攻之、遂擊斃之、</verse>
				<verse number="16">大衛 曰、爾血歸於爾首、爾口自證殺耶和華之受膏者、○</verse>
				<verse number="17">大衛 為 掃羅 及其子 約拿單 、作哀歌而悼之、</verse>
				<verse number="18">其歌名曰弓歌、命教 猶大 人、載於 雅煞珥 紀、</verse>
				<verse number="19">歌曰、 以色列 歟、爾之榮光滅於崇邱、英武者其亡乎、</verse>
				<verse number="20">毋告於 迦特 、毋播於 亞實基倫 衢、恐 非利士 女歡欣、未受割者之女奏凱、</verse>
				<verse number="21">基利波 山歟、願爾不霑雨露、無田可產祭品、蓋英武者之干見污於彼、 掃羅 之干、如未受膏者之干然、</verse>
				<verse number="22">飲見殺者之血、剖英武者之脂、 約拿單 之弓不卻退、 掃羅 之劍不徒返、</verse>
				<verse number="23">掃羅 及 約拿單 、生時相愛相悅、沒時亦弗相離、二人疾於鷹、強於獅、</verse>
				<verse number="24">以色列 女歟、爾其為 掃羅 哀哭、彼曾慨然衣爾以絳衣、加金飾於爾服、</verse>
				<verse number="25">英武者其隕於陳乎、 約拿單 見殺於爾之崇邱、</verse>
				<verse number="26">吾兄 約拿單 歟、我為爾悲傷、我悅爾殊甚、爾愛我之情奇異、深於愛婦女之情、</verse>
				<verse number="27">英武者其隕乎、戰具其亡乎、</verse>
			</chapter>
			<chapter number="2">
				<verse number="1">厥後、 大衛 詢於耶和華曰、我往 猶大 之邑可否、耶和華曰、可、曰、當往何邑、曰、 希伯崙 、</verse>
				<verse number="2">大衛 遂往、其二妻、 耶斯列 女 亞希暖 、與曾適 迦密 人 拿八 之 亞比該 亦往、</verse>
				<verse number="3">大衛 率從者、及其眷聚咸至、居 希伯崙 諸邑、</verse>
				<verse number="4">猶大 人至、膏 大衛 為 猶大 族王、○</verse>
				<verse number="5">或告 大衛 曰、葬 掃羅 者、乃 基列雅比 人也、 大衛 遣使詣 基列雅比 人曰、爾厚待爾主 掃羅 而葬之、願耶和華錫嘏於爾、</verse>
				<verse number="6">爾既行此、願耶和華以仁慈誠實待爾、我亦報爾之恩、</verse>
				<verse number="7">爾主 掃羅 既沒、 猶大 族膏我為其王、爾當強乃手而奮勇、○</verse>
				<verse number="8">掃羅 軍長 尼珥 子 押尼珥 、攜 掃羅 子 伊施波設 濟河、至 瑪哈念 、</verse>
				<verse number="9">立之為王、治 基列 、 亞書利 、 耶斯列 、 以法蓮 、 便雅憫 、及 以色列 眾、</verse>
				<verse number="10">掃羅 子 伊施波設 立為 以色列 王、時年四十、在位二年、惟 猶大 族從 大衛 、</verse>
				<verse number="11">大衛 在 希伯崙 為 猶大 族王、歷七年有六月、○</verse>
				<verse number="12">尼珥 子 押尼珥 、及 掃羅 子 伊施波設 之臣僕、出 瑪哈念 、至 基遍 、</verse>
				<verse number="13">洗魯雅 子 約押 、及 大衛 之臣僕亦出、相遇於 基遍 池側、一軍坐池左、一軍坐池右、</verse>
				<verse number="14">押尼珥 謂 約押 曰、任少者起而戲於我前、 約押 曰、可、</verse>
				<verse number="15">遂起、各如其數而過、屬 便雅憫 、及 掃羅 子 伊施波設 者十二人、 大衛 之僕從十二人、</verse>
				<verse number="16">互相執首、以刃刺脇、彼此偕仆、故其處稱曰 希利甲哈素林 、即在 基遍 、</verse>
				<verse number="17">是日戰勢劇烈、 押尼珥 與 以色列 人、敗於 大衛 之僕從前、</verse>
				<verse number="18">有 洗魯雅 三子、 約押 、 亞比篩 、 亞撒黑 在彼、 亞撒黑 足疾如野鹿、</verse>
				<verse number="19">追襲 押尼珥 、不偏於左、不偏於右、</verse>
				<verse number="20">押尼珥 回顧曰、汝為 亞撒黑 乎、曰、是也、</verse>
				<verse number="21">曰、爾其偏於左右、執一少者、奪其兵甲、惟 亞撒黑 仍追不舍、</verse>
				<verse number="22">押尼珥 曰、其偏之、不我追、奚使我擊爾仆地、若然、我何面目、與爾兄 約押 相見、</verse>
				<verse number="23">惟彼弗偏、於是 押尼珥 以槍鐏刺其腹、自後而出、遂仆而死、凡至其死所者、皆止焉、</verse>
				<verse number="24">約押 及 亞比篩 追 押尼珥 、至 基亞 相對之 亞瑪岡 、在 基遍 野之道、時日入矣、</verse>
				<verse number="25">便雅憫 人咸集、從 押尼珥 、成為一隊、立於岡巔、</verse>
				<verse number="26">押尼珥 呼 約押 曰、刃之吞人、永不已乎、豈不知終必有苦乎、民追兄弟、爾不止之、將至何時、</verse>
				<verse number="27">約押 曰、我指維生上帝而誓、如爾無言啟釁、則民清晨已返、不追兄弟、</verse>
				<verse number="28">於是 約押 吹角、民眾乃止、不追 以色列 人、不復戰鬥、</verse>
				<verse number="29">押尼珥 及其從者、終夜而行、經 亞拉巴 、濟 約但 、越 畢倫 、至 瑪哈念 、○</verse>
				<verse number="30">約押 追 押尼珥 而歸、集其民眾、 大衛 僕從少十九人、及 亞撒黑 、</verse>
				<verse number="31">便雅憫 人及 押尼珥 之從者、為 大衛 僕從所殺者、三百六十人、</verse>
				<verse number="32">眾舁 亞撒黑 、葬於父墓、在 伯利恆 、 約押 及從者、終夜而行、至 希伯崙 、時適黎明、</verse>
			</chapter>
			<chapter number="3">
				<verse number="1">掃羅 家與 大衛 家、相戰日久、 大衛 漸強、 掃羅 家漸弱、○</verse>
				<verse number="2">大衛 在 希伯崙 生子、長 暗嫩 、乃 耶斯列 女 亞希暖 所出、</verse>
				<verse number="3">次 基利押 、乃曾適 迦密 人 拿八 之 亞比該 所出、三 押沙龍 、乃 基述 王 達買 女 瑪迦 之子、</verse>
				<verse number="4">四 亞多尼雅 、乃 哈及 之子、五 示法提雅 、乃 亞比他 之子、</verse>
				<verse number="5">六 以特念 、乃 大衛 妻 以格拉 所出、此皆 大衛 在 希伯崙 所生者、○</verse>
				<verse number="6">掃羅 家與 大衛 家相戰時、 押尼珥 在 掃羅 家自強、</verse>
				<verse number="7">昔 掃羅 有妃 利斯巴 、 愛亞 之女也、 伊施波設 謂 押尼珥 曰、爾何與我父之妃同室、</verse>
				<verse number="8">押尼珥 聞言、怒甚、曰、我豈為 猶大 之犬首乎、我厚待爾父 掃羅 家、及其兄弟友朋、不以爾付於 大衛 手、今日乃以此婦罪我、</verse>
				<verse number="9">耶和華曾與 大衛 誓、我必為 大衛 成其事、否則願上帝罰我維倍、</verse>
				<verse number="10">我必奪國於 掃羅 家、立 大衛 之位、治 以色列 及 猶大 、自 但 至 別是巴 、</verse>
				<verse number="11">伊施波設 畏 押尼珥 、不答一詞、○</verse>
				<verse number="12">押尼珥 遣使見 大衛 曰、斯土屬誰乎、又曰、爾與我約、我手必助爾、使 以色列 眾悉歸爾、</verse>
				<verse number="13">曰、善、我與爾約、惟索一事、爾來見時、必攜 掃羅 女 米甲 至、否則毋覿我面、</verse>
				<verse number="14">大衛 遣使見 掃羅 子 伊施波設 曰、以我妻 米甲 反我、即昔我以 非利士 人之陽皮一百所聘者、</verse>
				<verse number="15">伊施波設 遣使、自其夫 拉億 子 帕鐵 取之、</verse>
				<verse number="16">夫隨其後、且行且哭、偕至 巴戶琳 、 押尼珥 謂之曰、歸哉、乃歸、○</verse>
				<verse number="17">押尼珥 曾與 以色列 長老相議曰、昔爾求 大衛 為爾王、</verse>
				<verse number="18">今可行之、蓋耶和華論 大衛 曰、我必藉我僕 大衛 手、拯我民 以色列 、脫於 非利士 人、及諸敵之手、</verse>
				<verse number="19">押尼珥 亦與 便雅憫 人言之、遂往 希伯崙 、以 以色列 及 便雅憫 家所願者、告 大衛 、</verse>
				<verse number="20">押尼珥 與從者二十人、至 希伯崙 見 大衛 、 大衛 為之設筵、</verse>
				<verse number="21">押尼珥 謂 大衛 曰、我將啟行、集 以色列 眾、歸我主我王、與爾立約、使爾隨心所欲而王、 大衛 遣 押尼珥 、遂安然而去、</verse>
				<verse number="22">約押 及 大衛 之臣僕、侵敵而歸、大獲貨財、時、 押尼珥 不與 大衛 共在 希伯崙 、已被遣安然而去、</verse>
				<verse number="23">約押 與其軍旅既至、或告 約押 曰、 尼珥 子 押尼珥 來見王、而王遣之、彼安然而去矣、</verse>
				<verse number="24">約押 詣王曰、爾何所為、 押尼珥 來見、奚為遣之、而彼已去、</verse>
				<verse number="25">爾知 尼珥 子 押尼珥 至此、乃欺爾也、欲窺爾之出入、與爾凡所為耳、</verse>
				<verse number="26">約押 既出、遂遣使追 押尼珥 、自 西拉 井攜之返、而 大衛 不知也、</verse>
				<verse number="27">押尼珥 返 希伯崙 、 約押 引至邑門、佯欲私語、刺其腹、致之死、以報流弟 亞撒黑 血之仇、</verse>
				<verse number="28">大衛 聞之、曰、流 尼珥 子 押尼珥 之血、我與我國、在耶和華前、永無罪辜、</verse>
				<verse number="29">願歸 約押 之首、與其父全家、願 約押 家、或患白濁、或患癩疾、或扶杖而行、或隕沒於刃、或乏食、歷世不絕其人、</verse>
				<verse number="30">約押 及弟 亞比篩 戮 押尼珥 、因其於 基遍 戰場、殺其弟 亞撒黑 故也、○</verse>
				<verse number="31">大衛 命 約押 與相從之眾曰、裂衣束麻、哀悼於 押尼珥 前、 大衛 王隨柩而行、</verse>
				<verse number="32">葬 押尼珥 於 希伯崙 、王於墓旁大聲而哭、民眾亦哭、</verse>
				<verse number="33">王悼 押尼珥 曰、 押尼珥 之死、可如庸人之亡乎、</verse>
				<verse number="34">爾手未縛、爾足未桎、爾之隕沒、猶人之亡於匪類也、民復哭之、</verse>
				<verse number="35">日尚未入、民咸至、請 大衛 食餅、 大衛 誓曰、如日未入、而我食餅、或食他物、願上帝罰我維倍、</verse>
				<verse number="36">民見此、則悅、凡王所為、民皆悅之、</verse>
				<verse number="37">當日 以色列 民眾、咸知殺 尼珥 子 押尼珥 、非由於王、</verse>
				<verse number="38">王謂臣僕曰、汝豈不知今日在 以色列 中、為牧伯為大人者隕沒乎、</verse>
				<verse number="39">我雖受膏為王、今猶荏弱、此 洗魯雅 之子、逼我太甚、願耶和華依惡人之惡而報之、</verse>
			</chapter>
			<chapter number="4">
				<verse number="1">掃羅 子 伊施波設 聞 押尼珥 死於 希伯崙 、則喪膽、 以色列 眾亦悚惶、</verse>
				<verse number="2">掃羅 子有隊長二人、一名 巴拿 、一名 利甲 、皆 便雅憫 族、 比錄 人 臨門 子也、蓋 比錄 屬 便雅憫 、</verse>
				<verse number="3">昔 比錄 人遁於 基他音 、至今仍旅於彼、○</verse>
				<verse number="4">掃羅 子 約拿單 有一子名 米非波設 、跛者也、昔 掃羅 及 約拿單 之音耗、自 耶斯列 傳至時、子方五歲、媼抱之而遁、疾趨、子墜致跛、○</verse>
				<verse number="5">一日 比錄 人 臨門 子 利甲 巴拿 、於炎熱時、至 伊施波設 家、值其午寢、</verse>
				<verse number="6">入室、佯欲取麥、</verse>
				<verse number="7">見 伊施波設 偃臥於牀、則刺其腹而殺之、斬其首、取之而去、由 亞拉巴 道、終夜而行、</verse>
				<verse number="8">攜 伊施波設 之首、至 希伯崙 、見 大衛 王曰、爾敵 掃羅 索爾命、試觀其子 伊施波設 之首在此、今日耶和華報我主我王之仇於 掃羅 、及其後裔、</verse>
				<verse number="9">大衛 謂之曰、我指贖我命脫諸難、維生之耶和華以誓、</verse>
				<verse number="10">昔有人告我曰、 掃羅 已死、以為報嘉音、我執而戮之於 洗革拉 、此我為其報信音所加之賞也、</verse>
				<verse number="11">況惡人入義者之室、殺之於牀、我豈不討其血於爾、絕爾於地乎、</verse>
				<verse number="12">遂命少者戮之、斷其手足、懸於 希伯崙 池側、取 伊施波設 首、葬於 希伯崙 押尼珥 之墓、</verse>
			</chapter>
			<chapter number="5">
				<verse number="1">以色列 支派咸至 希伯崙 、見 大衛 曰、我乃爾之骨肉、</verse>
				<verse number="2">昔 掃羅 為我王時、爾率 以色列 人出入、耶和華謂爾曰、爾必為我民 以色列 之牧、而作其君、</verse>
				<verse number="3">以色列 長老、咸至 希伯崙 見王、 大衛 王在 希伯崙 、於耶和華前與之立約、遂膏 大衛 為 以色列 王、</verse>
				<verse number="4">大衛 即位時、年三十、在位四十年、</verse>
				<verse number="5">在 希伯崙 為 猶大 王、歷七年有六月、在 耶路撒冷 為 以色列 及 猶大 王、歷三十三年、○</verse>
				<verse number="6">王及從者往 耶路撒冷 、攻斯土之 耶布斯 人、 耶布斯 人謂 大衛 曰、爾必不得入此、瞽者跛者必逐爾、意謂 大衛 不能入也、</verse>
				<verse number="7">然 大衛 取 錫安 之保障、即 大衛 城、</verse>
				<verse number="8">當日 大衛 曰、擊 耶布斯 人者、其至水溝、擊 大衛 中心所惡之跛者瞽者、故成諺曰、有彼瞽者跛者、人不能入其室、</verse>
				<verse number="9">大衛 居其保障、名之曰 大衛 城、在 米羅 之內、四周築垣、</verse>
				<verse number="10">大衛 日漸昌大、萬軍之上帝耶和華偕之、○</verse>
				<verse number="11">推羅 王 希蘭 遣使見 大衛 、攜香柏及木工石工而至、為 大衛 建宮室、</verse>
				<verse number="12">大衛 乃知耶和華立之為 以色列 王、且為其民 以色列 振興其國、○</verse>
				<verse number="13">大衛 至自 希伯崙 、在 耶路撒冷 又娶后妃、誕生子女、</verse>
				<verse number="14">在 耶路撒冷 所生者、其名如左、 沙母亞 、 朔罷 、 拿單 、 所羅門 、</verse>
				<verse number="15">益轄 、 以利書亞 、 尼斐 、 雅非亞 、</verse>
				<verse number="16">以利沙瑪 、 以利雅大 、 以利法列 、○</verse>
				<verse number="17">非利士 人聞 大衛 受膏為 以色列 王、咸至而索之、 大衛 聞之、乃入保障、</verse>
				<verse number="18">非利士 人既至、布於 利乏音 谷、</verse>
				<verse number="19">大衛 詢於耶和華曰、我往攻 非利士 人可否、爾付之於我手乎、耶和華曰、往哉、我必付之於爾手、</verse>
				<verse number="20">大衛 遂至 巴力毘拉心 、擊之於彼、則曰、耶和華破敵於我前、如水之衝流然、故其名地曰 巴力毘拉心 、</verse>
				<verse number="21">敵遺其偶像、 大衛 與從者取之、○</verse>
				<verse number="22">非利士 人復至、布於 利乏音 谷、</verse>
				<verse number="23">大衛 詢於耶和華、耶和華曰、毋往迎之、宜遶其後、於桑林相對之所攻之、</verse>
				<verse number="24">聞桑杪有步履之聲、則急往、蓋耶和華先爾而行、擊 非利士 軍旅、</verse>
				<verse number="25">大衛 遵耶和華命、擊 非利士 人、自 迦巴 至 基色 、</verse>
			</chapter>
			<chapter number="6">
				<verse number="1">大衛 又集 以色列 中所簡三萬人、</verse>
				<verse number="2">起而率之至 巴拉 猶大 、欲舁上帝之匱、此匱乃以居基路伯上、萬軍之耶和華名而名者、</verse>
				<verse number="3">取上帝之匱、載於新車、自山中 亞比拿達 室而出、 亞比拿達 之子 烏撒 亞希約 御車、</verse>
				<verse number="4">載匱自 亞比拿達 室而出、 亞希約 行於匱前、</verse>
				<verse number="5">大衛 與 以色列 家、舞蹈於耶和華前、以松木樂器、及琴瑟鼓鈸鑼作樂、</verse>
				<verse number="6">至 拿艮 禾場、牛蹶、 烏撒 伸手扶上帝匱、</verse>
				<verse number="7">耶和華怒 烏撒 、因其過而擊之、遂死於上帝匱側、</verse>
				<verse number="8">耶和華擊 烏撒 、 大衛 不悅、稱其地曰 毘列斯烏撒 、至於今日、</verse>
				<verse number="9">是日 大衛 畏耶和華、曰、耶和華之匱、何可至我所、</verse>
				<verse number="10">故 大衛 不舁耶和華匱入 大衛 城、至於己所、乃轉舁至 迦特 人 俄別以東 室、</verse>
				<verse number="11">耶和華匱在 迦特 人 俄別以東 室三月、耶和華錫嘏於 俄別以東 、及其全家、</verse>
				<verse number="12">或告 大衛 王曰、耶和華緣上帝之匱、錫嘏於 俄別以東 家、及凡所有、 大衛 遂往、懽然舁上帝匱、自 俄別以東 室、至 大衛 城、</verse>
				<verse number="13">舁耶和華匱者既行六步、 大衛 獻牛與肥犢各一、</verse>
				<verse number="14">大衛 衣枲聖衣、竭力舞蹈於耶和華前、</verse>
				<verse number="15">大衛 及 以色列 家歡呼吹角、舁耶和華匱而至、</verse>
				<verse number="16">耶和華匱入 大衛 城時、 掃羅 女 米甲 自牖而窺、見 大衛 王踴躍舞蹈於耶和華前、中心鄙夷之、</verse>
				<verse number="17">眾舁耶和華匱而入、置於其所、在 大衛 所張之幕、 大衛 獻燔祭及酬恩祭於耶和華、</verse>
				<verse number="18">獻祭已畢、則以萬軍之耶和華名、為民祝嘏、</verse>
				<verse number="19">頒賜 以色列 眾、無論男女、各得餅一方、肉一臠、葡萄乾餅一方、民眾乃歸、○</verse>
				<verse number="20">大衛 歸、為眷聚祝嘏、 掃羅 女 米甲 出迓曰、今日 以色列 王、何其榮哉、於臣僕之婢前露體、若鄙夫之無恥、</verse>
				<verse number="21">大衛 曰、我之為此、乃在耶和華前、彼簡我超於爾父、及其全家、立我為其民 以色列 之君、故我必舞蹈於其前、</verse>
				<verse number="22">今必更為鄙陋、自視卑賤、惟爾所言之婢、必尊崇我、</verse>
				<verse number="23">掃羅 女 米甲 至死無子、</verse>
			</chapter>
			<chapter number="7">
				<verse number="1">王居宮室、耶和華錫以綏安、得免四周諸敵之擾、</verse>
				<verse number="2">王謂先知 拿單 曰、我居香柏之室、而上帝之匱乃在帳中、</verse>
				<verse number="3">拿單 曰、爾其從心所欲而行、蓋耶和華偕爾、</verse>
				<verse number="4">是夜耶和華諭 拿單 曰、</verse>
				<verse number="5">往告我僕 大衛 曰、耶和華云、爾為我建室以居乎、</verse>
				<verse number="6">我自導 以色列 族出 埃及 、至於今日、未嘗居室、乃行於帷幕中、</verse>
				<verse number="7">凡我與 以色列 人偕行之地、豈曾語所命牧我民 以色列 支派之一者曰、曷不為我建香柏之室乎、</verse>
				<verse number="8">故當謂我僕 大衛 曰、萬軍之耶和華云、我自羊牢中、羊羣後、取爾為我民 以色列 之君、</verse>
				<verse number="9">爾之所往、我皆與偕、絕爾諸敵、將錫爾大名、如世間大人之名、</verse>
				<verse number="10">我欲為我民 以色列 定一區域、而栽植之、使居己所、不復遷移、不復遭惡類之窘迫、有如疇昔、</verse>
				<verse number="11">及我命士師治我民 以色列 時、我必使爾安居、得免諸敵之擾、且耶和華告爾、耶和華必為爾建立家室、</verse>
				<verse number="12">迨爾之日已盈、與列祖偕眠、我必立爾所出之裔以嗣爾、鞏固其國、</verse>
				<verse number="13">彼將為我名建室、我必固其國位、歷久弗替、</verse>
				<verse number="14">我將為其父、彼將為我子、彼若作惡、我必以人之杖、世人之鞭責之、</verse>
				<verse number="15">惟我仁慈不離之、如昔奪之於 掃羅 、即我為爾所棄者、</verse>
				<verse number="16">爾家爾國必堅立、爾位必堅定、至於永遠、</verse>
				<verse number="17">拿單 循此諸言、依此啟示、告 大衛 、○</verse>
				<verse number="18">大衛 王入坐於耶和華前、曰、主耶和華歟、我何人斯、我家若何、爾乃導我至此乎、</verse>
				<verse number="19">主耶和華歟、此於爾目、猶以為小、爾又言及爾僕之家、至於久遠、主耶和華歟、此豈世人所常有乎、或作此亦為世人之例乎</verse>
				<verse number="20">主耶和華歟、 大衛 更有何辭、蓋爾洞悉爾僕、</verse>
				<verse number="21">爾行此大事、乃踐爾言、循爾志、使僕知之、</verse>
				<verse number="22">耶和華上帝歟、惟爾為大、依我所聞、無可比擬、爾外無他上帝、</verse>
				<verse number="23">地上何民、如爾民 以色列 、上帝親往贖之、以為己民、而顯己名、且為爾國、行大而可畏之事、驅逐列邦、及其諸神、於爾自 埃及 所贖之民前、</verse>
				<verse number="24">爾立 以色列 民、永為爾民、爾耶和華為其上帝、</verse>
				<verse number="25">耶和華上帝歟、爾論爾僕、與其家所言者、求爾堅固之、至於永遠、如言而行、</verse>
				<verse number="26">願人永尊爾名為大、曰、萬軍之耶和華、乃治 以色列 之上帝、爾僕 大衛 之家、必堅立於爾前、</verse>
				<verse number="27">萬軍之耶和華、 以色列 之上帝歟、既啟示爾僕曰、我必為爾建立家室、故爾僕敢以此而求、</verse>
				<verse number="28">主耶和華歟、爾乃上帝、所言真實、以此福許爾僕、</verse>
				<verse number="29">今願錫嘏於爾僕家、俾永存於爾前、主耶和華歟、爾既言之、願爾僕家永享爾福、</verse>
			</chapter>
			<chapter number="8">
				<verse number="1">厥後、 大衛 擊 非利士 人服之、奪京都之權於其手、</verse>
				<verse number="2">又擊 摩押 、使其人伏地、以繩量度、殺戮者二繩之長、生存者一繩有奇、 摩押 人遂服役於 大衛 、而納貢焉、</verse>
				<verse number="3">瑣巴 王 利合 子 哈大底謝 、往河欲恢復其權時、 大衛 擊之、</verse>
				<verse number="4">虜其騎兵一千七百、步卒二萬、御車之馬、則斷其筋、惟存百乘之馬、</verse>
				<verse number="5">大馬色 之 亞蘭 人、來助 瑣巴 王 哈大底謝 、 大衛 擊殺其人二萬二千、</verse>
				<verse number="6">大衛 置戍於 大馬色 之 亞蘭 、 亞蘭 人遂服役於 大衛 、而納貢焉、 大衛 無論何往、耶和華使之獲勝、</verse>
				<verse number="7">大衛 奪 哈大底謝 臣僕之金盾、攜至 耶路撒冷 、</verse>
				<verse number="8">又自屬 哈大底謝 之 比他比羅他 二邑、取銅甚多、</verse>
				<verse number="9">哈大底謝 屢與 哈馬 王 陀以 戰、 陀以 聞 大衛 擊敗 哈大底謝 全軍、遂遣子 約蘭 見 大衛 王問安、為之祝嘏、 約蘭 攜金銀銅諸器、</verse>
				<verse number="10"></verse>
				<verse number="11">大衛 王區別此物、獻於耶和華、與曩昔所獻降國之金銀同、</verse>
				<verse number="12">即自 亞蘭 、 摩押 、 亞捫 、 非利士 、 亞瑪力 諸族、及 瑣巴 王 利合 子 哈大底謝 所獲之物、</verse>
				<verse number="13">大衛 於 鹽 谷、擊殺 亞蘭 人一萬八千而歸、得其名譽、</verse>
				<verse number="14">置戍於 以東 全國、 以東 人咸服役於 大衛 、 大衛 無論何往、耶和華使之獲勝、○</verse>
				<verse number="15">大衛 為 以色列 全族之王、為其民眾施行公義、</verse>
				<verse number="16">洗魯雅 子 約押 為軍長、 亞希律 子 約沙法 為史官、</verse>
				<verse number="17">亞希突 子 撒督 、與 亞比亞他 子 亞希米勒 為祭司、 西萊雅 為繕寫、</verse>
				<verse number="18">耶何耶大 子 比拿雅 統轄 基利提 人、 比利提 人、 大衛 眾子為相、</verse>
			</chapter>
			<chapter number="9">
				<verse number="1">大衛 曰、 掃羅 家尚有遺存者乎、我緣 約拿單 故、將施仁慈於彼、</verse>
				<verse number="2">掃羅 家有僕名 洗巴 、或召之見 大衛 、王曰、爾 洗巴 乎、曰、僕是也、</verse>
				<verse number="3">王曰、 掃羅 家尚有人乎、我以上帝之仁慈待之、 洗巴 曰、 約拿單 尚有一子、跛者也、</verse>
				<verse number="4">王曰、彼何在、曰、在 羅底巴 亞米利 子 瑪吉 家、</verse>
				<verse number="5">大衛 王遣人自 羅底巴 亞米利 子 瑪吉 家、攜之而至、</verse>
				<verse number="6">掃羅 孫、 約拿單 子 米非波設 詣 大衛 、伏地而拜、 大衛 曰、 米非波設 歟、曰、爾僕在此、</verse>
				<verse number="7">大衛 曰、毋懼、我緣爾父 約拿單 故、必施仁慈於爾、以爾祖 掃羅 之田、悉反於爾、爾可恆食於我席、</verse>
				<verse number="8">米非波設 拜曰、僕何人斯、若此死犬、而得爾之眷顧乎、</verse>
				<verse number="9">王呼 掃羅 僕 洗巴 曰、凡屬 掃羅 及其家者、我已咸賜爾主之子、</verse>
				<verse number="10">爾與爾子爾僕、必為之耕田、納其所產、使爾主之子有糧可食、惟爾主之子 米非波設 、必恆食於我席、 洗巴 有子十五人、僕二十人、</verse>
				<verse number="11">洗巴 謂王曰、我主我王所命、爾僕必悉行之、 米非波設 乃食於王席、與王子同、</verse>
				<verse number="12">米非波設 有幼子名 米迦 、凡居 洗巴 家者、皆為 米非波設 之僕、</verse>
				<verse number="13">米非波設 居 耶路撒冷 、恆食於王席、二足俱跛、</verse>
			</chapter>
			<chapter number="10">
				<verse number="1">厥後、 亞捫 族王沒、其子 哈嫩 嗣位、</verse>
				<verse number="2">大衛 曰、昔 哈嫩 父 拿轄 施仁慈於我、今我將施仁慈於其子 哈嫩 、遂遣僕往、唁其喪父、 大衛 僕至 亞捫 族地、</verse>
				<verse number="3">亞捫 族之牧伯謂其主 哈嫩 曰、 大衛 遣唁者詣爾、爾意 大衛 果敬爾父乎、 大衛 遣僕詣爾、詎非窺察此城、而傾之耶、</verse>
				<verse number="4">哈嫩 遂執 大衛 僕、薙其鬚之半、中斷其衣至臀、而遣之歸、</verse>
				<verse number="5">其人深以為恥、或以告 大衛 、乃遣人迎之曰、可居 耶利哥 、俟鬚長而後歸、○</verse>
				<verse number="6">亞捫 族知己為 大衛 所惡、遂遣人募 伯利合 與 瑣巴 之 亞蘭 人、步卒二萬、及 瑪迦 王所偕之人一千、 陀伯 人一萬二千、</verse>
				<verse number="7">大衛 聞之、則遣 約押 率勇士全軍、</verse>
				<verse number="8">亞捫 族出、列陳於邑門、 瑣巴 利合 之 亞蘭 人、及 陀伯 人、 瑪迦 人、別列於野、</verse>
				<verse number="9">約押 見其前後列陳、則簡 以色列 之精兵、陳列行伍、以禦 亞蘭 人、</verse>
				<verse number="10">以餘軍付弟 亞比篩 、陳列行伍、以禦 亞捫 族、</verse>
				<verse number="11">曰、如 亞蘭 人強於我、爾則助我、如 亞捫 人強於爾、我則助爾、</verse>
				<verse number="12">宜強乃志、爾我當為我民、及我上帝邑、為大丈夫、願耶和華成其所欲、</verse>
				<verse number="13">約押 與所偕之民、進與 亞蘭 人戰、 亞蘭 人遁於其前、</verse>
				<verse number="14">亞捫 族見 亞蘭 人遁、亦遁於 亞比篩 前、而入於邑、 約押 遂離 亞捫 族、返 耶路撒冷 、○</verse>
				<verse number="15">亞蘭 人見己為 以色列 所敗、則咸集焉、</verse>
				<verse number="16">哈大底謝 遣使招河外之 亞蘭 人出、遂至 希蘭 、 哈大底謝 之軍長 朔法 率之、</verse>
				<verse number="17">或告 大衛 、遂集 以色列 眾、濟 約但 、至 希蘭 、 亞蘭 人列陳、與 大衛 戰、</verse>
				<verse number="18">亞蘭 人遁於 以色列 眾前、 大衛 戮其戰車七百乘之卒、騎兵四萬、擊其軍長 朔法 、致死於彼、</verse>
				<verse number="19">臣服 哈大底謝 之諸王、見其為 以色列 所敗、遂與 以色列 修好、而服事之、嗣後 亞蘭 人不敢助 亞捫 族、</verse>
			</chapter>
			<chapter number="11">
				<verse number="1">歲初、列王出戰時、 大衛 遣 約押 偕其臣僕、及 以色列 眾出、遂敗 亞捫 族、圍 拉巴 、 大衛 居於 耶路撒冷 、○</verse>
				<verse number="2">日夕 大衛 自牀起、遊行於宮巔、見一婦沐浴、貌甚美、</verse>
				<verse number="3">大衛 遣人問婦為誰、或曰、非 以連 女、 赫 人 烏利亞 妻 拔示巴 乎、</verse>
				<verse number="4">大衛 遣使取之、既至、濯其不潔、 大衛 與之同寢、婦乃歸、</verse>
				<verse number="5">婦懷妊、遣人告 大衛 曰、我懷妊矣、</verse>
				<verse number="6">大衛 遣人諭 約押 曰、遣 赫 人 烏利亞 見我、 約押 遂遣之入覲、</verse>
				<verse number="7">烏利亞 既至、 大衛 問 約押 若何、民眾之況若何、戰事之效若何、</verse>
				<verse number="8">又謂 烏利亞 曰、爾其歸家濯足、 烏利亞 出王宮、王賜饌隨其後、</verse>
				<verse number="9">惟 烏利亞 寢於宮門、與其主之僕偕、不歸私第、</verse>
				<verse number="10">或告 大衛 曰、 烏利亞 未歸其第、 大衛 謂 烏利亞 曰、爾非自遄征而至乎、奚不歸第、</verse>
				<verse number="11">烏利亞 曰、匱及 以色列 猶大 族、咸居柴柵、我主 約押 與我主之僕、屯於田野、我豈可歸第飲食、與妻偕寢乎、我指爾及爾生命以誓、我決不為此、</verse>
				<verse number="12">大衛 曰、今日仍居於此、明日我遣爾往、 烏利亞 是日居 耶路撒冷 、</verse>
				<verse number="13">翌日、 大衛 召之、乃飲食於其前、 大衛 使之醉、至夕而出、仍寢於牀、與其主之僕偕、不歸其第、</verse>
				<verse number="14">詰朝、 大衛 致書 約押 、付於 烏利亞 手以達、</verse>
				<verse number="15">書曰、可置 烏利亞 於前茅、劇戰之處、爾眾則退、俾其被擊而死、</verse>
				<verse number="16">約押 窺城、知敵勇士所在、則委 烏利亞 於彼、</verse>
				<verse number="17">邑人出、與 約押 戰、 大衛 之僕、沒者數人、 赫 人 烏利亞 亦死、</verse>
				<verse number="18">約押 遣人以戰事告 大衛 、</verse>
				<verse number="19">囑使者曰、爾以戰事告王既畢、</verse>
				<verse number="20">如王怒曰、爾何迫城以戰、豈不知敵必自城而射乎、</verse>
				<verse number="21">耶路比設 子 亞比米勒 為誰所擊、非婦自城擲磨石於其身、而彼死於 提備斯 乎、爾傅於城何耶、則曰、爾僕 赫 人 烏利亞 亦死、</verse>
				<verse number="22">使者遂行、見 大衛 、以 約押 所命告之、</verse>
				<verse number="23">曰、敵勝於我、出而逆我於野、我追襲之、逼近城門、</verse>
				<verse number="24">射者自城射爾僕、王之僕中、數人隕亡、爾僕 赫 人 烏利亞 亦死、</verse>
				<verse number="25">大衛 謂使者曰、爾其語 約押 曰、毋以此為憂、刃之吞人、或彼或此、當益奮厥力、攻城而毀之、以此勉勵 約押 、</verse>
				<verse number="26">烏利亞 妻聞夫 烏利亞 死、為之哀哭、</verse>
				<verse number="27">喪事既畢、 大衛 召之入宮、遂為其妻、因而生子、然 大衛 所為、耶和華不悅之、</verse>
			</chapter>
			<chapter number="12">
				<verse number="1">耶和華遣 拿單 見 大衛 、遂詣之、曰、有二人居於一邑、一富一貧、</verse>
				<verse number="2">富者牛羊甚多、</verse>
				<verse number="3">貧者無所有、惟一小牝羔、乃彼所購而養者、與彼及子同長、食其食、飲其杯、臥於其懷、視若己女、</verse>
				<verse number="4">有旅人詣富者、富者惜其牛羊、不以供客、乃取貧者之羔、備而供之、</verse>
				<verse number="5">大衛 甚怒其人、謂 拿單 曰、我指維生之耶和華以誓、行此者宜死、</verse>
				<verse number="6">必償其羔四倍、緣彼行此事、無憐憫也、○</verse>
				<verse number="7">拿單 謂 大衛 曰、爾即其人也、 以色列 之上帝耶和華云、我膏爾為 以色列 王、援爾於 掃羅 手、</verse>
				<verse number="8">以爾主之家業賜爾、以爾主之妻室付於爾懷、以 以色列 及 猶大 家畀爾、若以為寡、我必有以加之、</verse>
				<verse number="9">爾何藐視耶和華命、行其所惡、藉 亞捫 族之刃、擊殺 赫 人 烏利亞 、而取其妻為妻、</verse>
				<verse number="10">爾既藐視我、而取 赫 人 烏利亞 妻為妻、故兵刃永不離爾家、</verse>
				<verse number="11">耶和華又曰、我必肇禍於爾家、加諸爾身、以爾妻室付於他人、為爾目擊、彼於日光之下、與之同寢、</verse>
				<verse number="12">爾行之於隱、我則行之於日光之下、為 以色列 眾目擊、</verse>
				<verse number="13">大衛 謂 拿單 曰、我獲罪於耶和華矣、 拿單 曰、耶和華已宥爾罪、不致死亡、</verse>
				<verse number="14">然爾行此、使耶和華之敵得毀謗之由、故爾所生之子必死、</verse>
				<verse number="15">拿單 乃歸、耶和華擊 烏利亞 妻為 大衛 所生之子、使之疾甚、</verse>
				<verse number="16">大衛 為子祈禱上帝、禁食、入室終夜伏地、</verse>
				<verse number="17">家之老者侍側、欲自地起之、 大衛 不從、亦不偕食、</verse>
				<verse number="18">越至七日、子死、 大衛 之僕不敢以子死告之、蓋曰、子尚生時、我與之言、彼不之聽、若以子死相告、其憂傷將何如乎、</verse>
				<verse number="19">大衛 見僕切切私語、知子已死、問僕曰、子死乎、曰、死矣、</verse>
				<verse number="20">大衛 自地而起、沐浴、膏身、更衣、入耶和華室而崇拜、回宮命具饌、則設席而食、</verse>
				<verse number="21">僕曰、爾所為者何耶、子尚生時、爾為之禁食哭泣、子死、乃起而食、</verse>
				<verse number="22">曰、子尚生時、我之禁食哭泣、蓋曰、耶和華或施恩於我、俾子生存、未可知也、</verse>
				<verse number="23">今子已死、禁食何為、豈能使之返乎、我必往彼所、彼不返於我、</verse>
				<verse number="24">大衛 慰其妻 拔示巴 、入而與之同寢、婦乃生子、命名 所羅門 、耶和華愛之、</verse>
				<verse number="25">藉先知 拿單 名子曰 耶底底亞 、緣耶和華之故也、○</verse>
				<verse number="26">約押 攻 亞捫 族之 拉巴 、取其王城、</verse>
				<verse number="27">遣使見 大衛 曰、我攻 拉巴 、取其水城、</verse>
				<verse number="28">今爾可集餘民、建營攻而取之、免為我取、人以我名名之、</verse>
				<verse number="29">大衛 乃集民眾往 拉巴 、攻而取之、</verse>
				<verse number="30">奪其王首之冕、其金重一他連得、飾以寶石、置於 大衛 首、又自邑中、攜出貨財甚多、</verse>
				<verse number="31">且出其邑民、使之服役於鋸、及鐵耙與鐵斧、或服役於瓦窰、 大衛 待 亞捫 族諸邑、皆若是、 大衛 率民眾歸 耶路撒冷 、</verse>
			</chapter>
			<chapter number="13">
				<verse number="1">大衛 子 押沙龍 有妹貌美、名曰 他瑪 、 大衛 子 暗嫩 愛之、</verse>
				<verse number="2">暗嫩 為其妹 他瑪 、抑鬱成疾、 他瑪 乃處子、 暗嫩 自知難與之近、</verse>
				<verse number="3">暗嫩 有友名 約拿達 、乃 大衛 兄 示米亞 子、為人甚狡、</verse>
				<verse number="4">謂 暗嫩 曰、王子歟、爾日益瘠瘦、曷故、爾不告我乎、 暗嫩 曰、我愛弟 押沙龍 之妹 他瑪 、</verse>
				<verse number="5">約拿達 曰、可臥於牀、佯為遘疾、父來視爾、則謂之曰、請容我妹 他瑪 至此、以食與我、備於我前、使我見之、我由其手受而食之、</verse>
				<verse number="6">暗嫩 遂臥、佯為遘疾、王來視之、 暗嫩 曰、請容我妹 他瑪 、來作二餅於我前、我由其手受而食之、</verse>
				<verse number="7">大衛 遣人入內諭 他瑪 曰、往爾兄 暗嫩 室、為之備饌、</verse>
				<verse number="8">他瑪 往其兄 暗嫩 室、見 暗嫩 偃臥、遂取濕麵摶於其前、作餅炊之、</verse>
				<verse number="9">以釜傾於其前、 暗嫩 不食、曰、屏眾、遂咸出、</verse>
				<verse number="10">暗嫩 謂 他瑪 曰、攜餅入內室、我由爾手受而食之、 他瑪 取所作之餅、攜入內室、至其兄 暗嫩 、</verse>
				<verse number="11">進而食之、 暗嫩 執之、曰、我妹與我同寢、</verse>
				<verse number="12">曰、我兄不可、毋玷辱我、在 以色列 中不可行此、毋為此愚妄之事、</verse>
				<verse number="13">我負斯辱、將焉往、爾在 以色列 中、必如愚妄人矣、祈言於王、必不禁我歸爾、</verse>
				<verse number="14">暗嫩 不聽其言、因強於彼、強與同寢、</verse>
				<verse number="15">厥後、 暗嫩 憾之極甚、其憾之之情、較愛之之情更切、遂謂之曰、起、往哉、</verse>
				<verse number="16">他瑪 曰、不可、爾遣我去、較前所行、其咎尤重、 暗嫩 不聽、</verse>
				<verse number="17">呼侍立之僕曰、驅此女出、從而上楗、</verse>
				<verse number="18">時、 他瑪 衣彩衣、循王女處室之制也、僕攜之出、從而上楗、</verse>
				<verse number="19">他瑪 裂其彩衣、蒙灰於首、按手其上、且行且哭、</verse>
				<verse number="20">其兄 押沙龍 謂之曰、爾兄 暗嫩 與爾偕乎、我妹今且緘默、彼乃爾兄、勿以為意、於是 他瑪 在兄 押沙龍 家獨處、</verse>
				<verse number="21">大衛 王聞之、怒甚、</verse>
				<verse number="22">押沙龍 因 暗嫩 強玷其妹 他瑪 、憾之、善惡之言、俱不與語、○</verse>
				<verse number="23">越二年、有人為 押沙龍 剪羊毛在近 以法蓮 之 巴力夏瑣 、 押沙龍 邀王眾子、</verse>
				<verse number="24">乃覲王曰、有人為僕剪羊毛、請王及臣僕、與爾僕偕往、</verse>
				<verse number="25">王曰、吾子、我儕無庸俱往、恐累爾、 押沙龍 固請之、亦不往、第為祝嘏、</verse>
				<verse number="26">押沙龍 曰、如爾不往、則請許兄 暗嫩 偕往、王曰、彼偕爾往、曷故、</verse>
				<verse number="27">押沙龍 固請之、乃使 暗嫩 及王眾子偕往、</verse>
				<verse number="28">押沙龍 命其僕曰、當伺 暗嫩 飲酒快心、我諭爾曰擊 暗嫩 、則殺之、毋畏、命爾者非我乎、當壯膽而奮勇、</verse>
				<verse number="29">僕循 押沙龍 命、以處 暗嫩 、王子咸起、各乘其驢而遁、</verse>
				<verse number="30">尚在途間、有音耗傳於 大衛 曰、王子盡為 押沙龍 所殺、靡有孑遺、</verse>
				<verse number="31">王遂起、裂衣仆地、臣僕裂衣侍立、</verse>
				<verse number="32">大衛 兄 示米亞 子 約拿達 曰、我主、毋以為少者王子悉見殺、死者惟 暗嫩 一人耳、自彼強玷其妹之日、此事 押沙龍 已定之、</verse>
				<verse number="33">我主我王毋懷憂、以為王子皆死、死者惟 暗嫩 一人耳、</verse>
				<verse number="34">押沙龍 遁、守望之少者舉目以觀、見後有多人、由山麓之途而至、</verse>
				<verse number="35">約拿達 謂王曰、王子至矣、如僕所言、</verse>
				<verse number="36">言甫畢、王子至、發聲而哭、王與臣僕亦哭、慟甚、○</verse>
				<verse number="37">押沙龍 遁於 基述 王 亞米忽 子 達買 所、 大衛 日為其子悲哀、</verse>
				<verse number="38">押沙龍 遁於 基述 、居彼三年、</verse>
				<verse number="39">大衛 王見 暗嫩 既死、乃得慰藉、而想念 押沙龍 殊切、</verse>
			</chapter>
			<chapter number="14">
				<verse number="1">洗魯雅 子 約押 、知王中心嚮往 押沙龍 、</verse>
				<verse number="2">乃遣人往 提哥亞 、攜哲婦至、謂之曰、爾其佯為居喪者、身衣喪服、勿沐以膏、若為死者久哀之婦、</verse>
				<verse number="3">入見王、與之言、遂以言授之、</verse>
				<verse number="4">提哥亞 婦與王言時、伏地拜曰、王歟、助我、</verse>
				<verse number="5">王曰、爾有何事、曰、我乃嫠婦、我夫已死、</verse>
				<verse number="6">婢有二子、在田相鬥、排解無人、此擊彼而斃之、</verse>
				<verse number="7">今舉家起而攻婢曰、擊昆弟者、當付於我、而致之死、以償所殺昆弟之命、而絕其嗣、如是、則滅我餘燼、不為我夫留名與後於世、</verse>
				<verse number="8">王曰、爾歸、我將為爾下令、</verse>
				<verse number="9">提哥亞 婦曰、我主我王歟、罪歸於我、及我父家、王與國位、均無尤焉、</verse>
				<verse number="10">王曰、凡咎爾者、攜至我前、彼必不復犯爾、</verse>
				<verse number="11">婦曰、請王念爾上帝耶和華、不許報仇者復加殺害、免滅吾子、曰、我指維生之耶和華而誓、爾子之一髮、不隕於地、</verse>
				<verse number="12">婦曰、祈我主我王、容婦復進一詞、曰、其言之、</verse>
				<verse number="13">婦曰、胡為謀害上帝之民、王出此言、似有差失、因不令亡人旋歸也、</verse>
				<verse number="14">吾儕必死、如水傾地、不能復收、上帝不奪人命、乃設法俾亡者得免驅逐、</verse>
				<verse number="15">我以此言告我主我王、乃因民使我恐懼、故曰、我必與王言之、庶幾王允婢之所求、</verse>
				<verse number="16">人欲滅我及子、俾絕於上帝之業、王必俞允、援婢脫於其手、</verse>
				<verse number="17">婢則曰、願我主我王之言慰我、蓋我主我王之辨是非、如上帝之使、願爾上帝耶和華偕爾、</verse>
				<verse number="18">王曰、我所問於爾者、願爾無隱、婦曰、請我主我王言之、</verse>
				<verse number="19">王曰、此事非 約押 與爾同謀乎、婦曰、我主我王歟、我指爾生命以誓、我主我王所言、無人能左右轉移之、蓋爾僕 約押 命我、以此言授婢、</verse>
				<verse number="20">爾僕 約押 為此、欲使事勢變遷、我主聰睿、如上帝之使、洞悉世事、○</verse>
				<verse number="21">王謂 約押 曰、我允此事、爾往、攜少者 押沙龍 以歸、</verse>
				<verse number="22">約押 伏地而拜、為王祝嘏、曰、我主我王允僕所求、今日我知沾恩於爾前、</verse>
				<verse number="23">約押 遂起、往 基述 、攜 押沙龍 至 耶路撒冷 、</verse>
				<verse number="24">王曰、使歸私第、毋覿我面、 押沙龍 遂歸、不見王面、○</verse>
				<verse number="25">押沙龍 丰采甚都、見譽於眾、遍 以色列 、無能比擬、自踵至頂、無有瑕疵、</verse>
				<verse number="26">因髮甚重、每歲剪之、循王權衡計之、得二百舍客勒、</verse>
				<verse number="27">押沙龍 生三子一女、女名 他瑪 、美貌女也、○</verse>
				<verse number="28">押沙龍 居 耶路撒冷 二年、未見王面、</verse>
				<verse number="29">乃召 約押 、欲遣之見王、 約押 不至、再召之、仍不至、</verse>
				<verse number="30">遂謂僕曰、 約押 之田、與我接壤、中有麰麥、爾往焚之、僕遂縱火於田、</verse>
				<verse number="31">約押 起、至 押沙龍 室、謂之曰、爾僕奚縱火於吾田、</verse>
				<verse number="32">押沙龍 曰、我遣人召爾至此、欲使爾覲王曰、吾自 基述 而歸何為、不如仍居於彼、今請許我覿王面、如我有咎、王可殺我、</verse>
				<verse number="33">約押 入覲、以此告王、王乃召之、 押沙龍 入覲、伏地拜於王前、王與接吻、</verse>
			</chapter>
			<chapter number="15">
				<verse number="1">此後、 押沙龍 備車馬與五十人、奔走於前、</verse>
				<verse number="2">夙興、立於邑門途側、見有訟事宜受王鞫者、則呼之曰、爾屬何邑、曰、僕屬 以色列 某支派、</verse>
				<verse number="3">押沙龍 曰、爾事善且正、然王未嘗委人聽之、</verse>
				<verse number="4">又曰、我深願立為士師於斯土、凡有爭端訟事、咸詣我所、我必為之公斷、</verse>
				<verse number="5">或有近而拜之者、 押沙龍 伸手執之、而與接吻、</verse>
				<verse number="6">凡 以色列 人欲詣王以訟者、 押沙龍 待之若此、因而陰得 以色列 人之心、○</verse>
				<verse number="7">越四年、 押沙龍 謂王曰、我曾許願於耶和華、請允我往 希伯崙 以酬之、</verse>
				<verse number="8">蓋爾僕居 亞蘭 之 基述 、嘗許願曰、如耶和華使我歸 耶路撒冷 、我必崇事之、</verse>
				<verse number="9">王曰、安然而去、遂起而往 希伯崙 、</verse>
				<verse number="10">押沙龍 遣諜、徧行 以色列 眾支派曰、一聞角聲、則當言曰、 押沙龍 在 希伯崙 為王矣、</verse>
				<verse number="11">押沙龍 自 耶路撒冷 、招二百人偕行、其人樸誠、不知其事、</verse>
				<verse number="12">大衛 之謀士 亞希多弗 、 基羅 人也、 押沙龍 獻祭時、遣人召之、自其本邑 基羅 而來、叛黨勢強、民歸 押沙龍 者日眾、○</verse>
				<verse number="13">有使者來告 大衛 曰、 以色列 人之心、咸歸 押沙龍 矣、</verse>
				<verse number="14">大衛 謂在 耶路撒冷 相偕之僕曰、當起而遁、否則不得避 押沙龍 、其速往哉、恐其猝至、加害我儕、刃擊邑民、</verse>
				<verse number="15">王之僕謂王曰、我主我王所欲、僕願行之、</verse>
				<verse number="16">王出、眷屬隨之、留妃十人、以守宮闈、</verse>
				<verse number="17">王出、民眾相從、止於 伯墨哈 、</verse>
				<verse number="18">眾僕與 基利提 人、 比利提 人、及自 迦特 從王而至者六百人、過於王前、</verse>
				<verse number="19">王謂 迦特 人 以太 曰、爾與吾儕偕往何為、可返與王同居、爾為異族、出亡在外、或歸故土、</verse>
				<verse number="20">爾來為日無幾、今我觀勢而往、安忍使爾偕我流離、可攜爾昆弟而歸、願恩寵誠實臨爾、</verse>
				<verse number="21">以太 曰、我指維生之耶和華、及我主我王之生命而誓、我主我王所在、僕必與偕、死生以之、</verse>
				<verse number="22">大衛 曰、往哉、其濟諸、 迦特 人 以太 與其從者、及其幼稚同濟、</verse>
				<verse number="23">斯土之人、大聲而哭、民濟 汲淪 溪、王亦濟、眾望曠野之路而行、</verse>
				<verse number="24">撒督 亦至、眾 利未 人從之、舁上帝匱、置之於彼、 亞比亞他 登山、待民出邑、</verse>
				<verse number="25">王謂 撒督 曰、舁上帝匱返城、若我蒙恩於耶和華前、必使我反、見匱及其居所、</verse>
				<verse number="26">如云我不悅爾、願任其所欲而待我、</verse>
				<verse number="27">又謂祭司 撒督 曰、爾非先見乎、爾與爾子 亞希瑪斯 、及 亞比亞他 子 約拿單 、安然歸邑、</verse>
				<verse number="28">我將留於曠野之津、待爾有言告我、</verse>
				<verse number="29">撒督 與 亞比亞他 、遂舁上帝之匱、歸 耶路撒冷 居焉、○</verse>
				<verse number="30">大衛 蒙首跣足、陟 橄欖 山、且陟且哭、所偕之眾、亦皆蒙首而陟、且陟且哭、</verse>
				<verse number="31">或告 大衛 曰、 亞希多弗 從 押沙龍 、在叛黨之中、 大衛 曰、耶和華歟、求爾使 亞希多弗 之謀、變為愚昧、</verse>
				<verse number="32">大衛 既至山巔、崇拜上帝之所、有 亞基 人 戶篩 、自裂其衣、以塵蒙首來迎、</verse>
				<verse number="33">大衛 謂之曰、爾偕我往、適以累我、</verse>
				<verse number="34">若歸邑語 押沙龍 曰、王歟、我欲為爾僕、昔為爾父之僕、今亦如是為爾僕、則必為我敗 亞希多弗 之謀、</verse>
				<verse number="35">祭司 撒督 及 亞比亞他 、非偕爾在彼乎、爾於王室有所聞、當告之、</verse>
				<verse number="36">撒督 子 亞希瑪斯 、 亞比亞他 子 約拿單 、二子亦與之偕、凡有所聞、遣之告我、</verse>
				<verse number="37">大衛 之友 戶篩 遂入城、 押沙龍 亦至 耶路撒冷 、</verse>
			</chapter>
			<chapter number="16">
				<verse number="1">大衛 過山巔未遠、 米非波設 僕 洗巴 來迎、攜備鞍之驢二、載餅二百、葡萄乾一百穗、夏果一百、酒一革囊、</verse>
				<verse number="2">王曰、汝攜此何意、 洗巴 曰、驢為王眷聚所乘、餅及夏果為少者所食、酒為曠野困憊者所飲、</verse>
				<verse number="3">王曰、爾主之子安在、曰、在 耶路撒冷 、蓋曰、今日 以色列 家、必以父之國反我、</verse>
				<verse number="4">王曰、 米非波設 所有者、咸歸於爾、 洗巴 曰、我跪拜、願蒙恩於我主我王之前、○</verse>
				<verse number="5">大衛 王至 巴戶琳 、有 掃羅 族、 基拉 子名 示每 者出、且行且詛、</verse>
				<verse number="6">以石擲 大衛 、及其臣僕、時、民庶勇士在王左右、</verse>
				<verse number="7">示每 詛曰、往哉、往哉、爾流血之人、鄙陋之徒也、</verse>
				<verse number="8">爾代 掃羅 為王、今耶和華將 掃羅 家之血、悉歸於爾、以此國付於爾子 押沙龍 、爾流血之人、自取其禍也、</verse>
				<verse number="9">洗魯雅 子 亞比篩 謂王曰、此死犬胡為詛我主我王、求爾允我往斬其首、</verse>
				<verse number="10">王曰、 洗魯雅 子、我與爾何與、彼詛 大衛 、因耶和華命其詛之、孰敢言胡為行此乎、</verse>
				<verse number="11">又謂 亞比篩 及諸臣僕曰、我子己身所出、尚索我命、況此 便雅憫 人乎、姑容之、聽其詛、蓋耶和華命之矣、</verse>
				<verse number="12">庶幾耶和華鑒我之冤、緣其今日之詛、報我以善、</verse>
				<verse number="13">大衛 及從者行於道、 示每 行於相對之阪、且行且詛、擲石揚塵、</verse>
				<verse number="14">王及從者困憊、至一處養其精力、○</verse>
				<verse number="15">押沙龍 與 以色列 眾至 耶路撒冷 、 亞希多弗 偕之、</verse>
				<verse number="16">大衛 友 亞基 人 戶篩 詣 押沙龍 、曰、願王萬歲、願王萬歲、</verse>
				<verse number="17">押沙龍 曰、爾愛友之情如是乎、何不與友偕行乎、</verse>
				<verse number="18">戶篩 曰、不然、惟耶和華與斯民、及 以色列 眾所選者、我必歸之、而與之俱、</verse>
				<verse number="19">且我宜事者為誰、非王之子乎、昔我若何事爾父、今亦如是事爾、</verse>
				<verse number="20">押沙龍 謂 亞希多弗 曰、我儕當若何而行、爾其謀之、</verse>
				<verse number="21">亞希多弗 曰、爾父留妃以守宮闈、爾入其中、 以色列 眾聞爾為父所憾、則從爾者、皆強厥手矣、</verse>
				<verse number="22">於是為 押沙龍 張幕宮巔、 押沙龍 遂入御父妃、 以色列 人目睹之、</verse>
				<verse number="23">當日 亞希多弗 所設之謀、如諮諏於上帝、為 大衛 、為 押沙龍 、皆如是、</verse>
			</chapter>
			<chapter number="17">
				<verse number="1">亞希多弗 謂 押沙龍 曰、許我簡卒一萬二千、今夜啟行、追襲 大衛 、</verse>
				<verse number="2">乘其困憊手弱臨之、使之驚惶、侍從必遁、而我獨擊其王、</verse>
				<verse number="3">俾眾悉歸於爾、得爾所索之人、則如眾返、而民安焉、</verse>
				<verse number="4">押沙龍 及 以色列 長老、皆悅此言、</verse>
				<verse number="5">押沙龍 曰、召 亞基 人、 戶篩 至、俾得與聞其言、</verse>
				<verse number="6">戶篩 既至、 押沙龍 曰、 亞希多弗 所言若此、可從之乎、否則爾言之、</verse>
				<verse number="7">戶篩 曰、 亞希多弗 此次之謀不嘉、</verse>
				<verse number="8">又曰、爾父與其侍從、乃為英武、爾所知也、今其衷懷暴怒、如熊在野、而亡其子、爾父又嫻戰事、必不宿於民中、</verse>
				<verse number="9">今必藏於坑坎、或在他所、如爾從者數人先仆、聞者必曰、從 押沙龍 者見戮、</verse>
				<verse number="10">則人雖驍勇、心猛如獅、必喪厥膽、蓋 以色列 族咸知爾父英武、從者亦驍勇、</verse>
				<verse number="11">我之謀議、悉集 以色列 眾、自 但 至 別是巴 、如海沙之多、爾親出戰、</verse>
				<verse number="12">於其所在、倏然臨之、如露降於土壤、使彼及其侍從、靡有孑遺、</verse>
				<verse number="13">彼若入城、 以色列 眾必攜繩至、曳城入河、卷石不遺、</verse>
				<verse number="14">押沙龍 及 以色列 眾曰、 亞基 人 戶篩 之謀、較 亞希多弗 之謀尤善、蓋耶和華預定敗 亞希多弗 之謀、以禍 押沙龍 、○</verse>
				<verse number="15">戶篩 謂祭司 撒督 亞比亞他 曰、 亞希多弗 為 押沙龍 、及 以色列 長老、所謀如此、我所謀如此、</verse>
				<verse number="16">宜急遣人告 大衛 曰、今夜勿宿曠野之津、必濟河、免王與侍從、俱見吞噬、</verse>
				<verse number="17">時、 約拿單 亞希瑪斯 待於 隱羅結 、因不可入城、為人所見、有婢數來告之、則往轉告 大衛 王、</verse>
				<verse number="18">有孺子見之、以告 押沙龍 、二人遂急去、至 巴戶琳 人家、其院有井、二人下焉、</verse>
				<verse number="19">婦以蓋掩井口、布麥屑於上、而事不洩、</verse>
				<verse number="20">押沙龍 僕至其家、問婦曰、 亞希瑪斯 約拿單 安在、婦曰、已濟溪矣、索之不得、乃歸 耶路撒冷 、</verse>
				<verse number="21">去後、二人自井出、往告 大衛 王曰、 亞希多弗 設謀害爾、宜起、速濟河、</verse>
				<verse number="22">大衛 與僕從遂起、濟 約但 、及黎明、民眾悉濟、不遺一人、</verse>
				<verse number="23">亞希多弗 見其所謀不從、即備驢反故邑、歸私第、處置家事、自縊而死、葬於父墓、○</verse>
				<verse number="24">大衛 至 瑪哈念 、 押沙龍 及 以色列 眾濟 約但 、</verse>
				<verse number="25">押沙龍 立 亞瑪撒 為軍長、以代 約押 、其人乃 以實瑪利 人 以特拉 、與 拿轄 女 亞比該 同室而生者、 亞比該 與 約押 母 洗魯雅 為姊妹、</verse>
				<verse number="26">押沙龍 與 以色列 眾、建營於 基列 地、○</verse>
				<verse number="27">大衛 既至 瑪哈念 、 亞捫 族 拉巴 人 拿轄 子 朔比 、與 羅底巴 人 亞米利 子 瑪吉 、暨 基列 之 羅基琳 人 巴西萊 咸至、</verse>
				<verse number="28">攜牀盆瓦器、小麥、麰麥、細麵、烘穀、大豆、小豆、烘豆、</verse>
				<verse number="29">蜜酥與羊、牛酪之餅、以供 大衛 、及其侍從、蓋曰、民在曠野、飢渴困憊、</verse>
			</chapter>
			<chapter number="18">
				<verse number="1">大衛 核其所偕之民、立千夫長、百夫長以率之、</verse>
				<verse number="2">大衛 遣民出戰、分之為三、以一委 約押 、以一委 洗魯雅 子、 約押 弟 亞比篩 、以一委 迦特 人 以太 、王曰、我亦必與爾偕往、</verse>
				<verse number="3">民曰、爾不可往、如我逃遁、敵不以我為意、死亡者半、敵亦不以為意、惟爾一人、可當我萬、爾自城助我尤善、</verse>
				<verse number="4">王曰、爾所視為善者、我必行之、王乃立於門側、民眾或百或千、分隊而出、</verse>
				<verse number="5">王命 約押 亞比篩 以太 曰、爾緣我故、寬待少者 押沙龍 、王為 押沙龍 囑諸將、民悉聞之、</verse>
				<verse number="6">於是民出至田、以迎 以色列 眾、戰於 以法蓮 林、</verse>
				<verse number="7">以色列 眾敗於 大衛 僕從之前、是日被戮者眾、計有二萬、</verse>
				<verse number="8">因其戰鬥四方散布、死於林者、較死於刃者尤多、</verse>
				<verse number="9">押沙龍 偶與 大衛 之僕相遇、乘騾過於大橡繁枝之下、其首為樹所絓、懸於空際、騾逸而去、</verse>
				<verse number="10">或見之、告 約押 曰、我見 押沙龍 懸於橡樹、</verse>
				<verse number="11">約押 曰、爾既見之、何不擊之隕地、若然、我以十金與紳予爾、</verse>
				<verse number="12">曰、雖獲千金、我不伸手擊王之子、我儕聞王囑爾、與 亞比篩 以太 曰、慎勿加害少者 押沙龍 、</verse>
				<verse number="13">如我妄害其命、無事隱於王、而爾亦必敵我、</verse>
				<verse number="14">約押 曰、我不可與爾遲延、遂執三戈而往、時、 押沙龍 懸於橡樹、氣猶未絕、則刺其胸、</verse>
				<verse number="15">為 約押 執兵之少者十人、環攻 押沙龍 而斃之、</verse>
				<verse number="16">約押 吹角止眾、民乃旋返、不追 以色列 族、</verse>
				<verse number="17">擲 押沙龍 尸於林中巨阱、壘石其上、成為大阜、 以色列 眾遁歸己幕、</verse>
				<verse number="18">押沙龍 存時、嘗曰、我無遺子、以傳我名、故在王谷建柱、稱以己名、至於今日、稱為 押沙龍 碑、○</verse>
				<verse number="19">撒督 子 亞希瑪斯 曰、請容我趨、以耶和華伸冤之音信報王、</verse>
				<verse number="20">約押 曰、今日勿報音信、他日可也、王子既死、今日不可報音信也、</verse>
				<verse number="21">約押 謂 古示 人曰、爾往、以所見者告王、 古示 人跪拜 約押 而趨、</verse>
				<verse number="22">撒督 子 亞希瑪斯 復請曰、無論如何、容我隨 古示 人後、 約押 曰、我子歟、爾報音信、必不獲賞、疾趨何為、</verse>
				<verse number="23">曰、無論如何、我必趨之、曰、趨哉、 亞希瑪斯 乃趨、道經平原、越 古示 人、○</verse>
				<verse number="24">大衛 坐城兩門之間、守望者登樓巔、舉目望見一人獨趨、</verse>
				<verse number="25">呼而告王、王曰、若惟一人來、必報音信、其人趨而漸近、</verse>
				<verse number="26">守望者又見一人趨、告閽者曰、又有一人獨趨、王曰、彼亦報音信者也、</verse>
				<verse number="27">守望者曰、我視在前者、其趨之勢、如 撒督 子 亞希瑪斯 然、王曰、彼善人也、必報嘉音、</verse>
				<verse number="28">亞希瑪斯 至、呼王曰安、伏地而拜、曰、爾之上帝耶和華、宜頌美焉、以舉手攻我主我王者付與矣、</verse>
				<verse number="29">王曰、少者 押沙龍 安否、 亞希瑪斯 曰、 約押 遣王之僕時、我見眾大喧譁、不知何故、</verse>
				<verse number="30">王曰、且退、侍於側、乃退而立、</verse>
				<verse number="31">古示 人至、曰、有音信報於我主我王、今日耶和華已伸爾冤於凡攻爾者、</verse>
				<verse number="32">王曰、少者 押沙龍 安否、 古示 人曰、願我主我王之敵、及凡起而害爾者、咸如彼少者、</verse>
				<verse number="33">王慟甚、登門樓而哭、且行且言曰、我子 押沙龍 、我子、我子 押沙龍 、我願代爾死、 押沙龍 我子、我子、</verse>
			</chapter>
			<chapter number="19">
				<verse number="1">或告 約押 曰、王緣 押沙龍 哭而哀、</verse>
				<verse number="2">民聞王為子憂、故是日奏凱、轉為悲哀、</verse>
				<verse number="3">當日民私歸邑、如戰敗者、含羞而退、</verse>
				<verse number="4">王掩面、大聲呼曰、我子 押沙龍 、 押沙龍 我子、我子、</verse>
				<verse number="5">約押 入宮覲王曰、今日爾僕拯爾、及爾后妃子女之命、爾乃使之赧顏、</verse>
				<verse number="6">惡爾者、爾反愛之、愛爾者、爾反惡之、今日明示、牧伯臣僕、於爾無足介意、我知若 押沙龍 生存、而我儕咸死、爾乃懽悅矣、</verse>
				<verse number="7">今爾當起而出、以言慰藉爾僕、否則我指耶和華而誓、今夕必無一人偕爾、此禍較爾自幼所遭者尤甚、</verse>
				<verse number="8">王遂起、坐於邑門、有告民曰、王坐邑門、民遂覲王、○</verse>
				<verse number="9">以色列 族既遁歸幕、諸支派之民相爭曰、王拯我於敵手、又援我於 非利士 人手、今避 押沙龍 、出亡於外、</verse>
				<verse number="10">我膏 押沙龍 以治我、今亡於陳、爾曹何不出言、以請王歸、○</verse>
				<verse number="11">大衛 王遣人見祭司 撒督 亞比亞他 曰、當告 猶大 長老云、 以色列 眾所言請王返宮、傳聞於王、爾何居後、</verse>
				<verse number="12">爾乃我之昆弟骨肉、則請王歸、何居人後、</verse>
				<verse number="13">亦告 亞瑪撒 曰、爾非我之骨肉乎、如爾不代 約押 為軍長、恆在我前、願上帝罰我維倍、</verse>
				<verse number="14">於是 猶大 眾如懷一心、遣使告王曰、請王及臣僕偕歸、</verse>
				<verse number="15">王乃歸、至 約但 、 猶大 人至 吉甲 以迎王、欲導之濟河、○</verse>
				<verse number="16">巴戶琳 之 便雅憫 人 基拉 子 示每 、急與 猶大 人偕下、迎 大衛 王、</verse>
				<verse number="17">有 便雅憫 人一千、與 掃羅 家僕 洗巴 、及其子十五人、僕二十人從之、涉 約但 以迎王、</verse>
				<verse number="18">有舟往還濟王眷聚、隨王所欲、王將濟時、 基拉 子 示每 伏於王前、</verse>
				<verse number="19">曰、我主勿罪我、當我主我王出 耶路撒冷 時、僕所行悖逆之事、祈勿念之、勿介於懷、</verse>
				<verse number="20">僕自知干罪、故今日 約瑟 家中、我至獨先、以迎我主我王、</verse>
				<verse number="21">洗魯雅 子 亞比篩 曰、耶和華之受膏者、 示每 詛之、可不致之死乎、</verse>
				<verse number="22">大衛 曰、 洗魯雅 子、我與爾曹何與、使爾今日敵我、我豈不知今日我為 以色列 王、詎可在 以色列 中、致人於死乎、</verse>
				<verse number="23">遂語 示每 曰、爾必不死、加之以誓、○</verse>
				<verse number="24">掃羅 孫 米非波設 亦來迎王、自王出亡、及王安歸、不治其足、不理其鬚、不澣其衣、</verse>
				<verse number="25">至 耶路撒冷 迎王、王曰、 米非波設 、不與我同行、曷故、</verse>
				<verse number="26">對曰、我主我王、爾僕跛足、意欲備驢乘之、與王同行、而我僕欺我、</verse>
				<verse number="27">且謗爾僕於我主我王前、惟我主我王如上帝之使、依爾所視為善者行之、</verse>
				<verse number="28">蓋我祖全家、於我主我王前、咸如死者、然爾使僕列於同席者中、我尚有何理、可籲於王、</verse>
				<verse number="29">王曰、何復言爾事乎、我命爾與 洗巴 、均分田畝、</verse>
				<verse number="30">米非波設 曰、我主我王既安然還宮、任其悉取可也、○</verse>
				<verse number="31">基列 人 巴西萊 自 羅基琳 至、偕王而行、送之濟 約但 、</verse>
				<verse number="32">巴西萊 老邁、年已八十、其家巨富、王在 瑪哈念 時、嘗以所需供王、</verse>
				<verse number="33">王謂 巴西萊 曰、與我偕往、我在 耶路撒冷 、以贍養爾、</verse>
				<verse number="34">巴西萊 曰、我生存之日、尚有幾何、可偕王上 耶路撒冷 乎、</verse>
				<verse number="35">今僕年八十、所食所飲、豈能知其味、辨其美惡乎、男女謳歌、豈能聞其聲乎、何為累我主我王、</verse>
				<verse number="36">僕第偕王濟 約但 、何必加我若是之賞賚乎、</verse>
				<verse number="37">容僕旋歸、死於故邑、在我父母墓側、爾僕 金罕 在此、請准其與我主我王偕濟、依爾所視為善者待之、</verse>
				<verse number="38">王曰、 金罕 必與我偕往、我依爾所視為善者待之、爾有所求、我必為爾行之、</verse>
				<verse number="39">於是民眾濟 約但 、王亦濟、王與 巴西萊 接吻、為之祝嘏、 巴西萊 遂歸故土、○</verse>
				<verse number="40">王既濟、至 吉甲 、 金罕 偕行、 猶大 民眾、及 以色列 民之半送之、</verse>
				<verse number="41">以色列 眾來見王曰、我之昆弟 猶大 人、何為私導王、與眷聚及僕從、濟 約但 河、</verse>
				<verse number="42">猶大 人曰、王與我同宗、何因此事而怒、我豈食王祿、王豈有所餽於我乎、</verse>
				<verse number="43">以色列 人曰、我儕於王、分有其十、與 大衛 之情誼、較爾尤深、爾導我王歸、曷藐視我、不先與我議乎、然 猶大 人之言、較 以色列 人尤厲、</verse>
			</chapter>
			<chapter number="20">
				<verse number="1">在彼適有匪徒、 便雅憫 人 比基利 子 示巴 、吹角、曰、我與 大衛 無與、於 耶西 子無業、 以色列 族、各歸故幕可也、</verse>
				<verse number="2">於是 以色列 人不從 大衛 、而從 比基利 子 示巴 、惟 猶大 人自 約但 至 耶路撒冷 、附於其王、○</verse>
				<verse number="3">大衛 王至 耶路撒冷 、入宮、將前所留守宮之妃十人、幽於別室、供其所需、不復進御、使如嫠婦、至於死日、</verse>
				<verse number="4">王謂 亞瑪撒 曰、限以三日、為我集 猶大 人、與爾偕至、</verse>
				<verse number="5">亞瑪撒 往集 猶大 人、稽延逾限、</verse>
				<verse number="6">大衛 謂 亞比篩 曰、今 比基利 子 示巴 、必將貽害、更甚於 押沙龍 、當率爾主之僕、追襲其後、免其入於堅城、得以避我、</verse>
				<verse number="7">約押 之卒、與 基利提 人、 比利提 人、及眾勇士從之、咸出 耶路撒冷 、追襲 比基利 子 示巴 、</verse>
				<verse number="8">至 基遍 之大磐、 亞瑪撒 來迓、 約押 身衣戎衣、腰束以帶、中挾刃、藏於鞘、行時刃墜、</verse>
				<verse number="9">約押 謂 亞瑪撒 曰、吾兄安乎、乃以右手握其鬚、欲與接吻、</verse>
				<verse number="10">亞瑪撒 不防 約押 手中之刃、 約押 刺其腹、腸流於地、不再擊而即斃、 約押 與弟 亞比篩 、追襲 比基利 子 示巴 、</verse>
				<verse number="11">約押 軍中、有少者一人立於尸旁曰、凡悅 約押 、為 大衛 者、其從 約押 、</verse>
				<verse number="12">時、 亞瑪撒 仆於途間、臥於血中、少者見民至此而立、即移其尸、自大道至田間、掩之以衣、</verse>
				<verse number="13">既自大道移尸、民眾遂從 約押 、追襲 比基利 子 示巴 、</verse>
				<verse number="14">約押 徧行 以色列 諸支派、至 伯瑪迦 之 亞比拉 、及 比利 人所、其人咸集相從、</verse>
				<verse number="15">遂至、圍 示巴 於 伯瑪迦 之 亞比拉 、附城築壘、陷其牆垣、欲傾圮之、</verse>
				<verse number="16">有一哲婦自邑呼曰、聽之聽之、請 約押 來前、吾欲與言、</verse>
				<verse number="17">既近、婦曰、爾 約押 乎、曰、是也、婦曰、請聽婢言、曰、吾聽之、</verse>
				<verse number="18">婦曰、昔人有言、必問於 亞比拉 、乃畢其事、</verse>
				<verse number="19">我邑在 以色列 中、和平忠信、今爾欲滅 以色列 之母邑、何為並吞耶和華之業乎、</verse>
				<verse number="20">約押 曰、我決不並吞毀滅之、</verse>
				<verse number="21">其事非若是也、惟 以法蓮 山地之人、 比基利 子 示巴 、舉手攻 大衛 王、今獨以之付我、我即離邑而去、婦曰、必以其首擲於城外、</verse>
				<verse number="22">婦以智慧勸眾、遂斬 比基利 子 示巴 首、擲與 約押 、 約押 吹角、眾乃離邑而散、各歸其幕、 約押 返 耶路撒冷 覲王、○</verse>
				<verse number="23">約押 為 以色列 軍長、 耶何耶大 子 比拿雅 、統轄 基利提 人、 比利提 人、</verse>
				<verse number="24">亞多蘭 統轄工役、 亞希律 子 約沙法 為史官、</verse>
				<verse number="25">示法 為繕寫、 撒督 與 亞比亞他 為祭司、</verse>
				<verse number="26">睚珥 人 以拉 為 大衛 之相、</verse>
			</chapter>
			<chapter number="21">
				<verse number="1">大衛 在位之時、饑饉歷三載、 大衛 諮諏耶和華、耶和華曰、緣 掃羅 及其流血之家、殺 基遍 人也、</verse>
				<verse number="2">夫 基遍 人、原為 亞摩利 族之遺民、不屬 以色列 族、 以色列 族與之盟約、 掃羅 為 以色列 及 猶大 人熱中、謀殺戮之、</verse>
				<verse number="3">大衛 召 基遍 人、謂之曰、我當為爾何為、何以贖此罪、俾爾為耶和華之業祝嘏、</verse>
				<verse number="4">基遍 人曰、我儕與 掃羅 及其家、其間之事、不在金銀、殺 以色列 一人、亦非我儕所為、王曰、爾所言者、我必為爾行之、</verse>
				<verse number="5">曰、昔耶和華簡 掃羅 為王、彼謀害我、欲行殲滅、使我不存於 以色列 四境、我願以其後裔七人付我、我將為耶和華、懸之於其邑 基比亞 、王曰、我必付焉、</verse>
				<verse number="6"></verse>
				<verse number="7">昔 大衛 與 掃羅 子 約拿單 、指耶和華而誓、故王惜 掃羅 孫、 約拿單 子 米非波設 、</verse>
				<verse number="8">乃以 掃羅 妃、 愛雅 女 利斯巴 所生二子、 亞摩尼 米非波設 、及 掃羅 女 米拉 、適 米何拉 人 巴西萊 子 亞得利 、所生五子、</verse>
				<verse number="9">付於 基遍 人手、懸於山上、在耶和華前、七人俱亡、其見殺時、乃始刈麰麥之際、</verse>
				<verse number="10">愛雅 女 利斯巴 、取麻布張於磐、自初穫之時、迄天降雨、晝不容飛鳥、夜不容走獸、來犯其尸、</verse>
				<verse number="11">或以 掃羅 妃、 愛雅 女 利斯巴 所為、告 大衛 、</verse>
				<verse number="12">昔 非利士 人殺 掃羅 在 基利波 、懸 掃羅 及 約拿單 尸於 伯珊 之衢、 基列雅比 人盜之而歸、</verse>
				<verse number="13">今 大衛 命取其骸骨、並取被懸者之骸骨、</verse>
				<verse number="14">俱葬於 便雅憫 地之 洗拉 、 掃羅 父 基士 之墓、眾循王命而行、嗣後上帝垂顧其地、○</verse>
				<verse number="15">非利士 人復與 以色列 戰、 大衛 率其臣僕迎擊、 大衛 困憊、</verse>
				<verse number="16">利乏 裔 以實比 執銅戟、重三百舍客勒、且佩新刃、欲殺 大衛 、</verse>
				<verse number="17">洗魯雅 子 亞比篩 救之、擊殺 非利士 人、於是 大衛 僕從誓曰、嗣後爾勿復偕我出戰、恐滅 以色列 之燈光、○</verse>
				<verse number="18">厥後、又與 非利士 人戰於 歌伯 、 戶沙 人 西比該 、殺 利乏 裔 撒弗 、</verse>
				<verse number="19">又與 非利士 人戰於 歌伯 、 伯利恆 人 雅雷俄珥金 子 伊勒哈難 殺 迦特 人 歌利亞 、其槍之柯、大如織器之梁、</verse>
				<verse number="20">又戰於 迦特 、有 利乏 裔一人、軀幹修偉、手足各有六指、共二十有四、</verse>
				<verse number="21">其人侮 以色列 時、 大衛 兄 示米亞 子 約拿單 殺之、</verse>
				<verse number="22">此四人、皆 利乏 裔、生於 迦特 、死於 大衛 及其臣僕之手、</verse>
			</chapter>
			<chapter number="22">
				<verse number="1">耶和華拯 大衛 於諸敵、及 掃羅 之手時、 大衛 作歌以頌之、</verse>
				<verse number="2">曰、耶和華為我磐石、我之保障、我之救援兮、</verse>
				<verse number="3">上帝我之磐石、我託庇於彼兮、為我之盾、拯救之角、我之高臺、避難之所兮、我救者歟、爾乃援我於凶暴兮、</verse>
				<verse number="4">耶和華宜頌美兮、我呼籲之、則見拯於諸敵兮、</verse>
				<verse number="5">死亡之波濤環我、匪勢之衝激怖我、</verse>
				<verse number="6">陰府之繩索繞我、死亡之機檻逮我、</verse>
				<verse number="7">我苦難中呼耶和華、籲我上帝兮、彼自殿中垂聽我聲、我之呼籲達於其耳兮、</verse>
				<verse number="8">因彼奮怒、大地震動、天基搖撼兮、</verse>
				<verse number="9">煙自其鼻升、火從其口出、炭為所燃兮、</verse>
				<verse number="10">垂諸天而臨格、足下幽且深兮、</verse>
				<verse number="11">乘基路伯而飛、藉風翼而顯見兮、</verse>
				<verse number="12">使玄冥為幕以環之、即水之匯聚、雲之濃密兮、</verse>
				<verse number="13">由其前之光輝、炭為所燃兮、</verse>
				<verse number="14">耶和華自天起雷、至高者發其聲兮、</verse>
				<verse number="15">彼發矢以潰敵、閃電而亂之兮、</verse>
				<verse number="16">因耶和華叱咤、鼻息之發、海底見而地基露兮、</verse>
				<verse number="17">彼自上垂手、援我於巨浸兮、</verse>
				<verse number="18">拯我於勁敵、及憾我者、以其強於我兮、</verse>
				<verse number="19">我遭難時、敵來攻我、惟耶和華為我所恃兮、</verse>
				<verse number="20">導我入寬廣之區、施行救援、以其悅我兮、</verse>
				<verse number="21">耶和華依我行之義而賞賚、循我手之潔而報施、</verse>
				<verse number="22">因我守耶和華之道、未嘗為惡、離我上帝兮、</verse>
				<verse number="23">彼之律例、悉在我前、未嘗違其典章兮、</verse>
				<verse number="24">我於其前為完人、自守而遠惡兮、</verse>
				<verse number="25">故耶和華依我之義、視我之潔、而報我兮、</verse>
				<verse number="26">爾於仁慈者應以仁慈、純全者應以純全、</verse>
				<verse number="27">清潔者應以清潔、乖戾者應以拂逆、</verse>
				<verse number="28">困苦之民、爾救援之、驕泰之輩、爾目鑒察、而卑抑之兮、</verse>
				<verse number="29">耶和華歟、爾為我之燈光、耶和華必燭我幽暗兮、</verse>
				<verse number="30">我賴爾衝突敵軍、恃我上帝逾越垣墉兮、</verse>
				<verse number="31">上帝之道純全、耶和華之言經驗、凡託庇於彼者、彼為其盾兮、</verse>
				<verse number="32">耶和華而外、孰為上帝兮、我上帝而外、孰為磐石兮、</verse>
				<verse number="33">上帝為我鞏固之保障、導完人行其道途兮、</verse>
				<verse number="34">令我足捷如鹿、置我於高處兮、</verse>
				<verse number="35">教我手習戰鬥、致我臂挽銅弓兮、</verse>
				<verse number="36">爾賜我拯救之盾、爾之溫和、俾我為大兮、</verse>
				<verse number="37">使我步履寬裕、我足未嘗滑跌兮、</verse>
				<verse number="38">我追敵而殲之、未行殄滅、不旋歸兮、</verse>
				<verse number="39">我施剿而破之、使之不振、仆我足下兮、</verse>
				<verse number="40">蓋爾以力束我、使備戰爭、起而攻我者、俾服於我兮、</verse>
				<verse number="41">使我諸敵背我而馳、致我翦滅憾我者兮、</verse>
				<verse number="42">彼瞻望而無援、籲耶和華亦弗應兮、</verse>
				<verse number="43">我則擣之若地上之塵、踐之若街中之泥、散之四方兮、</verse>
				<verse number="44">爾援我於我民之競爭、保我為列邦之元首、我所不識之民、必服役我兮、</verse>
				<verse number="45">外族之人、必歸誠我、聞我之名、立即順從兮、</verse>
				<verse number="46">外族衰落、出其衛所、戰慄而來兮、</verse>
				<verse number="47">耶和華維生兮、我之磐石、宜頌美兮、上帝我拯救之磐石、當尊崇兮、</verse>
				<verse number="48">上帝為我復仇、使諸民服於我兮、</verse>
				<verse number="49">援我於敵、舉我超乎攻我者、拯我於強暴兮、</verse>
				<verse number="50">耶和華歟、我必於列邦中稱謝爾、歌頌爾名兮、</verse>
				<verse number="51">耶和華大施拯救於所立之王、施恩於其受膏者、即 大衛 及其後裔、永世靡暨兮、</verse>
			</chapter>
			<chapter number="23">
				<verse number="1">大衛 末終之言列左、 耶西 子 大衛 、得居高位、受膏於 雅各 之上帝、為 以色列 之善歌者曰、</verse>
				<verse number="2">耶和華之神感我而言、厥詞在於我口、</verse>
				<verse number="3">以色列 之上帝有言、 以色列 之磐石謂我曰、以義治人、寅畏上帝、而秉權者、</verse>
				<verse number="4">譬如旭日朝暉、清晨無雲、雨後日照、嫩草自地而發、</verse>
				<verse number="5">我家之於上帝、非若是乎、彼與我立永約、諸事堅定、救我之事、及我所望、彼豈不成之乎、</verse>
				<verse number="6">惟彼匪徒、如被棄之荊棘、手不得執、</verse>
				<verse number="7">人欲取之、必以鐵器與槍柯、終於其地、焚之務盡、○</verse>
				<verse number="8">從 大衛 之勇士、名列於左、軍長之首、 他革捫 人 約設巴設 、又稱 伊斯尼 人 亞底挪 、一時擊斃八百人、</verse>
				<verse number="9">其次 亞合 裔、 朵多 子 以利亞撒 、昔 非利士 人集戰、 以色列 人逆之、從 大衛 者、有三勇士挑戰、此人與焉、</verse>
				<verse number="10">彼擊 非利士 人、至於手倦、握刃不能釋、當日耶和華使之大獲勝捷、民眾但隨其後、掠取貨財、</verse>
				<verse number="11">其次 哈拉 人 亞基 子 沙瑪 、昔 非利士 人羣集於荳田、 以色列 眾遁逃、</verse>
				<verse number="12">沙瑪 立於田間、以護其地、殺 非利士 人、耶和華使之大獲勝捷、</verse>
				<verse number="13">穡時、三十首領中、有三人至 亞杜蘭 穴、以覲 大衛 、 非利士 軍建營於 利乏音 谷、</verse>
				<verse number="14">時、 大衛 在保障、 非利士 汛在 伯利恆 、</verse>
				<verse number="15">大衛 歆羨曰、深願有人由 伯利恆 門側之井、汲水以飲我、</verse>
				<verse number="16">勇士三人衝過 非利士 軍、由 伯利恆 門側之井汲水、攜詣 大衛 、 大衛 不飲、乃灌之於耶和華前、</verse>
				<verse number="17">曰、耶和華歟、我決不為此、豈飲冒死者之血乎、故不飲、三勇士所為若此、</verse>
				<verse number="18">其中 洗魯雅 子、 約押 弟 亞比篩 為首、嘗揮戈擊斃三百人、遂在三百人中得名譽、</verse>
				<verse number="19">彼在三人中為最尊、故為其魁、惟不得與首三人同列、</verse>
				<verse number="20">又有 甲薛 勇士 耶何耶大 子 比拿雅 、大有作為、殺 摩押 人 亞利伊勒 二子、又當雨雪時、下阱擊獅、</verse>
				<verse number="21">又殺 埃及 壯士、其人執戈、 比拿雅 以杖往迎、奪其戈而殺之、</verse>
				<verse number="22">比拿雅 所為如是、遂在三勇士中得名譽、</verse>
				<verse number="23">彼較三十首領為尊、惟不及前三人、 大衛 立之為侍衛長、○</verse>
				<verse number="24">三十人中、有 約押 弟 亞撒黑 、 伯利恆 人 朵多 子 伊勒哈難 、</verse>
				<verse number="25">哈律 人 沙瑪 、及 以利加 、</verse>
				<verse number="26">帕勒提 人 希利斯 、 提哥亞 人 益吉 子 以拉 、</verse>
				<verse number="27">亞拿突 人 亞比以謝 、 戶沙 人 米本乃 、</verse>
				<verse number="28">亞合 人 撒們 、 尼陀法 人 瑪哈萊 、</verse>
				<verse number="29">尼陀法 人 巴拿 子 希立 、 便雅憫 族、 基比亞 人 利拜 子 以太 、</verse>
				<verse number="30">比拉頓 人 比拿雅 、 迦實 溪人 希太 、</verse>
				<verse number="31">伯亞拉巴 人 亞比亞 本、 巴魯米 人 押斯瑪弗 、</verse>
				<verse number="32">沙本 人 以利雅哈巴 、 雅善 眾子中 約拿單 、</verse>
				<verse number="33">哈拉 人 沙瑪 、及 沙拉 子 亞希暗 、</verse>
				<verse number="34">瑪迦 族、 亞哈拜 子 以利法列 、 基羅 人 亞希多弗 子 以連 、</verse>
				<verse number="35">迦密 人 希斯萊 、 亞巴 人 帕萊 、</verse>
				<verse number="36">瑣巴 人 拿單 子 以甲 、 迦得 人 巴尼 、</verse>
				<verse number="37">亞捫 人 西勒 、 比錄 人 拿哈萊 、此二人、為 洗魯雅 子 約押 執兵之士、</verse>
				<verse number="38">以帖 人 以拉 、及 迦立 、</verse>
				<verse number="39">赫 人 烏利亞 、共三十七人、</verse>
			</chapter>
			<chapter number="24">
				<verse number="1">耶和華復怒 以色列 人、遂感 大衛 、命人往核 以色列 猶大 二族、</verse>
				<verse number="2">軍長 約押 在側、王諭之曰、爾徧行 以色列 諸支派、自 但 至 別是巴 、核其民數、俾我知之、</verse>
				<verse number="3">約押 謂王曰、無論民數多寡、惟願爾之上帝耶和華增益百倍、我主我王目擊其事、然我主我王何樂行此、</verse>
				<verse number="4">但 約押 及諸軍長為王命所迫、遂退而核 以色列 民、</verse>
				<verse number="5">既濟 約但 、至 迦得 谷中之 亞羅珥 、建營於邑南、 雅謝 相對之所、</verse>
				<verse number="6">後至 基列 、與 他停合示 、及 但雅安 、繞至 西頓 、</verse>
				<verse number="7">又至 推羅 保障、與 希未 迦南 二族諸邑、延及 猶大 南方、至 別是巴 、</verse>
				<verse number="8">徧行其地、凡歷九月有二旬、而返 耶路撒冷 、</verse>
				<verse number="9">約押 以民數進於王、 以色列 人執刃之丁壯八十萬、 猶大 人五十萬、○</verse>
				<verse number="10">大衛 核民之後、中心自責、禱耶和華曰、我行此事、大干罪戾、愚昧之甚、耶和華歟、求爾宥僕之過、</verse>
				<verse number="11">詰朝、 大衛 起時、耶和華諭 大衛 之先見 迦得 曰、</verse>
				<verse number="12">往告 大衛 曰、耶和華云、我以三者示爾、可擇其一、我行於爾、</verse>
				<verse number="13">迦得 遂詣 大衛 曰、或饑饉臨於爾土七年、或為敵追襲遁逃三月、或疫癘流行爾國三日、爾其思之、俾我覆遣我者、</verse>
				<verse number="14">大衛 曰、我處窘迫之境、耶和華矜恤維大、願陷於其手、勿陷於人手、</verse>
				<verse number="15">於是耶和華降疫癘於 以色列 、自清晨至所定之期、自 但 至 別是巴 、民間死者七萬人、</verse>
				<verse number="16">天使向 耶路撒冷 舉手、將滅之、耶和華悔禍、謂剿民之使曰、足矣、可止爾手、其時耶和華之使者、在 耶布斯 人 亞勞拿 之禾場、</verse>
				<verse number="17">大衛 見擊民之天使、則禱耶和華曰、犯罪者我、悖逆者我、惟此羣羊何為、願爾攻我、及我父家、○</verse>
				<verse number="18">當日 迦得 詣 大衛 曰、爾往為耶和華築壇、在 耶布斯 人 亞勞拿 之禾場、</verse>
				<verse number="19">遂依 迦得 之言、遵耶和華命而往、</verse>
				<verse number="20">亞勞拿 望見王與僕從至、遂出、伏地拜王、</verse>
				<verse number="21">曰、我主我王蒞臨僕所曷故、 大衛 曰、欲購禾場、為耶和華築壇、使疫止於民間、</verse>
				<verse number="22">亞勞拿 曰、我主我王可依視為善者、取而獻之、牛為燔祭、打穀之具、與牛之軛為柴、</verse>
				<verse number="23">王歟、 亞勞拿 悉以此物與王、又曰、願爾上帝耶和華悅納爾、</verse>
				<verse number="24">王曰、不然、我必依其值而購之、不費財之燔祭、我不欲獻於我上帝耶和華、於是 大衛 以金五十舍客勒、購禾場與牛、</verse>
				<verse number="25">在彼為耶和華築壇、獻燔祭及酬恩祭、耶和華允其所祈、垂顧斯土、疫癘止於 以色列 中、</verse>
			</chapter>
		</book>
		<book number="11">
			<chapter number="1">
				<verse number="1">大衛 王壽高年邁、覆以衾而不暖、</verse>
				<verse number="2">臣僕告曰、當為我主我王、求一處女、侍於王前、以奉養王、臥於王懷、使我主我王得溫暖焉、</verse>
				<verse number="3">遂於 以色列 四境、求佳麗之女、得 書念 女 亞比煞 、攜之詣王、</verse>
				<verse number="4">女豔甚、乃以奉養服事王、惟王不御焉、○</verse>
				<verse number="5">哈及 之子 亞多尼雅 自高曰、我必為王、遂備車騎、簡五十人、趨於其前、</verse>
				<verse number="6">彼乃後 押沙龍 而生、姿容甚美、其父未嘗使之不樂、曰、爾何行此、</verse>
				<verse number="7">亞多尼雅 、與 洗魯雅 子 約押 、及祭司 亞比亞他 同議、二人從而助之、</verse>
				<verse number="8">惟祭司 撒督 、及 耶何耶大 子 比拿雅 、先知 拿單 、 示每 、 利以 、暨 大衛 之勇士、皆弗從之、</verse>
				<verse number="9">亞多尼雅 在 隱羅結 側、 瑣希列 石旁、宰牛羊肥畜、請其兄弟、王之諸子、及王臣僕 猶大 眾、</verse>
				<verse number="10">惟先知 拿單 、與 比拿雅 、及眾勇士、暨弟 所羅門 、俱不請焉、</verse>
				<verse number="11">拿單 告 所羅門 母 拔示巴 曰、 哈及 子 亞多尼雅 為王、爾未聞之乎、我主 大衛 未之知也、</verse>
				<verse number="12">今請容我為爾畫策、拯爾及爾子 所羅門 之命、</verse>
				<verse number="13">當入覲 大衛 王、告之曰、我主我王歟、昔非與婢誓曰、爾子 所羅門 、必繼我為王、而坐我位乎、今 亞多尼雅 為王、何也、</verse>
				<verse number="14">爾與王言之際、我亦踵入、以證爾言、</verse>
				<verse number="15">拔示巴 遂入內室覲王、王甚老邁、 書念 女 亞比煞 侍之、</verse>
				<verse number="16">拔示巴 鞠躬拜王、王曰、爾何所欲、</verse>
				<verse number="17">曰、我主歟、昔爾指爾上帝耶和華、與婢誓曰、爾子 所羅門 、必繼我為王、而坐我位、</verse>
				<verse number="18">今 亞多尼雅 為王、我主我王不之知也、</verse>
				<verse number="19">彼宰牛羊肥畜甚多、請王眾子、與祭司 亞比亞他 、及軍長 約押 、惟爾僕 所羅門 、彼未請之、</verse>
				<verse number="20">我主我王歟、今 以色列 眾目仰爾、而待爾言、誰繼我主我王之位、</verse>
				<verse number="21">不然、則我主我王、與列祖偕眠時、我與我子 所羅門 、必視為罪人矣、○</verse>
				<verse number="22">婦與王言時、先知 拿單 入、</verse>
				<verse number="23">或告王曰、先知 拿單 至矣、 拿單 既至王前、俯伏於地、</verse>
				<verse number="24">曰、我主我王、爾豈言 亞多尼雅 繼我為王、而坐我位乎、</verse>
				<verse number="25">今日彼往、多宰牛羊肥畜、請王眾子、與諸軍長、及祭司 亞比亞他 、眾飲食於其前、呼曰、 亞多尼雅 王萬歲、</verse>
				<verse number="26">惟我爾僕、與祭司 撒督 、及 耶何耶大 子 比拿雅 、暨爾僕 所羅門 、彼未請之、</verse>
				<verse number="27">此豈我主我王所為、而不示爾僕、誰繼我主我王之位乎、</verse>
				<verse number="28">大衛 王曰、召 拔示巴 、遂詣王所、立於王前、</verse>
				<verse number="29">王發誓云、我指援我生命、脫於諸難、維生之耶和華而誓、</verse>
				<verse number="30">我既指 以色列 之上帝耶和華、與爾誓曰、爾子 所羅門 、必繼我為王、而坐我位、今日必如是而行、</verse>
				<verse number="31">拔示巴 伏地拜王曰、我主 大衛 王萬歲、○</verse>
				<verse number="32">王曰、召祭司 撒督 、先知 拿單 、 耶何耶大 子 比拿雅 詣我、遂至王前、</verse>
				<verse number="33">王諭之曰、其率爾主之僕、令吾子 所羅門 乘我騾、送至 基訓 、</verse>
				<verse number="34">使祭司 撒督 、與先知 拿單 、膏之為 以色列 王、吹角曰、 所羅門 王萬歲、</verse>
				<verse number="35">爾則隨之而上、使踐我位、蓋彼代我為王、我立之為 以色列 及 猶大 之君、</verse>
				<verse number="36">耶何耶大 子 比拿雅 曰、阿們、願我主我王之上帝耶和華、亦如是言之、</verse>
				<verse number="37">耶和華與我主我王偕、願彼亦如是與 所羅門 偕、使其國位、較我主 大衛 王之國位尤大、</verse>
				<verse number="38">於是祭司 撒督 、先知 拿單 、 耶何耶大 子 比拿雅 、及 基利提 人、 比利提 人、俱往、使 所羅門 乘 大衛 王之騾、送至 基訓 、</verse>
				<verse number="39">祭司 撒督 由幕中、取盛膏之角、以膏 所羅門 、乃吹角、民眾呼曰、 所羅門 王萬歲、</verse>
				<verse number="40">民眾隨之而上、吹簫、欣喜不勝、呼聲震地、</verse>
				<verse number="41">亞多尼雅 及所偕之賓客食畢、咸聞之、 約押 聞角聲、則曰、城中喧譁曷故、</verse>
				<verse number="42">言時、祭司 亞比亞他 子 約拿單 至、 亞多尼雅 謂之曰、入、爾乃善人、必報嘉音、</verse>
				<verse number="43">約拿單 答之曰、我主 大衛 王、已立 所羅門 為王、</verse>
				<verse number="44">遣祭司 撒督 、先知 拿單 、 耶何耶大 子 比拿雅 、及 基利提 人、 比利提 人從之、使乘王騾、</verse>
				<verse number="45">祭司 撒督 、及先知 拿單 、在 基訓 膏之為王、由彼歡呼而上、舉邑響應、爾所聞之喧譁此也、</verse>
				<verse number="46">今 所羅門 踐其國位、</verse>
				<verse number="47">王之臣僕至、祝我主 大衛 王曰、願爾上帝、使 所羅門 之名、較爾名尤尊、其國位、較爾國位尤大、王乃俯伏於牀、</verse>
				<verse number="48">曰、 以色列 之上帝耶和華、宜頌美焉、賜我一人、今日坐於我位、俾我目擊、</verse>
				<verse number="49">亞多尼雅 賓客、恐懼而起、各行其途、</verse>
				<verse number="50">亞多尼雅 畏 所羅門 、亦起、往執壇角、</verse>
				<verse number="51">或告 所羅門 曰、 亞多尼雅 畏王、執壇角曰、 所羅門 王、今日當與我誓、不以刃殺其僕、</verse>
				<verse number="52">所羅門 曰、如其為善人、則彼之一髮、不隕於地、如其作惡、則必死亡、</verse>
				<verse number="53">所羅門 王遣人自壇攜之下、至則拜王、 所羅門 謂之曰、可歸爾家、</verse>
			</chapter>
			<chapter number="2">
				<verse number="1">大衛 逝世之期伊邇、乃囑其子 所羅門 曰、</verse>
				<verse number="2">我今將行舉世必行之路、當強乃志、為大丈夫、</verse>
				<verse number="3">遵守爾上帝耶和華之命、行其道途、循其典章誡命、律例法度、依 摩西 律所載、俾爾無論何為何往、咸得利達、</verse>
				<verse number="4">致耶和華應其指我所言曰、若爾子孫、慎其道途、一心一意行於我前、真實無妄、則爾必不乏人、踐 以色列 國位、</verse>
				<verse number="5">昔 洗魯雅 子 約押 、所行於我、殺 以色列 軍長二人、 尼珥 子 押尼珥 、 益帖 子 亞瑪撒 、於綏安之日、流戰鬥之血、以染所束之紳、所著之履、爾所知也、</verse>
				<verse number="6">當循爾智而行、不容其白首安然歸墓、</verse>
				<verse number="7">昔我避爾兄 押沙龍 時、 基列 人 巴西萊 眾子來迓、爾當恩待之、使與同席而食、</verse>
				<verse number="8">我往 瑪哈念 時、 巴戶琳 人、 便雅憫 族、 基拉 子 示每 、以厲詞詛我、厥後迎我於 約但 、我指耶和華而誓、必不戮之以刃、</verse>
				<verse number="9">勿寬其罪、爾乃哲人、知所當為、使其白首流血歸墓、</verse>
				<verse number="10">大衛 與列祖偕眠、葬於 大衛 城、</verse>
				<verse number="11">大衛 治 以色列 四十年、在 希伯崙 七年、在 耶路撒冷 三十三年、</verse>
				<verse number="12">所羅門 踐其父 大衛 之位、其國甚固、○</verse>
				<verse number="13">哈及 子 亞多尼雅 、詣 所羅門 母 拔示巴 、 拔示巴 曰、汝為平康而來乎、曰、為平康也、</verse>
				<verse number="14">又曰、我有事告爾、曰、其言之、</verse>
				<verse number="15">曰、國原屬我、 以色列 眾咸仰望我、欲我為王、乃爾所知、惟今反歸我弟、乃由於耶和華也、</verse>
				<verse number="16">今有一事求爾、請毋辭、曰、其言之、</verse>
				<verse number="17">曰、請爾求 所羅門 王、以 書念 女 亞比煞 予我為妻、彼必不拒、</verse>
				<verse number="18">拔示巴 曰、善、我必與王言之、</verse>
				<verse number="19">拔示巴 遂詣 所羅門 王、為 亞多尼雅 言之、王起、迎而拜之、復坐於位、命為王母設座、乃坐於其右、</verse>
				<verse number="20">母曰、我有瑣事求爾、請勿拒、王曰、我母、請言之、我必不拒、</verse>
				<verse number="21">曰、請以 書念 女 亞比煞 、予爾兄 亞多尼雅 為妻、</verse>
				<verse number="22">王謂母曰、爾為 亞多尼雅 求 書念 女 亞比煞 、曷故、彼為我兄、爾其為之求國、並為祭司 亞比亞他 、與 洗魯雅 子 約押 求之、</verse>
				<verse number="23">所羅門 王乃指耶和華而誓曰、 亞多尼雅 言此、是自喪其命、不然、願上帝罰我維倍、</verse>
				<verse number="24">維生之耶和華堅立我、使踐我父 大衛 之位、依其所許、為我建立家室、我指之而誓、 亞多尼雅 、今日必致之死、</verse>
				<verse number="25">遂遣 耶何耶大 子 比拿雅 擊斃之、</verse>
				<verse number="26">王謂祭司 亞比亞他 曰、歸 亞拿突 、返爾田畝、爾原當死、惟爾在我父 大衛 前、舁主耶和華之匱、又與我父共苦、此時我不殺爾、</verse>
				<verse number="27">遂黜 亞比亞他 、不容其為耶和華祭司、應耶和華在 示羅 、論 以利 家所言、</verse>
				<verse number="28">昔 約押 不從 押沙龍 、乃從 亞多尼雅 、聞此音耗、則遁於耶和華幕、而執壇角、</verse>
				<verse number="29">或告 所羅門 王曰、 約押 遁於耶和華幕、今在壇側、 所羅門 遣 耶何耶大 子 比拿雅 曰、爾往擊之、</verse>
				<verse number="30">比拿雅 至耶和華幕、謂 約押 曰、王命爾出、曰、否、我死於此、 比拿雅 以 約押 所答覆王、</verse>
				<verse number="31">王曰、如其言而行、擊而葬之、俾 約押 無故流人之血、其血不歸於我、及我父家、</verse>
				<verse number="32">彼刃擊二人、較己尤義尤善者、即 以色列 軍長、 尼珥 子 押尼珥 、 猶大 軍長、 益帖 子 亞瑪撒 、我父 大衛 不之知也、耶和華必使 約押 所流之血、歸於其首、</verse>
				<verse number="33">此血必永歸 約押 、及其苗裔之首、惟綏安由耶和華、永歸 大衛 、暨其苗裔、與家及國、</verse>
				<verse number="34">耶何耶大 子 比拿雅 、遂往擊斃之、葬於其第、在於曠野、</verse>
				<verse number="35">王立 耶何耶大 子 比拿雅 、代之為軍長、使祭司 撒督 、代 亞比亞他 、</verse>
				<verse number="36">王遣人召 示每 至、諭之曰、爾當建室於 耶路撒冷 居之、勿出而他往、</verse>
				<verse number="37">當知爾出濟 汲淪 溪、其日必死、爾血歸於己首、</verse>
				<verse number="38">示每 曰、斯言善也、我主我王所命、僕必遵行、於是 示每 久居 耶路撒冷 、</verse>
				<verse number="39">越三年、其僕二人、遁於 迦特 王、 瑪迦 子 亞吉 所、或告之曰、爾僕在 迦特 、</verse>
				<verse number="40">示每 起、備驢、往 迦特 亞吉 所、尋獲其僕、攜之而返、</verse>
				<verse number="41">或告 所羅門 、 示每 離 耶路撒冷 、往 迦特 而返、</verse>
				<verse number="42">王遣人召之曰、我非使爾指耶和華而誓、又戒爾云、當知爾出而他往、其日必死乎、爾對曰、我所聞者善也、</verse>
				<verse number="43">爾何不守指耶和華所誓、及我戒爾之命乎、</verse>
				<verse number="44">又曰、昔爾行於我父 大衛 之惡、爾心所存、爾悉知之、今耶和華必使爾惡、歸於爾首、</verse>
				<verse number="45">惟 所羅門 王、必蒙錫嘏、 大衛 之國、在耶和華前、恆久鞏固、</verse>
				<verse number="46">王命 耶何耶大 子 比拿雅 擊之、遂出而擊斃之、於是國祚、堅定於 所羅門 手、</verse>
			</chapter>
			<chapter number="3">
				<verse number="1">所羅門 與 埃及 王 法老 聯婚、娶其女、攜入 大衛 城、待建王宮、及耶和華室、並 耶路撒冷 四周之垣竣工、</verse>
				<verse number="2">當時因未為耶和華名建室、民在崇邱獻祭、</verse>
				<verse number="3">所羅門 敬愛耶和華、遵父 大衛 之典章而行、惟獻祭焚香於崇邱、○</verse>
				<verse number="4">所羅門 往 基遍 獻祭、在彼之崇邱維大、王獻牲一千於其壇、以為燔祭、</verse>
				<verse number="5">耶和華夜間見夢於 所羅門 曰、爾欲我錫爾者、可求之、</verse>
				<verse number="6">所羅門 曰、昔爾僕我父 大衛 、以誠實公義中正、行於爾前、爾循是而施以鴻恩、復加厚惠、賜之一子、踐乎其位、有如今日、</verse>
				<verse number="7">我上帝耶和華歟、汝使爾僕、代父 大衛 為王、惟我幼冲、不知若何出入、</verse>
				<verse number="8">爾之選民乃大、其數不可勝數、爾僕居於其中、</verse>
				<verse number="9">誰能鞫此眾民、祈賜爾僕智慧之心、為民折中、而辨是非、</verse>
				<verse number="10">所羅門 求此、主悅其言、</verse>
				<verse number="11">上帝曰、因爾求此、不求壽富、亦不求滅敵之命、惟求智慧以聽訟、</verse>
				<verse number="12">我依爾所求、以聰明智慧之心錫爾、致爾之前、未有如爾者、爾之後、亦未有如爾者、</verse>
				<verse number="13">爾所未求者、我兼賜爾、即豐富尊榮、爾之畢生、列王之中、無可比儗、</verse>
				<verse number="14">爾若行我道途、守我典章誡命、循爾父 大衛 所行、我必延爾年齡、</verse>
				<verse number="15">所羅門 既寤、則知為夢、遂返 耶路撒冷 、立於耶和華約匱前、獻燔祭酬恩祭、宴其臣僕、○</verse>
				<verse number="16">時、有二妓至、立於王前、</verse>
				<verse number="17">其一曰、我主歟、我與此婦同居一室、相偕在室、我產一子、</verse>
				<verse number="18">越至三日、彼亦產子、惟我二人同處、此外無人與居、</verse>
				<verse number="19">彼於夜間、壓死其子、</verse>
				<verse number="20">中夜彼起、乘婢尚寢、取我子於我側、抱於其懷、而置死子於我懷、</verse>
				<verse number="21">昧爽、我起哺子、見子已死、迨旦察之、見其非我所產、</verse>
				<verse number="22">彼婦曰、不然、生者我子、死者爾子、曰、不然、死者爾子、生者我子、二人如是訴於王前、</verse>
				<verse number="23">王曰、此云生者我子、死者爾子、彼云不然、死者爾子、生者我子、</verse>
				<verse number="24">王曰、為我取刃、則取刃至王前、</verse>
				<verse number="25">王曰、剖生子為二、各給其半、</verse>
				<verse number="26">生子之母心痛其子、告王曰、我主歟、願以生子給之、決不可殺、彼婦曰、勿歸我、勿歸爾、剖之可也、</verse>
				<verse number="27">王曰、彼乃生子之母、以子予之、決不可殺、</verse>
				<verse number="28">以色列 眾聞王所判、知其具有上帝之智慧以行鞫、遂咸寅畏焉、</verse>
			</chapter>
			<chapter number="4">
				<verse number="1">所羅門 治 以色列 眾、</verse>
				<verse number="2">其臣如左、 撒督 子 亞撒利亞 為祭司、</verse>
				<verse number="3">示沙 二子、 以利何烈 亞希亞 為繕寫、 亞希律 子 約沙法 為史官、</verse>
				<verse number="4">耶何耶大 子 比拿雅 為軍長、 撒督 亞比亞他 為祭司、</verse>
				<verse number="5">拿單 子 亞撒利亞 為官吏之長、 拿單 子 撒布得 為相、亦為王友、</verse>
				<verse number="6">亞希煞 掌宮闈、 亞比大 子 亞多尼蘭 理工役、</verse>
				<verse number="7">所羅門 又於 以色列 全地、設官十二、月委其一、為王及宮廷備食物、</verse>
				<verse number="8">其名如左、 便戶珥 在 以法蓮 山地、</verse>
				<verse number="9">便底甲 在 瑪迦斯 、 沙賓 、 伯示麥 、 以倫伯哈南 、</verse>
				<verse number="10">便希悉 在 亞魯泊 、 梭哥 希弗 屬之、</verse>
				<verse number="11">便亞比拿達 在 多珥 四境、彼娶 所羅門 女 他法 為妻、</verse>
				<verse number="12">亞希律 子 巴拿 、在 他納 、 米吉多 、及 伯善 四境、在 耶斯列 之下、近 撒拉他拿 、自 伯善 至 亞伯米何拉 、延及 約念 之外、</verse>
				<verse number="13">便基別 在 基列 拉末 、 瑪拿西 子 睚珥 之 基列 諸邑、與 巴珊 之 亞珥歌伯 境、有牆垣銅楗之大邑六十、俱屬之、</verse>
				<verse number="14">易多 子 亞希拿達 在 瑪哈念 、</verse>
				<verse number="15">亞希瑪斯 在 拿弗他利 、彼亦娶 所羅門 女 巴實抹 為妻、</verse>
				<verse number="16">戶篩 子 巴拿 在 亞設 及 亞祿 、</verse>
				<verse number="17">帕路亞 子 約沙法 在 以薩迦 、</verse>
				<verse number="18">以拉 子 示每 在 便雅憫 、</verse>
				<verse number="19">烏利 子 基別 在 基列 、即 亞摩利 王 西宏 、 巴珊 王 噩 之地、此地惟彼為官、○</verse>
				<verse number="20">猶大 與 以色列 人、多如海濱之沙、飲食歡樂、</verse>
				<verse number="21">所羅門 轄諸國、自大河至 非利士 地、延及 埃及 境、皆納貢服事 所羅門 、至其畢生、</verse>
				<verse number="22">所羅門 食物、日需細麵三十歌珥、粗麵六十歌珥、</verse>
				<verse number="23">肥牛十、草場之牛二十、羊一百、又有鹿麞赤鹿、及肥禽、</verse>
				<verse number="24">大河之西自 提弗薩 、延及 迦薩 列王、皆為 所羅門 所轄、四周綏安、</verse>
				<verse number="25">所羅門 存日、 猶大 與 以色列 人、自 但 至 別是巴 、各安居於其葡萄無花果樹下、</verse>
				<verse number="26">所羅門 有服車之馬四萬廄、騎兵一萬二千、</verse>
				<verse number="27">十二官各按月期、為 所羅門 王、及與王同席之人備食物、無所缺乏、</verse>
				<verse number="28">又攜麰麥蒭蕘而至、以養馬及捷足之驥、各循其職、○</verse>
				<verse number="29">上帝賜 所羅門 智慧、明哲、宏博、如海濱之沙、不可測焉、</verse>
				<verse number="30">其智慧超乎東方人、與 埃及 人、</verse>
				<verse number="31">其明哲勝於萬人、超乎 以斯拉 人 以探 、及 瑪曷 子、 希幔 、 甲各 、 達大 、其聲名洋溢於四周之國、</verse>
				<verse number="32">所羅門 作箴三千言、作詩千有五篇、</verse>
				<verse number="33">亦論草木、自 利巴嫩 之香柏、及牆上之牛膝草、又論鳥獸蟲魚、</verse>
				<verse number="34">天下列王、聞 所羅門 之智慧、其民遂來聽之、</verse>
			</chapter>
			<chapter number="5">
				<verse number="1">推羅 王 希蘭 素愛 大衛 、聞 所羅門 受膏、繼父為王、則遣臣僕見之、</verse>
				<verse number="2">所羅門 亦遣人見 希蘭 曰、</verse>
				<verse number="3">昔我父 大衛 、因四方戰鬥、待耶和華服諸敵於其足下、不能為其上帝耶和華之名建室、爾所知也、</verse>
				<verse number="4">今我上帝耶和華、錫我四周綏安、無敵無殃、</verse>
				<verse number="5">我決志為我上帝耶和華之名建室、應耶和華諭我父 大衛 之言曰、我將使爾子繼爾踐位、彼必為我名建室、</verse>
				<verse number="6">請爾命人、為我斫香柏於 利巴嫩 、我僕與爾僕偕、爾言其值、我必予之、蓋爾知 西頓 人能斫木、我中無人如之、</verse>
				<verse number="7">希蘭 聞 所羅門 言、欣喜不勝、曰、今當頌美耶和華、賜 大衛 智慧之子、治此大國、</verse>
				<verse number="8">遂遣人告 所羅門 曰、爾所言者、我已聞之、論及香柏松木、我必如爾所欲而為、</verse>
				<verse number="9">我僕必自 利巴嫩 、運至海濱、編之為桴、浮海至爾所定之地、在彼解之、爾可受焉、以食物供我宮廷、則盈我願、</verse>
				<verse number="10">希蘭 以香柏松木予 所羅門 、如其所欲、</verse>
				<verse number="11">所羅門 以麥二萬歌珥、清油二十歌珥、供 希蘭 之宮廷、每歲如此、</verse>
				<verse number="12">希蘭 與 所羅門 和好、彼此立約、耶和華循其所許、以智慧賜 所羅門 、○</verse>
				<verse number="13">所羅門 王在 以色列 中、徵人為役、共計三萬、</verse>
				<verse number="14">每月遞更、遣人一萬至 利巴嫩 、居 利巴嫩 一月、居家二月、 亞多尼蘭 督之、</verse>
				<verse number="15">所羅門 又有七萬人負荷、八萬人在山鑿石、</verse>
				<verse number="16">此外有督工者、三千三百人、以督操作之眾、</verse>
				<verse number="17">王命人鑿大而且貴之石、以立室基、</verse>
				<verse number="18">所羅門 與 希蘭 之匠、暨 迦巴勒 人琢之、備具木石、以建殿宇、</verse>
			</chapter>
			<chapter number="6">
				<verse number="1">以色列 族出 埃及 後、四百八十年、 所羅門 在位之四年、西弗月、即二月、始建耶和華室、</verse>
				<verse number="2">室長六十肘、廣二十肘、高三十肘、</verse>
				<verse number="3">聖所前之廊、長二十肘、與室之廣同、其廣十肘、</verse>
				<verse number="4">為室作牖、其櫺方罫、</verse>
				<verse number="5">殿與內殿四周、依牆建樓、四周有屋、</verse>
				<verse number="6">其下廣五肘、中廣六肘、上廣七肘、室外四周、相間以凹、使梁弗入室牆、</verse>
				<verse number="7">建室乃以鑿處所備之石、建時不聞椎斧鐵器之聲、</verse>
				<verse number="8">中屋之門在室右、自下至中、延及上層、其梯曲折而登、</verse>
				<verse number="9">所羅門 建室既畢、乃置香柏之梁、蓋以香柏之板、</verse>
				<verse number="10">室之四周建屋、各高五肘、以香柏接連之、○</verse>
				<verse number="11">耶和華諭 所羅門 曰、</verse>
				<verse number="12">論爾所建之室、如爾循我典章、守我律例、遵我誡命而行、則我與爾父 大衛 所言者、必成之於爾、</verse>
				<verse number="13">亦必居 以色列 中、不棄我民 以色列 、○</verse>
				<verse number="14">所羅門 建室既畢、</verse>
				<verse number="15">室中之壁、自下及梁、以香柏板蓋之、以松木板鋪地、</verse>
				<verse number="16">室之後、二十肘、以香柏板作壁、自下至梁、以為內殿、即至聖所、</verse>
				<verse number="17">內殿前之室、長四十肘、</verse>
				<verse number="18">室內之壁、俱以香柏蓋之、雕以匏瓜花蕊之形、其石弗露、</verse>
				<verse number="19">室中備至聖所、以置耶和華約匱、</verse>
				<verse number="20">內殿長二十肘、廣二十肘、高二十肘、蓋以精金、以香柏作壇、蓋以精金、</verse>
				<verse number="21">室中、 所羅門 悉以精金蓋之、內殿之前、間以金索、亦蓋以金、</verse>
				<verse number="22">室之四周、咸蓋以金、內殿之壇、亦蓋以金、</verse>
				<verse number="23">以橄欖木作基路伯二、各高十肘、在於內殿、</verse>
				<verse number="24">此翮長五肘、彼翮亦長五肘、由此之末、達彼之末、共長十肘、</verse>
				<verse number="25">其二基路伯之翮、亦長十肘、兩基路伯、其長短形式皆同、</verse>
				<verse number="26">其一高十肘、其二亦然、</verse>
				<verse number="27">置二基路伯於內室、各張其翮、其一之翮、及於此牆、其二之翮、及於彼牆、當室之中、二者之翮、彼此相接、</verse>
				<verse number="28">以金飾基路伯、</verse>
				<verse number="29">內殿外殿、其牆四周、皆雕基路伯、與椶樹花蕊之形、</verse>
				<verse number="30">內殿外殿之地板、悉以金蓋之、</verse>
				<verse number="31">以橄欖木作內殿之門扉、及楣與橛、其門當壁之中、五分得一、</verse>
				<verse number="32">橄欖木所製之門扉二、以金蓋之、上刻基路伯、與椶樹花蕊之形、俱飾以金、</verse>
				<verse number="33">以橄欖木製外殿門橛、其門當壁之中、四分得一、</verse>
				<verse number="34">二扉乃松木為之、各分為二、可以摺疊、</verse>
				<verse number="35">其上雕基路伯、與椶樹花蕊之形、以金飾之、</verse>
				<verse number="36">內院以雕石三層、香柏一層建之、</verse>
				<verse number="37">所羅門 四年西弗月立耶和華室基、</verse>
				<verse number="38">越至十一年布勒月、即八月、建室已竣、遵式以造、凡歷七年、</verse>
			</chapter>
			<chapter number="7">
				<verse number="1">所羅門 為己建宮室、歷十三年、始竣厥工、</verse>
				<verse number="2">所建之宅、名 利巴嫩 林宮、長一百肘、廣五十肘、高三十肘、有柱四行、其上有梁、悉用香柏、</verse>
				<verse number="3">柱上有屋、蓋以香柏、屋計四十有五、每層十五、</verse>
				<verse number="4">有牖三層、牖與牖相對、</verse>
				<verse number="5">所有門橛、俱以木作、形製維方、其牖三層、皆相對、</verse>
				<verse number="6">復豎柱建廊、長五十肘、廣三十肘、廊前有廈、廈前有柱與階、</verse>
				<verse number="7">又建一廊、其中設座、即聽訟之所、自下及上、蓋以香柏、</verse>
				<verse number="8">廊後別院、王所居之室、製造亦若是、又為所娶 法老 之女建宮、製造與此廊同、</verse>
				<verse number="9">凡此、自基至檐、自外至大院、皆用珍貴之石、循其量度、以鋸齊之、</verse>
				<verse number="10">基乃珍貴之石、其形甚巨、長十肘者有之、長八肘者有之、</verse>
				<verse number="11">基上亦用珍貴之石、循其量度、亦有香柏、</verse>
				<verse number="12">大院四周、有雕石三層、香柏一層、與耶和華室之內院、及廊同式、○</verse>
				<verse number="13">所羅門 王遣人召 戶蘭 、自 推羅 至、</verse>
				<verse number="14">彼乃 拿弗他利 支派嫠婦之子、其父 推羅 人、業銅工、 戶蘭 聰明智慧、技藝俱備、善於銅工、乃詣 所羅門 王、為之製造、</verse>
				<verse number="15">鑄銅柱二、各高十八肘、圍十二肘、</verse>
				<verse number="16">鑄銅頂二、置於柱首、各高五肘、</verse>
				<verse number="17">柱頂有綺文之網、及鏈索之環、其數各七、</verse>
				<verse number="18">又作石榴二行、環網以蓋柱頂、二頂皆然、</verse>
				<verse number="19">廊中柱頂、高四肘、狀如百合花、</verse>
				<verse number="20">柱頂凸處、附網環以石榴二行、其數二百、</verse>
				<verse number="21">立柱於殿廊、右名雅斤、左名波阿斯、</verse>
				<verse number="22">柱頂有百合花之製、作柱之工乃竣、</verse>
				<verse number="23">鑄銅海、其式維圓、徑十肘、高五肘、圍三十肘、</verse>
				<verse number="24">其邊之下、四周有匏瓜二行、環於其海、十肘之長、海與匏瓜、同時而鑄、</verse>
				<verse number="25">海有十二牛負之、北向三、西向三、南向三、東向三、海在其上、牛後內向、</verse>
				<verse number="26">海厚一掌、邊製如盂、式若百合花、可容二千罷特、</verse>
				<verse number="27">又鑄銅座十、每座長四肘、廣四肘、高三肘、</verse>
				<verse number="28">其制如左、座之四旁、緣內各有鑲版、</verse>
				<verse number="29">鑲板上、有獅牛與基路伯之像、緣上有座、獅牛之下、垂有結綵之狀、</verse>
				<verse number="30">座各有銅輪四、銅軸四、座之四足、各有肩形、肩鑄於海下、其側有結綵之狀、</verse>
				<verse number="31">自肩至口、高一肘、其口乃圓、與座無異、廣一肘有半、口上有雕刻之形、其鑲版方而不圓、</verse>
				<verse number="32">四輪在鑲版下、輪軸與座相連、輪高各一肘有半、</verse>
				<verse number="33">其輪之製如車輪、其軸、其環、其輻、其轂、俱以銅鑄之、</verse>
				<verse number="34">座之四隅、各有肩形、與座相連、</verse>
				<verse number="35">座上有緣、其形維圓、高半肘、座之斜柱及鑲版、俱與座同鑄、</verse>
				<verse number="36">斜柱鑲版上、雕基路伯、及獅與椶樹、悉依其度而作、四周有結綵之狀、</verse>
				<verse number="37">十座皆如是而製、其鎔鑄、度量、狀式、俱維一、</verse>
				<verse number="38">又鑄銅盤十、各容四十罷特、其徑四肘、十座各置一盤、</verse>
				<verse number="39">置座於室、左五右五、置海於室右、在東向南、</verse>
				<verse number="40">又製鼎鏟碗、 戶蘭 為 所羅門 王、所作耶和華室之工、於是告竣、</verse>
				<verse number="41">即柱二、及柱頂之球二、蓋頂球之網二、</verse>
				<verse number="42">網上之石榴四百、網各二行、以蓋柱頂之球、</verse>
				<verse number="43">座十、及座上之十盤、</verse>
				<verse number="44">銅海一、及其下之牛十二、</verse>
				<verse number="45">鼎鏟碗、 戶蘭 為 所羅門 王、所作耶和華室之器、俱以磨光之銅而製、</verse>
				<verse number="46">在 約但 平原、 疏割 撒利但 間、膠土之地鑄之、</verse>
				<verse number="47">所作之器繁多、 所羅門 未權之、銅之輕重、不得而知、</verse>
				<verse number="48">所羅門 又作耶和華室所有器皿、即金壇、及陳餅之金几、</verse>
				<verse number="49">內殿前之燈臺、左右各五、製以精金、其花、其燈、其鑷、俱以金製、</verse>
				<verse number="50">其盂、其剪、其碗、其匙、其鼎、悉精金所製、內殿即至聖所之門樞、與外殿之門樞、俱以金製、</verse>
				<verse number="51">所羅門 王為耶和華室所作之工竣、攜父 大衛 所獻之金銀、及器皿、置於耶和華室中之府庫、</verse>
			</chapter>
			<chapter number="8">
				<verse number="1">所羅門 集 以色列 長老、諸支派之長、室家之顯者、至 耶路撒冷 、 所羅門 王所、欲自 大衛 城、即 錫安 、舁耶和華約匱、</verse>
				<verse number="2">以他念月、即七月節期、 以色列 眾集於 所羅門 王所、</verse>
				<verse number="3">以色列 長老既至、祭司乃舁匱、</verse>
				<verse number="4">祭司 利未 人、舁耶和華匱、與會幕、及幕中聖器、</verse>
				<verse number="5">所羅門 王與所集之 以色列 會眾、咸在匱前、獻牛羊為祭、其多不可勝數、</verse>
				<verse number="6">祭司舁耶和華約匱、入於其所、在內殿、即至聖所、基路伯翮下、</verse>
				<verse number="7">基路伯於匱之上、展其雙翮、覆匱及杠、</verse>
				<verse number="8">其杠甚長、在內殿前之聖所、可見其末、惟室外不得見之、迄今猶在、</verse>
				<verse number="9">匱內惟二石版、即 以色列 人出 埃及 、耶和華與之立約、 摩西 在 何烈 山所置者、此外別無他物、</verse>
				<verse number="10">祭司出聖所時、有雲盈耶和華室、</verse>
				<verse number="11">祭司因雲之故、不能侍立奉事、蓋耶和華之榮光充其室也、○</verse>
				<verse number="12">所羅門 曰、耶和華曾云、必居於幽深之處、</verse>
				<verse number="13">我為爾建室、俾爾永居、</verse>
				<verse number="14">王乃回顧、為 以色列 會眾祝嘏、會眾咸立、</verse>
				<verse number="15">王曰、 以色列 之上帝耶和華、宜頌美焉、昔以口諭我父 大衛 者、今以手成之、</verse>
				<verse number="16">彼曰、自我導我民 以色列 出 埃及 、於 以色列 支派中、我未嘗簡一邑以建室、為我寄名之所、惟簡 大衛 、治我民 以色列 、</verse>
				<verse number="17">我父 大衛 、有意為 以色列 上帝耶和華之名建室、</verse>
				<verse number="18">惟耶和華諭之曰、爾欲為我名建室、此意誠善、</verse>
				<verse number="19">然爾不可建室、惟爾所生之子、將為我名建室、</verse>
				<verse number="20">今耶和華之言驗矣、蓋我循其所許、起而繼父 大衛 、居 以色列 國位、又為 以色列 上帝耶和華之名建室、備所以置匱、</verse>
				<verse number="21">昔耶和華導我列祖出 埃及 、所立之約、藏於其中、○</verse>
				<verse number="22">所羅門 立於耶和華壇前、 以色列 會眾咸在、王乃張手向天、</verse>
				<verse number="23">曰、 以色列 之上帝耶和華歟、在天在地、無神可比、爾僕克盡厥心、行於爾前、爾為之踐約施恩、</verse>
				<verse number="24">爾許爾僕我父 大衛 之言應矣、爾口許之、而手成之、有如今日、</verse>
				<verse number="25">以色列 之上帝耶和華歟、爾許爾僕我父 大衛 曰、若爾子孫慎其道途、行於我前、克肖乎爾、則爾必不乏人、居 以色列 國位、今求踐爾所言、</verse>
				<verse number="26">以色列 之上帝歟、爾與爾僕我父 大衛 所言者、願爾成之、</verse>
				<verse number="27">然上帝豈果居於地乎、天與天上之天、不足容爾、況我所建之室乎、</verse>
				<verse number="28">惟求我之上帝耶和華、垂顧爾僕之禱告祈求、俯聽爾僕今在爾前之籲禱、</verse>
				<verse number="29">願爾之目、晝夜垂顧此室、即爾所言寄名之所、俯聽爾僕向此所祈、</verse>
				<verse number="30">爾僕與爾民 以色列 、向此祈禱時、求爾在天爾之居所垂聽、而加赦宥、</verse>
				<verse number="31">人若獲罪於鄰、令其發誓、則至此室、在爾壇前發誓、</verse>
				<verse number="32">求爾在天垂聽、訊鞫爾僕、惡者罪之、依其所行、報於其首、義者義之、如其義以賞之、</verse>
				<verse number="33">爾民 以色列 因獲罪爾、敗於敵前、若轉歸爾、而認爾名、在此室禱告祈求於爾、</verse>
				<verse number="34">願爾在天垂聽、赦爾民 以色列 之罪、導之歸爾所錫其列祖之地、</verse>
				<verse number="35">民獲罪爾、致天閉塞不雨、遭爾罰時、若向此祈禱、而認爾名、改悔厥罪、</verse>
				<verse number="36">求爾在天垂聽、赦宥爾僕及爾民 以色列 之罪、誨以當行之善道、降雨於爾地、即爾所錫爾民為業者、</verse>
				<verse number="37">若斯土有饑饉疫癘、五穀枯稿霉爛、或有蝻蝗蚱蜢、或有仇敵犯境、圍其城邑、無論何災何疾、</verse>
				<verse number="38">爾民 以色列 或一人、或眾人、自覺己心之殃、若向此室張手、無論何所禱、何所祈、</verse>
				<verse number="39">願爾在天爾之居所垂聽、而加赦宥、爾知其心、循各人所行而報之、世人之心、惟爾知之、</verse>
				<verse number="40">使其在爾錫我列祖之地、畢生寅畏爾、</verse>
				<verse number="41">至於外族、不屬爾民 以色列 者、為爾之名而至、</verse>
				<verse number="42">蓋彼必聞爾之大名、能手奮臂、自遠方來、向斯室祈禱、</verse>
				<verse number="43">願爾在天爾之居所垂聽、依外族所祈者而行、使天下億兆、咸知爾名、而寅畏爾、如爾民 以色列 然、亦知我所建之室、以爾名稱之、</verse>
				<verse number="44">如爾民奉爾所遣、無論何途、出與敵戰、向爾所簡之邑、及我為爾名所建之室、祈禱耶和華、</verse>
				<verse number="45">願爾在天聽其禱告祈求、而保其義、</verse>
				<verse number="46">夫人未有不干罪者、若爾民獲罪於爾、因爾震怒、付之於敵、虜至其地、或遠或近、</verse>
				<verse number="47">如在虜至之地、思念改悔、懇求於爾曰、我儕犯罪、悖逆作惡、</verse>
				<verse number="48">在敵人虜者之地、一心一意歸爾、向其故土、爾所錫其列祖者、與爾所簡之邑、及我為爾名所建之室、祈禱於爾、</verse>
				<verse number="49">願爾在天爾之居所、聽其禱告祈求、而保其義、</verse>
				<verse number="50">寬恕獲罪於爾之民、宥其對爾所干之咎、使於虜者之前、得其矜憫、</verse>
				<verse number="51">彼為爾民爾業、昔爾導之出 埃及 、脫於鐵爐、</verse>
				<verse number="52">願爾垂顧爾僕、及爾民 以色列 之祈禱、無論何時呼籲、求爾聽之、</verse>
				<verse number="53">主耶和華歟、爾由億兆中、區別斯民、為爾之業、如爾導我列祖出 埃及 時、藉爾僕 摩西 所言、○</verse>
				<verse number="54">所羅門 屈膝、跪於耶和華壇前、張手向天、禱告祈求於耶和華既畢、則起、</verse>
				<verse number="55">立而大聲為 以色列 會眾祝嘏、</verse>
				<verse number="56">曰、耶和華宜頌美焉、踐其前言、錫綏安於其民 以色列 、昔藉其僕 摩西 所許之福、一言不廢、</verse>
				<verse number="57">願我上帝耶和華偕我儕、如偕我列祖然、勿我離、勿我棄、</verse>
				<verse number="58">使我心歸之、行其道途、守其諭我列祖之誡命、典章律例、</verse>
				<verse number="59">我於耶和華前、祈禱之言、願我上帝耶和華晝夜垂念、而為其僕、及其民 以色列 伸冤、適每日之所宜、</verse>
				<verse number="60">使天下億兆、皆知耶和華為上帝、其外無他、</verse>
				<verse number="61">故爾有眾、當誠心對越我上帝耶和華、從其典章、守其誡命、有如今日、○</verse>
				<verse number="62">王與 以色列 眾、獻祭於耶和華前、</verse>
				<verse number="63">所羅門 獻於耶和華為酬恩祭、牛二萬二千、羊十二萬、如是、王與 以色列 眾、區別耶和華室為聖、</verse>
				<verse number="64">是日、王亦區別耶和華室前院中為聖、以獻燔祭素祭、與酬恩祭之脂、因耶和華前之銅壇小、不能容其祭品也、</verse>
				<verse number="65">是時 所羅門 與 以色列 眾、自 哈馬 道、至 埃及 溪、集為大會、在我上帝耶和華前、同守節期、歷七日、復七日、共十四日、</verse>
				<verse number="66">越至八日、王遣散民眾、民為王祝嘏、緣耶和華善待其僕 大衛 、及其民 以色列 、中心歡悅、各歸其幕、</verse>
			</chapter>
			<chapter number="9">
				<verse number="1">所羅門 建耶和華室、及其宮室、與凡所欲為者、厥工既竣、</verse>
				<verse number="2">耶和華又見於彼、與昔在 基遍 同、</verse>
				<verse number="3">諭之曰、爾於我前、所祈所禱者、我聞之矣、爾所建之室、我區別為聖、以永寄我名、我目我心、必恆久在彼、</verse>
				<verse number="4">如爾存誠心、秉正直、行於我前、克肖爾父 大衛 、遵我所命、守我典章律例、</verse>
				<verse number="5">則我必永固爾國位於 以色列 、循我所許爾父 大衛 曰、爾不乏人、踐 以色列 國位、</verse>
				<verse number="6">如爾及子孫、轉而不從我、不守我所示爾之誡命典章、往事他神、而崇拜之、</verse>
				<verse number="7">我必於所賜之地、拒絕 以色列 族、棄此為我名區別為聖之室、而不之顧、使 以色列 族、於列國之中、作諺語、為話柄、</verse>
				<verse number="8">此室雖高、凡過之者、必駭異而嗤笑曰、耶和華曷如是待此地此室乎、</verse>
				<verse number="9">則將應之曰、昔其上帝耶和華、導其列祖出 埃及 、彼乃棄之、歸向他神、崇拜奉事之、故降是災於彼、○</verse>
				<verse number="10">所羅門 建二室、即耶和華室、及王宮室、歷二十年、始竣其工、</verse>
				<verse number="11">推羅 王 希蘭 、曾以香柏松木及金、給 所羅門 、任其所欲、 所羅門 王乃以 加利利 地二十邑予之、</verse>
				<verse number="12">希蘭 自 推羅 來、觀 所羅門 所予之邑、不悅之、</verse>
				<verse number="13">曰、我兄弟歟、所予何邑、遂名之曰 迦步勒 地、迄於今日、</verse>
				<verse number="14">希蘭 遺金一百二十他連得於王、○</verse>
				<verse number="15">所羅門 王徵人服役、乃為建耶和華室、與己宮室、及 米羅 暨 耶路撒冷 城垣、並 夏瑣 、 米吉多 、 基色 、</verse>
				<verse number="16">昔 埃及 王 法老 攻取 基色 、焚之以火、殺居其邑之 迦南 人、以邑畀其女、 所羅門 之后為業、</verse>
				<verse number="17">故 所羅門 建 基色 、及下 伯和崙 、</verse>
				<verse number="18">與 巴拉 、暨 達莫 、在境內之曠野、</verse>
				<verse number="19">亦建府庫車騎之邑、在 耶路撒冷 、與 利巴嫩 、及所轄之境、凡 所羅門 欲建者、悉建之、</verse>
				<verse number="20">斯土所遺 亞摩利 人、 赫 人、 比利洗 人、 希未 人、 耶布斯 人、非屬 以色列 族、</verse>
				<verse number="21">即 以色列 人不能盡滅者、 所羅門 徵其子孫服役、迄於今日、</verse>
				<verse number="22">惟 以色列 族、 所羅門 不使之服役、乃為戰士、臣僕、牧伯、軍長、及車騎之長、</verse>
				<verse number="23">所羅門 有監工者、五百五十人、以督操作之眾、</verse>
				<verse number="24">法老 之女、自 大衛 城、至 所羅門 為彼所建之宮、其時、 所羅門 建 米羅 、</verse>
				<verse number="25">所羅門 獻燔祭及酬恩祭、於為耶和華所築之壇、在耶和華前、亦焚香於其上、歲凡三次、於是建室之功告成、○</verse>
				<verse number="26">所羅門 王在 以東 紅 海之濱、近 以祿 之 以旬迦別 、製造羣舶、</verse>
				<verse number="27">希蘭 遣其僕、諳航海者、與 所羅門 僕偕往、</verse>
				<verse number="28">至 俄斐 、得金四百二十他連得、運至 所羅門 王、</verse>
			</chapter>
			<chapter number="10">
				<verse number="1">示巴 女王、聞 所羅門 由耶和華名、而得之聲譽、遂來、欲以難語試之、</verse>
				<verse number="2">彼至 耶路撒冷 、從者甚眾、有駝負香品、及黃金甚多、亦有寶石、見 所羅門 、悉以中心所存者與之言、</verse>
				<verse number="3">其所問者、 所羅門 俱答之、無有一事不明、而不告之、</verse>
				<verse number="4">示巴 女王、見 所羅門 之智慧、所建之宮室、</verse>
				<verse number="5">筵席之餚饌、羣臣之坐次、眾僕之侍立、與其服飾、及其酒政、暨陞耶和華室之階、則神為之奪、</verse>
				<verse number="6">謂王曰、我在我國、所聞爾之行為智慧、洵不誣也、</verse>
				<verse number="7">我未至而目擊、則不信其言、今知所告我者、猶未及半、爾之智慧福祉、過於我之所聞、</verse>
				<verse number="8">爾之羣臣、爾之眾僕、恆侍爾前、聞爾智慧、其有福矣、</verse>
				<verse number="9">爾上帝耶和華悅爾、使居 以色列 國位、宜頌美焉、蓋耶和華恆愛 以色列 、故立爾為王、施行公義、</verse>
				<verse number="10">於是 示巴 女王、以黃金一百二十他連得、香品甚多、及厥寶石、饋 所羅門 王、所饋王之香品、此後未有若是之多也、</verse>
				<verse number="11">希蘭 之羣舶、自 俄斐 運金者、亦運檀木、寶石甚多、</verse>
				<verse number="12">王以檀木、為耶和華室及王宮作欄、又為謳歌者作琴與瑟、自昔迄今、未見若此之檀木、</verse>
				<verse number="13">示巴 女王所欲所求者、 所羅門 王悉予之、且循王之厚意、更有饋焉、遂與臣僕、返其故土、○</verse>
				<verse number="14">所羅門 歲得金六百六十六他連得、</verse>
				<verse number="15">此外又有商賈、與雜族諸王、及國中牧伯、所進之金、</verse>
				<verse number="16">所羅門 王以煉金、作盾二百、每盾需金六百舍客勒、</verse>
				<verse number="17">又以煉金作干三百、每干需金三彌那、王置於 利巴嫩 林宮、</verse>
				<verse number="18">又以象牙製大寶座一、包以精金、</verse>
				<verse number="19">座階六級、座後維圓、左右有扶手、二獅旁立、</verse>
				<verse number="20">六級各有二獅、左一右一、共十有二、他國未有若是之製也、</verse>
				<verse number="21">所羅門 王所有之爵、悉以金製、 利巴嫩 林宮諸器、皆為精金、當 所羅門 時、銀不為貴、</verse>
				<verse number="22">王有 他施 羣舶、與 希蘭 之羣舶航海、三年一返、載金銀、象牙、猿猴、孔雀而歸、○</verse>
				<verse number="23">所羅門 王之貨財與智慧、超乎天下列王、</verse>
				<verse number="24">天下億兆、咸求見 所羅門 、以聽其智慧、即上帝賦於其心者、</verse>
				<verse number="25">各進貢物、即金器銀器、衣服軍械、香品馬騾、歲有定例、</verse>
				<verse number="26">所羅門 集車騎、有車一千四百、騎兵一萬二千、置於屯車之邑、及王都 耶路撒冷 、</verse>
				<verse number="27">王使銀在 耶路撒冷 如石、香柏多如谷中之桑、</verse>
				<verse number="28">所羅門 之馬、來自 埃及 、乃王之商賈、依各羣之值而購者、</verse>
				<verse number="29">自 埃及 而得之車、每乘值銀六百舍客勒、每馬值銀一百五十舍客勒、 赫 族諸王、與 亞蘭 諸王、亦依其值、由此商賈而購之、</verse>
			</chapter>
			<chapter number="11">
				<verse number="1">所羅門 王寵 法老 女、此外、又寵異族之女甚多、即 摩押 亞捫 以東 西頓 赫 人之女、</verse>
				<verse number="2">耶和華曾諭 以色列 人云、勿與彼族往來相通、彼必誘惑爾心、俾從其神、然 所羅門 戀愛其女、</verse>
				<verse number="3">公主為后妃者七百、嬪嬙三百、皆蠱惑其心、</verse>
				<verse number="4">所羅門 年邁時、后妃誘之、附於他神、不專心從其上帝耶和華、如父 大衛 、</verse>
				<verse number="5">乃從 西頓 人之女神 亞斯他錄 、及 亞捫 人可憎之神 米勒公 、</verse>
				<verse number="6">所羅門 行耶和華所惡、不效其父 大衛 、盡心從耶和華、</verse>
				<verse number="7">在 耶路撒冷 東之山、為 摩押 可憎之神 基抹 、與 亞捫 人可憎之神 摩洛 築壇、</verse>
				<verse number="8">為其異族后妃亦行此、彼皆焚香獻祭與其神、○</verse>
				<verse number="9">耶和華怒 所羅門 、因其心轉離 以色列 之上帝耶和華、二次見於彼者、</verse>
				<verse number="10">耶和華命其不可從事他神、彼乃不遵其命、</verse>
				<verse number="11">故耶和華諭之曰、爾既行是、不守我約、及我命爾之典章、我必奪爾國祚、以予爾僕、</verse>
				<verse number="12">第緣爾父 大衛 之故、於爾存日、我不行是、惟必奪於爾子之手、</verse>
				<verse number="13">然不奪其全國、因我僕 大衛 、及我所簡之 耶路撒冷 故、以一支派錫予爾子、○</verse>
				<verse number="14">耶和華使 以東 王裔 哈達 、起而敵 所羅門 、</verse>
				<verse number="15">昔 大衛 征 以東 、其軍長 約押 、往葬陳亡者、盡殺 以東 之丁男、</verse>
				<verse number="16">約押 與 以色列 眾居彼六月、迨其地之丁男殲焉、</verse>
				<verse number="17">時、 哈達 尚幼、與父臣僕 以東 數人、遁於 埃及 、</verse>
				<verse number="18">自 米甸 啟行、至 巴蘭 、由彼攜人、偕至 埃及 、覲 埃及 王 法老 、王賜以第宅、定其糈糧、錫以土地、</verse>
				<verse number="19">哈達 蒙厚恩於 法老 前、 法老 以其后 答比匿 妹妻之、</verse>
				<verse number="20">生子 基努拔 、 答比匿 使在 法老 宮斷乳、 基努拔 遂居宮中、與 法老 諸子偕、</verse>
				<verse number="21">哈達 在 埃及 聞 大衛 與列祖偕眠、軍長 約押 已死、則謂 法老 曰、容我歸故土、</verse>
				<verse number="22">法老 曰、爾與我偕、何所缺、致欲歸故土耶、對曰、我無所缺、惟請容我歸、○</verse>
				<verse number="23">上帝又興一敵、 以利亞大 子 利遜 、以攻 所羅門 、昔 利遜 逃其主、 瑣巴 王 哈大底謝 、</verse>
				<verse number="24">大衛 殺 瑣巴 人時、 利遜 集人成羣、而為其首、往居 大馬色 、在彼為王、</verse>
				<verse number="25">所羅門 存日、 哈達 為患而外、 利遜 為 亞蘭 王、憾 以色列 人、亦為其敵、○</verse>
				<verse number="26">以法蓮 族、 洗利達 人、 尼八 子 耶羅波安 、其母名 洗魯阿 、嫠婦也、彼為 所羅門 臣僕、亦起而叛王、</verse>
				<verse number="27">其叛逆之故、乃因 所羅門 建 米羅 、修其父 大衛 城之破壞、</verse>
				<verse number="28">耶羅波安 乃勇士、 所羅門 見其少年殷勤、委之督 約瑟 家之工、</verse>
				<verse number="29">時、 耶羅波安 出 耶路撒冷 、 示羅 人先知 亞希雅 、遇之於途、 亞希雅 衣新衣、惟二人在田野、</verse>
				<verse number="30">亞希雅 取其所衣之新衣、裂為十二、</verse>
				<verse number="31">謂之曰、爾取其十、蓋 以色列 之上帝耶和華曰、我必分裂此國、奪於 所羅門 手、以十支派予爾、</verse>
				<verse number="32">惟因我僕 大衛 、及我於 以色列 支派中、所簡之邑 耶路撒冷 故、彼必得一支派、</verse>
				<verse number="33">我之行此、乃因其人棄我、崇拜 西頓 人之女神 亞斯他錄 、 摩押 之神 基抹 、 亞捫 族之神 米勒公 、不從我道、行我所悅、不守我之典章律例、如父 大衛 所為、</verse>
				<verse number="34">然我不奪全國於其手、必使之為君、以畢其生、緣我所簡之僕 大衛 、守我誡命典章故也、</verse>
				<verse number="35">惟必奪國於其子手、以十支派予爾、</verse>
				<verse number="36">以一支派予其子、使我僕 大衛 、在我前恆有燈光、於我所簡 耶路撒冷 、即我寄名之所、</verse>
				<verse number="37">我將簡爾、俾從所欲而主治、為 以色列 王、</verse>
				<verse number="38">爾若聽我所命、從我之道、行我所悅、守我典章誡命、如我僕 大衛 所為、我必偕爾、為爾建鞏固之家室、如為 大衛 所建、且以 以色列 族畀爾、</verse>
				<verse number="39">我必困苦 大衛 之裔、然不至久遠、</verse>
				<verse number="40">緣此、 所羅門 欲殺 耶羅波安 、 耶羅波安 起而遁於 埃及 、至 埃及 王 示撒 、居彼、迨 所羅門 薨、○</verse>
				<verse number="41">所羅門 其餘事蹟、凡其所為、與其智慧、俱載於 所羅門 紀、</verse>
				<verse number="42">所羅門 在 耶路撒冷 、為 以色列 全國之王、歷四十年、</verse>
				<verse number="43">所羅門 與列祖偕眠、葬於父 大衛 城、子 羅波安 嗣位、</verse>
			</chapter>
			<chapter number="12">
				<verse number="1">羅波安 往 示劍 、因 以色列 眾至彼、欲立之為王、</verse>
				<verse number="2">昔 尼八 子 耶羅波安 、避 所羅門 王、遁於 埃及 居焉、今聞此事、</verse>
				<verse number="3">民眾遣人招之、遂與 以色列 會眾、來見 羅波安 曰、</verse>
				<verse number="4">爾父使我儕負軛艱苦、爾其輕爾父之重軛、與艱苦之役事、我則服事爾、</verse>
				<verse number="5">王曰、姑退、越三日、復來見我、民乃去、</verse>
				<verse number="6">其父 所羅門 存日、有侍其前之耆老、 羅波安 王與之議曰、汝有何謀、以答斯民、</verse>
				<verse number="7">僉曰、今日爾若願為斯民之僕、而服事之、答以善言、彼必永為爾僕、</verse>
				<verse number="8">惟王違棄耆老之謀、與侍其前、偕己同長之少者謀、</verse>
				<verse number="9">曰、斯民謂我云、爾父加我之軛、求爾輕之、汝有何謀、以答斯民、</verse>
				<verse number="10">偕彼同長之少者曰、斯民謂爾云、爾父使我負重軛、求為我輕之、可答之曰、我之小指、巨於我父之腰、</verse>
				<verse number="11">我父使爾負重軛、我必益之、我父責爾以鞭、我則責爾以蠍、</verse>
				<verse number="12">越三日、 耶羅波安 與民眾、咸詣 羅波安 、循王所命、越三日復來見我之言、</verse>
				<verse number="13">王以厲詞答之、違棄耆老之謀、</verse>
				<verse number="14">依少者之謀、告之曰、我父使爾負重軛、我必益之、我父責爾以鞭、我則責爾以蠍、</verse>
				<verse number="15">王不聽民所求、是事由於耶和華、以應耶和華藉 示羅 人 亞希雅 、告 尼八 子 耶羅波安 之言、</verse>
				<verse number="16">以色列 眾見王不聽、則謂王曰、我與 大衛 何與、我於 耶西 子無業、 以色列 人歟、爾其歸幕、 大衛 家歟、爾其自顧、 以色列 人遂歸其幕、</verse>
				<verse number="17">惟居 猶大 諸邑之 以色列 人、 羅波安 為其王、</verse>
				<verse number="18">羅波安 王遣司力役之 亞多蘭 至 以色列 人、 以色列 人以石擊斃之、 羅波安 王亟登車、遁於 耶路撒冷 、</verse>
				<verse number="19">於是 以色列 人叛 大衛 家、至於今日、</verse>
				<verse number="20">以色列 眾聞 耶羅波安 歸、則遣人招之詣會眾、立為 以色列 眾之王、 猶大 支派而外、無有從 大衛 家者、○</verse>
				<verse number="21">羅波安 至 耶路撒冷 、集 猶大 全家、及 便雅憫 支派、所簡戰士、十有八萬、欲與 以色列 家戰、俾國復歸 所羅門 子 羅波安 、</verse>
				<verse number="22">上帝諭上帝僕 示瑪雅 曰、</verse>
				<verse number="23">告 猶大 王、 所羅門 子 羅波安 、與 猶大 便雅憫 全家、及餘民曰、</verse>
				<verse number="24">耶和華云、勿往與兄弟 以色列 人戰、其各歸家、蓋是事由於我也、眾從耶和華言、遵命而歸、○</verse>
				<verse number="25">耶羅波安 在 以法蓮 山地、建 示劍 而居之、自此而出、建 毘努伊勒 、</verse>
				<verse number="26">意謂此國將歸 大衛 家、</verse>
				<verse number="27">倘斯民往 耶路撒冷 、獻祭於耶和華室、其心必歸厥主 猶大 王 羅波安 、則殺我而歸彼、</verse>
				<verse number="28">王既籌思、乃作金犢二、告民曰、爾曹上 耶路撒冷 甚難、 以色列 人歟、導爾出 埃及 之神即此、</verse>
				<verse number="29">遂置一犢於 伯特利 、一犢於 但 、</verse>
				<verse number="30">此事陷人於罪、因民往 但 、崇拜其一、</verse>
				<verse number="31">王於崇邱建廟、由眾民中、不屬 利未 族者、簡立祭司、</verse>
				<verse number="32">又設節期於八月之望、若 猶大 之節期、而登其壇、在 伯特利 亦如是、獻祭於所作之犢、以所立為邱壇之祭司、置於 伯特利 、</verse>
				<verse number="33">八月之望、即以己意所定之期、詣 伯特利 所作之壇、為 以色列 族設筵、登壇焚香、</verse>
			</chapter>
			<chapter number="13">
				<verse number="1">耶羅波安 立於壇側、欲焚香時、適有上帝僕、奉耶和華命、自 猶大 至 伯特利 、</verse>
				<verse number="2">奉耶和華命、向壇而呼曰、壇乎、壇乎、耶和華云、 大衛 家必生一子、名 約西亞 、彼將取崇邱之祭司、焚香於爾上者、獻於爾上、人之骸骨、亦必焚於爾上焉、</verse>
				<verse number="3">是日上帝僕示預兆曰、此壇必裂、灰必傾、是乃耶和華所言之預兆、</verse>
				<verse number="4">王聞上帝僕向 伯特利 壇所呼之言、自壇伸手曰、執之、所伸之手即枯、不能縮、</verse>
				<verse number="5">壇亦裂、灰亦傾、應上帝僕、奉耶和華命所示之預兆、</verse>
				<verse number="6">王謂上帝僕曰、請爾為我祈禱、求爾上帝耶和華施恩、俾我手復原、上帝僕求於耶和華、王手遂愈如初、</verse>
				<verse number="7">王謂上帝僕曰、偕我歸家、補爾精力、我必加以賞賚、</verse>
				<verse number="8">上帝僕曰、爾即以家之半賜我、我必不偕爾歸、亦不食餅飲水於此、</verse>
				<verse number="9">蓋耶和華諭我曰、勿食餅飲水於此、勿循原途而返、</verse>
				<verse number="10">乃由他途而歸、不循來 伯特利 之路、○</verse>
				<verse number="11">有老先知居 伯特利 、其子至、以上帝僕當日在 伯特利 所行、及對王所言者、悉告其父、</verse>
				<verse number="12">父問之曰、彼由何途而往、子以來自 猶大 之上帝僕、所往之途告父、</verse>
				<verse number="13">父曰、為我備驢、遂備驢、其父乘之、</verse>
				<verse number="14">追上帝僕、遇其坐於橡下、問曰、自 猶大 來之上帝僕、乃爾乎、曰、是也、</verse>
				<verse number="15">曰、請偕我歸、食餅、</verse>
				<verse number="16">曰、我不得與爾歸、入爾室、亦不食餅飲水於此、</verse>
				<verse number="17">蓋耶和華諭我云、勿食餅飲水於此、勿循原途而返、</verse>
				<verse number="18">老先知曰、我亦先知如爾、有天使奉耶和華命、諭我曰、攜彼歸爾家、俾其食餅飲水、乃誑之也、</verse>
				<verse number="19">上帝僕遂與偕歸、食餅飲水於其家、</verse>
				<verse number="20">席間、耶和華諭攜其返之先知、</verse>
				<verse number="21">遂向自 猶大 來之上帝僕呼曰、耶和華云、因爾違耶和華之言、不守爾上帝耶和華所命、</verse>
				<verse number="22">乃返而食餅飲水、於耶和華禁爾食餅飲水之所、故爾尸不得入爾列祖之墓、</verse>
				<verse number="23">飲食既畢、老先知為所攜歸之先知備驢、</verse>
				<verse number="24">既往、有獅在途、遇而殺之、尸仆於途、驢立其側、獅亦立其旁、</verse>
				<verse number="25">有人過之、見尸仆於途、獅立於旁、則入老先知所居之邑以告、</verse>
				<verse number="26">攜其離途而返之先知聞之、則曰、此上帝僕、違耶和華之言、故耶和華付之於獅、獅攫而殺之、如耶和華所諭、</verse>
				<verse number="27">又謂其子曰、為我備驢、遂備之、</verse>
				<verse number="28">既往、見尸仆於途、驢與獅立於旁、獅未食尸、亦不攫驢、</verse>
				<verse number="29">先知取上帝僕之尸、置於驢、攜歸老先知之邑、哀悼而葬之、</verse>
				<verse number="30">置尸於己塚、悼之曰、哀哉、我兄弟乎、</verse>
				<verse number="31">葬畢、則謂其子曰、我死、當葬我於上帝僕所葬之墓、以我骨置其骨側、</verse>
				<verse number="32">蓋彼奉耶和華命、指 伯特利 壇、及 撒瑪利亞 諸邑崇邱之廟、所言必應、○</verse>
				<verse number="33">耶羅波安 雖遇此事、仍不悛其惡行、復由眾民中、簡立崇邱之祭司、凡欲之者、則區別之、使為崇邱祭司、</verse>
				<verse number="34">是事陷 耶羅波安 家於罪、以致滅絕於地上、</verse>
			</chapter>
			<chapter number="14">
				<verse number="1">耶羅波安 子 亞比雅 遘疾、</verse>
				<verse number="2">耶羅波安 謂妻曰、爾起改裝、免人知爾為 耶羅波安 妻、往於 示羅 、在彼有先知 亞希雅 、即昔告我必為斯民之王者、</verse>
				<verse number="3">當攜十餅、暨薄餅、與蜜一瓶見之、彼必告爾、子將若何、</verse>
				<verse number="4">耶羅波安 妻如是而行、起往 示羅 、至 亞希雅 家、 亞希雅 年老、目眊不能視、</verse>
				<verse number="5">耶和華告之曰、 耶羅波安 之妻將至、以子遘疾、而問於爾、彼入室時、必佯為他婦、爾當依我言告之、</verse>
				<verse number="6">入門、 亞希雅 聞其足音、曰、 耶羅波安 之妻其入、奚佯為他婦哉、我已奉命、以凶事告爾、</verse>
				<verse number="7">往告 耶羅波安 曰、 以色列 之上帝耶和華云、我自民中舉爾、立為我民 以色列 之君、</verse>
				<verse number="8">奪國於 大衛 家、以賜爾、而爾不效我僕 大衛 、守我誡命、一心從我、行我所悅、</verse>
				<verse number="9">乃行惡較前人尤甚、立他神、鑄偶像、激我之怒、棄而背我、</verse>
				<verse number="10">故我必降災於 耶羅波安 家、彼之丁男、無論被束者、自由者、悉絕之於 以色列 中、掃除 耶羅波安 全家、猶人掃除糞壤、以至淨盡、</verse>
				<verse number="11">凡屬 耶羅波安 、死於邑者、犬必食之、死於野者、鳥必食之、耶和華言之矣、</verse>
				<verse number="12">爾起旋歸、足入城時、子必死焉、</verse>
				<verse number="13">以色列 眾將為哀悼而葬之、屬 耶羅波安 者、惟此子得入於墓、蓋在 耶羅波安 家中、彼向 以色列 之上帝耶和華、顯有善行、</verse>
				<verse number="14">耶和華必興一人、為 以色列 王、將絕 耶羅波安 家於彼日、何云彼日、即今是也、</verse>
				<verse number="15">耶和華必擊 以色列 、若葦搖於水中、拔之出於所錫列祖之美地、散之河外、因其作木偶、激耶和華之怒也、</verse>
				<verse number="16">緣 耶羅波安 所犯之罪、使 以色列 人陷之、耶和華必棄 以色列 族、</verse>
				<verse number="17">耶羅波安 妻起而往、至 得撒 、履門閾、而子死焉、</verse>
				<verse number="18">以色列 眾葬之、為之哀悼、如耶和華藉其僕先知 亞希雅 所言、</verse>
				<verse number="19">耶羅波安 其餘事蹟、及其戰績、與其政治、俱載於 以色列 列王紀、</verse>
				<verse number="20">耶羅波安 為王二十二年、與列祖偕眠、子 拿答 嗣位、○</verse>
				<verse number="21">所羅門 子 羅波安 為 猶大 王、即位時、年四十有一、在 耶路撒冷 為王、歷十七年、 耶路撒冷 即耶和華自 以色列 諸支派中、所簡以為寄名之所、 羅波安 母名 拿瑪 、 亞捫 女也、</verse>
				<verse number="22">猶大 人行耶和華所惡、犯罪激耶和華之忌、較其列祖尤甚、</verse>
				<verse number="23">在高岡之上、綠樹之下、建崇邱、作柱像木偶、</verse>
				<verse number="24">其地且有孌童、眾行異邦可憎之事、即耶和華於 以色列 人前、所逐諸族之事、○</verse>
				<verse number="25">羅波安 王五年、 埃及 王 示撒 、上攻 耶路撒冷 、</verse>
				<verse number="26">掠耶和華室及王宮之寶物、悉攜之去、又掠 所羅門 所製之金干、</verse>
				<verse number="27">羅波安 王製銅干以代之、付於守宮門之侍衛長、</verse>
				<verse number="28">王入耶和華室時、侍衛執干、後則反諸侍衛之室、</verse>
				<verse number="29">羅波安 其餘事蹟、凡其所為、俱載於 猶大 列王紀、</verse>
				<verse number="30">羅波安 與 耶羅波安 、常相戰鬥、</verse>
				<verse number="31">羅波安 與列祖偕眠、同葬於 大衛 城、子 亞比央 嗣位、 羅波安 之母 拿瑪 、 亞捫 女也、</verse>
			</chapter>
			<chapter number="15">
				<verse number="1">尼八 子 耶羅波安 王十八年、 亞比央 即位、為 猶大 王、</verse>
				<verse number="2">在 耶路撒冷 為王、凡歷三年、其母名 瑪迦 、 押沙龍 女也、</verse>
				<verse number="3">亞比央 從其父所行諸罪、不效厥祖 大衛 、專心於其上帝耶和華、</verse>
				<verse number="4">然以 大衛 之故、其上帝耶和華賜以燈光、在於 耶路撒冷 、俾其子嗣位、鞏固 耶路撒冷 、</verse>
				<verse number="5">蓋 大衛 除於 赫 人 烏利亞 之事外、皆行耶和華所悅、畢生不違其所命、</verse>
				<verse number="6">羅波安 存日、與 耶羅波安 常相戰鬥、</verse>
				<verse number="7">亞比央 與 耶羅波安 、亦相戰鬥、 亞比央 其餘事蹟、凡其所為、俱載於 猶大 列王紀、</verse>
				<verse number="8">亞比央 與列祖偕眠、葬於 大衛 城、子 亞撒 嗣位、○</verse>
				<verse number="9">以色列 王 耶羅波安 二十年、 亞撒 即位、為 猶大 王、</verse>
				<verse number="10">在 耶路撒冷 為王、歷四十一年、其祖母 瑪迦 、 押沙龍 女也、</verse>
				<verse number="11">亞撒 行耶和華所悅、效其祖 大衛 所為、</verse>
				<verse number="12">驅孌童於斯土、除其列祖所作之偶像、</verse>
				<verse number="13">貶其祖母 瑪迦 太后之位、緣其為 亞舍拉 作可憎之像、 亞撒 斫其像、焚於 汲淪 溪旁、</verse>
				<verse number="14">惟崇邱未廢、然 亞撒 畢生、專心於耶和華、</verse>
				<verse number="15">以父所獻、及己所獻之金銀與器皿、進於耶和華室、</verse>
				<verse number="16">亞撒 與 以色列 王 巴沙 存日、常相戰鬥、</verse>
				<verse number="17">以色列 王 巴沙 上攻 猶大 、建 拉瑪 、使人不得出入於 猶大 王 亞撒 之所、</verse>
				<verse number="18">亞撒 取耶和華室及王宮府庫、所餘之金銀、付其臣僕、遣詣居 大馬色 之 亞蘭 王、 希旬 孫、 他伯利們 子 便哈達 、曰、</verse>
				<verse number="19">爾我有約、如昔爾父與我父然、今我饋爾金銀、請廢爾與 以色列 王 巴沙 之約、使之去我、</verse>
				<verse number="20">便哈達 從 亞撒 王之言、遣其軍長攻 以色列 之邑、乃擊 以雲 、 但 、 亞伯伯瑪迦 、與 基尼烈 四境、 拿弗他利 全地、</verse>
				<verse number="21">巴沙 聞之、則止建 拉瑪 之工、而居 得撒 、</verse>
				<verse number="22">亞撒 王宣告 猶大 眾、不遺一人、遂取 巴沙 建 拉瑪 之木石、 亞撒 王以之建 便雅憫 之 迦巴 、與 米斯巴 、</verse>
				<verse number="23">亞撒 其餘事蹟、凡其所為、與其勇力、及所建之邑、俱載於 猶大 列王紀、 亞撒 年老、而有足疾、</verse>
				<verse number="24">與列祖偕眠、同葬於 大衛 城、子 約沙法 嗣位、○</verse>
				<verse number="25">猶大 王 亞撒 二年、 耶羅波安 子 拿答 即位、為 以色列 王、凡歷二年、</verse>
				<verse number="26">拿答 行耶和華所惡、循父之道、干父陷 以色列 人之罪、</verse>
				<verse number="27">以薩迦 族、 亞希雅 子 巴沙 叛、弒之於 非利士 人之 基比頓 、其時 拿答 與 以色列 眾、圍 基比頓 、</verse>
				<verse number="28">猶大 王 亞撒 三年、 巴沙 弒之、而篡其位、</verse>
				<verse number="29">甫即位、則戮 耶羅波安 全家、凡有血氣者、悉行翦滅、靡有孑遺、如耶和華藉其僕、 示羅 人 亞希雅 所言、</verse>
				<verse number="30">因 耶羅波安 所犯之罪、使 以色列 人陷之、激 以色列 上帝耶和華之怒、</verse>
				<verse number="31">拿答 其餘事蹟、凡其所為、俱載於 以色列 列王紀、</verse>
				<verse number="32">亞撒 與 以色列 王 巴沙 存日、常相戰鬥、○</verse>
				<verse number="33">猶大 王 亞撒 三年、 亞希雅 子 巴沙 、在 得撒 即位、為 以色列 王、歷二十四年、</verse>
				<verse number="34">行耶和華所惡、循 耶羅波安 之道、干其陷 以色列 人之罪、</verse>
			</chapter>
			<chapter number="16">
				<verse number="1">耶和華諭 哈拿尼 子 耶戶 、責 巴沙 曰、</verse>
				<verse number="2">昔我舉爾於塵埃、立為我民 以色列 之君、而爾行 耶羅波安 之道、使我民 以色列 陷罪、激我之怒、</verse>
				<verse number="3">我必掃除 巴沙 及其家、使如 尼八 子 耶羅波安 家然、</verse>
				<verse number="4">凡屬 巴沙 、死於邑者、犬必食之、死於野者、鳥必食之、</verse>
				<verse number="5">巴沙 其餘事蹟、凡其所為、及其勇力、俱載於 以色列 列王紀、</verse>
				<verse number="6">巴沙 與列祖偕眠、葬於 得撒 、子 以拉 嗣位、</verse>
				<verse number="7">耶和華藉 哈拿尼 子先知 耶戶 、責 巴沙 及其家、因其行耶和華所惡、以其手所為、激厥震怒、效 耶羅波安 家、而殺其人、○</verse>
				<verse number="8">猶大 王 亞撒 二十六年、 巴沙 子 以拉 、在 得撒 即位、為 以色列 王、凡歷二年、</verse>
				<verse number="9">其僕 心利 、統戰車之半者叛之、 以拉 在 得撒 家宰 亞雜 之室飲醉、</verse>
				<verse number="10">心利 入室、擊而弒之、繼之為王、事在 猶大 王 亞撒 二十七年、</verse>
				<verse number="11">心利 即位、則擊 巴沙 全家、彼之戚屬友朋、不遺一男、</verse>
				<verse number="12">心利 滅 巴沙 全家、乃依耶和華藉先知 耶戶 、責 巴沙 之言、</verse>
				<verse number="13">因 巴沙 及其子 以拉 所犯之罪、使 以色列 人陷之、且事虛無、激 以色列 上帝耶和華之怒、</verse>
				<verse number="14">以拉 其餘事蹟、凡其所為、俱載於 以色列 列王紀、○</verse>
				<verse number="15">猶大 王 亞撒 二十七年、 心利 在 得撒 為王、僅歷七日、時、民眾建營、攻屬 非利士 人之 基比頓 、</verse>
				<verse number="16">在營之民、聞 心利 叛而弒王、是日 以色列 眾、於其營中、立軍長 暗利 為 以色列 王、</verse>
				<verse number="17">暗利 率 以色列 眾、自 基比頓 、上圍 得撒 、</verse>
				<verse number="18">心利 見城已陷、乃入王宮之衛所、縱火焚宮而死、</verse>
				<verse number="19">緣其犯罪、行耶和華所惡、循 耶羅波安 之道、干其陷 以色列 人之罪、</verse>
				<verse number="20">心利 其餘事蹟、及其叛逆、俱載於 以色列 列王紀、○</verse>
				<verse number="21">時、 以色列 民分而為二、半從 基納 子 提比尼 、欲立之為王、半從 暗利 、</verse>
				<verse number="22">從 暗利 之民、勝於從 基納 子 提比尼 之民、 提比尼 既沒、 暗利 為王、○</verse>
				<verse number="23">猶大 王 亞撒 三十一年、 暗利 即位、為 以色列 王、歷十有二年、在 得撒 為王六年、</verse>
				<verse number="24">以銀二他連得與 撒瑪 、購 撒瑪利亞 山、建邑於山、以山主 撒瑪 之名、稱其邑曰 撒瑪利亞 、</verse>
				<verse number="25">暗利 行耶和華所惡、較前王尤甚、</verse>
				<verse number="26">循 尼八 子 耶羅波安 之道、干其陷 以色列 人之罪、且事虛無、激 以色列 上帝耶和華之怒、</verse>
				<verse number="27">暗利 其餘事蹟、及其所著之勇力、俱載於 以色列 列王紀、</verse>
				<verse number="28">暗利 與列祖偕眠、葬於 撒瑪利亞 、子 亞哈 嗣位、○</verse>
				<verse number="29">猶大 王 亞撒 三十八年、 暗利 子 亞哈 即位、在 撒瑪利亞 為 以色列 王、歷二十二年、</verse>
				<verse number="30">行耶和華所惡、較前王尤甚、</verse>
				<verse number="31">循 尼八 子 耶羅波安 之道、以為細事、乃娶 西頓 王 謁巴力 女 耶洗別 為后、從而服事崇拜 巴力 、</verse>
				<verse number="32">在 撒瑪利亞 建 巴力 廟、為之築壇於廟中、</verse>
				<verse number="33">亦作木偶、 亞哈 所行、激 以色列 上帝耶和華之怒、較 以色列 前王尤甚、</verse>
				<verse number="34">亞哈 時、 伯特利 人 希伊勒 、重建 耶利哥 、立基時、則喪長子 亞比蘭 、置門時、則喪季子 西割 、應耶和華藉 嫩 之子 約書亞 所言、</verse>
			</chapter>
			<chapter number="17">
				<verse number="1">旅於 基列 之 提斯比 人 以利亞 、告 亞哈 曰、我指所事維生之耶和華、 以色列 之上帝而誓、此數年間、非我有言、則雨露不降、</verse>
				<verse number="2">耶和華諭 以利亞 曰、</verse>
				<verse number="3">去此東往、匿於 約但 東之 基立 溪濱、</verse>
				<verse number="4">可飲溪水、我命烏食爾、</verse>
				<verse number="5">遂遵耶和華命、往 約但 東之 基立 溪濱居焉、</verse>
				<verse number="6">烏朝夕以餅與肉給之、所飲者、此溪之水、</verse>
				<verse number="7">日久無雨降於其地、溪水盡涸、○</verse>
				<verse number="8">耶和華諭 以利亞 曰、</verse>
				<verse number="9">起往 西頓 之 撒勒法 、而居於彼、我已命在彼之嫠婦供養爾、</verse>
				<verse number="10">遂起、往 撒勒法 、至邑門、見嫠婦採薪、呼之曰、請爾以器、取水少許以飲我、</verse>
				<verse number="11">婦往時、又呼之曰、請爾手持片餅與我、</verse>
				<verse number="12">曰、我指爾之上帝、維生之耶和華以誓、我無餅、惟餘一握之麵於罌、少許之油於瓶、今採薪二、歸而為我及子備之、食之而死、</verse>
				<verse number="13">以利亞 曰、勿懼、其往、如爾所言而行、先為我作小餅、攜之至、後為爾及子作餅、</verse>
				<verse number="14">蓋 以色列 之上帝耶和華曰、罌內之麵不減、瓶中之油不罄、迨耶和華降雨於地、</verse>
				<verse number="15">婦往、遵 以利亞 言而行、婦與其家、及 以利亞 、食之多日、</verse>
				<verse number="16">罌內之麵不減、瓶中之油不罄、如耶和華藉 以利亞 所言、</verse>
				<verse number="17">厥後、家主之子遘疾甚劇、至無氣息、</verse>
				<verse number="18">婦謂 以利亞 曰、上帝僕歟、我與爾何與、爾來此、使憶我罪、而殺我子耶、</verse>
				<verse number="19">曰、以子付我、遂取諸母懷、抱至所居之樓、置於己牀、</verse>
				<verse number="20">籲耶和華曰、我上帝耶和華歟、我旅此嫠之家、汝豈降災於彼、以殺其子乎、</verse>
				<verse number="21">乃伏於子身者三、籲耶和華曰、我上帝耶和華歟、祈使此子之魂、返於其軀、</verse>
				<verse number="22">耶和華允其所祈、子魂乃返而甦、</verse>
				<verse number="23">以利亞 攜之下樓、入室、付於其母、曰、汝子復生矣、</verse>
				<verse number="24">婦曰、我今知爾乃上帝僕、耶和華藉爾口所言者、真實無妄、</verse>
			</chapter>
			<chapter number="18">
				<verse number="1">歷時既久、越至三年、耶和華諭 以利亞 曰、往見 亞哈 、我將降雨於地、</verse>
				<verse number="2">以利亞 遂往、見於 亞哈 、時、 撒瑪利亞 饑甚、</verse>
				<verse number="3">亞哈 召家宰 俄巴底 、 俄巴底 深寅畏耶和華、</verse>
				<verse number="4">昔 耶洗別 滅耶和華諸先知、 俄巴底 匿先知百人於穴、每穴五十人、以餅與水供之、</verse>
				<verse number="5">亞哈 謂 俄巴底 曰、遍巡斯土、至諸水泉溪澗、或得芻蕘、以救騾馬、免喪羣畜、</verse>
				<verse number="6">於是分地巡行、 亞哈 與 俄巴底 、各往一途、</verse>
				<verse number="7">俄巴底 行於途間、 以利亞 遇焉、 俄巴底 識之、則俯伏曰、爾為我主 以利亞 歟、</verse>
				<verse number="8">曰、是也、往告爾主云、 以利亞 在此、</verse>
				<verse number="9">曰、我干何罪、致爾付僕於 亞哈 手、以殺我乎、</verse>
				<verse number="10">我指爾之上帝、維生之耶和華而誓、無一邦一族、我主不遣人索爾、若云不在者、則令是邦是族誓曰、未遇爾也、</verse>
				<verse number="11">今爾云、往告爾主曰、 以利亞 在此、</verse>
				<verse number="12">我離爾而往、耶和華之神、將攜爾至我所不知之地、我往告 亞哈 、彼索爾不得、則必殺我、然爾僕自幼寅畏耶和華、</verse>
				<verse number="13">昔 耶洗別 殺耶和華先知時、我匿先知百人於穴、每穴五十人、以餅與水供之、我之所為、無人告我主乎、</verse>
				<verse number="14">今爾云往告爾主曰、 以利亞 在此、彼必殺我、</verse>
				<verse number="15">以利亞 曰、我指所事萬軍之主、維生之耶和華而誓、今日我必見於彼、</verse>
				<verse number="16">俄巴底 乃往迓 亞哈 而告之、 亞哈 遂往迓 以利亞 、</verse>
				<verse number="17">見之則曰、困苦 以色列 者、乃爾乎、</verse>
				<verse number="18">對曰、困苦 以色列 者、非我也、乃爾及爾父家、緣爾離棄耶和華之誡命、從諸 巴力 、</verse>
				<verse number="19">今當遣人集 以色列 眾、與 巴力 之先知四百五十人、及木偶之先知四百人、食於 耶洗別 之席者、至 迦密 山見我、</verse>
				<verse number="20">亞哈 遂遣人詣 以色列 眾、集諸先知、至 迦密 山、</verse>
				<verse number="21">以利亞 前謂民眾曰、爾持兩端、躊躇莫決、將至何時、如以耶和華為上帝、則從之、如以 巴力 為上帝、則從彼、民不答一詞、</verse>
				<verse number="22">以利亞 謂民曰、耶和華之先知、僅遺我一人耳、 巴力 之先知、則有四百五十人、</verse>
				<verse number="23">當以二牡牛與我儕、彼簡其一而臠之、置於柴、惟不縱火、我亦備一、置於柴、亦不縱火、</verse>
				<verse number="24">爾籲爾神之名、我則籲耶和華之名、以火俞允者、則為上帝、民咸曰、所言善也、</verse>
				<verse number="25">以利亞 謂 巴力 之先知曰、爾曹眾多、先簡一牛備之、而籲爾神之名、惟不縱火、</verse>
				<verse number="26">乃取所予之牛備之、自朝至午、籲 巴力 之名曰、 巴力 歟、其聽我、然無聲響、無應者、彼則踊於壇之四周、</verse>
				<verse number="27">亭午、 以利亞 戲之曰、大聲而呼、彼乃神、或默想、或暫出、或遠行、或假寐、必使之醒、</verse>
				<verse number="28">遂大聲而呼、以刃與戟自刺、迨及血流、循其常例、</verse>
				<verse number="29">自午後至獻素祭時、託神而言、仍無聲響、無應者、無顧者、</verse>
				<verse number="30">以利亞 謂眾曰、其來就我、民咸就之、 以利亞 修葺耶和華傾圮之壇、</verse>
				<verse number="31">昔耶和華諭 雅各 曰、爾名 以色列 、 以利亞 循 雅各 裔支派之數、取石十二、</verse>
				<verse number="32">奉耶和華之名築壇、四周作溝、可容穀種二細亞、</verse>
				<verse number="33">列柴、臠牛置於柴上、曰、以水充四甕、傾於燔祭及柴、</verse>
				<verse number="34">又曰、再行之、則行之再、復曰、三行之、則行之三、</verse>
				<verse number="35">水流於壇之四周、以充其溝、</verse>
				<verse number="36">獻素祭時、先知 以利亞 前曰、 亞伯拉罕 以撒 以色列 之上帝、耶和華歟、願爾今日顯示、爾在 以色列 中為上帝、我為爾僕、凡我所為、悉遵爾命、</verse>
				<verse number="37">耶和華歟、尚其聽我、尚其聽我、使斯民皆知、爾耶和華乃上帝、爾使其心翻然而轉、</verse>
				<verse number="38">耶和華之火遂降、焚其燔祭、以及其柴、其石、其塵土、亦涸溝中之水、</verse>
				<verse number="39">民眾見此、則俯伏曰、耶和華乃上帝、耶和華乃上帝、</verse>
				<verse number="40">以利亞 謂眾曰、執 巴力 之先知、毋使一人逸、遂執之、 以利亞 曳至 基順 溪、殺之於彼、○</verse>
				<verse number="41">以利亞 謂 亞哈 曰、上而飲食、蓋有霖雨之聲也、</verse>
				<verse number="42">亞哈 乃往飲食、 以利亞 陟 迦密 巔、屈身在地、面伏膝間、</verse>
				<verse number="43">謂其僕曰、上而望海、則上而望、曰、無所見也、曰、再往、歷至七次、</verse>
				<verse number="44">迨及七次、則曰、有雲自海而起、小若人掌、曰、上告 亞哈 云、備車而下、免為雨阻、</verse>
				<verse number="45">頃之、風雲驟起、黑遍穹蒼、沛然下雨、 亞哈 乘車、往 耶斯列 、</verse>
				<verse number="46">耶和華加手於 以利亞 、遂束腰、趨於 亞哈 前、至 耶斯列 邑門、</verse>
			</chapter>
			<chapter number="19">
				<verse number="1">亞哈 以 以利亞 所為、及以刃殺諸先知之事、告 耶洗別 、</verse>
				<verse number="2">耶洗別 遣人謂 以利亞 曰、明日斯時、我若不喪爾命、如爾喪彼眾之命、則願諸神罰我維倍、</verse>
				<verse number="3">以利亞 聞之、則起而遁、以保其命、至 猶大 之 別是巴 、留其僕於彼、</verse>
				<verse number="4">獨行曠野一日之程、坐於羅騰樹下、祈死曰、耶和華歟、已矣、望取我命、蓋我不愈於我列祖也、</verse>
				<verse number="5">遂臥於羅騰樹下而睡、有天使撫之曰、起而食、</verse>
				<verse number="6">則見有炭炙之餅、及水一瓶、在於首側、遂飲食而復臥、</verse>
				<verse number="7">耶和華之使者再至、撫之曰、起而食、爾行斯途、力有未逮、</verse>
				<verse number="8">遂起飲食、藉其力行四十晝夜、詣上帝之山 何烈 、</verse>
				<verse number="9">入穴而居、耶和華諭之曰、 以利亞 、爾在此何為、</verse>
				<verse number="10">曰、我為萬軍之上帝耶和華、熱中特甚、蓋 以色列 人背爾約、毀爾壇、以刃殺爾先知、僅遺我一人、彼索我命、欲奪取之、</verse>
				<verse number="11">曰、爾其出穴、立於山崗、在耶和華前、時、耶和華過焉、其前有風、大而且猛、裂山碎石、惟耶和華不在風中、風後地震、耶和華不在其中、</verse>
				<verse number="12">地震之後有火、耶和華不在火中、火後有聲、微細而肅、</verse>
				<verse number="13">以利亞 聞之、以衣蒙面而出、立於穴口、有聲謂之曰、 以利亞 、爾在此何為、</verse>
				<verse number="14">曰、我為萬軍之上帝耶和華、熱中特甚、蓋 以色列 人背爾約、毀爾壇、以刃殺爾先知、僅遺我一人、彼索我命、欲奪取之、</verse>
				<verse number="15">耶和華曰、爾其旋歸、由曠野而往 大馬色 、既至、則膏 哈薛 、為 亞蘭 王、</verse>
				<verse number="16">亦膏 寧示 子 耶戶 、為 以色列 王、又膏 亞伯米何拉 人、 沙法 子 以利沙 、代爾為先知、</verse>
				<verse number="17">避 哈薛 之刃者、必為 耶戶 所殺、避 耶戶 之刃者、必為 以利沙 所殺、</verse>
				<verse number="18">然在 以色列 中、我遺七千人、其膝未嘗屈於 巴力 、其口未嘗吻之、</verse>
				<verse number="19">以利亞 遂去彼、遇 沙法 子 以利沙 耕於田、其前有牛十二雙、 以利沙 御其最後者、 以利亞 過之、以己衣置於其身、</verse>
				<verse number="20">乃棄牛、趨於 以利亞 後、曰、請容我與父母接吻、後必從爾、曰、歸哉、我於爾何為乎、</verse>
				<verse number="21">遂離之而歸、取牛一雙宰之、以駕牛之具烹其肉、與民食之、乃起、從 以利亞 、而服事之、</verse>
			</chapter>
			<chapter number="20">
				<verse number="1">亞蘭 王 便哈達 集其全軍、有三十二王偕之、統率車騎、上圍 撒瑪利亞 、攻之、</verse>
				<verse number="2">遣使入城、見 以色列 王 亞哈 曰、 便哈達 云、</verse>
				<verse number="3">爾之金銀屬我、爾妻孥之佳者亦屬我、</verse>
				<verse number="4">以色列 王曰、我主我王歟、我與所有、咸屬於爾、如爾所言、</verse>
				<verse number="5">使者復至、曰、 便哈達 云、我已遣人曰、必以爾之金銀妻孥、悉付於我、</verse>
				<verse number="6">惟明日斯時、我將遣我臣僕、遍索爾宮、與爾臣僕之室、凡爾目所悅者、必取之而去、</verse>
				<verse number="7">以色列 王召國中之長老曰、請觀斯人、如何謀害、遣人詣我、欲取我妻孥金銀、我未之辭、</verse>
				<verse number="8">長老與民眾對曰、勿聽之、勿允焉、</verse>
				<verse number="9">王謂 便哈達 之使曰、反告我主我王曰、爾先遣之使索於僕者、僕願為之、惟今所索者、我不能為、使者反而復命、</verse>
				<verse number="10">便哈達 更遣人曰、 撒瑪利亞 之塵、若足從我之眾、各取一掬、則願諸神罰我維倍、</verse>
				<verse number="11">以色列 王曰、爾告之云、披甲者、勿效卸甲者而誇、</verse>
				<verse number="12">便哈達 與列王飲於幕、聞所對、則命臣僕曰、列陳、遂列陳攻城、</verse>
				<verse number="13">有先知進見 以色列 王 亞哈 曰、耶和華云、此羣眾、爾見之乎、今日我必付於爾手、爾則知我乃耶和華、</verse>
				<verse number="14">亞哈 曰、藉誰乎、曰、耶和華云、藉諸州方伯之少者、曰、誰啟戰、曰、爾、</verse>
				<verse number="15">遂核諸州方伯之少者、得二百三十二人、後核 以色列 民眾、得七千人、</verse>
				<verse number="16">日中而出、 便哈達 與助之之三十二王、在幕飲醉、</verse>
				<verse number="17">方伯之少者為前鋒、 便哈達 使窺之、返曰、有人自 撒瑪利亞 出、</verse>
				<verse number="18">曰、彼出、或欲修和、或欲戰鬥、當生執之、</verse>
				<verse number="19">方伯之少者出城、軍旅從其後、</verse>
				<verse number="20">各殺其敵、 亞蘭 人遁、 以色列 人追之、 亞蘭 王 便哈達 乘馬、與騎兵遁而獲免、</verse>
				<verse number="21">以色列 王出邑、擊 亞蘭 車騎、大戮其眾、○</verse>
				<verse number="22">先知進見 以色列 王曰、往哉、自強、慎爾所為、歲月既周、 亞蘭 王必來攻爾、</verse>
				<verse number="23">亞蘭 王臣僕謂之曰、彼之神、乃山嶽之神、故強於我、當在平原與戰、則我必強於彼、</verse>
				<verse number="24">可如是而行、去厥列王、以軍長代之、</verse>
				<verse number="25">宜核一軍、與所喪者相同、以馬代馬、以車代車、我在平原與戰、必強於彼、王從其言而行、</verse>
				<verse number="26">歲月既周、 便哈達 核 亞蘭 之眾、往 亞弗 、與 以色列 人戰、</verse>
				<verse number="27">以色列 族亦核其眾、備糧食、而往逆之、 以色列 族建營於敵前、若山羊羔二小羣、惟 亞蘭 人充斥遍地、</verse>
				<verse number="28">有上帝僕進見 以色列 王曰、耶和華云、 亞蘭 人謂耶和華乃山嶽之神、非平原之神、故我必以此羣眾付於爾手、爾則知我乃耶和華、</verse>
				<verse number="29">兩軍相對建營、歷至七日、然後交戰、是日 以色列 人、殺 亞蘭 人步卒十萬、</verse>
				<verse number="30">其餘遁入 亞弗 邑、城垣傾圮、壓斃二萬七千人、 便哈達 遁入城、匿於內室、</verse>
				<verse number="31">其臣僕曰、我聞 以色列 家之王、咸懷矜恤、我儕曷若腰束麻、首繫索、乞降於 以色列 王、庶存爾命、</verse>
				<verse number="32">遂束麻於腰、繫索於首、詣 以色列 王曰、爾僕 便哈達 云、請存我命、曰、彼尚在乎、我兄弟也、</verse>
				<verse number="33">其人諦聽其言、迅即乘機而應曰、 便哈達 爾兄弟也、曰、往攜之至、 便哈達 遂出見王、王令登車、</verse>
				<verse number="34">便哈達 曰、昔我先人所奪爾父之邑、我必反爾、我先人在 撒瑪利亞 為市、今爾在 大馬色 亦可為市、 亞哈 曰、有此盟約、可釋爾歸、於是立約、而使之歸、○</verse>
				<verse number="35">有先知徒一人、奉耶和華命、謂同儕曰、爾其撲我、同儕不從、</verse>
				<verse number="36">曰、因爾不聽耶和華命、爾離我時、必見殺於獅、同儕離之、果遇獅被殺、</verse>
				<verse number="37">又遇一人、曰、爾其撲我、遂撲而傷之、</verse>
				<verse number="38">先知乃往、俟王於途、改其儀容、以巾掩目、</verse>
				<verse number="39">王過之、則呼曰、僕在陳時、有人執敵、轉詣我曰、爾守此人、如其失之、必以爾命代其命、或罰爾銀一他連得、</verse>
				<verse number="40">爾僕怱迫之間、其人已逸、 以色列 王曰、依爾所言為讞、汝自定之、</verse>
				<verse number="41">其人急去巾於目、 以色列 王乃知其為先知、</verse>
				<verse number="42">彼謂王曰、耶和華云、我定當滅之人、爾由爾手釋之、故必以爾命代其命、以爾民代其民、</verse>
				<verse number="43">以色列 王抑鬱不樂、歸 撒瑪利亞 、返其宮、</verse>
			</chapter>
			<chapter number="21">
				<verse number="1">此後、 耶斯列 人 拿伯 、有葡萄園在 耶斯列 、鄰於 撒瑪利亞 王 亞哈 之宮、</verse>
				<verse number="2">亞哈 謂 拿伯 曰、爾之葡萄園、鄰於我宮、給我為圃、我易以尤佳之園、爾若欲得其值、我則予爾以金、</verse>
				<verse number="3">拿伯 曰、願耶和華禁我、以我祖之遺業給爾、</verse>
				<verse number="4">亞哈 聞 耶斯列 人 拿伯 言、我不以祖遺業給爾、乃抑鬱不樂、回宮臥牀、面壁不食、</verse>
				<verse number="5">其后 耶洗別 詣之曰、心憂不食、曷故、</verse>
				<verse number="6">曰、我謂 耶斯列 人 拿伯 曰、以爾葡萄園給我以易金、或爾欲之、易以他園、彼曰、不以我之葡萄園給爾、</verse>
				<verse number="7">其后 耶洗別 曰、爾今治 以色列 國乎、其起而食、中心歡暢、我必以 耶斯列 人 拿伯 之葡萄園給爾、</verse>
				<verse number="8">遂假 亞哈 名作書、鈐以王印、致於 拿伯 邑中、與彼偕居之長老顯者、</verse>
				<verse number="9">書曰、宣告禁食、在民間舉 拿伯 於高坐、</verse>
				<verse number="10">置二匪徒於其前、對之證曰、爾詛上帝及王、即曳之出、以石擊斃之、</verse>
				<verse number="11">邑中之長老顯者、遵 耶洗別 所致之書而行、</verse>
				<verse number="12">宣告禁食、在民間舉 拿伯 於高坐、</verse>
				<verse number="13">有匪徒二人入、對之而坐、於眾前作證、訟 拿伯 曰、 拿伯 詛上帝與王、乃曳之出邑、以石擊斃之、</verse>
				<verse number="14">遣人告 耶洗別 曰、 拿伯 已石擊而死、</verse>
				<verse number="15">耶洗別 聞之、則告 亞哈 曰、起據 耶斯列 人 拿伯 之葡萄園、即不欲給爾以易金者、蓋 拿伯 已死、而不在矣、</verse>
				<verse number="16">亞哈 聞 拿伯 死、乃起、欲往 耶斯列 人 拿伯 之園、據而有之、○</verse>
				<verse number="17">耶和華諭 提斯比 人 以利亞 曰、</verse>
				<verse number="18">居 撒瑪利亞 之 以色列 王 亞哈 、今在 拿伯 之園、欲據而有之、爾起往迓、</verse>
				<verse number="19">告之曰、耶和華云、汝既殺人、又據其業乎、又告之曰、耶和華云、犬於何處舐 拿伯 之血、亦必於彼舐爾之血、</verse>
				<verse number="20">亞哈 謂 以利亞 曰、我敵、爾遇我乎、曰、我遇爾矣、因爾自鬻、行耶和華所惡、</verse>
				<verse number="21">耶和華云、我必降災於爾、掃除乎爾、爾之丁男、無論被束者、自由者、悉絕之於 以色列 中、</verse>
				<verse number="22">亦必使爾家、如 尼八 子 耶羅波安 之家、亦如 亞希雅 子 巴沙 之家、緣爾激我震怒、使 以色列 族陷罪、</verse>
				<verse number="23">論及 耶洗別 、耶和華云、 耶洗別 必為犬所噬、在 耶斯列 城側、</verse>
				<verse number="24">凡屬 亞哈 、死於邑者、犬必食之、死於野者、鳥必食之、</verse>
				<verse number="25">從未有若 亞哈 自鬻、行耶和華所惡者、為其后 耶洗別 所慫恿也、</verse>
				<verse number="26">彼從偶像、行極可憎之事、效 亞摩利 人所為、即耶和華於 以色列 人前、所逐之族之事、</verse>
				<verse number="27">亞哈 聞言、則裂其衣、衣麻禁食、臥亦衣麻、行亦柔謹、</verse>
				<verse number="28">耶和華諭 提斯比 人 以利亞 曰、</verse>
				<verse number="29">亞哈 自卑於我前、爾見之乎、緣此、於彼尚存之日、我不降災、迨其子時、乃降災於其家、</verse>
			</chapter>
			<chapter number="22">
				<verse number="1">亞蘭 與 以色列 國、三年無有戰事、</verse>
				<verse number="2">越至三年、 猶大 王 約沙法 、下詣 以色列 王、</verse>
				<verse number="3">以色列 王謂其臣僕曰、爾豈不知 基列 拉末 屬我、我乃寂然、不奪之於 亞蘭 王手乎、</verse>
				<verse number="4">遂問 約沙法 曰、爾願與我偕往 基列 拉末 以戰乎、曰、爾我無異、我民如爾民、我馬如爾馬、</verse>
				<verse number="5">又曰、請先諮諏耶和華、</verse>
				<verse number="6">以色列 王乃集先知、約四百人、謂之曰、我往 基列 拉末 以戰、可否、曰、往哉、主必付之於王手、</verse>
				<verse number="7">約沙法 曰、在此、非尚有耶和華之先知、可詢之乎、</verse>
				<verse number="8">以色列 王曰、尚有一人、 音拉 子 米該雅 、可藉之諮諏耶和華、然我憾之、因其論我之預言、有凶而無吉、 約沙法 曰、王勿言是、</verse>
				<verse number="9">以色列 王召一宦者、曰、速令 音拉 子 米該雅 至、</verse>
				<verse number="10">以色列 王與 猶大 王 約沙法 、各衣朝服、坐於位、在 撒瑪利亞 邑門之場、眾先知預言於其前、</verse>
				<verse number="11">基拿拿 子 西底家 曾製鐵角、曰、耶和華云、爾必以此角觸 亞蘭 人、至於盡滅、</verse>
				<verse number="12">眾先知亦如是預言曰、可往 基列 拉末 、而得利達、蓋耶和華將付之於王手、</verse>
				<verse number="13">往召 米該雅 之使謂之曰、諸先知眾口一辭、以吉語告王、請爾與彼同辭、告以吉語、</verse>
				<verse number="14">米該雅 曰、我指維生之耶和華而誓、耶和華所諭我者、我必言之、</verse>
				<verse number="15">既至王前、王曰、 米該雅 、我儕往 基列 拉末 以戰、可否、曰、可往、而得利達、耶和華必付之王手、</verse>
				<verse number="16">王曰、我須幾次囑爾、奉耶和華名與我言、惟以誠實乎、</verse>
				<verse number="17">曰、我觀 以色列 眾散布於山、猶羊無牧、耶和華曰、斯眾無主、可各安歸其家、</verse>
				<verse number="18">以色列 王謂 約沙法 曰、我豈不云、彼論我之預言、有凶無吉乎、</verse>
				<verse number="19">米該雅 曰、其聽耶和華之言、我見耶和華坐於其位、天上萬軍咸侍左右、</verse>
				<verse number="20">耶和華曰、誰願誘 亞哈 往 基列 拉末 、而隕沒乎、其一曰如此、其一曰如彼、</verse>
				<verse number="21">後有神出、立於耶和華前曰、我願誘之、</verse>
				<verse number="22">曰、何以誘之、曰、我將出為誑言之神、在其眾先知之口、曰、爾往為之、必成其事、</verse>
				<verse number="23">今耶和華以誑言之神、置爾眾先知之口、耶和華有言、將加禍於爾、</verse>
				<verse number="24">基拿拿 子 西底家 、前批 米該雅 之頰曰、耶和華之神、自我往與爾言、由於何途、</verse>
				<verse number="25">米該雅 曰、爾匿密室之日、則必見之、</verse>
				<verse number="26">以色列 王曰、執 米該雅 、歸付邑宰 亞們 、及王子 約阿施 、</verse>
				<verse number="27">告之曰、王命拘此夫於獄、食以艱苦之餅、飲以艱苦之水、待我安歸、</verse>
				<verse number="28">米該雅 曰、如爾安歸、則是耶和華未藉我而言、又曰、諸民、爾其聽之、○</verse>
				<verse number="29">以色列 王與 猶大 王 約沙法 、往 基列 拉末 、</verse>
				<verse number="30">以色列 王謂 約沙法 曰、我將改裝入陳、惟爾當衣王服、 以色列 王遂改裝入陳、</verse>
				<verse number="31">亞蘭 王曾命車長三十二人曰、尊卑俱勿與戰、惟與 以色列 王而已、</verse>
				<verse number="32">車長見 約沙法 、則曰、此必 以色列 王也、遂轉戰之、 約沙法 號呼、</verse>
				<verse number="33">車長見非 以色列 王、則返而不追、</verse>
				<verse number="34">有人偶爾挽弓、射中 以色列 王甲縫、王謂御者曰、我重傷矣、旋車載我出軍、</verse>
				<verse number="35">是日戰勢劇烈、王被扶立於車、以禦 亞蘭 人、創劇血流、至於車底、迨夕而死、</verse>
				<verse number="36">日入之際、有令傳於軍中曰、各歸故邑故土、</verse>
				<verse number="37">王薨、舁至 撒瑪利亞 、而葬於彼、</verse>
				<verse number="38">有人在 撒瑪利亞 池、洗濯其車、犬舐其血、如耶和華所言、此池、娼妓素浴其中、</verse>
				<verse number="39">亞哈 其餘事蹟、凡其所為、與建象牙之宮、暨築諸邑、俱載於 以色列 列王紀、</verse>
				<verse number="40">亞哈 與列祖偕眠、子 亞哈謝 嗣位、○</verse>
				<verse number="41">以色列 王 亞哈 四年、 亞撒 子 約沙法 即位、為 猶大 王、</verse>
				<verse number="42">時、年三十有五、在 耶路撒冷 為王、歷二十五年、其母 阿蘇巴 、 示利希 女也、</verse>
				<verse number="43">約沙法 循其父 亞撒 之道、不偏離之、行耶和華所悅、惟崇邱未廢、民仍獻祭焚香於其上、</verse>
				<verse number="44">約沙法 與 以色列 王修好、</verse>
				<verse number="45">約沙法 其餘事蹟、及所著之勇力、與其戰績、俱載於 猶大 列王紀、</verse>
				<verse number="46">其父 亞撒 時所遺孌童、 約沙法 盡除之於國中、</verse>
				<verse number="47">當時 以東 無王、方伯主治、</verse>
				<verse number="48">約沙法 造 他施 舟、欲往 俄斐 取金、因在 以旬迦別 舟破、不果、</verse>
				<verse number="49">亞哈 子 亞哈謝 告 約沙法 曰、容我僕與爾僕、同舟偕往、 約沙法 不許、</verse>
				<verse number="50">約沙法 與列祖偕眠、同葬於 大衛 城、子 約蘭 嗣位、○</verse>
				<verse number="51">猶大 王 約沙法 十七年、 亞哈 子 亞哈謝 即位、在 撒瑪利亞 、為 以色列 王、凡歷二年、</verse>
				<verse number="52">行耶和華所惡、循其父母之道、與 尼八 子 耶羅波安 使 以色列 族陷罪之道、</verse>
				<verse number="53">奉事崇拜 巴力 、激 以色列 上帝耶和華之怒、皆如其父所行、</verse>
			</chapter>
		</book>
		<book number="12">
			<chapter number="1">
				<verse number="1">亞哈 既卒、 摩押 叛 以色列 、</verse>
				<verse number="2">亞哈謝 在 撒瑪利亞 、墜樓櫺致疾、乃遣使曰、往詢 以革倫 神 巴力西卜 、我病得愈否、</verse>
				<verse number="3">耶和華之使者諭 提斯比 人 以利亞 曰、起迎 撒瑪利亞 王之使、謂之曰、 以色列 中豈無上帝、乃往詢 以革倫 神 巴力西卜 乎、</verse>
				<verse number="4">故耶和華云、爾所登之牀、不得再下、必死矣、 以利亞 遂往、</verse>
				<verse number="5">使者返、王曰、爾返何為、</verse>
				<verse number="6">曰、有人迎而告我曰、返見遣爾之王曰、耶和華云、 以色列 中豈無上帝、乃遣人詢 以革倫 神 巴力西卜 乎、故爾所登之牀、不得再下、必死矣、</verse>
				<verse number="7">曰、迎爾而告以斯言者、其人形狀如何、</verse>
				<verse number="8">曰、身衣毛衣、腰束革帶、王曰、是乃 提斯比 人 以利亞 也、</verse>
				<verse number="9">遂遣五十夫長、率五十人詣之、見其坐於山巔、謂之曰、上帝僕歟、王命爾下、</verse>
				<verse number="10">以利亞 謂五十夫長曰、如我為上帝僕、願火從天降、燬滅爾及爾之五十人、於是火降自天、燬滅五十夫長、暨五十人、</verse>
				<verse number="11">王又遣五十夫長、率五十人往、謂之曰、上帝僕歟、王命爾速下、</verse>
				<verse number="12">以利亞 曰、如我為上帝僕、願火從天降、燬滅爾及爾之五十人、於是上帝之火降自天、燬滅五十夫長、暨五十人、</verse>
				<verse number="13">王又遣五十夫長、率五十人、既至、登山、屈膝於 以利亞 前、懇求曰、上帝僕歟、祈視我命、暨此五十僕之命為寶、</verse>
				<verse number="14">火從天降、燬滅五十夫長、及其五十人、如是者再、今祈視我命為寶、</verse>
				<verse number="15">耶和華之使者、謂 以利亞 曰、爾偕之下、勿懼之、 以利亞 遂起偕下、往而見王、</verse>
				<verse number="16">謂之曰、耶和華云、 以色列 中豈無上帝、可以諮諏、乃遣使詢 以革倫 神 巴力西卜 乎、故爾所登之牀、不得再下、必死矣、</verse>
				<verse number="17">王遂死、如 以利亞 所傳耶和華之言、王無子、弟 約蘭 嗣位、在 猶大 王、 約沙法 子 約蘭 之二年、</verse>
				<verse number="18">亞哈謝 其餘事蹟、俱載於 以色列 列王紀、</verse>
			</chapter>
			<chapter number="2">
				<verse number="1">耶和華欲以旋風、接 以利亞 升天時、 以利亞 偕 以利沙 、由 吉甲 而往、</verse>
				<verse number="2">以利亞 謂 以利沙 曰、耶和華遣我至 伯特利 、請爾待此、 以利沙 曰、我指維生之耶和華、及爾生命而誓、我不離爾、於是二人下 伯特利 、</verse>
				<verse number="3">居 伯特利 之先知徒、出迓 以利沙 曰、耶和華今日將接爾師、與爾相離、爾知之乎、曰、我知之、爾其緘默、</verse>
				<verse number="4">以利亞 謂 以利沙 曰、耶和華遣我至 耶利哥 、請爾待此、曰、我指維生之耶和華、及爾生命而誓、我不離爾、於是二人至 耶利哥 、</verse>
				<verse number="5">居 耶利哥 之先知徒、詣 以利沙 曰、耶和華今日將接爾師、與爾相離、爾知之乎、曰、我知之、爾其緘默、</verse>
				<verse number="6">以利亞 謂之曰、耶和華遣我至 約但 、請爾待此、曰、我指維生之耶和華、及爾生命而誓、我不離爾、於是二人前往、</verse>
				<verse number="7">先知徒五十人、往而遙立、與之相對、二人立於 約但 河濱、</verse>
				<verse number="8">以利亞 卷其外衣擊水、水分左右、二人履陸而過、</verse>
				<verse number="9">既過、 以利亞 謂 以利沙 曰、我未被接離爾之先、爾欲我為爾何為、則求之、 以利沙 曰、求使感爾之神、臨我維倍、</verse>
				<verse number="10">曰、爾所求者、難矣哉、雖然、我被接離爾之時、爾若見我、則必得之、否則不得、</verse>
				<verse number="11">二人且行且語、忽有火車火馬間之、 以利亞 乘旋風升天、</verse>
				<verse number="12">以利沙 見而呼曰、我父歟、我父歟、 以色列 之車騎也、後不復見、遂取己衣、裂之為二、</verse>
				<verse number="13">又拾 以利亞 所墜之衣、返而立於 約但 河濱、</verse>
				<verse number="14">以其衣擊水曰、 以利亞 之上帝耶和華安在、水既見擊、亦分左右、 以利沙 過焉、</verse>
				<verse number="15">居 耶利哥 之先知徒望見之、則曰、 以利亞 之神臨 以利沙 矣、遂來迎之、伏於其前、</verse>
				<verse number="16">謂之曰、爾僕有壯士五十在此、請爾容其往尋爾師、或耶和華之神取而投之某山某谷、曰、勿遣之、</verse>
				<verse number="17">彼眾促之、致其愧怍、則曰、可遣之、遂遣五十人尋之、三日不遇、</verse>
				<verse number="18">以利沙 俟於 耶利哥 、被遣者返、 以利沙 曰、我豈未告爾勿往乎、○</verse>
				<verse number="19">邑民謂 以利沙 曰、試觀此邑、地勢佳美、我主所見也、惟其水惡劣、土產不稔而隕、</verse>
				<verse number="20">曰、取新盂盛鹽予我、遂取而予之、</verse>
				<verse number="21">以利沙 出至水泉、投鹽其中、曰、耶和華云、我治此水、自茲以往、不復令人死、不使土產不稔而隕、</verse>
				<verse number="22">其水即佳、至於今日、如 以利沙 所言、○</verse>
				<verse number="23">以利沙 由此上 伯特利 、行於途間、有童子自邑出、戲之曰、頭童者其上歟、頭童者其上歟、</verse>
				<verse number="24">以利沙 回顧、奉耶和華名詛之、遂有牝熊二、自林中出、裂童子四十二、</verse>
				<verse number="25">以利沙 自此往 迦密 山、由彼返 撒瑪利亞 、</verse>
			</chapter>
			<chapter number="3">
				<verse number="1">猶大 王 約沙法 十八年、 亞哈 子 約蘭 在 撒瑪利亞 即位、為 以色列 王、歷十二年、</verse>
				<verse number="2">行耶和華所惡、然不似其父母、蓋其父所製 巴力 之柱、彼除去之、</verse>
				<verse number="3">惟從 尼八 子 耶羅波安 陷 以色列 人之罪、不離棄之、○</verse>
				<verse number="4">摩押 王 米沙 、畜羊者也、以羔羊十萬、牡羊十萬之毛、貢 以色列 王、</verse>
				<verse number="5">亞哈 既沒、 摩押 王叛 以色列 王、</verse>
				<verse number="6">時、 約蘭 王出 撒瑪利亞 、核 以色列 眾、</verse>
				<verse number="7">遣人詣 猶大 王 約沙法 曰、 摩押 王叛我、爾願偕我往攻 摩押 乎、曰、願往、爾我無異、我民如爾民、我馬如爾馬、</verse>
				<verse number="8">曰、當由何路而往、曰、由 以東 之曠野、</verse>
				<verse number="9">於是 以色列 王、與 猶大 王 以東 王偕往、紆道而行、歷程七日、軍旅及所隨之牲畜、無水以飲、</verse>
				<verse number="10">以色列 王曰、哀哉、耶和華集此三王、欲付於 摩押 人手、</verse>
				<verse number="11">約沙法 曰、在此、非有耶和華之先知、可藉以諮諏耶和華乎、 以色列 王之一僕對曰、昔傾水於 以利亞 之手者、 沙法 子 以利沙 在此、</verse>
				<verse number="12">約沙法 曰、彼有耶和華之言、 以色列 王與 約沙法 、及 以東 王、遂往見之、</verse>
				<verse number="13">以利沙 謂 以色列 王曰、我與爾何與、其詣爾父母之先知、 以色列 王曰、不然、耶和華集此三王、欲付於 摩押 人手、</verse>
				<verse number="14">以利沙 曰、我指所事萬軍之主、維生之耶和華而誓、我若不視 猶大 王 約沙法 在此、必不顧爾、不見爾、</verse>
				<verse number="15">今當召一鼓琴者至、鼓琴時、耶和華之手臨之、</verse>
				<verse number="16">以利沙 曰、耶和華云、於此谷中、遍掘溝洫、</verse>
				<verse number="17">蓋耶和華云、爾不見風、亦不見雨、水必盈於斯谷、爾及牲畜飲之、</verse>
				<verse number="18">耶和華視此猶為細事、亦必付 摩押 人於爾手、</verse>
				<verse number="19">凡諸堅城美邑、爾必毀之、伐其嘉木、塞其水泉、以石毀其腴壤、</verse>
				<verse number="20">詰朝獻素祭時、有水自 以東 道而來、充溢斯地、</verse>
				<verse number="21">摩押 人聞三王至、欲與之戰、則集民眾、自甫能執兵者以上、悉立於邊界、</verse>
				<verse number="22">及旦、日照於水、 摩押 人夙興、遙望其水、色紅如血、</verse>
				<verse number="23">曰、此乃血也、三王必亡、互相攻擊、 摩押 人乎、其往掠之、</verse>
				<verse number="24">既至 以色列 營、 以色列 人起而攻之、使遁於其前、從而追擊、入於 摩押 境、</verse>
				<verse number="25">毀其城邑、各擲石以填其腴壤、塞其水泉、伐其嘉木、僅存 吉珥哈列設 石垣、發石之卒環而攻之、</verse>
				<verse number="26">摩押 王見戰勢劇烈、則率執刃之士七百、欲衝過之、至 以東 王、而不能焉、</verse>
				<verse number="27">乃取當繼位之冢子、獻為燔祭於垣上、 以色列 人深恨之、於是三王去之、各返故土、</verse>
			</chapter>
			<chapter number="4">
				<verse number="1">有一婦、先知徒之妻也、呼 以利沙 曰、爾僕我夫已死、彼素寅畏耶和華、爾所知也、今債主至、欲取我二子為奴、</verse>
				<verse number="2">以利沙 曰、我可為爾何為、家中何所有、其告我、曰、婢家無長物、惟油一瓶、</verse>
				<verse number="3">曰、爾往於外、假空器於諸鄰、勿少假焉、</verse>
				<verse number="4">入室閉門、爾與爾子在內、傾油於諸器、盈則移於側、</verse>
				<verse number="5">乃別 以利沙 、閉門與子在室、子運器、婦傾油、</verse>
				<verse number="6">諸器既盈、婦謂子曰、再取一器、子曰、無之、油即止、</verse>
				<verse number="7">婦遂往告上帝僕、上帝僕曰、鬻油償債、所餘者、爾與子賴以度日、○</verse>
				<verse number="8">一日 以利沙 經 書念 、在彼有一貴婦、強之食、後每經其所、則入而食、</verse>
				<verse number="9">婦謂夫曰、我知屢經我所者、乃上帝聖僕也、</verse>
				<verse number="10">我儕當於屋巔、建一小室、內置牀几椅及燈臺、彼至我所、可寓其間、</verse>
				<verse number="11">一日 以利沙 至、入室而臥、</verse>
				<verse number="12">謂其僕 基哈西 曰、召 書念 婦來、遂召之至、立於其前、</verse>
				<verse number="13">以利沙 謂其僕曰、告之云、爾既為我思慮周密、我當為爾何為、爾於王、或軍長、有所求乎、婦曰、我居於我民中、安甚、</verse>
				<verse number="14">以利沙 曰、然則為之何為、 基哈西 曰、婦無子、其夫已老矣、</verse>
				<verse number="15">曰、再召之至、既至立於門、</verse>
				<verse number="16">以利沙 曰、歲月既周、至於此時、爾必抱子、曰、不然、我主上帝僕歟、勿誑爾婢、</verse>
				<verse number="17">婦果懷妊、屆期生子、如 以利沙 所言、</verse>
				<verse number="18">子稍長、一日往穫者所、見其父、</verse>
				<verse number="19">謂父曰、我首、我首、父謂僕曰、抱至其母、</verse>
				<verse number="20">既抱之付其母、子坐母膝、日中而死、</verse>
				<verse number="21">母抱之而上、置於上帝僕之牀、閉門而出、</verse>
				<verse number="22">呼夫曰、請遣一僕、攜一驢至、我趨詣上帝僕而返、</verse>
				<verse number="23">夫曰、今日非月朔、非安息日、爾往見之何為、曰、此行平安、</verse>
				<verse number="24">遂備驢、謂僕曰、驅驢前往、非我命爾、則勿緩、</verse>
				<verse number="25">乃往 迦密 山、詣上帝僕、上帝僕遙見之、謂僕 基哈西 曰、試觀 書念 婦至矣、</verse>
				<verse number="26">汝趨迎之、問曰、爾安乎、爾夫安乎、爾子安乎、婦曰、安、</verse>
				<verse number="27">婦登山、詣上帝僕、則抱其足、 基哈西 近而推之、上帝僕曰、聽之、其心憂苦、而耶和華隱之、未以示我、</verse>
				<verse number="28">婦曰、我豈求於我主、欲得子乎、我非曰勿誑我乎、</verse>
				<verse number="29">以利沙 謂 基哈西 曰、束爾腰、執我杖而往、遇人勿問安、人問安勿答之、置我杖於子面、</verse>
				<verse number="30">子之母曰、我指維生之耶和華、與爾生命而誓、我不離爾、 以利沙 遂起隨之、</verse>
				<verse number="31">基哈西 先往、置杖於子面、而無聲無覺、乃返迎 以利沙 、告之曰、子未醒、</verse>
				<verse number="32">以利沙 入室、見子已死、臥於其牀、</verse>
				<verse number="33">遂閉門、惟其二人在內、祈禱耶和華、</verse>
				<verse number="34">既而登牀、伏於子身、口與口、目與目、手與手、皆相對、又伏於子身、子體漸溫、</verse>
				<verse number="35">乃下、往來於室中、復上、伏於子身、子發嚏七、目遂啟、</verse>
				<verse number="36">以利沙 召 基哈西 曰、召 書念 婦至、乃召之、既至、 以利沙 曰、抱爾子、</verse>
				<verse number="37">婦入、在其足前、俯伏於地、抱子而出、○</verse>
				<verse number="38">以利沙 復至 吉甲 、其地適饑、先知徒坐於其前、 以利沙 命其僕曰、置巨釜、為先知徒煮羹、</verse>
				<verse number="39">有人往田採蔬、遇野瓜摘之、盈懷而歸、剖之、投於煮羹之釜、不識之也、</verse>
				<verse number="40">傾之出、以予眾、食時、眾呼曰、上帝僕歟、釜中有死毒、遂不能食、</verse>
				<verse number="41">以利沙 曰、攜麵至、遂投麵於釜、曰、傾之出、予眾食、而釜中無毒矣、○</verse>
				<verse number="42">有人自 巴力沙利沙 來、攜初實之麰麥餅二十、及新穗、藏於囊中、奉於上帝僕、上帝僕曰、予眾食之、</verse>
				<verse number="43">其僕曰、何也、豈陳此以供百人乎、曰、予眾食之、蓋耶和華云、眾必食之而有餘、</verse>
				<verse number="44">僕遂陳於眾前、食之而有餘、如耶和華所言、</verse>
			</chapter>
			<chapter number="5">
				<verse number="1">亞蘭 王之軍長 乃縵 、在其主前為大為尊、緣耶和華藉之使 亞蘭 獲勝、素為英武、第患癩疾、</verse>
				<verse number="2">昔 亞蘭 人結隊而出、自 以色列 境虜一少女、服事 乃縵 之妻、</verse>
				<verse number="3">女謂主母曰、深願我主與先知偕、在於 撒瑪利亞 、彼必愈其癩、</verse>
				<verse number="4">乃縵 入告其主曰、 以色列 地之女、所言如此、</verse>
				<verse number="5">亞蘭 王曰、爾往哉、我致書於 以色列 王、 乃縵 遂往、攜銀十他連得、金六千舍客勒、衣十襲、</verse>
				<verse number="6">賷書致 以色列 王曰、爾得此書、則知我遣臣僕 乃縵 詣爾、俾愈其癩、</verse>
				<verse number="7">以色列 王閱書、裂其衣曰、我豈為上帝、能死生人乎、彼乃遣人詣我、使愈其癩、爾其思之、可知彼乃搆釁於我、</verse>
				<verse number="8">上帝僕 以利沙 聞 以色列 王裂衣、則遣人詣之、曰、何為裂衣、令其人就我、則知 以色列 中有先知也、</verse>
				<verse number="9">於是 乃縵 率車馬而至、立於 以利沙 宅門、</verse>
				<verse number="10">以利沙 遣使謂之曰、往 約但 河沐浴七次、則爾膚復原而得潔、</verse>
				<verse number="11">乃縵 怒而退曰、我意彼必出而見我、立而籲其上帝耶和華之名、搖手於患處、使癩者得愈、</verse>
				<verse number="12">大馬色 之河、 亞罷拿 與 法珥法 、較 以色列 諸水、豈不尤佳乎、我不可浴於彼、而得潔乎、遂忿然反身而去、</verse>
				<verse number="13">其僕進而謂之曰、我父歟、先知若命爾行一大事、爾豈不行之、況僅言沐浴而得潔乎、</verse>
				<verse number="14">乃縵 遂下、遵上帝僕之言、濡於 約但 七次、其膚復原、如嬰孩之膚而潔焉、</verse>
				<verse number="15">遂與從者返詣上帝僕、立於其前曰、今我知 以色列 而外、天下無上帝、祈受爾僕之餽、</verse>
				<verse number="16">曰、我指所事維生之耶和華而誓、我必不受、 乃縵 強之、惟彼固辭、</verse>
				<verse number="17">乃縵 曰、如不受、求爾以二騾可負之土賜爾僕、今而後、爾僕不獻燔祭及他祭於他神、惟獻於耶和華、</verse>
				<verse number="18">但有一事、願耶和華宥爾僕、即我主入 臨門 廟崇拜時、倚於我手、我隨之而鞠躬、願耶和華宥爾僕於此事、</verse>
				<verse number="19">曰、安然而去、遂行、相去未遠、○</verse>
				<verse number="20">上帝僕 以利沙 之僕 基哈西 曰、我主惜此 亞蘭 人 乃縵 之費、不受其手所攜者、我指維生之耶和華而誓、我必追之、少索其物、</verse>
				<verse number="21">基哈西 遂追 乃縵 、 乃縵 見人趨而追之、下車迓之曰、安乎、</verse>
				<verse number="22">曰、安、我主遣我告爾曰、適有先知徒少者二人、自 以法蓮 山地至我、請爾以銀一他連得、衣二襲予之、</verse>
				<verse number="23">乃縵 曰、請受二他連得、強之受、乃以銀二他連得、置於二囊、及衣二襲、付於二僕、二僕荷之、行於其前、</verse>
				<verse number="24">既至山岡、則由僕手接之、藏於室、遣二人去、</verse>
				<verse number="25">基哈西 入、立於主前、 以利沙 曰、 基哈西 、汝奚自、曰、爾僕無所往、</verse>
				<verse number="26">曰、其人下車、轉而迓爾時、我心豈不偕往乎、是時豈可受銀與衣、以購橄欖園、葡萄園、牛羊僕婢乎、</verse>
				<verse number="27">緣此、 乃縵 之癩必附爾身、爰及苗裔、至於永世、 基哈西 退而出、遂為癩者、其白如雪、</verse>
			</chapter>
			<chapter number="6">
				<verse number="1">先知徒謂 以利沙 曰、我與爾同居之處、狹隘太甚、</verse>
				<verse number="2">求爾容我往 約但 、各取材木、在彼建室以居、曰、往哉、</verse>
				<verse number="3">或曰、求爾與僕偕往、曰、我往、</verse>
				<verse number="4">遂與俱往、至 約但 伐木、</verse>
				<verse number="5">一人斫木時、斧脫柯墜於水、呼曰、惜哉、我主歟、此乃貸於人者、</verse>
				<verse number="6">上帝僕曰、墜於何所、遂示其處、則斬木投水、鐵上浮、</verse>
				<verse number="7">曰、爾其取之、遂伸手取之、○</verse>
				<verse number="8">亞蘭 王與 以色列 戰、與其臣議曰、我必於某處建營、</verse>
				<verse number="9">上帝僕遣人詣 以色列 王曰、爾其慎之、勿經某處、蓋 亞蘭 人至矣、</verse>
				<verse number="10">以色列 王遣人至上帝僕所戒之處、而脫其害、非僅一二次已也、</verse>
				<verse number="11">亞蘭 王緣此中心煩擾、召其臣謂之曰、我中誰助 以色列 王、爾曹不告我乎、</verse>
				<verse number="12">一臣曰、我主我王歟、非也、乃 以色列 之先知 以利沙 、以王在寢室所言者、告 以色列 王、</verse>
				<verse number="13">王曰、往視其人何在、我則遣人執之、或告曰、在 多坍 、</verse>
				<verse number="14">乃遣車馬大軍夜至、而圍其邑、</verse>
				<verse number="15">上帝僕之僕夙興而出、見軍旅車馬圍城、則曰、哀哉、我主歟、我儕將何為、</verse>
				<verse number="16">曰、勿懼、偕我者較偕彼者尤眾、</verse>
				<verse number="17">以利沙 禱曰、耶和華歟、求爾啟其目、使之得見、耶和華啟少者之目、則見遍山火車火馬、環繞 以利沙 、</verse>
				<verse number="18">敵軍既至、 以利沙 禱耶和華曰、祈使斯眾目瞶、耶和華即瞶其目、如 以利沙 之言、</verse>
				<verse number="19">以利沙 謂之曰、此非其途、亦非其邑、爾其從我、我導爾至所尋者、遂導之至 撒瑪利亞 、</verse>
				<verse number="20">既入 撒瑪利亞 、 以利沙 曰、耶和華歟、啟斯眾之目、使之得見、耶和華啟其目、彼乃得見、知在 撒瑪利亞 邑中、</verse>
				<verse number="21">以色列 王見之、謂 以利沙 曰、我父歟、我擊之可乎、我擊之可乎、</verse>
				<verse number="22">曰、不可擊之、以刃以弓所虜者、可擊之乎、當陳餅與水於其前、使之飲食、而返其主、</verse>
				<verse number="23">王為之設盛饌、飲食既畢、遣之去、乃歸其主、自此 亞蘭 軍旅、不再侵 以色列 境、○</verse>
				<verse number="24">厥後、 亞蘭 王 便哈達 集其全軍而上、圍 撒瑪利亞 、</verse>
				<verse number="25">撒瑪利亞 饑甚、被困、至一驢之首、售銀八十舍客勒、鴿糞二升、售銀五舍客勒、</verse>
				<verse number="26">以色列 王經行城垣、有婦呼曰、我主我王歟、其助我、</verse>
				<verse number="27">曰、如耶和華不助爾、我何由助爾、由禾場或酒醡乎、</verse>
				<verse number="28">又曰、爾有何事、婦曰、此婦謂我曰、取爾子、我儕今日食之、明日則食我子、</verse>
				<verse number="29">於是烹我子而食之、次日我曰、取爾子、我儕食之、彼匿其子、</verse>
				<verse number="30">王聞婦言則裂其衣、由城垣而過、民見其內衣麻衣、</verse>
				<verse number="31">王曰、今日若容 沙法 子 以利沙 之首、仍在其身、則願上帝罰我維倍、</verse>
				<verse number="32">以利沙 坐於室、長老偕坐、王遣侍者先往、使者未至、 以利沙 謂長老曰、試觀此兇人之子、遣人取我首、使者至、爾則閉門、嚴守而禦之、其主之足音、非隨其後乎、</verse>
				<verse number="33">言時、使者至、王隨至、曰、此災降自耶和華、我何為復徯耶和華乎、</verse>
			</chapter>
			<chapter number="7">
				<verse number="1">以利沙 曰、宜聽耶和華之言、耶和華云、明日此時、在 撒瑪利亞 邑門、細麵一細亞、售銀一舍客勒、麰麥二細亞、售銀一舍客勒、</verse>
				<verse number="2">扶王之軍長謂上帝僕曰、即耶和華啟牖於天、豈能有此事乎、 以利沙 曰、爾必目睹、惟不得食、○</verse>
				<verse number="3">邑門有癩者四人、相語曰、我坐此待斃、何為哉、</verse>
				<verse number="4">若云入邑、則邑中饑、必死於彼、如坐於此、亦必死焉、其來、我儕往降於 亞蘭 軍、如存我生、則生、如殺我、則死耳、</verse>
				<verse number="5">薄暮遂起、往 亞蘭 營、至營之邊隅、闃其無人、</verse>
				<verse number="6">蓋耶和華使 亞蘭 軍旅、聞車聲馬聲、大軍之聲、則相語曰、 以色列 王必賄 赫 族、與 埃及 諸王、來攻我矣、</verse>
				<verse number="7">薄暮即起而遁、棄其帳幕馬驢、留營如故、祇逃其生、</verse>
				<verse number="8">癩者至營之邊隅、入一幕、式食式飲、攜其金銀衣服、出而匿之、返入他幕、亦攜其物匿之、</verse>
				<verse number="9">乃相語曰、我所為者未善、今日有佳音、而我儕默爾、待至平旦、罪必及我、我儕其往、報於王家、</verse>
				<verse number="10">遂往、呼守門者、告之曰、我至 亞蘭 營、見無人在、亦無人聲、惟馬驢繫焉、帳幕如故、</verse>
				<verse number="11">守門者乃呼告於王家、</verse>
				<verse number="12">王夜起、謂其臣曰、 亞蘭 人於我所為、我以示爾、彼知我飢、故出營伏於田、意謂其人出城時、我儕則生擒之、而入其邑、</verse>
				<verse number="13">一臣對曰、請於邑中所遺之馬、遣人取其五匹、而往窺之、 以色列 人幾至滅絕、此馬之數、如遺民焉、</verse>
				<verse number="14">遂取馬與二車、王遣之追襲 亞蘭 軍曰、往而察之、</verse>
				<verse number="15">乃追襲之、至 約但 、見衣械遍於途、即 亞蘭 人疾遁而棄者、使者返告於王、</verse>
				<verse number="16">民遂出、掠 亞蘭 營、於是細麵一細亞、售銀一舍客勒、麰麥二細亞、售銀一舍客勒、如耶和華所言、</verse>
				<verse number="17">王委扶之之軍長監邑門、民於邑門踐之而死、如上帝僕於王來見時所言、</verse>
				<verse number="18">蓋上帝僕曾言於王曰、明日此時、在 撒瑪利亞 邑門、細麵一細亞、售銀一舍客勒、麰麥二細亞、售銀一舍客勒、</verse>
				<verse number="19">其時軍長謂上帝僕曰、即耶和華啟牖於天、豈能有此事乎、曰、爾必目睹、惟不得食、</verse>
				<verse number="20">斯皆應於其身、民於邑門踐之而死、</verse>
			</chapter>
			<chapter number="8">
				<verse number="1">以利沙 曾謂所甦其子之婦曰、爾與爾家、起往可居之地而居、蓋耶和華必使饑饉臨於斯土、歷至七年、</verse>
				<verse number="2">婦起、遵上帝僕之言、攜其家往居 非利士 地、歷至七年、</verse>
				<verse number="3">七年之末、婦自 非利士 地而返、為其第宅田畝、往籲於王、</verse>
				<verse number="4">時、王與上帝僕之僕 基哈西 相語曰、請以 以利沙 所行之大事告我、</verse>
				<verse number="5">基哈西 以其甦死者之事告王、適所甦其子之婦、為第宅田畝籲王、 基哈西 曰、我主我王、此即其婦、此即其子、乃 以利沙 所甦者、</verse>
				<verse number="6">王問婦、婦告之、遂命一宦者曰、凡屬此婦、暨其離國至今、田畝所產者、悉反之、○</verse>
				<verse number="7">以利沙 至 大馬色 、 亞蘭 王 便哈達 遘疾、或告之曰、上帝僕至此、</verse>
				<verse number="8">王命 哈薛 曰、爾攜禮物、往迎上帝僕、託之詢於耶和華、我病得愈否、</verse>
				<verse number="9">哈薛 遂往迎之、以四十駝、負 大馬色 各種佳品、以為禮物、既至、立於其前曰、爾子 亞蘭 王 便哈達 、遣我詣爾曰、我病得愈否、</verse>
				<verse number="10">以利沙 曰、汝往告之曰、爾必愈、然耶和華曾示我彼必死、</verse>
				<verse number="11">遂注視 哈薛 、致其愧怍、上帝僕乃哭、</verse>
				<verse number="12">哈薛 曰、我主何為而哭、曰、我知爾於 以色列 人將行之惡、以火燬其堅城、以刃殺其丁壯、擲斃其嬰孩、刳剔其孕婦、</verse>
				<verse number="13">哈薛 曰、僕何人斯、乃一犬耳、焉能行此大事、 以利沙 曰、耶和華已示我、爾必為 亞蘭 王、</verse>
				<verse number="14">哈薛 別 以利沙 、返見其主、其主問曰、 以利沙 與爾何言、曰、言爾必愈、</verse>
				<verse number="15">翌日、 哈薛 以裯濡水、覆其面、致之死、 哈薛 遂繼其位、○</verse>
				<verse number="16">以色列 王 亞哈 子 約蘭 五年、 猶大 王 約沙法 尚在位時、其子 約蘭 即位、</verse>
				<verse number="17">時、年三十有二、在 耶路撒冷 為王、凡歷八年、</verse>
				<verse number="18">循 以色列 諸王之道、如 亞哈 家所為、蓋娶 亞哈 女為妻、行耶和華所惡、</verse>
				<verse number="19">然耶和華以其僕 大衛 故、不滅 猶大 、依其所許、永錫燈光於 大衛 、爰及子孫、</verse>
				<verse number="20">當 約蘭 時、 以東 叛 猶大 、脫於其手、立王自治、</verse>
				<verse number="21">約蘭 率所有之車至 撒益 、 以東 人圍之、 約蘭 夜起擊之、及其車長、 猶大 民遁、各歸其幕、</verse>
				<verse number="22">如是 以東 叛 猶大 、至於今日、 立拿 亦同時而叛、</verse>
				<verse number="23">約蘭 其餘事蹟、凡其所行、俱載於 猶大 列王紀、</verse>
				<verse number="24">約蘭 與列祖偕眠、同葬於 大衛 城、子 亞哈謝 嗣位、○</verse>
				<verse number="25">以色列 王 亞哈 子 約蘭 十二年、 猶大 王 約蘭 子 亞哈謝 即位、</verse>
				<verse number="26">時、年二十有二、在 耶路撒冷 為王、僅歷一年、其母名 亞他利雅 、乃 以色列 王 暗利 之孫也、</verse>
				<verse number="27">亞哈謝 循 亞哈 家之道、行耶和華所惡、如 亞哈 家所為、因其為 亞哈 家之壻也、</verse>
				<verse number="28">彼與 亞哈 子 約蘭 往 基列 拉末 、與 亞蘭 王 哈薛 戰、 約蘭 為 亞蘭 人所傷、</verse>
				<verse number="29">約蘭 返 耶斯列 、醫其在 拉末 與 亞蘭 王 哈薛 戰時、所受之傷、 猶大 王 約蘭 子 亞哈謝 因其疾病、下 耶斯列 視之、</verse>
			</chapter>
			<chapter number="9">
				<verse number="1">先知 以利沙 召先知徒一人、命之曰、束爾腰、執膏一瓶、往 基列 拉末 、</verse>
				<verse number="2">既至、尋 寧示 孫、 約沙法 子 耶戶 、使之起而離其昆弟、攜入內室、</verse>
				<verse number="3">以膏瓶傾於其首曰、耶和華云、我膏爾為 以色列 王、即啟門而遁、勿延、</verse>
				<verse number="4">先知少者遂往 基列 拉末 、</verse>
				<verse number="5">既至、見諸軍長皆坐、曰、軍長歟、我有言告汝、 耶戶 曰、我中何人、曰、軍長歟、即爾也、</verse>
				<verse number="6">耶戶 起而入室、少者傾膏於其首、謂之曰、 以色列 之上帝耶和華云、我膏爾為耶和華民 以色列 之王、</verse>
				<verse number="7">爾必擊爾主 亞哈 家、俾我於 耶洗別 之身、報我僕眾先知、及耶和華諸僕之血仇、</verse>
				<verse number="8">亞哈 全家必滅、 亞哈 丁男、無論被束者、自由者、悉絕之於 以色列 中、</verse>
				<verse number="9">我必使 亞哈 家、如 尼八 子 耶羅波安 、及 亞希雅 子 巴沙 之家然、</verse>
				<verse number="10">耶洗別 必在 耶斯列 田、為犬所噬、無人葬之、言竟、啟門而遁、</verse>
				<verse number="11">耶戶 出、至其主之諸臣、其一問曰、安乎、此顚狂者詣爾何事、曰、爾識其人、亦知其言、</verse>
				<verse number="12">曰、此誑言也、爾其告我、曰、彼如此謂我曰、耶和華云、我膏爾為 以色列 王、</verse>
				<verse number="13">眾急以其衣置於階之上級、使 耶戶 坐其上、吹角曰、 耶戶 為王矣、</verse>
				<verse number="14">於是 寧示 孫、 約沙法 子 耶戶 叛 約蘭 、初、 約蘭 與 以色列 眾禦 亞蘭 王 哈薛 、戍守 基列 拉末 、</verse>
				<verse number="15">約蘭 王返 耶斯列 、醫其與 亞蘭 王 哈薛 戰時、所受之傷、 耶戶 告眾曰、若愜爾意、則勿容人出邑、往報於 耶斯列 、</verse>
				<verse number="16">耶戶 乃乘車往 耶斯列 、因 約蘭 臥病於彼、 猶大 王 亞哈謝 來視之、</verse>
				<verse number="17">守望者立於 耶斯列 臺、見 耶戶 之軍將至、曰、我見一軍、 約蘭 曰、遣騎兵往迎之、問曰、安否、</verse>
				<verse number="18">騎兵遂往迎之、曰、王云安否、 耶戶 曰、安否與爾何與、其轉而隨我後、守望者告曰、使者至彼而不返、</verse>
				<verse number="19">又遣騎兵、既至、曰、王云安否、 耶戶 曰、安否與爾何與、其轉而隨我後、</verse>
				<verse number="20">守望者又告曰、使者至彼而不返、來者御車之勢、有若 寧示 孫 耶戶 、蓋其御猛甚也、</verse>
				<verse number="21">約蘭 曰、駕、遂備車、 以色列 王 約蘭 、 猶大 王 亞哈謝 、各乘其車、往迎 耶戶 、遇於 耶斯列 人 拿伯 之田、</verse>
				<verse number="22">約蘭 見 耶戶 、則曰、 耶戶 歟、安否、曰、爾母 耶洗別 、淫行巫術若是之多、焉得安乎、</verse>
				<verse number="23">約蘭 旋轅而遁、謂 亞哈謝 曰、 亞哈謝 歟、是叛也、</verse>
				<verse number="24">耶戶 極力彎弓、射中 約蘭 兩臂之間、矢穿其心而出、遂仆於車、</verse>
				<verse number="25">耶戶 謂其軍長 畢甲 曰、取而投於 耶斯列 人 拿伯 之田、爾其追思、爾我同乘、隨其父 亞哈 時、耶和華預言之、</verse>
				<verse number="26">曰、昨日我見 拿伯 及其諸子之血、必於是田報之、今投之於此田、循耶和華所言、</verse>
				<verse number="27">猶大 王 亞哈謝 見此、遂由園亭之道而遁、 耶戶 追之、曰、擊之於車中、至近 以伯蓮 之 姑珥 阪、擊之、乃遁至 米吉多 而死、</verse>
				<verse number="28">其臣載之於車、至 耶路撒冷 、葬於其墓、偕其列祖、在 大衛 城、○</verse>
				<verse number="29">亞哈謝 即位、為 猶大 王時、乃在 亞哈 子 約蘭 之十一年、○</verse>
				<verse number="30">耶戶 既至 耶斯列 、 耶洗別 聞之、畫眉飾首、自牖而觀、</verse>
				<verse number="31">耶戶 入門、 耶洗別 曰、弒主之 心利 歟、安乎、</verse>
				<verse number="32">耶戶 仰視其牖曰、為我者誰乎、有二三宦者自牖觀之、</verse>
				<verse number="33">耶戶 曰、擲之下、遂擲之、血濺於壁及馬、 耶戶 以足踐之、</verse>
				<verse number="34">耶戶 入而飲食、既而命曰、收此服詛之婦葬之、以其為王女也、</verse>
				<verse number="35">遂往葬之、僅得其頭顱、與足及手掌而已、</verse>
				<verse number="36">反告 耶戶 、 耶戶 曰、此乃耶和華藉其僕、 提斯比 人 以利亞 所言曰、 耶洗別 之肉、必在 耶斯列 田、為犬所噬、</verse>
				<verse number="37">其屍必在 耶斯列 田、如田間之糞壤、致人不得曰、此乃 耶洗別 也、</verse>
			</chapter>
			<chapter number="10">
				<verse number="1">亞哈 有子七十、在 撒瑪利亞 、 耶戶 作書、寄 撒瑪利亞 、致 耶斯列 之首領即長老、及教育 亞哈 諸子者、</verse>
				<verse number="2">曰、爾主之子偕爾、亦有車馬、器械堅城、</verse>
				<verse number="3">爾接此書、可擇爾主眾子中、賢而適宜者、俾踐其父之位、而為爾主之家戰爭、</verse>
				<verse number="4">彼眾懼甚、曰、二王不能禦之、我儕何能禦乎、</verse>
				<verse number="5">家宰邑宰長老、及教育 亞哈 子者、遣人詣 耶戶 曰、我為爾僕、凡所命者、我必行之、我不立人為王、爾視為善者則行之、</verse>
				<verse number="6">耶戶 復致書曰、爾若為我、聽從我言、明日此時、攜爾主眾子之首、至 耶斯列 見我、時、王子七十人、與邑中顯貴教育之者偕居、</verse>
				<verse number="7">書至、遂執王子七十人殺之、盛首於筐、送至 耶斯列 耶戶 所、</verse>
				<verse number="8">或告 耶戶 曰、彼攜王子之首而至、 耶戶 曰、列為二堆、在於邑門、至於明旦、</verse>
				<verse number="9">詰朝、 耶戶 出、立而告眾曰、爾曹皆義、我叛我主而弒之、惟殺此眾者為誰、</verse>
				<verse number="10">可知耶和華論 亞哈 家所言、無一或失、蓋耶和華藉其僕 以利亞 所言、今悉成焉、</verse>
				<verse number="11">凡在 耶斯列 、 亞哈 家所遺者、及其大臣、密友祭司、 耶戶 盡殺之、靡有孑遺、</verse>
				<verse number="12">遂起、往 撒瑪利亞 、途間至剪羊所、</verse>
				<verse number="13">遇 猶大 王 亞哈謝 之昆弟、問之曰、爾為誰、曰、我乃 亞哈謝 昆弟、今往問王與太后之子安、</verse>
				<verse number="14">耶戶 命曰、生擒之、遂生擒之、戮於剪羊所之阬側、四十二人、靡有孑遺、○</verse>
				<verse number="15">耶戶 離彼而往、遇 利甲 子 約拿達 來迎、乃問其安曰、爾心正直向我、如我心之正直向爾乎、 約拿達 曰、然、曰、如是、則與我攜手、遂與攜手、 耶戶 挽之登車、</verse>
				<verse number="16">曰、與我偕往、視我為耶和華之熱中、乃使之乘車、</verse>
				<verse number="17">既至 撒瑪利亞 、則殺 亞哈 家所遺者、至於盡滅、如耶和華語 以利亞 之言、○</verse>
				<verse number="18">耶戶 集民眾、謂之曰、 亞哈 奉事 巴力 猶少、 耶戶 將事之加多焉、</verse>
				<verse number="19">今我欲獻大祭於 巴力 、當召 巴力 之眾先知、與崇拜 巴力 者、及其祭司、使悉詣我、勿遺一人、凡不至者、必不得生、 耶戶 言此、乃施詭計、欲滅崇拜 巴力 之人耳、</verse>
				<verse number="20">耶戶 曰、當為 巴力 特設肅會、遂宣告焉、</verse>
				<verse number="21">耶戶 遣人徧行 以色列 境、凡崇拜 巴力 者咸至、不遺一人、入 巴力 廟、充塞其間、</verse>
				<verse number="22">耶戶 命掌禮服者曰、取禮服、予崇拜 巴力 者衣之、遂取而予之、</verse>
				<verse number="23">耶戶 與 利甲 子 約拿達 、入 巴力 廟、謂崇拜 巴力 者曰、試觀察之、免有耶和華之僕在爾中、惟崇拜 巴力 者而已、</verse>
				<verse number="24">乃入獻燔祭與他祭、 耶戶 預置八十人於廟外、告之曰、我所付於爾手者、若遁其一、縱之去者、必以己命代之、</verse>
				<verse number="25">獻燔祭畢、 耶戶 命衛士及諸軍長曰、入而殺之、勿容一人出、衛士及軍長遂以刃殺之、擲屍於外、而往 巴力 廟之邑、</verse>
				<verse number="26">取廟中之柱像、出而焚之、</verse>
				<verse number="27">毀 巴力 之柱像、摧其廟以為廁、迄於今日、</verse>
				<verse number="28">如是 耶戶 滅 巴力 於 以色列 中、</verse>
				<verse number="29">惟不離棄 尼八 子 耶羅波安 陷 以色列 人之罪、即在 伯特利 與 但 之金犢、</verse>
				<verse number="30">耶和華諭 耶戶 曰、因爾行我所視為善者、依我心意、待 亞哈 家、爾之子孫必居 以色列 國位、歷至四世、</verse>
				<verse number="31">然 耶戶 不專心注意、遵行 以色列 上帝耶和華之法律、不離棄 耶羅波安 陷 以色列 人之罪、○</verse>
				<verse number="32">當時耶和華始割裂 以色列 、 哈薛 擊其四境、</verse>
				<verse number="33">即 約但 東、 基列 全地、自 亞嫩 溪之 亞羅珥 、擊 迦得 流便 瑪拿西 人之地、 基列 與 巴珊 、</verse>
				<verse number="34">耶戶 其餘事蹟、凡其所行、與其勇力、俱載於 以色列 列王紀、</verse>
				<verse number="35">耶戶 與列祖偕眠、葬於 撒瑪利亞 、子 約哈斯 嗣位、</verse>
				<verse number="36">耶戶 在 撒瑪利亞 為 以色列 王、凡二十有八年、</verse>
			</chapter>
			<chapter number="11">
				<verse number="1">亞哈謝 母 亞他利雅 見子已死、起而殲滅王室、</verse>
				<verse number="2">約蘭 王女、 亞哈謝 妹 約示巴 於見殺之王子中、竊 亞哈謝 子 約阿施 出、與其乳媼、藏於寢室、以避 亞他利雅 、免其被殺、</verse>
				<verse number="3">約阿施 與其乳媼、偕匿於耶和華室、歷有六年、 亞他利雅 治理斯土、○</verse>
				<verse number="4">越至七年、 耶何耶大 遣人召 迦利 族與衛士之百夫長、導入耶和華室、與之立約、使在耶和華室發誓、以王子示之、</verse>
				<verse number="5">命之曰、爾當如是而行、凡安息日入值者、三分之一宜守王宮、</verse>
				<verse number="6">三分之一守 蘇珥 門、三分之一守衛士後之門、如是守護王宮、以為防禦、</verse>
				<verse number="7">安息日退值之二隊、必守護耶和華室、在王四周、</verse>
				<verse number="8">各執器械以環之、凡侵爾班列者、必殺之、王出入時、爾必與偕、</verse>
				<verse number="9">百夫長咸遵祭司 耶何耶大 之命而行、各率其人、安息日入值退值者、俱詣祭司 耶何耶大 、</verse>
				<verse number="10">祭司以耶和華室所藏 大衛 之干戈、予百夫長、</verse>
				<verse number="11">衛士手執器械、立於王之四周、自室右至室左、環壇與室、</verse>
				<verse number="12">祭司導王子出、加冕於其首、予以法律、膏之為王、眾鼓掌曰、願王萬歲、</verse>
				<verse number="13">亞他利雅 聞衛士與民之聲、則入耶和華室、至於民所、</verse>
				<verse number="14">望見王循常例立於柱側、百夫長與吹角者侍於王側、四境之民懽忻吹角、 亞他利雅 裂衣、呼曰、叛矣、叛矣、</verse>
				<verse number="15">祭司 耶何耶大 命統軍之百夫長曰、由隊伍之間擁之出、隨其後者、必殺以刃、蓋祭司曰、勿殺之於耶和華室、</verse>
				<verse number="16">遂辟易而出之、婦由馬道至王宮、見殺於彼、○</verse>
				<verse number="17">耶何耶大 使王及民、與耶和華立約、俾為耶和華之民、又使王與民立約、</verse>
				<verse number="18">四境之民、往 巴力 廟毀之、摧其壇、碎其像、殺 巴力 之祭司 瑪坦 於壇前、祭司設官守耶和華室、</verse>
				<verse number="19">率諸百夫長、暨 迦利 族與衛士、以及四境之民、自耶和華室、導王而下、由衛士門、入於王宮、遂即王位、</verse>
				<verse number="20">四境之民歡樂、邑內平康、 亞他利雅 見殺於王宮、</verse>
				<verse number="21">約阿施 即位時、年甫七齡、</verse>
			</chapter>
			<chapter number="12">
				<verse number="1">耶戶 七年、 約阿施 即位、在 耶路撒冷 為王、歷四十年、其母名 西比亞 、 別是巴 人也、</verse>
				<verse number="2">約阿施 在祭司 耶何耶大 訓誨之日、行耶和華所悅、</verse>
				<verse number="3">惟崇邱未廢、民仍獻祭焚香於其上、○</verse>
				<verse number="4">約阿施 謂諸祭司曰、凡輸入耶和華室、區別為聖之物、所值通用之金、或各人所估身價之金、或從心所願、輸於耶和華室之金、</verse>
				<verse number="5">祭司各自相識之人受之、修葺殿宇破壞之處、</verse>
				<verse number="6">至 約阿施 王二十三年、殿宇之破壞、祭司尚未修葺、</verse>
				<verse number="7">故 約阿施 王召大祭司 耶何耶大 、與眾祭司、謂之曰、殿宇破壞、胡不修葺、今而後、勿復受相識者之金、宜出此金、修葺殿宇之破壞、</verse>
				<verse number="8">諸祭司應命、不復受金於民、亦不修葺殿宇、</verse>
				<verse number="9">惟祭司 耶何耶大 取一匱、鑿孔於蓋、置諸壇側、在入耶和華室之右、凡輸耶和華室之金、守門之祭司咸納於其中、</verse>
				<verse number="10">匱中金多、則王之繕寫與祭司長至、將耶和華室所得之金、核而封之、</verse>
				<verse number="11">以所權之金、付於督耶和華室之工作者、轉予建造之木工及匠役、</verse>
				<verse number="12">又予瓦工石工、復購材木、及鑿成之石、以修葺耶和華室之破壞、並為一切修室之用、</verse>
				<verse number="13">惟所輸耶和華室之金、不以製耶和華室中之銀杯剪盂角、及諸金銀器皿、</verse>
				<verse number="14">乃以予督工者、修葺耶和華室、</verse>
				<verse number="15">以金付於督理、轉予工匠、不與核算其數、因其行事誠實也、</verse>
				<verse number="16">惟補過祭與贖罪祭之金、不入耶和華室、俱歸祭司、○</verse>
				<verse number="17">時、 亞蘭 王 哈薛 、上攻 迦特 取之、遂定志上 耶路撒冷 、</verse>
				<verse number="18">猶大 王 約阿施 、以其祖父 猶大 王 約沙法 、 約蘭 、 亞哈謝 、所區別之物、與己所獻為聖之物、及耶和華室與王宮府庫、所有之金、悉饋 亞蘭 王 哈薛 、 哈薛 乃去 耶路撒冷 、</verse>
				<verse number="19">約阿施 其餘事蹟、凡其所行、俱載於 猶大 列王紀、</verse>
				<verse number="20">約阿施 之臣叛、弒之於近 悉羅 之 米羅 宮、</verse>
				<verse number="21">弒王之臣、乃 示米押 子 約撒甲 、 朔默 子 約薩拔 、王與列祖同葬於 大衛 城、子 亞瑪謝 嗣位、</verse>
			</chapter>
			<chapter number="13">
				<verse number="1">猶大 王 亞哈謝 子 約阿施 二十三年、 耶戶 子 約哈斯 即位、在 撒瑪利亞 為 以色列 王、歷十七年、</verse>
				<verse number="2">行耶和華所惡、從 尼八 子 耶羅波安 陷 以色列 人之罪、不離棄之、</verse>
				<verse number="3">耶和華遂怒 以色列 人、常付之於 亞蘭 王 哈薛 、及其子 便哈達 之手、</verse>
				<verse number="4">約哈斯 懇求耶和華、耶和華垂聽、因見 以色列 人受 亞蘭 王之虐也、</verse>
				<verse number="5">耶和華賜救者於 以色列 人、俾脫 亞蘭 人手、居於其幕如故、</verse>
				<verse number="6">然不離棄 耶羅波安 家之罪、即陷 以色列 人之罪、從之而行、留木偶於 撒瑪利亞 、</verse>
				<verse number="7">亞蘭 王殲滅 約哈斯 之民、蹂躪之如禾場之土、惟遺騎兵五十、戰車十乘、步卒一萬、</verse>
				<verse number="8">約哈斯 其餘事蹟、凡其所行、與其勇力、俱載於 以色列 列王紀、</verse>
				<verse number="9">約哈斯 與列祖偕眠、葬於 撒瑪利亞 、子 約阿施 嗣位、○</verse>
				<verse number="10">猶大 王 約阿施 三十七年、 約哈斯 子 約阿施 即位、在 撒瑪利亞 為 以色列 王、歷十六年、</verse>
				<verse number="11">行耶和華所惡、不離棄 尼八 子 耶羅波安 陷 以色列 人之罪、從之而行、</verse>
				<verse number="12">約阿施 其餘事蹟、凡其所行、及與 猶大 王 亞瑪謝 戰鬥之勇力、俱載於 以色列 列王紀、</verse>
				<verse number="13">約阿施 與列祖偕眠、同 以色列 諸王葬於 撒瑪利亞 、 耶羅波安 踐其位、○</verse>
				<verse number="14">初、 以利沙 遘致死之疾、 以色列 王 約阿施 下而詣之、俯於其面而哭、曰、我父歟、我父歟、 以色列 之車騎也、</verse>
				<verse number="15">以利沙 曰、取弓與矢、王遂取之、</verse>
				<verse number="16">又曰、以手執弓、遂執之、 以利沙 按手於王手、</verse>
				<verse number="17">曰、啟東牖、遂啟之、 以利沙 曰、射、遂射、 以利沙 曰、是耶和華獲勝之矢、即勝 亞蘭 之矢、蓋爾必在 亞弗 、擊 亞蘭 人、至於盡滅、</verse>
				<verse number="18">又曰、取矢、遂取之、曰、擊地、乃三擊而止、</verse>
				<verse number="19">上帝僕怒之曰、爾宜擊地五六次、則必擊 亞蘭 人、至於盡滅、今擊之僅三次而已、○</verse>
				<verse number="20">以利沙 卒而葬、歲首 摩押 軍旅犯境、</verse>
				<verse number="21">適有人葬死者、見軍旅至、則投屍於 以利沙 墓、屍觸 以利沙 之骨、則甦而立、○</verse>
				<verse number="22">約哈斯 在位時、 亞蘭 王 哈薛 恆虐 以色列 人、</verse>
				<verse number="23">惟耶和華因與 亞伯拉罕 以撒 雅各 所立之約、施恩矜恤之、眷顧之、尚不滅之、不逐之於其前、</verse>
				<verse number="24">亞蘭 王 哈薛 卒、子 便哈達 嗣位、</verse>
				<verse number="25">昔 哈薛 與 約阿施 父 約哈斯 戰、取其數邑、今 約阿施 三擊 哈薛 子 便哈達 、恢復 以色列 邑、</verse>
			</chapter>
			<chapter number="14">
				<verse number="1">以色列 王 約哈斯 子 約阿施 二年、 猶大 王 約阿施 子 亞瑪謝 即位、</verse>
				<verse number="2">時、年二十有五、在 耶路撒冷 為王、凡二十九年、其母名 約耶但 、 耶路撒冷 人也、</verse>
				<verse number="3">亞瑪謝 行耶和華所悅、惟不若厥祖 大衛 、乃效其父 約阿施 所為、</verse>
				<verse number="4">崇邱未廢、民仍獻祭焚香於其上、</verse>
				<verse number="5">國既堅定、則誅弒其父之臣、</verse>
				<verse number="6">而弗殺兇人之子、依 摩西 律書所載、耶和華命云、勿因子而殺父、勿因父而殺子、各因己罪而死、</verse>
				<verse number="7">亞瑪謝 於 鹽 谷、擊 以東 人一萬、攻 西拉 取之、易其名曰 約帖 、至於今日、○</verse>
				<verse number="8">亞瑪謝 遣使見 耶戶 孫、 約哈斯 子、 以色列 王 約阿施 曰、來、爾我晤面、</verse>
				<verse number="9">以色列 王 約阿施 、遣使見 猶大 王 亞瑪謝 曰、 利巴嫩 之蒺藜、遣使謂 利巴嫩 之香柏曰、以爾女妻我子、有 利巴嫩 之野獸過之、踐其蒺藜、</verse>
				<verse number="10">爾擊 以東 、心高而誇耀之、安居於家可耳、何為招禍、以致傾覆、 猶大 與爾偕亡乎、</verse>
				<verse number="11">亞瑪謝 弗聽、 以色列 王 約阿施 遂上、與 猶大 王 亞瑪謝 晤面於 猶大 之 伯示麥 、</verse>
				<verse number="12">猶大 人敗於 以色列 人前、遁而歸幕、</verse>
				<verse number="13">以色列 王 約阿施 擒 亞哈謝 孫、 約阿施 子、 猶大 王 亞瑪謝 於 伯示麥 、遂至 耶路撒冷 、毀其城垣、自 以法蓮 門、至城隅之門、凡四百肘、</verse>
				<verse number="14">取耶和華室與王宮府庫、所有之金銀、及器皿、並取人為質、而返 撒瑪利亞 、</verse>
				<verse number="15">約阿施 其餘事蹟、凡其所行、與其勇力、及與 猶大 王 亞瑪謝 戰鬥、俱載於 以色列 列王紀、</verse>
				<verse number="16">約阿施 與列祖偕眠、同 以色列 諸王葬於 撒瑪利亞 、子 耶羅波安 嗣位、○</verse>
				<verse number="17">以色列 王 約哈斯 子 約阿施 卒後、 猶大 王 約阿施 子 亞瑪謝 、猶在世十五年、</verse>
				<verse number="18">亞瑪謝 其餘事蹟、俱載於 猶大 列王紀、</verse>
				<verse number="19">耶路撒冷 有人叛之、遂遁於 拉吉 、叛黨遣人至 拉吉 弒之、</verse>
				<verse number="20">乃以馬負其屍、至 耶路撒冷 、同列祖葬於 大衛 城、</verse>
				<verse number="21">猶大 民眾立 亞撒利雅 、繼父 亞瑪謝 為王、時、年十有六歲、</verse>
				<verse number="22">亞瑪謝 與列祖偕眠後、 亞撒利雅 恢復 以拉他 、歸於 猶大 、而重建之、○</verse>
				<verse number="23">猶大 王 約阿施 子 亞瑪謝 十五年、 以色列 王 約阿施 子 耶羅波安 即位、在 撒瑪利亞 為王、歷四十一年、</verse>
				<verse number="24">行耶和華所惡、不離棄 尼八 子 耶羅波安 陷 以色列 人之罪、</verse>
				<verse number="25">耶羅波安 恢復 以色列 之境、自 哈馬 道、至 亞拉巴 海、如 以色列 之上帝耶和華藉其僕、 迦特希弗 人 亞米太 子先知 約拿 所言、</verse>
				<verse number="26">蓋耶和華見 以色列 人艱苦殊甚、被束者、自由者、消亡殆盡、亦無輔助 以色列 者、</verse>
				<verse number="27">耶和華未言必塗 以色列 之名於天下、乃藉 約阿施 子 耶羅波安 救之、</verse>
				<verse number="28">耶羅波安 其餘事蹟、凡其所行、與其勇力、並如何戰爭、如何恢復 大馬色 、及 猶大 之 哈馬 、歸 以色列 、俱載於 以色列 列王紀、</verse>
				<verse number="29">耶羅波安 與列祖 以色列 諸王偕眠、子 撒迦利雅 嗣位、</verse>
			</chapter>
			<chapter number="15">
				<verse number="1">以色列 王 耶羅波安 二十七年、 猶大 王 亞瑪謝 子 亞撒利雅 即位、</verse>
				<verse number="2">時、年十有六歲、在 耶路撒冷 為王、凡五十二年、其母名 耶可利雅 、 耶路撒冷 人也、</verse>
				<verse number="3">亞撒利雅 行耶和華所悅、效其父 亞瑪謝 所為、</verse>
				<verse number="4">惟崇邱未廢、民仍獻祭焚香於其上、</verse>
				<verse number="5">耶和華擊王、使之患癩、至於畢生、獨居別室、其子 約坦 理家政、治國民、</verse>
				<verse number="6">亞撒利雅 其餘事蹟、凡其所行、俱載於 猶大 列王紀、</verse>
				<verse number="7">亞撒利雅 與列祖偕眠、同葬於 大衛 城、子 約坦 嗣位、○</verse>
				<verse number="8">猶大 王 亞撒利雅 三十八年、 耶羅波安 子 撒迦利雅 、在 撒瑪利亞 為 以色列 王、僅歷六月、</verse>
				<verse number="9">行耶和華所惡、效其列祖所為、不離棄 尼八 子 耶羅波安 陷 以色列 人之罪、</verse>
				<verse number="10">雅比 子 沙龍 叛之、弒之於民前、而篡其位、</verse>
				<verse number="11">撒迦利雅 其餘事蹟、俱載於 以色列 列王紀、</verse>
				<verse number="12">昔耶和華諭 耶戶 曰、爾之子孫、必踐 以色列 國位、迄於四代、此言應矣、○</verse>
				<verse number="13">猶大 王 烏西雅 三十九年、 雅比 子 沙龍 即位、在 撒瑪利亞 為王僅歷一月、</verse>
				<verse number="14">迦底 子 米拿現 、自 得撒 上至 撒瑪利亞 弒之、而篡其位、</verse>
				<verse number="15">沙龍 其餘事蹟、及其謀逆之事、俱載於 以色列 列王紀、</verse>
				<verse number="16">當時 米拿現 攻 提斐薩 、殺戮其居民、刳剔其孕婦、並自 得撒 擊其四境、因不為之啟門故也、○</verse>
				<verse number="17">猶大 王 亞撒利雅 三十九年、 迦底 子 米拿現 即位、在 撒瑪利亞 為 以色列 王、凡歷十年、</verse>
				<verse number="18">行耶和華所惡、不離棄 尼八 子 耶羅波安 陷 以色列 人之罪、至於畢生、</verse>
				<verse number="19">亞述 王 普勒 來攻斯土、 米拿現 饋銀一千他連得、請輔助之、固其國位、</verse>
				<verse number="20">米拿現 強索 以色列 之富豪、使各出銀五十舍客勒、以予 亞述 王、於是 亞述 王旋返、不駐斯土、</verse>
				<verse number="21">米拿現 其餘事蹟、凡其所行、俱載於 以色列 列王紀、</verse>
				<verse number="22">米拿現 與列祖偕眠、子 比加轄 嗣位、○</verse>
				<verse number="23">猶大 王 亞撒利雅 五十年、 米拿現 子 比加轄 即位、在 撒瑪利亞 為 以色列 王、凡歷二年、</verse>
				<verse number="24">行耶和華所惡、不離棄 尼八 子 耶羅波安 陷 以色列 人之罪、</verse>
				<verse number="25">其軍長 利瑪利 子 比加 叛之、在 撒瑪利亞 王宮之衛所弒之、及 亞珥歌伯 與 亞利耶 、有 基列 人五十、與之同謀、弒王而篡其位、</verse>
				<verse number="26">比加轄 其餘事蹟、凡其所行、俱載於 以色列 列王紀、○</verse>
				<verse number="27">猶大 王 亞撒利雅 五十二年、 利瑪利 子 比加 即位、在 撒瑪利亞 為 以色列 王、歷二十年、</verse>
				<verse number="28">行耶和華所惡、不離棄 尼八 子 耶羅波安 陷 以色列 人之罪、</verse>
				<verse number="29">以色列 王 比加 在位時、 亞述 王 提革拉毘列色 至、取 以雲 、 亞伯伯瑪迦 、 亞挪 、 基低斯 、 夏瑣 、 基列 、 加利利 、 拿弗他利 全地、虜其居民、至 亞述 、</verse>
				<verse number="30">烏西雅 子 約坦 二十年、 以拉 子 何細亞 叛 利瑪利 子 比加 、擊而弒之、而篡其位、</verse>
				<verse number="31">比加 其餘事蹟、凡其所行、俱載於 以色列 列王紀、○</verse>
				<verse number="32">以色列 王 利瑪利 子 比加 二年、 猶大 王 烏西雅 子 約坦 即位、</verse>
				<verse number="33">時、年二十有五、在 耶路撒冷 為王、歷十六年、其母名 耶路沙 、 撒督 女也、</verse>
				<verse number="34">約坦 行耶和華所悅、效其父 烏西雅 所為、</verse>
				<verse number="35">惟崇邱未廢、民仍獻祭焚香於其上、 約坦 建耶和華室之上門、</verse>
				<verse number="36">約坦 其餘事蹟、凡其所行、俱載於 猶大 列王紀、</verse>
				<verse number="37">是時耶和華始遣 亞蘭 王 利汛 、及 利瑪利 子 比加 、往攻 猶大 、</verse>
				<verse number="38">約坦 與列祖偕眠、同葬於 大衛 城、子 亞哈斯 嗣位、</verse>
			</chapter>
			<chapter number="16">
				<verse number="1">利瑪利 子 比加 十七年、 猶大 王 約坦 子 亞哈斯 即位、</verse>
				<verse number="2">時、年二十歲、在 耶路撒冷 為王、歷十六年、不若厥祖 大衛 、行其上帝耶和華所悅、</verse>
				<verse number="3">乃循 以色列 諸王之道、並使其子經火、效異邦可憎之惡行、即耶和華於 以色列 人前、所逐諸族之事、</verse>
				<verse number="4">且於崇邱、山岡之上、綠樹之下、獻祭焚香、</verse>
				<verse number="5">亞蘭 王 利汛 與 以色列 王 利瑪利 子 比加 、上 耶路撒冷 欲戰、圍 亞哈斯 、而不能勝之、</verse>
				<verse number="6">當時 亞蘭 王 利汛 恢復 以拉他 、歸於 亞蘭 、驅 猶大 人出、 亞蘭 人至而居之、迄於今日、</verse>
				<verse number="7">亞哈斯 遣使見 亞述 王 提革拉毘列色 曰、我為汝僕汝子、今 亞蘭 王與 以色列 王起而攻我、請來救我脫於其手、</verse>
				<verse number="8">亞哈斯 以耶和華室與王宮府庫、所有之金銀、餽 亞述 王、</verse>
				<verse number="9">亞述 王允其所求、往攻 大馬色 而取之、虜其居民至 吉珥 、並殺 利汛 、</verse>
				<verse number="10">亞哈斯 王往 大馬色 、迎 亞述 王 提革拉毘列色 、見一壇在彼、遂以其規模制度之式、寄於祭司 烏利亞 、</verse>
				<verse number="11">祭司 烏利亞 乃建壇、循 亞哈斯 王自 大馬色 所寄之式、以待 亞哈斯 王自 大馬色 返、</verse>
				<verse number="12">王自 大馬色 返、見壇、則進而獻祭於其上、</verse>
				<verse number="13">焚其燔祭素祭及灌祭、以酬恩祭牲之血沃於壇、</verse>
				<verse number="14">又以耶和華前之銅壇、自耶和華室與其壇之間、移而置於其壇之北、</verse>
				<verse number="15">亞哈斯 王命祭司 烏利亞 曰、朝之燔祭、夕之素祭、王之燔祭素祭、與庶民之燔祭素祭灌祭、皆當焚於大壇、燔祭與他祭牲之血、悉沃其上、惟彼銅壇、為我藉以諮諏之用、</verse>
				<verse number="16">祭司 烏利亞 悉遵 亞哈斯 王所命、</verse>
				<verse number="17">亞哈斯 王移盤離座、折其座之鑲版、又以銅牛上之銅海、移置於鋪石處、</verse>
				<verse number="18">耶和華室中、為安息日所建之廊、及王自外入室之廊、王因 亞述 王故、移之以環耶和華室、</verse>
				<verse number="19">亞哈斯 其餘所行之事、俱載於 猶大 列王紀、</verse>
				<verse number="20">亞哈斯 與列祖偕眠、同葬於 大衛 城、子 希西家 嗣位、</verse>
			</chapter>
			<chapter number="17">
				<verse number="1">猶大 王 亞哈斯 十二年、 以拉 子 何細亞 即位、在 撒瑪利亞 為 以色列 王、凡歷九年、</verse>
				<verse number="2">行耶和華所惡、第不若 以色列 前王之甚、</verse>
				<verse number="3">亞述 王 撒縵以色 上而攻之、 何細亞 臣服之、而納貢焉、</verse>
				<verse number="4">何細亞 謀叛、遣使詣 埃及 王 梭 、不納歲貢於 亞述 王、如前所為、 亞述 王知之、遂禁錮之、而囚於獄、</verse>
				<verse number="5">侵其全地、往 撒瑪利亞 、圍之三年、</verse>
				<verse number="6">何細亞 九年、 亞述 王取 撒瑪利亞 、徙 以色列 人至 亞述 、置於 哈臘 與 歌散 之 哈博 河濱、及 瑪代 諸邑、</verse>
				<verse number="7">此因 以色列 人獲罪於其上帝耶和華、即導之出 埃及 、脫於 埃及 王 法老 手者、彼乃寅畏他神、</verse>
				<verse number="8">循耶和華於 以色列 人前、所逐異族之例、及 以色列 諸王所立之例、</verse>
				<verse number="9">以色列 人私行不正之事、背逆其上帝耶和華、於其諸邑、自戍樓至堅城、建築崇邱、</verse>
				<verse number="10">在山岡之上、綠樹之下、立柱像與木偶、</verse>
				<verse number="11">焚香於諸崇邱、效耶和華於其前所逐之異族、行諸惡事、激耶和華之怒、</verse>
				<verse number="12">崇事偶像、即耶和華所言不可為者、</verse>
				<verse number="13">耶和華藉諸先知先見、戒 以色列 與 猶大 人曰、當轉離爾之惡途、守我誡命典章、循我所命爾列祖、及藉我僕眾先知授爾之法、</verse>
				<verse number="14">惟彼弗聽、強項不馴、如其不信厥上帝耶和華之列祖、</verse>
				<verse number="15">違棄上帝之典章、及與其列祖所立之約、並戒之之言、從虛無而變為虛妄、效四周異邦、即耶和華所命勿效之者、</verse>
				<verse number="16">違棄其上帝耶和華一切誡命、鑄二犢像、製造木偶、崇拜天象、奉事 巴力 、</verse>
				<verse number="17">使其子女經火、用卜筮邪術、自鬻而行耶和華所惡、以激其怒、</verse>
				<verse number="18">耶和華震怒 以色列 人、擯於其前、惟遺 猶大 支派而已、</verse>
				<verse number="19">猶大 亦不守其上帝耶和華之誡命、乃從 以色列 人所立之例、</verse>
				<verse number="20">耶和華棄 以色列 全族、而困苦之、付於虜者之手、擯於其前、</verse>
				<verse number="21">奪 以色列 離 大衛 家、眾乃立 尼八 子 耶羅波安 為王、 耶羅波安 誘 以色列 人不從耶和華、使干大罪、</verse>
				<verse number="22">以色列 人從 耶羅波安 所犯諸罪、不離棄之、</verse>
				<verse number="23">致耶和華擯 以色列 人於其前、如藉其僕眾先知所言、於是 以色列 人被虜離故土、徙於 亞述 、迄於今日、○</verse>
				<verse number="24">亞述 王自 巴比倫 、 古他 、 亞瓦 、 哈馬 、 西法瓦音 、移人置於 撒瑪利亞 之邑、以代 以色列 人、遂據 撒瑪利亞 、居其諸邑、</verse>
				<verse number="25">斯眾始居於彼之時、不寅畏耶和華、耶和華使獅入其中、殺其數人、</verse>
				<verse number="26">或告 亞述 王曰、王所移居 撒瑪利亞 之族、不識斯土之神之律、故彼使獅入其中而殺之、</verse>
				<verse number="27">亞述 王命曰、爾曹自其地所虜之祭司、返其一人、使居其地、以其地之神之律誨眾、</verse>
				<verse number="28">於是自 撒瑪利亞 被虜之祭司一人、來居 伯特利 、誨眾如何寅畏耶和華、</verse>
				<verse number="29">然各族之人、於其所居之邑、各為己造神像、置於 撒瑪利亞 人所造崇邱之廟、</verse>
				<verse number="30">巴比倫 人造 疏割比訥 像、 古他 人造 匿甲 像、 哈馬 人造 亞示瑪 像、</verse>
				<verse number="31">亞瓦 人造 匿哈 與 他珥他 像、 西法瓦音 人以火焚其子女、獻於 西法瓦音 之神、 亞得米勒 與 亞拿米勒 、</verse>
				<verse number="32">斯眾乃寅畏耶和華、亦從其中簡立祭司、以司崇邱、為之獻祭於崇邱之廟、</verse>
				<verse number="33">如是、斯眾寅畏耶和華、又事己神、循其所自徙諸族之例、</verse>
				<verse number="34">至今尚循往例、不誠畏耶和華、不循己之典章律例、不遵耶和華所命 雅各 後裔之法律誡命、夫 雅各 、昔耶和華名之曰 以色列 、</verse>
				<verse number="35">耶和華與其後裔立約、誡之曰、勿寅畏他神、勿崇拜、勿奉事、勿祭祀、</verse>
				<verse number="36">惟以大能奮臂、導爾出 埃及 之耶和華、爾當寅畏崇拜、而祭祀之、</verse>
				<verse number="37">恆守其為爾所錄之典章律例、法度誡命、而遵行之、勿寅畏他神、</verse>
				<verse number="38">勿忘我與爾所立之約、勿寅畏他神、</verse>
				<verse number="39">惟寅畏爾之上帝耶和華、彼必拯爾脫於諸敵之手、</verse>
				<verse number="40">惟彼不聽、仍循往例、</verse>
				<verse number="41">如是、斯族寅畏耶和華、又奉事其雕像、其子與孫亦若是、厥祖所行、彼亦效之、迄於今日、</verse>
			</chapter>
			<chapter number="18">
				<verse number="1">以色列 王 以拉 子 何細亞 三年、 猶大 王 亞哈斯 子 希西家 即位、</verse>
				<verse number="2">時、年二十有五、在 耶路撒冷 為王、歷二十九年、其母名 亞比 、 撒迦利雅 女也、</verse>
				<verse number="3">希西家 行耶和華所悅、悉效其祖 大衛 所為、</verse>
				<verse number="4">廢崇邱、毀其柱、斫木偶、昔 摩西 所作之銅蛇、至今 以色列 人對之焚香、 希西家 碎之、稱曰銅塊、</verse>
				<verse number="5">惟倚恃 以色列 之上帝耶和華、其前後 猶大 列王中、無如之者、</verse>
				<verse number="6">以其依附耶和華、從之弗離、遵守其所諭 摩西 之誡命、</verse>
				<verse number="7">耶和華與之偕、凡其所往、無不亨通、背 亞述 王、不臣服之、</verse>
				<verse number="8">擊 非利士 人、至於 迦薩 、與其四境、自戍樓以及堅城、○</verse>
				<verse number="9">希西家 王四年、即 以色列 王 以拉 子 何細亞 七年、 亞述 王 撒縵以色 、上攻 撒瑪利亞 圍之、</verse>
				<verse number="10">越至三年取之、即 希西家 六年、 以色列 王 何細亞 九年、 撒瑪利亞 陷、</verse>
				<verse number="11">亞述 王虜 以色列 人至 亞述 、置於 哈臘 與 歌散 之 哈博 河濱、及 瑪代 諸邑、</verse>
				<verse number="12">因彼不從其上帝耶和華之言、違背其約、凡耶和華僕 摩西 所命者、不聽不守之、○</verse>
				<verse number="13">希西家 王十四年、 亞述 王 西拿基立 、上攻 猶大 諸堅城取之、</verse>
				<verse number="14">猶大 王 希西家 遣使往 拉吉 、見 亞述 王曰、我獲罪矣、求爾離我、凡爾加諸我者、我必負之、 亞述 王遂定 猶大 王 希西家 納銀三百他連得、金三十他連得、</verse>
				<verse number="15">希西家 以耶和華室與王宮府庫、所有之銀餽之、</verse>
				<verse number="16">當時 猶大 王 希西家 、斫耶和華殿門之金、與己所包柱之金、俱餽 亞述 王、</verse>
				<verse number="17">亞述 王遣 他珥探 、 拉伯撒利 、 拉伯沙基 、統率大軍、自 拉吉 至 耶路撒冷 、攻 希西家 王、既至 耶路撒冷 、立於上沼之溝旁、漂工田之大路、</verse>
				<verse number="18">呼王、有 希勒家 子家宰 以利亞敬 、與繕寫 舍伯那 、 亞薩 子史官 約亞 、俱出見之、</verse>
				<verse number="19">拉伯沙基 謂之曰、其告 希西家 曰、大王 亞述 王云、爾所恃者何耶、</verse>
				<verse number="20">爾言有謀有勇、足以為戰、此皆虛語、爾今恃誰而叛我、</verse>
				<verse number="21">爾恃 埃及 、彼乃折葦之杖、人若賴之、必刺其手、凡恃 埃及 王 法老 者若是、</verse>
				<verse number="22">如告我曰、我恃我之上帝耶和華、 希西家 非廢其崇邱與壇、命 猶大 及 耶路撒冷 人、惟於 耶路撒冷 壇前崇拜乎、</verse>
				<verse number="23">今請以質予我主 亞述 王、若能備斯騎馬者、我則予爾馬二千、</verse>
				<verse number="24">不然、曷能禦我主之僕、軍長至微之一、豈恃 埃及 、得其車騎耶、</verse>
				<verse number="25">今我上攻此地而滅之、豈無耶和華之旨乎、耶和華乃命我曰、上攻此地而滅之、</verse>
				<verse number="26">希勒家 子 以利亞敬 、與 舍伯那 、 約亞 、謂 拉伯沙基 曰、請以 亞蘭 方言語爾僕、我儕識之、勿以 猶大 方言、使城上之民聞之、</verse>
				<verse number="27">拉伯沙基 曰、我主遣我、豈以此言僅告爾主及爾乎、非亦告坐於城上、將同爾食己矢、飲己溺之人乎、</verse>
				<verse number="28">拉伯沙基 遂立、以 猶大 方言、大聲呼曰、爾曹宜聽大王 亞述 王之言、</verse>
				<verse number="29">王云、勿為 希西家 所欺、彼不能拯爾脫於我手、</verse>
				<verse number="30">勿聽 希西家 使爾恃耶和華曰、耶和華必拯我、此城必不付於 亞述 王手、</verse>
				<verse number="31">勿聽 希西家 、蓋 亞述 王云、爾當與我修好、出而降我、則可各食己之葡萄、及無花果、各飲己井之水、</verse>
				<verse number="32">迨我來遷爾至一地、如爾故土、有穀、有酒、有食品、及葡萄園、橄欖樹、與蜜、使爾生存、不至死亡、 希西家 勸爾曰、耶和華必拯我儕、勿聽其言、</verse>
				<verse number="33">列國之神、有一曾拯其國、脫於 亞述 王手乎、</verse>
				<verse number="34">哈馬 與 亞珥拔 之神安在、 西法瓦音希拿以瓦 之神安在、凡此、曾拯 撒瑪利亞 脫於我手乎、</verse>
				<verse number="35">列國之神、誰拯其國脫於我手、耶和華能拯 耶路撒冷 、脫於我手乎、</verse>
				<verse number="36">民默然、不答一詞、蓋王命勿答之、</verse>
				<verse number="37">希勒家 子家宰 以利亞敬 、與繕寫 舍伯那 、 亞薩 子史官 約亞 、自裂其衣、詣 希西家 、以 拉伯沙基 言告之、</verse>
			</chapter>
			<chapter number="19">
				<verse number="1">希西家 王聞之、自裂其衣、披麻入耶和華室、</verse>
				<verse number="2">遣家宰 以利亞敬 、繕寫 舍伯那 、及祭司之長者、俱披麻、往見 亞摩斯 子先知 以賽亞 、</verse>
				<verse number="3">謂之曰、 希西家 云、今乃急難譴責羞辱之日、子臨產、而無力出之、</verse>
				<verse number="4">亞述 王遣 拉伯沙基 侮維生之上帝、爾上帝耶和華或聞其言、加以譴責、請爾為此遺民祈禱、</verse>
				<verse number="5">希西家 王之臣僕、遂詣 以賽亞 、</verse>
				<verse number="6">以賽亞 謂之曰、其告爾主曰、耶和華云、爾聞 亞述 王臣僕侮我之言、勿懼、</verse>
				<verse number="7">我將以靈置於其衷、俾其聞風、而歸故土、在彼使仆於刃、○</verse>
				<verse number="8">拉伯沙基 聞 亞述 王已去 拉吉 、遂返、遇其適攻 立拿 、</verse>
				<verse number="9">亞述 王聞 古實 王 特哈加 出、欲與之戰、乃遣使見 希西家 曰、</verse>
				<verse number="10">當告 猶大 王 希西家 云、爾所恃之上帝、謂 耶路撒冷 必不付於 亞述 王手、爾勿為其所欺、</verse>
				<verse number="11">亞述 列王之待諸國、施行翦滅、爾既聞之、而爾能得免乎、</verse>
				<verse number="12">我祖所滅之邦、若 歌散 、 哈蘭 、 利色 、及居 提拉撒 之 伊甸 族、彼之諸神曾救之乎、</verse>
				<verse number="13">哈馬 王、 亞珥拔 王、 西法瓦音 邑之王、 希拿 與 以瓦 王、均安在哉、</verse>
				<verse number="14">希西家 自使者手接書讀之、遂上耶和華室、展於耶和華前、</verse>
				<verse number="15">禱曰、居基路伯上、 以色列 之上帝耶和華歟、天下萬國、惟爾為上帝、天地為爾所造、</verse>
				<verse number="16">耶和華歟、側耳而聽、耶和華歟、啟目而視、 西拿基立 遣使侮維生之上帝、請聽其言、</verse>
				<verse number="17">耶和華歟、 亞述 列王毀滅列邦、荒其土地、誠有此事、</verse>
				<verse number="18">投其神於火、蓋其神非神、乃木石、人手所造、故得而毀滅之、</verse>
				<verse number="19">我之上帝耶和華歟、今求爾救我脫於其手、俾天下萬國、咸知惟爾耶和華為上帝、○</verse>
				<verse number="20">亞摩斯 子 以賽亞 遣人告 希西家 曰、 以色列 之上帝耶和華云、爾緣 亞述 王 西拿基立 故、祈禱於我、我已聞之、</verse>
				<verse number="21">耶和華指 亞述 王云、 郇 之處女藐視爾、姍笑爾、 耶路撒冷 女向爾搖首、</verse>
				<verse number="22">爾所侮所謗者為誰、向誰揚爾聲、高爾目、乃 以色列 之聖者也、</verse>
				<verse number="23">爾藉使者侮主云、我率眾車陟於山巔、至 利巴嫩 之深處、伐其香柏之高者、松木之美者、將入其境之極處、即腴壤之森林、</verse>
				<verse number="24">我已掘井而飲異地之水、將以足掌涸竭 埃及 之河、</verse>
				<verse number="25">耶和華曰、爾豈未聞我於元始所為、上古所定、今則成之、使爾毀堅城為瓦礫、</verse>
				<verse number="26">故其居民力微、驚惶羞愧、如田草、如青蔬、如屋上之草、如未成而槁之禾、</verse>
				<verse number="27">爾之居處、爾之出入、及向我之暴怒、我悉知之、</verse>
				<verse number="28">因爾向我暴怒、及爾狂傲之聲、達於我耳、我必置鈎於爾鼻、置勒於爾口、使循原途而返、</verse>
				<verse number="29">希西家 乎、必有其徵、今歲食田所自生者、明年食其所復生者、迨及三年、可稼可穡、植葡萄園、而食其果、</verse>
				<verse number="30">猶大 家得脫之遺民、必下盤根、而上結實、</verse>
				<verse number="31">將有遺民出自 耶路撒冷 、得脫之人出自 錫安 山、耶和華熱中、必成斯事、</verse>
				<verse number="32">故耶和華指 亞述 王曰、彼必不至此城、不射一矢於彼、不執干至其前、不築壘以攻之、</verse>
				<verse number="33">必循原途而返、不至此城、耶和華言之矣、</verse>
				<verse number="34">蓋我為己、及我僕 大衛 故、必扞衛此城、以拯救之、○</verse>
				<verse number="35">是夜耶和華之使者出、在 亞述 營、擊其人十八萬五千、晨起視之、乃屍而已、</verse>
				<verse number="36">亞述 王 西拿基立 遂去而返、居於 尼尼微 、</verse>
				<verse number="37">崇拜其神於 尼斯洛 廟時、 亞得米勒 與 沙利色 以刃弒之、遁於 亞拉臘 地、其子 以撒哈頓 嗣位、</verse>
			</chapter>
			<chapter number="20">
				<verse number="1">維時、 希西家 遘疾瀕死、 亞摩斯 子先知 以賽亞 來見之、曰、耶和華云、爾當處置家事、蓋爾必死、不得生存、</verse>
				<verse number="2">希西家 面壁、禱耶和華曰、</verse>
				<verse number="3">耶和華歟、求爾垂念、我在爾前、行為誠實、心志專一、行爾所悅、遂哭甚哀、</verse>
				<verse number="4">以賽亞 尚未出中院、耶和華諭之曰、</verse>
				<verse number="5">返告我民之君 希西家 曰、爾祖 大衛 之上帝耶和華云、我已聞爾禱、見爾淚、必療爾疾、越至三日、爾必登耶和華室、</verse>
				<verse number="6">我必增爾壽十五年、且救爾與此城、脫於 亞述 王手、亦為己及我僕 大衛 故、扞衛此城、</verse>
				<verse number="7">以賽亞 曰、取一無花果餅至、遂取之、置於瘡處、王即愈、</verse>
				<verse number="8">希西家 謂 以賽亞 曰、耶和華愈我、越至三日、我登耶和華室、有何徵乎、</verse>
				<verse number="9">以賽亞 曰、耶和華必成所言、有其徵焉、爾欲日影進十度乎、抑退十度乎、</verse>
				<verse number="10">希西家 曰、影進十度易、請使其退十度、</verse>
				<verse number="11">先知 以賽亞 籲耶和華、遂使 亞哈斯 日晷已進之影退十度、○</verse>
				<verse number="12">時、 巴比倫 王、 巴拉但 子 比羅達巴拉但 、聞 希西家 遘疾、致書饋禮、</verse>
				<verse number="13">希西家 聽使者之言、以其府庫之寶物、金銀香品寶膏、與武庫之器械、及所藏之寶物、悉示之、凡宮闈暨全國所有、無不示之、</verse>
				<verse number="14">先知 以賽亞 詣 希西家 曰、斯人何言、奚自而來、 希西家 曰、來自遠方、即 巴比倫 也、</verse>
				<verse number="15">曰、彼於爾室、所見何物、 希西家 曰、凡我室中所有、彼悉觀之、我之寶藏、無不示之、</verse>
				<verse number="16">以賽亞 曰、其聽耶和華言、</verse>
				<verse number="17">其日將至、爾室中所有者、與爾列祖至今所積者、必遷至 巴比倫 、不遺一物、耶和華言之矣、</verse>
				<verse number="18">爾所生諸子中、必有被虜、在 巴比倫 王宮為宦豎、</verse>
				<verse number="19">希西家 謂 以賽亞 曰、爾所傳耶和華之言善矣、又曰、若我尚存之日、得其綏安穩固、豈非善乎、</verse>
				<verse number="20">希西家 其餘事蹟、與其勇力、以及鑿池掘溝、引水入邑、俱載於 猶大 列王紀、</verse>
				<verse number="21">希西家 與列祖偕眠、子 瑪拿西 嗣位、</verse>
			</chapter>
			<chapter number="21">
				<verse number="1">瑪拿西 即位時、年十有二、在 耶路撒冷 為王、歷五十五年、其母名 協西巴 、</verse>
				<verse number="2">瑪拿西 行耶和華所惡、效異邦可憎之事、即耶和華於 以色列 人前、所逐諸族之事、</verse>
				<verse number="3">復建其父 希西家 所毀之崇邱、為 巴力 建壇、作木偶、效 以色列 王 亞哈 所為、又崇拜天象、而奉事之、</verse>
				<verse number="4">在耶和華室建壇、昔耶和華指此室而言曰、我必寄我名於 耶路撒冷 、</verse>
				<verse number="5">又在耶和華室二院中、為天象建壇、</verse>
				<verse number="6">並使其子經火、用卜筮、行邪術、與憑鬼者及巫覡交、多行耶和華所惡、以激其怒、</verse>
				<verse number="7">又於耶和華室、置所造之 亞舍拉 雕像、昔耶和華諭 大衛 、及其子 所羅門 曰、此室與 耶路撒冷 、乃我於 以色列 支派中所簡者、必永寄我名於其中、</verse>
				<verse number="8">如 以色列 人謹守遵行我命、及我僕 摩西 所命之法律、則我不復使之流離、去我賜其列祖之地、</verse>
				<verse number="9">惟彼不聽、 瑪拿西 又誘之、致其作惡、較耶和華在 以色列 人前、所滅之族尤甚、</verse>
				<verse number="10">耶和華藉其僕諸先知曰、</verse>
				<verse number="11">因 猶大 王 瑪拿西 行此可憎之事、較 亞摩利 人作惡尤甚、使 猶大 人因其偶像而陷於罪、</verse>
				<verse number="12">故 以色列 之上帝耶和華云、我必降禍於 耶路撒冷 及 猶大 、使凡聞之者、兩耳必震、</verse>
				<verse number="13">我將以量 撒瑪利亞 之繩、平 亞哈 家之準、施於 耶路撒冷 、且拭 耶路撒冷 、如人拭盂而覆之、</verse>
				<verse number="14">亦必棄我遺民、付於敵手、使為敵人虜掠劫奪、</verse>
				<verse number="15">因其行我所惡、激我之怒、自其列祖出 埃及 、以迄於今、○</verse>
				<verse number="16">瑪拿西 行耶和華所惡、陷 猶大 人於罪、此外、又多流無辜之血、遍滿 耶路撒冷 四境、</verse>
				<verse number="17">瑪拿西 其餘事蹟、凡其所行、及其所犯之罪、俱載於 猶大 列王紀、</verse>
				<verse number="18">瑪拿西 與列祖偕眠、葬於己宮之園、即 烏撒 園、子 亞們 嗣位、○</verse>
				<verse number="19">亞們 即位時、年二十有二、在 耶路撒冷 為王、凡歷二年、其母名 米舒利密 、 約提巴 人 哈魯斯 女也、</verse>
				<verse number="20">亞們 行耶和華所惡、如其父 瑪拿西 所為、</verse>
				<verse number="21">循其父所行之道、事其父所事之偶像、而崇拜之、</verse>
				<verse number="22">離棄其列祖之上帝耶和華、不遵行耶和華之道、</verse>
				<verse number="23">亞們 之臣謀叛、弒之於其宮、</verse>
				<verse number="24">國人盡殺凡叛 亞們 王者、立其子 約西亞 繼之為王、</verse>
				<verse number="25">亞們 其餘所行之事、俱載於 猶大 列王紀、</verse>
				<verse number="26">亞們 葬於己墓、在 烏撒 園、子 約西亞 嗣位、</verse>
			</chapter>
			<chapter number="22">
				<verse number="1">約西亞 即位時、年八齡、在 耶路撒冷 為王、歷三十一年、其母名 耶底大 、 波斯加 人 亞大雅 女也、</verse>
				<verse number="2">約西亞 行耶和華所悅、循其祖 大衛 之道、不偏於左、不偏於右、○</verse>
				<verse number="3">約西亞 王十八年、遣 米書蘭 孫、 亞薩利 子、繕寫 沙番 、至耶和華室、命之曰、</verse>
				<verse number="4">往見大祭司 希勒家 、使核閽人所取於民、輸入耶和華室之金、</verse>
				<verse number="5">俾付於督耶和華室之工作者、轉予在室之工匠、修葺其破壞、</verse>
				<verse number="6">即予木工、匠役、瓦工、又購材木、與鑿成之石、修葺殿宇、</verse>
				<verse number="7">以金付於其手、不與核算其數、因其行事誠實也、</verse>
				<verse number="8">大祭司 希勒家 謂繕寫 沙番 曰、我於耶和華室得律書、乃授書於 沙番 、 沙番 讀之、</verse>
				<verse number="9">繕寫 沙番 詣王復命曰、爾之臣僕、已將室中所貯之金、傾而出之、付於督耶和華室之工作者、</verse>
				<verse number="10">又奏王曰、祭司 希勒家 授我一書、遂讀於王前、</verse>
				<verse number="11">王聞律書之言、自裂其衣、</verse>
				<verse number="12">命祭司 希勒家 、 沙番 子 亞希甘 、 米該亞 子 亞革波 、繕寫 沙番 、及王侍臣 亞撒雅 曰、</verse>
				<verse number="13">汝其往哉、為我為民、為 猶大 眾、以此書之言、詢於耶和華、因我列祖不聽此書之言、不遵所載諭我儕者而行、故耶和華向我、發怒甚烈、</verse>
				<verse number="14">有女先知 戶勒大 、乃 哈珥哈斯 孫、 特瓦 子、掌禮服者 沙龍 之妻也、居 耶路撒冷 之二區、祭司 希勒家 、 亞希甘 、 亞革波 、 沙番 、 亞撒雅 、咸往見之、與之共語、</verse>
				<verse number="15">戶勒大 謂之曰、 以色列 之上帝耶和華云、其告遣爾詣我者曰、</verse>
				<verse number="16">耶和華云、我必降災於此處、及其居民、循 猶大 王所誦書中之言、</verse>
				<verse number="17">蓋彼眾棄我、焚香於他神、以其手所為、激我之怒、故我發怒於此而不息、</verse>
				<verse number="18">惟 猶大 王遣爾詢於耶和華、當告之曰、 以色列 之上帝耶和華云、論爾所聞之言、</verse>
				<verse number="19">爾聞我指此地、與其居民所言、必為荒墟、而受呪詛、乃中心柔順、自卑於耶和華前、裂衣哭泣、我俞允爾、耶和華言之矣、</verse>
				<verse number="20">我必使爾安然入墓、歸爾列祖、我將降於此地之災、爾不目擊、使者復命於王、</verse>
			</chapter>
			<chapter number="23">
				<verse number="1">王遣人集 猶大 及 耶路撒冷 諸長老、</verse>
				<verse number="2">王與 猶大 人、 耶路撒冷 居民、祭司先知、及所有民眾、無論長幼、咸上耶和華室、王誦耶和華室中、所得約書之言、俾眾聽聞、</verse>
				<verse number="3">王立於柱側、在耶和華前立約、一心一意順從耶和華、守其誡命、法度典章、以成約書所載之言、民亦服從此約、</verse>
				<verse number="4">王命大祭司 希勒家 、與諸副祭司、及閽人、由耶和華殿、取出為 巴力 亞舍拉 暨天象、所製之器皿、焚於 耶路撒冷 外、 汲淪 田間、攜其灰至 伯特利 、</verse>
				<verse number="5">昔 猶大 列王所立奉偶像之祭司、使於 猶大 諸邑之崇邱、暨 耶路撒冷 四周焚香者、王悉廢之、又廢焚香於 巴力 、與日月行星、及諸天象者、</verse>
				<verse number="6">亦出 亞舍拉 像於耶和華室、攜至 耶路撒冷 外、焚於 汲淪 溪濱、搗之成粉、揚於平民之墓、</verse>
				<verse number="7">毀耶和華室中孌童之舍、即婦女織 亞舍拉 帷帳之所、</verse>
				<verse number="8">又從 猶大 諸邑、攜諸祭司而出、污衊祭司昔所焚香之崇邱、自 迦巴 至 別是巴 、並毀城門左、邑宰 約書亞 門前之崇邱、</verse>
				<verse number="9">惟崇邱之祭司、不登 耶路撒冷 耶和華之壇、祇於其昆弟中、食無酵餅而已、</verse>
				<verse number="10">又污衊 欣嫩子 谷之 陀斐特 、免人使其子女經火、以奉 摩洛 、</verse>
				<verse number="11">猶大 列王所獻於日之馬、乃在耶和華室門之側、宦豎 拿單米勒 附近廊廡之室、王悉去之、且焚日車、</verse>
				<verse number="12">猶大 列王在 亞哈斯 樓巔所建之壇、及 瑪拿西 在耶和華室二院中所建之壇、王悉毀而碎之、攜其塵土、傾於 汲淪 溪、</verse>
				<verse number="13">昔 以色列 王 所羅門 、在 耶路撒冷 東、邪僻山南、為 西頓 人可憎之神 亞斯他錄 、 摩押 人可憎之神 基抹 、 亞捫 人可憎之神 米勒公 、所建之崇邱、王悉污衊之、</verse>
				<verse number="14">碎其柱像、斫其木偶、以人骨充其所、</verse>
				<verse number="15">昔 尼八 子 耶羅波安 、在 伯特利 築壇及崇邱、陷 以色列 人於罪者、王悉毀之、焚其邱壇、搗之成粉、並焚木偶、</verse>
				<verse number="16">約西亞 回顧、見山中有墓、遣人自墓取骨、而焚於壇、以污衊之、如上帝僕所傳耶和華之言、</verse>
				<verse number="17">約西亞 曰、我所見者、何碑也、邑人告曰、昔有上帝僕自 猶大 來、言王今所行於 伯特利 壇之事、此其墓碑也、</verse>
				<verse number="18">約西亞 曰、舍之、勿移其骨、遂舍之、亦舍自 撒瑪利亞 來之先知骨、</verse>
				<verse number="19">昔 以色列 列王在 撒瑪利亞 諸邑、建崇邱之室、激耶和華怒、 約西亞 悉除之、如所行於 伯特利 然、</verse>
				<verse number="20">殺崇邱之祭司於壇、焚人骨於其上、乃返 耶路撒冷 、○</verse>
				<verse number="21">王命民眾曰、當為爾之上帝耶和華、守逾越節、循此約書所載、</verse>
				<verse number="22">自士師治 以色列 人、以及 以色列 列王 猶大 列王時、未嘗守如是之逾越節、</verse>
				<verse number="23">乃於 約西亞 王十八年、在 耶路撒冷 、為耶和華守此逾越節、</verse>
				<verse number="24">猶大 地及 耶路撒冷 、所有憑鬼者暨巫覡、與家神偶像、並一切可憎之物、 約西亞 悉除之、循祭司 希勒家 在耶和華室、所得律書記載之言、</verse>
				<verse number="25">在 約西亞 以前、無王如彼盡心盡意盡力、歸向耶和華、遵行 摩西 一切法律、其後亦無如之者、</verse>
				<verse number="26">然耶和華向 猶大 之烈怒猶未息、因 瑪拿西 諸事激之也、</verse>
				<verse number="27">耶和華曰、我將屏 猶大 人於我前、如屏 以色列 人然、棄我所簡此邑 耶路撒冷 、及我所言必寄我名之室、</verse>
				<verse number="28">約西亞 其餘事蹟、凡其所行、俱載於 猶大 列王紀、</verse>
				<verse number="29">當其在時、 埃及 王 法老 尼哥 往 伯拉 河、攻 亞述 王、 約西亞 王出而禦之、 法老 尼哥 遇之於 米吉多 殺之、</verse>
				<verse number="30">臣僕以車載其屍、自 米吉多 至 耶路撒冷 、葬於其墓、國民膏 約西亞 子 約哈斯 、立之為王、以繼其父、○</verse>
				<verse number="31">約哈斯 即位時、年二十有三、在 耶路撒冷 為王、僅歷三月、其母 哈慕他 、 立拿 人 耶利米 女也、</verse>
				<verse number="32">約哈斯 行耶和華所惡、效其列祖所為、</verse>
				<verse number="33">法老 尼哥 繫之於 哈馬 地之 利比拉 、不使為王於 耶路撒冷 、又徵 猶大 國銀一百他連得、金一他連得、</verse>
				<verse number="34">法老 尼哥 立 約西亞 子 伊利亞敬 、繼其父為王、易其名曰 約雅敬 、攜 約哈斯 至 埃及 、卒於彼、</verse>
				<verse number="35">約雅敬 循 法老 命、徵金銀於國民、乃按其人之力、為定數而取之、以予 法老 尼哥 、○</verse>
				<verse number="36">約雅敬 即位時、年二十有五、在 耶路撒冷 為王、歷十一年、其母名 西布大 、 魯瑪 人 毘大雅 女也、</verse>
				<verse number="37">約雅敬 行耶和華所惡、效其列祖所為、</verse>
			</chapter>
			<chapter number="24">
				<verse number="1">約雅敬 時、 巴比倫 王 尼布甲尼撒 至、 約雅敬 臣服之、歷至三年、乃背叛之、</verse>
				<verse number="2">耶和華使 迦勒底 軍、 亞蘭 軍、 摩押 軍、及 亞捫 族軍攻之、侵 猶大 欲滅之、如耶和華藉其僕眾先知所言、</verse>
				<verse number="3">此事臨及 猶大 、乃耶和華所命、以屏之於其前、因 瑪拿西 所犯諸罪也、</verse>
				<verse number="4">且因其流無辜之血、遍滿 耶路撒冷 、耶和華不赦之、</verse>
				<verse number="5">約雅敬 其餘事蹟、凡其所行、俱載於 猶大 列王紀、</verse>
				<verse number="6">約雅敬 與列祖偕眠、子 約雅斤 嗣位、</verse>
				<verse number="7">埃及 王不復由其國而來、乃因 巴比倫 王攻取其地、自 埃及 溪至 伯拉 河、○</verse>
				<verse number="8">約雅斤 即位時、年十八歲、在 耶路撒冷 為王、僅歷三月、其母名 尼護施他 、 耶路撒冷 人 以利拿單 女也、</verse>
				<verse number="9">約雅斤 行耶和華所惡、效其父所為、</verse>
				<verse number="10">時、 巴比倫 王 尼布甲尼撒 之臣僕、上至 耶路撒冷 圍之、</verse>
				<verse number="11">當其臣僕圍城時、 尼布甲尼撒 至、</verse>
				<verse number="12">猶大 王 約雅斤 與其母、及其臣僕、牧伯宦豎出降、 巴比倫 王執之、此 巴比倫 王八年事也、</verse>
				<verse number="13">取耶和華室及王宮之寶物、悉攜之出、又碎 以色列 王 所羅門 所製耶和華殿中諸金器、如耶和華所言、</verse>
				<verse number="14">又將 耶路撒冷 民眾、與牧伯勇士、共萬人、以及匠役鐵工、悉虜之去、除極貧者外、斯土無餘民焉、</verse>
				<verse number="15">俘 約雅斤 與其母、及后妃宦豎、暨國中顯者、自 耶路撒冷 至 巴比倫 、</verse>
				<verse number="16">又虜武士七千、匠役鐵工一千、皆善戰之壯士、俱攜至 巴比倫 、</verse>
				<verse number="17">巴比倫 王立 約雅斤 叔 瑪探雅 、代之為王、易其名曰 西底家 、○</verse>
				<verse number="18">西底家 即位時、年二十有一、在 耶路撒冷 為王、歷十一年、其母名 哈慕他 、 立拿 人 耶利米 女也、</verse>
				<verse number="19">西底家 行耶和華所惡、效 約雅敬 所為、</verse>
				<verse number="20">耶和華怒 耶路撒冷 及 猶大 、致屏之於其前、</verse>
			</chapter>
			<chapter number="25">
				<verse number="1">西底家 叛 巴比倫 王、九年十月十日、 巴比倫 王 尼布甲尼撒 率其全軍、至 耶路撒冷 建營、四周築壘攻之、</verse>
				<verse number="2">城被困、至 西底家 王十一年、</verse>
				<verse number="3">四月九日、邑中饑甚、斯土之民絕糧、</verse>
				<verse number="4">於是穴城、戰士由附近王囿兩垣間之門夜遁、 迦勒底 人環城、王由 亞拉巴 道而走、</verse>
				<verse number="5">迦勒底 軍追之、及於 耶利哥 之平原、王軍潰散、</verse>
				<verse number="6">迦勒底 軍執王、解至 利比拉 、 巴比倫 王所、而審鞫之、</verse>
				<verse number="7">戮其諸子、使之目睹、抉其兩目、縶之以鏈、攜至 巴比倫 、○</verse>
				<verse number="8">巴比倫 王 尼布甲尼撒 十九年五月七日、其臣侍衛長 尼布撒拉旦 至 耶路撒冷 、</verse>
				<verse number="9">燬耶和華室與王宮、及 耶路撒冷 諸屋、所有第宅、悉焚以火、</verse>
				<verse number="10">從侍衛長之 迦勒底 軍、毀 耶路撒冷 四周城垣、</verse>
				<verse number="11">邑中餘民、與降於 巴比倫 王者、以及所遺之眾、侍衛長 尼布撒拉旦 悉虜之去、</verse>
				<verse number="12">惟留極貧者於斯土、以治葡萄園、耕種田畝、</verse>
				<verse number="13">耶和華室中之銅柱、銅座、及銅海、 迦勒底 人悉碎之、而攜其銅至 巴比倫 、</verse>
				<verse number="14">其釜鏟剪匙、及諸銅器、供事所用者、悉攜之去、</verse>
				<verse number="15">火鼎及盂、金製者取其金、銀製者取其銀、侍衛長悉攜之去、</verse>
				<verse number="16">又攜 所羅門 為耶和華室、所製二銅柱、及銅海與座、此諸器之銅、未詳其輕重、</verse>
				<verse number="17">柱高十八肘、上有銅頂高三肘、頂之四圍有網、與石榴、悉以銅製、彼柱與網亦若是、</verse>
				<verse number="18">侍衛長執祭司長 西萊雅 、副祭司 西番亞 、及閽者三人、</verse>
				<verse number="19">又於城內、執統轄武士之宦豎一人、王之近臣五人、軍長之繕寫、募國民者一人、及邑中所獲之國民六十人、</verse>
				<verse number="20">侍衛長 尼布撒拉旦 咸解至 利比拉 、 巴比倫 王所、</verse>
				<verse number="21">巴比倫 王擊而殺之於 哈馬 地之 利比拉 、如是 猶大 人被虜、離其故土、</verse>
				<verse number="22">猶大 地之餘民、即 巴比倫 王 尼布甲尼撒 所遺者、 巴比倫 王立 沙番 孫、 亞希甘 子 基大利 、為其方伯、○</verse>
				<verse number="23">諸軍長及其從者、聞 巴比倫 王立 基大利 為方伯、於是 尼探雅 子 以實瑪利 、 加利亞 子 約哈難 、 尼陀法 人 單戶篾 子 西萊雅 、 瑪迦 人子 雅撒尼亞 、及其從者、咸至 米斯巴 、見 基大利 、</verse>
				<verse number="24">基大利 與諸軍長、及其從者誓曰、毋緣 迦勒底 之臣僕而懼、其居斯土、服事 巴比倫 王、則獲平康、</verse>
				<verse number="25">七月、王族 以利沙瑪 孫、 尼探雅 子 以實瑪利 、率十人至、擊斃 基大利 、及同在 米斯巴 之 猶大 人、 迦勒底 人、</verse>
				<verse number="26">於是民眾無論尊卑、及諸軍長、咸起而往 埃及 、畏 迦勒底 人故也、○</verse>
				<verse number="27">猶大 王 約雅斤 被虜後三十七年、 巴比倫 王 以未米羅達 即位元年、十二月二十七日、拔 猶大 王 約雅斤 出獄、</verse>
				<verse number="28">以善言慰之、使其位高於同在 巴比倫 諸王之位、</verse>
				<verse number="29">易其囚服、畢生與王共食、</verse>
				<verse number="30">王日賜其所需、終身不匱、</verse>
			</chapter>
		</book>
		<book number="13">
			<chapter number="1">
				<verse number="1">亞當 之後、繼有 塞特 、 以挪士 、</verse>
				<verse number="2">該南 、 瑪勒列 、 雅列 、</verse>
				<verse number="3">以諾 、 馬土撒拉 、 拉麥 、</verse>
				<verse number="4">挪亞 、 閃 、 含 、 雅弗 、○</verse>
				<verse number="5">雅弗 子、 歌篾 、 瑪各 、 瑪代 、 雅完 、 土巴 、 米設 、 提拉 、</verse>
				<verse number="6">歌篾 子、 亞實基拿 、 低法 、 陀迦瑪 、</verse>
				<verse number="7">雅完 子、 以利沙 、 他施 、 基提 、 多單 、○</verse>
				<verse number="8">含 子、 古實 、 麥西 、 弗 、 迦南 、</verse>
				<verse number="9">古實 子、 西巴 、 哈腓拉 、 撒弗他 、 拉瑪 、 撒弗提迦 、 拉瑪 子、 示巴 、 底但 、</verse>
				<verse number="10">古實 生 甯錄 、在世始為英武、</verse>
				<verse number="11">麥西 生 路低 、 亞拿米 、 利哈比 、 拿弗土希 、</verse>
				<verse number="12">帕斯魯細 、 迦斯路希 、 迦斐託 諸族、 非利士 族由 迦斯路希 而出、</verse>
				<verse number="13">迦南 生冢子 西頓 、又生 赫 、</verse>
				<verse number="14">耶布斯 、 亞摩利 、 革迦撒 、</verse>
				<verse number="15">希未 、 亞基 、 西尼 、</verse>
				<verse number="16">亞瓦底 、 洗瑪利 、 哈馬 諸族、○</verse>
				<verse number="17">閃 之子、 以攔 、 亞述 、 亞法撒 、 路德 、 亞蘭 、 烏斯 、 戶勒 、 基帖 、 米設 、</verse>
				<verse number="18">亞法撒 生 沙拉 、 沙拉 生 希伯 、</verse>
				<verse number="19">希伯 生二子、一名 法勒 、因其時世人分析也、 法勒 之弟名 約坍 、</verse>
				<verse number="20">約坍 生 亞摩答 、 沙列 、 哈薩瑪非 、 耶拉 、</verse>
				<verse number="21">哈多蘭 、 烏薩 、 德拉 、</verse>
				<verse number="22">以巴錄 、 亞比瑪利 、 示巴 、</verse>
				<verse number="23">阿斐 、 哈腓拉 、 約巴 、此皆 約坍 之子、○</verse>
				<verse number="24">閃 之後、繼有 亞法撒 、 沙拉 、</verse>
				<verse number="25">希伯 、 法勒 、 拉吳 、</verse>
				<verse number="26">西鹿 、 拿鶴 、 他拉 、</verse>
				<verse number="27">亞伯蘭 、即 亞伯拉罕 、○</verse>
				<verse number="28">亞伯拉罕 子、 以撒 、 以實瑪利 、</verse>
				<verse number="29">以實瑪利 裔如左、長子 尼拜約 、次 基達 、 押德別 、 米比衫 、</verse>
				<verse number="30">米施瑪 、 度瑪 、 瑪撒 、 哈達 、 提瑪 、</verse>
				<verse number="31">伊突 、 拿非施 、 基底瑪 、此皆 以實瑪利 之子、○</verse>
				<verse number="32">亞伯拉罕 妾 基土拉 所生之子、乃 心蘭 、 約珊 、 米但 、 米甸 、 伊施巴 、 書亞 、 約珊 子、 示巴 、 底但 、</verse>
				<verse number="33">米甸 子、 以法 、 以弗 、 哈諾 、 亞比大 、 以勒大 、此皆 基土拉 之子孫、○</verse>
				<verse number="34">亞伯拉罕 子 以撒 、 以撒 子 以掃 、 以色列 、○</verse>
				<verse number="35">以掃 子、 以利法 、 流珥 、 耶烏施 、 雅蘭 、 可拉 、</verse>
				<verse number="36">以利法 子、 提幔 、 阿抹 、 洗玻 、 迦坦 、 基納斯 、 亭納 、 亞瑪力 、</verse>
				<verse number="37">流珥 子、 拿哈 、 謝拉 、 沙瑪 、 米撒 、○</verse>
				<verse number="38">西珥 子、 羅坍 、 朔巴 、 祭便 、 亞拿 、 底順 、 以察 、 底珊 、</verse>
				<verse number="39">羅坍 子、 何利 、 荷幔 、 羅坍 之妹、 亭納 、</verse>
				<verse number="40">朔巴 子、 亞勒文 、 瑪拿轄 、 以巴錄 、 示非 、 阿南 、 祭便 子、 亞雅 、 亞拿 、</verse>
				<verse number="41">亞拿 子、 底順 、 底順 子、 哈默蘭 、 伊是班 、 益蘭 、 基蘭 、</verse>
				<verse number="42">以察 子、 辟罕 、 撒番 、 亞干 、 底珊 子、 烏斯 、 亞蘭 、○</verse>
				<verse number="43">當 以色列 人無王主治時、於 以東 地為王者、其名如左、 比珥 子 比拉 、都 亭哈巴 、</verse>
				<verse number="44">比拉 薨、 波斯拉 人 謝拉 子 約巴 嗣位、</verse>
				<verse number="45">約巴 薨、 提幔 人 戶珊 嗣位、</verse>
				<verse number="46">戶珊 薨、 比達 子 哈達 、即於 摩押 田擊 米甸 人者嗣位、都 亞未得 、</verse>
				<verse number="47">哈達 薨、 瑪士利加 人 桑拉 嗣位、</verse>
				<verse number="48">桑拉 薨、河濱 利河伯 人 掃羅 嗣位、</verse>
				<verse number="49">掃羅 薨、 亞革波 子 巴勒哈南 嗣位、</verse>
				<verse number="50">巴勒哈南 薨、 哈達 嗣位、都 巴伊 、其后 米希他別 、乃 米薩合 孫、 瑪特列 女也、</verse>
				<verse number="51">哈達 既沒、在 以東 為族長者如左、 亭納 族長、 亞勒瓦 族長、 耶帖 族長、</verse>
				<verse number="52">亞何利巴瑪 族長、 以拉 族長、 比嫩 族長、</verse>
				<verse number="53">基納斯 族長、 提幔 族長、 米比薩 族長、</verse>
				<verse number="54">瑪基疊 族長、 以蘭 族長、此皆 以東 之族長也、</verse>
			</chapter>
			<chapter number="2">
				<verse number="1">以色列 子、 流便 、 西緬 、 利未 、 猶大 、 以薩迦 、 西布倫 、</verse>
				<verse number="2">但 、 約瑟 、 便雅憫 、 拿弗他利 、 迦得 、 亞設 、○</verse>
				<verse number="3">猶大 子、 珥 、 俄南 、 示拉 、皆 迦南 人 書亞 之女所出、 猶大 長子 珥 、行耶和華所惡、耶和華殺之、</verse>
				<verse number="4">猶大 媳 他瑪 、為之生 法勒斯 、 謝拉 、 猶大 共五子、○</verse>
				<verse number="5">法勒斯 子、 希斯崙 、 哈母勒 、</verse>
				<verse number="6">謝拉 子、 心利 、 以探 、 希幔 、 甲各 、 大拉 、共五人、</verse>
				<verse number="7">迦米 子 亞干 、即因當滅之物、困苦 以色列 族者、</verse>
				<verse number="8">以探 子 亞撒利雅 、○</verse>
				<verse number="9">希斯崙 所生之子、 耶拉篾 、 蘭 、 基路拜 、</verse>
				<verse number="10">蘭 生 亞米拿達 、 亞米拿達 生 拿順 、為 猶大 族之牧伯、</verse>
				<verse number="11">拿順 生 撒門 、 撒門 生 波阿斯 、</verse>
				<verse number="12">波阿斯 生 俄備得 、 俄備得 生 耶西 、</verse>
				<verse number="13">耶西 生長子 以利押 、次子 亞比拿達 、三子 示米亞 、</verse>
				<verse number="14">四子 拿坦業 、五子 拉代 、</verse>
				<verse number="15">六子 阿鮮 、七子 大衛 、</verse>
				<verse number="16">其姊妹乃 洗魯雅 、 亞比該 、 洗魯雅 生 亞比篩 、 約押 、 亞撒黑 三人、</verse>
				<verse number="17">亞比該 生 亞瑪撒 、 亞瑪撒 之父、乃 以實瑪利 人 益帖 、○</verse>
				<verse number="18">希斯崙 子 迦勒 、娶 阿蘇巴 與 耶畧 為妻、生子、 阿蘇巴 生 耶設 、 朔罷 、 押墩 、</verse>
				<verse number="19">阿蘇巴 既沒、 迦勒 又娶 以法他 、生 戶珥 、</verse>
				<verse number="20">戶珥 生 烏利 、 烏利 生 比撒列 、○</verse>
				<verse number="21">厥後、 希斯崙 年六十、娶 基列 父 瑪吉 之女、生 西割 、</verse>
				<verse number="22">西割 生 睚珥 、 睚珥 在 基列 地、有邑二十三、</verse>
				<verse number="23">後 基述 人與 亞蘭 人、奪 睚珥 諸邑、及 基納 與其鄉里、共六十、皆屬 基列 父 瑪吉 之子、</verse>
				<verse number="24">希斯崙 在 迦勒以法他 沒後、其妻 亞比雅 為之生 亞施戶 、為 提哥亞 族祖、○</verse>
				<verse number="25">希斯崙 長子 耶拉篾 、生長子 蘭 、又生 布拿 、 阿連 、 阿鮮 、 亞希雅 、</verse>
				<verse number="26">耶拉篾 又娶妻名 亞他拉 、乃 阿南 之母、</verse>
				<verse number="27">耶拉篾 長子 蘭 之子、 瑪斯 、 雅憫 、 以結 、</verse>
				<verse number="28">阿南 子、 沙買 、 雅大 、 沙買 子、 拿答 、 亞比述 、</verse>
				<verse number="29">亞比述 妻名 亞比孩 、為之生 亞辦 、與 摩利 、</verse>
				<verse number="30">拿答 子、 西列 、 亞遍 、 西列 無子而死、</verse>
				<verse number="31">亞遍 子 以示 、 以示 子 示珊 、 示珊 子 亞來 、</verse>
				<verse number="32">沙買 弟 雅大 子、 益帖 、 約拿單 、 益帖 無子而死、</verse>
				<verse number="33">約拿單 子、 比勒 、 撒薩 、此皆 耶拉篾 之子孫、</verse>
				<verse number="34">示珊 無子、惟女而已、有僕 埃及 人、名 耶哈 、</verse>
				<verse number="35">示珊 以女妻之、生 亞太 、</verse>
				<verse number="36">亞太 生 拿單 、 拿單 生 撒拔 、</verse>
				<verse number="37">撒拔 生 以弗 拉、 以弗 拉生 俄備得 、</verse>
				<verse number="38">俄備得 生 耶戶 、 耶戶 生 亞撒利雅 、</verse>
				<verse number="39">亞撒利雅 生 希利斯 、 希利斯 生 以利亞薩 、</verse>
				<verse number="40">以利亞薩 生 西斯買 、 西斯買 生 沙龍 、</verse>
				<verse number="41">沙龍 生 耶加米雅 、 耶加米雅 生 以利沙瑪 、○</verse>
				<verse number="42">耶拉篾 弟 迦勒 生長子 米沙 、為 西弗 族祖、又生 瑪利沙 、為 希伯崙 族祖、</verse>
				<verse number="43">希伯崙 子、 可拉 、 他普亞 、 利肯 、 示瑪 、</verse>
				<verse number="44">示瑪 生 拉含 、為 約干 族祖、 利肯 生 沙買 、</verse>
				<verse number="45">沙買 子 瑪雲 、為 伯夙 族祖、</verse>
				<verse number="46">迦勒 妾 以法 生 哈蘭 、 摩撒 、 迦謝 、 哈蘭 生 迦卸 、</verse>
				<verse number="47">雅代 子、 利健 、 約坦 、 基珊 、 毘力 、 以法 、 沙亞弗 、</verse>
				<verse number="48">迦勒 妾 瑪迦 生 示別 、 特哈拿 、</verse>
				<verse number="49">又生 麥瑪拿 族之祖 沙亞弗 、 抹比拿 族及 基比亞 族之祖 示法 、 迦勒 之女乃 押撒 、○</verse>
				<verse number="50">迦勒 之裔、 以法他 長子 戶珥 之子如左、 基列耶琳 族祖 朔巴 、</verse>
				<verse number="51">伯利恆 族祖 薩瑪 、 伯迦得 族祖 哈勒 、</verse>
				<verse number="52">基列耶琳 族祖 朔巴 、亦有子孫、為 哈羅以 族、及 米努哈 族之半、</verse>
				<verse number="53">基列耶琳 諸族、乃 以帖 族、 布特 族、 舒瑪 族、 密來 族、 瑣拉 與 以實陶 二族、自此諸族而出、</verse>
				<verse number="54">薩瑪 子孫、乃 伯利恆 人、 尼陀法 人、 亞他綠伯約押 人、 瑪拿哈 族之半、及 瑣利 人、</verse>
				<verse number="55">居 雅比斯 繕寫之家、 特拉 人、 示米押 人、 蘇甲 人、此皆 基尼 人、出於 利甲 家之祖 哈末 、</verse>
			</chapter>
			<chapter number="3">
				<verse number="1">大衛 在 希伯崙 所生之子如左、長子 暗嫩 、 耶斯列 人 亞希暖 所出、次子 但以利 、 迦密 人 亞比該 所出、</verse>
				<verse number="2">三子 押沙龍 、 基述 王 達買 女 瑪迦 所出、四子 亞多尼雅 、 哈及 所出、</verse>
				<verse number="3">五子 示法提雅 、 亞比他 所出、六子 以特念 、 大衛 妻 以格拉 所出、</verse>
				<verse number="4">此六子、皆 大衛 於 希伯崙 所生、 大衛 在彼為王、七年有六月、在 耶路撒冷 為王、三十三年、</verse>
				<verse number="5">在 耶路撒冷 生子 示米亞 、 朔罷 、 拿單 、 所羅門 、四人俱 亞米利 女 拔書亞 所出、</verse>
				<verse number="6">又生 益轄 、 以利沙瑪 、 以利法列 、</verse>
				<verse number="7">挪迦 、 尼斐 、 雅非亞 、</verse>
				<verse number="8">以利沙瑪 、 以利雅大 、 以利法列 九人、</verse>
				<verse number="9">皆為 大衛 之子、此外更有嬪妃所出、 他瑪 為女弟、</verse>
				<verse number="10">所羅門 子 羅波安 、 羅波安 子 亞比雅 、 亞比雅 子 亞撒 、 亞撒 子 約沙法 、</verse>
				<verse number="11">約沙法 子 約蘭 、 約蘭 子 亞哈謝 、 亞哈謝 子 約阿施 、</verse>
				<verse number="12">約阿施 子 亞瑪謝 、 亞瑪謝 子 亞撒利雅 、 亞撒利雅 子 約坦 、</verse>
				<verse number="13">約坦 子 亞哈斯 、 亞哈斯 子 希西家 、 希西家 子 瑪拿西 、</verse>
				<verse number="14">瑪拿西 子 亞們 、 亞們 子 約西亞 、</verse>
				<verse number="15">約西亞 子如左、長子 約哈難 、次子 約雅敬 、三子 西底家 、四子 沙龍 、</verse>
				<verse number="16">約雅敬 子 耶哥尼雅 、 西底家 、</verse>
				<verse number="17">耶哥尼雅 被虜、其子 撒拉鐵 、</verse>
				<verse number="18">瑪基蘭 、 毘大雅 、 示拿薩 、 耶加米 、 何沙瑪 、 尼大比雅 、</verse>
				<verse number="19">毘大雅 子 所羅巴伯 、 示每 、 所羅巴伯 子 米書蘭 、 哈拿尼雅 、 示羅密 為女弟、</verse>
				<verse number="20">又有 哈舒巴 、 阿黑 、 比利家 、 哈撒底 、 於沙希悉 五人、</verse>
				<verse number="21">哈拿尼雅 子 毘拉提 、 耶篩亞 、又有 利法雅 眾子、 亞珥難 眾子、 俄巴底亞 眾子、 示迦尼 眾子、</verse>
				<verse number="22">示迦尼 子 示瑪雅 、 示瑪雅 子、 哈突 、 以甲 、 巴利亞 、 尼利雅 、 沙法 六人、</verse>
				<verse number="23">尼利雅 子、 以利約乃 、 希西家 、 阿斯利干 三人、</verse>
				<verse number="24">以利約乃 子、 何大雅 、 以利亞實 、 毘萊雅 、 阿谷 、 約哈難 、 第萊雅 、 阿拿尼 七人、</verse>
			</chapter>
			<chapter number="4">
				<verse number="1">猶大 子、 法勒斯 、 希斯崙 、 迦米 、 戶珥 、 朔巴 、</verse>
				<verse number="2">朔巴 子 利亞雅 生 雅哈 、 雅哈 生 亞戶買 、 拉哈 、此為 瑣拉 人之室家、</verse>
				<verse number="3">以坦 族祖生 耶斯列 、 伊施瑪 、 伊得巴 、 哈悉勒玻尼 為女弟、</verse>
				<verse number="4">基多 族祖 毘努伊勒 、 戶沙 族祖 以謝珥 、皆 伯利恆 族祖、 以法他 長子 戶珥 所生、</verse>
				<verse number="5">提哥亞 族祖 亞施戶 有二妻、 希拉 、 拿拉 、</verse>
				<verse number="6">拿拉 生 亞戶散 、 希弗 、 提米尼 、 哈轄斯他利 、皆 拿拉 之子、</verse>
				<verse number="7">希拉 子、 洗列 、 瑣轄 、 伊提南 、</verse>
				<verse number="8">哥斯 生 亞諾 、 瑣比巴 、 哈崙 子 亞哈黑 諸家、亦其後裔、</verse>
				<verse number="9">雅比斯 較諸昆弟為尊、其母命名 雅比斯 、曰、我劬勞產之、</verse>
				<verse number="10">雅比斯 籲 以色列 之上帝曰、願爾錫我福祉、擴我土宇、扶我以手、俾免遭難遇苦、上帝允其所祈、</verse>
				<verse number="11">書哈 兄 基綠 生 米黑 、為 伊施屯 之父、</verse>
				<verse number="12">伊施屯 生 伯拉巴 、 巴西亞 、及 珥拿轄 人之祖 提欣拿 、皆 利迦 人、</verse>
				<verse number="13">基納斯 子 俄陀聶 、 西萊雅 、 俄陀聶 子 哈塔 、</verse>
				<verse number="14">憫挪太 生 俄弗拉 、 西萊雅 生 約押 、為工師谷人之祖、其人皆工師也、</verse>
				<verse number="15">耶孚尼 子 迦勒 、其子 以路 、 以拉 、 拿安 、 以拉 子 基納斯 、</verse>
				<verse number="16">耶哈利勒 子、 西弗 、 西法 、 提利 、 亞撒列 、</verse>
				<verse number="17">以斯拉 子、 益帖 、 米列 、 以弗 、 雅倫 、 米列 娶 法老 女 比提雅 、生 米利暗 、 沙買 、與 以實提摩 族祖 益巴 、</verse>
				<verse number="18">其妻 猶大 婦、生 基多 族祖 雅列 、 梭哥 族祖 希伯 、 撒挪亞 族祖 耶古鐵 、</verse>
				<verse number="19">拿含 之妹、 荷第雅 妻、生 迦米 人 基伊拉 、及 瑪迦 人 以實提摩 、</verse>
				<verse number="20">示門 子、 暗嫩 、 林拿 、 便哈南 、 提倫 、 以示 子、 梭黑 、 便梭黑 、</verse>
				<verse number="21">猶大 子 示拉 、生 利迦 族祖 珥 、 瑪利沙 族祖 拉大 、及屬 亞實比 族、織枲諸家、</verse>
				<verse number="22">又生 約敬 、 哥西巴 人、與 約阿施 、及治 摩押 地之 薩拉 、並 雅叔比利恆 、此乃古昔之錄、</verse>
				<verse number="23">皆為陶人、居於 尼他應 、及 基低拉 、與王同處、為王服役、○</verse>
				<verse number="24">西緬 子、 尼母利 、 雅憫 、 雅立 、 謝拉 、 掃羅 、</verse>
				<verse number="25">掃羅 子 沙龍 、 沙龍 子 米比衫 、 米比衫 子 米施瑪 、</verse>
				<verse number="26">米施瑪 子 哈母利 、 哈母利 子 撒刻 、 撒刻 子 示每 、</verse>
				<verse number="27">示每 有子十六、女六、惟其昆弟、子女無幾、其家不及 猶大 人之繁衍、</verse>
				<verse number="28">西緬 人居 別是巴 、 摩拉大 、 哈薩書亞 、</verse>
				<verse number="29">辟拉 、 以森 、 陀臘 、</verse>
				<verse number="30">彼土利 、 何珥瑪 、 洗革拉 、</verse>
				<verse number="31">伯瑪嘉博 、 哈薩蘇撒 、 伯比利 、 沙拉音 、至 大衛 為王時、此諸邑悉屬 西緬 人、</verse>
				<verse number="32">其鄉里凡五、乃 以坦 、 亞因 、 臨門 、 陀健 、 亞珊 、</verse>
				<verse number="33">及其四周之鄉里、至於 巴力 、其所居之處即此、各有譜系、</verse>
				<verse number="34">亦有 米所巴 、 雅米勒 、 亞瑪謝 子 約沙 、</verse>
				<verse number="35">約珥 、 約示比 子 耶戶 、 約示比 乃 西萊雅 子、 西萊雅 乃 亞薛 子、</verse>
				<verse number="36">又有 以利約乃 、 雅哥巴 、 耶朔海 、 亞帥雅 、 亞底業 、 耶西篾 、 比拿雅 、</verse>
				<verse number="37">及 示瑪雅 耳孫、 申利 玄孫、 耶大雅 曾孫、 亞龍 孫、 示非 子 細撒 、</verse>
				<verse number="38">以上所載、悉為宗族牧伯、其家增益繁多、</verse>
				<verse number="39">其眾往谷之東、至 基多 界、求芻以牧羣羊、</verse>
				<verse number="40">乃得牧場、土壤膏腴、幅員寬廣、靜謐平康、居民本屬 含 族、</verse>
				<verse number="41">當 猶大 王 希西家 時、以上所載之人、來攻其幕、及其同處之 米烏尼 人、盡滅其眾、據居其地、迄於今日、以斯土有芻牧羣羊也、</verse>
				<verse number="42">西緬 族五百人、往 西珥 山、 以示 子 毘拉提 、 尼利雅 、 利法雅 、 烏薛 為之長、</verse>
				<verse number="43">擊 亞瑪力 族逃脫之遺民、而居其地、迄於今日、</verse>
			</chapter>
			<chapter number="5">
				<verse number="1">流便 為 以色列 長子、因污其父之榻、故長子之業、歸於 以色列 子 約瑟 之子、惟譜系不依此記載、</verse>
				<verse number="2">猶大 超越諸昆弟、君王由彼而出、第長子之業歸 約瑟 、</verse>
				<verse number="3">以色列 長子 流便 之子、 哈諾 、 法路 、 希斯崙 、 迦米 、</verse>
				<verse number="4">約珥 子 示瑪雅 、 示瑪雅 子 歌革 、 歌革 子 示每 、</verse>
				<verse number="5">示每 子 米迦 、 米迦 子 利亞雅 、 利亞雅 子 巴力 、</verse>
				<verse number="6">巴力 子 備拉 、乃 流便 族牧伯、為 亞述 王 提革拉毘尼色 所虜、</verse>
				<verse number="7">其昆弟按室家譜系為長者、乃 耶利 、 撒迦利雅 、</verse>
				<verse number="8">與 約珥 曾孫、 示瑪 孫、 亞撒 子 比拉 、彼居 亞羅珥 、延至 尼波 、及 巴力免 、</verse>
				<verse number="9">又東、至 伯拉 河西之曠野、蓋在 基列 、其牲畜增多、</verse>
				<verse number="10">當 掃羅 時、與 夏甲 人戰、仆之、而居其幕、在 基列 東之全境、○</verse>
				<verse number="11">迦得 子孫、居 巴珊 地、延至 撒迦 、與 流便 人相對、</verse>
				<verse number="12">約珥 為族長、 沙番 次之、又有 雅乃 、及居 巴珊 之 沙法 、</verse>
				<verse number="13">其家昆弟七人、乃 米迦勒 、 米書蘭 、 示巴 、 約賴 、 雅干 、 細亞 、 希伯 、</verse>
				<verse number="14">此皆 亞比孩 子、 亞比孩 乃 戶利 子、 戶利 乃 耶羅亞 子、 耶羅亞 乃 基列 子、 基列 乃 米迦勒 子、 米迦勒 乃 耶示篩 子、 耶示篩 乃 耶哈多 子、 耶哈多 乃 布斯 子、</verse>
				<verse number="15">又有 古尼 孫、 押比疊 子 亞希 為族長、</verse>
				<verse number="16">咸居 基列 、與 巴珊 及其鄉里、並 沙崙 郊野、至於邊境、</verse>
				<verse number="17">當 猶大 王 約坦 、 以色列 王 耶羅波安 時、俱載入譜系、○</verse>
				<verse number="18">流便 人、 迦得 人、及 瑪拿西 半支派、能出征之武士、執干持刃、挽弓發矢、而善戰者、計四萬四千七百六十人、</verse>
				<verse number="19">與 夏甲 人、 伊突 人、 拿非施 人、 挪答 人戰、</verse>
				<verse number="20">戰時、呼籲上帝、上帝因其恃己、允其所祈而助之、以 夏甲 人及從之者、悉付其手、</verse>
				<verse number="21">虜敵之牲畜、駝五萬、綿羊二十五萬、驢二千、人十萬、</verse>
				<verse number="22">敵之被殺而仆者甚眾、蓋此戰由於上帝、遂據居其地、至被虜之時、○</verse>
				<verse number="23">瑪拿西 半支派居於斯土、自 巴珊 延至 巴力黑門 、及 示尼珥 與 黑門 山、</verse>
				<verse number="24">其族長乃 以弗 、 以示 、 以列 、 亞斯列 、 耶利米 、 何達威雅 、 雅疊 、皆英武有名之族長、○</verse>
				<verse number="25">斯民干犯其列祖之上帝、狥欲從斯土居民之神、即上帝於其前、所滅諸族之神、</verse>
				<verse number="26">以色列 之上帝聳動 亞述 二王、 普勒 與 提革拉毘尼色 之心、遂虜 流便 人、 迦得 人、及 瑪拿西 半支派、至 哈臘 、 哈博 、 哈拉 、及 歌散 河濱、迄於今日、</verse>
			</chapter>
			<chapter number="6">
				<verse number="1">利未 子、 革順 、 哥轄 、 米拉利 、</verse>
				<verse number="2">哥轄 子、 暗蘭 、 以斯哈 、 希伯倫 、 烏薛 、</verse>
				<verse number="3">暗蘭 子、 亞倫 、 摩西 、及 米利暗 、 亞倫 子、 拿答 、 亞比戶 、 以利亞撒 、 以他瑪 、</verse>
				<verse number="4">以利亞撒 生 非尼哈 、 非尼哈 生 亞比書 、</verse>
				<verse number="5">亞比書 生 布基 、 布基 生 烏西 、</verse>
				<verse number="6">烏西 生 西拉希雅 、 西拉希雅 生 米拉約 、</verse>
				<verse number="7">米拉約 生 亞瑪利雅 、 亞瑪利雅 生 亞希突 、</verse>
				<verse number="8">亞希突 生 撒督 、 撒督 生 亞希瑪斯 、</verse>
				<verse number="9">亞希瑪斯 生 亞撒利雅 、 亞撒利雅 生 約哈難 、</verse>
				<verse number="10">約哈難 生 亞撒利雅 、 亞撒利雅 任祭司職、於 所羅門 在 耶路撒冷 所建之室、</verse>
				<verse number="11">亞撒利雅 生 亞瑪利雅 、 亞瑪利雅 生 亞希突 、</verse>
				<verse number="12">亞希突 生 撒督 、 撒督 生 沙龍 、</verse>
				<verse number="13">沙龍 生 希勒家 、 希勒家 生 亞撒利雅 、</verse>
				<verse number="14">亞撒利亞 生 西萊亞 、 西萊亞 生 約薩答 、</verse>
				<verse number="15">耶和華藉 尼布甲尼撒 手、徙 猶大 及 耶路撒冷 人時、 約薩答 亦往焉、○</verse>
				<verse number="16">利未 子 革順 、 哥轄 、 米拉利 、</verse>
				<verse number="17">革順 子、 立尼 、 示每 、</verse>
				<verse number="18">哥轄 子、 暗蘭 、 以斯哈 、 希伯倫 、 烏薛 、</verse>
				<verse number="19">米拉利 子、 抹利 、 母示 、此 利未 之室家、循其宗族、</verse>
				<verse number="20">革順 子 立尼 、 立尼 子 雅哈 、 雅哈 子 薪瑪 、</verse>
				<verse number="21">薪瑪 子 約亞 、 約亞 子 易多 、 易多 子 謝拉 、 謝拉 子 耶特賴 、</verse>
				<verse number="22">哥轄 子 亞米拿達 、 亞米拿達 子 可拉 、 可拉 子 亞惜 、</verse>
				<verse number="23">亞惜 子 以利加拿 、 以利加拿 子 以比雅撒 、 以比雅撒 子 亞惜 、</verse>
				<verse number="24">亞惜 子 他哈 、 他哈 子 烏列 、 烏列 子 烏西雅 、 烏西雅 子 少羅 、</verse>
				<verse number="25">以利加拿 子、 亞瑪賽 、 亞希摩 、</verse>
				<verse number="26">亞希摩 子 以利加拿 、 以利加拿 子 瑣菲 、 瑣菲 子 拿哈 、</verse>
				<verse number="27">拿哈 子 以利押 、 以利押 子 耶羅罕 、 耶羅罕 子 以利加拿 、</verse>
				<verse number="28">撒母耳 長子 約珥 、次子 亞比亞 、</verse>
				<verse number="29">米拉利 子 抹利 、 抹利 子 立尼 、 立尼 子 示每 、 示每 子 烏撒 、</verse>
				<verse number="30">烏撒 子 示米亞 、 示米亞 子 哈基雅 、 哈基雅 子 亞帥雅 、○</verse>
				<verse number="31">約匱安設之後、 大衛 立人、以理謳歌之事、在耶和華室、</verse>
				<verse number="32">遂以謳歌、供事於會幕前、迨 所羅門 建耶和華室於 耶路撒冷 、循其班次、以供厥職、</verse>
				<verse number="33">侍立供職者、及其子孫如左、 哥轄 之裔、歌者 希幔 、 希幔 乃 約珥 子、 約珥 乃 撒母耳 子、</verse>
				<verse number="34">撒母耳 乃 以利加拿 子、 以利加拿 乃 耶羅罕 子、 耶羅罕 乃 以列 子、 以列 乃 陀亞 子、</verse>
				<verse number="35">陀亞 乃 蘇弗 子、 蘇弗 乃 以利加拿 子、 以利加拿 乃 瑪哈 子、 瑪哈 乃 亞瑪賽 子、</verse>
				<verse number="36">亞瑪賽 乃 以利加拿 子、 以利加拿 乃 約珥 子、 約珥 乃 亞撒利雅 子、 亞撒利雅 乃 西番雅 子、</verse>
				<verse number="37">西番雅 乃 他哈 子、 他哈 乃 亞惜 子、 亞惜 乃 以比雅撒 子、 以比雅撒 乃 可拉 子、</verse>
				<verse number="38">可拉 乃 以斯哈 子、 以斯哈 乃 哥轄 子、 哥轄 乃 利未 子、 利未 乃 以色列 子、</verse>
				<verse number="39">希幔 之昆弟 亞薩 、侍立其右、 亞薩 乃 比利家 子、 比利家 乃 示米亞 子、</verse>
				<verse number="40">示米亞乃米迦勒 子、 米家勒 乃 巴西雅 子、 巴西雅 乃 瑪基雅 子、</verse>
				<verse number="41">瑪基雅 乃 伊特尼 子、 伊特尼 乃 謝拉 子、 謝拉 乃 亞大雅 子、</verse>
				<verse number="42">亞大雅 乃 以探 子、 以探 乃 薪瑪 子、 薪瑪 乃 示每 子、</verse>
				<verse number="43">示每 乃 雅哈 子、 雅哈 乃 革順 子、 革順 乃 利未 子、</verse>
				<verse number="44">其昆弟 米拉利 之裔、侍立其左者為 以探 、 以探 乃 基示 子、 基示 乃 亞伯底 子、 亞伯底 乃 瑪鹿 子、</verse>
				<verse number="45">瑪鹿 乃 哈沙比雅 子、 哈沙比雅 乃 亞瑪謝 子、 亞瑪謝 乃 希勒家 子、</verse>
				<verse number="46">希勒家 乃 暗西 子、 暗西 乃 巴尼 子、 巴尼 乃 沙麥 子、</verse>
				<verse number="47">沙麥 乃 末力 子、 末力 乃 母示 子、 母示 乃 米拉利 子、 米拉利 乃 利未 子、</verse>
				<verse number="48">其昆弟 利未 人、乃供諸役於上帝室、○</verse>
				<verse number="49">惟 亞倫 及其子孫、獻祭於燔祭壇及香壇、又供諸役於至聖所、為 以色列 人贖罪、循上帝僕 摩西 所命、</verse>
				<verse number="50">亞倫 子 以利亞撒 、 以利亞撒 子 非尼哈 、 非尼哈 子 亞比書 、</verse>
				<verse number="51">亞比書 子 布基 、 布基 子 烏西 、 烏西 子 西拉希雅 、</verse>
				<verse number="52">西拉希雅 子 米拉約 、 米拉約 子 亞瑪利雅 、 亞瑪利雅 子 亞希突 、</verse>
				<verse number="53">亞希突 子 撒督 、 撒督 子 亞希瑪斯 、○</verse>
				<verse number="54">亞倫 子孫所居之處、依其境內之營壘列左、 哥轄 族首籤掣而得地、</verse>
				<verse number="55">在 猶大 地、給以 希伯崙 及其四郊、</verse>
				<verse number="56">惟其田及鄉里、給予 耶孚尼 子 迦勒 、</verse>
				<verse number="57">亦以逃城 希伯崙 、給 亞倫 子孫、並給 立拿 及其郊、 雅提珥 、 以實提莫 及其郊、</verse>
				<verse number="58">希崙 及其郊、 底壁 及其郊、</verse>
				<verse number="59">亞珊 及其郊、 伯示麥 及其郊、</verse>
				<verse number="60">又由 便雅憫 支派中、給以 迦巴 及其郊、 阿勒篾 及其郊、 亞拿突 及其郊、其室家所得、共十三邑、</verse>
				<verse number="61">哥轄 其餘之裔、掣籤得十邑、在 瑪拿西 半支派中、</verse>
				<verse number="62">革順 之裔、依其室家、由 以薩迦 支派、 亞設 支派、 拿弗他利 支派、及居 巴珊 之 瑪拿西 支派中、得十三邑、</verse>
				<verse number="63">米拉利 裔、依其室家、由 流便 支派、 迦得 支派、 西布倫 支派中、掣籤得十二邑、</verse>
				<verse number="64">以色列 族以此諸邑及其郊、給 利未 人、</verse>
				<verse number="65">以上所錄之邑、由 猶大 支派、 西緬 支派、 便雅憫 支派中、掣籤給之、</verse>
				<verse number="66">哥轄 裔有數家、由 以法蓮 支派中得邑、</verse>
				<verse number="67">給以 以法蓮 山地之逃城 示劍 及其郊、並給 基色 及其郊、</verse>
				<verse number="68">約緬 及其郊、 伯和崙 及其郊、</verse>
				<verse number="69">亞雅倫 及其郊、 迦特臨門 及其郊、</verse>
				<verse number="70">哥轄 其餘之裔、由 瑪拿西 半支派中、給以 亞乃 及其郊、 比連 及其郊、</verse>
				<verse number="71">革順 之裔、由 瑪拿西 半支派中、給以 巴珊 之 哥蘭 及其郊、 亞斯他錄 及其郊、</verse>
				<verse number="72">又由 以薩迦 支派中、給以 基低斯 及其郊、 大比拉 及其郊、</verse>
				<verse number="73">拉末 及其郊、 亞年 及其郊、</verse>
				<verse number="74">又由 亞設 支派中、給以 瑪沙 及其郊、 押頓 及其郊、</verse>
				<verse number="75">戶割 及其郊、 利合 及其郊、</verse>
				<verse number="76">又由 拿弗他利 支派中、給以 加利利 之 基低斯 及其郊、 哈們 及其郊、 基列亭 及其郊、</verse>
				<verse number="77">米拉利 其餘之裔、由 西布倫 支派中、給以 臨摩挪 及其郊、 他泊 及其郊、</verse>
				<verse number="78">又在 約但 外、 耶利哥 東、由 流便 支派中、給以曠野之 比悉 及其郊、 雅哈撒 及其郊、</verse>
				<verse number="79">基底莫 及其郊、 米法押 及其郊、</verse>
				<verse number="80">又由 迦得 支派中、給以 基列 之 拉末 及其郊、 瑪哈念 及其郊、</verse>
				<verse number="81">希實本 及其郊、 雅謝 及其郊、</verse>
			</chapter>
			<chapter number="7">
				<verse number="1">以薩迦 子、 陀拉 、 普亞 、 雅述 、 伸崙 四人、</verse>
				<verse number="2">陀拉 子、 烏西 、 利法雅 、 耶勒 、 雅買 、 易伯散 、 示母利 、俱為 陀拉 室家之長、當世英武之士、於 大衛 時、其數二萬二千六百人、</verse>
				<verse number="3">烏西 子 伊斯拉希 、 伊斯拉希 子 米迦勒 、 俄巴底亞 、 約珥 、 伊示雅 、父子五人、俱為族長、</verse>
				<verse number="4">與之偕者、按其譜系室家、能出戰之軍旅、計三萬六千人、蓋其妻子眾多也、</verse>
				<verse number="5">其昆弟在 以薩迦 室家、皆為英武之士、循其譜系、計八萬七千人、○</verse>
				<verse number="6">便雅憫 子、 比拉 、 比結 、 耶疊 三人、</verse>
				<verse number="7">比拉 子、 以斯本 、 烏西 、 烏薛 、 耶利摩 、 以利 五人、俱為族長、英武之士、循其譜系、計二萬二千有三十四人、</verse>
				<verse number="8">比結 子、 細米拉 、 約阿施 、 以利以謝 、 以利約乃 、 暗利 、 耶利摩 、 亞比雅 、 亞拿突 、 亞拉篾 、皆 比結 之子、</verse>
				<verse number="9">俱為族長、英武之士、循其譜系、計二萬有二百人、</verse>
				<verse number="10">耶疊 子 比勒罕 、 比勒罕 子 耶烏施 、 便雅憫 、 以忽 、 基拿拿 、 細坦 、 他施 、 亞希沙哈 、</verse>
				<verse number="11">皆 耶疊 之裔、俱為族長、英武之士、能出戰之軍旅、計一萬七千二百人、</verse>
				<verse number="12">以珥 子 書品 、 戶品 、 亞黑 子 戶伸 、</verse>
				<verse number="13">拿弗他利 子、 雅薛 、 沽尼 、 耶色 、 沙龍 、皆 辟拉 之子、○</verse>
				<verse number="14">瑪拿西 子 亞斯列 、乃其妾 亞蘭 女所生、又生 基列 之父 瑪吉 、</verse>
				<verse number="15">瑪吉 之妻、乃 戶品 書品 之妹、名 瑪迦 、次子名 西羅非哈 、 西羅非哈 僅有女、</verse>
				<verse number="16">瑪吉 妻 瑪迦 生子、命名 毘利施 、其弟名 示利施 、 示利施 子 烏蘭 、 利金 、</verse>
				<verse number="17">烏蘭 子 比但 、皆 瑪拿西 孫、 瑪吉 子 基列 之裔、</verse>
				<verse number="18">其妹 哈摩利吉 生 伊施荷 、 亞比以謝 、 瑪拉 、</verse>
				<verse number="19">示米大 子、 亞現 、 示劍 、 利克希 、 阿尼安 、○</verse>
				<verse number="20">以法蓮 子 書提拉 、 書提拉 子 比列 、 比列 子 他哈 、 他哈 子 以拉大 、 以拉大 子 他哈 、</verse>
				<verse number="21">他哈 子 撒拔 、 撒拔 子 書提拉 、 以法蓮 又生 以謝 、 以列 、俱為 迦特 土人所殺、因往奪其牲畜也、</verse>
				<verse number="22">其父 以法蓮 為之哀悼多日、兄弟咸來唁之、</verse>
				<verse number="23">後 以法蓮 與妻同室、懷妊生子、緣其家遭禍、名子曰 比利亞 、</verse>
				<verse number="24">其女 舍伊拉 、乃建上下 伯和崙 、及 烏羨舍伊拉 、</verse>
				<verse number="25">比利阿 子 利法 、 利悉 、 利悉 子 他拉 、 他拉 子 他罕 、</verse>
				<verse number="26">他罕 子 拉但 、 拉但 子 亞米忽 、 亞米忽 子 以利沙瑪 、</verse>
				<verse number="27">以利沙瑪 子 嫩 、 嫩 之子 約書亞 、</verse>
				<verse number="28">其業及所居之處、乃 伯特利 及其鄉里、東有 拿蘭 、西有 基色 及其鄉里、 示劍 及其鄉里、延至 迦薩 及其鄉里、</verse>
				<verse number="29">又有近 瑪拿西 境、 伯善 及其鄉里、 他納 及其鄉里、 米吉多 及其鄉里、 多珥 及其鄉里、 以色列 子 約瑟 之裔、居此諸邑、○</verse>
				<verse number="30">亞設 子、 音拿 、 亦施瓦 、 亦施韋 、 比利亞 、 西拉 為女弟、</verse>
				<verse number="31">比利亞 子、 希別 、 瑪結 、 瑪結 為 比撒威 之父、</verse>
				<verse number="32">希別 生 雅弗勒 、 朔默 、 何坦 、 書雅 為女弟、</verse>
				<verse number="33">雅弗列 子、 巴薩 、 賓哈 、 亞施法 、皆 雅弗 列之子、</verse>
				<verse number="34">朔默 子、 亞希 、 羅迦 、 耶戶巴 、 亞蘭 、</verse>
				<verse number="35">朔默 弟 希連 子、 瑣法 、 音那 、 示利斯 、 亞抹 、</verse>
				<verse number="36">瑣法 子、 書亞 、 哈尼弗 、 書阿勒 、 比利 、 音拉 、</verse>
				<verse number="37">比悉 、 河得 、 珊瑪 、 施沙 、 益蘭 、 比拉 、</verse>
				<verse number="38">益帖 子、 耶孚尼 、 毘斯巴 、 亞拉 、</verse>
				<verse number="39">烏拉 子、 亞拉 、 漢尼業 、 利寫 、</verse>
				<verse number="40">此皆 亞設 子孫、俱為族長、卓犖英武之士、牧伯之首、循其譜系、能出戰者、計二萬六千人、</verse>
			</chapter>
			<chapter number="8">
				<verse number="1">便雅憫 生長子 比拉 、次子 亞實別 、三子 亞哈拉 、</verse>
				<verse number="2">四子 挪哈 、五子 拉法 、</verse>
				<verse number="3">比拉 子 亞大 、 基拉 、 亞比忽 、</verse>
				<verse number="4">亞比書 、 乃幔 、 亞何亞 、</verse>
				<verse number="5">基拉 、 示孚汛 、 戶蘭 、</verse>
				<verse number="6">以忽 子為 迦巴 居民族長、被虜至 瑪拿轄 、</verse>
				<verse number="7">以忽 子 乃幔 、 亞希亞 、 基拉 、亦皆被虜、 基拉 生 烏撒 、 亞希忽 、</verse>
				<verse number="8">沙哈連 出其二妻 戶伸 巴拉 之後、在 摩押 地生子、</verse>
				<verse number="9">乃由其妻 賀得 生 約巴 、 洗比雅 、 米沙 、 瑪拉干 、</verse>
				<verse number="10">耶烏斯 、 沙迦 、 米瑪 、此皆其子、俱為族長、</verse>
				<verse number="11">又由 戶伸 生 亞比突 、 以利巴力 、</verse>
				<verse number="12">以利巴力 子、 希伯 、 米珊 、 沙麥 、 沙麥 建 阿挪 與 羅德 、及其鄉里、</verse>
				<verse number="13">又生 比利亞 與 示瑪 、為 亞雅崙 居民族長、逐 迦特 居民者、即斯人也、</verse>
				<verse number="14">亞希約 、 沙煞 、 耶利末 、</verse>
				<verse number="15">西巴第雅 、 亞拉得 、 亞得 、</verse>
				<verse number="16">米迦勒 、 伊施巴 、 約哈 、皆 比利亞 之子、</verse>
				<verse number="17">西巴第雅 、 米書蘭 、 希西基 、 希伯 、</verse>
				<verse number="18">伊施米萊 、 伊斯利亞 、 約巴 、皆 以利巴力 之子、</verse>
				<verse number="19">雅金 、 細基利 、 撒底 、</verse>
				<verse number="20">以利乃 、 洗勒太 、 以列 、</verse>
				<verse number="21">亞大雅 、 比拉雅 、 申拉 、皆 示每 之子、</verse>
				<verse number="22">伊施班 、 希伯 、 以列 、</verse>
				<verse number="23">亞伯頓 、 細基利 、 哈難 、</verse>
				<verse number="24">哈拿尼雅 、 以攔 、 安陀提雅 、</verse>
				<verse number="25">伊弗底雅 、 毘努伊勒 、皆 沙煞 之子、</verse>
				<verse number="26">珊示萊 、 示哈利 、 亞他利雅 、</verse>
				<verse number="27">雅利西 、 以利亞 、 細基利 、皆 耶羅罕 之子、</verse>
				<verse number="28">俱為族長之卓越者、循其世系、咸居 耶路撒冷 、</verse>
				<verse number="29">基遍 之父 耶利 、居於 基遍 、其妻名 瑪迦 、</verse>
				<verse number="30">生長子 亞伯頓 、及 蘇珥 、 基士 、 巴力 、 拿答 、</verse>
				<verse number="31">基多 、 亞希約 、 撒迦 、 米基羅 、</verse>
				<verse number="32">米基羅 生 示米暗 、此諸人亦居 耶路撒冷 、與其昆弟相對、</verse>
				<verse number="33">尼珥 生 基士 、 基士 生 掃羅 、 掃羅 生 約拿單 、 麥基舒亞 、 亞比拿達 、 伊施巴力 、</verse>
				<verse number="34">約拿單 子 米力巴力 、 米力巴力 生 米迦 、</verse>
				<verse number="35">米迦 子 毘敦 、 米勒 、 他利亞 、 亞哈斯 、</verse>
				<verse number="36">亞哈斯 生 耶何阿達 、 耶何阿達 生 亞拉篾 、 亞斯瑪威 、 心利 、 心利 生 摩撒 、</verse>
				<verse number="37">摩撒 生 比尼亞 、 比尼亞 子 拉法 、 拉法 子 以利亞薩 、 以利亞薩 子 亞悉 、</verse>
				<verse number="38">亞悉 有六子、名 亞斯利干 、 波基路 、 以實瑪利 、 示亞利雅 、 俄巴底雅 、 哈難 、皆 亞悉 之子、</verse>
				<verse number="39">其弟 以設 、長子 烏蘭 、次子 耶烏施 、三子 以利法列 、</verse>
				<verse number="40">烏蘭 子為射者、皆英武之士、子孫眾多、共五百十人、俱屬 便雅憫 裔、</verse>
			</chapter>
			<chapter number="9">
				<verse number="1">以色列 族、循其譜系核之、載於 以色列 列王紀、 猶大 因干罪戾、被虜至 巴比倫 、</verse>
				<verse number="2">先返居其邑中之業者、即 以色列 族、與祭司 利未 人、及尼提甯人、</verse>
				<verse number="3">居 耶路撒冷 者、有 猶大 人、 便雅憫 人、 以法蓮 人、 瑪拿西 人、</verse>
				<verse number="4">猶大 子 法勒斯 裔、 巴尼 玄孫、 音利 曾孫、 暗利 孫、 亞米忽 子 烏太 、</verse>
				<verse number="5">示羅 裔、長子 亞帥雅 及其眾子、</verse>
				<verse number="6">謝拉 裔、 耶烏利 及其昆弟、共六百九十人、</verse>
				<verse number="7">便雅憫 裔、 哈西努 曾孫、 何達威雅 孫、 米書蘭 子 撒路 、</verse>
				<verse number="8">耶羅罕 子 伊比尼雅 、 米基立 孫、 烏西 子 以拉 、 伊比尼雅 曾孫、 流珥 孫、 示法提雅 子 米書蘭 、</verse>
				<verse number="9">及其昆弟、循其世系、共九百五十六人、俱為族長、○</verse>
				<verse number="10">祭司中有 耶大雅 、 耶何雅立 、 雅斤 、</verse>
				<verse number="11">司上帝室者、 希勒家 子 亞薩利雅 、 希勒家 乃 米書蘭 子、 米書蘭 乃 撒督 子、 撒督 乃 米拉約 子、 米拉約 乃 亞希突 子、</verse>
				<verse number="12">又有 瑪基雅 曾孫、 巴施戶珥 孫、 耶羅罕 子 亞大雅 、及 亞第業 子 瑪賽 、 亞第業 乃 雅希細拉 子、 雅希細拉 乃 米書蘭 子、 米書蘭 乃 米實利密 子、 米實利密 乃 音麥 子、</verse>
				<verse number="13">及其昆弟、一千七百六十人、皆為族長、最能供上帝室之役、○</verse>
				<verse number="14">利未 人 米拉利 裔、 哈沙比雅 曾孫、 亞利甘 孫、 哈述 子 示瑪雅 、</verse>
				<verse number="15">又有 拔巴甲 、 黑勒施 、 迦拉 、及 亞薩 曾孫、 細基利 孫、 米迦 子 瑪探雅 、</verse>
				<verse number="16">耶杜頓 曾孫、 迦拉 孫、 示瑪雅 子 俄巴底 、及 以利加拿 孫、 亞撒 子 比利家 、皆居 尼陀法 人之鄉里、○</verse>
				<verse number="17">司閽者乃 沙龍 、 亞谷 、 達們 、 亞希幔 、及其昆弟、 沙龍 為長、</verse>
				<verse number="18">斯眾昔守王之東門、今在 利未 營中為閽、</verse>
				<verse number="19">可拉 曾孫、 以比雅撒 孫、 可利 子 沙龍 、及其昆弟 可拉 裔、司供役之事、守會幕之門、其祖曾理耶和華之營、且守其門、</verse>
				<verse number="20">昔 以利亞撒 子 非尼哈 統轄斯眾、耶和華偕之、</verse>
				<verse number="21">米施利米雅 子 撒迦利雅 、為會幕之閽人、</verse>
				<verse number="22">被簡為閽者、共二百十二人、在其鄉里、循其譜系核之、乃 大衛 與先見 撒母耳 所立、任此要職、</verse>
				<verse number="23">彼與子孫循其班次、守耶和華室會幕之門、</verse>
				<verse number="24">東西南北四方、皆有閽人、</verse>
				<verse number="25">其昆弟居鄉里者、每七日入而與俱、</verse>
				<verse number="26">閽長四人、皆 利未 族、任其要職、守上帝室之倉庫、</verse>
				<verse number="27">既任此職、每晨啟門、環上帝室而居、</verse>
				<verse number="28">其中有守供事之器者、器之出入、皆核其數、</verse>
				<verse number="29">亦有理器具、與聖所什物、及細麵酒油、乳香芳品、</verse>
				<verse number="30">祭司中有以芳品製膏者、</verse>
				<verse number="31">利未 人 可拉 族、 沙龍 長子 瑪他提雅 、職司盤炙之物、</verse>
				<verse number="32">其昆弟 哥轄 裔中、有理陳設之餅者、每安息日備之、</verse>
				<verse number="33">謳歌者、有 利未 族長、居於倉舍、晝夜供役、無他職任、</verse>
				<verse number="34">此乃 利未 族長之卓越者、循其世系、咸居 耶路撒冷 、○</verse>
				<verse number="35">基遍 之父 耶利 、居於 基遍 、其妻名 瑪迦 、</verse>
				<verse number="36">生長子 亞伯頓 、及 蘇珥 、 基士 、 巴力 、 尼珥 、 拿答 、</verse>
				<verse number="37">基多 、 亞希約 、 撒迦利雅 、 米基羅 、</verse>
				<verse number="38">米基羅 生 示米暗 、此諸人亦居 耶路撒冷 、與其昆弟相對、</verse>
				<verse number="39">尼珥 生 基士 、 基士 生 掃羅 、 掃羅 生 約拿單 、 麥基舒亞 、 亞比拿達 、 伊施巴力 、</verse>
				<verse number="40">約拿單 子 米力巴力 、 米力巴力 生 米迦 、</verse>
				<verse number="41">米迦 子 毘敦 、 米勒 、 他利亞 、 亞哈斯 、</verse>
				<verse number="42">亞哈斯 生 雅拉 、 雅拉 生 亞拉篾 、 亞斯瑪威 、 心利 、 心利 生 摩撒 、</verse>
				<verse number="43">摩撒 生 比尼亞 、 比尼亞 生 利法雅 、 利法雅 生 以利亞薩 、 以利亞薩 生 亞悉 、</verse>
				<verse number="44">亞悉 有六子、名 亞斯利干 、 波基路 、 以實瑪利 、 示亞利雅 、 俄巴底雅 、 哈難 、皆 亞悉 之子、</verse>
			</chapter>
			<chapter number="10">
				<verse number="1">非利士 人與 以色列 人戰、 以色列 人遁、在 基利波 山、見殺而仆、</verse>
				<verse number="2">非利士 人急追 掃羅 及其子、殺其三子、 約拿單 、 亞比拿達 、 麥基舒亞 、</verse>
				<verse number="3">掃羅 被攻、戰勢劇烈、射者追及之、窘急特甚、</verse>
				<verse number="4">謂執兵者曰、爾其拔劍刺我、免未受割者至而侮我、執兵者懼甚、不敢奉命、 掃羅 遂伏劍而死、</verse>
				<verse number="5">執兵者見 掃羅 死、亦伏劍而死、</verse>
				<verse number="6">於是 掃羅 與其三子、全家偕亡、</verse>
				<verse number="7">居谷中之 以色列 眾、見民遁、 掃羅 與子皆死、遂棄邑而逃、 非利士 人至而居之、○</verse>
				<verse number="8">翌日、 非利士 人來剝尸、見 掃羅 與其子仆於 基利波 山、</verse>
				<verse number="9">乃剝 掃羅 尸、斬其首、取其鎧甲、遣使至 非利士 四境、傳於偶像及庶民、</verse>
				<verse number="10">置其鎧甲於彼之神廟、釘其首於 大袞 廟、</verse>
				<verse number="11">基列雅比 人聞 非利士 人待 掃羅 之事、</verse>
				<verse number="12">壯士咸起、取 掃羅 及其子之屍、攜至 雅比 、葬其骨於 雅比 之橡下、禁食七日、</verse>
				<verse number="13">夫 掃羅 之死、因其干犯耶和華、不遵其命、且請示於憑鬼者、</verse>
				<verse number="14">而不諮諏耶和華、故耶和華殺之、以其國歸於 耶西 子 大衛 、</verse>
			</chapter>
			<chapter number="11">
				<verse number="1">以色列 眾集於 希伯崙 、見 大衛 曰、我為爾之骨肉、</verse>
				<verse number="2">昔 掃羅 為王時、爾率 以色列 人出入、爾上帝耶和華謂爾曰、爾必為我民之牧、我民 以色列 之君、</verse>
				<verse number="3">以色列 長老、咸至 希伯崙 見王、 大衛 在 希伯崙 、於耶和華前、與之立約、遂膏 大衛 、為 以色列 王、循耶和華藉 撒母耳 所言、</verse>
				<verse number="4">大衛 與 以色列 眾至 耶路撒冷 、即 耶布斯 、時、 耶布斯 土人居彼、</verse>
				<verse number="5">耶布斯 人謂 大衛 曰、爾必不得入此、然 大衛 取 錫安 之保障、即 大衛 城、</verse>
				<verse number="6">大衛 曰、先攻 耶布斯 人者、必為首為長、 洗魯雅 子 約押 先上、遂為首、</verse>
				<verse number="7">大衛 居其保障、故稱曰 大衛 城、</verse>
				<verse number="8">大衛 自 米羅 起、四周築城、其餘乃 約押 修葺、</verse>
				<verse number="9">大衛 日漸昌大、萬軍之耶和華偕之也、○</verse>
				<verse number="10">從 大衛 之勇士、為首者有力於其國、與 以色列 眾立之為王、循耶和華諭 以色列 之命、</verse>
				<verse number="11">其人如左、 哈革摩尼 人 雅朔班 、為諸將之首、一時揮戈擊斃三百人、</verse>
				<verse number="12">其次為 亞合 人、 朵多 子 以利亞撒 、為三勇士之一、</verse>
				<verse number="13">彼與 大衛 在 巴斯達閔 、 非利士 人咸集以戰、在彼有田、滿種麰麥、民遁於 非利士 人前、</verse>
				<verse number="14">彼立於田間、以護其地、殺 非利士 人、耶和華拯之、使獲大勝、</verse>
				<verse number="15">三十首領中、有三人下至山巖、入 亞杜蘭 穴、以覲 大衛 、 非利士 軍建營於 利乏音 谷、</verse>
				<verse number="16">時、 大衛 在保障、 非利士 汛在 伯利恆 、</verse>
				<verse number="17">大衛 歆羨曰、深願有人由 伯利恆 門側之井、汲水以飲我、</verse>
				<verse number="18">三人衝過 非利士 軍、由 伯利恆 門側之井汲水、攜詣 大衛 、 大衛 不飲、乃灌之於耶和華前、</verse>
				<verse number="19">曰、願我上帝禁我行此、我豈飲冒死者之血乎、蓋彼舍命取之、故不飲、三勇士所為若此、</verse>
				<verse number="20">其中 約押 弟 雅比篩 為首、嘗揮戈擊斃三百人、遂在三人中得名譽、</verse>
				<verse number="21">彼在三人中為尊、故為其魁、惟不得與首三人同列、</verse>
				<verse number="22">又有 甲薛 勇士 耶何耶大 子 比拿雅 、大有作為、殺 摩押 人 亞利伊勒 二子、又當雨雪時、下阱擊獅、</verse>
				<verse number="23">又殺 埃及 偉人、其人身長五肘、其手執戈、大如織器之梁、 比拿雅 執杖往迎、奪其戈而殺之、</verse>
				<verse number="24">比拿雅 所為如是、遂在三勇士中得名譽、</verse>
				<verse number="25">彼較三十首領為尊、惟不及前三人、 大衛 立之為侍衛長、○</verse>
				<verse number="26">軍中之勇士、即 約押 弟 亞撒黑 、 伯利恆 人 朵多 子 伊勒哈難 、</verse>
				<verse number="27">哈律 人 沙瑪 、 比倫 人 希利斯 、</verse>
				<verse number="28">提哥亞 人 益吉 子 以拉 、 亞拿突 人 亞比以謝 、</verse>
				<verse number="29">戶沙 人 西比該 、 亞合 人 以來 、</verse>
				<verse number="30">尼陀法 人 瑪哈萊 、 尼陀法 人 巴拿 子 希立 、</verse>
				<verse number="31">便雅憫 族、 基比亞 人 利拜 子 以太 、 比拉頓 人 比拿雅 、</verse>
				<verse number="32">迦實 溪人 戶萊 、 亞拉巴 人 亞比 、</verse>
				<verse number="33">巴路米 人 亞斯瑪弗 、 沙勒本 人 伊利雅哈巴 、</verse>
				<verse number="34">基孫 人 哈深 諸子、 哈拉 人 沙基 子 約拿單 、</verse>
				<verse number="35">哈拉 人 沙甲 子 亞希暗 、 吾珥 子 以利法勒 、</verse>
				<verse number="36">米基拉 人 希弗 、 比倫 人 亞希雅 、</verse>
				<verse number="37">迦密 人 希斯羅 、 伊斯拜 子 拿萊 、</verse>
				<verse number="38">拿單 弟 約珥 、 哈基利 子 彌伯哈 、</verse>
				<verse number="39">亞捫 人 洗勒 、 比錄 人 拿哈萊 、為 洗魯雅 子 約押 執兵之士、</verse>
				<verse number="40">以帖 人 以拉 、及 迦立 、</verse>
				<verse number="41">赫 人 烏利亞 、 亞萊 子 撒拔 、</verse>
				<verse number="42">流便 人 示撒 子 亞第拿 、為 流便 族長、與從者三十人、</verse>
				<verse number="43">又有 瑪迦 子 哈難 、 彌特尼 人 約沙法 、</verse>
				<verse number="44">亞施他拉 人 烏西亞 、 亞羅珥 人 何坦 子 沙瑪 、 耶利 、</verse>
				<verse number="45">申利 子 耶疊 、與其弟 提洗 人 約哈 、</verse>
				<verse number="46">瑪哈未 人 以利業 、 伊利拿安 子 耶利拜 、 約沙未雅 、 摩押 人 伊特瑪 、</verse>
				<verse number="47">以利業 、 俄備得 、並 米瑣八 人 雅西業 、</verse>
			</chapter>
			<chapter number="12">
				<verse number="1">大衛 避 基士 子 掃羅 、匿於 洗革拉 時、有勇士歸之、助其戰鬥、</verse>
				<verse number="2">皆執弓為械、發石射矢、左右手俱能之、乃 掃羅 之昆弟、 便雅憫 人也、</verse>
				<verse number="3">其魁 亞希以謝 、次 基比亞 人 示瑪 子 約阿施 、及 亞斯瑪威 子 耶薛 、 毘力 、與 比拉迦 、 亞拿突 人 耶戶 、</verse>
				<verse number="4">基遍 人 以實買雅 、勇冠三十人、為之長、又有 耶利米 、 雅哈悉 、 約哈難 、 基得拉 人 約撒拔 、</verse>
				<verse number="5">伊利烏賽 、 耶利摩 、 比亞利雅 、 示瑪利雅 、 哈律弗 人 示法提雅 、</verse>
				<verse number="6">可拉 族 以利加拿 、 耶西雅 、 亞薩列 、 約以謝 、 押朔班 、</verse>
				<verse number="7">基多 人 耶羅罕 子 猶拉 、 西巴第雅 、</verse>
				<verse number="8">迦得 族亦有人歸 大衛 、至曠野之保障、俱為勇士、嫻習戰事、能執干戈、其貌如獅、足捷如山中之鹿、</verse>
				<verse number="9">其魁 以薛 、次 俄巴底雅 、三 以利押 、</verse>
				<verse number="10">四 彌施瑪拿 、五 耶利米 、</verse>
				<verse number="11">六 亞太 、七 以利業 、</verse>
				<verse number="12">八 約哈難 、九 以利薩巴 、</verse>
				<verse number="13">十 耶利米 、十一 末巴奈 、</verse>
				<verse number="14">此皆 迦得 人、俱為軍長、小者當百人、大者當千人、</verse>
				<verse number="15">正月 約但 漲溢、斯眾濟河、使居谷中之民逃遁、東西皆然、</verse>
				<verse number="16">有 便雅憫 人、 猶大 人、至保障歸 大衛 、</verse>
				<verse number="17">大衛 出迓曰、爾若平和而來以助我、則我心與爾相契、我既無辜、爾若鬻我於敵、願我列祖之上帝鑒察之、譴責之、</verse>
				<verse number="18">三十首領之魁 亞瑪撒 、感於神曰、 大衛 歟、我儕屬爾、 耶西 子歟、我儕從爾、願爾平康、願助爾者平康、蓋爾上帝助爾也、 大衛 納之、立為軍長、</verse>
				<verse number="19">大衛 偕 非利士 人、往戰 掃羅 時、有 瑪拿西 人歸之、惟未助 非利士 人、因 非利士 牧伯相議、遣之去曰、彼必歸降其主 掃羅 、危及我首、</verse>
				<verse number="20">大衛 往 洗革拉 時、 瑪拿西 人 押拿 、 約撒拔 、 耶疊 、 米迦勒 、 約撒拔 、 以利戶 、 洗勒太 、咸歸之、皆 瑪拿西 之千夫長也、</verse>
				<verse number="21">斯眾助 大衛 攻羣寇、皆為勇士、亦為軍長、</verse>
				<verse number="22">來助 大衛 者、日有其人、致成大軍、如上帝之軍、○</verse>
				<verse number="23">備戰之士至 希伯崙 見 大衛 、欲以 掃羅 國位歸之、循耶和華言、其數如左、</verse>
				<verse number="24">猶大 族、執干戈而備戰者、六千八百人、</verse>
				<verse number="25">西緬 族、備戰之勇士七千一百人、</verse>
				<verse number="26">利未 族、四千六百人、</verse>
				<verse number="27">亞倫 家長 耶何耶大 、與從者三千七百人、</verse>
				<verse number="28">少年勇士 撒督 、及族長二十二人、</verse>
				<verse number="29">便雅憫 族、 掃羅 之昆弟三千人、其族強半仍從 掃羅 家、</verse>
				<verse number="30">以法蓮 族之勇士、族中著名者、二萬有八百人、</verse>
				<verse number="31">瑪拿西 半支派、名錄於册、來立 大衛 為王者、一萬八千人、</verse>
				<verse number="32">以薩迦 族、達於時務、知 以色列 人所當行者、族長二百、同宗之昆弟、咸聽厥命、</verse>
				<verse number="33">西布倫 族、能從軍列陳、執諸戰具、整肅行伍、不生二心者、五萬人、</verse>
				<verse number="34">拿弗他利 族、軍長一千、從之執干戈者、三萬七千人、</verse>
				<verse number="35">但 之族、能列陳者、二萬八千六百人、</verse>
				<verse number="36">亞設 族、能從軍列陳者、四萬人、</verse>
				<verse number="37">約但 東、 流便 族、 迦得 族、 瑪拿西 半支派、持諸軍器備戰者、十二萬人、</verse>
				<verse number="38">以上所載、皆係戰士、能列行伍、誠心至 希伯崙 、欲立 大衛 為 以色列 全族之王、其餘 以色列 民、亦懷一心、立之為王、</verse>
				<verse number="39">眾與 大衛 偕居三日、式飲式食、蓋其昆弟為之備具也、</verse>
				<verse number="40">附近之人、及 以薩迦 、 西布倫 、 拿弗他利 之人、以驢駝騾牛載餱糧、無花果餅、葡萄乾、與酒油、並攜牛羊甚多而至、因 以色列 人欣喜故也、</verse>
			</chapter>
			<chapter number="13">
				<verse number="1">大衛 與千夫長、百夫長、諸將會議、</verse>
				<verse number="2">謂 以色列 會眾曰、爾曹若以為善、此事由於我上帝耶和華、則可遣人往 以色列 全地、請我儕其餘之昆弟、及居邑郊之祭司 利未 人、使之咸集於此、</verse>
				<verse number="3">我儕舁上帝匱而至、蓋 掃羅 時、我儕未嘗諮諏於匱、</verse>
				<verse number="4">會眾曰、我必如是而行、民眾咸視斯事為善也、</verse>
				<verse number="5">於是 大衛 集 以色列 人、自 埃及 之 西曷 溪、至 哈馬 界、欲自 基列耶琳 、舁上帝匱至、</verse>
				<verse number="6">大衛 率 以色列 眾至 巴拉 、即屬 猶大 之 基列耶琳 、欲舁耶和華上帝之匱、此匱乃以居基路伯上、耶和華之名而名者、</verse>
				<verse number="7">遂舁上帝匱、自 亞比拿達 室而出、載於斯車、 烏撒 與 亞希約 御之、</verse>
				<verse number="8">大衛 及 以色列 眾、在上帝前、極力舞蹈、謳歌、以琴瑟鑼鼓與角作樂、</verse>
				<verse number="9">至 基頓 禾場、牛蹶、 烏撒 伸手扶匱、</verse>
				<verse number="10">耶和華怒 烏撒 、因其伸手扶匱而擊之、遂死於上帝前、</verse>
				<verse number="11">耶和華擊 烏撒 、 大衛 不悅、稱其地曰 毘列斯烏撒 、至於今日、</verse>
				<verse number="12">是日 大衛 畏上帝曰、上帝之匱、何可至我所、</verse>
				<verse number="13">於是 大衛 不舁匱入 大衛 城、至於己所、乃轉舁至 迦特 人 俄別以東 室、</verse>
				<verse number="14">上帝匱在 俄別以東 室三月、耶和華錫嘏於 俄別以東 家、及其所有、</verse>
			</chapter>
			<chapter number="14">
				<verse number="1">推羅 王 希蘭 遣使見 大衛 、攜香柏及石工木工而至、為之建宮室、</verse>
				<verse number="2">大衛 乃知耶和華立之為 以色列 王、蓋為其民 以色列 故、振興其國也、○</verse>
				<verse number="3">大衛 在 耶路撒冷 又娶后妃、誕生子女、</verse>
				<verse number="4">在 耶路撒冷 所生之子、名 沙母亞 、 朔罷 、 拿單 、 所羅門 、</verse>
				<verse number="5">益轄 、 以利書亞 、 以利法列 、</verse>
				<verse number="6">挪迦 、 尼斐 、 雅非亞 、</verse>
				<verse number="7">以利沙瑪 、 比利雅大 、 以利法列 、○</verse>
				<verse number="8">非利士 人聞 大衛 受膏、為 以色列 全族之王、咸至而索之、 大衛 聞之、遂往迎焉、</verse>
				<verse number="9">非利士 人既至、侵 利乏音 谷、</verse>
				<verse number="10">大衛 諮諏上帝曰、我往攻 非利士 人可否、爾付之於我手乎、耶和華曰、往哉、我必付之於爾手、</verse>
				<verse number="11">非利士 人至 巴力毘拉心 、 大衛 擊之、曰、上帝假我手破敵、如水之衝流然、故名其地曰 巴力毘拉心 、</verse>
				<verse number="12">敵遺其偶像、 大衛 宣命、乃以火焚之、</verse>
				<verse number="13">非利士 人又侵谷中、</verse>
				<verse number="14">大衛 復諮諏上帝、上帝曰、勿往迎之、宜遶其後、於桑林相對之所攻之、</verse>
				<verse number="15">聞桑杪有步履之聲、則出戰、蓋上帝先爾而行、擊 非利士 軍旅、</verse>
				<verse number="16">大衛 遵上帝命、擊 非利士 軍旅、自 基遍 至 基色 、</verse>
				<verse number="17">大衛 之聲名、遂洋溢於列國、耶和華使列國咸畏之、</verse>
			</chapter>
			<chapter number="15">
				<verse number="1">大衛 於 大衛 城建宮室、又為上帝匱備所張幕、</verse>
				<verse number="2">大衛 曰、耶和華既簡 利未 人舁上帝匱、永久奉事之、他人不可舁也、</verse>
				<verse number="3">大衛 集 以色列 眾於 耶路撒冷 、以舁耶和華匱、至其所備之所、</verse>
				<verse number="4">又集 亞倫 裔、及 利未 人、</verse>
				<verse number="5">哥轄 裔、族長 烏列 、與其昆弟百二十人、</verse>
				<verse number="6">米拉利 裔、族長 亞帥雅 、與其昆弟二百二十人、</verse>
				<verse number="7">革順 裔、族長 約珥 、與其昆弟百三十人、</verse>
				<verse number="8">以利撒反 裔、族長 示瑪雅 、與其昆弟二百人、</verse>
				<verse number="9">希伯倫 裔、族長 以列 、與其昆弟八十人、</verse>
				<verse number="10">烏薛 裔、族長 亞米拿達 、與其昆弟百十二人、</verse>
				<verse number="11">大衛 召祭司 撒督 、 亞比亞他 、與 利未 人 烏列 、 亞帥雅 、 約珥 、 示瑪雅 、 以列 、 亞米拿達 、</verse>
				<verse number="12">諭之曰、爾曹為 利未 族長、當與昆弟自潔、致可舁 以色列 上帝耶和華之匱、至我所備之所、</verse>
				<verse number="13">爾曹初未舁之、亦未循例尋求上帝、故我上帝耶和華擊我儕、</verse>
				<verse number="14">祭司 利未 人遂自潔、欲舁 以色列 上帝耶和華之匱而上、</verse>
				<verse number="15">利未 子孫、以杠肩舁上帝匱、循 摩西 遵耶和華言所命、</verse>
				<verse number="16">大衛 告 利未 族長、立其昆弟謳歌者、以樂器琴瑟與鈸、欣然大發其音、而揚厥聲、</verse>
				<verse number="17">利未 人遂立 約珥 子 希幔 、與其昆弟 比利家 子 亞薩 、及其同宗 米拉利 裔、 古沙雅 子 以探 、</verse>
				<verse number="18">其次、昆弟 撒迦利雅 、 便 、 雅薛 、 示米拉末 、 耶歇 、 烏尼 、 以利押 、 比拿雅 、 瑪西雅 、 瑪他提雅 、 以利斐利戶 、 彌克尼雅 、閽人 俄別以東 、 耶利 、</verse>
				<verse number="19">如是立謳歌者 希幔 、 亞薩 、 以探 、擊銅鈸大發其聲、</verse>
				<verse number="20">撒迦利雅 、 雅薛 、 示米拉末 、 耶歇 、 烏尼 、 以利押 、 瑪西雅 、 比拿雅 鼓瑟、其聲清以細、</verse>
				<verse number="21">瑪他提雅 、 以利斐利戶 、 彌克尼雅 、 俄別以東 、 耶利 、 亞撒西雅 鳴琴、其聲洪而緩、為始作者、</verse>
				<verse number="22">利未 族長 基拿尼雅 、為謳歌之長、訓謳歌之人、以其擅此技也、</verse>
				<verse number="23">比利家 、 以利加拿 為閽、以守匱、</verse>
				<verse number="24">祭司 示巴尼 、 約沙法 、 拿坦業 、 亞瑪賽 、 撒迦利雅 、比拿亞、 以利以謝 、在上帝匱前吹角、 俄別以東耶希亞 為閽、以守匱、</verse>
				<verse number="25">於是 大衛 與 以色列 長老、及千夫長、歡然往舁耶和華之約匱、自 俄別以東 家而上、</verse>
				<verse number="26">因上帝助舁耶和華約匱之 利未 人、則獻牡犢七、牡羊七為祭、</verse>
				<verse number="27">大衛 與舁匱之 利未 人、及謳歌長 基拿尼雅 、暨眾謳歌者、皆衣細枲長服、 大衛 又衣枲聖衣、</verse>
				<verse number="28">以色列 眾歡呼、吹角吹箛、擊鈸鼓瑟、鳴琴奏樂、舁耶和華約匱而上、</verse>
				<verse number="29">耶和華約匱入 大衛 城時、 掃羅 女 米甲 自牖而窺、見 大衛 王踴躍舞蹈、中心鄙夷之、</verse>
			</chapter>
			<chapter number="16">
				<verse number="1">眾舁上帝匱入城、置於 大衛 所張之幕、獻燔祭及酬恩祭於上帝前、</verse>
				<verse number="2">大衛 獻燔祭與酬恩祭既畢、奉耶和華名、為民祝嘏、</verse>
				<verse number="3">頒賜 以色列 眾、無論男女、各予餅一方、肉一臠、葡萄乾餅一方、○</verse>
				<verse number="4">又立 利未 人、供役於耶和華匱前、讚美稱謝、頌揚 以色列 之上帝耶和華、</verse>
				<verse number="5">首 亞薩 、次 撒迦利雅 、及 雅薛 、 示米拉末 、 耶歇 、 瑪他提雅 、 以利押 、 比拿雅 、 俄別以東 、 耶利 鼓瑟鳴琴、 亞薩 擊鈸發聲、</verse>
				<verse number="6">祭司 比拿雅 、 雅哈悉 、恆吹角於上帝約匱前、</verse>
				<verse number="7">是日 大衛 始定、藉 亞薩 與其昆弟、稱謝耶和華、</verse>
				<verse number="8">歌曰、當稱謝耶和華、呼籲其名、以其作為、普告萬民兮、</verse>
				<verse number="9">謳歌之、頌美之、道其奇行兮、</verse>
				<verse number="10">以其聖名為榮、凡求耶和華者、其心歡悅兮、</verse>
				<verse number="11">求耶和華、與其能力、恆尋其面兮、</verse>
				<verse number="12">其僕 以色列 之裔、即其所選 雅各 子孫歟、念其所行奇事異蹟、及其口之讞兮、</verse>
				<verse number="13"></verse>
				<verse number="14">彼乃耶和華、我之上帝、行鞫於全地兮、</verse>
				<verse number="15">當永念其約、所諭萬世之言、</verse>
				<verse number="16">即與 亞伯拉罕 所立之約、對 以撒 所發之誓、</verse>
				<verse number="17">且於 雅各 為定例、於 以色列 為永約兮、</verse>
				<verse number="18">曰、我必賜爾以 迦南 地、為爾所得之業兮、</verse>
				<verse number="19">昔爾人寡、其數無幾、旅於斯土兮、</verse>
				<verse number="20">由此族游於彼族、自此國至於彼國、</verse>
				<verse number="21">上帝不容人虐遇之、因之譴責列王兮、</verse>
				<verse number="22">曰、我受膏者勿犯之、我之先知勿傷之、</verse>
				<verse number="23">全地當歌頌耶和華、日宣其拯救兮、</verse>
				<verse number="24">述其尊榮於列邦、道其奇行於萬民兮、</verse>
				<verse number="25">蓋耶和華為大、極當頌讚、宜寅畏之、超越諸神兮、</verse>
				<verse number="26">列邦之神、悉屬虛無、惟耶和華創造諸天兮、</verse>
				<verse number="27">尊榮威嚴在於其前、能力懽愉在於其所兮、</verse>
				<verse number="28">萬民諸族歟、當以尊榮能力、歸於耶和華、歸於耶和華兮、</verse>
				<verse number="29">以耶和華名應得之榮歸之、奉獻禮物、至於其前、衣聖服而崇拜之兮、</verse>
				<verse number="30">全地當戰慄於其前、世界堅定、不至動搖兮、</verse>
				<verse number="31">諸天其歡、大地其喜、當宣告列邦曰、耶和華為王兮、</verse>
				<verse number="32">海及充其中者、當漰渤兮、田與其中所有、當歡欣兮、</verse>
				<verse number="33">林間諸木、必在耶和華前歡呼、因其將臨、行鞫於地兮、</verse>
				<verse number="34">當稱謝耶和華、以其為善、慈惠永存兮、</verse>
				<verse number="35">當曰救我之上帝歟、尚其救援我、會集我、拯我於列邦、俾我稱頌爾聖名、以讚美爾而獲勝、</verse>
				<verse number="36">以色列 之上帝耶和華、當頌美之、自亙古以迄永久兮、眾民咸曰、阿們、乃頌美耶和華、○</verse>
				<verse number="37">大衛 留 亞薩 與其昆弟、恆供事於耶和華約匱前、循每日所宜、</verse>
				<verse number="38">俄別以東 與其昆弟六十八人、及 耶杜頓 子 俄別以東 、並 何薩 為閽人、</verse>
				<verse number="39">祭司 撒督 、與其昆弟為祭司者、咸居 基遍 之崇邱、在耶和華幕前、</verse>
				<verse number="40">恆在燔祭壇、獻燔祭於耶和華、朝夕無間、循耶和華法律所載、命 以色列 人者、</verse>
				<verse number="41">偕之者、又有 希幔 、 耶杜頓 、及其餘被簡、名錄於册者、稱謝耶和華、以其慈惠永存也、</verse>
				<verse number="42">希幔 耶杜頓 、偕之吹角擊鈸、大發其聲、且以樂器和頌上帝之歌、 耶杜頓 子孫為閽人、</verse>
				<verse number="43">於是民眾各歸其家、 大衛 亦返、為眷聚祝嘏、</verse>
			</chapter>
			<chapter number="17">
				<verse number="1">大衛 居宮室時、謂先知 拿單 曰、我居香柏之室、而耶和華約匱乃在帳中、</verse>
				<verse number="2">拿單 曰、爾其從心所欲而行、蓋上帝偕爾、</verse>
				<verse number="3">是夜上帝諭 拿單 曰、</verse>
				<verse number="4">往告我僕 大衛 曰、耶和華云、爾勿建室、為我居所、</verse>
				<verse number="5">我自導 以色列 人出 埃及 、至於今日、未嘗居室、乃處帷幕、由此遷彼、</verse>
				<verse number="6">凡我與 以色列 人偕行之地、豈曾語牧我民 以色列 之士師曰、曷不為我建香柏之室乎、</verse>
				<verse number="7">故當謂我僕 大衛 曰、萬軍之耶和華云、我自羊牢中、羊羣後、取爾為我民 以色列 之君、</verse>
				<verse number="8">爾之所往、我皆與偕、絕爾諸敵、將錫爾大名、如世間大人之名、</verse>
				<verse number="9">我欲為我民 以色列 定一區域、而栽植之、使居己所、不復遷移、不復遭惡類之敗壞、有如疇昔、</verse>
				<verse number="10">及我命士師治我民 以色列 時、我必服爾諸敵、且我告爾、耶和華必為爾建立家室、</verse>
				<verse number="11">迨爾之日已盈、歸爾列祖、我必立爾後裔、即爾子以嗣爾、鞏固其國、</verse>
				<verse number="12">彼將為我建室、我必固其國位、歷久弗替、</verse>
				<verse number="13">我將為其父、彼將為我子、不使我之慈惠離之、如離乎先爾者、</verse>
				<verse number="14">我必永立之於我家我國、鞏固其位、歷久弗替、</verse>
				<verse number="15">拿單 循此諸言、依此啟示、告 大衛 、○</verse>
				<verse number="16">大衛 王入坐於耶和華前、曰、耶和華上帝歟、我何人斯、我家若何、爾乃導我至此乎、</verse>
				<verse number="17">上帝歟、此於爾目、猶以為小、爾又言及爾僕之家、至於久遠、耶和華上帝歟、爾之待我、等於尊顯之人、</verse>
				<verse number="18">爾僕受此尊榮、 大衛 更有何詞、蓋爾洞悉爾僕、</verse>
				<verse number="19">耶和華歟、爾為爾僕之故、循爾心志、行此大事、而顯示之、</verse>
				<verse number="20">耶和華歟、以我所聞、爾無可比、爾外無他上帝、</verse>
				<verse number="21">地上何民、如爾民 以色列 、上帝親往 埃及 贖之、以為己民、且於所贖民前、行大而可畏之事、驅逐列邦、而顯爾名、</verse>
				<verse number="22">爾立 以色列 民永為爾民、爾耶和華為其上帝、</verse>
				<verse number="23">耶和華歟、爾論爾僕、與其家所言者、求爾堅固之、至於永遠、如言而行、</verse>
				<verse number="24">願人永尊爾名為大、曰、萬軍之耶和華、為 以色列 之上帝、乃治 以色列 之上帝、爾僕 大衛 之家、必堅立於爾前、</verse>
				<verse number="25">我上帝歟、既啟示爾僕、必為之建立家室、故爾僕敢祈於爾前、</verse>
				<verse number="26">耶和華歟、爾乃上帝、以此福許爾僕、</verse>
				<verse number="27">今爾樂錫嘏於僕家、俾永存於爾前、耶和華歟、爾既錫福、則永享其福焉、</verse>
			</chapter>
			<chapter number="18">
				<verse number="1">厥後、 大衛 擊 非利士 人服之、奪取 迦特 、與其鄉里、</verse>
				<verse number="2">又擊 摩押 、 摩押 人遂服役於 大衛 、而納貢焉、</verse>
				<verse number="3">瑣巴 王 哈大利謝 往 伯拉 河、欲恢復其權時、 大衛 擊之、至於 哈馬 、</verse>
				<verse number="4">獲其戰車千乘、騎兵七千、步卒二萬、戰車之馬、則斷其筋、惟存百乘之馬、</verse>
				<verse number="5">大馬色 之 亞蘭 人、來助 瑣巴 王 哈大利謝 、 大衛 擊殺其人二萬二千、</verse>
				<verse number="6">大衛 置戍於 大馬色 之 亞蘭 、 亞蘭 人遂服役於 大衛 、而納貢焉、 大衛 無論何往、耶和華使之獲勝、</verse>
				<verse number="7">大衛 奪 哈大利謝 臣僕之金盾、攜至 耶路撒冷 、</verse>
				<verse number="8">又自屬 哈大利謝 之 提巴 與 均 二邑、取銅甚多、 所羅門 用以製造銅海及柱、與諸銅器、</verse>
				<verse number="9">哈大利謝 屢與 哈馬 王 陀烏 戰、 陀烏 聞 大衛 擊敗 瑣巴 王 哈大利謝 全軍、遂遣子 哈多蘭 見 大衛 王問安、為之祝嘏、 哈多蘭 攜金銀銅諸器、</verse>
				<verse number="10"></verse>
				<verse number="11">大衛 王以此、及得自 以東 、 摩押 、 亞捫 、 非利士 、 亞瑪力 、諸族之金銀、俱區別獻於耶和華、</verse>
				<verse number="12">洗魯雅 子 亞比篩 在 鹽 谷、擊殺 以東 人一萬八千、</verse>
				<verse number="13">大衛 置戍於 以東 、 以東 人遂服役於 大衛 、 大衛 無論何往、耶和華使之獲勝、○</verse>
				<verse number="14">大衛 為 以色列 全族之王、為其民眾施行公義、</verse>
				<verse number="15">洗魯雅 子 約押 為軍長、 亞希律 子 約沙法 為史官、</verse>
				<verse number="16">亞希突 子 撒督 、與 亞比亞他 子 亞比米勒 為祭司、 沙威沙 為繕寫、</verse>
				<verse number="17">耶何耶大 子 比拿雅 、統轄 基利提 人、 比利提 人、 大衛 諸子、在王左右為相、</verse>
			</chapter>
			<chapter number="19">
				<verse number="1">厥後、 亞捫 族王 拿轄 沒、其子嗣位、</verse>
				<verse number="2">大衛 曰、昔 哈嫩 父 拿轄 施仁慈於我、今我將施仁慈於其子 哈嫩 、遂遣使往、唁其喪父、 大衛 僕至 亞捫 族地、見 哈嫩 以唁之、</verse>
				<verse number="3">亞捫 族之牧伯謂 哈嫩 曰、 大衛 遣唁者詣爾、爾意 大衛 果敬爾父乎、其僕詣爾、詎非窺察此地、而滅之耶、</verse>
				<verse number="4">哈嫩 遂執 大衛 僕、薙其鬚、中斷其衣至臀、而遣之歸、</verse>
				<verse number="5">其人深以為恥、或以所待告 大衛 、乃遣人迎之曰、可居 耶利哥 、俟鬚長而後歸、</verse>
				<verse number="6">亞捫 人知己為 大衛 所惡、 哈嫩 與 亞捫 人、遂以銀一千他連得、由 米所波大米 、 亞蘭瑪迦 、 瑣巴 、僱戰車、募騎兵、</verse>
				<verse number="7">得戰車三萬二千乘、及 瑪迦 王與其民眾咸至、建營於 米底巴 前、 亞捫 人亦自其諸邑、會集以戰、</verse>
				<verse number="8">大衛 聞之、則遣 約押 率勇士全軍、</verse>
				<verse number="9">亞捫 族出、列陳於邑門、偕來之王、別列於野、</verse>
				<verse number="10">約押 見其前後列陳、則簡 以色列 之精兵、陳列行伍、以禦 亞蘭 人、</verse>
				<verse number="11">以餘軍付弟 亞比篩 、陳列行伍、以禦 亞捫 族、</verse>
				<verse number="12">曰、如 亞蘭 人強於我、爾則助我、如 亞捫 人強於爾、我則助爾、</verse>
				<verse number="13">宜強乃志、爾我當為我民、及我上帝邑、為大丈夫、願耶和華成其所欲、</verse>
				<verse number="14">約押 與所偕之民、進與 亞蘭 人戰、 亞蘭 人遁於其前、</verse>
				<verse number="15">亞捫 族見 亞蘭 人遁、亦遁於其弟 亞比篩 前、而入於邑、 約押 遂返 耶路撒冷 、○</verse>
				<verse number="16">亞蘭 人見己為 以色列 所敗、則遣使招河外之 亞蘭 人出、 哈大利謝 之軍長 朔法 率之、</verse>
				<verse number="17">或告 大衛 、遂集 以色列 眾、濟 約但 遇敵、列陳而攻之、 亞蘭 人則與之戰、</verse>
				<verse number="18">亞蘭 人遁於 以色列 眾前、 大衛 戮其戰車七千乘之卒、步卒四萬、殺其軍長 朔法 、</verse>
				<verse number="19">哈大利謝 臣僕見其為 以色列 所敗、遂與 大衛 修好、而服事之、嗣後 亞蘭 人不復助 亞捫 族、</verse>
			</chapter>
			<chapter number="20">
				<verse number="1">歲初、列王出戰時、 約押 率軍毀 亞捫 族地、往圍 拉巴 、 大衛 居於 耶路撒冷 、 約押 攻 拉巴 墮之、</verse>
				<verse number="2">大衛 奪其王首之冕、權其金一他連得、飾以寶石、置於 大衛 首、又自邑中、攜出貨財甚多、</verse>
				<verse number="3">且出其邑民、使之服役於鋸、及鐵耙與斧、 大衛 待 亞捫 族諸邑、皆若是、 大衛 率民眾歸 耶路撒冷 、○</verse>
				<verse number="4">厥後、與 非利士 人戰於 基色 、 戶沙 人 西比該 、殺 利乏 裔 細派 、敵遂降服、</verse>
				<verse number="5">又與 非利士 人戰、 睚珥 子 伊勒哈難 、殺 迦特 人 歌利亞 弟 拉哈米 、其槍之柯、大如織器之梁、</verse>
				<verse number="6">又戰於 迦特 、有 利乏 裔一人、軀幹修偉、手足各有六指、共二十有四、</verse>
				<verse number="7">其人侮 以色列 族時、 大衛 兄 示米亞 子 約拿單 殺之、</verse>
				<verse number="8">此皆 利乏 裔、生於 迦特 、死於 大衛 、及其臣僕之手、</verse>
			</chapter>
			<chapter number="21">
				<verse number="1">撒但 起敵 以色列 人、激 大衛 核數之、</verse>
				<verse number="2">大衛 諭 約押 及民長曰、往核 以色列 人、自 別是巴 至 但 、返而告我、使我知其數、</verse>
				<verse number="3">約押 曰、願耶和華增益其民、百倍於今、我主我王歟、斯眾非皆爾僕乎、我主何為命此、何陷 以色列 人於罪乎、</verse>
				<verse number="4">然 約押 為王命所迫、遂往遍行 以色列 境、返 耶路撒冷 、</verse>
				<verse number="5">以民數進於 大衛 、 以色列 人執刃者、百有十萬、 猶大 人執刃者、四十七萬、</verse>
				<verse number="6">惟 利未 人與 便雅憫 人未核、因 約押 以王命為可惡也、</verse>
				<verse number="7">上帝不悅此事、遂擊 以色列 人、</verse>
				<verse number="8">大衛 禱上帝曰、我行此事、大干罪戾、愚昧之甚、求爾宥僕之過、</verse>
				<verse number="9">耶和華諭 大衛 之先見 迦得 曰、</verse>
				<verse number="10">往告 大衛 曰、耶和華云、我以三者示爾、可擇其一、我行於爾、</verse>
				<verse number="11">迦得 遂詣 大衛 曰、耶和華云、爾其擇所欲者、</verse>
				<verse number="12">或饑饉三年、或為敵所敗、被敵以刃追襲三月、或耶和華以疫為刃、遍行斯土、耶和華之使者滅 以色列 四境三日、爾其思之、俾我覆遣我者、</verse>
				<verse number="13">大衛 謂 迦得 曰、我處窘迫之境、耶和華矜恤維大、願陷於其手、勿陷於人手、</verse>
				<verse number="14">於是耶和華降疫癘於 以色列 、隕者七萬、</verse>
				<verse number="15">上帝遣使往滅 耶路撒冷 、將滅之時、耶和華見之、悔降斯禍、遂諭施剿之使曰、足矣、可止爾手、其時耶和華之使者、立於 耶布斯 人 阿珥楠 之禾場、</verse>
				<verse number="16">大衛 舉目、見耶和華使者立於空際、拔刃在手、指 耶路撒冷 、 大衛 與諸長老、皆衣麻衣、俯伏於地、</verse>
				<verse number="17">大衛 禱上帝曰、命核民數者非我乎、我犯罪行惡、此羣羊何為、願我上帝耶和華手攻我、及我父家、勿攻爾民、使遘斯災、</verse>
				<verse number="18">耶和華之使者命 迦得 告 大衛 、宜上為耶和華築壇、在 耶布斯 人 阿珥楠 之禾場、</verse>
				<verse number="19">遂依 迦得 奉耶和華名、所諭之言而上、</verse>
				<verse number="20">適 阿珥楠 打麥、回顧見天使、所偕四子俱避匿、</verse>
				<verse number="21">大衛 至 阿珥楠 處、 阿珥楠 見之、乃出禾場、伏地而拜、</verse>
				<verse number="22">大衛 謂之曰、以此禾場予我、我為耶和華築壇其上、俾疫止於民間、必足其價、以場予我、</verse>
				<verse number="23">阿珥楠 曰、取之可也、願我主我王依所視為善者而行、牛為燔祭、打穀之具為柴、麥為素祭、我悉予之、</verse>
				<verse number="24">大衛 王曰、不然、我必足其價以購之、不取爾物獻於耶和華、不費財之燔祭、我不獻之、</verse>
				<verse number="25">於是 大衛 權黃金六百舍客勒、予 阿珥楠 、以購其地、</verse>
				<verse number="26">大衛 為耶和華築壇於彼、獻燔祭與酬恩祭、籲耶和華、耶和華自天允之、降火於燔祭壇、</verse>
				<verse number="27">耶和華命使者韜刃於鞘、○</verse>
				<verse number="28">是時 大衛 見耶和華於 耶布斯 人 阿珥楠 之禾場、允其所祈、則獻祭於彼、</verse>
				<verse number="29">時、耶和華之幕、與燔祭壇、即 摩西 在曠野所造者、皆在 基遍 崇邱、</verse>
				<verse number="30">大衛 不敢往彼諮諏上帝、因懼耶和華使者之刃也、</verse>
			</chapter>
			<chapter number="22">
				<verse number="1">大衛 曰、此乃耶和華上帝之室、 以色列 燔祭之壇、○</verse>
				<verse number="2">大衛 命集旅於 以色列 地之人、選石工鑿石、以建上帝室、</verse>
				<verse number="3">大衛 備鐵甚多、以為門扉之釘及鈎、又備銅無算、</verse>
				<verse number="4">香柏無數、蓋 西頓 推羅 人運之甚多也、</verse>
				<verse number="5">大衛 曰、我子 所羅門 尚冲弱、為耶和華建室、必極壯麗、聲譽榮光、播於萬國、故我必為之備、於是 大衛 未死之先、儲材豐盛、○</verse>
				<verse number="6">大衛 召子 所羅門 、囑其為 以色列 之上帝耶和華建室、</verse>
				<verse number="7">謂之曰、我子歟、我有意為我上帝耶和華之名建室、</verse>
				<verse number="8">惟耶和華降諭於我曰、爾流人血甚多、屢經大戰、不可為我名建室、因爾多流人血於地、為我目擊、</verse>
				<verse number="9">爾將生子、彼處平康、厥名 所羅門 、我必錫以綏安、使免四周諸敵之擾、彼在位時、我必錫綏安於 以色列 族、</verse>
				<verse number="10">彼將為我名建室、彼必為我子、我必為其父、固其國位於 以色列 、歷世弗替、</verse>
				<verse number="11">我子歟、願耶和華偕爾、願爾亨通、建爾上帝耶和華之室、循其所言、</verse>
				<verse number="12">願耶和華賦爾睿智聰明、使爾受命治 以色列 、守爾上帝耶和華之律、</verse>
				<verse number="13">爾若遵行耶和華藉 摩西 、命 以色列 人之典章律例、則必亨通、強乃心、壯乃志、勿畏葸、勿恐惶、</verse>
				<verse number="14">我於困難中、為耶和華室、備金十萬他連得、銀百萬他連得、銅鐵甚多、莫權其數、亦備木石、爾可增益之、</verse>
				<verse number="15">且爾多有匠役、石工木工、及諸巧匠、</verse>
				<verse number="16">金銀銅鐵無數、爾其興起造作、願耶和華偕爾、</verse>
				<verse number="17">大衛 又命 以色列 諸牧伯、助子 所羅門 曰、</verse>
				<verse number="18">爾上帝耶和華非偕爾、賜爾四周平康乎、蓋彼以斯土之民付我手、俾地為耶和華與其民所轄、</verse>
				<verse number="19">今當專爾心、定爾志、尋求爾上帝耶和華、興起而建上帝耶和華之聖所、舁耶和華之約匱、及上帝之聖器、入於為耶和華名所建之室、</verse>
			</chapter>
			<chapter number="23">
				<verse number="1">大衛 壽高年邁、立子 所羅門 為 以色列 王、</verse>
				<verse number="2">集 以色列 諸牧伯、及祭司 利未 人、</verse>
				<verse number="3">利未 人自三十歲以上者、核其丁男、共三萬八千人、</verse>
				<verse number="4">其中督耶和華室之工者、二萬四千、為有司士師者六千、</verse>
				<verse number="5">司閽者四千、以 大衛 所作之樂器、頌讚耶和華者四千、</verse>
				<verse number="6">大衛 循 利未 子 革順 、 哥轄 、 米拉利 、分其裔為班次、</verse>
				<verse number="7">革順 裔 拉但 、 示每 、</verse>
				<verse number="8">拉但 子、 耶歇 為長、又有 細坦 、 約珥 、共三人、</verse>
				<verse number="9">示每 子、 示羅密 、 哈薛 、 哈蘭 三人、皆為 拉但 族長、</verse>
				<verse number="10">示每 子、 雅哈 、 細拿 、 耶烏施 、 比利亞 、此四人、皆 示每 之子、</verse>
				<verse number="11">雅哈 為長、 細撒 次之、 耶烏施 與 比利亞 、丁男無多、故歸一族核數、</verse>
				<verse number="12">哥轄 子、 暗蘭 、 以斯哈 、 希伯倫 、 烏薛 四人、</verse>
				<verse number="13">暗蘭 子、 亞倫 、 摩西 、 亞倫 及其子孫、永別為聖、以別至聖之物、焚香於耶和華前、而供役事、且奉其名為人祝嘏、歷世靡暨、</verse>
				<verse number="14">上帝僕 摩西 之裔、其名錄於 利未 支派中、</verse>
				<verse number="15">摩西 子、 革舜 、 以利以謝 、</verse>
				<verse number="16">革舜 子、 細布業 為長、</verse>
				<verse number="17">以利以謝 子、 利哈比雅 為長、 以利以謝 無他子、惟 利哈比雅 子甚多、</verse>
				<verse number="18">以斯哈 子、 示羅密 為長、</verse>
				<verse number="19">希伯倫 子、 耶利雅 為長、次 亞瑪利雅 、三 雅哈悉 、四 耶加面 、</verse>
				<verse number="20">烏薛 子、 米迦 為長、次 耶西雅 、</verse>
				<verse number="21">米拉利 子、 抹利 、 母示 、 抹利 子、 以利亞撒 、 基士 、</verse>
				<verse number="22">以利亞撒 卒、無子有女、同宗 基士 子娶之、</verse>
				<verse number="23">母示 子、 末力 、 以得 、 耶利摩 三人、</verse>
				<verse number="24">此乃 利未 子孫、循其宗族、凡為族長、按名見核、自二十歲以上、供耶和華室之役事、</verse>
				<verse number="25">大衛 曰、 以色列 之上帝耶和華賜民綏安、且永居於 耶路撒冷 、</verse>
				<verse number="26">利未 人無庸復舁會幕、及供事之器皿、</verse>
				<verse number="27">循 大衛 臨終所命、 利未 人自二十歲以上者核之、</verse>
				<verse number="28">其職乃侍 亞倫 子孫、供耶和華室之役事、在院宇及房屋、潔諸聖物、服役於上帝室、</verse>
				<verse number="29">掌陳設之餅、素祭之細麵、無酵之薄餅、盤炙油浸之物、及諸度量、</verse>
				<verse number="30">朝夕立而稱謝頌讚耶和華、</verse>
				<verse number="31">安息日、月朔、節期、循其常例定數、恆獻燔祭於耶和華、</verse>
				<verse number="32">又守會幕及聖所、並偕其昆弟 亞倫 子孫、供耶和華室之役事、</verse>
			</chapter>
			<chapter number="24">
				<verse number="1">亞倫 子孫班次如左、 亞倫 子 拿答 、 亞比戶 、 以利亞撒 、 以他瑪 、</verse>
				<verse number="2">拿答 亞比戶 先其父而死、無子、故 以利亞撒 以他瑪 供祭司職、</verse>
				<verse number="3">大衛 與 以利亞撒 之裔 撒督 、及 以他瑪 之裔 亞希米勒 、循其秩序、分其班次、</verse>
				<verse number="4">以利亞撒 子孫為長者、較 以他瑪 子孫尤多、分之如左、 以利亞撒 子孫族長十六、 以他瑪 子孫室家凡八、</verse>
				<verse number="5">皆掣籤而分之、無有差等、或在聖所為長、或在上帝前為長、兼有 以利亞撒 以他瑪 之子孫、</verse>
				<verse number="6">利未 人、 拿坦業 子繕寫 示瑪雅 、在王與牧伯、及祭司 撒督 、 亞比亞他 子 亞希米勒 、暨祭司 利未 人之族長前、記錄其名、為 以利亞撒 子孫取一族、為 以他瑪 子孫取一族、</verse>
				<verse number="7">掣籤而得者、首 耶何雅立 、次 耶大雅 、</verse>
				<verse number="8">三 哈琳 、四 梭琳 、</verse>
				<verse number="9">五 瑪基雅 、六 米雅民 、</verse>
				<verse number="10">七 哈歌斯 、八 亞比雅 、</verse>
				<verse number="11">九 耶書亞 、十 示迦尼 、</verse>
				<verse number="12">十一 以利雅實 、十二 雅金 、</verse>
				<verse number="13">十三 胡巴 、十四 耶是比押 、</verse>
				<verse number="14">十五 璧迦 、十六 音麥 、</verse>
				<verse number="15">十七 希悉 、十八 哈闢悉 、</verse>
				<verse number="16">十九 毘他希雅 、二十 以西結 、</verse>
				<verse number="17">二十一 雅斤 、二十二 迦末 、</verse>
				<verse number="18">二十三 第萊雅 、二十四 瑪西亞 、</verse>
				<verse number="19">如是定其班次、入耶和華室、循其祖 亞倫 之定例、遵 以色列 之上帝耶和華所命、○</verse>
				<verse number="20">其餘 利未 之裔、 暗蘭 子 書巴業 、 書巴業 子 耶希底亞 、</verse>
				<verse number="21">利哈比雅 裔、 伊示雅 為長、</verse>
				<verse number="22">以斯哈 裔 示羅摩 、 示羅摩 裔 雅哈 、</verse>
				<verse number="23">希伯倫 裔、長子 耶利雅 、次子 亞瑪利雅 、三子 雅哈悉 、四子 耶加面 、</verse>
				<verse number="24">烏薛 裔 米迦 、 米迦 裔 沙密 、</verse>
				<verse number="25">米迦 弟 伊示雅 、 伊示雅 裔 撒迦利雅 、</verse>
				<verse number="26">米拉利 裔 抹利 、 母示 、 雅西雅 裔 比挪 、</verse>
				<verse number="27">米拉利 裔、 雅西雅 子 比挪 、 朔含 、 撒刻 、 伊比利 、</verse>
				<verse number="28">抹利 子 以利亞撒 、 以利亞撒 無子、</verse>
				<verse number="29">基士 裔 耶拉篾 、</verse>
				<verse number="30">母示 子 末力 、 以得 、 耶利摩 、此皆 利未 人之裔、循其室家、</verse>
				<verse number="31">亦如其昆弟 亞倫 裔、掣籤於 大衛 王、及 撒督 亞希米勒 、與祭司 利未 人之族長前、室家之長、與其弟無異也、</verse>
			</chapter>
			<chapter number="25">
				<verse number="1">大衛 與諸軍長、簡立 亞薩 希幔 耶杜頓 子孫、俾供役事、以琴瑟與鈸謳歌、供役事者、其數如左、</verse>
				<verse number="2">亞薩 子 撒刻 、 約瑟 、 尼探雅 、 亞薩利拉 、俱為 亞薩 所轄、遵王命而謳歌、</verse>
				<verse number="3">耶杜頓 子 基大利 、 西利 、 耶篩亞 、 哈沙比雅 、 瑪他提雅 、 示每 六人、俱為其父 耶杜頓 所轄、以琴謳歌、稱謝頌讚耶和華、</verse>
				<verse number="4">希幔 子 布基雅 、 瑪探雅 、 烏薛 、 細布業 、 耶利摩 、 哈拿尼雅 、 哈拿尼 、 以利亞他 、 基大利提 、 羅幔提以謝 、 約施比加沙 、 瑪羅提 、 何提 、 瑪哈秀 、</verse>
				<verse number="5">此皆 希幔 之子、任吹角之職、 希幔 奉上帝命、為王之先見、上帝賜之子十四、女三、</verse>
				<verse number="6">俱為其父所轄、以鈸與琴瑟、謳歌於耶和華室、供上帝室之役事、 亞薩 、 耶杜頓 、 希幔 、乃王命是聽、</verse>
				<verse number="7">以上所載、與其昆弟、學習頌讚耶和華、善於謳歌者、共二百八十八人、</verse>
				<verse number="8">無論尊卑師弟、俱一例掣籤、而得其班次、</verse>
				<verse number="9">掣籤而得者、首 亞薩 子 約瑟 、次 基大利 、與其昆弟及子十二人、</verse>
				<verse number="10">三 撒刻 、與其子及昆弟十二人、</verse>
				<verse number="11">四 伊洗利 、與其子及昆弟十二人、</verse>
				<verse number="12">五 尼探雅 、與其子及昆弟十二人、</verse>
				<verse number="13">六 布基雅 、與其子及昆弟十二人、</verse>
				<verse number="14">七 耶薩利拉 、與其子及昆弟十二人、</verse>
				<verse number="15">八 耶篩亞 、與其子及昆弟十二人、</verse>
				<verse number="16">九 瑪探雅 、與其子及昆弟十二人、</verse>
				<verse number="17">十 示每 、與其子及昆弟十二人、</verse>
				<verse number="18">十一 亞薩烈 、與其子及昆弟十二人、</verse>
				<verse number="19">十二 哈沙比雅 、與其子及昆弟十二人、</verse>
				<verse number="20">十三 書巴業 、與其子及昆弟十二人、</verse>
				<verse number="21">十四 瑪他提雅 、與其子及昆弟十二人、</verse>
				<verse number="22">十五 耶利摩 、與其子及昆弟十二人、</verse>
				<verse number="23">十六 哈拿尼雅 、與其子及昆弟十二人、</verse>
				<verse number="24">十七 約施比加沙 、與其子及昆弟十二人、</verse>
				<verse number="25">十八 哈拿尼 、與其子及昆弟十二人、</verse>
				<verse number="26">十九 瑪羅提 、與其子及昆弟十二人、</verse>
				<verse number="27">二十 以利亞他 、與其子及昆弟十二人、</verse>
				<verse number="28">二十一 何提 、與其子及昆弟十二人、</verse>
				<verse number="29">二十二 基大利提 、與其子及昆弟十二人、</verse>
				<verse number="30">二十三 瑪哈秀 、與其子及昆弟十二人、</verse>
				<verse number="31">二十四 羅幔提以謝 、與其子及昆弟十二人、</verse>
			</chapter>
			<chapter number="26">
				<verse number="1">司閽之班次、 可拉 族、 亞薩 裔、 可利 子 米施利米雅 、</verse>
				<verse number="2">米施利米雅 子、長 撒迦利雅 、次 耶疊 、三 西巴第雅 、四 耶提聶 、</verse>
				<verse number="3">五 以攔 、六 約哈難 、七 以利約乃 、</verse>
				<verse number="4">俄別以東 子、長 示瑪雅 、次 約薩拔 、三 約亞 、四 沙甲 、五 拿坦業 、</verse>
				<verse number="5">六 亞米利 、七 以薩迦 、八 毘烏利太 、蓋上帝錫之以嘏、</verse>
				<verse number="6">其子 示瑪雅 亦生子、俱為英武之士、治其父家、</verse>
				<verse number="7">示瑪雅 子、 俄得尼 、 利法益 、 俄備得 、 以利薩巴 、其昆弟乃勇士、又有 以利戶 、 西瑪迦 、</verse>
				<verse number="8">此皆 俄別以東 子孫、斯眾與其子及昆弟、俱為勇士、有力能供役事、共六十二人、</verse>
				<verse number="9">米施利米雅 有子及昆弟、俱為勇士、共十八人、</verse>
				<verse number="10">米拉利 裔 何薩 亦有子、 申利 為長、彼非長子、其父立之為長、</verse>
				<verse number="11">次 希勒家 、三 底巴利雅 、四 撒迦利雅 、 何薩 子與昆弟、共十三人、</verse>
				<verse number="12">以上所載、皆司閽之班長、依其班次、供役於耶和華室、如其昆弟、</verse>
				<verse number="13">無論尊卑、俱按室家、掣籤守門、</verse>
				<verse number="14">示利米雅 掣籤得東門、其子 勒迦利雅 、乃聰敏之議士、掣籤得北門、</verse>
				<verse number="15">俄別以東 得南門、其子司府庫、</verse>
				<verse number="16">何薩 守西垣、近 沙利基 門、門達通衢、班列相對、</verse>
				<verse number="17">在東有六 利未 人、北四人、南四人、府庫各二人、日以為常、</verse>
				<verse number="18">廊廡之西、守通衢者四人、守廊廡者二人、</verse>
				<verse number="19">此司閽之班次、乃 可拉 及 米拉利 之裔、○</verse>
				<verse number="20">利未 人 亞希雅 、掌上帝室之府庫、及聖物之府庫、</verse>
				<verse number="21">革順 族、 拉但 裔、族長 耶希伊利 、</verse>
				<verse number="22">耶希伊利 子 西坦 、及其弟 約珥 、掌耶和華室之府庫、</verse>
				<verse number="23">暗蘭 、 以斯哈 、 希伯倫 、 烏泄 四族、亦有職守、</verse>
				<verse number="24">摩西 子 革舜 之裔 細布業 、司諸府庫、</verse>
				<verse number="25">亦有其昆弟 以利以謝 之裔、 以利以謝 子 利哈比雅 、 利哈比雅 子 耶篩亞 、 耶篩亞 子 約蘭 、 約蘭 子 細基利 、 細基利 子 示羅密 、</verse>
				<verse number="26">示羅密 及其昆弟、掌府庫中之聖物、即 大衛 王與諸族長、千夫長、百夫長、並軍長所獻者、</verse>
				<verse number="27">彼以戰時所獲之物、區別為聖、以修耶和華室、</verse>
				<verse number="28">先見 撒母耳 、 基士 子 掃羅 、 尼珥 子 押尼珥 、 洗魯雅 子 約押 、凡其所獻之聖物、俱為 示羅密 及其昆弟所掌、</verse>
				<verse number="29">以斯哈 族 基拿尼雅 及其子、為有司士師、理 以色列 外事、</verse>
				<verse number="30">希伯倫 族 哈沙比雅 、及其昆弟千七百人、俱為勇士、督理 約但 西之 以色列 人、供耶和華之事、與王之役、</verse>
				<verse number="31">希伯倫 族 耶利雅 、循其世系為族長、當 大衛 在位之四十年、在 基列 之 雅謝 、求獲勇士於其族中、</verse>
				<verse number="32">耶利雅 之昆弟二千七百人、俱為勇士、亦為族長、 大衛 立之督理 流便 人、 迦得 人、及 瑪拿西 支派之半、供上帝之事、與王之役、</verse>
			</chapter>
			<chapter number="27">
				<verse number="1">以色列 諸族長、千夫長、百夫長、以及有司、按其人數、分班事王、班各二萬四千人、在周歲之中、每月迭為出入、</verse>
				<verse number="2">正月首班、 撒巴第業 子 雅朔班 為班長、其班二萬四千人、</verse>
				<verse number="3">彼乃 法勒斯 裔、為正月班諸軍長之首、</verse>
				<verse number="4">二月之班長、 亞哈希 人 朵代 、又有軍長 密基羅 副之、其班二萬四千人、</verse>
				<verse number="5">三月三班之長、祭司 耶何耶大 子 比拿雅 、其班二萬四千人、</verse>
				<verse number="6">比拿雅 在三十勇士中為最、而統轄之、其子 暗米薩拔 、亦在厥班、</verse>
				<verse number="7">四月四班之長、 約押 弟 亞撒黑 、其子 西巴第雅 繼之、其班二萬四千人、</verse>
				<verse number="8">五月五班之長、 伊斯拉 人 珊合 、其班二萬四千人、</verse>
				<verse number="9">六月六班之長、 提哥亞 人、 益吉 子 以拉 、其班二萬四千人、</verse>
				<verse number="10">七月七班之長、 以法蓮 族、 比倫 人 希利斯 、其班二萬四千人、</verse>
				<verse number="11">八月八班之長、 謝拉 族、 戶沙 人 西比該 、其班二萬四千人、</verse>
				<verse number="12">九月九班之長、 便雅憫 族、 亞拿突 人 亞比以謝 、其班二萬四千人、</verse>
				<verse number="13">十月十班之長、 謝拉 族、 尼陀法 人 瑪哈萊 、其班二萬四千人、</verse>
				<verse number="14">十一月十一班之長、 以法蓮 族、 比拉頓 人 比拿雅 、其班二萬四千人、</verse>
				<verse number="15">十二月十二班之長、 俄陀聶 族、 尼陀法 人 黑玳 、其班二萬四千人、○</verse>
				<verse number="16">統轄 以色列 支派者如左、轄 流便 人者、 細基利 子 以利以謝 、轄 西緬 人者、 瑪迦 子 示法提雅 、</verse>
				<verse number="17">轄 利未 人者、 基母利 子 哈沙比雅 、轄 亞倫 子孫者 撒督 、</verse>
				<verse number="18">轄 猶大 人者、 大衛 兄 以利戶 、轄 以薩迦 人者、 米迦勒 子 暗利 、</verse>
				<verse number="19">轄 西布倫 人者、 俄巴第雅 子 伊施瑪雅 、轄 拿弗他利 人者、 亞斯列 子 耶利摩 、</verse>
				<verse number="20">轄 以法蓮 人者、 阿撒細雅 子 何細亞 、轄 瑪拿西 半支派者、 毘大雅 子 約珥 、</verse>
				<verse number="21">轄居 基列 之 瑪拿西 半支派者、 撒迦利雅 子 易多 、轄 便雅憫 人者、 押尼珥 子 雅西業 、</verse>
				<verse number="22">轄 但 人者、 耶羅罕 子 亞薩列 、以上所載、皆 以色列 諸支派之長、</verse>
				<verse number="23">以色列 人二十歲以下者、 大衛 未核其數、蓋耶和華曾云、必增 以色列 人、如天星之多、</verse>
				<verse number="24">洗魯雅 子 約押 始核之而未竟、且因此事震怒臨及 以色列 、其數不載入 大衛 王紀、○</verse>
				<verse number="25">亞壘 子 押斯馬威 掌王府庫、 烏西雅 子 約拿單 掌郊邑村堡之倉、</verse>
				<verse number="26">基綠 子 以斯利 轄耕田之農人、</verse>
				<verse number="27">拉瑪 人 示每 掌葡萄園、 實弗米 人 撒巴底 掌葡萄園之酒窖、</verse>
				<verse number="28">基第利 人 巴勒哈南 掌平原之橄欖桑樹、 約阿施 掌油窖、</verse>
				<verse number="29">沙崙 人 施提賚 掌牧於 沙崙 之牛羣、 亞第賚 子 沙法 掌牧於谷中之牛羣、</verse>
				<verse number="30">以實瑪利 人 阿比勒 掌駝羣、 米崙 人 耶希底亞 掌驢羣、 夏甲 人 雅悉 掌羊羣、</verse>
				<verse number="31">以上所載、皆掌 大衛 王之所有、○</verse>
				<verse number="32">大衛 叔 約拿單 有聰慧、為謀士、兼繕寫、 哈摩尼 子 耶歇 伴王諸子、</verse>
				<verse number="33">亞希多弗 為王謀士、 亞基 人 戶篩 為王之友、</verse>
				<verse number="34">亞希多弗 沒後、 比拿雅 子 耶何耶大 、及 亞比亞他 繼其職、 約押 為王之軍長、</verse>
			</chapter>
			<chapter number="28">
				<verse number="1">大衛 集 以色列 諸牧伯、支派長、更迭事王之班長、千夫長、百夫長、掌王與王子之產業牲畜者、以及宦官戰士、所有勇士、俱至 耶路撒冷 、</verse>
				<verse number="2">大衛 王立而言曰、我昆弟、我民歟、其聽我言、我有意建室、安置耶和華之約匱、而為我上帝之足几、已備具以待建造、</verse>
				<verse number="3">惟上帝諭我曰、爾乃戰士、流人之血、不可為我名建室、</verse>
				<verse number="4">然 以色列 之上帝耶和華、於我父家簡我、永為 以色列 王、因其簡 猶大 族為首、在 猶大 室中簡我父家、在我父眾子中悅我、立為 以色列 全族之王、</verse>
				<verse number="5">耶和華賜我多子、在我子中簡我子 所羅門 、居耶和華國之位、以治 以色列 人、</verse>
				<verse number="6">且諭我曰、爾子 所羅門 將建我室及院、蓋我簡之為我子、我將為其父、</verse>
				<verse number="7">彼若恆遵我誡命律例、有如今日、我必堅定其國、歷世弗替、</verse>
				<verse number="8">今在耶和華會、 以色列 眾前、我上帝亦聞之、爾其尋求爾上帝耶和華之誡命、而遵守之、致爾據此美地、遺之子孫、以為永業、</verse>
				<verse number="9">我子 所羅門 歟、當識爾父之上帝、盡心樂意以事之、蓋耶和華鑒察眾心、洞悉意想、爾若尋之、則必遇之、爾若棄之、彼必永久棄爾、</verse>
				<verse number="10">爾其慎旃、因耶和華簡爾建室、以為聖所、強乃志而為之、○</verse>
				<verse number="11">大衛 以廊廡、房屋、府庫、樓閣、內室、及施恩座之式、付其子 所羅門 、</verse>
				<verse number="12">且以感神而得之式予之、即耶和華室之院、四周之室上帝室之府庫、及聖物府庫之式、</verse>
				<verse number="13">又以祭司 利未 人之班次、及耶和華室之役事、並耶和華室中之工、諸器之式示之、</verse>
				<verse number="14">以及供事金器之輕重、供事銀器之輕重、各適其宜、</verse>
				<verse number="15">金燈臺與盞之輕重、銀燈臺與盞之輕重、各適其宜、</verse>
				<verse number="16">陳餅金几之輕重、銀几之輕重、各適其宜、</verse>
				<verse number="17">精金鍤盂壺之輕重、金碗之輕重、銀碗之輕重、各適其宜、</verse>
				<verse number="18">精金香壇之輕重、以金製輿、即基路伯之式、基路伯展翮、以覆耶和華約匱、</verse>
				<verse number="19">大衛 曰、此諸式、乃由耶和華手所圖、而得識之、</verse>
				<verse number="20">又諭其子 所羅門 曰、強乃心、壯乃志、以行是事、勿畏葸、勿恐惶、因我上帝耶和華偕爾、必不離爾、不棄爾、迨耶和華室供事之製作、告厥成功、</verse>
				<verse number="21">祭司 利未 人循其班次、供上帝室之役事、且有巧匠樂助爾工、軍長民眾、咸從爾命、</verse>
			</chapter>
			<chapter number="29">
				<verse number="1">大衛 王謂會眾曰、我子 所羅門 、乃耶和華所簡、今尚冲弱、而工程浩大、蓋此殿宇非為人也、乃為耶和華上帝也、</verse>
				<verse number="2">我既竭力為我上帝室、預備金銀銅鐵材木、俱適其用、且有瑪瑙、嵌石、花石、及諸寶石、與白石甚多、</verse>
				<verse number="3">因我慕我上帝室、故於所備建聖室外、以己所儲之金銀、獻於我上帝室、</verse>
				<verse number="4">即 俄斐 之金三千他連得、煆煉之銀七千他連得、以蓋諸室之壁、</verse>
				<verse number="5">以之製造金銀器皿、及工匠一切造作、今日孰樂獻己於耶和華乎、</verse>
				<verse number="6">於是諸族長、 以色列 支派之牧伯、千夫長、百夫長、及為王督工者、皆樂輸焉、</verse>
				<verse number="7">為建上帝室之用、共輸金五千他連得、金幣一萬、銀一萬他連得、銅一萬八千他連得、鐵十萬他連得、</verse>
				<verse number="8">凡有寶石、則獻入耶和華室之府庫、 革順 裔 耶歇 掌之、</verse>
				<verse number="9">眾既盡心樂輸於耶和華、民則歡悅、 大衛 王亦欣喜弗勝、○</verse>
				<verse number="10">大衛 在會眾前、稱頌耶和華曰、我祖 以色列 之上帝耶和華歟、爾宜稱頌、永世靡暨、</verse>
				<verse number="11">耶和華歟、爾為尊大、具有權能榮耀、勝捷威嚴、凡在天在地者、悉屬乎爾、耶和華歟、國為爾有、爾被高舉、為萬有之首、</verse>
				<verse number="12">富貴由爾而來、爾治萬有、能力在於爾手、爾手使人昌大、賜眾以力、</verse>
				<verse number="13">我上帝歟、我稱謝爾、頌爾榮名、</verse>
				<verse number="14">我何人斯、我民為誰、乃能如此樂輸、蓋萬物由爾而來、我儕以屬爾者獻於爾也、</verse>
				<verse number="15">我儕在爾前、為遠人、為羈旅、同於列祖、在世之日如影、無永存之希望、</verse>
				<verse number="16">我上帝耶和華歟、我儕為爾聖名建室、所備多材、俱出爾手、皆為爾有、</verse>
				<verse number="17">我上帝歟、我知爾鑒察人心、喜悅端正、凡此諸物、我以正心樂輸、我見爾民在此樂輸、亦欣喜焉、</verse>
				<verse number="18">我列祖 亞伯拉罕 、 以撒 、 以色列 之上帝、耶和華歟、願使爾名恆存此念、堅心於爾、</verse>
				<verse number="19">俾我子 所羅門 、盡心守爾誡命、法度典章、成此諸事、以我所備者建造殿宇、○</verse>
				<verse number="20">大衛 謂會眾曰、當頌讚爾之上帝耶和華、會眾遂頌讚其列祖之上帝耶和華、俯首而拜耶和華與王、</verse>
				<verse number="21">翌日獻祭、奉燔祭於耶和華、牡犢一千、牡羊一千、羔羊一千、與其灌祭、又為 以色列 眾獻祭甚多、</verse>
				<verse number="22">是日於耶和華前、式飲式食、喜樂不勝、復立 大衛 子 所羅門 為王、膏之歸耶和華為君、亦膏 撒督 為祭司、</verse>
				<verse number="23">於是 所羅門 居耶和華所賜之位、繼父 大衛 為王、無不亨通、 以色列 眾咸聽從之、</verse>
				<verse number="24">諸牧伯勇士、及 大衛 王眾子、皆服從 所羅門 王、</verse>
				<verse number="25">耶和華使 所羅門 於 以色列 眾前、極為尊大、賜以威嚴、 以色列 之前王、咸不及之、○</verse>
				<verse number="26">耶西 子 大衛 治 以色列 眾、</verse>
				<verse number="27">為王四十年、在 希伯崙 七年、在 耶路撒冷 三十三年、</verse>
				<verse number="28">壽高年邁、富貴尊榮而逝、子 所羅門 嗣位、</verse>
				<verse number="29">大衛 王事蹟之始末、載於先見 撒母耳 書、先知 拿單 書、先見 迦得 書、</verse>
				<verse number="30">其國事暨勇力、及彼與 以色列 、並諸國所歷之事、悉載之焉、</verse>
			</chapter>
		</book>
		<book number="14">
			<chapter number="1">
				<verse number="1">大衛 子 所羅門 國位鞏固、其上帝耶和華偕之、使之甚為昌大、</verse>
				<verse number="2">所羅門 召 以色列 眾、千夫長、百夫長、士師、及 以色列 牧伯族長、咸至、</verse>
				<verse number="3">所羅門 與會眾、往 基遍 之崇邱、蓋上帝之會幕在彼、即耶和華僕 摩西 在曠野所造者、</verse>
				<verse number="4">惟上帝之匱、 大衛 已自 基列耶琳 、舁至特備之所、因 大衛 在 耶路撒冷 為之張幕、</verse>
				<verse number="5">昔 戶珥 孫、 烏利 子 比撒列 所製之銅壇、亦在 基遍 、於耶和華幕前、 所羅門 與會眾詣之、</verse>
				<verse number="6">所羅門 在耶和華會幕前之銅壇、獻千牲為燔祭、○</verse>
				<verse number="7">是夕上帝見於 所羅門 、謂之曰、所欲我賜爾者、爾其求之、</verse>
				<verse number="8">所羅門 曰、爾施鴻慈於我父 大衛 、使我繼之為王、</verse>
				<verse number="9">耶和華上帝歟、今求爾踐所許我父 大衛 之言、斯民眾多、如地之塵、而爾立我為其王、</verse>
				<verse number="10">祈賜我聰明智慧、使於民前出入、斯民若是之多、孰能聽其訟乎、</verse>
				<verse number="11">上帝諭 所羅門 曰、我立爾為我民之王、爾有此心、不求資財、富有、尊榮、壽考、亦不求滅敵之命、惟求聰明智慧、能聽我民之訟、</verse>
				<verse number="12">我以聰明智慧錫爾、更賜資財、富有尊榮、爾前之王、未有若此、爾後之王、亦未有若此者也、</verse>
				<verse number="13">所羅門 自 基遍 崇邱之會幕前、至 耶路撒冷 、治 以色列 、○</verse>
				<verse number="14">所羅門 集車騎、有車一千四百、騎兵一萬二千、置於屯車之邑、並王都 耶路撒冷 、</verse>
				<verse number="15">王使金銀在 耶路撒冷 多如石、香柏多如谷中之桑、</verse>
				<verse number="16">所羅門 之馬、來自 埃及 、乃王之商賈、依各羣之值而購者、</verse>
				<verse number="17">其購自 埃及 之車、每乘值銀六百舍客勒、每馬值銀一百五十舍客勒、 赫 族諸王、與 亞蘭 諸王、亦依其值、由此商賈而購之、</verse>
			</chapter>
			<chapter number="2">
				<verse number="1">所羅門 決意為耶和華之名建室、亦為己建宮室、</verse>
				<verse number="2">乃簡負荷者七萬、入山鑿石者八萬、督工者三千六百、</verse>
				<verse number="3">所羅門 遣人謂 推羅 王 戶蘭 曰、昔爾運香柏於我父 大衛 、以建宮室而居、今請爾亦如是待我、</verse>
				<verse number="4">我將為我上帝耶和華之名建室、區別以歸之、焚芳品之香於其前、恆供陳設之餅、每朝夕、安息日、月朔、及我上帝耶和華之節期、奉獻燔祭、此乃 以色列 之常例、</verse>
				<verse number="5">我所欲建之室甚大、蓋我上帝大於諸神、</verse>
				<verse number="6">然孰能為之建室哉、天與天上之天、不足容之、我何人斯、而為之建室乎、第焚香於其前而已、</verse>
				<verse number="7">今求遣一巧匠、精於金銀銅鐵、及紫絳藍三色之工、並善雕刻者、與我父 大衛 於 猶大 及 耶路撒冷 、所備之巧匠同在、</verse>
				<verse number="8">又求自 利巴嫩 、運香柏松木檀木於我、我知爾僕、在 利巴嫩 善於伐木、我僕可與之偕、</verse>
				<verse number="9">多備材木、我所將建之室、廣大奇異、</verse>
				<verse number="10">爾僕伐木、我必予以小麥二萬歌珥、麰麥二萬歌珥、酒二萬罷特、油二萬罷特、</verse>
				<verse number="11">推羅 王 戶蘭 覆書於 所羅門 曰、耶和華惠愛其民、故立爾為其王、</verse>
				<verse number="12">又曰、造天地之耶和華、 以色列 之上帝、宜頌美焉、賜 大衛 王智慧之子、賦以穎悟聰明、為耶和華建室、為己建宮室、</verse>
				<verse number="13">今我遣一巧匠、有聰明者詣爾、即我父老 戶蘭 、</verse>
				<verse number="14">乃 但 支派婦人之子、其父 推羅 人、精於金銀銅鐵石木、及紫藍絳三色、與細枲之工、又善雕刻、能搆巧思、為之備所、俾與爾之巧匠、及爾父我主 大衛 之巧匠同在、</verse>
				<verse number="15">我主所言之小麥麰麥、與酒及油、可運於僕、</verse>
				<verse number="16">我儕必伐木於 利巴嫩 、適爾所用、編之為桴、浮海以達 約帕 、爾可運至 耶路撒冷 、○</verse>
				<verse number="17">所羅門 核居 以色列 地之旅人、如其父 大衛 所為、得十五萬三千六百人、</verse>
				<verse number="18">使七萬人負荷、八萬人入山鑿石、三千六百人督工、</verse>
			</chapter>
			<chapter number="3">
				<verse number="1">所羅門 肇建耶和華室、於 耶路撒冷 摩利亞 山、即耶和華見於其父 大衛 之所、 大衛 曾定其地、在 耶布斯 人 阿珥楠 禾場、</verse>
				<verse number="2">所羅門 即位四年二月二日、開始建造、</verse>
				<verse number="3">所羅門 為上帝室所砌之基、長六十肘、寬二十肘、俱循古度、</verse>
				<verse number="4">前廊長二十肘、寬與室等、高百二十肘、內蓋以精金、</verse>
				<verse number="5">大室之壁、蔽以柏木、蓋以精金、上刻椶樹與鏈之狀、</verse>
				<verse number="6">又飾室以寶石、使之華美、金皆 巴瓦音 所出、</verse>
				<verse number="7">室及梁閾壁門、皆以金蓋之、壁上鏤基路伯、</verse>
				<verse number="8">又造至聖所、長二十肘、與室之寬相等、其寬亦二十肘、蓋以精金、用金六百他連得、</verse>
				<verse number="9">金釘五十舍客勒、樓閣亦蓋以金、</verse>
				<verse number="10">至聖所內、按作像法、製基路伯二、包之以金、</verse>
				<verse number="11">其翮共長二十肘、左者一翮長五肘、及於室壁、一翮亦長五肘、接於右者之翮、</verse>
				<verse number="12">右者一翮長五肘、及於室壁、一翮亦長五肘、接於左者之翮、</verse>
				<verse number="13">二基路伯各張其翮、共長二十肘、面室而立、</verse>
				<verse number="14">以藍紫絳三色之縷、及細枲布作㡘、上繡基路伯、</verse>
				<verse number="15">室前作二柱、高三十五肘、柱頂高五肘、</verse>
				<verse number="16">又作鏈、置於柱頂、作石榴一百、繫於鏈上、</verse>
				<verse number="17">其柱立於室前、左一右一、右名雅斤、左名波阿斯、</verse>
			</chapter>
			<chapter number="4">
				<verse number="1">又作銅壇、長二十肘、寬二十肘、高十肘、</verse>
				<verse number="2">鑄一銅海、其式維圓、高五肘、徑十肘、圍三十肘、</verse>
				<verse number="3">其下四周、有匏瓜環之、每肘十瓜、瓜為二行、與海同鑄、</verse>
				<verse number="4">海有十二牛負之、北向三、西向三、南向三、東向三、海在其上、牛後內向、</verse>
				<verse number="5">海厚一掌、邊製如盂、式若百合花、可容三千罷特、</verse>
				<verse number="6">又作盤十、右置五、左置五、以備浣濯、屬燔祭之物滌於其中、惟祭司則濯於銅海、</verse>
				<verse number="7">以金作燈臺十、循其定式、置於殿內、右五左五、</verse>
				<verse number="8">作几十、置於殿內、右五左五、作金盂百、</verse>
				<verse number="9">更造祭司院、與大院、及院門、包門以銅、</verse>
				<verse number="10">置海於殿右、東邊南向、</verse>
				<verse number="11">戶蘭 亦製釜鏟盂、為 所羅門 王在上帝室所作者、悉竣厥工、</verse>
				<verse number="12">即柱二、柱上之球與頂各二、覆柱球之網二、</verse>
				<verse number="13">石榴四百、繫於二網、網各二行、以覆柱頂二球、</verse>
				<verse number="14">又製諸座、及座上之盤、</verse>
				<verse number="15">銅海一、及其下之牛十二、</verse>
				<verse number="16">釜鏟鍤、及耶和華室之諸器、皆父老 戶蘭 、以光潔之銅、為 所羅門 王製之、</verse>
				<verse number="17">在 約但 平原、 疏割 撒利但 間膠土之地鑄之、</verse>
				<verse number="18">所羅門 所製之器、其數甚多、所用之銅、輕重未詳、</verse>
				<verse number="19">所羅門 作上帝室之諸器、及金壇與陳餅之几、</verse>
				<verse number="20">燈臺與其盞、循其常例、燃於內殿前、俱以精金製之、</verse>
				<verse number="21">其花與盞及剪、以純金而製、</verse>
				<verse number="22">鑷盂匙鼎、以精金而製、室門與至聖所之扉、及室之扉、皆以金作之、</verse>
			</chapter>
			<chapter number="5">
				<verse number="1">所羅門 為耶和華室、所作之工已竣、遂攜其父 大衛 所獻之金銀、及諸器皿、置於上帝室之府庫、○</verse>
				<verse number="2">所羅門 集 以色列 長老、支派之長、及 以色列 牧伯、咸至 耶路撒冷 、欲舁耶和華約匱、自 大衛 城、即 錫安 城而上、</verse>
				<verse number="3">七月節期、 以色列 眾咸集王所、</verse>
				<verse number="4">諸長老既至、 利未 人遂舁匱、</verse>
				<verse number="5">利未 人祭司舁匱及會幕、與幕中諸聖器而上、</verse>
				<verse number="6">所羅門 王與所集之 以色列 會眾、咸在匱前、獻牛羊為祭、其多不可勝數、</verse>
				<verse number="7">祭司舁耶和華約匱入於內殿、即至聖所、基路伯翮下、</verse>
				<verse number="8">二基路伯展翮於匱上、覆匱與杠、</verse>
				<verse number="9">其杠之長、在內殿前得見其末、惟殿外不得見之、迄今猶在、</verse>
				<verse number="10">匱內惟二石版、即 以色列 人出 埃及 、耶和華與之立約、 摩西 在 何烈 山所置者、此外別無他物、</verse>
				<verse number="11">眾祭司出聖所、蓋所在之祭司、俱已自潔、不守其班列也、</verse>
				<verse number="12">利未 人謳歌者 亞薩 、 希幔 、 耶杜頓 、與其眾子昆弟、皆衣細枲、立於壇東、執鈸及琴與瑟、又有祭司百二十人、偕立而吹角、</verse>
				<verse number="13">吹角者、謳歌者、協意諧聲、讚美稱謝耶和華、依其角鈸樂器、揚聲讚美耶和華曰、惟耶和華為善、慈惠永存、斯時耶和華室為雲所充、</verse>
				<verse number="14">祭司因雲之故、不能侍立奉事、蓋耶和華之榮光充上帝室也、</verse>
			</chapter>
			<chapter number="6">
				<verse number="1">維時、 所羅門 曰、耶和華曾云、必居於幽深之處、</verse>
				<verse number="2">惟我為爾建室、俾爾永居、</verse>
				<verse number="3">王乃回顧、為 以色列 會眾祝嘏、會眾咸立、</verse>
				<verse number="4">王曰、 以色列 之上帝耶和華、宜頌美焉、昔以口諭我父 大衛 者、今以手成之、</verse>
				<verse number="5">彼曰、自我導我民出 埃及 地、於 以色列 支派中、我未嘗簡一邑以建室、為我寄名之所、亦未嘗簡一人、為我民 以色列 之君、</verse>
				<verse number="6">惟簡 耶路撒冷 、為我寄名之所、又簡 大衛 治我民 以色列 、</verse>
				<verse number="7">我父 大衛 、有意為 以色列 上帝耶和華之名建室、</verse>
				<verse number="8">耶和華諭之曰、爾欲為我名建室、此意誠善、</verse>
				<verse number="9">然爾不可建室、惟爾所生之子、將為我名建室、</verse>
				<verse number="10">今耶和華成其所言、蓋我循其所許、起而繼父 大衛 、居 以色列 國位、又為 以色列 上帝耶和華之名建室、</verse>
				<verse number="11">置匱於其中、內有耶和華之約、即與 以色列 人所立者、○</verse>
				<verse number="12">所羅門 立於耶和華壇前、 以色列 會眾咸在、王乃張手、</verse>
				<verse number="13">所羅門 曾造銅臺、長五肘、寬五肘、高三肘、置於院中、遂立其上、在 以色列 會眾前、屈膝而跪、向天張手、</verse>
				<verse number="14">曰、 以色列 之上帝耶和華歟、在天在地、無神可比、爾僕克盡厥心、行於爾前、爾為之踐約施恩、</verse>
				<verse number="15">爾許爾僕我父 大衛 之言應矣、爾口許之、而手成之、有如今日、</verse>
				<verse number="16">以色列 之上帝耶和華歟、爾許爾僕我父 大衛 曰、若爾子孫謹慎己道、遵守我律、如爾所行、則爾必不乏人、居 以色列 國位、今求踐爾所言、</verse>
				<verse number="17">以色列 之上帝耶和華歟、爾與爾僕 大衛 所言者、願爾成之、</verse>
				<verse number="18">然上帝豈真與世人同居於地乎、天與天上之天、不足容爾、況我所建之室乎、</verse>
				<verse number="19">惟願我之上帝耶和華、垂顧爾僕之禱告祈求、俯聽僕在爾前之籲禱、</verse>
				<verse number="20">願爾之目、晝夜垂顧此室、即爾所言寄名之所、俯聽爾僕向此所祈、</verse>
				<verse number="21">爾僕與爾民 以色列 、向此祈禱時、求爾自天爾之居所垂聽、而加赦宥、</verse>
				<verse number="22">人若獲罪於鄰、令其發誓、則至此室、在爾壇前發誓、</verse>
				<verse number="23">求爾自天垂聽、訊鞫爾僕、惡者報之、依其所行、報於其首、義者義之、如其義以賞之、</verse>
				<verse number="24">如爾民 以色列 、因獲罪爾、敗於敵前、回轉而認爾名、在此室禱告祈求於爾、</verse>
				<verse number="25">願爾自天垂聽、赦爾民 以色列 之罪、導之歸爾賜彼及其列祖之地、</verse>
				<verse number="26">民獲罪爾、致天閉塞不雨、遭爾罰時、若向此祈禱、而認爾名、改悔厥罪、</verse>
				<verse number="27">求爾在天垂聽、赦宥爾僕及爾民 以色列 之罪、誨以當行之善道、降雨於爾地、即爾所錫爾民為業者、</verse>
				<verse number="28">如斯土有饑饉疫癘、五穀枯槁霉爛、或有蝻蝗蚱蜢、或有仇敵犯境、圍其城邑、無論何災何疾、</verse>
				<verse number="29">爾民 以色列 、或一人、或眾人、自覺其殃其苦、若向此室張手、無論何所禱、何所祈、</verse>
				<verse number="30">願爾自天爾之居所垂聽、而加赦宥、爾知其心、循各人所行而報之、世人之心、惟爾知之、</verse>
				<verse number="31">使其在爾賜我列祖之地、畢生寅畏爾、遵行爾道、</verse>
				<verse number="32">至於外族、不屬爾民 以色列 者、為爾大名、能手奮臂、自遠方來、向此室祈禱、</verse>
				<verse number="33">求爾自天爾之居所垂聽、依外族所祈者而行、使天下億兆、咸知爾名、而寅畏爾、如爾民 以色列 然、亦知我所建之室、以爾名稱之、</verse>
				<verse number="34">如爾民奉爾所遣、無論何途、出與敵戰、向爾所簡之邑、及我為爾名所建之室、祈禱於爾、</verse>
				<verse number="35">願爾自天聽其禱告祈求、而保其義、</verse>
				<verse number="36">夫人未有不干罪者、如爾民獲罪於爾、因爾震怒、付之於敵、虜至異域、或遠或近、</verse>
				<verse number="37">如在俘囚之地、思念改悔、懇求於爾曰、我儕犯罪、悖逆作惡、</verse>
				<verse number="38">在敵人虜者之地、一心一意歸爾、向其故土、爾所賜其列祖者、與爾所簡之邑、及我為爾名所建之室祈禱、</verse>
				<verse number="39">願爾自天爾之居所、聽其禱告祈求、而保其義、寬恕干犯於爾之民、</verse>
				<verse number="40">我上帝歟、在此之禱、願爾啟目顧之、側耳聽之、</verse>
				<verse number="41">耶和華上帝歟、願爾興起、與有權力之匱、入爾安息之所、耶和華上帝歟、願爾之祭司被以拯救、願爾之聖民樂於福祉、</verse>
				<verse number="42">耶和華上帝歟、爾之受膏者、勿厭棄之、所施爾僕 大衛 之恩寵、尚其垂念焉、</verse>
			</chapter>
			<chapter number="7">
				<verse number="1">所羅門 祈禱既畢、火降自天、焚其燔祭與他祭、耶和華之榮光充滿其室、</verse>
				<verse number="2">因耶和華之榮光充耶和華室、祭司不能入焉、</verse>
				<verse number="3">以色例眾目睹火降、與耶和華之榮光在於室上、則俯伏於鋪石處、崇拜稱謝耶和華曰、惟彼為善、慈惠永存、</verse>
				<verse number="4">時、王與民眾獻祭於耶和華前、</verse>
				<verse number="5">所羅門 王獻牛二萬二千、羊十二萬、如是、王與民眾區別上帝之室為聖、</verse>
				<verse number="6">諸祭司循職侍立、 利未 人亦然、執耶和華之樂器、乃 大衛 稱謝耶和華所製、因其慈惠水存、藉 利未 人頌讚時所用者、祭司對眾吹角、 以色列 人咸立、</verse>
				<verse number="7">所羅門 亦區別耶和華室前院中為聖、於此獻燔祭、及酬恩祭之脂、因其所製之銅壇、不足以容燔祭素祭與脂也、</verse>
				<verse number="8">所羅門 與 以色列 眾、自 哈馬 道、至 埃及 溪、集為大會、守節期七日、</verse>
				<verse number="9">第八日設肅會、以守別壇為聖之禮七日、又守節期七日、</verse>
				<verse number="10">七月二十三日、王遣民眾、各歸其幕、因耶和華施恩於 大衛 、與 所羅門 、及其民 以色列 、皆中心歡悅焉、○</verse>
				<verse number="11">所羅門 建耶和華室、及王宮室告成、於耶和華室、及己宮室、凡其心所欲作者、盡皆順遂、而竣厥工、</verse>
				<verse number="12">是夕耶和華見於 所羅門 、諭之曰、我聞爾祈、而簡此所、以為祀我之室、</verse>
				<verse number="13">若我使天閉塞不雨、或使蝻蝗食其土產、或使疫癘行於我民、</verse>
				<verse number="14">如我民以我名而稱者、自卑而禱、求我之面、離其惡行、我必自天垂聽、赦宥其罪、而治其地、</verse>
				<verse number="15">在此之禱、我必啟目顧之、側耳聽之、</verse>
				<verse number="16">蓋我已簡斯室、區別為聖、使永為我寄名之所、我目我心、必恆在此、</verse>
				<verse number="17">如爾行於我前、克肖爾父 大衛 、遵我所命、守我典章律例、</verse>
				<verse number="18">我必固爾國位、依我與爾父 大衛 所立之約曰、爾不乏人、治 以色列 、</verse>
				<verse number="19">若爾背逆、棄我所示爾之典章誡命、往事他神、而崇拜之、</verse>
				<verse number="20">我必自我所賜之地、拔其根株、棄此為我名區別為聖之室、而不之顧、使於列國中、作諺語、為話柄、</verse>
				<verse number="21">此室雖高、凡過之者、必駭異曰、耶和華曷如是待此地此室乎、</verse>
				<verse number="22">則將應之曰、昔其上帝耶和華、導其列祖出 埃及 、彼乃棄之、歸向他神、崇拜奉事之、故降是災於彼、</verse>
			</chapter>
			<chapter number="8">
				<verse number="1">所羅門 建耶和華室、及己宮室、歷二十年、</verse>
				<verse number="2">厥後、重建 戶蘭 所予諸邑、使 以色列 人居之、○</verse>
				<verse number="3">所羅門 往攻 哈馬瑣巴 、取之、</verse>
				<verse number="4">在曠野建 達莫 、在 哈馬 建府庫之邑、</verse>
				<verse number="5">又建上 伯和崙 、下 伯和崙 、俱為保障之邑、有垣、有門、有楗、</verse>
				<verse number="6">又建 巴拉 、及諸府庫之邑、車乘之邑、騎兵之邑、又在 耶路撒冷 、 利巴嫩 、與所轄全地、凡所欲建則建之、</verse>
				<verse number="7">斯土所遺 赫 人、 亞摩利 人、 比利洗 人、 希未 人、 耶布斯 人、非屬 以色列 族、</verse>
				<verse number="8">即 以色列 人所未滅者、 所羅門 徵其子孫服役、迄於今日、</verse>
				<verse number="9">惟 以色列 人、 所羅門 不使之服役、乃為戰士、軍長、及車騎之長、</verse>
				<verse number="10">所羅門 有監工者二百五十人、以督操作之眾、</verse>
				<verse number="11">所羅門 攜 法老 女、自 大衛 城、至為彼所建之宮、蓋曰、我后不得居 以色列 王 大衛 之宮、因耶和華匱所至之處、皆為聖地、○</verse>
				<verse number="12">所羅門 在廊前所建耶和華之壇、獻燔祭於耶和華、</verse>
				<verse number="13">循 摩西 之命、依其日所宜、於安息日、月朔、及年中三節、除酵節、七七節、構廬節獻之、</verse>
				<verse number="14">又遵其父 大衛 之例、定祭司之班次、以供役事、又定 利未 人之職任、使掌頌讚、亦在祭司前供事、循每日所宜、又立閽人、循其班次、以守各門、是乃上帝僕 大衛 所命、</verse>
				<verse number="15">王所命祭司及 利未 人、或掌府庫、或理他事、皆莫之違、</verse>
				<verse number="16">所羅門 建耶和華室、自築基以迄告成、工材俱備、於是耶和華室完備無缺、○</verse>
				<verse number="17">時、 所羅門 往 以東 地、至濱海之 以旬迦別 、及 以祿 、</verse>
				<verse number="18">戶蘭 藉其臣僕遣舟、及諳於航海之僕至、其僕與 所羅門 之僕、偕往 俄斐 、得金四百五十他連得、運至 所羅門 王、</verse>
			</chapter>
			<chapter number="9">
				<verse number="1">示巴 女王聞 所羅門 之名譽、則往 耶路撒冷 、欲以難語試之、從者甚眾、有駝負香品、及黃金甚多、亦有寶石、見 所羅門 、悉以中心所存者與之言、</verse>
				<verse number="2">其所問者、 所羅門 俱答之、無有一事不明、而不告之、</verse>
				<verse number="3">示巴 女王見 所羅門 之智慧、所建之宮室、</verse>
				<verse number="4">筵席之餚饌、羣臣之坐次、眾僕之侍立、與其服飾、酒政與其服飾、及陞耶和華室之階、則神為之奪、</verse>
				<verse number="5">謂王曰、我在我國、所聞爾之行為智慧、洵不誣也、</verse>
				<verse number="6">我未至而目擊、則不信其言、今知爾之智慧廣大、所告我者、猶未及半、爾之實蹟、越於我所聞之名譽、</verse>
				<verse number="7">爾之羣臣、爾之眾僕、恆侍爾前、聞爾智慧、其有福矣、</verse>
				<verse number="8">爾上帝耶和華悅爾、置於其國位、為爾上帝耶和華為王、宜頌美焉、蓋爾上帝愛 以色列 、欲永固之、故立爾為其王、施行公義、</verse>
				<verse number="9">於是 示巴 女王以黃金一百二十他連得、香品甚多、及厥寶石、饋 所羅門 王、所饋王之香品、未有若此者也、</verse>
				<verse number="10">戶蘭 僕與 所羅門 僕、自 俄斐 運金者、亦運檀木寶石、</verse>
				<verse number="11">王以檀木、為耶和華室及王宮作臺、又為謳歌者作琴與瑟、在 猶大 地、從未見若此者、</verse>
				<verse number="12">所羅門 王依女王所饋而遺之、凡其所欲所求、悉予之、遂與其臣僕返故土、○</verse>
				<verse number="13">所羅門 歲得金六百六十六他連得、</verse>
				<verse number="14">此外、又有商賈所進之金、 亞拉伯 列王及其牧伯、亦進金銀於 所羅門 、</verse>
				<verse number="15">所羅門 王以煉金作盾二百、每盾需金六百舍客勒、</verse>
				<verse number="16">又以煉金作干三百、每干需金三百舍客勒、王置於 利巴嫩 林宮、</verse>
				<verse number="17">又以象牙製大寶座一、包以精金、</verse>
				<verse number="18">其階六級、有金足几、與座相連、座之左右有扶手、二獅旁立、</verse>
				<verse number="19">六級各有二獅、左一右一、共十有二、他國未有若是之製也、</verse>
				<verse number="20">所羅門 王所有之爵、悉以金製、 利巴嫩 林宮諸器、皆為精金、當 所羅門 時、銀不為貴、</verse>
				<verse number="21">因王有舟、與 戶蘭 僕同往 他施 、其舟三年一返、載金銀、象牙、猿猴、孔雀而歸、</verse>
				<verse number="22">所羅門 王之貨財與智慧、超乎天下列王、</verse>
				<verse number="23">天下列王、咸求見 所羅門 、以聽其智慧、即上帝賦於其心者、</verse>
				<verse number="24">各進貢物、即金器銀器、衣服軍械、香品馬騾、歲有定例、</verse>
				<verse number="25">所羅門 有服車之馬四千廄、騎兵一萬二千、置於屯車之邑、及王都 耶路撒冷 、</verse>
				<verse number="26">所羅門 統轄諸王、自大河至 非利士 地、延及 埃及 界、</verse>
				<verse number="27">王使銀在 耶路撒冷 如石、香柏多如谷中之桑、</verse>
				<verse number="28">有為 所羅門 驅馬、自 埃及 與列國而至、○</verse>
				<verse number="29">所羅門 其餘事蹟之始末、載於先知 拿單 書、與 示羅 人 亞希雅 預言之書、及先見 易多 論 尼八 子 耶羅波安 、啟示之書、</verse>
				<verse number="30">所羅門 在 耶路撒冷 為 以色列 全族之王、歷四十年、</verse>
				<verse number="31">與其列祖偕眠、葬於父 大衛 城、子 羅波安 嗣位、</verse>
			</chapter>
			<chapter number="10">
				<verse number="1">羅波安 往 示劍 、因 以色列 眾至彼、欲立之為王、</verse>
				<verse number="2">昔 尼八 子 耶羅波安 避 所羅門 王、遁於 埃及 居焉、既聞此事、則返、</verse>
				<verse number="3">民眾遣人招之、遂與 以色列 眾、來見 羅波安 曰、</verse>
				<verse number="4">爾父使我儕負軛艱苦、爾其輕爾父之重軛、與艱苦之役事、我則服事爾、</verse>
				<verse number="5">曰、越三日、復來見我、民乃去、</verse>
				<verse number="6">其父 所羅門 存日、有侍其前之耆老、 羅波安 王與之議曰、汝有何謀、以答斯民、</verse>
				<verse number="7">僉曰、如爾恩待斯民、使其心悅、答以善言、則必永為爾僕、</verse>
				<verse number="8">惟王違棄耆老之謀、與侍其前、偕己同長之少者謀、</verse>
				<verse number="9">曰、斯民謂我云、爾父加我之軛、求爾輕之、汝有何謀、以答斯民、</verse>
				<verse number="10">偕彼同長之少者曰、斯民謂爾云、爾父使我負重軛、求為我輕之、可答之曰、我之小指、巨於我父之腰、</verse>
				<verse number="11">我父使爾負重軛、我必益之、我父責爾以鞭、我則責爾以蠍、</verse>
				<verse number="12">越三日、 耶羅波安 與民眾、咸詣 羅波安 、循王所命、越三日復來見我之言、</verse>
				<verse number="13">羅波安 王以厲詞答之、違棄耆老之謀、</verse>
				<verse number="14">依少者之謀、告之曰、我父使爾負重軛、我必益之、我父責爾以鞭、我則責爾以蠍、</verse>
				<verse number="15">王不聽民所求、是事由於上帝、以應耶和華藉 示羅 人 亞希雅 、告 尼八 子 耶羅波安 之言、</verse>
				<verse number="16">以色列 眾見王不聽、則謂王曰、我與 大衛 何與、我於 耶西 子無業、 以色列 人歟、爾其歸幕、 大衛 家歟、爾其自顧、 以色列 人遂歸其幕、</verse>
				<verse number="17">惟居 猶大 諸邑之 以色列 人、 羅波安 為其王、</verse>
				<verse number="18">羅波安 王遣司力役之 哈多蘭 至 以色列 人、 以色列 人以石擊斃之、 羅波安 王亟登車、遁於 耶路撒冷 、</verse>
				<verse number="19">於是 以色列 人叛 大衛 家、至於今日、</verse>
			</chapter>
			<chapter number="11">
				<verse number="1">羅波安 至 耶路撒冷 、集 猶大 與 便雅憫 家、所簡戰士、十有八萬、欲與 以色列 戰、俾國復歸於己、</verse>
				<verse number="2">耶和華諭上帝僕 示瑪雅 曰、</verse>
				<verse number="3">告 猶大 王、 所羅門 子 羅波安 、及 猶大 便雅憫 地之 以色列 人曰、</verse>
				<verse number="4">耶和華云、勿往與昆弟戰、其各歸家、蓋是事由於我也、眾從耶和華言而歸、不往攻 耶羅波安 、</verse>
				<verse number="5">羅波安 居 耶路撒冷 、建邑於 猶大 、以為保障、</verse>
				<verse number="6">即 伯利恆 、 以坦 、 提哥亞 、</verse>
				<verse number="7">伯夙 、 梭哥 、 亞杜蘭 、</verse>
				<verse number="8">迦特 、 瑪利沙 、 西弗 、</verse>
				<verse number="9">亞多萊音 、 拉吉 、 亞細加 、</verse>
				<verse number="10">瑣拉 、 亞雅倫 、 希伯崙 、皆在 猶大 便雅憫 為堅城、</verse>
				<verse number="11">羅波安 鞏固諸保障、中置軍長、儲備糧食、與油及酒、</verse>
				<verse number="12">備干戈於諸邑、使之固甚、 猶大 便雅憫 咸屬之、</verse>
				<verse number="13">遍 以色列 之祭司 利未 人、自四境來歸之、</verse>
				<verse number="14">利未 人離其鄉里產業、至 猶大 及 耶路撒冷 、因 耶羅波安 與其眾子逐之、不容其供祭司職、奉事耶和華、</verse>
				<verse number="15">耶羅波安 為崇邱、與牡山羊像、及所製之牛犢、設立祭司、</verse>
				<verse number="16">以色列 各支派中、凡專心尋求 以色列 之上帝耶和華者、皆隨 利未 人至 耶路撒冷 、祭其列祖之上帝耶和華、</verse>
				<verse number="17">固 猶大 國、強 所羅門 子 羅波安 之勢、歷至三年、因其三年遵行 大衛 與 所羅門 之道也、○</verse>
				<verse number="18">羅波安 娶 大衛 子 耶利摩 女 瑪哈拉 為后、又娶 耶西 子 以利押 女 亞比孩 、</verse>
				<verse number="19">亞比孩 生 耶烏施 、 示瑪利雅 、 撒罕 、</verse>
				<verse number="20">後娶 押沙龍 女 瑪迦 、生 亞比雅 、 亞太 、 細撒 、 示羅密 、</verse>
				<verse number="21">羅波安 娶后妃十八、嬪嬙六十、生子二十八、女六十、惟愛 押沙龍 女 瑪迦 、過諸后妃、</verse>
				<verse number="22">羅波安 立 瑪迦 子 亞比雅 為冢子、冠諸昆弟、蓋欲立之為王也、</verse>
				<verse number="23">羅波安 行事明敏、散置諸子於 猶大 便雅憫 四境之堅城、且厚賜糧食、為之多覓配偶、</verse>
			</chapter>
			<chapter number="12">
				<verse number="1">羅波安 國固己強、乃棄耶和華之法律、 以色列 眾效之、</verse>
				<verse number="2">羅波安 王五年、 埃及 王 示撒 來攻 耶路撒冷 、因其獲罪於耶和華也、</verse>
				<verse number="3">示撒 率車千二百乘、騎兵六萬、自 埃及 所從之眾、 路比 人、 蘇基 人、 古實 人、不可勝數、</verse>
				<verse number="4">取 猶大 之堅城、遂至 耶路撒冷 、</verse>
				<verse number="5">猶大 牧伯、緣 示撒 故、集於 耶路撒冷 、先知 示瑪雅 、來見 羅波安 與牧伯曰、耶和華云、爾曹棄我、故我遺爾於 示撒 手、</verse>
				<verse number="6">王與牧伯自卑曰、耶和華乃義、</verse>
				<verse number="7">耶和華見其自卑、則諭 示瑪雅 曰、彼既自卑、我不滅之、必稍施拯救、不藉 示撒 手、洩我怒於 耶路撒冷 、</verse>
				<verse number="8">惟彼眾必為 示撒 僕、使知服我之役、與服列邦之役孰愈、</verse>
				<verse number="9">於是 埃及 王 示撒 來攻 耶路撒冷 、奪耶和華室及王宮之寶物、悉攜之去、亦奪 所羅門 所製之金干、</verse>
				<verse number="10">羅波安 王作銅干代之、付於守宮門之侍衛長、</verse>
				<verse number="11">王入耶和華室時、侍衛至而執干、後則反諸侍衛之室、</verse>
				<verse number="12">因王自卑、耶和華之怒遂息、不加殄滅、且在 猶大 中、尚有善事存焉、</verse>
				<verse number="13">羅波安 王自強、為王於 耶路撒冷 、其即位時、年四十有一、在 耶路撒冷 、即耶和華於 以色列 諸支派中、所簡寄名之邑、為王歷十七年、其母名 拿瑪 、 亞捫 人也、</verse>
				<verse number="14">羅波安 行惡、因不致志尋求耶和華、</verse>
				<verse number="15">羅波安 事蹟之始末、載於先知 示瑪雅 、與先見 易多 之史記、 羅波安 與 耶羅波安 、常相戰鬥、</verse>
				<verse number="16">羅波安 與其列祖偕眠、葬於 大衛 城、子 亞比雅 嗣位、</verse>
			</chapter>
			<chapter number="13">
				<verse number="1">耶羅波安 王十八年、 亞比雅 即位、為 猶大 王、</verse>
				<verse number="2">在 耶路撒冷 為王三年、其母名 米該亞 、 基比亞 人 烏列 女也、 亞比雅 與 耶羅波安 戰、</verse>
				<verse number="3">亞比雅 率所簡英勇之戰士四十萬、 耶羅波安 率所簡壯健之勇士八十萬、列陳逆之、</verse>
				<verse number="4">亞比雅 立於 以法蓮 山地之 洗瑪臉 岡、曰、 耶羅波安 及 以色列 眾、其聽我言、</verse>
				<verse number="5">以色列 之上帝耶和華曾立鹽約、以 以色列 國永賜 大衛 、及其子孫、爾豈不知乎、</verse>
				<verse number="6">乃 大衛 子 所羅門 之僕、 尼八 子 耶羅波安 、起而叛其主、</verse>
				<verse number="7">無賴之匪徒糾集從之、恃強以攻 所羅門 子 羅波安 、時 羅波安 冲弱、不能禦之、</verse>
				<verse number="8">今爾有意敵 大衛 子孫所治耶和華之國、爾之人數甚多、且有 耶羅波安 為爾所製金犢、以為神者偕爾、</verse>
				<verse number="9">爾曹非逐耶和華之祭司、 亞倫 後裔、及 利未 人、為己立祭司、循異邦之例乎、凡人攜牡犢一、牡羊七而來、自為區別、則可為祭司、以奉虛無之神、</verse>
				<verse number="10">至於我儕、耶和華為我上帝、我未棄之、亦有奉事耶和華之祭司、 亞倫 子孫、及 利未 人、供其役事、</verse>
				<verse number="11">每朝夕獻燔祭芳品、奉於耶和華、列陳設餅於精金之几、有金燈臺與盞、每夕燃之、蓋我儕守我上帝耶和華之命、惟爾曹棄之、</verse>
				<verse number="12">上帝偕我、為我首領、其祭司吹角、向爾發聲示警、 以色列 人歟、勿與爾列祖之上帝耶和華戰、蓋爾必不利達也、</verse>
				<verse number="13">耶羅波安 設伏於 猶大 人後、於是 以色列 人在前、伏兵在後、</verse>
				<verse number="14">猶大 人回顧、見其前後列陳、則籲耶和華、祭司吹角、</verse>
				<verse number="15">猶大 人號呼、是時上帝擊 耶羅波安 及 以色列 眾、於 亞比雅 暨 猶大 人前、</verse>
				<verse number="16">以色列 人遁、上帝付之 猶大 人手、</verse>
				<verse number="17">亞比雅 與其民大行殺戮、 以色列 之選兵、隕沒者五十萬、</verse>
				<verse number="18">是時 以色列 人降服、 猶大 人獲勝、因賴其列祖之上帝耶和華也、</verse>
				<verse number="19">亞比雅 追襲 耶羅波安 、奪取數邑、即 伯特利 與其鄉里、 耶沙拿 與其鄉里、 以法拉音 與其鄉里、</verse>
				<verse number="20">亞比雅 存日、 耶羅波安 不復振興、耶和華擊之而死、</verse>
				<verse number="21">惟 亞比雅 日強、娶后妃十四、生子二十二、女十六、</verse>
				<verse number="22">亞比雅 其餘事蹟、及其言行、皆載於先知 易多 傳、</verse>
			</chapter>
			<chapter number="14">
				<verse number="1">亞比雅 與其列祖偕眠、葬於 大衛 城、子 亞撒 嗣位、其在位時、國享平康、凡歷十年、</verse>
				<verse number="2">亞撒 行其上帝耶和華所視為善為正者、</verse>
				<verse number="3">除異邦之祭壇與崇邱、毀柱像、斫木偶、</verse>
				<verse number="4">命 猶大 人尋求其列祖之上帝耶和華、行其法律誡命、</verse>
				<verse number="5">除 猶大 諸邑之崇邱與日像、其時國享平康、</verse>
				<verse number="6">於 猶大 建堅城、其地平靖、數年息戰、蓋耶和華錫以綏安、</verse>
				<verse number="7">亞撒 謂 猶大 人曰、我儕當建斯邑、周築城垣、建樓、置門與楗、地尚屬我、因我尋求我上帝耶和華、既尋求之、則賜我四境平康、於是建築順利、</verse>
				<verse number="8">亞撒 之軍、出自 猶大 執干戈者三十萬、出自 便雅憫 執盾挽弓者二十八萬、皆勇士也、</verse>
				<verse number="9">古實 人 謝拉 率軍百萬、車三百乘、出而攻之、至 瑪利沙 、</verse>
				<verse number="10">亞撒 出迓、列陳於 洗法 谷、在 瑪利沙 、</verse>
				<verse number="11">亞撒 籲其上帝耶和華曰、耶和華歟、在強者弱者之間、爾外無助者、我上帝耶和華、尚其助我、我惟爾是恃、奉爾之名來禦斯眾、耶和華歟、爾為我之上帝、勿容人勝爾、</verse>
				<verse number="12">耶和華乃擊 古實 人、於 亞撒 及 猶大 人前、 古實 人遁、</verse>
				<verse number="13">亞撒 與所偕之民眾、追之至 基拉耳 、 古實 人隕沒者甚眾、不復成軍、因敗於耶和華及其軍前、 猶大 人獲其貨財甚多、</verse>
				<verse number="14">又擊 基拉耳 四周之邑、以耶和華使之恐懼故也、諸邑多有貨財、 猶大 人刧掠之、</verse>
				<verse number="15">又擊羣畜之牢、取羊駝無數、歸 耶路撒冷 、</verse>
			</chapter>
			<chapter number="15">
				<verse number="1">上帝之靈感 俄德 子 亞撒利雅 、</verse>
				<verse number="2">乃出迎 亞撒 、謂之曰、 亞撒 及 猶大 便雅憫 眾歟、其聽我言、爾若從耶和華、耶和華則偕爾、爾若求之、則必遇之、爾若棄彼、彼必棄爾、</verse>
				<verse number="3">以色列 人無真神、無訓誨之祭司、亦無法律、為日已久、</verse>
				<verse number="4">惟遭難時、則歸向 以色列 之上帝耶和華、尋求而遇之、</verse>
				<verse number="5">爾時、人之出入、不得平康、列國居民、大受騷擾、</verse>
				<verse number="6">國攻國、邑攻邑、互相糜爛、蓋上帝以諸難擾之也、</verse>
				<verse number="7">其強乃心、勿弱厥手、緣爾所為、必獲其賞、</verse>
				<verse number="8">亞撒 聞 俄德 子先知 亞撒利雅 之預言、則強厥志、於 猶大 便雅憫 全地、及 以法蓮 山地所得之邑、除諸可憎之物、重修廊前耶和華之壇、</verse>
				<verse number="9">集 猶大 便雅憫 眾、以及旅於其中之 以法蓮 人、 瑪拿西 人、 西緬 人、蓋 以色列 人見上帝耶和華偕 亞撒 、歸之者甚眾、</verse>
				<verse number="10">亞撒 十五年三月、眾集於 耶路撒冷 、</verse>
				<verse number="11">是日於所獲之物中、以牛七百、羊七千、獻於耶和華、</verse>
				<verse number="12">立約、一心一意尋求其列祖之上帝耶和華、</verse>
				<verse number="13">凡不尋求 以色列 之上帝耶和華者、無論尊卑男女、必致之死、</verse>
				<verse number="14">乃大聲而呼、吹角與笳、向耶和華而誓、</verse>
				<verse number="15">猶大 人咸喜此誓、因其盡心而誓、盡意尋求耶和華而遇之、耶和華亦錫之四境綏安、</verse>
				<verse number="16">亞撒 王貶其祖母 瑪迦 太后之位、因其為 亞舍拉 作可憎之像、 亞撒 乃斫其像、搗之為粉、焚於 汲淪 溪濱、</verse>
				<verse number="17">惟 以色列 中之崇邱、尚未去之、然 亞撒 之心、畢生專一、</verse>
				<verse number="18">以父及己所獻之金銀與器皿、進奉於上帝室、</verse>
				<verse number="19">嗣後至 亞撒 三十五年、不復有戰事、</verse>
			</chapter>
			<chapter number="16">
				<verse number="1">亞撒 三十六年、 以色列 王 巴沙 上攻 猶大 、建 拉瑪 、使人不得出入於 猶大 王 亞撒 所、</verse>
				<verse number="2">亞撒 取耶和華室及王宮府庫之金銀、饋於居 大馬色 之 亞蘭 王 便哈達 曰、</verse>
				<verse number="3">爾我有約、如昔爾父與我父然、今我饋爾金銀、請廢爾與 以色列 王 巴沙 之約、使之去我、</verse>
				<verse number="4">便哈達 從 亞撒 王之言、遣其軍長、攻 以色列 之邑、乃擊 以雲 、 但 、 亞伯瑪音 、及 拿弗他利 府庫之邑、</verse>
				<verse number="5">巴沙 聞之、遂不建 拉瑪 、止其工作、</verse>
				<verse number="6">亞撒 王率 猶大 眾、取 巴沙 建 拉瑪 之木石、以建 迦巴 與 米斯巴 、</verse>
				<verse number="7">是時先見 哈拿尼 詣 猶大 王 亞撒 、謂之曰、因爾恃 亞蘭 王、不恃爾之上帝耶和華、故 亞蘭 王之軍脫於爾手、</verse>
				<verse number="8">古實 人、 路比 人、其軍非甚大乎、車騎非至多乎、因爾恃耶和華、彼則付於爾手、</verse>
				<verse number="9">蓋耶和華之目遍及天下、凡專心向之者、必顯其力以助之、爾所行者愚也、今而後爾必有戰事、</verse>
				<verse number="10">亞撒 因此怒先見、囚之於獄、斯時又虐民中數人、</verse>
				<verse number="11">亞撒 事蹟之始末、載於 猶大 以色列 列王紀、</verse>
				<verse number="12">亞撒 為王三十九年、足疾甚劇、遘疾時、不求耶和華、而求醫士、</verse>
				<verse number="13">在位四十一年而卒、與列祖偕眠、</verse>
				<verse number="14">葬於 大衛 城、在己所鑿之墓、置於牀、充以諸香品、即依調香法所製者、又為之焚物甚多、</verse>
			</chapter>
			<chapter number="17">
				<verse number="1">亞撒 子 約沙法 嗣位、自強、以禦 以色列 族、</verse>
				<verse number="2">駐兵於 猶大 之堅城、置戍於 猶大 地、及其父 亞撒 所得 以法蓮 之邑、</verse>
				<verse number="3">耶和華偕之、緣循厥祖 大衛 始初之道、不求 巴力 、</verse>
				<verse number="4">惟求其父之上帝、遵其誡命、不效 以色列 人所行、</verse>
				<verse number="5">緣此、耶和華鞏固其國、 猶大 人咸進貢、富有貨財、大得尊榮、</verse>
				<verse number="6">奮志行耶和華之道、且除 猶大 之崇邱與木偶、</verse>
				<verse number="7">在位三年、遣其牧伯 便亥伊勒 、 俄巴底 、 撒迦利雅 、 拿坦業 、 米該亞 、往 猶大 諸邑訓民、</verse>
				<verse number="8">並遣 利未 人 示瑪雅 、 尼探雅 、 西巴第雅 、 亞撒黑 、 示米拉末 、 約拿單 、 亞多尼雅 、 多比雅 、 駝巴多尼雅 、又有祭司 以利沙瑪 、 約蘭 偕之、</verse>
				<verse number="9">眾乃攜耶和華律書、巡行 猶大 諸邑訓民、</verse>
				<verse number="10">耶和華使 猶大 四周之國畏懼、不與 約沙法 戰、</verse>
				<verse number="11">非利士 人有獻物貢銀於 約沙法 、 亞拉伯 人獻牡綿羊七千七百、牡山羊七千七百、</verse>
				<verse number="12">約沙法 日漸強大、在 猶大 建保障、及府庫之邑、</verse>
				<verse number="13">在 猶大 各城多有工作、在 耶路撒冷 有英武之士、</verse>
				<verse number="14">循其宗族、其數如左、 猶大 之千夫長、 押拿 為首、率勇士三十萬、</verse>
				<verse number="15">其次、軍長 約哈難 、率二十八萬、</verse>
				<verse number="16">其次、 細基利 子 亞瑪斯雅 、樂獻己於耶和華、率勇士二十萬、</verse>
				<verse number="17">便雅憫 有勇士 以利雅大 、率執弓持干者二十萬、</verse>
				<verse number="18">其次、 約薩拔 、率備戰者十八萬、</verse>
				<verse number="19">斯眾皆役事於王、此外、王又置人於 猶大 之堅城、</verse>
			</chapter>
			<chapter number="18">
				<verse number="1">約沙法 富有貨財、大得尊榮、與 亞哈 聯姻、</verse>
				<verse number="2">越數年、往 撒瑪利亞 見 亞哈 、 亞哈 為彼與從者、宰牛羊甚多、聳其同往 基列 拉末 、</verse>
				<verse number="3">以色列 王 亞哈 謂 猶大 王 約沙法 曰、爾願與我偕往 基列 拉末 乎、曰、爾我無異、我民如爾民、必偕爾以戰、</verse>
				<verse number="4">約沙法 謂 以色列 王曰、請先諮諏耶和華、</verse>
				<verse number="5">以色列 王乃集先知四百人、謂之曰、我往 基列 拉末 以戰、可否、曰、往哉、上帝必付之於王手、</verse>
				<verse number="6">約沙法 曰、在此、非尚有耶和華之先知、可詢之乎、</verse>
				<verse number="7">以色列 王曰、尚有一人、 音拉 子 米該雅 、可藉之詻諏耶和華、然我憾之、因其論我之預言、有凶而無吉、 約沙法 曰、王勿言是、</verse>
				<verse number="8">以色列 王召一宦者、曰、速令 音拉 子 米該雅 至、</verse>
				<verse number="9">以色列 王與 猶大 王 約沙法 、各衣朝服、坐於位、在 撒瑪利亞 邑門之場、眾先知預言於其前、</verse>
				<verse number="10">基拿拿 子 西底家 曾製鐵角、曰、耶和華云、爾必以此角觸 亞蘭 人、至於盡滅、</verse>
				<verse number="11">眾先知亦如是預言曰、可往 基列 拉末 、而得利達、耶和華將付之於王手、</verse>
				<verse number="12">往召 米該雅 之使謂之曰、諸先知眾口一辭、以吉語告王、請爾與彼同辭、告以吉語、</verse>
				<verse number="13">米該雅 曰、我指維生之耶和華而誓、我上帝所諭者、我必言之、</verse>
				<verse number="14">既至王前、王曰、 米該雅 、我儕往 基列 拉末 以戰、可否、曰、可往、而得利達、敵必被付於爾手、</verse>
				<verse number="15">王曰、我須幾次囑爾、奉耶和華名與我言、惟以誠實乎、</verse>
				<verse number="16">曰、我觀 以色列 眾散布於山、猶羊無牧、耶和華云、斯眾無主、可各安歸其家、</verse>
				<verse number="17">以色列 王謂 約沙法 曰、我豈不云、彼論我之預言、有凶無吉乎、</verse>
				<verse number="18">米該雅 曰、其聽耶和華之言、我見耶和華坐於其位、天上萬軍咸侍左右、</verse>
				<verse number="19">耶和華曰、誰願誘 以色列 王 亞哈 、往 基列 拉末 而隕沒乎、其一曰如此、其一曰如彼、</verse>
				<verse number="20">後有神出、立於耶和華前曰、我願誘之、曰、何以誘之、</verse>
				<verse number="21">曰、我將出為誑言之神、在其眾先知之口、曰、爾往為之、必成其事、</verse>
				<verse number="22">今耶和華以誑言之神、置爾眾先知之口、耶和華有言、將加禍於爾、</verse>
				<verse number="23">基拿拿 子 西底家 、前批 米該雅 之頰、曰、耶和華之神自我往與爾言、由於何途、</verse>
				<verse number="24">曰、爾匿密室之日、則必見之、</verse>
				<verse number="25">以色列 王曰、執 米該雅 、歸付邑宰 亞們 、及王子 約阿施 、</verse>
				<verse number="26">告之曰、王命拘此夫於獄、食以艱苦之餅、飲以艱苦之水、待我安歸、</verse>
				<verse number="27">米該雅 曰、如爾安歸、則是耶和華未藉我而言、又曰、諸民、爾其聽之、○</verse>
				<verse number="28">以色列 王與 猶大 王 約沙法 、往 基列 拉末 、</verse>
				<verse number="29">以色列 王謂 約沙法 曰、我將改裝入陳、惟爾當衣王服、 以色列 王遂改裝、二人入陳、</verse>
				<verse number="30">亞蘭 王曾命車長曰、尊卑俱勿與戰、惟與 以色列 王而已、</verse>
				<verse number="31">車長見 約沙法 、則曰、此乃 以色列 王也、遂轉戰之、 約沙法 號呼、耶和華上帝助之、使敵去之、</verse>
				<verse number="32">車長見非 以色列 王、則返而不追、</verse>
				<verse number="33">有人偶爾挽弓、射中 以色列 王甲縫、王謂御者曰、我重傷矣、旋車載我出軍、</verse>
				<verse number="34">是日戰勢劇烈、 以色列 王強立於軍、以禦 亞蘭 人、至於日夕、日入時乃卒、</verse>
			</chapter>
			<chapter number="19">
				<verse number="1">猶大 王 約沙法 安歸 耶路撒冷 、而返其宮、</verse>
				<verse number="2">先見 哈拿尼 子 耶戶 出迓曰、爾助惡人、愛憾耶和華者、宜乎、因此、耶和華之怒及爾、</verse>
				<verse number="3">然爾尚有善事在焉、即除境內之木偶、致志尋求上帝也、○</verse>
				<verse number="4">約沙法 居 耶路撒冷 、後巡民間、自 別是巴 至 以法蓮 山地、令民復歸其列祖之上帝耶和華、</verse>
				<verse number="5">且立士師於境內、在 猶大 之堅城、諸邑皆然、</verse>
				<verse number="6">謂士師曰、慎爾所行、蓋爾聽訟非為人、乃為耶和華、爾行鞫時、耶和華與爾偕焉、</verse>
				<verse number="7">當寅畏耶和華、慎爾所為、因我上帝耶和華無不義、不偏視、不受賄也、</verse>
				<verse number="8">約沙法 亦立 利未 人與祭司、及 以色列 族長於 耶路撒冷 、為耶和華行鞫聽訟、居於 耶路撒冷 、</verse>
				<verse number="9">王命之曰、爾當寅畏耶和華、專心誠實行此、</verse>
				<verse number="10">爾之昆弟居於各邑、如有訟事就爾、或為流血、或犯法度誡命、典章律例、當訓戒之、免其獲罪於耶和華、致耶和華之怒及爾、與爾昆弟、爾依此而行、則無罪矣、</verse>
				<verse number="11">凡屬耶和華之事、大祭司 亞瑪利雅 總理之、凡屬王事、 猶大 族長、 以實瑪利 子 西巴第雅 總理之、 利未 人為爾之有司、當強乃志而行、願耶和華與善者偕焉、</verse>
			</chapter>
			<chapter number="20">
				<verse number="1">厥後、 摩押 人、 亞捫 人、及 米烏尼 人、來攻 約沙法 、</verse>
				<verse number="2">或告 約沙法 曰、有羣眾自海外 亞蘭 來攻爾、今在 哈洗遜他瑪 、即 隱基底 、</verse>
				<verse number="3">約沙法 懼、決意尋求耶和華、於 猶大 全地、宣告禁食、</verse>
				<verse number="4">猶大 人自諸邑而來、會集尋求耶和華、</verse>
				<verse number="5">約沙法 立於 猶大 及 耶路撒冷 會中、在耶和華室之新院前、</verse>
				<verse number="6">曰、我列祖之上帝耶和華歟、爾非天上上帝乎、爾非治萬民諸國乎、爾手有能有力、無人能禦爾也、</verse>
				<verse number="7">我上帝歟、斯土居民、爾非逐於爾民 以色列 前、以此地錫予爾友 亞伯拉罕 之裔、至於永久乎、</verse>
				<verse number="8">彼乃居之、為爾名而建聖所、</verse>
				<verse number="9">曰、災害若臨於我、或鋒刃懲罰、或疫癘饑饉、緣爾名在此室、我則立於此室與爾之前、因遇難而籲爾、爾必垂聽、而施救援、</verse>
				<verse number="10">試觀 亞捫 人、 摩押 人、及 西珥 山人、即 以色列 族出 埃及 時、爾所禁侵其境、使轉離之、不加翦滅者、</verse>
				<verse number="11">今彼若何報我、乃來逐我、出爾所賜為業之地、</verse>
				<verse number="12">我上帝歟、爾不懲之乎、我儕無力禦此攻我之眾、不知所為、我目惟爾是望、</verse>
				<verse number="13">猶大 人眾、與其妻室、子女孩提、咸立於耶和華前、</verse>
				<verse number="14">耶和華之靈於會中、感 利未 人 亞薩 裔、 瑪探雅 玄孫、 耶利 曾孫、 比拿雅 孫、 撒迦利雅 子 雅哈悉 、</verse>
				<verse number="15">乃曰、 猶大 人眾、 耶路撒冷 居民、 約沙法 王、爾其聽之、耶和華告爾云、勿緣斯眾、畏葸恐惶、蓋此戰不在爾、乃在上帝也、</verse>
				<verse number="16">明日彼眾由 洗斯 阪而上、爾可下而迎之、必遇之於谷口、 耶魯伊勒 野前、</verse>
				<verse number="17">爾無庸戰、當列陳而立、觀耶和華之救援、 猶大 與 耶路撒冷 人歟、勿畏葸、勿恐惶、明日出而禦之、蓋耶和華與爾偕焉、</verse>
				<verse number="18">約沙法 俯首面地、 猶大 人眾、與 耶路撒冷 居民、俯伏於耶和華前、而崇拜之、</verse>
				<verse number="19">哥轄 可拉 二族之 利未 人起立、頌讚 以色列 之上帝耶和華、其聲甚大、</verse>
				<verse number="20">翌日、民眾夙興、往 提哥亞 野、出時、 約沙法 立而言曰、 猶大 人與 耶路撒冷 居民歟、宜聽我言、信爾之上帝耶和華、則必堅立、信其先知、則必亨通、</verse>
				<verse number="21">約沙法 既與民議、遂立人謳歌耶和華、衣聖服行於軍前曰、當稱謝耶和華、以其慈惠永存、</verse>
				<verse number="22">甫謳歌頌讚時、耶和華發伏兵、以敵來攻 猶大 之 亞捫 人、 摩押 人、及 西珥 山人、俱為所擊、</verse>
				<verse number="23">蓋 亞捫 人、 摩押 人、起攻 西珥 山人、殺而滅之、既殲 西珥 人、則自相殘殺、</verse>
				<verse number="24">猶大 人至曠野戍樓、以望羣眾、見屍仆地、無一逃者、</verse>
				<verse number="25">約沙法 與民來取敵人之物、在屍中得貨財珍寶甚多、剝屍所得、過於所能負荷、取之三日、物多故也、</verse>
				<verse number="26">越至四日、集於 比拉迦 谷、頌讚耶和華、故其地名曰 比拉迦 谷、至於今日、</verse>
				<verse number="27">約沙法 率 猶大 與 耶路撒冷 人、歡然而歸 耶路撒冷 、因耶和華使之勝敵而喜也、</verse>
				<verse number="28">鳴琴鼓瑟吹角、至 耶路撒冷 、詣耶和華室、</verse>
				<verse number="29">列邦諸族聞耶和華擊 以色列 人之敵、無不畏懼上帝、</verse>
				<verse number="30">約沙法 之國平康、以其上帝錫之四境綏安也、○</verse>
				<verse number="31">約沙法 為 猶大 王、即位時、年三十有五、在 耶路撒冷 為王、歷二十五年、其母名 阿蘇巴 、 示利希 女也、</verse>
				<verse number="32">約沙法 循其父 亞撒 之道、不偏離之、行耶和華所悅、</verse>
				<verse number="33">惟崇邱未廢、民未決志歸其列祖之上帝、</verse>
				<verse number="34">約沙法 其餘事蹟之始末、俱載於 哈拿尼 子 耶戶 書、入於 以色列 列王紀、○</verse>
				<verse number="35">此後、 猶大 王 約沙法 、與 以色列 王 亞哈謝 聯盟、 亞哈謝 行惡特甚、</verse>
				<verse number="36">約沙法 與之協和、造舟於 以旬迦別 、欲往 他施 、</verse>
				<verse number="37">瑪利沙 人 多大瓦 子 以利以謝 、向 約沙法 預言曰、因爾與 亞哈謝 聯盟、耶和華必毀爾之所造、於是舟破、不能往 他施 、</verse>
			</chapter>
			<chapter number="21">
				<verse number="1">約沙法 與列祖偕眠、同葬於 大衛 城、子 約蘭 嗣位、</verse>
				<verse number="2">約蘭 弟、 約沙法 子、 亞撒利雅 、 耶歇 、 撒迦利雅 、 亞撒利雅 、 米迦勒 、 示法提雅 、皆 以色列 王 約沙法 子、</verse>
				<verse number="3">其父厚賜以金銀珍寶、及 猶大 之堅城、 約蘭 為長子、故以國予之、</verse>
				<verse number="4">約蘭 興起、得治其父之國、則自強霸、以刃戮其諸弟、及 以色列 牧伯數人、</verse>
				<verse number="5">約蘭 即位時、年三十有二、在 耶路撒冷 為王、凡歷八年、</verse>
				<verse number="6">循 以色列 列王之道、效 亞哈 家所為、蓋娶 亞哈 女為后、行耶和華所惡、</verse>
				<verse number="7">然耶和華不欲滅 大衛 家、因與 大衛 立約、許以永賜燈光於彼、爰及子孫、</verse>
				<verse number="8">當 約蘭 時、 以東 叛 猶大 、脫於其手、立王自治、</verse>
				<verse number="9">約蘭 率軍長、及所有之車而往、 以東 人圍之、 約蘭 夜起擊之、及其車長、</verse>
				<verse number="10">如是 以東 叛 猶大 、至於今日、 立拿 亦同時而叛、因 約蘭 違棄其列祖之上帝耶和華也、</verse>
				<verse number="11">且建崇邱於 猶大 山、使 耶路撒冷 居民狥欲、誘惑 猶大 人、</verse>
				<verse number="12">有先知 以利亞 之書至曰、爾祖 大衛 之上帝耶和華云、因爾不循爾父 約沙法 、與 猶大 王 亞撒 之道、</verse>
				<verse number="13">乃從 以色列 列王之道、使 猶大 人及 耶路撒冷 居民狥欲、如 亞哈 家然、又戮爾父家諸弟、愈於爾者、</verse>
				<verse number="14">耶和華必以巨災擊爾民、與爾妻孥、及凡所有、</verse>
				<verse number="15">爾必患腸疾甚劇、日即墜脫、○</verse>
				<verse number="16">耶和華激 非利士 人、與附近 古實 之 亞拉伯 人、來攻 約蘭 、</verse>
				<verse number="17">侵入 猶大 、掠王宮之貨財、虜其諸子后妃、除季子 約哈斯 外、一子靡遺、</verse>
				<verse number="18">此後、耶和華使 約蘭 患腸疾、莫能療治、</verse>
				<verse number="19">厥疾纏綿、越二年腸墜、痛極而卒、其民不為之焚物、如昔之為其列祖然、</verse>
				<verse number="20">約蘭 即位時、年三十有二、在 耶路撒冷 為王、凡歷八年、逝世無人思慕、葬於 大衛 城、不在列王之墓、</verse>
			</chapter>
			<chapter number="22">
				<verse number="1">耶路撒冷 居民立 約蘭 季子 亞哈謝 、繼之為王、因與 亞拉伯 人同來攻營之羣眾、殺 約蘭 諸子之長者、故 亞哈謝 為王、</verse>
				<verse number="2">其即位時、年二十有二、在 耶路撒冷 為王、僅歷一年、其母名 亞他利雅 、 暗利 女孫也、</verse>
				<verse number="3">亞哈謝 循 亞哈 家之道、蓋其母主謀、使之行惡、</verse>
				<verse number="4">行耶和華所惡、如 亞哈 家然、其父沒後、 亞哈 家為之主謀、致其淪喪、</verse>
				<verse number="5">且從 亞哈 家之謀、偕 以色列 王 亞哈 子 約蘭 、往 基列 拉末 、與 亞蘭 王 哈薛 戰、 約蘭 為 亞蘭 人所傷、</verse>
				<verse number="6">返 耶斯列 、療其在 拉末 與 亞蘭 王 哈薛 戰時、所受之傷、 猶大 王 約蘭 子 亞撒利雅 、即 亞哈謝 因其疾病、下 耶斯列 視之、</verse>
				<verse number="7">亞哈謝 往見 約蘭 而淪亡、乃由於上帝、蓋彼既至、則偕 約蘭 出迎 寧示 子 耶戶 、即耶和華所膏、以滅 亞哈 家者、</verse>
				<verse number="8">耶戶 懲罰 亞哈 家時、遇 猶大 牧伯、與服事 亞哈謝 之諸姪、遂殺之、</verse>
				<verse number="9">亞哈謝 匿於 撒瑪利亞 、 耶戶 索之、人執而解於 耶戶 前殺之、為之殯葬、曰、 約沙法 盡心尋求耶和華、此其子也、 亞哈謝 家無力保其國祚、○</verse>
				<verse number="10">亞哈謝 母 亞他利雅 見子已死、起而殲滅 猶大 王室、</verse>
				<verse number="11">約蘭 王女、 亞哈謝 妹、祭司 耶何耶大 妻 約示巴 於見殺之王子中、竊 亞哈謝 子 約阿施 出、與其乳媼藏於寢室、以避 亞他利雅 、免其被殺、</verse>
				<verse number="12">偕匿於上帝室、歷有六年、 亞他利雅 治理斯土、</verse>
			</chapter>
			<chapter number="23">
				<verse number="1">越至七年、 耶何耶大 自強、召百夫長、 耶羅罕 子 亞撒利雅 、 約哈難 子 以實瑪利 、 俄備得 子 亞撒利雅 、 亞大雅 子 瑪西雅 、 細基利 子 以利沙法 、與之立約、</verse>
				<verse number="2">眾乃遍行 猶大 、自 猶大 諸邑、集 利未 人、及 以色列 族長、咸至 耶路撒冷 、</verse>
				<verse number="3">會眾在上帝室與王立約、 耶何耶大 謂眾曰、王子必當嗣位、循耶和華論 大衛 子孫之言、</verse>
				<verse number="4">今當如是而行、祭司及 利未 人安息日入值者、三分之一為司閽、</verse>
				<verse number="5">三分之一守王宮、三分之一守 基址 門、民眾在耶和華室院、</verse>
				<verse number="6">祭司及供役之 利未 人為聖、可入耶和華室、其外不許他人入之、民眾當守耶和華所命、</verse>
				<verse number="7">利未 人各執器械而環王、凡入室者、必殺之、王出入時、必偕之、</verse>
				<verse number="8">利未 人與 猶大 眾、皆遵祭司 耶何耶大 之命、各率其人、安息日入值退值者、蓋祭司 耶何耶大 不令退值之班歸也、</verse>
				<verse number="9">祭司 耶何耶大 以上帝室 大衛 王之戈盾干、予百夫長、</verse>
				<verse number="10">使民眾各執器械而立、自室右至室左、附壇與室、在王四周、</verse>
				<verse number="11">遂導王子出、加冕於其首、予以法律、立之為王、 耶何耶大 及其子膏之、眾曰、願王萬歲、</verse>
				<verse number="12">亞他利雅 聞民奔走頌王之聲、則入耶和華室、至於民所、</verse>
				<verse number="13">望見王立於室門柱側、百夫長與吹角者、侍於王側、四境之民歡欣吹角、謳歌者以樂器和眾頌美、 亞他利雅 裂衣、呼曰、叛矣、叛矣、</verse>
				<verse number="14">祭司 耶何耶大 率統軍之百夫長出、命曰、由隊伍之間擁之出、隨其後者、必殺以刃、蓋祭司曰、勿殺之於耶和華室、</verse>
				<verse number="15">遂辟易而出之、至附近 馬 門之王宮、殺之於彼、○</verse>
				<verse number="16">耶何耶大 與民及王立約、必為耶和華之民、</verse>
				<verse number="17">民眾皆往 巴力 廟毀之、摧其壇、碎其像、殺 巴力 之祭司 瑪坦 於壇前、</verse>
				<verse number="18">耶何耶大 設官守耶和華室、使 利未 人祭司掌之、昔 大衛 分其班次於耶和華室、使獻燔祭於耶和華、循 摩西 律所載、歡呼謳歌、依 大衛 所定之例、</verse>
				<verse number="19">又立閽人守耶和華室門、凡不潔者、不許入之、</verse>
				<verse number="20">乃率百夫長、貴胄民長、以及四境之民、自耶和華室、導王而下、由上門入王宮、俾踐國位、</verse>
				<verse number="21">四境之民歡樂、邑內平康、 亞他利雅 見殺以刃、</verse>
			</chapter>
			<chapter number="24">
				<verse number="1">約阿施 即位時、年七歲、在 耶路撒冷 為王、歷四十年、其母名 西比亞 、 別是巴 人也、</verse>
				<verse number="2">祭司 耶何耶大 存日、 約阿施 行耶和華所悅、</verse>
				<verse number="3">耶何耶大 為之娶后妃二、誕生子女、</verse>
				<verse number="4">厥後、 約阿施 有意重修耶和華室、</verse>
				<verse number="5">乃召祭司及 利未 人、謂之曰、其往 猶大 諸邑、由 以色列 眾徵金、歲修爾上帝之室、當速成此事、而 利未 人延緩、</verse>
				<verse number="6">王召祭司長 耶何耶大 、謂之曰、曷不使 利未 人、由 猶大 及 耶路撒冷 、循耶和華僕 摩西 與 以色列 會眾所定、徵其稅金、為法幕所用、</verse>
				<verse number="7">蓋惡婦 亞他利雅 之子、曾毀上帝室、以耶和華室中區別為聖之物、奉於 巴力 、</verse>
				<verse number="8">於是王命造匱、置於耶和華室門外、</verse>
				<verse number="9">在 猶大 及 耶路撒冷 宣告、命納稅金、奉於耶和華、即上帝僕 摩西 在曠野、所命 以色列 人者、</verse>
				<verse number="10">牧伯民眾、欣然攜金投匱、迨眾畢納、</verse>
				<verse number="11">利未 人舁匱至王之有司、見金甚多、王之繕寫、與祭司長之屬吏、至而傾之、復置其所、日日如是、積金甚繁、</verse>
				<verse number="12">王與 耶何耶大 、以金予在耶和華室供役之人、俾雇瓦工木工、鐵工銅工、重修耶和華室、</verse>
				<verse number="13">諸工操作、逐漸修葺、使上帝室復其舊式、而鞏固之、</verse>
				<verse number="14">厥功告成、攜餘金至王與 耶何耶大 、以製耶和華室之器、供事獻祭所用、又作匙與金銀諸器、 耶何耶大 存日、國民恆獻燔祭於耶和華室、</verse>
				<verse number="15">耶何耶大 壽高年邁而卒、時、百有三十歲、</verse>
				<verse number="16">葬於 大衛 城、在列王之中、因其行善於 以色列 人、奉事上帝、修其室也、</verse>
				<verse number="17">耶何耶大 卒後、 猶大 牧伯詣王拜之、王從其言、</verse>
				<verse number="18">遂棄其列祖之上帝耶和華室、奉事 亞舍拉 及偶像、緣此罪戾、震怒及於 猶大 與 耶路撒冷 、</verse>
				<verse number="19">然耶和華仍遣先知導之歸己、先知戒之、而彼不聽、</verse>
				<verse number="20">上帝之靈感祭司 耶何耶大 子 撒迦利亞 、乃立於上、告民曰、上帝云、爾何干耶和華之命、致不亨通、爾既棄耶和華、彼亦棄爾、</verse>
				<verse number="21">民遂同謀、循王所命、以石擊斃之、於耶和華室院、</verse>
				<verse number="22">如是、 約阿施 王不憶其父 耶何耶大 相待之恩、而殺其子、臨死則曰、願耶和華鑒而究之、○</verse>
				<verse number="23">歲暮、 亞蘭 軍來攻 約阿施 、至 猶大 與 耶路撒冷 、殺民中諸牧伯、以所掠之貨財、送至 大馬色 王、</verse>
				<verse number="24">亞蘭 來軍雖少、耶和華因民眾棄其列祖之上帝耶和華、付大軍於敵手、以懲 約阿施 、</verse>
				<verse number="25">會其疾甚、 亞蘭 人舍之而去、彼之臣僕同謀、為其流祭司 耶何耶大 子之血、弒之於牀、葬於 大衛 城、惟不在列王之墓、</verse>
				<verse number="26">同謀者、乃 亞捫 婦 示米押 子 撒拔 、 摩押 婦 示米利 子 約薩拔 、</verse>
				<verse number="27">約阿施 諸子之事、與 約阿施 所受之警戒、及重修上帝室之事、俱載於列王紀傳、子 亞瑪謝 嗣位、</verse>
			</chapter>
			<chapter number="25">
				<verse number="1">亞瑪謝 即位時、年二十有五、在 耶路撒冷 為王、歷二十九年、其母名 約耶但 、 耶路撒冷 人也、</verse>
				<verse number="2">亞瑪謝 行耶和華所悅、惟心不專、</verse>
				<verse number="3">其國既固、則誅弒其父王之臣、</verse>
				<verse number="4">而不殺其子、依 摩西 律書所載、耶和華命曰、勿因子而殺父、勿因父而殺子、各因己罪而死、</verse>
				<verse number="5">亞瑪謝 集 猶大 與 便雅憫 眾、循其宗族、立千夫長、百夫長、又核其人數、自二十歲以上、得被簡能臨陳、執戈持干之戰士三十萬、</verse>
				<verse number="6">又以銀一百他連得、在 以色列 國募英勇之士十萬、</verse>
				<verse number="7">有上帝僕來見王曰、王歟、勿使 以色列 軍與爾偕往、蓋 以色列 族 以法蓮 之裔、耶和華不與之偕、</verse>
				<verse number="8">如爾必往、則奮勇以戰、惟上帝必使爾仆於敵前、因上帝有力助之、亦有力仆之也、</verse>
				<verse number="9">亞瑪謝 謂上帝僕曰、我已以銀一百他連得、予 以色列 軍、將若何、曰、耶和華能以多於此者賜爾、</verse>
				<verse number="10">於是 亞瑪謝 區別自 以法蓮 而來之軍、遣之歸、彼眾甚怒 猶大 人、忿然而返、</verse>
				<verse number="11">亞瑪謝 毅然率民而出、至 鹽 谷、殺 西珥 人一萬、</verse>
				<verse number="12">猶大 族又生擒一萬、引至巖巔、擲之下而碎之、</verse>
				<verse number="13">亞瑪謝 所遣歸之軍、不令偕往以戰者、攻 猶大 諸邑、自 撒瑪利亞 至 伯和崙 、殺人三千、劫物無算、○</verse>
				<verse number="14">亞瑪謝 戮 以東 人而返、攜 西珥 族之神像、立為己神、跪拜其前、向之焚香、</verse>
				<verse number="15">故耶和華怒 亞瑪謝 、遣先知告之曰、斯神未援其民於爾手、爾求之奚為、</verse>
				<verse number="16">先知與王言時、王曰、我儕豈立爾為王之謀士、爾休矣、何為見撻、先知乃止、既而曰、我知上帝決意滅爾、因爾行此、不聽我勸戒也、○</verse>
				<verse number="17">猶大 王 亞瑪謝 與人謀、遣使見 耶戶 孫、 約哈斯 子、 以色列 王 約阿施 曰、來、爾我晤面、</verse>
				<verse number="18">以色列 王 約阿施 遣使見 猶大 王 亞瑪謝 曰、 利巴嫩 之蒺藜、遣使謂 利巴嫩 之香柏曰、以爾女妻我子、有 利巴嫩 之野獸過之、踐其蒺藜、</verse>
				<verse number="19">爾謂我已擊 以東 人、乃心高而自誇、安居於家可耳、何為招禍、以致傾覆、 猶大 與爾偕亡乎、</verse>
				<verse number="20">亞瑪謝 弗聽、此乃由於上帝、欲付之於敵手、因其求 以東 神也、</verse>
				<verse number="21">以色列 王 約阿施 遂上、與 猶大 王 亞瑪謝 、晤面於 猶大 之 伯示麥 、</verse>
				<verse number="22">猶大 人敗於 以色列 人前、遁而歸幕、</verse>
				<verse number="23">以色列 王 約阿施 、擒 約哈斯 亦名 亞哈謝 孫、 約阿施 子、 猶大 王 亞瑪謝 於 伯示麥 、攜至 耶路撒冷 、毀其城垣、自 以法蓮 門、至城隅之門、凡四百肘、</verse>
				<verse number="24">取上帝室中、 俄別以東 所守之金銀與器皿、及王宮之貨財、並取人為質、而返 撒瑪利亞 、○</verse>
				<verse number="25">以色列 王 約哈斯 子 約阿施 卒後、 猶大 王 約阿施 子 亞瑪謝 、猶在世十五年、</verse>
				<verse number="26">亞瑪謝 其餘事蹟之始末、俱載於 猶大 以色列 列王紀、</verse>
				<verse number="27">自 亞瑪謝 離棄耶和華而後、有人在 耶路撒冷 謀叛、遂遁於 拉吉 、叛黨遣人追之、至 拉吉 弒之、</verse>
				<verse number="28">乃以馬負其屍、同列祖葬於 猶大 城、</verse>
			</chapter>
			<chapter number="26">
				<verse number="1">猶大 民眾立 烏西雅 、又名 亞撒利雅 繼其父 亞瑪謝 為王、時、年十有六歲、</verse>
				<verse number="2">亞瑪謝 與列祖偕眠後、 烏西雅 恢復 以祿 、歸於 猶大 、而重建之、</verse>
				<verse number="3">烏西雅 即位時、年十有六歲、在 耶路撒冷 為王、歷五十二年、其母名 耶可利雅 、 耶路撒冷 人也、</verse>
				<verse number="4">烏西雅 行耶和華所悅、效其父 亞瑪謝 所為、</verse>
				<verse number="5">當通曉上帝顯示之 撒迦利亞 存日、 烏西雅 決志尋求上帝、其尋求耶和華時、上帝使之亨通、</verse>
				<verse number="6">往攻 非利士 人、毀 迦特雅比尼亞實突 之城垣、在 亞實突 境內與 非利士 人中建邑、</verse>
				<verse number="7">上帝助其攻 非利士 人、與居 姑珥巴力 之 亞拉伯 人、及 米烏尼 族、</verse>
				<verse number="8">亞捫 人納貢於 烏西雅 、 烏西雅 之聲名洋溢、至 埃及 界、因其甚強故也、</verse>
				<verse number="9">烏西雅 在 耶路撒冷 建樓於隅門、 谷 門、城曲之處、而鞏固之、</verse>
				<verse number="10">亦建樓於曠野、及窪地平原、且多鑿井、以其羣畜多也、又在山地良田、有農夫與治葡萄者、以其悅農事也、</verse>
				<verse number="11">且有戰士一軍、分隊而出、循繕寫 耶利 、與營長 瑪西雅 所核之數、王之將帥 哈拿尼雅 轄之、</verse>
				<verse number="12">族長總數、計二千六百人、俱為勇士、</verse>
				<verse number="13">率軍旅三十萬七千五百人、皆有勇力戰鬥、助王攻敵、</verse>
				<verse number="14">烏西雅 為其軍旅備干戈甲冑弓、與激射之石、</verse>
				<verse number="15">在 耶路撒冷 作機、乃巧匠所創、置於城樓角樓、以發矢與巨石、 烏西雅 之聲名傳及遠方、蓋得異常之助、至於強盛也、○</verse>
				<verse number="16">彼既強盛、心則高傲、致行邪僻、干犯其上帝耶和華、入耶和華殿、欲焚香於香壇、</verse>
				<verse number="17">祭司 亞撒利雅 與耶和華之祭司八十人、俱為勇者、隨之而入、</verse>
				<verse number="18">阻之曰、 烏西雅 歟、焚香於耶和華、非爾之職、乃 亞倫 子孫為祭司、區別以焚香者之職、爾干罪矣、其出聖所、不得尊榮於上帝耶和華也、</verse>
				<verse number="19">烏西雅 怒、執鼎焚香、其向祭司怒時、在耶和華室香壇側、祭司前、額忽生癩、</verse>
				<verse number="20">祭司長 亞撒利雅 與眾祭司觀之、見其額生癩、乃促之出、彼即速出、因耶和華擊之也、</verse>
				<verse number="21">烏西雅 王患癩至死、獨居異室、絕於耶和華室、其子 約坦 理家政、治國民、</verse>
				<verse number="22">烏西雅 其餘事蹟之始末、 亞摩斯 子先知 以賽亞 記之、</verse>
				<verse number="23">烏西雅 與列祖偕眠、因謂為癩者、葬於王陵之田、列祖之側、子 約坦 嗣位、</verse>
			</chapter>
			<chapter number="27">
				<verse number="1">約坦 即位時、年二十有五、在 耶路撒冷 為王、歷十六年、其母名 耶路沙 、 撒督 女也、</verse>
				<verse number="2">約坦 行耶和華所悅、效其父 烏西雅 所為、惟弗入耶和華殿、民眾尚行邪僻、</verse>
				<verse number="3">約坦 建耶和華室之上門、在 俄斐勒 城、多所建造、</verse>
				<verse number="4">於 猶大 山地建邑、亦在叢林建寨及樓、</verse>
				<verse number="5">與 亞捫 族王戰而獲勝、是年 亞捫 人納貢、銀一百他進得、小麥一萬歌珥、麰麥一萬歌珥、二年三年、納貢亦若是、</verse>
				<verse number="6">約坦 行正道於其上帝耶和華前、以致強盛、</verse>
				<verse number="7">約坦 其餘事蹟、及其戰績行為、俱載於 以色列 猶大 列王紀、</verse>
				<verse number="8">其即位時、年二十有五、在 耶路撒冷 為王、歷十六年、</verse>
				<verse number="9">與其列祖偕眠、葬於 大衛 城、子 亞哈斯 嗣位、</verse>
			</chapter>
			<chapter number="28">
				<verse number="1">亞哈斯 即位時、年二十歲、在 耶路撒冷 為王、歷十六年、不效其祖 大衛 、行耶和華所悅、</verse>
				<verse number="2">循 以色列 諸王之道、為 巴力 鑄像、</verse>
				<verse number="3">焚香於 欣嫩子 谷、以火焚其子女、從異邦可憎之事、即耶和華於 以色列 人前、所逐諸族之事、</verse>
				<verse number="4">且於崇邱、山岡之上、綠樹之下、獻祭焚香、</verse>
				<verse number="5">故其上帝耶和華付之於 亞蘭 王手、 亞蘭 人擊之、虜民甚眾、攜至 大馬色 、又付之於 以色列 王手、大行殺戮、</verse>
				<verse number="6">利瑪利 子 比加 在 猶大 、一日間、殺十二萬人、俱為勇士、因棄其列祖之上帝耶和華也、</verse>
				<verse number="7">以法蓮 之勇士 細基利 、殺王子 瑪西雅 、理王室之 押斯利甘 、與王相 以利加拿 、</verse>
				<verse number="8">以色列 族虜其同宗二十萬人、婦孺與焉、亦掠貨財甚多、攜至 撒瑪利亞 、</verse>
				<verse number="9">在彼有耶和華之先知名 俄德 、出迎返 撒瑪利亞 之軍、告之曰、爾列祖之上帝耶和華怒 猶大 、故付之於爾手、爾乃怒冲霄漢、大行殺戮、</verse>
				<verse number="10">今爾有意抑制 猶大 與 耶路撒冷 人、使為僕婢、爾曹豈非亦獲罪於爾上帝耶和華乎、</verse>
				<verse number="11">今聽我言、遣歸爾所虜之同宗、蓋耶和華之烈怒及於爾矣、</verse>
				<verse number="12">以法蓮 之族長數人、 約哈難 子 亞薩利雅 、 米實利末 子 比利家 、 沙龍 子 耶希西家 、哈得萊子 亞瑪撒 、咸起、抵禦自陳而返者、</verse>
				<verse number="13">曰、勿攜所虜之人入此、蓋爾所謀、乃使我獲罪於耶和華、益我罪過、我罪維大、烈怒及於 以色列 矣、</verse>
				<verse number="14">於是執兵之士、以所虜之人與貨財、留於牧伯及會眾前、</verse>
				<verse number="15">以上錄名之人遂起、攜被虜之眾、自所掠物中取衣、衣其裸者、又予之屨、供以飲食而膏之、弱者乘以驢、導往椶樹城 耶利哥 、至其昆弟、而返 撒瑪利亞 、○</verse>
				<verse number="16">是時 亞哈斯 王遣使求助於 亞述 王、</verse>
				<verse number="17">因 以東 人擊 猶大 、虜其人、</verse>
				<verse number="18">非利士 人亦侵 猶大 窪地、及南方之城邑、取 伯示麥 、 亞雅崙 、 基低羅 、 梭哥 與其鄉里、 亭納 與其鄉里、 瑾瑣 與其鄉里、而居於彼、</verse>
				<verse number="19">緣 以色列 王 亞哈斯 放恣於 猶大 、干犯耶和華特甚、故耶和華使 猶大 卑弱、</verse>
				<verse number="20">亞述 王 提革拉毘尼色 至、而不相助、反窘迫之、</verse>
				<verse number="21">亞哈斯 取耶和華室、及王宮牧伯家之物、餽 亞述 王、仍無裨益、</verse>
				<verse number="22">亞哈斯 王困苦之際、愈干犯耶和華、</verse>
				<verse number="23">祭 大馬色 即擊之者之神、曰、 亞蘭 王之神既助之、我亦祭之、俾其助我、然斯神使彼與 以色列 眾偕亡、</verse>
				<verse number="24">亞哈斯 集上帝室之器碎之、扃閉室門、在 耶路撒冷 諸隅築壇、</verse>
				<verse number="25">在 猶大 諸邑作崇邱、焚香於他神、激其列祖之上帝耶和華怒、</verse>
				<verse number="26">亞哈斯 其餘事蹟、及其所行、自始至終、俱載於 猶大 以色列 列王紀、</verse>
				<verse number="27">亞哈斯 與列祖偕眠、葬於 耶路撒冷 邑、不入 以色列 列王之墓、子 希西家 嗣位、</verse>
			</chapter>
			<chapter number="29">
				<verse number="1">希西家 即位時、年二十有五、在 耶路撒冷 為王、歷二十九年、其母名 亞比雅 、 撒迦利雅 女也、</verse>
				<verse number="2">希西家 行耶和華所悅、效其祖 大衛 所為、</verse>
				<verse number="3">元年正月、啟耶和華室門、而修理之、</verse>
				<verse number="4">召祭司 利未 人至、集於東場、</verse>
				<verse number="5">謂之曰、 利未 人歟、其聽我言、今當自潔、且潔爾列祖之上帝耶和華室、由聖所出其污穢、</verse>
				<verse number="6">我列祖干罪、行我上帝耶和華所惡、而離棄之、轉背耶和華之居所、</verse>
				<verse number="7">閉其廊門、熄其燈、不在聖所焚香、獻燔祭於 以色列 之上帝、</verse>
				<verse number="8">故耶和華之怒、及於 猶大 與 耶路撒冷 、使之飄搖、令人驚駭嗤笑、如爾目擊、</verse>
				<verse number="9">因之我列祖仆於刃、我妻孥為俘囚、</verse>
				<verse number="10">今我有意與 以色列 之上帝耶和華立約、俾其烈怒轉離我儕、</verse>
				<verse number="11">我子歟、今勿懈怠、蓋耶和華簡爾侍立其前、為其執事、供役焚香、○</verse>
				<verse number="12">於是 利未 人 哥轄 族、 亞瑪賽 子 瑪哈 、 亞撒利雅 子 約珥 、 米拉利 族、 亞伯底 子 基士 、 耶哈利勒 子 亞撒利雅 、 革順 族、 薪瑪 子 約亞 、 約亞 子 伊甸 、</verse>
				<verse number="13">以利撒反 裔 申利 、 耶利 、 亞薩 裔 撒迦利雅 、 瑪探雅 、</verse>
				<verse number="14">希幔 裔 耶歇 、 示每 、 耶杜頓 裔 示瑪雅 、 烏薛 、咸起、</verse>
				<verse number="15">集其昆弟自潔、遵王循耶和華言所命、入潔耶和華室、</verse>
				<verse number="16">祭司亦入耶和華室內潔之、出其所有污穢、置於院中、 利未 人舁至城外 汲淪 溪、</verse>
				<verse number="17">正月朔、始行潔事、至八日、及於耶和華之廊、潔耶和華室、又歷八日、至正月十六日、乃畢其事、</verse>
				<verse number="18">入覲 希西家 王曰、我儕已潔耶和華室、及燔祭壇與其器、陳餅之几與其器、</verse>
				<verse number="19">且 亞哈斯 為王干罪時、所棄之器、我儕亦備具而潔之、今在耶和華壇前、○</verse>
				<verse number="20">希西家 王夙興、集邑中牧伯、上耶和華室、</verse>
				<verse number="21">牽牡牛七、牡羊七、羔羊七、牡山羊七、為國與聖所、及 猶大 人、獻為贖罪祭、王命 亞倫 裔為祭司者、獻於耶和華壇、</verse>
				<verse number="22">乃宰牡牛、祭司受血沃於壇、宰牡羊沃血於壇、宰羔羊沃血於壇、</verse>
				<verse number="23">遂牽為贖罪祭之牡山羊、至王與會眾前、咸按手其上、</verse>
				<verse number="24">祭司宰之、以血為贖罪祭獻於壇、為 以色列 眾贖罪、蓋王有命、為 以色列 眾獻燔祭與贖罪祭、</verse>
				<verse number="25">王使 利未 人執鈸、與琴及瑟、在耶和華室奏樂、循 大衛 與其先見 迦得 、及先知 拿單 所命、即耶和華藉諸先知所命、</verse>
				<verse number="26">利未 人執 大衛 之樂器而立、祭司亦執角而立、</verse>
				<verse number="27">希西家 命獻燔祭於壇、始獻燔祭、同時而詠頌美耶和華之歌、以角與 以色列 王 大衛 之樂器和之、</verse>
				<verse number="28">會眾崇拜、謳歌者謳歌、吹角者吹角、至於燔祭獻畢、</verse>
				<verse number="29">獻祭既畢、王與同在之眾、俯伏崇拜、</verse>
				<verse number="30">希西家 王與牧伯命 利未 人、用 大衛 與先見 亞薩 之詞、頌美耶和華、眾乃欣然頌美、俯首而拜、</verse>
				<verse number="31">希西家 曰、爾曹既區別歸於耶和華、可前攜祭品、及感謝祭、入耶和華室、會眾遂攜祭品、及感謝祭而至、凡心願者、亦獻燔祭、</verse>
				<verse number="32">會眾所攜之燔祭、計牡牛七十、牡羊一百、羔羊二百、俱為燔祭、獻於耶和華、</verse>
				<verse number="33">又獻區別之牲、牛六百、羊三千、</verse>
				<verse number="34">惟祭司尚寡、未能盡剝燔祭之牲、故其同族 利未 人助之、迨其事畢、亦待祭司自潔、蓋 利未 人誠心自潔、愈於祭司、</verse>
				<verse number="35">所獻燔祭甚多、酬恩祭之脂、及隨燔祭之酒亦多、於是耶和華室之役事俱備、</verse>
				<verse number="36">上帝為民所備、 希西家 與民眾悅之、成事甚速、</verse>
			</chapter>
			<chapter number="30">
				<verse number="1">希西家 遣使往 以色列 及 猶大 地、並致書於 以法蓮 瑪拿西 人、使之咸至 耶路撒冷 耶和華室、守逾越節、奉事 以色列 之上帝耶和華、</verse>
				<verse number="2">王與牧伯、及 耶路撒冷 會眾相議、於二月守逾越節、</verse>
				<verse number="3">其不能如期而守之、因自潔之祭司不足、民亦未集於 耶路撒冷 故也、</verse>
				<verse number="4">王與會眾視此為善、</verse>
				<verse number="5">遂定命令、普告 以色列 、自 別是巴 至 但 、使至 耶路撒冷 、守逾越節、奉事 以色列 之上帝耶和華、蓋民素無多人、循所錄之例而守之、</verse>
				<verse number="6">於是郵傳者遵王命、傳王與牧伯之書於 以色列 、及 猶大 地、曰、 以色列 人歟、爾當復歸 亞伯拉罕 以撒 以色列 之上帝耶和華、俾其轉向爾曹、脫於 亞述 王手之遺民、</verse>
				<verse number="7">勿效爾列祖及昆弟、彼干犯其列祖之上帝耶和華、上帝棄之、令人驚駭、如爾目擊、</verse>
				<verse number="8">勿似爾列祖之強項、當歸順耶和華、入其永別為聖之所、奉事爾上帝耶和華、俾其烈怒離爾、</verse>
				<verse number="9">如爾歸耶和華、則爾昆弟子女、必得矜恤於虜之者、再返斯土、蓋爾上帝耶和華仁慈矜憫、爾若歸之、必不轉面弗爾顧也、</verse>
				<verse number="10">郵傳者遍行 以法蓮 瑪拿西 境、遞經諸邑、至 西布倫 、民乃哂而譏之、</verse>
				<verse number="11">惟 亞設 瑪拿西 西布倫 中、有人自卑、至 耶路撒冷 、</verse>
				<verse number="12">上帝亦感 猶大 眾、使其一心、遵王與牧伯循耶和華言所命、○</verse>
				<verse number="13">二月、民眾集於 耶路撒冷 、守除酵節、其數甚多、成為大會、</verse>
				<verse number="14">眾起、盡除 耶路撒冷 之壇、及焚香之器、投於 汲淪 溪、</verse>
				<verse number="15">二月十四日、宰逾越節羔、祭司及 利未 人愧而自潔、攜燔祭入耶和華室、</verse>
				<verse number="16">循例各立其所、遵上帝僕 摩西 之律、祭司由 利未 人手、受血而沃之、</verse>
				<verse number="17">會中人多未自潔、故 利未 人為不潔者宰逾越節羔、俾為潔於耶和華前、</verse>
				<verse number="18">以法蓮 、 瑪拿西 、 以薩迦 、 西布倫 、有多人未自潔、而食逾越節羔、不循所錄之例、 希西家 為之禱曰、</verse>
				<verse number="19">凡人決心尋求其列祖之上帝耶和華、雖未依聖所之潔禮自潔、願善良之耶和華宥之、</verse>
				<verse number="20">耶和華允 希西家 所祈、而宥其民、</verse>
				<verse number="21">在 耶路撒冷 之 以色列 人、遂大歡樂、守除酵節七日、 利未 人及祭司、操聲宏之樂器、日頌耶和華、</verse>
				<verse number="22">利未 人通達耶和華之役事、 希西家 以善言慰藉之、於是民食節肉、獻酬恩祭、稱謝其列祖之上帝耶和華、凡歷七日、</verse>
				<verse number="23">會眾相議更守七日、於是欣然守之、</verse>
				<verse number="24">猶大 王 希西家 以牡牛一千、綿羊七千、賜會眾為祭品、牧伯亦賜牡牛一千、綿羊一萬、時、祭司多自潔者、</verse>
				<verse number="25">猶大 會眾、祭司 利未 人、與來自 以色列 地之會眾賓旅、及居 猶大 之賓旅、皆大欣喜、</verse>
				<verse number="26">在 耶路撒冷 有大樂焉、自 以色列 王 大衛 子 所羅門 時以來、未有若此者也、</verse>
				<verse number="27">利未 人祭司起、為民祝嘏、其聲蒙上帝垂聽、其禱達於天、上帝之聖所、</verse>
			</chapter>
			<chapter number="31">
				<verse number="1">此事既畢、在彼之 以色列 眾咸出、往 猶大 諸邑、碎其柱像、斫其木偶、毀其崇邱與壇、在 猶大 便雅憫 以法蓮 瑪拿西 諸地、盡除滅之、 以色列 人乃返故邑、各歸其業、</verse>
				<verse number="2">希西家 定祭司與 利未 人之班次、各循厥職、獻燔祭及酬恩祭、又在耶和華之營門、供役稱謝頌美、</verse>
				<verse number="3">亦定王產所出、以為朝夕、及安息日、月朔、節期之燔祭、循耶和華律所載、</verse>
				<verse number="4">且命 耶路撒冷 居民、給祭司與 利未 人所應得者、俾其專心於耶和華之律、</verse>
				<verse number="5">王諭一出、 以色列 人輸以穀酒油蜜、及田所產初實甚多、更獻諸物之什一甚盛、</verse>
				<verse number="6">居 猶大 諸邑之 以色列 人、與 猶大 人、亦攜牛羊、及區別歸其上帝耶和華之物、獻其什一、積之成堆、</verse>
				<verse number="7">自三月始積、至七月而畢、</verse>
				<verse number="8">希西家 與牧伯至、見其所積之堆、遂稱讚耶和華、及其民 以色列 、</verse>
				<verse number="9">希西家 以所積之堆、詢祭司與 利未 人、</verse>
				<verse number="10">撒督 家祭司長 亞撒利雅 對曰、自民始獻禮物、入耶和華室、我儕恆得足食、多有盈餘、蓋耶和華錫嘏其民、所餘即此積也、</verse>
				<verse number="11">希西家 命備屋於耶和華室、遂備之、</verse>
				<verse number="12">忠心攜入禮物、及所輸之什一、與區別之物、 利未 人 歌楠雅 司其事、其弟 示每 副之、</verse>
				<verse number="13">耶歇 、 亞撒細雅 、 拿哈 、 亞撒黑 、 耶利末 、 約撒拔 、 以列 、 伊斯瑪基雅 、 瑪哈 、 比拿雅 為督理、隸於 歌楠雅 、及其弟 示每 、遵 希西家 王、及上帝室宰 亞撒利雅 之命、</verse>
				<verse number="14">東門之閽者、 利未 人 音拿 子 可利 、掌樂獻上帝之禮物、以頒所獻耶和華之禮物、與至聖之物、</verse>
				<verse number="15">其所轄之 伊甸 、 珉雅珉 、 耶書雅 、 示瑪雅 、 亞瑪利雅 、 示迦尼雅 、在祭司諸邑、各有職任、循其班列、頒於昆弟、自尊逮卑、</verse>
				<verse number="16">錄入譜系、三歲以上之男而外、又頒於日入耶和華室、循其班列供役者、</verse>
				<verse number="17">又頒於祭司、循其宗族譜系、又頒於 利未 人、自二十歲以上、循其班次職任、</verse>
				<verse number="18">又頒於會眾之妻室子女、循其譜系、其人任職、自潔為聖、</verse>
				<verse number="19">亞倫 子孫、居邑郊之祭司、在各邑有錄名者、以所應得、頒於祭司之諸男、及載於譜系之 利未 人、</verse>
				<verse number="20">希西家 在 猶大 全地、如是而行、為其上帝耶和華所視為善、為正為忠者、</verse>
				<verse number="21">凡其所行、或供上帝室之役、或遵律守誡、求其上帝、皆一心行之、無不亨通、</verse>
			</chapter>
			<chapter number="32">
				<verse number="1">此忠誠之事後、 亞述 王 西拿基立 侵 猶大 、圍諸堅城、意欲破之、據為己有、</verse>
				<verse number="2">希西家 見 西拿基立 至、擬攻 耶路撒冷 、</verse>
				<verse number="3">則與牧伯勇士議、塞城外水泉、眾遂助之、</verse>
				<verse number="4">民集甚多、塞諸水泉、及流經斯土之溪、曰、 亞述 王來、焉得多水、</verse>
				<verse number="5">王強厥志、築其頹垣、建樓於上、城外復築城、鞏固 大衛 城之 米羅 、多製器械干盾、</verse>
				<verse number="6">立軍長以理民、集之於城門之場、以言慰之曰、</verse>
				<verse number="7">強乃心、壯乃志、勿因 亞述 王與所率之大軍、畏葸恐惶、蓋偕我者、較偕彼者尤大也、</verse>
				<verse number="8">偕彼者乃血肉之臂、偕我者乃我上帝耶和華、彼必助我、為我戰爭、民恃 猶大 王 希西家 之言、○</verse>
				<verse number="9">厥後、 亞述 王 西拿基立 、與其全軍攻 拉吉 、遣其臣僕往 耶路撒冷 、告 猶大 王 希西家 、與在 耶路撒冷 之 猶大 人曰、</verse>
				<verse number="10">亞述 王 西拿基立 云、爾何所恃、而待受困於 耶路撒冷 乎、</verse>
				<verse number="11">豈非 希西家 誘爾、致因飢渴而死乎、彼曰、我之上帝耶和華、必拯我於 亞述 王手、</verse>
				<verse number="12">此 希西家 、非廢上帝之崇邱與壇、命 猶大 及 耶路撒冷 人、惟在一壇崇拜、焚香於其上乎、</verse>
				<verse number="13">我與列祖何以待列邦之民、爾豈不知乎、列邦之神、能救其國脫於我手乎、</verse>
				<verse number="14">我列祖所滅諸國、其神誰拯其民脫於我手、爾之上帝、能拯爾脫於我手乎、</verse>
				<verse number="15">勿為 希西家 所欺、勿為所誘、勿信其言、蓋無一邦一族之神、能拯其民於我、及我列祖之手、況爾上帝、豈能拯爾脫於我手乎、</verse>
				<verse number="16">其臣更有謗上帝耶和華、及其僕 希西家 之言、</verse>
				<verse number="17">西拿基立 致書毀 以色列 之上帝耶和華、謗之曰、列邦之神、既未拯其民於我手、 希西家 之上帝、亦不得拯其民於我手、</verse>
				<verse number="18">其臣以 猶大 方言、高聲呼 耶路撒冷 城上之民、欲驚擾之、以取其城、</verse>
				<verse number="19">彼論 耶路撒冷 之上帝、同於人手所造列邦之神、</verse>
				<verse number="20">希西家 王與 亞摩斯 子先知 以賽亞 、因此祈禱、向天呼籲、</verse>
				<verse number="21">耶和華遣使於 亞述 王營、滅其勇土、軍長將帥、 亞述 王蒙羞、返其故土、入其神廟、為其親生之子所弒、</verse>
				<verse number="22">如是、耶和華救 希西家 、及 耶路撒冷 居民、脫於 亞述 王 西拿基立 、及諸敵之手、四周護之、</verse>
				<verse number="23">有多人至 耶路撒冷 、獻禮物於耶和華、且饋寶物於 猶大 王 希西家 、此後、 希西家 為諸邦所尊崇、○</verse>
				<verse number="24">時、 希西家 遘疾瀕死、禱於耶和華、耶和華俞允之、示以異兆、</verse>
				<verse number="25">惟 希西家 不報所受之恩、中心高傲、以是震怒將及於彼、與 猶大 暨 耶路撒冷 、</verse>
				<verse number="26">然 希西家 抑其驕心、與 耶路撒冷 居民自卑、故 希西家 存日、耶和華之怒未及之、</verse>
				<verse number="27">希西家 富有貨財、大得尊榮、備府庫以存金銀寶石、香品干盾、及諸珍器、</verse>
				<verse number="28">備倉廩以積穀、與酒及油、為牲畜備闌、為牛羊備牢、</verse>
				<verse number="29">又建城邑、多畜牛羊、蓋上帝賜其貲財豐盛也、</verse>
				<verse number="30">希西家 又塞 基訓 之上源、引水直注 大衛 城西、凡 希西家 所行、無不亨通、</verse>
				<verse number="31">巴比倫 牧伯遣使見 希西家 、詢其境內所見奇事、上帝離 希西家 、欲試之、以悉其心、</verse>
				<verse number="32">希西家 其餘事蹟、與其善行、俱載於 亞摩斯 子先知 以賽亞 啟示之書、及 猶大 以色列 列王紀、</verse>
				<verse number="33">希西家 與列祖偕眠、葬於 大衛 裔之陵阪、卒時、 猶大 眾與 耶路撒冷 居民、皆尊崇之、子 瑪拿西 嗣位、</verse>
			</chapter>
			<chapter number="33">
				<verse number="1">瑪拿西 即位時、年十有二、在 耶路撒冷 為王、歷五十五年、</verse>
				<verse number="2">行耶和華所惡、從異邦可憎之事、即耶和華於 以色列 人前、所逐諸族之事、</verse>
				<verse number="3">復建其父 希西家 所毀之崇邱、為 巴力 建壇、作木偶、崇拜天象、而奉事之、</verse>
				<verse number="4">在耶和華室築壇、昔耶和華指此室而言曰、我名必永在 耶路撒冷 、</verse>
				<verse number="5">又在耶和華室二院中、為天象築壇、</verse>
				<verse number="6">並在 欣嫩子 谷、使其子女經火、又行卜筮、用法術、行邪術、與憑鬼者及巫覡交、多行耶和華所惡、以激其怒、</verse>
				<verse number="7">又置所造雕像於上帝室、昔上帝諭 大衛 、及其子 所羅門 曰、此室及 耶路撒冷 、乃我於 以色列 支派中所簡者、必永寄我名於其中、</verse>
				<verse number="8">如 以色列 人遵行我藉 摩西 、所傳之法度、典章律例、則我不復移其足、離我所錫厥祖之地、</verse>
				<verse number="9">瑪拿西 誘 猶大 及 耶路撒冷 居民、致其行惡、較耶和華於 以色列 人前、所滅之族尤甚、</verse>
				<verse number="10">耶和華諭 瑪拿西 與其民、惟彼不聽、</verse>
				<verse number="11">故耶和華使 亞述 王之軍長來攻之、執 瑪拿西 、繫之以鏈、以鈎鈎之、攜至 巴比倫 、</verse>
				<verse number="12">既遭患難、則求其上帝耶和華、在其列祖之上帝前、自卑維甚、</verse>
				<verse number="13">禱耶和華、蒙其垂聽、而允所求、使返 耶路撒冷 、復其國位、 瑪拿西 始知耶和華為上帝、○</verse>
				<verse number="14">嗣後、 瑪拿西 在 大衛 城谷中、 基訓 溪西、建築外垣、沿至魚門、周 俄斐勒 、建垣甚高、又於 猶大 之堅城置軍長、</verse>
				<verse number="15">去除異邦之神、與耶和華室中之像、倂在耶和華室之山、及 耶路撒冷 所建諸壇、悉擲於城外、</verse>
				<verse number="16">重建耶和華之壇、獻酬恩祭與感謝祭於上、命 猶大 人奉事 以色列 之上帝耶和華、</verse>
				<verse number="17">惟民仍獻祭於崇邱、而獨奉其上帝耶和華、</verse>
				<verse number="18">瑪拿西 其餘事蹟、及禱其上帝之言、與先見奉 以色列 之上帝耶和華名、所諭之言、俱載於 以色列 列王紀、</verse>
				<verse number="19">其祈禱與蒙允、及其罪過、並未自卑以前、築崇邱、立木偶、設雕像之處、俱載於 何賽 之書、</verse>
				<verse number="20">瑪拿西 與列祖偕眠、葬於己宮、子 亞們 嗣位、○</verse>
				<verse number="21">亞們 即位時、年二十有二、在 耶路撒冷 為王、凡歷二年、</verse>
				<verse number="22">行耶和華所惡、效其父 瑪拿西 所為、祭其父 瑪拿西 所造雕像、而奉事之、</verse>
				<verse number="23">不效其父 瑪拿西 自卑於耶和華前、干罪愈甚、</verse>
				<verse number="24">其臣僕叛、弒之於宮、</verse>
				<verse number="25">國民殺叛 亞們 王者、立其子 約西亞 、繼之為王、</verse>
			</chapter>
			<chapter number="34">
				<verse number="1">約西亞 即位時、年八歲、在 耶路撒冷 為王、歷三十有一年、</verse>
				<verse number="2">行耶和華所悅、循其祖 大衛 之道、不偏左右、</verse>
				<verse number="3">在位之八年、尚幼冲、始求其祖 大衛 之上帝、十二年、始潔 猶大 及 耶路撒冷 、除其崇邱木偶、雕像鑄像、</verse>
				<verse number="4">民於其前毀 巴力 之壇、斫其上之日像、碎其木偶、雕像鑄像、搗之成粉、揚於祭者之塚、</verse>
				<verse number="5">焚其祭司之骨於壇、而潔 猶大 及 耶路撒冷 、</verse>
				<verse number="6">在 瑪拿西 、 以法蓮 、 西緬 、延及 拿弗他利 諸邑、與四周荒址、亦如是而行、</verse>
				<verse number="7">毀諸壇、碎木偶及雕像、搗之成粉、斫 以色列 遍地之日像、乃返 耶路撒冷 、○</verse>
				<verse number="8">約西亞 十八年、既潔地與殿、遣 雅薩利雅 子 沙番 、邑宰 瑪西雅 、繕寫 約哈斯 子 約亞 、修其上帝耶和華室、</verse>
				<verse number="9">其人遂詣大祭司 希勒家 、以奉於上帝室之金付之、此金乃司閽之 利未 人、自 瑪拿西 人、 以法蓮 人、 以色列 遺民、 猶大 與 便雅憫 眾、及 耶路撒冷 居民、所收集者、</verse>
				<verse number="10">乃付於督耶和華室之工作者、轉予工匠、用以修室、</verse>
				<verse number="11">即予木工瓦工、購鑿成之石、與架木棟梁、以修 猶大 列王所毀之屋、</verse>
				<verse number="12">其人誠實操作、 利未 人、 米拉利 裔、 雅哈 俄巴底 監督之、 哥轄 裔、 撒迦利亞 米書蘭 、及善用樂器之 利未 人催督之、</verse>
				<verse number="13">兼轄負荷者、催督各等工役、亦有 利未 人為繕寫、為司事、為閽人、</verse>
				<verse number="14">奉於耶和華室之金運出時、祭司 希勒家 得耶和華之律書、即 摩西 所傳者、</verse>
				<verse number="15">希勒家 謂繕寫 沙番 曰、我於耶和華室得律書、乃以書授之、</verse>
				<verse number="16">沙番 攜書詣王、復命曰、凡所命爾僕者、僕悉行之、</verse>
				<verse number="17">且以耶和華室所得之金、傾而出之、付於督工與匠人之手、</verse>
				<verse number="18">又告王曰、祭司 希勒家 授我一書、遂讀於王前、</verse>
				<verse number="19">王聞法律之言、自裂其衣、</verse>
				<verse number="20">命 希勒家 、 沙番 子 亞希甘 、 米迦 子 亞比頓 、繕寫 沙番 、及王侍臣 亞撒雅 曰、</verse>
				<verse number="21">汝其往哉、為我與 以色列 及 猶大 之遺民、以此書之言、詢於耶和華、因我列祖不守耶和華之言、不遵此書所載而行、故耶和華向我、洩忿甚烈、</verse>
				<verse number="22">有女先知 戶勒大 、乃 哈斯拉 孫、 特瓦 子、掌禮服者 沙龍 之妻也、居 耶路撒冷 之二區、 希勒家 及王所命者往見、告以斯事、</verse>
				<verse number="23">戶勒大 謂之曰、 以色列 之上帝耶和華云、其告遣爾詣我者曰、</verse>
				<verse number="24">耶和華云、我必降災於此處、及其居民、即讀於 猶大 王前之書、所載諸詛、</verse>
				<verse number="25">蓋彼眾棄我、焚香於他神、以其手所為、激我之怒、故我洩忿於此而不止、</verse>
				<verse number="26">惟 猶大 王遣爾詢於耶和華、當告之曰、 以色列 之上帝耶和華云、論爾所聞之言、</verse>
				<verse number="27">爾聞我指此地、與其居民所言、乃中心柔順、自卑於上帝前、裂衣哭泣、我俞允爾、耶和華言之矣、</verse>
				<verse number="28">我必使爾安然入墓、歸爾列祖、我將降於此地、及其居民之災、爾不目擊、使者復命於王、○</verse>
				<verse number="29">王遣人集 猶大 及 耶路撒冷 諸長老、</verse>
				<verse number="30">王與 猶大 人、 耶路撒冷 居民、祭司 利未 人、及所有民眾、無論長幼、咸上耶和華室、王誦耶和華室中、所得約書之言、俾眾聽聞、</verse>
				<verse number="31">王立其所、在耶和華前立約、一心一意順從耶和華、守其誡命、法度典章、以成約書所載之言、</verse>
				<verse number="32">命在 耶路撒冷 及 便雅憫 人眾、咸韙此約、於是 耶路撒冷 居民、遵其列祖之上帝之約而行、</verse>
				<verse number="33">約西亞 於 以色列 所屬各地、除其可憎之物、使凡在 以色列 者、奉事其上帝耶和華、 約西亞 存日、民眾從其列祖之上帝耶和華、不離棄之、</verse>
			</chapter>
			<chapter number="35">
				<verse number="1">約西亞 在 耶路撒冷 守逾越節、奉事耶和華、正月十四日、宰逾越節羔、</verse>
				<verse number="2">王立祭司、以任厥職、勉其供耶和華室之役事、</verse>
				<verse number="3">諭誨 以色列 眾之 利未 人、即區別為聖歸於耶和華者、曰、當以聖匱、置於 以色列 王、 大衛 子 所羅門 所建之室、不復肩負、宜奉事爾之上帝耶和華、服事其民 以色列 、</verse>
				<verse number="4">亦當自備、按爾宗族、循爾班列、遵 以色列 王 大衛 、及其子 所羅門 所書者、</verse>
				<verse number="5">立於聖所、循爾昆弟宗族之班列、各班當有 利未 人、</verse>
				<verse number="6">宰逾越節羔、自潔、為爾昆弟備之、遵耶和華藉 摩西 所諭之言、</verse>
				<verse number="7">約西亞 賜在彼之民、綿羊羔山羊羔三萬、牡牛三千、以為逾越節之祭品、悉自王產取之、</verse>
				<verse number="8">王之牧伯亦樂輸祭品、予民及祭司 利未 人、司上帝室者、 希勒家 、 撒迦利亞 、 耶歇 、予祭司羔羊二千六百、牡牛三百、以為逾越節之祭品、</verse>
				<verse number="9">利未 族長 歌楠雅 、與其昆弟 示瑪雅 、 拿坦業 、及 哈沙比雅 、 耶利 、 約撒拔 、予 利未 人羔羊五千、牡牛五百、以為逾越節之祭品、</verse>
				<verse number="10">於是役事俱備、祭司立於其所、 利未 人循其班列而立、俱遵王命、</verse>
				<verse number="11">利未 人宰逾越節羔、祭司由其手受血沃之、 利未 人剝皮、</verse>
				<verse number="12">所獻燔祭、循其宗族班列、以頒於民、俾獻於耶和華、循 摩西 書所載、頒牛亦如是、</verse>
				<verse number="13">循其常例、火炙逾越節羔、其餘聖祭、烹於釜鼎鑊、速頒於民、</verse>
				<verse number="14">厥後、為己及祭司備之、蓋祭司即 亞倫 子孫、獻燔祭與脂至夕、故 利未 人為己及祭司備之、</verse>
				<verse number="15">謳歌者 亞薩 裔、立於其所、循 大衛亞薩希幔 、及王之先見 耶杜頓 所命、閽人在各門、無庸離其職守、因其昆弟 利未 人為之備也、</verse>
				<verse number="16">是日供役於耶和華、其事俱備、即守逾越節、獻燔祭於耶和華壇、循 約西亞 王所命、</verse>
				<verse number="17">維時、在彼之 以色列 人守逾越節、及除酵節七日、</verse>
				<verse number="18">自先知 撒母耳 以來、在 以色列 、未嘗守如是之逾越節、 以色列 列王守逾越節、未有若 約西亞 、與祭司 利未 人、及同在之 猶大 與 以色列 眾、並 耶路撒冷 居民所守者、</verse>
				<verse number="19">守此逾越節、乃 約西亞 在位之十八年也、○</verse>
				<verse number="20">嗣後 約西亞 修殿既畢、 埃及 王 尼哥 上攻 伯拉 河濱之 迦基米施 、 約西亞 出而禦之、</verse>
				<verse number="21">尼哥 遣使謂 約西亞 曰、 猶大 王歟、我與爾何與、我今來此、非欲攻爾、乃攻與我戰鬥之族、上帝命我速行、彼既偕我、爾勿敵上帝、免為所滅、</verse>
				<verse number="22">惟 約西亞 不轉離之、乃改裝往戰、不聽上帝藉 尼哥 所諭之言、遂至 米吉多 谷以戰、</verse>
				<verse number="23">射者射 約西亞 王、王謂僕曰、我受重創、載我出陳、</verse>
				<verse number="24">僕乃扶之下車、易以所備副車、載至 耶路撒冷 而卒、葬於列祖之墓、舉 猶大 及 耶路撒冷 之眾、為之哀悼、</verse>
				<verse number="25">耶利米 為 約西亞 作哀歌、謳歌之男女哀悼時、亦言及 約西亞 、迄於今日、在 以色列 中、定為常例、其歌載於哀歌書、</verse>
				<verse number="26">約西亞 其餘事蹟、及其遵耶和華律所載而行之善、</verse>
				<verse number="27">自始至末、俱載於 以色列 猶大 列王紀、</verse>
			</chapter>
			<chapter number="36">
				<verse number="1">國民立 約西亞 子 約哈斯 、為王於 耶路撒冷 、以繼其父、</verse>
				<verse number="2">約哈斯 即位時、年二十有三、在 耶路撒冷 為王、僅歷三月、</verse>
				<verse number="3">埃及 王廢之、又罰其國、銀百他連得、金一他連得、</verse>
				<verse number="4">立其兄 以利雅敬 、為 猶大 及 耶路撒冷 王、易其名曰 約雅敬 、 埃及 王 尼哥 攜其弟 約哈斯 至 埃及 、○</verse>
				<verse number="5">約雅敬 即位時、年二十有五、在 耶路撒冷 為王、歷十一年、行其上帝耶和華所惡、</verse>
				<verse number="6">巴比倫 王 尼布甲尼撒 上而攻之、繫之以鏈、攜至 巴比倫 、</verse>
				<verse number="7">尼布甲尼撒 亦取耶和華室之器皿、攜至 巴比倫 、置於己宮、</verse>
				<verse number="8">約雅敬 其餘事蹟、與其可憎之行、及其不正、俱載於 以色列 猶大 列王紀、子 約雅斤 嗣位、○</verse>
				<verse number="9">約雅斤 即位時、年八歲、在 耶路撒冷 為王、歷三月有十日、行耶和華所惡、</verse>
				<verse number="10">歲首 尼布甲尼撒 遣人攜 約雅斤 、及耶和華室之珍器、至 巴比倫 、立 約雅斤 叔 西底家 、為 猶大 及 耶路撒冷 王、○</verse>
				<verse number="11">西底家 即位時、年二十有一、在 耶路撒冷 為王、歷十一年、</verse>
				<verse number="12">行耶和華所惡、先知 耶利米 以耶和華言諭之、彼不自卑、</verse>
				<verse number="13">尼布甲尼撒 使其指上帝而誓、彼仍背叛、強其項、剛厥心、不歸服 以色列 之上帝耶和華、</verse>
				<verse number="14">且諸祭司長與民眾、大干罪戾、從異邦可憎之事、污耶和華在 耶路撒冷 區別為聖之室、</verse>
				<verse number="15">其列祖之上帝耶和華、矜恤其民、與其居所、夙興遣使以戒之、</verse>
				<verse number="16">惟彼訕笑上帝之使、藐視其言、譏其先知、致耶和華之怒及於其民、無可救治、</verse>
				<verse number="17">故上帝使 迦勒底 王來攻之、以刃戮其丁壯於其聖室、不恤幼男少女、老人白叟、俱付其手、</verse>
				<verse number="18">上帝室中大小器皿、以及寶物、並王與牧伯之寶物、悉攜至 巴比倫 、</verse>
				<verse number="19">且焚上帝室、毀 耶路撒冷 城垣、爇其宮室、壞其珍器、</verse>
				<verse number="20">凡脫於刃者、皆虜至 巴比倫 、為己與子孫之奴婢、迨及 波斯 國興、</verse>
				<verse number="21">應耶和華藉 耶利米 口所言、斯土享其安息、蓋地荒蕪、得其安息、盈七十年、○</verse>
				<verse number="22">波斯 王 古列 元年、耶和華使藉 耶利米 口所言得應、感 波斯 王 古列 之心、宣告通國、且書之曰、</verse>
				<verse number="23">波斯 王 古列 云、天上上帝耶和華、以天下萬國賜我、命我在 猶大 之 耶路撒冷 、為之建室、爾中凡為其民者可上、願其上帝耶和華偕之、</verse>
			</chapter>
		</book>
		<book number="15">
			<chapter number="1">
				<verse number="1">波斯 王 古列 元年、耶和華使藉 耶利米 口所言得應、感 波斯 王 古列 之心、宣告通國、且書之曰、</verse>
				<verse number="2">波斯 王 古列 云、天上上帝耶和華、以天下萬國賜我、命我在 猶大 之 耶路撒冷 、為之建室、</verse>
				<verse number="3">居 耶路撒冷 、 以色列 之上帝耶和華、誠為上帝、爾中凡為其民者、可上 猶大 之 耶路撒冷 、為之建室、願其上帝偕之、</verse>
				<verse number="4">所遺餘民、居於何處、是處之人、為在 耶路撒冷 上帝之室、樂輸禮物而外、當以金銀財貨牲牷助之、</verse>
				<verse number="5">於是 猶大 及 便雅憫 族長、與祭司 利未 人、凡為上帝所感、欲上 耶路撒冷 建耶和華室者、咸起、</verse>
				<verse number="6">四周之人、除樂輸禮物外、皆以銀器、黃金、財貨、牲牷、珍寶、饋而助之、</verse>
				<verse number="7">耶和華室中之器、昔 尼布甲尼撒 自 耶路撒冷 所取、置於己神之廟、</verse>
				<verse number="8">今 波斯 王 古列 、藉司庫 米提利達 攜出、核之、付於 猶大 牧伯 設巴薩 、</verse>
				<verse number="9">其數如左、金盤三十、銀盤一千、刀二十九、</verse>
				<verse number="10">金盂三十、銀盂之次者四百有十、其他器皿一千、</verse>
				<verse number="11">金銀器皿、共計五千四百、俘囚之眾、自 巴比倫 上 耶路撒冷 時、 設巴薩 攜之而至、</verse>
			</chapter>
			<chapter number="2">
				<verse number="1">猶大 州人、為 巴比倫 王 尼布甲尼撒 虜至 巴比倫 者、今自俘囚、返 耶路撒冷 及 猶大 、各歸其邑、</verse>
				<verse number="2">乃與 所羅巴伯 、 耶書亞 、 尼希米 、 西賚亞 、 利來亞 、 末底改 、 必珊 、 米斯拔 、 比革瓦伊 、 利宏 、 巴拿 偕來、其數如左、</verse>
				<verse number="3">巴錄 裔、二千一百七十二人、</verse>
				<verse number="4">示法提雅 裔、三百七十二人、</verse>
				<verse number="5">亞拉 裔、七百七十五人、</verse>
				<verse number="6">巴哈摩押 裔、即 耶書亞 及 約押 子孫、二千八百十二人、</verse>
				<verse number="7">以攔 裔、一千二百五十四人、</verse>
				<verse number="8">薩土 裔、九百四十五人、</verse>
				<verse number="9">薩改 裔、七百六十人、</verse>
				<verse number="10">巴尼 裔、六百四十二人、</verse>
				<verse number="11">比拜 裔、六百二十三人、</verse>
				<verse number="12">押甲 裔、一千二百二十二人、</verse>
				<verse number="13">亞多尼干 裔、六百六十六人、</verse>
				<verse number="14">比革瓦伊 裔、二千有五十六人、</verse>
				<verse number="15">亞丁 裔、四百五十四人、</verse>
				<verse number="16">亞特 裔、即 希西家 子孫、九十八人、</verse>
				<verse number="17">比賽 裔、三百二十三人、</verse>
				<verse number="18">約拉 裔、一百十二人、</verse>
				<verse number="19">哈順 裔、二百二十三人、</verse>
				<verse number="20">吉罷珥 人、九十五人、</verse>
				<verse number="21">伯利恆 人、一百二十三人、</verse>
				<verse number="22">尼陀法 人、五十六人、</verse>
				<verse number="23">亞拿突 人、一百二十八人、</verse>
				<verse number="24">亞斯瑪弗 人、四十二人、</verse>
				<verse number="25">基列耶琳基非拉比錄 之人、七百四十三人、</verse>
				<verse number="26">拉瑪 迦巴 之人、六百二十一人、</verse>
				<verse number="27">默瑪 人、一百二十二人、</verse>
				<verse number="28">伯特利 及 艾 之人、二百二十三人、</verse>
				<verse number="29">尼波 人、五十二人、</verse>
				<verse number="30">末必 人、一百五十六人、</verse>
				<verse number="31">其他 以攔 之裔、一千二百五十四人、</verse>
				<verse number="32">哈琳 裔、三百二十人、</verse>
				<verse number="33">羅德哈第阿挪 之人、七百二十五人、</verse>
				<verse number="34">耶利哥 人、三百四十五人、</verse>
				<verse number="35">西拿 人、三千六百三十人、</verse>
				<verse number="36">為祭司者、 耶書亞 家、 耶大雅 裔、九百七十三人、</verse>
				<verse number="37">音麥 裔、一千有五十二人、</verse>
				<verse number="38">巴施戶珥 裔、一千二百四十七人、</verse>
				<verse number="39">哈琳 裔、一千有十七人、</verse>
				<verse number="40">利未 人、 何達威雅 裔、即 耶書亞 甲篾 子孫、七十四人、</verse>
				<verse number="41">謳歌者、 亞薩 裔、一百二十八人、</verse>
				<verse number="42">司閽者、 沙龍 、 亞特 、 達們 、 亞谷 、 哈底大 、 朔拜 之裔、共一百三十九人、</verse>
				<verse number="43">尼提甯人、 西哈 、 哈蘇巴 、 答巴俄 、</verse>
				<verse number="44">基綠 、 西亞 、 巴頓 、</verse>
				<verse number="45">利巴拿 、 哈迦巴 、 亞谷 、</verse>
				<verse number="46">哈甲 、 薩買 、 哈難 、</verse>
				<verse number="47">吉德 、 迦哈 、 利亞雅 、</verse>
				<verse number="48">利汛 、 尼哥大 、 迦散 、</verse>
				<verse number="49">烏撒 、 巴西亞、比賽 、</verse>
				<verse number="50">押拿 、 米烏甯 、 尼普心 、</verse>
				<verse number="51">巴卜 、 哈古巴 、 哈忽 、</verse>
				<verse number="52">巴洗律 、 米希大 、 哈沙 、</verse>
				<verse number="53">巴柯 、 西西拉 、 答瑪 、</verse>
				<verse number="54">尼細亞 、 哈提法 、諸人之裔、</verse>
				<verse number="55">所羅門 僕之後、 瑣太 、 瑣斐列 、 比路大 、</verse>
				<verse number="56">雅拉 、 達昆 、 吉德 、</verse>
				<verse number="57">示法提雅 、 哈替 、 玻黑列哈斯巴音 、 亞米 、諸人之裔、</verse>
				<verse number="58">尼提甯人、及 所羅門 僕之後、共三百九十二人、</verse>
				<verse number="59">有自 特米拉 、 特哈薩 、 基綠 、 押但 、 音麥 而來者、不能述其宗族譜系、不知屬 以色列 否、</verse>
				<verse number="60">即 第來雅 、 多比雅 、 尼哥 大之裔、共六百五十二人、</verse>
				<verse number="61">祭司之後、有 哈巴雅 、 哈哥斯 、 巴西萊 之裔、 巴西萊 娶 基列 人 巴西萊 之女、因以其名名己、</verse>
				<verse number="62">此三家之裔、索其譜系不獲、故為不潔、不得供祭司之職、</verse>
				<verse number="63">方伯曰、至聖之物、彼不可食、迨至有烏陵土明之祭司起、</verse>
				<verse number="64">會眾計四萬二千三百六十人、</verse>
				<verse number="65">此外、有僕婢七千三百三十七人、男女謳歌者二百人、</verse>
				<verse number="66">馬七百三十六、騾二百四十五、</verse>
				<verse number="67">駝四百三十五、驢六千七百二十、</verse>
				<verse number="68">有族長至 耶路撒冷 耶和華之室、為之樂輸、重建上帝室於其所、</verse>
				<verse number="69">量力納於工作庫、金幣六萬一千、銀五千彌拿、祭司之衣一百、</verse>
				<verse number="70">於是祭司 利未 人、民間庶人、謳歌者、司閽者、尼提甯人、與 以色列 眾、各居其邑、</verse>
			</chapter>
			<chapter number="3">
				<verse number="1">七月既屆、 以色列 族居於故邑、眾如一人、集於 耶路撒冷 、</verse>
				<verse number="2">約薩達 子 耶書亞 、及其昆弟為祭司者、暨 撒拉鐵 子 所羅巴伯 、與其昆弟、咸起、而築 以色列 上帝之壇、欲獻燔祭於上、循上帝僕 摩西 之律所載、</verse>
				<verse number="3">因懼鄰國、遂於原處築壇、朝夕獻燔祭、奉於耶和華、</verse>
				<verse number="4">遵律所載、守構廬節、循例日獻燔祭、依所定之數、按每日所宜、</verse>
				<verse number="5">後獻恆獻之燔祭、月朔之祭、及所定為聖、耶和華諸節期之祭、與人奉於耶和華之樂獻祭、</verse>
				<verse number="6">七月朔、始獻燔祭於耶和華、時、耶和華室基猶未立、</verse>
				<verse number="7">以金予石工木工、以糧酒油、予 西頓 推羅 人、使運香柏、自 利巴嫩 至海、抵於 約帕 、遵 波斯 王 古列 之詔、○</verse>
				<verse number="8">至 耶路撒冷 、詣上帝室之二年二月、 撒拉鐵 子 所羅巴伯 、 約薩達 子 耶書亞 、及其餘昆弟祭司 利未 人、與自俘囚而歸 耶路撒冷 之眾、肇造耶和華室、立 利未 人二十歲以上者、督其工作、</verse>
				<verse number="9">時、 耶書亞 及其子弟、 甲篾 及其子、 猶大 之子、 希拿達 之子、與其昆弟 利未 人、偕立而督上帝室之工、</verse>
				<verse number="10">匠人立耶和華殿基時、祭司衣禮服執角、 利未 人 亞薩 裔擊鈸、頌讚耶和華、循 以色列 王 大衛 之例、</verse>
				<verse number="11">遂更唱迭和、讚美稱謝耶和華曰、彼乃善良、慈惠永存於 以色列 、民眾見耶和華室基已立、於讚美耶和華之際、大聲而呼、</verse>
				<verse number="12">祭司 利未 人及族長、曾見古室之耆老、今目睹立斯室之基、大聲哭號者多、欣然歡呼者亦多、</verse>
				<verse number="13">民眾大聲而呼、其聲遠聞、哭號與歡呼之聲、民不能辨、</verse>
			</chapter>
			<chapter number="4">
				<verse number="1">猶大 便雅憫 之敵、聞俘囚之眾、為 以色列 之上帝耶和華建殿、</verse>
				<verse number="2">則詣 所羅巴伯 與族長、謂之曰、請許我與爾同建、蓋我尋求爾之上帝、如爾曹然、自 亞述 王 以撒哈頓 攜我來時、以迄於今、與之獻祭、</verse>
				<verse number="3">所羅巴伯 與 耶書亞 、及其餘 以色列 族長曰、建上帝室、爾曹勿與、惟我儕為 以色列 之上帝耶和華自建之、循 波斯 王 古列 所命、</verse>
				<verse number="4">緣此、斯土之民使 猶大 人手弱、擾其工作、</verse>
				<verse number="5">賄通議士、以敗其志、自 波斯 王 古列 在位之日、至 波斯 王 大利烏 即位之年、皆如是、</verse>
				<verse number="6">亞哈隨魯 即位時、敵人具呈、訟 猶大 及 耶路撒冷 居民、○</verse>
				<verse number="7">亞達薛西 年間、 比施蘭 、 米特利達 、 他別 、與其黨具呈上告、乃用 亞蘭 文字、 亞蘭 方言、</verse>
				<verse number="8">方伯 利宏 、繕寫 伸帥 、亦上告、</verse>
				<verse number="9">二人及其同儕、 底拿 人、 亞法薩提迦 人、 他毘拉 人、 亞法撒 人、 亞基衛 人、 巴比倫 人、 書珊迦 人、 底亥 人、 以攔 人、</verse>
				<verse number="10">與其餘諸族、即尊大之 亞斯那巴 所遷、置於 撒瑪利亞 邑、及 伯拉 河西者、</verse>
				<verse number="11">奉表於 亞達薛西 王、其文曰、爾僕河西之人奏王、</verse>
				<verse number="12">願王知之、自爾而來、至於我所 耶路撒冷 之 猶大 人、建此叛亂惡劣之邑、已治其基、而成其垣、</verse>
				<verse number="13">願王知之、若建斯邑而成其垣、其後彼不進貢、輸餉納稅、終必有損於王、</verse>
				<verse number="14">我儕既食宮鹽、不宜見王受辱、故奏於王、</verse>
				<verse number="15">請稽先王典籍、則見而知、此為叛亂之邑、自古多起紛擾、常為列王諸州之害、故為荒墟、</verse>
				<verse number="16">敢陳於王、若斯邑復建、其垣竣工、則河西之地、不復為王有矣、</verse>
				<verse number="17">王諭方伯 利宏 、繕寫 伸帥 、與其同儕、居 撒瑪利亞 及河西者、曰、願爾綏安、</verse>
				<verse number="18">爾曹所陳之表、誦於我前既悉、</verse>
				<verse number="19">我命考稽、悉知此邑自古叛王、中有悖逆叛亂之事、</verse>
				<verse number="20">惟昔有權之王、治 耶路撒冷 、管轄河西四境、其人為之進貢、輸餉納稅、</verse>
				<verse number="21">爾當發令、俾其人止工、不建斯邑、俟我再降諭旨、</verse>
				<verse number="22">爾其慎之、勿延、奚可生害、致虧諸王哉、</verse>
				<verse number="23">亞達薛西 王之詔一道、既讀於 利宏 、繕寫 伸帥 、及其同儕前、彼眾急往 耶路撒冷 、見 猶大 人、以權力迫之止工、</verse>
				<verse number="24">於是 耶路撒冷 建上帝室之工乃止、迄於 波斯 王 大利烏 二年、</verse>
			</chapter>
			<chapter number="5">
				<verse number="1">先知 哈該 、與 易多 孫 撒迦利亞 奉 以色列 上帝之名、傳預言於 猶大 及 耶路撒冷 之 猶大 人、</verse>
				<verse number="2">於是 撒拉鐵 子 所羅巴伯 、 約薩達 子 耶書亞 、咸起、肇建 耶路撒冷 上帝之室、上帝之先知偕而助之、</verse>
				<verse number="3">時、河西方伯 達乃 、及 示他波斯乃 、與其同儕至曰、建此室、成此垣、誰頒斯諭、</verse>
				<verse number="4">我儕則曰、作此室者、其名伊何、</verse>
				<verse number="5">上帝垂顧 猶大 長老、俾方伯等不止其工、迨奏 大利烏 、而得其詔、○</verse>
				<verse number="6">河西方伯 達乃 、及 示他波斯乃 、與其同儕、河西 亞法薩迦 人、</verse>
				<verse number="7">奉表於 大利烏 王其文曰、願 大利烏 王安、</verse>
				<verse number="8">願王知之、我往 猶大 州、詣至大上帝之室、見其建以巨石、置材木於牆垣、工作殷勤、其事順遂、</verse>
				<verse number="9">我儕問其長老曰、建此室、成此垣、誰頒斯諭、</verse>
				<verse number="10">又問為首者誰、欲錄其名而奏於王、</verse>
				<verse number="11">彼曰、我乃主宰天地上帝之僕、在昔多年、 以色列 之大王建築斯室、我儕欲復建之、</verse>
				<verse number="12">我列祖激天上上帝之怒、彼付之於 迦勒底 人、 巴比倫 王 尼布甲尼撒 之手、毀斯室、虜其民至 巴比倫 、</verse>
				<verse number="13">巴比倫 王 古列 元年降詔、使復建上帝室、</verse>
				<verse number="14">上帝室中金銀器皿、昔 尼布甲尼撒 自 耶路撒冷 之殿所取、置諸 巴比倫 廟者、 古列 王取之於彼、以付所立之方伯、名 設巴薩 、</verse>
				<verse number="15">謂之曰、以此器皿、置諸 耶路撒冷 之殿、建上帝室於其所、</verse>
				<verse number="16">設巴薩 至、立 耶路撒冷 上帝室之基、迄今建築、猶未告成、</verse>
				<verse number="17">如王以為善、請稽 巴比倫 王庫、知 古列 王果否降詔、使建上帝室在 耶路撒冷 、並請以王之旨示我、</verse>
			</chapter>
			<chapter number="6">
				<verse number="1">大利烏 王降詔、使稽典籍之庫、在 巴比倫 藏珍之所、</verse>
				<verse number="2">於 瑪代 州、 亞馬他 宮得籍、</verse>
				<verse number="3">上載 古列 王元年降詔曰、 耶路撒冷 上帝之室、當建築之、以為獻祭之所、使基鞏固、其室高六十肘寬六十肘、</verse>
				<verse number="4">用大石三層、新木一層、所費取諸王庫、</verse>
				<verse number="5">上帝室中金銀器皿、昔 尼布甲尼撒 自 耶路撒冷 之殿所取、運至 巴比倫 者、可復還之、攜至 耶路撒冷 之殿、置諸上帝室、各歸其所、</verse>
				<verse number="6">爰命河西方伯 達乃 、及 示他波斯乃 、與其同儕、河西 亞法薩迦 人、宜遠其所、</verse>
				<verse number="7">建上帝室之工、爾勿阻之、任 猶大 方伯、及 猶大 長老、建上帝室於其地、</verse>
				<verse number="8">復諭爾所當行於 猶大 長老、以建上帝室、速由河西國稅中、予之經費、免其工作遲滯、</verse>
				<verse number="9">彼所需牡犢、牡綿羊、綿羊羔、為燔祭、奉於天上上帝、以及麥鹽酒油、俱依 耶路撒冷 祭司所言、日給不絕、</verse>
				<verse number="10">俾獻馨香之祭、奉於天上上帝、為王及王眾子之壽祈禱、</verse>
				<verse number="11">我已降詔、有人易之、則取其室之梁、而舉其人懸之於上、俾其室為糞場、</verse>
				<verse number="12">或君或民、欲廢斯命、毀此 耶路撒冷 上帝之室、即彼寄名之所、願上帝傾覆之、我 大利烏 降此詔旨、速行勿緩、○</verse>
				<verse number="13">大利烏 王既降詔旨、河西方伯 達乃 、及 示他波斯乃 、與其同儕、急遵行之、</verse>
				<verse number="14">猶大 長老、因先知 哈該 、及 易多 孫 撒迦利雅 之預言、建造順遂、遵 以色列 上帝之命、及 古列 、 大利烏 、與 波斯 王 亞達薛西 之諭、完竣厥工、</verse>
				<verse number="15">大利烏 王六年、亞達月三日、此室告成、</verse>
				<verse number="16">以色列 族、祭司 利未 人、俘囚之遺民、歡然而行奉獻上帝室之禮、</verse>
				<verse number="17">行此禮、獻牡犢一百、牡綿羊二百、綿羊羔四百、又為 以色列 眾、獻牡山羊十二、如其支派之數、以為贖罪之祭、</verse>
				<verse number="18">俾祭司循其班列、 利未 人循其班次、供上帝役事在 耶路撒冷 、遵 摩西 之書所載、○</verse>
				<verse number="19">正月十四日、俘囚之眾守逾越節、</verse>
				<verse number="20">祭司 利未 人同心自潔、無不成潔、為己與俘囚之眾、及其同宗祭司、宰逾越節羔、</verse>
				<verse number="21">凡自俘囚而歸之 以色列 人、及自為區別、去斯土異族之污、尋求 以色列 之上帝耶和華者、俱食之、</verse>
				<verse number="22">且欣然守除酵節、歷有七日、蓋耶和華俾其喜樂、亦轉 亞述 王心、使眷顧之、助成 以色列 上帝室之工、</verse>
			</chapter>
			<chapter number="7">
				<verse number="1">厥後、 波斯 王 亞達薛西 時、有 以斯拉 、 以斯拉 乃 西萊亞 子、 西萊亞 乃 亞撒利雅 子、 亞撒利雅 乃 希勒家 子、</verse>
				<verse number="2">希勒家 乃 沙龍 子、 沙龍 乃 撒督 子、 撒督 乃 亞希突 子、</verse>
				<verse number="3">亞希突 乃 亞瑪利雅 子、 亞瑪利雅 乃 亞撒利雅 子、 亞撒利雅 乃 米拉約 子、</verse>
				<verse number="4">米拉約 乃 西拉希雅 子、 西拉希雅 乃 烏西 子、 烏西 乃 布基 子、</verse>
				<verse number="5">布基 乃 亞比書 子、 亞比書 乃 非尼哈 子、 非尼哈 乃 以利亞撒 子、 以利亞撒 乃大祭司 亞倫 子、</verse>
				<verse number="6">以斯拉 於 摩西 之律、 以色列 之上帝耶和華所賜者、為明敏之文士、蒙其上帝耶和華祐、所求於王、王悉許之、彼自 巴比倫 而上、</verse>
				<verse number="7">亞達薛西 王七年、 以色列 族、祭司 利未 人、謳歌者、司閽者、尼提甯人、各有其人、上 耶路撒冷 、</verse>
				<verse number="8">七年五月、 以斯拉 至 耶路撒冷 、</verse>
				<verse number="9">正月朔、自 巴比倫 啟行、蒙其上帝之祐、五月朔、至 耶路撒冷 、</verse>
				<verse number="10">以斯拉 決志究察耶和華律、而遵行之、且以典章律例、訓誨於 以色列 中、○</verse>
				<verse number="11">祭司 以斯拉 為文士、明耶和華之誡命、及所賜 以色列 之典章、 亞達薛西 王降詔、其文曰、</verse>
				<verse number="12">諸王之王 亞達薛西 、告祭司 以斯拉 、明天上上帝律之文士、完人等稱、</verse>
				<verse number="13">我諭國中 以色列 民、祭司 利未 人、凡樂意往 耶路撒冷 者、與爾偕往、</verse>
				<verse number="14">爾既為王與其謀士七人所遣、循在爾手之上帝律、以察 猶大 耶路撒冷 之事、</verse>
				<verse number="15">且攜王與謀士所樂輸 以色列 上帝之金銀、其居所在 耶路撒冷 、</verse>
				<verse number="16">又攜在 巴比倫 州所得之金銀、及民與祭司為其上帝室在 耶路撒冷 、所樂輸者、</verse>
				<verse number="17">當以此金速購牡犢、牡綿羊、綿羊羔、及相隨之素祭與灌祭、獻於 耶路撒冷 爾上帝室之壇、</verse>
				<verse number="18">其餘金銀、依爾與同儕所視為善者、循爾上帝旨而用之、</verse>
				<verse number="19">所付爾之器皿、供事於爾上帝室者、當付於 耶路撒冷 之上帝前、</verse>
				<verse number="20">爾上帝室復有所需、則可取諸王庫、</verse>
				<verse number="21">我 亞達薛西 王降詔、命河西諸司庫、祭司 以斯拉 、明天上上帝律之文士、凡有所求、必速為之、</verse>
				<verse number="22">銀一百他連得、麥一百歌珥、酒一百罷特、油一百罷特為限、鹽不計數、</verse>
				<verse number="23">凡天上上帝所命者、當為其室、詳審為之、何可招怒、及於王國、與其諸子哉、</verse>
				<verse number="24">我諭爾曹、凡祭司 利未 人、謳歌者、司閽者、尼提甯人、及上帝室諸供役者、勿使進貢、輸餉納稅、</verse>
				<verse number="25">命爾 以斯拉 、憑爾上帝所賦之智、設立有司士師、以治河西之民、悉爾上帝律者、其未悉者、則訓迪之、</verse>
				<verse number="26">凡不遵爾上帝之律、及王命者、速加以刑、或殛、或竄、或籍其家、或囚於獄、○</verse>
				<verse number="27">我列祖之上帝耶和華、宜頌美焉、彼置此意於王心、修飾耶和華室、在 耶路撒冷 、</verse>
				<verse number="28">施恩於我、在王與其謀士、及有權之軍長前、我蒙我上帝耶和華祐、則強厥志、集 以色列 族長、與我偕上、</verse>
			</chapter>
			<chapter number="8">
				<verse number="1">亞達薛西 王時、自 巴比倫 與我偕上之族長、及其譜系如左、</verse>
				<verse number="2">非尼哈 裔 革順 、 以他瑪 裔 但以理 、 大衛 裔 哈突 、</verse>
				<verse number="3">巴錄 之後、 示迦尼 裔 撒迦利亞 、與其宗族、循其譜系、計丁男百五十人、</verse>
				<verse number="4">巴哈摩押 裔、 西拉希雅 子 以利約乃 、與丁男二百人、</verse>
				<verse number="5">示迦尼 裔、 雅哈悉 子、與丁男三百人、</verse>
				<verse number="6">亞丁 裔、 約拿單 子 以別 、與丁男五十人、</verse>
				<verse number="7">以攔 裔、 亞他利雅 子 耶篩亞 、與丁男七十人、</verse>
				<verse number="8">示法提雅 裔、 米迦勒 子 西巴第雅 、與丁男八十人、</verse>
				<verse number="9">約押 裔、 耶歇 子 俄巴底亞 、與丁男二百十八人、</verse>
				<verse number="10">示羅密 裔、 約細斐 子、與丁男百六十人、</verse>
				<verse number="11">比拜 裔、 比拜 子 撒迦利亞 、與丁男二十八人、</verse>
				<verse number="12">押甲 裔、 哈加坦 子 約哈難 、與丁男百有十人、</verse>
				<verse number="13">亞多尼干 裔、季者 以利法列 、 耶利 、 示瑪雅 、與丁男六十人、</verse>
				<verse number="14">比革瓦伊 裔 烏太 、 撒布 、與丁男七十人、○</verse>
				<verse number="15">我於流往 亞哈瓦 之河濱、會集斯眾、在彼張幕三日、察閱庶民與祭司、其中不見 利未 人、</verse>
				<verse number="16">乃召 以利以謝 、 亞列 、 示瑪雅 、 以利拿單 、 雅立 、 以利拿單 、 拿單 、 撒迦利亞 、 米書蘭 、皆為族長、及教習 約雅立 、 以利拿單 、</verse>
				<verse number="17">遣之至 迦西斐雅 、見其地族長 易多 、使告 易多 、與其昆弟尼提甯人、令人至此、為我上帝室供其役事、</verse>
				<verse number="18">我儕蒙我上帝之祐、於 以色列 子 利未 之孫 抹利 裔中、得聰慧者一人、及 示利比 、與其子弟十八人、</verse>
				<verse number="19">哈沙比雅 同 米拉利 裔 耶篩亞 、與其子弟二十人、</verse>
				<verse number="20">及尼提甯人、即 大衛 與牧伯所賜、服役 利未 人者之裔、二百二十人、攜之而至、其名皆經檢點、○</verse>
				<verse number="21">時、我在 亞哈瓦 河濱、宣告禁食、在我上帝前自卑、求其使我及幼稚、與凡所有、俱得坦途、</verse>
				<verse number="22">昔我告王曰、凡尋求我上帝者、必蒙其祐、棄之者必犯其權、干其怒、今求王遣步卒騎兵、助我禦敵於路、我以為恥、</verse>
				<verse number="23">故我禁食、求我上帝、蒙其俞允、</verse>
				<verse number="24">我簡祭司長十二人、即 示利比 哈沙比雅 、及其昆弟十人、</verse>
				<verse number="25">以金銀與器皿、即王與謀士軍長、及在彼之 以色列 眾、為我上帝室所獻者、權衡其數、付於其手、</verse>
				<verse number="26">銀六百五十他連得、銀器一百他連得、金一百他連得、</verse>
				<verse number="27">金盂二十、重同金幣一千、光華之銅器二、其珍如金、</verse>
				<verse number="28">我告祭司曰、爾歸耶和華為聖、器皿亦為聖、金銀乃樂輸於爾列祖之上帝耶和華、</verse>
				<verse number="29">當謹守之、俟再權於祭司長、 利未 人、 以色列 族長前、在 耶路撒冷 耶和華室之庫、</verse>
				<verse number="30">祭司 利未 人、乃收金銀與器皿、如其所權之數、運至 耶路撒冷 我上帝室、○</verse>
				<verse number="31">正月十二日、我儕離 亞哈瓦 河濱、欲往 耶路撒冷 、蒙我上帝之祐、得免於敵、及途間潛伏者之手、</verse>
				<verse number="32">遂至 耶路撒冷 、居彼三日、</verse>
				<verse number="33">越至四日、在我上帝室、權金銀與器皿、付諸祭司、 烏利亞 子 米利末 之手、 非尼哈 子 以利亞撒 、 利未 人 耶書亞 子 約撒拔 、 賓內 子 挪亞底 偕之、</verse>
				<verse number="34">是日咸核其數、權其輕重、錄之於册、</verse>
				<verse number="35">俘囚之眾、自異域而歸者、為 以色列 眾獻燔祭、奉於 以色列 之上帝、牡牛十二、牡綿羊九十六、綿羊羔七十七、且獻牡山羊十二、以為贖罪之祭、俱獻於耶和華為燔祭、</verse>
				<verse number="36">又以王詔付於王臣、及河西諸方伯、彼乃助民、與上帝室所需、</verse>
			</chapter>
			<chapter number="9">
				<verse number="1">斯事既畢、諸牧伯就我曰、 以色列 眾、及祭司 利未 人、未與斯土之民絕交、效 迦南 人、 赫 人、 比利洗 人、 耶布斯 人、 亞捫 人、 摩押 人、 埃及 人、 亞摩利 人、行其可憎之事、</verse>
				<verse number="2">娶其女為妻為媳、致使聖民與諸族相雜、牧伯民長為其首惡、</verse>
				<verse number="3">我聞此事、裂衣袍、拔鬚髮、愕然而坐、</verse>
				<verse number="4">凡懍遵 以色列 上帝之言者、緣俘囚之咎、咸集就我、我愕然而坐、至獻夕祭時、</verse>
				<verse number="5">獻夕祭之時、忍憂而起、衣袍俱裂、屈膝而跽、向我上帝耶和華舉手、</verse>
				<verse number="6">曰、我上帝歟、予抱愧赧顏、不敢向我上帝仰面、蓋我儕愆尤滅頂、罪戾滔天、</verse>
				<verse number="7">自我列祖迄今、世濟其惡、因我罪戾、我與我王祭司、付於列國王手、為其殺戮、虜掠攘奪、蒙恥含羞、有如今日、</verse>
				<verse number="8">今我上帝耶和華暫施其恩、拯我遺民、使居聖所、如釘之牢、光照我目、俾於服役、少復振興、</verse>
				<verse number="9">我為奴僕、然於服役、上帝不棄、在 波斯 王前、施恩於我、使復振興、能建我上帝室、修其荒墟、於 猶大 及 耶路撒冷 、得有垣墉、</verse>
				<verse number="10">我上帝歟、事既如此、夫復何言、我儕違棄爾誡、</verse>
				<verse number="11">即爾藉爾僕諸先知所命曰、爾所往據之地、乃為不潔、緣斯土諸族之污、與可憎之事、充乎四境、</verse>
				<verse number="12">勿以爾女嫁其子、勿為爾子娶其女、勿求其平康及昌熾、使爾強盛、可食其地嘉產、貽厥子孫、世為恆業、</verse>
				<verse number="13">我緣惡行大罪、遭斯諸事、而爾我之上帝加罰、較之我罪維輕、且以若許遺民賜我、</verse>
				<verse number="14">我儕何可復犯爾誡、與行事可憎之族聯姻乎、若然、爾豈不怒我、盡行翦滅、以致靡遺、無得免者、</verse>
				<verse number="15">以色列 之上帝耶和華歟、爾乃公義、我儕為逃脫之遺民、咸負罪戾、有如今日、因此、莫能立於爾前、</verse>
			</chapter>
			<chapter number="10">
				<verse number="1">以斯拉 祈禱、認罪、涕泣、俯伏上帝室前、 以色列 中男女孩提、大會其所、民皆痛哭、</verse>
				<verse number="2">以攔 裔、 耶歇 子 示迦尼 、謂 以斯拉 曰、我儕干犯我上帝、娶斯土異族之女為妻、然 以色列 族猶有望焉、</verse>
				<verse number="3">今當與我上帝立約、必出此妻、屏其所生、從我主及懍遵我上帝命者之議、俱循法律而行、</verse>
				<verse number="4">爾起、此屬爾事、我儕偕爾、強乃志而為之、</verse>
				<verse number="5">以斯拉 遂起、使諸祭司長 利未 人、 以色列 眾發誓、必循此言而行、眾乃發誓、</verse>
				<verse number="6">以斯拉 離上帝室、詣 以利亞實 子 約哈難 室、既入、緣俘囚之罪而憂、不食不飲、</verse>
				<verse number="7">諭令 猶大 耶路撒冷 俘囚之眾、咸集於 耶路撒冷 、</verse>
				<verse number="8">凡不從牧伯長老之議、三日內不至者、必籍其所有、絕於俘囚之會、</verse>
				<verse number="9">三日內九月二十日、 猶大 與 便雅憫 人、咸集於 耶路撒冷 、坐於上帝室前之場、緣此事及霪雨、莫不戰慄、</verse>
				<verse number="10">祭司 以斯拉 起而謂之曰、爾曹干咎、娶異族之女為妻、增 以色列 族之罪、</verse>
				<verse number="11">今當向爾列祖之上帝耶和華認罪、行其所悅、自絕於斯土之民、與異族之女、</verse>
				<verse number="12">會眾大聲對曰、爾之所言、我必行之、</verse>
				<verse number="13">惟民眾多、又值霪兩、我儕不能立於外、且犯罪甚重、一二日間、不能畢事、</verse>
				<verse number="14">今當立我牧伯、為會眾理此事、凡我邑中、娶異族之女者、偕其長老士師、屆期咸至、迨上帝因斯事之怒息焉、</verse>
				<verse number="15">惟 亞撒黑 子 約拿單 、 特瓦 子 雅哈謝 、抵禦此事、 米書蘭 及 利未 人 沙比太 助之、</verse>
				<verse number="16">俘囚之眾遵言而行、祭司 以斯拉 與族長數人、循其宗族、按名見委、乃於十月朔、偕坐而察此事、</verse>
				<verse number="17">正月朔、凡娶異族之女者、已蕆其事、</verse>
				<verse number="18">察得祭司諸子中、娶異族之女者、 耶書亞 裔 約薩達 子、及其昆弟 瑪西雅 、 以利以謝 、 雅立 、 基大利 、</verse>
				<verse number="19">皆執手為盟、許出其妻、因負罪戾、乃獻牡綿羊一、以贖其罪、</verse>
				<verse number="20">又有 音麥 裔 哈拿尼 、 西巴第雅 、</verse>
				<verse number="21">哈琳 裔 瑪西雅 、 以利雅 、 示瑪雅 、 耶歇 、 烏西雅 、</verse>
				<verse number="22">巴施戶珥 裔 以利約乃 、 瑪西雅 、 以實瑪利 、 拿坦業 、 約撒拔 、 以利亞撒 、</verse>
				<verse number="23">利未 人 約撒拔 、 示每 、 基拉雅 、又名 基利他 、 毘他希雅 、 猶大 、 以利以謝 、</verse>
				<verse number="24">謳歌者 以利亞實 、司閽者 沙龍 、 提聯 、 烏利 、</verse>
				<verse number="25">以色列 人、 巴錄 裔 拉米 、 耶西雅 、 瑪基亞 、 米雅民 、 以利亞撒 、 瑪基亞 、 比拿雅 、</verse>
				<verse number="26">以攔 裔 瑪他尼 、 撒迦利亞 、 耶歇 、 押底 、 耶利末 、 以利雅 、</verse>
				<verse number="27">薩土 裔 以利約乃 、 以利亞實 、 瑪他尼 、 耶利末 、 撒拔 、 亞西撒 、</verse>
				<verse number="28">比拜 裔 約哈難 、 哈拿尼雅 、 薩拜 、 亞勒 、</verse>
				<verse number="29">巴尼 裔 米書蘭 、 瑪鹿 、 亞大雅 、 雅述 、 示押 、 耶利末 、</verse>
				<verse number="30">巴哈摩押 裔 阿底拿 、 基拉 、 比拿雅 、 瑪西雅 、 瑪他尼 、 比撒列 、 賓內 、 瑪拿西 、</verse>
				<verse number="31">哈琳 裔 以利以謝 、 伊示雅 、 瑪基雅 、 示瑪雅 、 西緬 、</verse>
				<verse number="32">便雅憫 、 瑪鹿 、 示瑪利雅 、</verse>
				<verse number="33">哈順 裔 瑪特乃 、 瑪達他 、 撒拔 、 以利法列 、 耶利買 、 瑪拿西 、 示每 、</verse>
				<verse number="34">巴尼 裔 瑪玳 、 暗蘭 、 烏益 、</verse>
				<verse number="35">比拿雅 、 比底雅 、 基祿 、</verse>
				<verse number="36">瓦尼雅 、 米利末 、 以利亞實 、</verse>
				<verse number="37">瑪他尼 、 瑪特乃 、 雅掃 、</verse>
				<verse number="38">巴尼 、 賓內 、 示每 、</verse>
				<verse number="39">示利米雅 、 拿單 、 亞大雅 、</verse>
				<verse number="40">瑪拿底拜 、 沙賽 、 沙賴 、</verse>
				<verse number="41">亞薩利 、 示利米雅 、 示瑪利雅 、</verse>
				<verse number="42">沙龍 、 亞瑪利雅 、 約瑟 、</verse>
				<verse number="43">尼波 裔 耶利 、 瑪他提雅 、 撒拔 、 西比拿 、 雅玳 、 約珥 、 比拿雅 、</verse>
				<verse number="44">以上所載、俱娶異族之女為妻、亦有由之生育子女者、</verse>
			</chapter>
		</book>
		<book number="16">
			<chapter number="1">
				<verse number="1">哈迦利亞 子 尼希米 記、○ 亞達薛西 王二十年、基斯流月、我在 書珊 宮、</verse>
				<verse number="2">我同宗 哈拿尼 、與 猶大 數人偕來、我問以 猶大 俘囚之遺民、及 耶路撒冷 之事、</verse>
				<verse number="3">彼曰、俘囚之遺民、在其州遭難受辱、 耶路撒冷 城垣傾圮、邑門焚燬、</verse>
				<verse number="4">我聞之、坐而哭泣、悲哀數日、禁食、祈禱於天上上帝前、</verse>
				<verse number="5">曰、天上上帝耶和華、大而可畏之上帝、凡愛爾守爾誡者、爾為之踐約施恩、</verse>
				<verse number="6">今僕於爾前、為爾僕 以色列 人、晝夜祈禱、認我 以色列 人所犯之罪、僕之祈禱、求爾側耳聽之、啟目顧之、我與父家、俱干罪戾、</verse>
				<verse number="7">我對於爾、作惡特甚、爾諭爾僕 摩西 之誡命、典章律例、未嘗守之、</verse>
				<verse number="8">昔爾諭僕 摩西 云、若爾眾犯罪、我必散之於列邦、</verse>
				<verse number="9">如其歸我、守我誡命、而遵行之、爾之亡人、雖在天涯、我必由彼集之、導至所簡以寄我名之所、請爾憶之、</verse>
				<verse number="10">斯乃爾之僕、爾之民、爾以大權、大能之手、所救贖者、</verse>
				<verse number="11">主歟、求爾側耳、垂聽爾僕之禱、及喜悅寅畏爾名之僕所祈、使僕今日亨通、蒙矜恤於王前、是時我為王酒正、</verse>
			</chapter>
			<chapter number="2">
				<verse number="1">亞達薛西 王二十年、尼散月、王前有酒、我取而晉之、前此我侍王側、未有憂色、</verse>
				<verse number="2">王問曰、爾無疾、何以有憂色、必爾中心憂戚、是時我甚恐、</verse>
				<verse number="3">奏王曰、願王萬歲、我之故邑、祖墓所在、歷久荒墟、邑門焚燬、焉得無憂色、</verse>
				<verse number="4">王曰、爾欲何求、我則默禱天上上帝、</verse>
				<verse number="5">奏王曰、如王悅之、施恩於僕、請遣我至 猶大 祖墓之邑、俾復建之、</verse>
				<verse number="6">是時、王后坐於側、王問我曰、往返幾何時、王喜遣我、我乃定厥期、</verse>
				<verse number="7">又奏王曰、如王悅之、請以詔書頒我、命河西諸方伯、許我越境至 猶大 、</verse>
				<verse number="8">並請降詔於虞人 亞薩 、賜我材木、以建附殿之樓門及城垣、與我所居之室、蒙我上帝之佑、王允所祈、</verse>
				<verse number="9">王遣軍長騎兵偕我、我至河西、見諸方伯、以王詔授之、</verse>
				<verse number="10">和倫 人 參巴拉 、 亞捫 人臣僕 多比雅 、聞有人至、欲裨益 以色列 族、則憂甚、</verse>
				<verse number="11">我至 耶路撒冷 、居三日、</verse>
				<verse number="12">上帝感我之心、為 耶路撒冷 所當為者、我未嘗告人、夜起、偕同數人、獨乘一騎、別無他畜、</verse>
				<verse number="13">夤夜由谷門出、至龍井、及糞場門、見 耶路撒冷 城垣傾圮、邑門焚燬、</verse>
				<verse number="14">遂至泉門、及王沼、所乘之騎、無路可過、</verse>
				<verse number="15">是夕沿溪而上、察視城垣、轉入谷門而歸、</verse>
				<verse number="16">我之所往所為、有司不知、我亦未告 猶大 人、與祭司、顯者、民長、及工匠、</verse>
				<verse number="17">今謂之曰、 耶路撒冷 荒蕪、其門被燬、處此苦境、爾所目擊、我儕其來、重築 耶路撒冷 、勿復受辱、</verse>
				<verse number="18">我更以上帝之祐、及王諭我之言告之、僉曰、我儕起而建築、於是各強厥手、成此善工、</verse>
				<verse number="19">和倫 人 參巴拉 、 亞捫 人臣僕 多比雅 、及 亞拉伯 人 基善 聞之、則姍笑蔑視我、曰、爾所為者何事、豈將叛王歟、</verse>
				<verse number="20">我曰、天上上帝必使我儕利達、我儕為其僕、將起而建築、爾曹於 耶路撒冷 、無分、無權、無記誌、</verse>
			</chapter>
			<chapter number="3">
				<verse number="1">維時、大祭司 以利亞實 、與其同宗祭司、起建羊門、而區別之、置扉、又建邑垣、至 哈米亞 樓、延及 哈楠業 樓、而區別之、</verse>
				<verse number="2">其次、 耶利哥 人建築、其次、 音利 子 撒刻 建築、</verse>
				<verse number="3">哈西拿 眾子建魚門、上梁置扉、鎖楗俱備、</verse>
				<verse number="4">其次、 哈哥斯 孫、 烏利亞 子 米利末 修葺、其次、 米示薩別 孫、 比利迦 子 米書蘭 修葺、其次、 巴拿 子 撒督 修葺、</verse>
				<verse number="5">其次、 提哥亞 人修葺、然彼之顯者、不肩負其主之工、</verse>
				<verse number="6">巴西亞 子 耶何耶大 、 比所玳 子 米書蘭 、修葺古門、上梁置扉、鎖楗俱備、</verse>
				<verse number="7">其次、 基遍 人 米拉提 、 米倫 人 雅頓 、與 基遍 人、及河西方伯所屬之 米斯巴 人修葺、</verse>
				<verse number="8">其次、金工 哈海雅 子 烏薛 修葺、其次、製香之 哈拿尼雅 修葺、彼眾修葺 耶路撒冷 、延至廣垣、</verse>
				<verse number="9">其次、治 耶路撒冷 境之半者、 戶珥 子 利法雅 修葺、</verse>
				<verse number="10">其次、 哈路抹 子 耶大雅 、修葺其室相對之處、其次、 哈沙尼 子 哈突 修葺、</verse>
				<verse number="11">哈琳 子 瑪基雅 、與 巴哈摩押 子 哈述 、修葺一段、爰及爐樓、</verse>
				<verse number="12">其次、治 耶路撒冷 境之半者、 哈羅黑 子 沙龍 、及其女修葺、</verse>
				<verse number="13">哈嫩 及 撒挪亞 居民、修葺谷門、建門置扉、鎖楗俱備、復建垣一千肘、至糞場門、</verse>
				<verse number="14">治 伯哈基琳 者、 利甲 子 瑪基雅 修葺糞場門、建門置扉、鎖楗俱備、</verse>
				<verse number="15">治 米斯巴 者、 各荷西 子 沙崙 、修葺泉門、建門、作蓋、置扉、鎖楗俱備、復建近於王囿、 西羅亞 沼之垣、至 大衛 城之階、</verse>
				<verse number="16">其次、治 伯夙 境之半者、 押卜 子 尼希米 修葺、至 大衛 墓相對之所、延及鑿成之池、至於勇士之室、</verse>
				<verse number="17">其次、 利未 人、 巴尼 子 利宏 修葺、其次、治 基伊拉 境之半者、 哈沙比雅 、為其區域修葺、</verse>
				<verse number="18">其次、治 基伊拉 境之半者、 哈沙比 之同宗、 希拿達 子 巴瓦伊 修葺、</verse>
				<verse number="19">其次、治 米斯巴 者、 耶書亞 子 以謝 、修葺一段、在邑隅武庫相對之處、</verse>
				<verse number="20">其次、 薩拜 子 巴錄 、竭力修葺一段、自邑隅至大祭司 以利亞實 之室門、</verse>
				<verse number="21">其次、 哈哥斯 孫、 烏利亞 子 米利末 、修葺一段、自 以利亞實 室門、至其室隅、</verse>
				<verse number="22">其次、居平原之祭司修葺、</verse>
				<verse number="23">其次、 便雅憫 與 哈述 、於其室前修葺、其次、 亞難尼 孫、 瑪西雅 子 亞撒利雅 、附近其室修葺、</verse>
				<verse number="24">其次、 希拿達 子 賓內 、修葺一段、自 亞撒利雅 之室、延及城彎、至於垣隅、</verse>
				<verse number="25">烏賽 子 巴拉 、修葺城彎相對之所、及突出之樓、附王上宮、近於獄院、其次、 巴錄 子 毘大雅 修葺、</verse>
				<verse number="26">時、尼提甯人、居於 俄斐勒 、沿及水門之東、城樓相對之所、</verse>
				<verse number="27">其次、 提哥亞 人、修葺一段、在突出大樓相對之所、至 俄斐勒 垣、</verse>
				<verse number="28">自馬門而上、眾祭司修葺、各在其室相對之所、</verse>
				<verse number="29">其次、 音麥 子 撒督 、修葺其室相對之所、其次、司東門者、 示迦尼 子 示瑪雅 修葺、</verse>
				<verse number="30">其次、 示利米雅 子 哈拿尼雅 、及 薩拉 第六子 哈嫩 、修葺一段、其次、 比利迦 子 米書蘭 、修葺其室相對之所、</verse>
				<verse number="31">其次、金工 瑪基雅 修葺、至尼提甯人及商賈之室、在 哈米弗甲 門相對之所、延及邑隅之樓、</verse>
				<verse number="32">邑隅之樓與羊門之間、金工與商賈修葺、</verse>
			</chapter>
			<chapter number="4">
				<verse number="1">參巴拉 聞我儕築垣、忿怒恚恨、譏笑 猶大 人、</verse>
				<verse number="2">告其同宗、及 撒瑪利亞 軍旅曰、此荏弱之 猶大 人何為、豈欲自衛乎、豈欲獻祭乎、豈能一日成之乎、豈於瓦礫之場、復起被焚之石乎、</verse>
				<verse number="3">亞捫 人 多比雅 旁立、曰、彼所築之石牆即狐登之亦圮、</verse>
				<verse number="4">我上帝歟、我儕為人蔑視、願爾垂聽、俾其所謗、歸於己首、為俘虜於異邦、</verse>
				<verse number="5">勿蓋其過、勿抹其罪、彼在建築者前、激爾之怒、</verse>
				<verse number="6">我儕築垣、使相連接、其高已半、以民奮志操作故也、</verse>
				<verse number="7">參巴拉 、 多比雅 、及 亞拉伯 人、 亞捫 人、 亞實突 人、聞建 耶路撒冷 城垣、厥工進行、破壞之處修補、則怒甚、</verse>
				<verse number="8">同謀來攻 耶路撒冷 、俾其紛亂、</verse>
				<verse number="9">我儕遂禱我之上帝、設守者晝夜防禦、</verse>
				<verse number="10">猶大 人曰、瓦礫尚多、負荷者力匱、我儕不能築垣、</verse>
				<verse number="11">敵人曰、乘其不知不見、我儕突至其中殺之、使罷厥工、</verse>
				<verse number="12">近敵而居之 猶大 人至、十次告我曰、敵自四境來攻、</verse>
				<verse number="13">我則令民按其宗族、執刀與戈及弓、立於牆後、低下隙地、</verse>
				<verse number="14">我簡閱之、起而告顯者民長、及餘民曰、勿懼之、其念大而可畏之主、為爾兄弟子女、妻室第宅而戰、</verse>
				<verse number="15">敵聞我知其意、上帝敗其謀、我儕復返於垣、各供其役、</verse>
				<verse number="16">自是以後、我僕操作者半、執干戈與弓及甲者半、民長立於 猶大 族後、</verse>
				<verse number="17">建垣者、負荷者、俱負其任、右手作工、左手執械、</verse>
				<verse number="18">建築者各佩劍而建築、吹角者立於我側、</verse>
				<verse number="19">我告顯者民長、及餘民曰、工鉅地廣、我在城垣、相距甚遠、</verse>
				<verse number="20">不論何處、聞角之聲、則當咸集我所、我之上帝、必為我戰、</verse>
				<verse number="21">於是我儕操作、其半執戈、自黎明至星見、</verse>
				<verse number="22">其時我告民曰、各率其僕宿於 耶路撒冷 、晝作工、夜守衛、</verse>
				<verse number="23">我與同宗及僕、暨從我之衛士、俱不解衣、出汲水、亦執械、</verse>
			</chapter>
			<chapter number="5">
				<verse number="1">維時、民與其婦號呼、怨其同宗 猶大 人、</verse>
				<verse number="2">或曰、我及子女人多、當得穀食之以生存、</verse>
				<verse number="3">或曰、我質田畝、葡萄園、及第宅、因饑饉以得穀、</verse>
				<verse number="4">或曰、我以田畝、及葡萄園、貸金納王之稅、</verse>
				<verse number="5">我身如人之身、我子如人之子、今使子女為奴、我中已有數女為婢、欲免此而無力、蓋我之田畝葡萄園、為人所有、</verse>
				<verse number="6">我聞民之號呼、及其所言、則怒甚、</verse>
				<verse number="7">中心籌畫、責顯者及民長曰、爾於同宗索利、我遂集大會以攻之、</verse>
				<verse number="8">謂之曰、我同宗 猶大 人鬻於異邦、我儕盡力贖之、爾曹乃鬻同宗、且鬻於我儕耶、彼眾默然、無詞以對、</verse>
				<verse number="9">我又曰、爾曹所為不善、爾之行事、不當寅畏我之上帝、免我敵諸國之謗乎、</verse>
				<verse number="10">我與同宗及僕、亦以金穀貸民、求爾與我、免其利息、</verse>
				<verse number="11">今請以其田疇、葡萄園、橄欖園、及第宅、並所取金穀酒油百一之利、悉反之、</verse>
				<verse number="12">眾曰、我必反之、不取於彼、咸遵爾言、我遂召祭司至、使眾發誓、踐其所許、</verse>
				<verse number="13">我則振衣曰、凡不踐其言者、願上帝如是振之、俾離家室、及其職業、使之匱乏、會眾曰、阿們、遂頌讚耶和華、民依所許而行、</verse>
				<verse number="14">自我被立為 猶大 方伯、於 亞達薛西 王二十年、至三十二年、共十二年、我與同宗、未食方伯之祿、</verse>
				<verse number="15">前方伯責民供億、日索糈糧與酒、銀四十舍客勒、僕從亦從而挾制之、我寅畏上帝不行是、</verse>
				<verse number="16">惟志於建垣、不置田畝、我之僕從、咸集操作、</verse>
				<verse number="17">除自四周異邦而來之人外、有 猶大 人及有司、百五十人、與我同席而食、</verse>
				<verse number="18">日備牡牛一、肥羊六、亦備禽類、十日一次、備各品之酒、雖然、仍不求方伯之祿、因斯民役重故也、</verse>
				<verse number="19">我上帝歟、我為斯民所施行者、求爾垂念、而施恩焉、</verse>
			</chapter>
			<chapter number="6">
				<verse number="1">或告 參巴拉 、 多比雅 、 亞拉伯 人 基善 、及其餘仇敵、言我築垣既畢、無復破壞、是時、門未置扉、</verse>
				<verse number="2">參巴拉 與 基善 遣使謂我曰、請至 阿挪 平原之鄉、我儕晤會、惟彼意欲害我、</verse>
				<verse number="3">我遣使詣之曰、我經營鉅工、弗能往、奚可止工而詣爾乎、</verse>
				<verse number="4">彼如是遣使者四、我答之如前言、</verse>
				<verse number="5">參巴拉 五遣使、手執未封之書至、</verse>
				<verse number="6">書曰、列邦有此風傳、 迦施慕 亦言之、爾與 猶大 人謀叛、是以建垣、欲為其王、</verse>
				<verse number="7">爾命先知在 耶路撒冷 、指爾而宣告曰、在 猶大 有王矣、此言必傳於王、故請至此、爾我相議、</verse>
				<verse number="8">我遣使詣之曰、爾之所言、實無其事、乃爾中心捏造、</verse>
				<verse number="9">蓋彼眾欲恐我、意謂我手必弱、以致工作不得成功、然我乃強厥手、○</verse>
				<verse number="10">米希大別 孫、 第來雅 子 示瑪雅 、杜門不出、我造其廬、彼謂我曰、爾我會於上帝室、進其殿、閉其門、有人欲殺爾、今夕必至、</verse>
				<verse number="11">我曰、如我者、豈可逃遁乎、如我者、孰願入殿以保其生乎、我不入也、</verse>
				<verse number="12">吾知其人非上帝所遣、乃受 多比雅 參巴拉 之賄、以此預言告我、</verse>
				<verse number="13">其人受賄、乃欲恐我、使我犯罪、可播惡言、得以謗我、</verse>
				<verse number="14">我上帝歟、 多比雅 、 參巴拉 、女先知 挪亞底 、及其餘先知、欲恐我者、求爾憶其所為焉、○</verse>
				<verse number="15">於以祿月二十五日、建垣完竣、共歷五旬有二日、</verse>
				<verse number="16">眾敵四周之異邦人聞此、則恐懼喪膽、蓋知此工、乃我上帝所經營也、</verse>
				<verse number="17">時、 猶大 顯者數致書 多比雅 、 多比雅 亦以書覆之、</verse>
				<verse number="18">蓋 多比雅 為 亞拉 子 示迦尼 之壻、其子 約哈難 、娶 比利迦 子 米書蘭 之女、故 猶大 人多與之結盟、</verse>
				<verse number="19">眾於我前譽 多比雅 所為、亦以我言告之、 多比雅 致書以恐我、</verse>
			</chapter>
			<chapter number="7">
				<verse number="1">建垣既竣、我置門扉、立司閽者、謳歌者、及 利未 人、</verse>
				<verse number="2">立吾弟 哈拿尼 、及司保障之 哈拿尼雅 、同治 耶路撒冷 、 哈拿尼雅 為人忠誠、寅畏上帝、超越於眾、</verse>
				<verse number="3">我告之曰、待日上升、乃可啟 耶路撒冷 邑門、閽人尚立守時、即令閉門上楗、又使居民、依其班次、各於室前防守、</verse>
				<verse number="4">其城廣大、居民鮮少、第宅未建、</verse>
				<verse number="5">我上帝感我之心、集諸顯者、民長庶民、循其譜系核之、初歸者之譜系、為我所得、載曰、</verse>
				<verse number="6">猶大 州人、為 巴比倫 王 尼布甲尼撒 所虜者、今自俘囚、返 耶路撒冷 及 猶大 、各居其邑、</verse>
				<verse number="7">乃與 所羅巴伯 、 耶書亞 、 尼希米 、 亞撒利雅 、 拉米 、 拿哈瑪尼 、 末底改 、 必珊 、 米斯毘列 、 比革瓦伊 、 尼宏 、 巴拿 偕來、其數列左、</verse>
				<verse number="8">巴錄 裔、二千一百七十二人、</verse>
				<verse number="9">示法提雅 裔、三百七十二人、</verse>
				<verse number="10">亞拉 裔、六百五十二人、</verse>
				<verse number="11">巴哈摩押 裔、即 耶書亞 及 約押 子孫、二千八百十八人、</verse>
				<verse number="12">以攔 裔、一千二百五十四人、</verse>
				<verse number="13">薩土 裔、八百四十五人、</verse>
				<verse number="14">薩改 裔、七百六十人、</verse>
				<verse number="15">賓內 裔、六百四十八人、</verse>
				<verse number="16">比拜 裔、六百二十八人、</verse>
				<verse number="17">押甲 裔、二千三百二十二人、</verse>
				<verse number="18">亞多尼干 裔、六百六十七人、</verse>
				<verse number="19">比革瓦伊 裔、二千有六十七人、</verse>
				<verse number="20">亞丁 裔、六百五十五人、</verse>
				<verse number="21">亞特 裔、即 希西家 子孫、九十八人、</verse>
				<verse number="22">哈順 裔、三百二十八人、</verse>
				<verse number="23">比賽 裔、三百二十四人、</verse>
				<verse number="24">哈拉 裔、百有十二人、</verse>
				<verse number="25">基遍 人、九十五人、</verse>
				<verse number="26">伯利恆 、 尼陀法 之人、一百八十八人、</verse>
				<verse number="27">亞拿突 人、一百二十八人、</verse>
				<verse number="28">伯亞斯瑪弗 人、四十二人、</verse>
				<verse number="29">基列耶琳基非拉比錄 之人、七百四十三人、</verse>
				<verse number="30">拉瑪 迦巴 之人、六百二十一人、</verse>
				<verse number="31">默瑪 人、一百二十二人、</verse>
				<verse number="32">伯特利 及 艾 之人、一百二十三人、</verse>
				<verse number="33">其他 尼波 之人、五十二人、</verse>
				<verse number="34">其他 以攔 之裔、一千二百五十四人、</verse>
				<verse number="35">哈琳 裔、三百二十人、</verse>
				<verse number="36">耶利哥 人、三百四十五人、</verse>
				<verse number="37">羅德哈第阿挪 之人、七百二十一人、</verse>
				<verse number="38">西拿 人、三千九百三十人、</verse>
				<verse number="39">為祭司者、 耶書亞 家、 耶大雅 裔、九百七十三人、</verse>
				<verse number="40">音麥 裔、一千有五十二人、</verse>
				<verse number="41">巴施戶珥 裔、一千二百四十七人、</verse>
				<verse number="42">哈琳 裔、一千有十七人、</verse>
				<verse number="43">利未 人、 何達威 裔、即 耶書亞 甲篾 子孫、七十四人、</verse>
				<verse number="44">謳歌者、 亞薩 裔、一百四十八人、</verse>
				<verse number="45">司閽者、 沙龍 、 亞特 、 達們 、 亞谷 、 哈底大 、 朔拜 之裔、共一百三十八人、</verse>
				<verse number="46">尼提甯人、 西哈 、 哈蘇巴 、 答巴俄 、</verse>
				<verse number="47">基綠 、 西亞 、 巴頓 、</verse>
				<verse number="48">利巴拿 、 哈迦巴 、 薩買 、</verse>
				<verse number="49">哈難 、 吉德 、 迦哈 、</verse>
				<verse number="50">利亞雅 、 利汛 、 尼哥大 、</verse>
				<verse number="51">迦散 、 烏撒 、 巴西亞 、</verse>
				<verse number="52">比賽 、 米烏甯 、 尼普心 、</verse>
				<verse number="53">巴卜 、 哈谷巴 、 哈忽 、</verse>
				<verse number="54">巴洗律 、 米希大 、 哈沙 、</verse>
				<verse number="55">巴柯 、 西西拉 、 答瑪 、</verse>
				<verse number="56">尼細亞 、 哈提法 、諸人之裔、</verse>
				<verse number="57">所羅門 僕之後、 瑣太 、 瑣斐列 、 比路大 、</verse>
				<verse number="58">雅拉 、 達昆 、 吉德 、</verse>
				<verse number="59">示法提雅 、 哈替 、 玻黑列哈斯巴音 、 亞們 、諸人之裔、</verse>
				<verse number="60">尼提甯人、及 所羅門 僕之後、共三百九十二人、</verse>
				<verse number="61">有自 特米拉 、 特哈薩 、 基綠 、 亞頓 、 音麥 而來者、不能述其宗族譜系、不知屬 以色列 否、</verse>
				<verse number="62">即 第來雅 、 多比雅 、 尼哥大 之裔、共六百四十二人、</verse>
				<verse number="63">祭司之後、有 哈巴雅 、 哈哥斯 、 巴西萊 之裔、 巴西萊 娶 基列 人 巴西萊 之女、因以其名名己、</verse>
				<verse number="64">此三家之裔、索其譜系不獲、故為不潔、不得供祭司之職、</verse>
				<verse number="65">方伯曰、至聖之物、彼不可食、迨至有烏陵土明之祭司起、</verse>
				<verse number="66">會眾計四萬二千三百六十人、</verse>
				<verse number="67">此外、有僕婢七千三百三十七人、男女謳歌者、二百四十五人、</verse>
				<verse number="68">馬七百三十六、騾二百四十五、</verse>
				<verse number="69">駝四百三十五、驢六千七百二十、</verse>
				<verse number="70">有族長為工作而輸、方伯輸庫、金幣一千、盂五十、祭司之衣五百三十、</verse>
				<verse number="71">又有族長輸於工作庫、金幣二萬、銀二千二百彌拿、</verse>
				<verse number="72">餘民輸金幣二萬、銀二千彌拿、祭司之衣六十七、</verse>
				<verse number="73">於是祭司 利未 人、司閽者、謳歌者、民間庶人、尼提甯人、與 以色列 眾、各居其邑、</verse>
			</chapter>
			<chapter number="8">
				<verse number="1">七月既屆、 以色列 族居於故邑、眾如一人、集於水門前之場、請文士 以斯拉 攜 摩西 律書、耶和華所命於 以色列 人者、</verse>
				<verse number="2">七月朔、祭司 以斯拉 攜律、至會眾男女、凡能聽而明者之前、</verse>
				<verse number="3">自朝至於日中、在水門前之場、對諸男女凡能明者誦之、民皆傾耳而聽、</verse>
				<verse number="4">文士 以斯拉 立於特備木臺之上、 瑪他提雅 、 示瑪 、 亞奈雅 、 烏利亞 、 希勒家 、 瑪西雅 、侍於右、 毘大雅 、 米沙利 、 瑪基雅 、 哈順 、 哈拔大拿 、 撒迦利雅 、 米書蘭 、侍於左、</verse>
				<verse number="5">以斯拉 立於民上、展書、為眾目擊、民皆起立、</verse>
				<verse number="6">以斯拉 頌讚惟皇上帝耶和華、民咸舉手、應曰、阿們、阿們、遂俯首崇拜耶和華、</verse>
				<verse number="7">耶書亞 、 巴尼 、 示利比 、 雅憫 、 亞谷 、 沙比太 、 何第雅 、 瑪西雅 、 基利他 、 亞撒利雅 、 約撒拔 、 哈難 、 毘萊雅 、與 利未 人、訓民明律、庶民立於其所、</verse>
				<verse number="8">利未 人朗誦上帝律書、解釋其義、俾民洞悉所誦者、</verse>
				<verse number="9">民聞律詞、咸哭、方伯 尼希米 、文士祭司 以斯拉 、與訓民之 利未 人、告之曰、今乃爾上帝耶和華之聖日、毋悲毋哭、</verse>
				<verse number="10">又曰、往哉、食肥飲甘、無者頒之、此乃我主之聖日、毋憂戚、因耶和華而樂、是為爾之能力、</verse>
				<verse number="11">利未 人肅眾曰、今乃聖日、當靜默、毋憂戚、</verse>
				<verse number="12">民往飲食、亦頒餚饌、懽然喜樂、因明所宣之言也、○</verse>
				<verse number="13">翌日、民眾之族長、及祭司 利未 人、咸集於文士 以斯拉 所、欲詳聽法律之言、</verse>
				<verse number="14">見律載耶和華命 摩西 云、於七月節期、 以色列 人當居於廬、</verse>
				<verse number="15">並在諸邑、及 耶路撒冷 宣告曰、爾往於山、取橄欖、及野橄欖、崗拈、椶樹、與諸茂樹之枝、遵律所載、以構斯廬、</verse>
				<verse number="16">民遂出、取枝構廬、在屋巔院內、上帝室院、及水門場、 以法蓮 門場、</verse>
				<verse number="17">自俘囚而歸之會眾、咸構廬、處其中、喜樂不勝、自 嫩 之子 約書亞 時、迄於今日、 以色列 族未嘗行是、</verse>
				<verse number="18">自首日至末日、 以斯拉 日誦上帝之律書、民眾守節七日、越至八日、循其常例、而集肅會、</verse>
			</chapter>
			<chapter number="9">
				<verse number="1">是月二十四日、 以色列 族咸集、禁食、衣麻、蒙塵、</verse>
				<verse number="2">與異邦人絕交、立而自認己罪、及列祖之愆、</verse>
				<verse number="3">是日之時、四分之一立於其所、誦其上帝耶和華之律書、四分之一認罪、崇拜其上帝耶和華、</verse>
				<verse number="4">耶書亞 、 巴尼 、 甲篾 、 示巴尼 、 布尼 、 示利比 、 巴尼 、 基拿尼 、登 利未 人之臺、大聲呼籲其上帝耶和華、</verse>
				<verse number="5">利未 人 耶書亞 、 甲篾 、 巴尼 、 哈沙尼 、 示利比 、 何第雅 、 示巴尼 、 毘他希雅 、謂眾曰、爾其起立、頌讚爾之上帝耶和華、永世靡暨、頌讚其榮名、斯名也、超乎一切頌美讚揚、</verse>
				<verse number="6">惟爾為耶和華、爾造天與天上之天、及諸天象、地暨其上所有、海與其中所有、俱為爾所保存、諸天軍崇拜爾、</verse>
				<verse number="7">爾乃上帝耶和華、昔簡 亞伯蘭 、導出 迦勒底 之 吾珥 、錫名 亞伯拉罕 、</verse>
				<verse number="8">見其忠心、與之立約、以 迦南 人、 赫 人、 亞摩利 人、 比利洗 人、 耶布斯 人、 革迦撒 人之地、錫其苗裔、緣爾公義、踐厥前言、</verse>
				<verse number="9">我之列祖、受苦於 埃及 、爾鑒之、哀號於 紅 海、爾聞之、</verse>
				<verse number="10">遂行異蹟奇事、以懲 法老 、及其臣僕國民、蓋其狂傲待我列祖、為爾所知、是以爾名洋溢、有如今日、</verse>
				<verse number="11">爾於我列祖前、使海中判、俾民履陸過海、敵人追襲、爾擲之於深淵、如投石於巨浸、</verse>
				<verse number="12">晝在雲柱導之、夜在火柱燭其當行之路、</verse>
				<verse number="13">爾降臨於 西乃 山、自天諭之、賜以中正之律例、誠實之法度、美善之典章誡命、</verse>
				<verse number="14">示知安息聖日、又藉爾僕 摩西 、以誡命典章法律諭之、</verse>
				<verse number="15">爾以天降之糧充其飢、磐湧之水解其渴、昔爾舉手而誓、所錫之地、命彼入而據之、</verse>
				<verse number="16">惟我列祖、驕矜強項、不聽爾命、</verse>
				<verse number="17">不肯順從、不念爾於其中所行之奇事、強項悖逆、自立一帥、欲返奴隸之境、惟爾上帝、樂於赦宥、仁慈矜憫、遲於發怒、富有恩惠、不離棄之、</verse>
				<verse number="18">彼眾鑄犢、自謂此為導爾出 埃及 之上帝、大干震怒、</verse>
				<verse number="19">爾仍施恩豐盛、不棄之於野、晝以雲柱導之於途、夜以火柱燭其當行之路、無時或離、</verse>
				<verse number="20">錫爾聖善之靈、以訓迪之、使瑪那不缺於其口、賜水以解其渴、</verse>
				<verse number="21">歷四十年、爾養之於野、無所匱乏、厥衣不敝、厥足不腫、</verse>
				<verse number="22">爾以列國諸族之土、分賜於彼、遂據 西宏 之地、 希實本 王之國、 巴珊 王 噩 之邦、</verse>
				<verse number="23">爾使其裔繁衍、如天星之多、導至所諭其祖必入而據之地、</verse>
				<verse number="24">既入據之、爾於其前、敗斯土居民 迦南 人、以民與王付於其手、任意而待、</verse>
				<verse number="25">遂取鞏固之城、膏腴之壤、得獲充以嘉物之宅、鑿成之井、葡萄園、橄欖園、結實之樹甚多、食之果腹軀體豐肥、賴爾鴻恩而樂、</verse>
				<verse number="26">惟彼弗順、叛逆乎爾、背爾法律、爾之先知勸令歸爾、彼乃殺之、大干震怒、</verse>
				<verse number="27">故爾付於敵手、而困苦之、窘迫之時、彼呼籲爾、爾則自天垂聽、依爾鴻慈、賜以救者、拯之於敵手、</verse>
				<verse number="28">既享綏安、彼復行爾所惡、爾則遺之於敵手、使轄制之、迨其轉而籲爾、爾仍自天垂聽、依爾慈惠、屢施救援、</verse>
				<verse number="29">加以警戒、使服爾律、惟彼驕矜、不從爾命、爾之律例、人遵之則得生、彼乃犯之、強項背逆、不肯聽從、</verse>
				<verse number="30">爾之寬容、歷年已久、以爾之靈感諸先知、俾警戒之、惟彼不聽、故爾付於異邦人手、</verse>
				<verse number="31">惟爾上帝慈仁、恩寵豐盛、不滅之、不棄之、</verse>
				<verse number="32">我上帝歟、乃至大至能、可畏之上帝、踐約施恩、凡我列王牧伯、祭司先知、列祖庶民、自 亞述 王迄於今日、所遭患難、祈勿視為微小、</verse>
				<verse number="33">所加於我、爾無不義、爾所行惟誠、我所行惟惡、</verse>
				<verse number="34">我之列王牧伯、祭司列祖、不守爾律、不從爾誡、及爾警戒之言、</verse>
				<verse number="35">彼在其國、受爾所錫之厚恩、居爾所賜廣大之沃土、猶不奉事爾、不悛其惡行、</verse>
				<verse number="36">爾以斯土賜我列祖、俾食其果、及其嘉物、我於其中、為人僕隸、</verse>
				<verse number="37">因我之罪、爾使列王轄我、彼得豐盛物產於斯土、操權於我躬、及我牲畜、任意而為、我之艱苦甚鉅、</verse>
				<verse number="38">緣此、我立盟約、書之於籍、我之牧伯、 利未 人祭司、鈐之以印、</verse>
			</chapter>
			<chapter number="10">
				<verse number="1">鈐印之人、 哈迦利亞 子方伯 尼希米 、與 西底家 、</verse>
				<verse number="2">西萊雅 、 亞撒利雅 、 耶利米 、</verse>
				<verse number="3">巴施戶珥 、 亞瑪利雅 、 瑪基雅 、</verse>
				<verse number="4">哈突 、 示巴尼 、 瑪鹿 、</verse>
				<verse number="5">哈琳 、 米利末 、 俄巴底亞 、</verse>
				<verse number="6">但以理 、 近頓 、 巴錄 、</verse>
				<verse number="7">米書蘭 、 亞比雅 、 米雅民 、</verse>
				<verse number="8">瑪西亞 、 璧該 、 示瑪雅 、以上皆祭司、</verse>
				<verse number="9">利未 人乃 亞撒尼 子 耶書亞 、 希拿達 子 賓內 、及 甲篾 、</verse>
				<verse number="10">與同宗 示巴尼 、 何第雅 、 基利他 、 毘萊雅 、 哈難 、</verse>
				<verse number="11">米迦 、 利合 、 哈沙比雅 、</verse>
				<verse number="12">撒刻 、 示利比 、 示巴尼 、</verse>
				<verse number="13">何第雅 、 巴尼 、 比尼努 、</verse>
				<verse number="14">民長乃 巴錄 、 巴哈摩押 、 以攔 、 薩土 、 巴尼 、</verse>
				<verse number="15">布尼 、 押甲 、 比拜 、</verse>
				<verse number="16">亞多尼雅 、 比革瓦伊 、 亞丁 、</verse>
				<verse number="17">亞特 、 希西家 、 押朔 、</verse>
				<verse number="18">荷第雅 、 哈順 、 比賽 、</verse>
				<verse number="19">哈拉 、 亞拿突 、 尼拜 、</verse>
				<verse number="20">抹比押 、 米書蘭 、 希悉 、</verse>
				<verse number="21">米示薩別 、 撒督 、 押杜亞 、</verse>
				<verse number="22">毘拉提 、 哈難 、 亞奈雅 、</verse>
				<verse number="23">何細亞 、 哈拿尼雅 、 哈述 、</verse>
				<verse number="24">哈羅黑 、 毘利哈 、 朔百 、</verse>
				<verse number="25">利宏 、 哈沙拿 、 瑪西雅 、</verse>
				<verse number="26">亞希雅 、 哈難 、 亞難 、</verse>
				<verse number="27">瑪鹿 、 哈琳 、 巴拿 、○</verse>
				<verse number="28">餘民、祭司、 利未 人、司閽者、謳歌者、尼提甯人、及與異邦人絕交、從上帝律者、各偕妻孥、凡有知識聰明者、</verse>
				<verse number="29">皆從同宗顯者、發誓設詛、必遵上帝僕 摩西 所傳上帝之律、守我主耶和華一切誡命、律例典章、</verse>
				<verse number="30">不以我女嫁斯土之民、不為我子娶其女、</verse>
				<verse number="31">如斯土之民於安息日、攜貨物糧食而鬻之、我儕於安息日、或聖日、必不購之、每屆七年、休息土壤、貸金者豁免之、</verse>
				<verse number="32">我亦定例、每歲各輸金一舍客勒三分之一、供我上帝室中之役、</verse>
				<verse number="33">如陳設之餅、日獻之素祭燔祭、安息日、月朔、節期之祭、與聖物、 以色列 族之贖罪祭、及我上帝室中諸用、</verse>
				<verse number="34">我儕祭司 利未 人及庶民、掣籤、各依宗族、歲定厥期、獻柴於我上帝室、焚於我上帝耶和華壇、循律所載、</verse>
				<verse number="35">又定厥例、歲攜初登之土產、始實之樹菓、薦於耶和華室、</verse>
				<verse number="36">以我初胎之男、首生之牛羊、奉於我上帝室、給其中供職之祭司、循律所載、</verse>
				<verse number="37">新麥之屑、與舉祭、諸樹之菓、及酒油、納諸祭司、貯於我上帝室之府庫、取田所產、什一以奉 利未 人、蓋 利未 人於我所居諸邑、得其物產之什一、</verse>
				<verse number="38">利未 人取什一時、 亞倫 子孫為祭司者、當有一人與俱、 利未 人自所得什一中、復取其什一、攜入上帝室、貯於府庫、</verse>
				<verse number="39">以色列 族及 利未 人、當攜穀酒油為舉祭、至藏聖所器皿之屋、即供職之祭司、司閽者、謳歌者、所居之處、我儕必不棄我上帝室焉、</verse>
			</chapter>
			<chapter number="11">
				<verse number="1">民長居 耶路撒冷 、餘民掣籤、於十人中、使一人居 耶路撒冷 聖邑、九人居於他邑、</verse>
				<verse number="2">凡樂意居 耶路撒冷 者、民為之祝嘏、</verse>
				<verse number="3">以色列 族、祭司 利未 人、尼提甯人、與 所羅門 僕之裔、咸居 猶大 諸邑、各有其業、居 耶路撒冷 之州長、其名如左、</verse>
				<verse number="4">中有 猶大 人、 便雅憫 人、 猶大 人中、有 法勒斯 裔、 烏西雅 子 亞他雅 、 烏西雅 乃 撒迦利雅 子、 撒迦利雅 乃 亞瑪利雅 子、 亞瑪利雅 乃 示法提雅 子、 示法提雅 乃 瑪勒列 子、</verse>
				<verse number="5">又有 巴錄 子 瑪西雅 、 巴錄 乃 谷何西 子、 谷何西 乃 哈賽雅 子、 哈賽雅 乃 亞大雅 子、 亞大雅 乃 約雅立 子、 約雅立 乃 撒迦利雅 子、 撒迦利雅 乃 示羅尼 子、</verse>
				<verse number="6">法勒斯 裔居 耶路撒冷 者、共四百六十八人、皆為勇士、</verse>
				<verse number="7">便雅憫 人中、有 米書蘭 子 撒路 、 米書蘭 乃 約葉 子、 約葉 乃 毘大雅 子、 毘大雅 乃 哥賴雅 子、 哥賴雅 乃 瑪西雅 子、 瑪西雅 乃 以鐵 子、 以鐵 乃 耶篩亞 子、</verse>
				<verse number="8">其次、則有 迦拜撒來 等、共九百二十八人、</verse>
				<verse number="9">細基利 子 約珥 為其督、 哈西努 子 猶大 為副邑宰、</verse>
				<verse number="10">祭司中、有 約雅立 子 耶大雅 、及 雅斤 、</verse>
				<verse number="11">又有宰上帝室者、 希勒家 子 西萊雅 、 希勒家 乃 米書蘭 子、 米書蘭 乃 撒督 子、 撒督 乃 米拉約 子、 米拉約 乃 亞希突 子、</verse>
				<verse number="12">其同宗在殿中供役者、八百二十二人、又有 耶羅罕 子 亞大雅 、 耶羅罕 乃 毘拉利 子、 毘拉利 乃 暗洗 子、 暗洗 乃 撒迦利亞 子、 撒迦利亞 乃 巴施戶珥 子、 巴施戶珥 乃 瑪基雅 子、</verse>
				<verse number="13">及其同宗為族長者、二百四十二人、又有 亞薩列 子 亞瑪帥 、 亞薩列 乃 亞哈賽 子、 亞哈賽 乃 米實利末 子、 米實利末 乃 音麥 子、</verse>
				<verse number="14">及其同宗為勇士者、百有二十八人、 哈基多琳 子 撒巴第業 為其督、</verse>
				<verse number="15">利未 人中、有 哈述 子 示瑪雅 、 哈述 乃 押利甘 子、 押利甘 乃 哈沙比雅 子、 哈沙比雅 乃 布尼 子、</verse>
				<verse number="16">又有 利未 族長、 沙比太 、 約撒拔 、司上帝室之外事、</verse>
				<verse number="17">亞薩 曾孫、 撒底 孫、 米迦 子 瑪他尼 、於祈禱時、為長引讚、其同宗 八布迦 副之、 耶杜頓 曾孫、 迦拉 孫、 沙母亞 子 押大 亦與焉、</verse>
				<verse number="18">在聖城中、 利未 族、共二百八十四人、</verse>
				<verse number="19">司閽者、 亞谷 、 達們 、及其同宗、百有七十二人、</verse>
				<verse number="20">其餘 以色列 族、祭司 利未 人、散居 猶大 諸邑、各有其業、</verse>
				<verse number="21">尼提甯人居於 俄斐勒 、 西哈基斯帕 為其督、</verse>
				<verse number="22">謳歌者、 亞薩 之裔、 米迦 玄孫、 瑪他尼 曾孫、 哈沙比雅 孫、 巴尼 子 烏西 、為在 耶路撒冷 利未 人之督、司上帝室之事、</verse>
				<verse number="23">此乃王之所命、且謳歌者每日所需、有定例焉、</verse>
				<verse number="24">猶大 子 謝拉 裔、 米示薩別 子 毘他希雅 、佐王治理民事、</verse>
				<verse number="25">論其鄉里田畝、 猶大 人有居於 基列亞巴 、及其鄉里、 底本 及其鄉里、 葉甲薛 及其鄉里、</verse>
				<verse number="26">亦在 耶書亞 、 摩拉大 、 伯帕列 、</verse>
				<verse number="27">哈薩書亞 、 別是巴 及其鄉里、</verse>
				<verse number="28">洗革拉 、 米哥拿 及其鄉里、</verse>
				<verse number="29">音臨門 、 瑣拉 、 耶末 、</verse>
				<verse number="30">撒挪亞 、 亞杜蘭 、及其鄉里、 拉吉 及其田畝、 亞西加 及其鄉里、張幕之所、自 別是巴 至 欣嫩 谷、</verse>
				<verse number="31">便雅憫 人自 迦巴 而下、居於 密抹 、 亞雅 、 伯特利 及其鄉里、</verse>
				<verse number="32">亞拿突 、 挪伯 、 亞難雅 、</verse>
				<verse number="33">夏瑣 、 拉瑪 、 基他音 、</verse>
				<verse number="34">哈疊 、 洗編 、 尼八拉 、</verse>
				<verse number="35">羅德 、 阿挪 、及工師谷、</verse>
				<verse number="36">利未 人昔居 猶大 者、有數班歸於 便雅憫 、</verse>
			</chapter>
			<chapter number="12">
				<verse number="1">從 撒拉鐵 子 所羅巴伯 、及 耶書亞 、而歸之祭司 利未 人、有 西萊雅 、 耶利米 、 以斯拉 、</verse>
				<verse number="2">亞瑪利雅 、 瑪鹿 、 哈突 、</verse>
				<verse number="3">示迦尼 、 利宏 、 米利末 、</verse>
				<verse number="4">易多 、 近頓 、 亞比雅 、</verse>
				<verse number="5">米雅民 、 瑪底雅 、 璧迦 、</verse>
				<verse number="6">示瑪雅 、 約雅立 、 耶大雅 、</verse>
				<verse number="7">撒路 、 亞木 、 希勒家 、 耶大雅 、以上所載、當 耶書亞 時、為祭司及其同宗之長、</verse>
				<verse number="8">利未 人有 耶書亞 、 賓內 、 甲篾 、 示利比 、 猶大 、 瑪他尼 、 瑪他尼 與其同宗、司稱謝之事、</verse>
				<verse number="9">其同宗 八布迦 、 烏尼 、依其班列、與彼相對、</verse>
				<verse number="10">耶書亞 生 約雅金 、 約雅金 生 以利亞實 、 以利亞實 生 耶何耶大 、</verse>
				<verse number="11">耶何耶大 生 約拿單 、 約拿單 生 押杜亞 、</verse>
				<verse number="12">當 約雅斤 時、祭司為族長者、有 西萊雅 班 米拉雅 、 耶利米 班 哈拿尼雅 、</verse>
				<verse number="13">以斯拉 班 米書蘭 、 亞瑪利雅 班 約哈難 、</verse>
				<verse number="14">米利古 班 約拿單 、 示巴尼 班 約瑟 、</verse>
				<verse number="15">哈琳 班 押拿 、 米拉約 班 希勒愷 、</verse>
				<verse number="16">易多 班 撒迦利亞 、 近頓 班 米書蘭 、</verse>
				<verse number="17">亞比雅 班 細基利 、 米拿民 班某、 摩亞底 班 毘勒太 、</verse>
				<verse number="18">璧迦 班 沙母亞 、 示瑪雅 班 約拿單 、</verse>
				<verse number="19">約雅立 班 瑪特乃 、 耶大雅 班 烏西 、</verse>
				<verse number="20">撒來 班 加萊 、 亞木 班 希伯 、</verse>
				<verse number="21">希勒家 班 哈沙比雅 、 耶大雅 班 拿坦業 、</verse>
				<verse number="22">當 以利亞實 、 耶何耶大 、 約哈難 、 押杜亞 時、 利未 人之族長、俱載於册、當 波斯 王 大利烏 時、祭司為族長者、亦載於册、</verse>
				<verse number="23">利未 人之族長、載於歷代志、至 以利亞實 子 約哈難 時、</verse>
				<verse number="24">利未 人之族長、乃 哈沙比雅 、 示利比 、 甲篾 子 耶書亞 、與相向而立之同宗、班列相對、頌讚稱謝、循上帝僕 大衛 所命、</verse>
				<verse number="25">瑪他尼 、 八布迦 、 俄巴底亞 、 米書蘭 、 達們 、 亞谷 、咸為閽人、守門於庫、</verse>
				<verse number="26">以上所載、俱在 約撒達 孫、 耶書亞 子 約雅金 、方伯 尼希米 、文士祭司 以斯拉 時、○</verse>
				<verse number="27">耶路撒冷 邑垣告成、遂覓散處之 利未 人、招至 耶路撒冷 、欣然稱謝、謳歌擊鈸、鳴琴鼓瑟、而行奉獻之禮、</verse>
				<verse number="28">謳歌者、自 耶路撒冷 畿甸、與 尼陀法 人之鄉里、</verse>
				<verse number="29">又自 伯吉甲 、及 迦巴押瑪弗 之田畝、咸集、蓋謳歌者、已建鄉里於 耶路撒冷 四周、</verse>
				<verse number="30">祭司 利未 人自潔、亦潔其民、與邑門城垣、</verse>
				<verse number="31">我導 猶大 牧伯登城垣、使稱謝者二班、列隊而行、一班從右往糞場門、</verse>
				<verse number="32">從之者 何沙雅 、及 猶大 牧伯之半、</verse>
				<verse number="33">亞撒利雅 、 以斯拉 、 米書蘭 、</verse>
				<verse number="34">猶大 、 便雅憫 、 示瑪雅 、 耶利米 、</verse>
				<verse number="35">祭司之子數人執角、即 約拿單 子 撒迦利亞 、 約拿單 乃 示瑪雅 子、 示瑪雅 乃 瑪他尼 子、 瑪他尼 乃 米該亞 子、 米該亞 乃 撒刻 子、 撒刻 乃 亞薩 子、</verse>
				<verse number="36">及其同宗 示瑪雅 、 亞撒利 、 米拉萊 、 基拉萊 、 瑪艾 、 拿坦業 、 猶大 、 哈拿尼 、咸執上帝僕 大衛 之樂器、文士 以斯拉 為其先導、</verse>
				<verse number="37">由泉門而前、升 大衛 城之階、在 大衛 宮之上、東至水門、</verse>
				<verse number="38">一班從左而往、欲與彼班相遇、我率民眾之半、隨之於垣、過爐樓、至廣垣、</verse>
				<verse number="39">由 以法蓮 門之上、經古門、魚門、 哈楠業 樓、 哈米亞 樓、至於羊門、止於獄門、</verse>
				<verse number="40">於是稱謝者二班、與我及民長之半、立於上帝室中、</verse>
				<verse number="41">祭司 以利亞 金、 瑪西雅 、 米拿民 、 米該雅 、 以利約乃 、 撒迦利亞 、 哈楠尼亞 、俱執角、</verse>
				<verse number="42">又有 瑪西雅 、 示瑪雅 、 以利亞撒 、 烏西 、 約哈難 、 瑪基雅 、 以攔 、 以謝 、謳歌者大聲謳歌、 伊斯拉希雅 為其督、</verse>
				<verse number="43">是日民獻大祭、喜樂不勝、蓋上帝使之懽忻、婦孺亦悅、 耶路撒冷 歡聲、聞於遠處、○</verse>
				<verse number="44">是日立人司庫、以貯舉祭、初熟之品、什一之供、收由諸邑之田、祭司 利未 人所當得者、如律所定、蓋 猶大 人為供役之祭司 利未 人而樂也、</verse>
				<verse number="45">其人供上帝之事、與清潔之役、謳歌者、司閽者、亦然、循 大衛 及其子 所羅門 之命、</verse>
				<verse number="46">昔在 大衛 亞薩 時、有謳歌者之長、與頌讚稱謝上帝之詩、</verse>
				<verse number="47">今在 所羅巴伯 尼希米 時、 以色列 眾於謳歌者、司閽者、日給所需、以所區別者奉 利未 人、 利未 人以所區別者奉 亞倫 裔、</verse>
			</chapter>
			<chapter number="13">
				<verse number="1">是日誦 摩西 書、俾民聽聞、見書載云、 亞捫摩押 二族、永不得入上帝會、</verse>
				<verse number="2">因其不以糧與水、迎 以色列 人、乃賂 巴蘭 來詛之、惟我上帝變詛為祝、</verse>
				<verse number="3">民聞此律、則由 以色列 中、屏諸雜族、○</verse>
				<verse number="4">昔祭司 以利亞實 司我上帝室庫、與 多比雅 聯姻、</verse>
				<verse number="5">為之備一巨室、此室曾貯素祭、乳香器皿、及穀酒油之什一、乃 利未 人、謳歌者、司閽者、循例當得之物、亦貯歸祭司之舉祭、</verse>
				<verse number="6">斯時我不在 耶路撒冷 、蓋 巴比倫 王、 亞達薛西 三十二年、我返覲王、越數日我請假、</verse>
				<verse number="7">既至 耶路撒冷 、始知 以利亞實 為 多比雅 所行之惡事、在上帝室院、為之備室、</verse>
				<verse number="8">我則憂甚、取 多比雅 之家具、擲諸室外、</verse>
				<verse number="9">命潔其室、以上帝室之器皿、素祭乳香、仍貯於中、</verse>
				<verse number="10">我亦知 利未 人所當得者未給之、供役之 利未 人、及謳歌者、逃歸其田畝、</verse>
				<verse number="11">遂斥責民長曰、上帝之室、何遺棄之、因招集 利未 人、復供厥職、</verse>
				<verse number="12">於是 猶大 人攜其穀酒油之什一、入於府庫、</verse>
				<verse number="13">我立祭司 示利米雅 、繕寫 撒督 、 利未 人 毘大雅 司庫、 瑪他尼 孫、 撒刻 子 哈難 副之、此數人皆忠誠、以供同宗為職、</verse>
				<verse number="14">我上帝歟、我為爾室及其典禮、所行之善事、尚其垂念、毋泯沒之、○</verse>
				<verse number="15">時、我見 猶大 地、有人於安息日、踐醡運穀、以驢負載、且荷酒葡萄無花菓、及諸負擔、於安息日進 耶路撒冷 、在其鬻食物之日、我警戒之、</verse>
				<verse number="16">有 推羅 人居其中、攜魚及諸貨物、安息日鬻於 猶大 人、在 耶路撒冷 、</verse>
				<verse number="17">我斥責 猶大 顯者曰、爾奚行此惡、以犯安息日、</verse>
				<verse number="18">昔爾列祖、豈非行是、致我上帝降諸災於我儕、及斯邑乎、爾今又犯安息、使怒及於 以色列 、尤有甚焉、</verse>
				<verse number="19">我於安息日前夕、 耶路撒冷 邑門昏黑之時、即命閉之、安息日後方啟、又委我僕數人監門、免人於安息日負荷入邑、</verse>
				<verse number="20">商賈及鬻諸貨物者、一再宿於 耶路撒冷 外、</verse>
				<verse number="21">我戒之曰、爾奚附垣而宿、如再行此、我必執爾、此後安息日、彼不復至、</verse>
				<verse number="22">我命 利未 人潔己而至、監守邑門、使安息日為聖、我上帝歟、尚其垂念我、依爾鴻慈矜憫我、○</verse>
				<verse number="23">時、我見 猶大 人、娶 亞實突 亞捫 摩押 之女為室、</verse>
				<verse number="24">其子女所言者、半屬 亞實突 方言、 猶大 方言則不能、惟言諸族方言而已、</verse>
				<verse number="25">我則斥之、詛之、撻其數人、拔其髮、使指上帝而誓、必不以己女嫁其子、不娶其女為妻為媳、</verse>
				<verse number="26">謂之曰、 以色列 王 所羅門 、非因此而犯罪乎、彼在列國中、無王可比、上帝愛之、立為 以色列 王、然異邦之女誘之干罪、</verse>
				<verse number="27">我豈聽爾行此大惡、娶異邦之女、干犯我上帝乎、</verse>
				<verse number="28">祭司長 以利亞實 孫、 耶何耶大 子一人、為 和倫 人 參巴拉 之壻、我屏之於我前、</verse>
				<verse number="29">我上帝歟、彼玷祭司之職、背祭司 利未 人之約、望爾念之、</verse>
				<verse number="30">如是我潔斯眾、絕異邦人、且定祭司 利未 人之職任、俾供厥役、</verse>
				<verse number="31">命民按期備柴、獻初熟之土產、我上帝歟、望爾垂念、施恩於我、</verse>
			</chapter>
		</book>
		<book number="17">
			<chapter number="1">
				<verse number="1">亞哈隨魯 為王、統轄百有二十七州、自 印度 至 古實 、</verse>
				<verse number="2">其時都於 書珊 、在宮坐於王位、</verse>
				<verse number="3">三年、宴諸牧伯、臣僕、各州之顯者、及方伯、即 波斯 瑪代 之權貴、咸在其前、</verse>
				<verse number="4">王於多日、以其榮國之富有、及其威嚴之炫赫示之、凡歷十有八旬、</verse>
				<verse number="5">此日既過、又宴 書珊 宮中之人、自尊逮卑、歷有七日、在宮之院、</verse>
				<verse number="6">以白綠藍三色之布為帷、繫以紫枲之繩、綴以銀環、在於白石之柱、內有金銀之牀、設於紅石白石、黃石黑石、所鋪之地、</verse>
				<verse number="7">金巵賜酒、巵式不一、御酒孔多、示王厚貺、</verse>
				<verse number="8">飲酒有令、勿得強人、蓋王曾命宮中百工、使人各隨所欲、</verse>
				<verse number="9">王后 瓦實提 、亦在 亞哈隨魯 王宮、為諸婦設宴、</verse>
				<verse number="10">屆七日、王飲酒而樂、諭御前宦豎七人、 米戶幔 、 比斯他 、 哈波拿 、 比革他 、 亞拔他 、 西達 、 甲迦 、</verse>
				<verse number="11">請王后 瓦實提 戴后冕至王前、使庶民諸伯得見其美、蓋后有殊色也、</verse>
				<verse number="12">惟后不遵宦豎所傳王命而至、王怒甚、中心如焚、</verse>
				<verse number="13">王之左右、 波斯 瑪代 七伯、時覲王顏、居國之首位、即 甲示拿 、 示達 、 押瑪他 、 他施斯 、 米力 、 瑪西拿 、 米母干 、俱達時務、皆哲士也、凡王有事、例當詢諸明法律者、故問之曰、</verse>
				<verse number="14"></verse>
				<verse number="15">王后 瓦實提 、不遵宦豎所傳 亞哈隨魯 王之命、按律我當如何處之、</verse>
				<verse number="16">米母干 謂王及諸伯曰、后 瓦實提 所為、匪但有害於王、亦有害於王之諸州牧伯庶民、</verse>
				<verse number="17">蓋后之所為、必傳於諸婦、言王召后、而后不至、致諸婦亦蔑視其夫、</verse>
				<verse number="18">今而後、 波斯 瑪代 眾命婦、聞后所為、必效其尤、言於王之牧伯、遂生藐視、憤怒靡已、</verse>
				<verse number="19">如王以為善、則降諭旨、載於 波斯 瑪代 之律、永遠不廢、不容 瓦實提 進御、以其后位、賜較彼尤善者、</verse>
				<verse number="20">王疆宇甚廣、王詔布告通國、則婦必敬其夫、無論尊卑、</verse>
				<verse number="21">王與諸伯、咸悅 米母干 之言、王遂依此而行、</verse>
				<verse number="22">頒詔王之諸州、各依其文字方言、曰夫必於其家為主、亦依其方言而言焉、</verse>
			</chapter>
			<chapter number="2">
				<verse number="1">厥後、王怒既息、追思 瓦實提 、並其所行、及所降之詔、</verse>
				<verse number="2">侍臣曰、宜為王採訪豔麗處女、</verse>
				<verse number="3">請王設官於國之諸州、集豔麗處女、咸至 書珊 、俾入後宮、令內豎 希該 掌之、賜以薰沐所需、</verse>
				<verse number="4">惟王所悅之女、則立為后、以代 瓦實提 、王以為善、依此而行、○</verse>
				<verse number="5">書珊 宮、有 猶大 人 末底改 者、乃 便雅憫 族、 基士 曾孫、 示每 孫、 睚珥 子也、</verse>
				<verse number="6">昔 巴比倫 王 尼布甲尼撒 、自 耶路撒冷 虜 猶大 王 耶哥尼雅 、及其民眾、 末底改 亦與焉、</verse>
				<verse number="7">末底改 叔之女 哈大沙 、又名 以斯帖 、美姿容、有殊色、父母既沒、 末底改 撫養之、以為己女、</verse>
				<verse number="8">王命與詔既頒、眾女咸至 書珊 宮、 以斯帖 亦入宮、內豎 希該 掌其事、</verse>
				<verse number="9">希該 悅 以斯帖 、加恩優渥、急以薰沐所需、及所應得予之、又以當給之宮女七人賜之、移居女室至美之所、</verse>
				<verse number="10">以斯帖 從 末底改 命、不以其國其族告人、</verse>
				<verse number="11">末底改 日往來於女室院前、欲知 以斯帖 安否、並其將來之境遇、</verse>
				<verse number="12">眾女循例薰沐、十有二月、用沒藥之油六月、用芬芳之品、及諸薰沐之品六月、然後依次覲王、</verse>
				<verse number="13">女子入覲、自女室詣王宮、凡其所求、悉以給之、</verse>
				<verse number="14">夕往朝返、居於女子次室、歸司嬪妃之內豎 沙甲 掌之、非王悅之、以名見召、則不得復見、</verse>
				<verse number="15">末底改 叔 亞比孩 之女 以斯帖 、 末底改 以為己女者、屆期覲王、除內豎 希該 所賜而外、一無所求、見者皆悅之、</verse>
				<verse number="16">亞哈隨魯 王七年十月、即提別月、 以斯帖 被引入宮覲王、</verse>
				<verse number="17">王愛之、逾於諸女、蒙王恩寵、較眾處女尤厚、加冕於其首、立為后、以代 瓦實提 、</verse>
				<verse number="18">王緣 以斯帖 故、大宴牧伯臣僕、免各州之租稅、依王厚貺、大頒賞賚、</verse>
				<verse number="19">眾女復集時 末底改 坐於御門、</verse>
				<verse number="20">以斯帖 不以其國其族告人、遵 末底改 所命、與撫養時無異、</verse>
				<verse number="21">末底改 坐御門時、有王之二豎、司閽者 辟探提列 忿怒、謀害 亞哈隨魯 王、</verse>
				<verse number="22">末底改 知之、以告后 以斯帖 、 以斯帖 託 末底改 名、告於王、</verse>
				<verse number="23">繼察之、得其實、懸二豎於木、在王前錄其事於歷代志、</verse>
			</chapter>
			<chapter number="3">
				<verse number="1">厥後、王擢 亞甲 族人、 哈米大他 子 哈曼 、尊之、使其位高於左右諸牧伯、</verse>
				<verse number="2">在御門之臣僕、俱遵王命、跪拜 哈曼 、惟 末底改 不跪不拜、</verse>
				<verse number="3">御門臣僕問之曰、爾奚違王命、</verse>
				<verse number="4">日諫 末底改 、 末底改 不聽、眾以告 哈曼 、欲觀 末底改 事之究竟、蓋 末底改 以己為 猶大 人告之也、</verse>
				<verse number="5">哈曼 見 末底改 不跪不拜、則怒甚、</verse>
				<verse number="6">眾以 末底改 國族告 哈曼 、 哈曼 以為殺此一人、猶微事耳、欲將 亞哈隨魯 王通國、 末底改 之同宗 猶大 人、盡行殲滅、</verse>
				<verse number="7">亞哈隨魯 王十二年正月、即尼散月、人在 哈曼 前、按日與月掣普珥、即籤、至十二月、即亞達月為吉、</verse>
				<verse number="8">哈曼 奏王曰、有一族、散處爾國諸州、其律異乎萬民、不遵王律、容之於王無益、</verse>
				<verse number="9">如王悅之、可頒明詔、翦滅斯族、我將以銀一萬他連得、付於掌國帑者、以儲王庫、</verse>
				<verse number="10">王脫指環、給 亞甲 族人、 哈米大他 子 哈曼 、即 猶大 人之敵、</verse>
				<verse number="11">曰、此銀賜爾、斯民亦付爾、隨意待之、</verse>
				<verse number="12">正月十三日、遂召王之繕寫、從 哈曼 所命書詔、依各州文字、各族方言、繕以御名、鈐以王之指環、普告王臣、各州方伯、各族民長、</verse>
				<verse number="13">遣郵傳詔各州、使於十二月、即亞達月十三日、一日之間、將 猶大 人、無論老幼、嬰孩婦女、盡行殺戮翦滅、俾其隕亡、取其貨財、以為己有、</verse>
				<verse number="14">所錄之詔、頒行各州、宣告各族、使之預備、以待是日、</verse>
				<verse number="15">在 書珊 宮降詔、郵驛遵命、其行甚速、王與 哈曼 坐而飲、惟 書珊 邑、則紛擾焉、</verse>
			</chapter>
			<chapter number="4">
				<verse number="1">末底改 既知此事、自裂其衣、衣麻蒙灰、出至邑中、大聲痛哭、</verse>
				<verse number="2">及御門而止、因衣麻者不可入也、</verse>
				<verse number="3">詔至各州、 猶大 人悲甚、禁食、哭泣、哀號、衣麻臥於灰中者眾、</verse>
				<verse number="4">以斯帖 之侍女內豎進而告之、后則憂甚、遺 末底改 衣、使去其麻、 末底改 不受、</verse>
				<verse number="5">王昔委內豎 哈他革 侍 以斯帖 、 以斯帖 召之、命其往問 末底改 、何事何故、</verse>
				<verse number="6">哈他革 遂出、至御門前之場、見 末底改 、</verse>
				<verse number="7">末底改 以所遇之事、及 哈曼 為滅 猶大 人、許以銀輸王庫之確數、悉告 哈他革 、</verse>
				<verse number="8">又將 書珊 所頒滅 猶大 人之詔、付與 哈他革 、請呈於 以斯帖 、明告此事、且囑其入覲、為己族祈求於王前、</verse>
				<verse number="9">哈他革 返、以 末底改 之言告 以斯帖 、</verse>
				<verse number="10">以斯帖 命 哈他革 告 末底改 曰、</verse>
				<verse number="11">王之臣僕、及諸州之民皆知、凡未蒙王召、擅入內院覲王者、無論男女、殺無赦、俱為一例、非王向之舉其金杖、不得生存、我未蒙召入覲、已三旬矣、</verse>
				<verse number="12">或以 以斯帖 言告 末底改 、</verse>
				<verse number="13">末底改 使覆 以斯帖 曰、勿意爾居王宮、愈於 猶大 眾、必能得免、</verse>
				<verse number="14">今爾得居后位、焉知非為此會、如爾斯時緘默無言、則 猶大 人必從他方、得解脫、蒙拯救、惟爾與父家、將見剿滅耳、</verse>
				<verse number="15">以斯帖 命覆 末底改 曰、</verse>
				<verse number="16">當集 書珊 諸 猶大 人、為我禁食三晝夜、不食不飲、我與侍女亦禁食、然後違例覲王、若亡則亡耳、</verse>
				<verse number="17">末底改 往、咸遵 以斯帖 命而行、</verse>
			</chapter>
			<chapter number="5">
				<verse number="1">越至三日、 以斯帖 衣朝服、立於王宮內院、在王宮相對之所、王在宮中坐其位、對於門、</verse>
				<verse number="2">見后 以斯帖 立於院中、則加恩、向之舉金杖、 以斯帖 乃前、捫其杖端、</verse>
				<verse number="3">王諭之曰、后 以斯帖 、爾何所欲、爾何所求、即國之半、亦必予爾、</verse>
				<verse number="4">以斯帖 曰、我為王設宴、如王悅之、請與 哈曼 、今日赴宴、</verse>
				<verse number="5">王命曰、使 哈曼 速行、如 以斯帖 所言、於是王及 哈曼 、赴 以斯帖 所備之宴、</verse>
				<verse number="6">宴飲之時、王謂 以斯帖 曰、爾何所求、我必予爾、爾何所欲、即國之半、亦必為之、</verse>
				<verse number="7">以斯帖 曰、我之所求所欲、</verse>
				<verse number="8">我若沾恩於王前、且王悅之、允我所求、成我所欲、請與 哈曼 、赴我所設之宴、明日必依王言而行、</verse>
				<verse number="9">是日 哈曼 中心歡悅、欣然而出、然見 末底改 在御門、不起立、不動身、則怒甚、</verse>
				<verse number="10">強忍而歸、招其友及妻 細利斯 至、</verse>
				<verse number="11">以其財貨之富、子女之繁、及王擢而升之、超於諸伯王臣諸事、悉告之、</verse>
				<verse number="12">且曰、后 以斯帖 設宴、予而外、不許人偕王赴之、明日設宴、我與王又見請、</verse>
				<verse number="13">惟見 猶大 人 末底改 坐於御門、則此一切、不足為意、</verse>
				<verse number="14">其妻 細利斯 與諸友謂之曰、當具木高五丈、明日求王、懸 末底改 於上、然後欣然與王赴宴、 哈曼 悅其言、使具木焉、</verse>
			</chapter>
			<chapter number="6">
				<verse number="1">是夕王不得寢、命取歷代史記、乃誦於王前、</verse>
				<verse number="2">其中載云、王之二豎、司閽者 辟探提列 、謀害 亞哈隨魯 王、 末底改 首告之、</verse>
				<verse number="3">王問曰、 末底改 因此、膺何尊榮爵位、侍臣對曰、無之、</verse>
				<verse number="4">王曰、誰在院中、時、 哈曼 適進王宮外院、欲與王言、懸 末底改 於其所具之木、</verse>
				<verse number="5">侍臣對曰、 哈曼 立於院中、王曰、使之入、</verse>
				<verse number="6">哈曼 入、王問曰、王欲榮者、若何待之、 哈曼 意謂、王欲榮者、孰逾於我、</verse>
				<verse number="7">遂曰、王欲榮之、</verse>
				<verse number="8">則取王所服之朝衣、及王所乘戴冠之馬、</verse>
				<verse number="9">以衣與馬、付最尊之大臣一人、以衣衣王所欲榮者、使之乘馬、遊於邑衢、宣告其前曰、王欲榮者、待之若是、</verse>
				<verse number="10">王命 哈曼 曰、速取衣馬、依爾所言、以待坐於御門者、 猶大 人 末底改 、凡爾所言、毋少欠缺、</verse>
				<verse number="11">哈曼 遂取衣馬、以衣衣 末底改 、俾其乘馬、遊於邑衢、宣告其前曰、王欲榮者、待之若是、</verse>
				<verse number="12">末底改 反御門、 哈曼 則憂、蒙首趨歸、</verse>
				<verse number="13">以所遇之事、悉告其妻 細利斯 、及諸友朋、彼之智士、暨其妻曰、爾始屈於 末底改 、如彼果 猶大 族、爾必不能與抗、終必仆於其前、</verse>
				<verse number="14">言時、王之內豎至、亟攜 哈曼 、赴 以斯帖 所備之宴、</verse>
			</chapter>
			<chapter number="7">
				<verse number="1">王與 哈曼 、赴后 以斯帖 之宴、</verse>
				<verse number="2">是日宴時、王復問 以斯帖 曰、后 以斯帖 、爾何所求、我必予爾、爾何所欲、即國之半、亦必為之、</verse>
				<verse number="3">后 以斯帖 對曰、我若沾恩於王前、且王悅之、則請依我所求、賜我生命、依我所欲、保我民族、</verse>
				<verse number="4">我與我民見鬻、欲加殺戮翦滅、俾歸隕亡、我儕若被鬻為奴為婢、我則緘默不言、蓋以我儕遇禍、較王受損、不足數也、</verse>
				<verse number="5">王謂后 以斯帖 曰、敢起意為此者、誰乎、其人何在、</verse>
				<verse number="6">以斯帖 曰、厥仇厥敵、即此惡人 哈曼 也、於是 哈曼 驚懼、在王與后前、</verse>
				<verse number="7">王忿然而起、離席往於御苑、 哈曼 知王必罪己、則起立、求后 以斯帖 救其生命、</verse>
				<verse number="8">王自御苑復返宴所、見 哈曼 伏於 以斯帖 所在之榻、則曰、在宮中、在我前、彼乃強迫后耶、王出斯言、左右遂蒙 哈曼 面、</verse>
				<verse number="9">侍王之內豎 哈波拿 曰、 末底改 昔有救王之功、 哈曼 為之備木、高五丈、今立於己家、王曰、懸之其上、</verse>
				<verse number="10">遂以 哈曼 、懸於為 末底改 所備之木、王怒乃息、</verse>
			</chapter>
			<chapter number="8">
				<verse number="1">是日 亞哈隨魯 王、以 猶大 人之仇 哈曼 家、付於后 以斯帖 、 末底改 亦覲王、蓋 以斯帖 告王為己戚屬也、</verse>
				<verse number="2">王脫己之指環、由 哈曼 所奪者、錫 末底改 、 以斯帖 委 末底改 治 哈曼 家、</verse>
				<verse number="3">以斯帖 復言於王前、伏其足下、涕泣哀求、除 亞甲 族人 哈曼 之害、及攻 猶大 人之惡謀、</verse>
				<verse number="4">王向 以斯帖 舉其金杖、 以斯帖 起、立於王前、</verse>
				<verse number="5">曰、 亞甲 族人、 哈米大他 子 哈曼 、設謀頒詔、殺戮在王諸州之 猶大 人、如王悅之、我若沾恩於王前、王視為善、王目悅我、則請降諭廢之、</verse>
				<verse number="6">我民遇害、我何以堪、我族被滅、我何忍見、</verse>
				<verse number="7">王謂后 以斯帖 、及 猶大 人 末底改 曰、 哈曼 欲害 猶大 人、被懸於木、我以其家賜 以斯帖 、</verse>
				<verse number="8">今可隨意、託王名書詔、頒於 猶大 人、以王指環鈐之、蓋繕以王名、鈐以王指環之詔、莫能廢也、</verse>
				<verse number="9">三月即西彎月、二十三日、王之繕寫見召、從 末底改 所言書詔、傳於自 印度 至 古實 、百有二十七州之 猶大 人、以及大臣、方伯民長、依各州之文字、各族之方言、亦按 猶大 人之文字方言、</verse>
				<verse number="10">繕以 亞哈隨魯 王名、鈐以王之指環、遣郵乘御廄所產快馬傳之、</verse>
				<verse number="11">詔曰、王許各州諸邑之 猶大 人、於十二月、即亞達月十三日、一日之間咸集、自相扞衛、以保其生、殺戮翦滅各州作勢攻彼之人、使之隕亡、及厥婦孺、取其貨財、以為己有、</verse>
				<verse number="12"></verse>
				<verse number="13">書錄此詔、頒行各州、宣告各族、使 猶大 人設備、屆期復仇於敵、</verse>
				<verse number="14">郵乘御馬之快者、奉王命而疾馳、此詔出自 書珊 宮、</verse>
				<verse number="15">末底改 衣朝服、厥色藍白、首冠大金冕、外衣赤枲袍、出自王前、 書珊 邑民、歡呼喜樂、</verse>
				<verse number="16">猶大 人咸有光寵尊榮、欣喜歡忭、</verse>
				<verse number="17">王詔所至各州大邑、 猶大 人欣喜歡忭、設筵守為佳日、斯土之民緣畏 猶大 人、入其籍者多焉、</verse>
			</chapter>
			<chapter number="9">
				<verse number="1">十二月即亞達月、十三日、 猶大 人之仇、將行王之前詔、冀制 猶大 人、而反為 猶大 人所制、</verse>
				<verse number="2">是日 猶大 人、集於 亞哈隨魯 王各州諸邑、殺戮欲害己者、莫能禦之、以諸族咸畏之也、</verse>
				<verse number="3">州牧、大臣、方伯、暨從王事之百寮、畏 末底改 、助 猶大 人、</verse>
				<verse number="4">蓋 末底改 尊於朝廷、名揚諸州、爵位日隆、</verse>
				<verse number="5">猶大 人以刃擊諸敵、殺戮之、翦滅之、凡憾之者、任意而待、</verse>
				<verse number="6">在 書珊 城、 猶大 人殺五百人、</verse>
				<verse number="7">又殺 巴珊大他 、 達分 、 亞斯帕他 、</verse>
				<verse number="8">破拉他 、 亞大利雅 、 亞利大他 、</verse>
				<verse number="9">帕瑪斯他 、 亞利賽 、 亞利代 、 瓦耶撒他 、</verse>
				<verse number="10">此十人、乃 哈米大他 之孫、 猶大 人敵 哈曼 之子、惟不取其貨財、</verse>
				<verse number="11">當日在 書珊 城、核被殺者之數、呈於王前、</verse>
				<verse number="12">王以告后 以斯帖 曰、 猶大 人在 書珊 城中、既殺五百人、並戮 哈曼 十子、則在王之諸州、其所為者可知矣、今爾何求、我必予爾、尚有所欲、我必為之、</verse>
				<verse number="13">以斯帖 曰、如王悅之、則請允居 書珊 之 猶大 人、明日仍行今日之詔、並以 哈曼 十子、懸之於木、</verse>
				<verse number="14">王命依此而行、頒詔於 書珊 、遂取 哈曼 十子懸之、</verse>
				<verse number="15">亞達月十四日、居 書珊 之 猶大 人復集、殺三百人、惟不取其貨財、</verse>
				<verse number="16">在王諸州之 猶大 人亦集、自相扞衛、以保其生、免敵之擾、殺憾己者、七萬五千人、惟不取其貨財、</verse>
				<verse number="17">亞達月十三日行此事、十四日憩息、以為筵宴喜樂之日、</verse>
				<verse number="18">居 書珊 之 猶大 人、於十三日、十四日會集、十五日憩息、以為設筵喜樂之日、</verse>
				<verse number="19">故居鄉里之 猶大 人、今於亞達月十四日、筵宴喜樂、以為佳日、互相饋遺、○</verse>
				<verse number="20">末底改 錄其事、致書在 亞哈隨魯 王諸州之 猶大 人、無間遠邇、</verse>
				<verse number="21">每歲守亞達月之十四日、十五日、</verse>
				<verse number="22">以是月是日、 猶大 人免敵之擾、轉憂為喜、轉戚為愉、守為佳日、於此二日、筵宴喜樂、互相饋遺、賙恤貧乏、</verse>
				<verse number="23">猶大 人循 末底改 所達之書、以始行之事、立為永例、</verse>
				<verse number="24">蓋 亞甲 族人、 哈米大他 子 哈曼 、謀害 猶大 人、欲殲其眾、掣普珥即籤、定日殺戮之、勦滅之、</verse>
				<verse number="25">其事為王所知、王則頒詔、使 哈曼 謀害 猶大 人之惡計、歸於其首、父子俱懸於木、</verse>
				<verse number="26">後以普珥音義、名斯二日曰普琳、 猶大 人緣此書所載、及己所見所遇、</verse>
				<verse number="27">議定己與後裔、及凡歸附之者、每歲依其例文、屆期守此二日、永世弗替、</verse>
				<verse number="28">各州諸邑、歷世各家、謹記恪守是日、此普琳日、在 猶大 人中、必不可廢、其裔永誌弗諼、</verse>
				<verse number="29">亞比孩 女、王后 以斯帖 、及 猶大 人 末底改 、為文以證普琳之第二書、</verse>
				<verse number="30">且以和平誠實之言、致書於 亞哈隨魯 國、百有二十七州之 猶大 人、</verse>
				<verse number="31">依期守普琳日、循 猶大 人 末底改 、及后 以斯帖 所命、從 猶大 人為己及裔、所定禁食哭號之例、</verse>
				<verse number="32">以斯帖 降諭、定守普琳日、其事錄之於册、</verse>
			</chapter>
			<chapter number="10">
				<verse number="1">亞哈隨魯 王使平陸海島、咸納貢稅、</verse>
				<verse number="2">彼以權力所行、及擢 末底改 、加以顯爵、其事之詳、俱載於 瑪代 波斯 列王紀、</verse>
				<verse number="3">猶大 人 末底改 、位居 亞哈隨魯 王之次、在 猶大 人中為尊、見悅於諸同宗、以和平之言、安撫其族、惟求其民之益焉、</verse>
			</chapter>
		</book>
		<book number="18">
			<chapter number="1">
				<verse number="1">烏斯 地有名 約伯 者、為人純全端正、寅畏上帝、離棄諸惡、</verse>
				<verse number="2">生子七、女三、</verse>
				<verse number="3">其產有羊七千、駝三千、牛五百耦、牝驢五百、僕從眾多、在東方、斯人為至大、</verse>
				<verse number="4">厥子各於所定之日、設筵於室、邀其姊妹三人共食、</verse>
				<verse number="5">宴日既過、 約伯 召而潔之、晨興、按其人數、為之獻燔祭、蓋曰、恐我子干罪、心違上帝、 約伯 所為恆若此、○</verse>
				<verse number="6">一日、上帝眾子詣耶和華前、 撒但 亦與焉、</verse>
				<verse number="7">耶和華謂 撒但 曰、爾奚自、對曰、徧歷塵寰、往來其間而返、</verse>
				<verse number="8">耶和華曰、我僕 約伯 、爾留意乎、彼純全端正、寅畏上帝、離棄諸惡、世無其匹、</verse>
				<verse number="9">對曰、 約伯 寅畏上帝、豈無所為乎、</verse>
				<verse number="10">爾豈非藩圍其身家、及凡所有乎、錫嘏其手所為、其產增益於地、</verse>
				<verse number="11">今且伸手擊其所有、必面違爾、</verse>
				<verse number="12">耶和華曰、凡彼所有、悉付爾手、惟勿加手於其身、 撒但 乃退、○</verse>
				<verse number="13">一日、 約伯 子女宴於兄室、</verse>
				<verse number="14">使者來告 約伯 曰、牛耕於田、驢齧芻於側、</verse>
				<verse number="15">示巴 人猝至、掠之、以刃殺僕、惟我獨逃、以告、</verse>
				<verse number="16">言時、又一人至曰、上帝之火、自天而降、焚羊及僕、惟我獨逃、以告、</verse>
				<verse number="17">言時、又一人至曰、 迦勒底 人、分為三隊猝至、掠駝、以刃殺僕、惟我獨逃、以告、</verse>
				<verse number="18">言時、又一人至曰、爾子女宴於兄室、</verse>
				<verse number="19">大風自野至、擊室四隅、室傾、少者被壓而死、惟我獨逃、以告、</verse>
				<verse number="20">約伯 遂起、裂衣薙首、伏地而拜、</verse>
				<verse number="21">曰、我裸而出母胎、亦裸而歸、耶和華與之、耶和華取之、耶和華之名、宜頌美也、</verse>
				<verse number="22">約伯 於此諸事、不干罪、不非上帝、</verse>
			</chapter>
			<chapter number="2">
				<verse number="1">又一日、上帝眾子詣耶和華前、 撒但 亦與焉、</verse>
				<verse number="2">耶和華謂 撒但 曰、爾奚自、對曰、徧歷塵寰、往來其間而返、</verse>
				<verse number="3">耶和華曰、我僕 約伯 、爾留意乎、彼純全端正、寅畏上帝、離棄諸惡、世無其匹、爾雖激我、無故滅之、彼仍守厥正、</verse>
				<verse number="4">撒但 對曰、以皮代皮、人願捐其所有、以保生命、</verse>
				<verse number="5">今且伸手擊其骨肉、必面違爾、</verse>
				<verse number="6">耶和華曰、彼在爾手、惟存其生、</verse>
				<verse number="7">撒但 退、擊 約伯 、使之發癰、自踵至頂、</verse>
				<verse number="8">乃坐於灰、以片瓦搔身、</verse>
				<verse number="9">其妻曰、爾猶守正乎、其違上帝而死、</verse>
				<verse number="10">曰、爾出言、如愚婦也、我儕自上帝受福、不亦受禍乎、 約伯 於此諸事、未嘗以口干罪、○</verse>
				<verse number="11">約伯 三友、 提幔 人 以利法 、 書亞 人 比勒達 、 拿瑪 人 瑣法 、聞彼遭此諸難、各自其地至、相約偕往、哀而慰之、</verse>
				<verse number="12">舉目遙望、而不之識、大聲號哭、各裂其衣、向天揚塵蒙首、</verse>
				<verse number="13">同坐於地、歷七晝夜、見其憂甚、無與言者、</verse>
			</chapter>
			<chapter number="3">
				<verse number="1">厥後、 約伯 啟口、詛其誕辰、</verse>
				<verse number="2">曰、願我生之日泯沒、人言妊男之夕無有、</verse>
				<verse number="3"></verse>
				<verse number="4">願是日晦冥、上帝不垂顧之、輝光不燭照之、</verse>
				<verse number="5">願幽暗陰翳取之、靉靆覆之、日蝕恐之、</verse>
				<verse number="6">願是夕為昏黑所奪、不豫於年期、不入乎月數、</verse>
				<verse number="7">願是夕孤寂、不聞歡聲、</verse>
				<verse number="8">願彼詛日、有術招鱷者詛之、</verse>
				<verse number="9">願其晨星闇然、盼光不得、曙色不見、</verse>
				<verse number="10">因其不閉我母胎之門、不掩我目前之難、</verse>
				<verse number="11">我何不墮胎而死、何不甫產而亡、</verse>
				<verse number="12">胡為膝接我、乳哺我、</verse>
				<verse number="13">非然者、則已宴然而臥、安然而寢、</verse>
				<verse number="14">與為己重建邱墟之君相同在、</verse>
				<verse number="15">或與有金、以銀充室之侯伯相偕、</verse>
				<verse number="16">或如未滿期之胎、未見光之嬰、</verse>
				<verse number="17">在彼兇暴者息騷擾、困憊者得康寧、</verse>
				<verse number="18">囚者相安、不聞督迫之聲、</verse>
				<verse number="19">尊卑同居、奴脫於主、○</verse>
				<verse number="20">胡為賜光於受難者、賜生於苦心者、</verse>
				<verse number="21">彼望死不得、掘地求之、甚於求寶藏、</verse>
				<verse number="22">尋獲塚墓、則喜樂不勝、</verse>
				<verse number="23">人為上帝所域、行徑迷茫、胡為錫之以光、</verse>
				<verse number="24">我未食而先歎、呻吟之聲、有如水湧、</verse>
				<verse number="25">所慮者臨我、所懼者及我、</verse>
				<verse number="26">不得平康、不得安居、不得宴息、而難至焉、</verse>
			</chapter>
			<chapter number="4">
				<verse number="1">提幔 人 以利法 曰、</verse>
				<verse number="2">人若試與爾言、爾厭之乎、然誰能自禁不言耶、</verse>
				<verse number="3">昔爾訓眾、手弱者堅之、</verse>
				<verse number="4">將躓者以言持之、膝弱者健之、</verse>
				<verse number="5">今也災難臨爾、而爾迷惘、迫爾、而爾驚惶、</verse>
				<verse number="6">爾之所恃、非在寅畏乎、爾之所望、非在正行乎、</verse>
				<verse number="7">試思無辜者伊誰淪沒、端正者何處見絕、</verse>
				<verse number="8">以我觀之、耕惡種孽、所穫如之、</verse>
				<verse number="9">上帝吹噓、彼則喪亡、上帝震怒、彼則消滅、</verse>
				<verse number="10">獅之吼、與猛獅之聲俱息、稚獅之齒見折、</verse>
				<verse number="11">老獅絕食而死、牝獅之子離散、</verse>
				<verse number="12">我竊得一事、我耳微聞其聲、</verse>
				<verse number="13">乃於夜間人酣睡時、出於幻想之意、</verse>
				<verse number="14">驚駭戰慄臨我、百骨悚動、</verse>
				<verse number="15">靈過我前、毛髮森豎、</verse>
				<verse number="16">彼立、不辨其狀、第見有象、在於目前、靜默之中、我聞有聲云、</verse>
				<verse number="17">必死之人、豈義於上帝乎、世人豈潔於造之者乎、</verse>
				<verse number="18">即其臣僕、猶不足恃、即其使者、尚責其愚、</verse>
				<verse number="19">況居土舍、基塵埃、為蠹所敗者乎、</verse>
				<verse number="20">旦夕之間、即見毀滅、永歸烏有、無人介意、</verse>
				<verse number="21">其中幕索、非見奪乎、未得智慧、而隕亡焉、</verse>
			</chapter>
			<chapter number="5">
				<verse number="1">爾且呼籲、有應者乎、諸聖之中、爾誰向乎、</verse>
				<verse number="2">忿怒殺愚人、妒忌滅癡者、</verse>
				<verse number="3">嘗見愚者盤根、我立詛其室家、</verse>
				<verse number="4">其子遠乎寧域、受屈抑於邑門、無人援拯、</verse>
				<verse number="5">飢者食其禾稼、自棘籬而取之、陷阱啟口、吞其貨財、</verse>
				<verse number="6">禍非自土而生、災非自地而發、</verse>
				<verse number="7">人生遇難、如火星之飛揚、</verse>
				<verse number="8">若我、則必仰望上帝、以事託之、</verse>
				<verse number="9">彼行大事不可測、行奇事不勝數、</verse>
				<verse number="10">降雨於土壤、賜水於田疇、</verse>
				<verse number="11">卑者置之於高處、憂者舉之於寧域、</verse>
				<verse number="12">敗狡者之計、俾其所謀不得成、</verse>
				<verse number="13">令智者自中其詭計、使譎者之謀早敗、</verse>
				<verse number="14">若輩晝遇晦冥、午間捫搎、有如昏夜、</verse>
				<verse number="15">惟上帝脫貧人於口中刀、援之於強者手、</verse>
				<verse number="16">如是、窮乏者有望、不義者緘口、○</verse>
				<verse number="17">上帝所懲者有福、故全能者之譴責、爾勿輕視、</verse>
				<verse number="18">蓋彼破之、而復裹之、傷之、而手醫之、</verse>
				<verse number="19">爾遇六災、彼必救之、即遭七難、禍不及身、</verse>
				<verse number="20">饑時拯爾於死亡、戰時脫爾於鋒刃、</verse>
				<verse number="21">口舌之害、爾得避匿、災禍臨時、爾無畏懼、</verse>
				<verse number="22">遭毀滅饑饉而反笑、遇野獸亦無恐、</verse>
				<verse number="23">田石爾與盟、野獸與爾和、</verse>
				<verse number="24">帳幕之安可知、稽爾羊牢、無有所失、</verse>
				<verse number="25">且知爾族繁衍、爾裔如地上之茂草、</verse>
				<verse number="26">爾壽滿盈、始歸墳墓、譬諸禾束、屆期蓋藏、</verse>
				<verse number="27">此理我已詳察、誠為如是、爾其聞而知之、自得其益、</verse>
			</chapter>
			<chapter number="6">
				<verse number="1">約伯 曰、</verse>
				<verse number="2">惟願權我之憂、衡我之難、</verse>
				<verse number="3">較諸海沙尤重、故我言詞造次、</verse>
				<verse number="4">全能者之矢、入於我躬、我靈飲其毒、上帝之威烈、列陳攻我、</verse>
				<verse number="5">野驢有薪豈呼乎、牛有芻豈鳴乎、</verse>
				<verse number="6">物淡無鹽可食乎、蛋白有味乎、</verse>
				<verse number="7">此事乃如可厭之食、我靈弗受之、</verse>
				<verse number="8">惟願得我所求、上帝賜我所望、</verse>
				<verse number="9">即其樂意壓我、伸手絕我、</verse>
				<verse number="10">我則尚有慰藉、縱罹無已之苦、猶可踴躍、因我未違聖者之言、</verse>
				<verse number="11">我力若何、尚可待乎、我終若何、尚可忍乎、</verse>
				<verse number="12">我力豈石之力乎、我體豈銅乎、</verse>
				<verse number="13">我中非無輔助乎、我智非盡屏除乎、</verse>
				<verse number="14">人將頹敗、失其對全能者之寅畏、其友宜矜恤之、</verse>
				<verse number="15">我昆弟行詐偽、如溪之竭、如澗之涸、</verse>
				<verse number="16">初因凝冰而闇、雪藏其中、</verse>
				<verse number="17">至暖則消、既暑則乾、</verse>
				<verse number="18">沿溪而行之旅、迂道入野而死、</verse>
				<verse number="19">提瑪 之行旅望之、 示巴 之羣侶企之、</verse>
				<verse number="20">失所望則抱愧、至其地則蒙羞、</verse>
				<verse number="21">爾曹亦然、見彼威烈、則恐懼焉、</verse>
				<verse number="22">我豈雲供我、或以物餽我、</verse>
				<verse number="23">豈云援我於敵手、贖我於虐人、</verse>
				<verse number="24">請爾訓誨、我則緘口、且使我知、何事有過、</verse>
				<verse number="25">正言之力何其大、惟爾之譴、何所譴耶、</verse>
				<verse number="26">爾欲譴言詞乎、不知絕望之人、其論如風、</verse>
				<verse number="27">爾欲為孤子而探鬮、以友朋為貿易、</verse>
				<verse number="28">請爾觀我、必不覿面言誑、</verse>
				<verse number="29">請爾轉意、勿為不義、其復轉意、我事乃義、</verse>
				<verse number="30">我舌有不義乎、我口不辨邪惡乎、</verse>
			</chapter>
			<chapter number="7">
				<verse number="1">人在於世、無戰爭乎、其日不猶傭人之日乎、</verse>
				<verse number="2">奴冀昏暮、傭望工值、</verse>
				<verse number="3">我受累月之苦、亦若是、辛勞之夜、為我而定、</verse>
				<verse number="4">我寢則曰、何時而興、而夜何時逝乎、輾轉反側、迄於平旦、</verse>
				<verse number="5">我體被蛆與土、膚既合而復裂、</verse>
				<verse number="6">我日速於梭、消磨於無望、</verse>
				<verse number="7">我命只在呼吸、爾其念之、我目不復見福祉、</verse>
				<verse number="8">觀者之目、不復見我、爾目視我、我已烏有、</verse>
				<verse number="9">如雲消散而沒、人入陰府、亦不復返、</verse>
				<verse number="10">不再歸於其室、故土不復識之、</verse>
				<verse number="11">緣此、我不自禁我口、我靈之痛必言之、我心之苦必訴之、</verse>
				<verse number="12">我豈滄海、豈鱷魚、致爾防禦我乎、</verse>
				<verse number="13">如曰我牀必慰我、我榻必解我憂、</verse>
				<verse number="14">則爾以夢幻驚我、以異象恐我、</verse>
				<verse number="15">甚至我魂寧願氣閉死亡、愈於寄此骸骨、</verse>
				<verse number="16">我厭生命、不欲久存、我日空虛、願勿顧我、</verse>
				<verse number="17">世人維何、致爾大之、而注意焉、</verse>
				<verse number="18">每晨臨之、每時試之、</verse>
				<verse number="19">爾至何時、轉目不我顧、待我咽津乎、</verse>
				<verse number="20">鑒察人者、我即有罪、於爾何涉、曷以我為的、使我視己為重負、</verse>
				<verse number="21">何不赦我過、宥我愆、以我將臥於土、爾勤求我、已不在焉、</verse>
			</chapter>
			<chapter number="8">
				<verse number="1">書亞 人 比勒達 曰、</verse>
				<verse number="2">爾為此言、迄於何時、爾口之詞、有若狂風、伊於胡底、</verse>
				<verse number="3">上帝豈背乎公、全能者豈戾乎義、</verse>
				<verse number="4">如爾子女獲罪於彼、致受其過之報、</verse>
				<verse number="5">爾若勤求上帝、祈於全能者、</verse>
				<verse number="6">躬為清潔正直、上帝必為爾憬然、俾爾公義之室振興、</verse>
				<verse number="7">爾始雖微小、終必昌熾、</verse>
				<verse number="8">我為昨日之人、罔有知識、在世之日如影、請爾詢於前代、務厥祖所考驗、</verse>
				<verse number="9"></verse>
				<verse number="10">彼豈不訓告爾、以心內之言語爾乎、</verse>
				<verse number="11">葦無泥能生乎、蒲無水能長乎、</verse>
				<verse number="12">尚青之時、未經芟刈、先百草而枯槁、</verse>
				<verse number="13">忘上帝者、其徑亦如斯、不虔敬者、其望必泯滅、</verse>
				<verse number="14">所恃者必斷折、所賴者乃蛛網、</verse>
				<verse number="15">倚室而室不立、扶室而室不存、</verse>
				<verse number="16">草受日光、其色青葱、蔓延圃外、</verse>
				<verse number="17">根繞壘、深及石、</verse>
				<verse number="18">假令被除、離乎其所、其地則不識之、謂曰、未嘗見爾、</verse>
				<verse number="19">其途中之樂如此、厥後他物自地而生、</verse>
				<verse number="20">上帝不棄完人、不扶惡人、</verse>
				<verse number="21">必以嬉笑充爾口、歡呼滿爾脣、</verse>
				<verse number="22">憾爾者必蒙羞恥、行惡者其幕無存、</verse>
			</chapter>
			<chapter number="9">
				<verse number="1">約伯 曰、</verse>
				<verse number="2">我誠知其若是、但人於上帝前、安能為義、</verse>
				<verse number="3">若欲與辯、千難答一、</verse>
				<verse number="4">其心明、其力強、自愎而敵之者、孰能亨通、</verse>
				<verse number="5">彼發怒以傾山、移山而山不覺、</verse>
				<verse number="6">使地震而離所、其柱動搖、</verse>
				<verse number="7">命日則不出、封星則不見、</verse>
				<verse number="8">獨張天宇、履蹈海濤、</verse>
				<verse number="9">造北斗參昴、及南方之宮、</verse>
				<verse number="10">行大事不可測、行奇事不勝數、</verse>
				<verse number="11">過我而我不見、前行而我不覺、</verse>
				<verse number="12">彼取之、誰能拒之、孰問之曰、爾何為耶、</verse>
				<verse number="13">上帝不回厥怒、助 拉哈伯 者、屈伏於其下、</verse>
				<verse number="14">況我何敢答之、擇言與辯、</verse>
				<verse number="15">我雖為義、亦不敢答、惟祈於鞫我者而已、</verse>
				<verse number="16">我若籲之而蒙允、猶不信其聽我聲、</verse>
				<verse number="17">彼以暴風折我、無故益我之傷、</verse>
				<verse number="18">不容我呼吸、以苦充我、</verse>
				<verse number="19">若論能力、彼則云我在此、若言訊鞫、彼則雲誰定期、</verse>
				<verse number="20">我雖為義、我口猶罪我、我雖純全、我口猶證我背戾、</verse>
				<verse number="21">我乃純全、而不自顧、厭我生命、</verse>
				<verse number="22">事皆一致、故曰完人惡人、俱為上帝所滅、</verse>
				<verse number="23">如災忽行殺戮、無辜者遘難、彼必笑之、</verse>
				<verse number="24">世界付於惡人之手、蒙蔽鞫者之面、為之者、非上帝而誰、</verse>
				<verse number="25">我日速於郵傳、趨而不見福祉、</verse>
				<verse number="26">日過如扁舟、又如疾下攫物之鷹、</verse>
				<verse number="27">我若自謂、必忘我怨、去憂色、為歡容、</verse>
				<verse number="28">則因我苦而懼、知爾不以我為無辜、</verse>
				<verse number="29">我必見罪、何猶徒勞、</verse>
				<verse number="30">我即以雪濯身、以鹼潔手、</verse>
				<verse number="31">爾必浸我於阬、我衣亦將厭我、</verse>
				<verse number="32">彼非人與我等、俾我應答、與同赴審、</verse>
				<verse number="33">其間無聽訟者、措手於我兩造、</verse>
				<verse number="34">願其杖離我、其威烈不復怖我、</verse>
				<verse number="35">我則敢言、無所畏葸、蓋我自覺非若彼也、</verse>
			</chapter>
			<chapter number="10">
				<verse number="1">我心厭我生命、將縱言我憂、述我中心之苦、</verse>
				<verse number="2">語上帝曰、毋擬我罪、示我何因、與我爭辯、</verse>
				<verse number="3">爾手所造、則虐待之、輕視之、惡人之謀、則焜耀之、爾豈以是為善乎、</verse>
				<verse number="4">爾豈肉眼、鑒觀豈若世人、</verse>
				<verse number="5">爾日豈如人之日、爾年豈如人之年、</verse>
				<verse number="6">致爾尋我愆、察我罪、</verse>
				<verse number="7">究之、爾知我非惡人、莫能援於爾手、</verse>
				<verse number="8">爾手造我、甄陶成形、乃欲滅我、</verse>
				<verse number="9">請爾記憶、昔爾造我、猶之合土、今使我復歸塵埃乎、</verse>
				<verse number="10">其時豈非傾我如乳、凝我如酪、</verse>
				<verse number="11">衣我以皮肉、維我以筋骨、</verse>
				<verse number="12">賜我生命、加我恩寵、眷佑我靈、</verse>
				<verse number="13">然爾有意、久蓄於衷、我所知也、</verse>
				<verse number="14">我若干罪、爾則注目、必不赦我愆尤、</verse>
				<verse number="15">我若行惡、則有禍矣、我若為義、亦不昂首、愧恥盈懷、目擊我難、</verse>
				<verse number="16">我若昂首、爾則獵我若獅、顯奇異於我躬、</verse>
				<verse number="17">爾復立證攻我、向我增怒、如軍旅迭出以擊我、</verse>
				<verse number="18">胡為出我於胎、莫若氣絕、無目見我、</verse>
				<verse number="19">則我雖有若無、出胎即舁於墓、</verse>
				<verse number="20">我日非幾希乎、請爾止而舍我、俾我稍得慰藉、</verse>
				<verse number="21">在我往而不返之先、未至幽冥陰翳之地、</verse>
				<verse number="22">其地昏黑幽冥、陰翳混沌、其光乃暗、</verse>
			</chapter>
			<chapter number="11">
				<verse number="1">拿瑪 人 瑣法 曰、</verse>
				<verse number="2">言既多、豈可不答、侈口者、豈得稱義、</verse>
				<verse number="3">爾之誇詡、豈能俾人緘口、爾之姍笑、豈不致愧、</verse>
				<verse number="4">爾曰我道純正、我在上帝目中為潔、</verse>
				<verse number="5">願上帝發言、啟口以攻爾、</verse>
				<verse number="6">示爾以智慧之奧秘、蓋彼富有知識、當知上帝罰爾、較之爾罪所應受者、猶為少也、</verse>
				<verse number="7">爾以考究、可測度上帝乎、爾能洞悉全能者乎、</verse>
				<verse number="8">其智高於穹蒼、爾能何為、深於陰府、爾有何知、</verse>
				<verse number="9">其度寬於地、闊於海、</verse>
				<verse number="10">彼若經過、執人而禁之、集人而鞫之、孰能禦焉、</verse>
				<verse number="11">蓋其洞悉虛妄之人、明鑒罪惡、不待忖度、</verse>
				<verse number="12">世人空空無知、生而等於野驢之子、</verse>
				<verse number="13">爾若秉心正直、向上帝舉手、</verse>
				<verse number="14">有惡在手、即遠屏之、不容不義居於爾幕、</verse>
				<verse number="15">則可仰面無愧、堅立不懼、</verse>
				<verse number="16">必忘爾苦、憶之如逝水、</verse>
				<verse number="17">爾壽高朗、愈於日午、雖有幽暗、終如平旦、</verse>
				<verse number="18">因有希冀、則帖然穩固、四周覘望、則坦然宴息、</verse>
				<verse number="19">爾可偃臥、恐爾者無人、仰爾者維眾、</verse>
				<verse number="20">惟彼惡人、其目必盲、逃避無地、彼之所望、在絕其生、</verse>
			</chapter>
			<chapter number="12">
				<verse number="1">約伯 曰、</verse>
				<verse number="2">爾曹為民、無疑也、智慧將與爾偕亡、</verse>
				<verse number="3">然我亦有聰明、不亞於爾、所言之事、誰不知之、</verse>
				<verse number="4">我籲上帝、蒙其俞允、而貽笑於鄰里、義人完人、乃為笑柄、</verse>
				<verse number="5">安居者中存輕視患難之意、足躓者則遇之、</verse>
				<verse number="6">寇賊之幕、乃獲亨通、以己手為神、激上帝怒者、竟享穩固、</verse>
				<verse number="7">試問走獸、彼必訓爾、試問飛鳥、亦必告爾、</verse>
				<verse number="8">與地言之、彼必誨爾、海中鱗族、亦必語爾、</verse>
				<verse number="9">凡此、誰不知乃耶和華所為、</verse>
				<verse number="10">動物之生、世人之氣、悉在其手、</verse>
				<verse number="11">耳豈非辨言、如口之嘗食乎、</verse>
				<verse number="12">年老者有智慧、壽高者有聰明、</verse>
				<verse number="13">在上帝有智慧能力、亦有謀畧聰明、</verse>
				<verse number="14">毀之不得復建、錮人莫之能釋、</verse>
				<verse number="15">止水則水涸、出之則地淹、</verse>
				<verse number="16">在彼具能力、有智慧、受惑與惑人者、皆其所轄、</verse>
				<verse number="17">褫謀夫、攜之去、使士師為愚、</verse>
				<verse number="18">釋君王之所繫、轉以索繫其腰、</verse>
				<verse number="19">褫祭司、攜之去、使強者傾覆、</verse>
				<verse number="20">廢忠誠者之才辯、奪年老者之知識、</verse>
				<verse number="21">被王侯以羞恥、釋倔強者之帶、</verse>
				<verse number="22">自暗中顯彼隱秘、俾陰翳著於光明、</verse>
				<verse number="23">使列邦時興時滅、或廓之、或虜之、</verse>
				<verse number="24">奪諸國民長之聰明、使其流離於無路之荒野、</verse>
				<verse number="25">若輩無光、暗中摸索、以致蹁躚若醉、</verse>
			</chapter>
			<chapter number="13">
				<verse number="1">此皆我目擊之、我耳聞而悉之、</verse>
				<verse number="2">爾所知者、我亦知之、不亞於爾、</verse>
				<verse number="3">我誠欲與全能者言、與上帝辯、</verse>
				<verse number="4">爾乃造妄言者、俱為無用之醫、</verse>
				<verse number="5">願爾緘默無言、斯為爾智、</verse>
				<verse number="6">請聽我之分析、聆我口訴、</verse>
				<verse number="7">爾為上帝出妄語、言詭詞乎、</verse>
				<verse number="8">爾徇上帝之情、為之爭辯乎、</verse>
				<verse number="9">上帝究爾、豈為美乎、豈可欺上帝、如人之欺人乎、</verse>
				<verse number="10">爾若暗然徇情、彼必譴爾、</verse>
				<verse number="11">其尊榮不令爾畏乎、其威烈不臨於爾乎、</verse>
				<verse number="12">爾之格言、乃灰塵之格言、爾之保障、乃土壤之保障、</verse>
				<verse number="13">爾其緘默、容我言之、無論何遇、我自當之、○</verse>
				<verse number="14">我胡為懸己肉於齒、置己命於手乎、</verse>
				<verse number="15">彼必殺我、我無所望、然必以我所行、白於其前、</verse>
				<verse number="16">不虔之人、不得詣之、此為我得救之望也、</verse>
				<verse number="17">願爾諦聽我言、容我之詞、入爾之耳、</verse>
				<verse number="18">今我既陳我事、知己為義、</verse>
				<verse number="19">誰與我辯、有之、我則緘默、絕氣而亡、</verse>
				<verse number="20">惟有二事、莫行於我、則我不避爾面、</verse>
				<verse number="21">即撤爾手離我、勿以威烈怖我、</verse>
				<verse number="22">於是爾問我對、抑我陳爾答、</verse>
				<verse number="23">我愆我罪幾何、請以我之罪過示我、</verse>
				<verse number="24">爾何掩面、以我為讐、</verse>
				<verse number="25">爾豈迫風飄之落葉、逐枯槁之草芥乎、</verse>
				<verse number="26">乃錄苦事以懲我、使任幼年之罪責、</verse>
				<verse number="27">爾桎我足、察我蹊徑、限我步履、</verse>
				<verse number="28">我如已腐之物、為蠹所壞之衣、</verse>
			</chapter>
			<chapter number="14">
				<verse number="1">由婦所生之人、時日短促、憂苦充盈、</verse>
				<verse number="2">其出如花、而遭翦伐、如影之馳、不得停留、</verse>
				<verse number="3">若是者、爾豈啟目視之、俾我受鞫乎、</verse>
				<verse number="4">孰能出潔者於不潔、無一能之、</verse>
				<verse number="5">人之年日既定、月數在爾、爾為之立限制、不能踰越、</verse>
				<verse number="6">請爾轉目不顧之、俾得休息、如傭之畢其工、</verse>
				<verse number="7">夫木被斫、尚望復萌、柔枝生發不絕、</verse>
				<verse number="8">其根雖老於土、其榦亦槁於地、</verse>
				<verse number="9">及得水氣、必萌芽生枝、同於新植、</verse>
				<verse number="10">惟人死而僵、其氣既絕、則安在哉、</verse>
				<verse number="11">海水竭盡、河涸而乾、</verse>
				<verse number="12">人亦如是、寢而不興、迨天終盡、無復覺寤、長眠不起、</verse>
				<verse number="13">願爾藏我於陰府、匿我於隱處、俟爾怒息、為我定期、而記念我、</verse>
				<verse number="14">人死豈能復生乎、我願忍此戰爭之日、以待被釋、</verse>
				<verse number="15">爾呼我應、爾手所造、必加顧惜、</verse>
				<verse number="16">今爾數我步履、察我罪辜、</verse>
				<verse number="17">囊封我過、密縫我愆、</verse>
				<verse number="18">山崩而沒、磐移其所、</verse>
				<verse number="19">水流剝石、浪湧衝沙、爾絕人之望、亦若是、</verse>
				<verse number="20">爾常勝人、使之逝世、改其容顏、遣之長往、</verse>
				<verse number="21">其子尊榮、彼不之知、降為卑賤、亦不之覺、</verse>
				<verse number="22">惟其身痛楚、中心傷悲而已、</verse>
			</chapter>
			<chapter number="15">
				<verse number="1">提幔 人 以利法 曰、</verse>
				<verse number="2">智者豈可以虛識為對、以東風充懷乎、</verse>
				<verse number="3">豈可以無益之言、無效之語而辯乎、</verse>
				<verse number="4">爾乃廢人寅畏、阻人虔誠、於上帝前、</verse>
				<verse number="5">爾惡訓爾之口、爾擇譎者之舌、</verse>
				<verse number="6">罪爾者、非我也、乃爾口也、爾脣證爾之非、</verse>
				<verse number="7">爾為首生之人乎、爾之受造、先於山乎、</verse>
				<verse number="8">上帝秘旨、爾得聞乎、智慧爾獨擅乎、</verse>
				<verse number="9">爾何所知、我儕不知耶、爾何所明、我儕不明耶、</verse>
				<verse number="10">我中有皓首者、有高壽者、較爾父尤長、</verse>
				<verse number="11">上帝之慰藉、語爾之婉言、爾視為瑣屑乎、</verse>
				<verse number="12">爾心曷迫爾、爾目曷發赤、</verse>
				<verse number="13">致爾專心逆上帝、任口出言詞、</verse>
				<verse number="14">世人維何、能為潔乎、婦所生者維何、得稱義乎、</verse>
				<verse number="15">夫上帝不恃其聖者、在其目中、穹蒼猶為不潔、</verse>
				<verse number="16">況污穢可憎、飲惡如水之人乎、</verse>
				<verse number="17">我將示爾、爾其聽之、我所見者、我必述之、</verse>
				<verse number="18">即哲人受於列祖、而不隱者也、</verse>
				<verse number="19">斯地獨賜於彼、且無外人經歷其間、</verse>
				<verse number="20">其言曰、惡人終身勞苦、一生之日、即為強暴所積之年、</verse>
				<verse number="21">驚駭之聲、常聞於耳、亨通之時、殘賊臨之、</verse>
				<verse number="22">彼不信己可自幽暗而返、乃為鋒刃所待、</verse>
				<verse number="23">流離求食、曰食何在、自知幽暗之日伊邇、</verse>
				<verse number="24">災難悽慘、使之恐懼、其勝之也、有若備戰之王、</verse>
				<verse number="25">因其舉手以攻上帝、狂傲以敵全能者、</verse>
				<verse number="26">彼強厥項、以厚盾衝突之、</verse>
				<verse number="27">其面豐腴、其腰肥大、</verse>
				<verse number="28">居於荒涼之邑、無人居處、將為邱墟之第、</verse>
				<verse number="29">不得富有、其業不恆、其物產不增盛於地、</verse>
				<verse number="30">彼不得出幽暗、火灼其枝、必亡於上帝之噓氣、</verse>
				<verse number="31">彼勿恃虛偽以自欺、蓋虛偽必為其報、</verse>
				<verse number="32">未及時而已成、其枝不得復青、</verse>
				<verse number="33">如葡萄果、未稔而先落、如橄欖花、既開而即謝、</verse>
				<verse number="34">不虔之輩、必無果實、貪賄之幕、必被焚燬、</verse>
				<verse number="35">彼惟孕慝生惡、心具詭譎、</verse>
			</chapter>
			<chapter number="16">
				<verse number="1">約伯 曰、</verse>
				<verse number="2">如斯之言、我聞之屢矣、爾之慰藉、反增苦惱、</verse>
				<verse number="3">虛誕之詞、有終極乎、爾之應對、何所激耶、</verse>
				<verse number="4">我亦能言爾所言、假使爾心處於我心之境、我亦能輯詞責爾、向爾搖首、</verse>
				<verse number="5">然我必以口堅爾志、以舌解爾憂、</verse>
				<verse number="6">我雖言之、我憂不解、我若不言、我憂其離我乎、</verse>
				<verse number="7">上帝使我困憊、俾我親朋離逖、</verse>
				<verse number="8">爾拘執我、以懲我罪、顦顇之狀、面證我過、</verse>
				<verse number="9">以怒破裂我、窘迫我、向我切齒、我敵拭目視我、</verse>
				<verse number="10">彼眾向我張吻、批頰辱我、集會攻我、</verse>
				<verse number="11">上帝付我於不虔之輩、投我於惡人之手、</verse>
				<verse number="12">我素平康、彼乃折我、執我之頸、擲而碎我、以我為的、</verse>
				<verse number="13">彼之射者環我、剖我腎、不施矜恤、瀝我膽於地、</verse>
				<verse number="14">屢加毀壞、有若勇士、趨而攻我、</verse>
				<verse number="15">我縫麻布於我膚、污我角於塵埃、</verse>
				<verse number="16">我面因泣而赤、目蒙陰翳、</verse>
				<verse number="17">然我手無虐、我禱維潔、</verse>
				<verse number="18">地歟、勿掩我血、勿止我籲、</verse>
				<verse number="19">今我在天有為證者、在上有作保者、</verse>
				<verse number="20">友朋姍笑、我目對上帝而流涕、</verse>
				<verse number="21">願上帝為人辨冤於其前、並在人之鄰里中、</verse>
				<verse number="22">蓋閱數載、我必行不返之途矣、</verse>
			</chapter>
			<chapter number="17">
				<verse number="1">我靈已衰、我日已盡、邱墓已為我備、</verse>
				<verse number="2">姍笑者偕我、彼之激我、我目恆睹之、</verse>
				<verse number="3">祈給一質、自為我保、爾外、誰與我拊掌乎、</verse>
				<verse number="4">爾蔽其心、懵焉無智、故爾弗高舉之、</verse>
				<verse number="5">凡控其友朋、以為可刧者、其子之目必盲、</verse>
				<verse number="6">上帝使我為民話柄、彼眾亦唾我面、</verse>
				<verse number="7">我目因憂而眊、肢體如影、</verse>
				<verse number="8">正人因此駭異、無辜者奮興、以攻不虔之人、</verse>
				<verse number="9">然義人仍守厥道、手潔者久而彌強、</verse>
				<verse number="10">爾曹其復來、我於爾中、不得一哲人也、</verse>
				<verse number="11">我日已逝、我志所謀、我心所願、俱已絕矣、</verse>
				<verse number="12">彼眾變夜為晝、謂光近暗、</verse>
				<verse number="13">我若冀陰府為室、於幽暗下榻、</verse>
				<verse number="14">謂墓為父、謂蟲為母、為姊、</verse>
				<verse number="15">則我所望安在、我所冀者、其孰見之、</verse>
				<verse number="16">迨至安寢於土、則所望者、下及陰府之楗而已、</verse>
			</chapter>
			<chapter number="18">
				<verse number="1">書亞 人 比勒達 曰、</verse>
				<verse number="2">爾尋言詞、何時而止、爾其思之、我則與言、</verse>
				<verse number="3">曷以我儕為獸、目中視為不潔、</verse>
				<verse number="4">爾以忿怒破裂己身、豈得緣爾故、大地見棄、磐石移其所哉、</verse>
				<verse number="5">夫惡人之光必滅、其焰不耀、</verse>
				<verse number="6">其幕之光必暗、其上之燈必熄、</verse>
				<verse number="7">健壯之步履、將見狹隘、自設之計謀、轉致傾覆、</verse>
				<verse number="8">其足陷之於網羅、自行於羈絆、</verse>
				<verse number="9">樊籠拑其踵、機檻拘其身、</verse>
				<verse number="10">繩索為之藏於土、罟擭為之設於途、</verse>
				<verse number="11">威烈四起、使之驚惶、追逐其後、</verse>
				<verse number="12">其力因飢而衰、禍患俟於其側、</verse>
				<verse number="13">其肌膚被噬、其肢體為死亡之長子所吞、</verse>
				<verse number="14">彼必見拔於所恃之幕、攜詣威烈之王、</verse>
				<verse number="15">非彼所屬、將居其幕、硫磺播於其處、</verse>
				<verse number="16">其根槁於下、其枝翦於上、</verse>
				<verse number="17">其誌必沒於寰宇、其名不傳於街衢、</verse>
				<verse number="18">將被驅逐、自光入暗、屏之出於世界、</verse>
				<verse number="19">在其民中、無子無孫、於其居所、靡有孑遺、</verse>
				<verse number="20">後人駭異其日、如前人之恐惶、</verse>
				<verse number="21">惡人之家、誠如此、不識上帝者之境遇、亦如此、</verse>
			</chapter>
			<chapter number="19">
				<verse number="1">約伯 曰、</verse>
				<verse number="2">爾曹攪擾我心、以言摧折我躬、將至何時、</verse>
				<verse number="3">爾斥責我十次、苦我而不自愧、</verse>
				<verse number="4">設我有過、其過我自任之、</verse>
				<verse number="5">爾若向我誇大、申明我恥、</verse>
				<verse number="6">當知傾覆我、網圍我、乃上帝也、</verse>
				<verse number="7">我呼屈抑、而不蒙垂聽、我求援助、而不得公斷、</verse>
				<verse number="8">彼樊我徑、俾不得過、置黑暗於我途、</verse>
				<verse number="9">褫我榮、脫我冕、</verse>
				<verse number="10">四周毀我、我則逝矣、拔我冀望、如拔樹然、</verse>
				<verse number="11">向我奮怒、視我為敵、</verse>
				<verse number="12">其軍偕至、築路攻我、列營以環我幕、</verse>
				<verse number="13">使我兄弟乖離、相識疏遠、</verse>
				<verse number="14">親戚絕我、密友忘我、</verse>
				<verse number="15">家人婢女、以我為外人、視我為異族、</verse>
				<verse number="16">呼我僕而不應、口求之而不答、</verse>
				<verse number="17">我之氣味、我妻以為異、我之祈求、同胞亦怪之、</verse>
				<verse number="18">童稚藐我、我若起立、彼則譏訕、</verse>
				<verse number="19">契合之友乃憎我、眷愛之人反攻我、</verse>
				<verse number="20">我骨貼膚、所遺只此齒齦、</verse>
				<verse number="21">我友朋歟、尚其矜我、矜我、因上帝之手、加於我身也、</verse>
				<verse number="22">何仿上帝迫我、爾啖我肉、猶未饜乎、</verse>
				<verse number="23">惟願我言見錄、我詞悉書於卷、</verse>
				<verse number="24">以鐵筆鐫之於石、笵之以鉛、俾可永存、</verse>
				<verse number="25">我知我之救者維生、終必立於地上、</verse>
				<verse number="26">我膚敗後、尚於形軀之外、得覲上帝、</verse>
				<verse number="27">我將親見之、目睹之、非外人見之、我心乃消於中矣、</verse>
				<verse number="28">爾若謂迫之宜如何、其事之根、在我 約伯 、</verse>
				<verse number="29">則爾當畏刀劍、蓋忿怒干刀劍之刑、使爾知有鞫焉、</verse>
			</chapter>
			<chapter number="20">
				<verse number="1">拿瑪 人 瑣法 曰、</verse>
				<verse number="2">我衷懷激烈、我心思迫我、</verse>
				<verse number="3">既聞譴責、令我蒙羞、我之慧心相應、</verse>
				<verse number="4">爾豈不知伊古以來、置人於世、</verse>
				<verse number="5">作惡者誇勝不長久、不虔者喜樂祇俄頃、</verse>
				<verse number="6">其尊雖薄天、其首雖及雲、</verse>
				<verse number="7">終必永亡、同於己糞、素見之者、將曰其人安在、</verse>
				<verse number="8">彼必飛逝如夢、尋之不得、被逐若夜間之異象、</verse>
				<verse number="9">見之之日、不再見之、其所不復睹之、</verse>
				<verse number="10">其子必丐恩於貧者、所得之財、手自償之、</verse>
				<verse number="11">其骨壯如青年、必與之同臥於土、</verse>
				<verse number="12">邪慝雖甘於口中、藏於舌底、</verse>
				<verse number="13">愛戀不舍、久含於口、</verse>
				<verse number="14">其食至腹則變、成為虺膽於中、</verse>
				<verse number="15">彼吞貨財、必吐之、上帝使之出於其腹、</verse>
				<verse number="16">必吸虺之毒、蝮舌必殺之、</verse>
				<verse number="17">流蜜與乳之河、彼不得見、</verse>
				<verse number="18">勞力所獲、必償還之、不得吞之、所獲之財、不得因之而樂、</verse>
				<verse number="19">蓋彼虐遇貧民、而遺棄之、強據第宅、不得建立、</verse>
				<verse number="20">以其中心無厭、故所悅者、無一存留、</verse>
				<verse number="21">所遺無不吞噬、故其昌盛弗久、</verse>
				<verse number="22">當富有充裕時、必遭艱窘、困苦之人、咸加手於其身、</verse>
				<verse number="23">彼將果腹、上帝降以烈怒、食時雨於厥躬、</verse>
				<verse number="24">逃避鐵器、銅弓發矢穿之、</verse>
				<verse number="25">自拔而出之、光明之鏃、離乎其膽、而威烈臨焉、</verse>
				<verse number="26">凡諸幽暗、為其財寶而集、非人所燃之火、必焚其身、滅其幕中所遺、</verse>
				<verse number="27">天必彰其罪、地起而攻之、</verse>
				<verse number="28">其家產過而不留、消亡於上帝震怒之日、</verse>
				<verse number="29">此乃惡人由上帝所得之分、上帝為彼所定之業、</verse>
			</chapter>
			<chapter number="21">
				<verse number="1">約伯 曰、</verse>
				<verse number="2">爾且諦聽我言、乃爾相慰之事、</verse>
				<verse number="3">請容我亦言之、後加姍笑可也、</verse>
				<verse number="4">我訴冤抑、豈向人乎、何為不焦急乎、</verse>
				<verse number="5">爾其注意於我、必將駭異、以手掩口、</verse>
				<verse number="6">每有思憶、我則煩擾、徧體戰慄、</verse>
				<verse number="7">惡人何以生存、享壽、勢力烜赫、</verse>
				<verse number="8">目睹子孫與之偕立、後嗣在其目前、</verse>
				<verse number="9">其家平康、無所畏懼、上帝之杖、不加其身、</verse>
				<verse number="10">牡牛孳息、靡有斷絕、牝牛產犢、亦不墮胎、</verse>
				<verse number="11">孩童出則成羣、子女舞蹈、</verse>
				<verse number="12">和琴鼓而謳歌、聽簫聲而歡樂、</verse>
				<verse number="13">度日亨通、俄頃下於陰府、</verse>
				<verse number="14">若輩對上帝曰、爾其去我、我不願知爾道、</verse>
				<verse number="15">全能者誰、致我事之、祈之有何益乎、</verse>
				<verse number="16">然其福非在己手、惡人所謀、我乃遠之、</verse>
				<verse number="17">其燈見滅、其禍猝來、上帝赫怒、加以困苦、</verse>
				<verse number="18">彼若飄於風前之草芥、狂飇吹散之粃糠、何嘗有是事哉、</verse>
				<verse number="19">爾曰、上帝積其惡、罰其嗣、然何不報於其身、使自知之、</verse>
				<verse number="20">俾目睹其敗亡、親飲全能者之忿怒、</verse>
				<verse number="21">其月數既盡、奚慮其家室、</verse>
				<verse number="22">上帝既鞫居高者、有人能以知識教之乎、</verse>
				<verse number="23">有人至死、身軀壯健、無不平康安逸、</verse>
				<verse number="24">胸鬲脂充、骸骨髓潤、</verse>
				<verse number="25">又有至死、心懷困苦、未嘗享福、</verse>
				<verse number="26">要皆偃臥土中、為蛆所覆、</verse>
				<verse number="27">我知爾意、與爾所以枉我之謀、</verse>
				<verse number="28">爾曰、霸者之室家安在、惡人之居幕奚存、</verse>
				<verse number="29">爾未詢行路之人乎、不知其引證乎、</verse>
				<verse number="30">即惡人於患難之日獲免、在震怒之時得脫、</verse>
				<verse number="31">彼之所行、孰面語之、彼之所作、誰能報之、</verse>
				<verse number="32">雖然、至終被舁於墓、人守其陵、</verse>
				<verse number="33">彼以幽谷之塊為甘、先之往者無數、從其後者甚繁、</verse>
				<verse number="34">如是、爾之應答既謬、何為徒慰我乎、</verse>
			</chapter>
			<chapter number="22">
				<verse number="1">提幔 人 以利法 曰、</verse>
				<verse number="2">世人豈能益上帝乎、智者祇益己耳、</verse>
				<verse number="3">爾為公義、豈全能者之樂乎、爾行完全、豈為其利乎、</verse>
				<verse number="4">彼之責爾鞫爾、豈因爾敬虔乎、</verse>
				<verse number="5">爾之惡、豈非大乎、爾之過、乃無窮也、</verse>
				<verse number="6">蓋爾無故、取同儕之質、剝貧寒之衣、</verse>
				<verse number="7">憊者不飲以水、飢者不給以食、</verse>
				<verse number="8">強者得土、尊者居之、</verse>
				<verse number="9">爾使嫠婦徒返、孤子折肱、</verse>
				<verse number="10">是以機檻環爾、恐懼猝臨擾爾、</verse>
				<verse number="11">幽暗蔽爾目、洪水沒爾身、</verse>
				<verse number="12">上帝豈非在高天乎、星辰之所、何其高耶、</verse>
				<verse number="13">爾則曰、上帝何知、豈能自幽深之中行鞫哉、</verse>
				<verse number="14">密雲蔽之、使不得見、彼第遊行於穹蒼耳、</verse>
				<verse number="15">爾豈欲循古昔之道、惡人所履者乎、</verse>
				<verse number="16">彼未及期而見奪、其基被衝若溪流、</verse>
				<verse number="17">彼謂上帝曰、爾其去我、全能者能為我何為、</verse>
				<verse number="18">然上帝以嘉物充其室、惡人所謀、我乃遠之、</verse>
				<verse number="19">義人見其果報則喜、無辜者姍笑之、</verse>
				<verse number="20">曰、起而敵我者見絕、其餘為火所焚、</verse>
				<verse number="21">當識上帝、而得平康、福祉則必臨爾、</verse>
				<verse number="22">請受其口之訓、存其言於心、</verse>
				<verse number="23">爾若歸向全能者、除爾幕中之不義、必得建立、</verse>
				<verse number="24">爾其擲礦金於塵埃、擲 俄斐 之金於澗石、</verse>
				<verse number="25">則全能者為爾礦金、為爾寶銀、</verse>
				<verse number="26">爾必以全能者為悅、仰面於上帝前、</verse>
				<verse number="27">爾祈禱之、彼必垂聽、償爾所願、</verse>
				<verse number="28">所志必成、光照爾途、</verse>
				<verse number="29">爾見卑降、仍謂必得高升、謙遜之人、上帝必救援之、</verse>
				<verse number="30">即有罪之人、上帝亦拯之、彼因爾手之潔、必蒙救濟、</verse>
			</chapter>
			<chapter number="23">
				<verse number="1">約伯 曰、</verse>
				<verse number="2">今我之愬、謂為悖逆、而所受之譴責、甚於我之呻吟、</verse>
				<verse number="3">深願知於何處尋之、詣乎其位、</verse>
				<verse number="4">以我之獄、陳於其前、辨白之詞、充乎我口、</verse>
				<verse number="5">必得知其所答、悉其所言、</verse>
				<verse number="6">彼豈以其大能與我爭乎、非也、必俞允我、</verse>
				<verse number="7">在彼、正人可與之辯、則我得永脫於鞫者、</verse>
				<verse number="8">我行於前、彼不在焉、我退於後、亦不見之、</verse>
				<verse number="9">彼造作於左、我不能睹、彼隱匿於右、我不克覯、</verse>
				<verse number="10">惟彼知我行徑、既經試鍊、我必出如精金、</verse>
				<verse number="11">我足謹履其步武、我守其道而不離、</verse>
				<verse number="12">其脣所出之命、我未遺棄、保存其口之言、重於所需之食、</verse>
				<verse number="13">惟其志維一、誰能易之、其心所欲、則必行之、</verse>
				<verse number="14">為我所定、彼必成之、如是之事、彼多有之、</verse>
				<verse number="15">故我在其前而驚惶、思之則恐懼、</verse>
				<verse number="16">上帝使我心頹敗、全能者使我驚駭、</verse>
				<verse number="17">我之恐懼、非因幽暗、非因昏黑蔽我面也、</verse>
			</chapter>
			<chapter number="24">
				<verse number="1">全能者既定鞫期、識之者何不見其日乎、</verse>
				<verse number="2">有人遷移地界、奪羣畜而牧之、</verse>
				<verse number="3">驅孤子之驢、取嫠婦之牛為質、</verse>
				<verse number="4">使貧者避道、世間窮民、盡皆藏匿、</verse>
				<verse number="5">彼等有若野驢、出而操作、亟於覓食、廣漠之地、給食其子、</verse>
				<verse number="6">各於田間、刈其野穀、摘惡人所遺之葡萄、</verse>
				<verse number="7">夜間露體而偃臥、寒時無衣以蔽身、</verse>
				<verse number="8">為山雨所淋、因無避所、棲身磐石、</verse>
				<verse number="9">又有奪孤子於母懷、取窮人所服者為質、</verse>
				<verse number="10">使之無衣、裸體游行、枵腹而負禾束、</verse>
				<verse number="11">造油於其人之院、踐酒於其醡、而己則燥渴、</verse>
				<verse number="12">大邑之人歎息、傷者之心悲哀、惟此殘暴、上帝弗之顧也、</verse>
				<verse number="13">復有人背棄光明、不知其道、不由其路、</verse>
				<verse number="14">殺人者黎明即起、殺困苦、戮貧乏、夜則為盜、</verse>
				<verse number="15">行淫者目俟昏暮、自蔽其面、曰、無目見我、</verse>
				<verse number="16">行竊者昏夜穿屋、旦晝匿跡、不識光明、</verse>
				<verse number="17">若輩視平旦如幽暗、因知幽暗之可懼也、</verse>
				<verse number="18">爾曰、惡人速亡、如物泛水、其業見詛於地、不得復入其葡萄園、</verse>
				<verse number="19">亢旱酷熱、消沒雪水、陰府消沒罪人、</verse>
				<verse number="20">其胎忘之、蛆蟲食而甘之、不復見憶、不義之人、如樹被折、</verse>
				<verse number="21">彼乃吞滅不育之婦、惡待媰孀、</verse>
				<verse number="22">然上帝以其能力、保存強者、生活無望之人、使之興起、</verse>
				<verse number="23">賜以安居、俾得平康、目眷其途、</verse>
				<verse number="24">彼被高舉、未幾而逝、卑降見移、與眾無殊、有若穀穗被刈、</verse>
				<verse number="25">如其不然、誰證我乃言誑、辯我詞為虛乎、</verse>
			</chapter>
			<chapter number="25">
				<verse number="1">書亞 人 比勒達 曰、</verse>
				<verse number="2">權能威嚴、兼在上帝、彼施和平、於其高處、</verse>
				<verse number="3">其軍豈有數乎、其光孰不照乎、</verse>
				<verse number="4">世人於上帝前、何能為義、婦所生者、何能為潔、</verse>
				<verse number="5">在其目中、月無光耀、星不清潔、</verse>
				<verse number="6">況如蛆之世人、如蟲之人子乎、</verse>
			</chapter>
			<chapter number="26">
				<verse number="1">約伯 曰、</verse>
				<verse number="2">無力者、爾若何助之、弱臂者、爾若何救之、</verse>
				<verse number="3">無知者、爾若何啟迪之、大顯實智、</verse>
				<verse number="4">爾向誰而言、誰之靈自爾而出、</verse>
				<verse number="5">在大水及水族之下、幽魂戰慄、</verse>
				<verse number="6">於上帝前、陰府顯露、死域無蔽、</verse>
				<verse number="7">有北極於清虛、懸大地於空際、</verse>
				<verse number="8">涵水於密雲、而雲不裂、</verse>
				<verse number="9">障蔽厥位、布雲其上、</verse>
				<verse number="10">劃界於水面、至明暗之境、</verse>
				<verse number="11">因其叱咤、天柱震驚、</verse>
				<verse number="12">以其能平靜滄海、以其智擊破波濤、</verse>
				<verse number="13">以其神妝飾碧落、以其手刺殺飛龍、</verse>
				<verse number="14">此其工作之末、我所聞之聲響、何其微小、至其力之雷霆、又孰能測之、</verse>
			</chapter>
			<chapter number="27">
				<verse number="1">約伯 續申其詞曰、</verse>
				<verse number="2">上帝奪我理、全能者苦我魂、我指其生而誓、</verse>
				<verse number="3">我命尚在於中、上帝之氣、仍在我鼻、</verse>
				<verse number="4">我口決不言非義、我舌亦不道詭譎、</verse>
				<verse number="5">我斷不以爾為是、至死不去我正、</verse>
				<verse number="6">持守我義而弗失、我心畢生不我責、</verse>
				<verse number="7">願我敵同於惡人、起而攻我者、同於不義之人、</verse>
				<verse number="8">不虔之輩、雖得貨利、上帝奪取其魂、尚有何望、</verse>
				<verse number="9">患難臨之、上帝豈聽其籲乎、</verse>
				<verse number="10">彼豈以全能者為悅、恆禱上帝乎、</verse>
				<verse number="11">上帝之作為、我將示爾、全能者之道、我不隱之、</verse>
				<verse number="12">爾皆見此、何故成為虛妄、</verse>
				<verse number="13">惡人由上帝所受之分、強暴者由全能者所得之業、</verse>
				<verse number="14">即其子孫若繁、乃為鋒刃、後裔不得飽食、</verse>
				<verse number="15">其所遺者、必死而葬、嫠婦亦不舉哀、</verse>
				<verse number="16">彼雖積金如塵、備衣如土、</verse>
				<verse number="17">然彼備之、而義人衣之、無辜者分其金、</verse>
				<verse number="18">其築室也、如蟲作窩、如守望者構廬、</verse>
				<verse number="19">彼富而臥、不得殯殮、轉瞬之間、已歸烏有、</verse>
				<verse number="20">威烈如波濤及之、狂飇於夜間刧之、</verse>
				<verse number="21">東風飄之長往、暴風吹之離所、</verse>
				<verse number="22">上帝射之、不施矜恤、欲逃其手而不得、</verse>
				<verse number="23">人向之鼓掌、叱之離所、</verse>
			</chapter>
			<chapter number="28">
				<verse number="1">出銀有鑛、鍊金有方、</verse>
				<verse number="2">鐵取於土、銅鎔於石、</verse>
				<verse number="3">人立限於晦冥、究幽暗陰翳之礦石、至乎其極、</verse>
				<verse number="4">鑿穴於荒墟、人跡不到、縋而下、與人相隔、懸搖靡定、</verse>
				<verse number="5">若夫地上、則產糧食、其下翻起、如被火攻、</verse>
				<verse number="6">其石蘊碧玉、藏金沙、</verse>
				<verse number="7">其道鷙鳥不識、鷹目未窺、</verse>
				<verse number="8">惡獸未履、猛獅未過、</verse>
				<verse number="9">其人手鑿堅石、傾陷山根、</verse>
				<verse number="10">鑿石出川、珍寶悉睹、</verse>
				<verse number="11">杜塞滲漏、蘊藏畢見、</verse>
				<verse number="12">惟智慧何處可尋、明哲之所安在、</verse>
				<verse number="13">其值人不之知、生人之地、亦不得見、</verse>
				<verse number="14">深淵曰、不在我中、滄海曰、不與我偕、</verse>
				<verse number="15">不能以金購之、不能衡銀、以為其值、</verse>
				<verse number="16">俄斐 之金、紅玉碧玉、不足較其值、</verse>
				<verse number="17">黃金琉璃、不能為其匹、精金之器、不足與之易、</verse>
				<verse number="18">珊瑚水晶、俱無足論、智慧之值、愈於珍珠、</verse>
				<verse number="19">古實 黃玉、不足與之比、精金不足較其值、</verse>
				<verse number="20">然則智慧奚自、明哲之所何在、</verse>
				<verse number="21">隱於羣生之目、蔽於天空之鳥、</verse>
				<verse number="22">死域與淪亡曰、我聞其名、</verse>
				<verse number="23">上帝悉其道、識其處、</verse>
				<verse number="24">以其鑒觀地極、遍察天下、</verse>
				<verse number="25">為風定其輕重、量度諸水、</verse>
				<verse number="26">為雨露立法、為雷電定程、</verse>
				<verse number="27">其時上帝明見之、宣示之、堅定之、窮究之、</verse>
				<verse number="28">謂人曰、寅畏主為智慧、遠邪惡為明哲、</verse>
			</chapter>
			<chapter number="29">
				<verse number="1">約伯 續申其詞曰、</verse>
				<verse number="2">惟願如曩昔之月、如上帝顧我之日、</verse>
				<verse number="3">是時、其燈照於我首、我賴其光、經行暗中、</verse>
				<verse number="4">當我壯年、上帝友誼、在於我幕、</verse>
				<verse number="5">全能者尚偕我、子女環繞我、</verse>
				<verse number="6">乳之酪濯我足、石出油而成河、</verse>
				<verse number="7">我出、至於邑門、設位街衢、</verse>
				<verse number="8">少者見我引避、老者起立、</verse>
				<verse number="9">侯伯禁言、以手掩口、</verse>
				<verse number="10">尊者緘默、舌貼於腭、</verse>
				<verse number="11">耳聞我而祝嘏、目睹我而為證、</verse>
				<verse number="12">因我拯哀呼之貧民、救無助之孤子、</verse>
				<verse number="13">將亡者之祝嘏臨我、我使嫠婦心樂而歌、</verse>
				<verse number="14">我以義為衣、以公為袍為冕、</verse>
				<verse number="15">我為瞽者之目、跛者之足、</verse>
				<verse number="16">為貧乏者之父、察不識者之事、</verse>
				<verse number="17">折不義者之齒、奪其所刧於口、</verse>
				<verse number="18">自謂必終於我巢、增加我日、如沙之多、</verse>
				<verse number="19">我根延及水泉、甘露終夜霑於我枝、</verse>
				<verse number="20">我榮恆新、我弓在手日強、</verse>
				<verse number="21">人聽我而靜俟、默候我之意旨、</verse>
				<verse number="22">我既言之、莫贊一詞、我言如雨潤之、</verse>
				<verse number="23">徯我如望甘霖、張口如待春雨、</verse>
				<verse number="24">彼無倚賴、我則含笑、我之容光、不因彼而變易、</verse>
				<verse number="25">我坐首位、為之擇道、如王居於軍中、亦如慰居喪之人焉、</verse>
			</chapter>
			<chapter number="30">
				<verse number="1">今也年少於我者姍笑我、若輩之父、我曾藐視、不欲列之於守羊之犬中、</verse>
				<verse number="2">其壯年之氣既衰、其手之力、於我何益、</verse>
				<verse number="3">彼因匱乏飢餓、形軀消瘦、齧燥土於荒涼幽暗之中、</verse>
				<verse number="4">採藜藿於叢林、取羅騰之根以為食、</verse>
				<verse number="5">為人所逐、人喊其後、若喊寇賊、</verse>
				<verse number="6">致居幽谷、在於土穴巖窟、</verse>
				<verse number="7">呼於叢林之中、集於荊棘之下、</verse>
				<verse number="8">原為愚陋之裔、爰被撻逐、離其故土、</verse>
				<verse number="9">今我為其歌詞、作其話柄、</verse>
				<verse number="10">憎我遠我、唾我面、而不自禁、</verse>
				<verse number="11">蓋彼釋其繩索、加我以苦、脫其羈勒、在於我前、</verse>
				<verse number="12">下流之輩、起於我右、推移我足、興築滅我之路、</verse>
				<verse number="13">無與為伍之人、毀我之道、速我之禍、</verse>
				<verse number="14">其來也、如由巨缺、在毀壞之間、軫轉於我身、</verse>
				<verse number="15">威烈反擊我躬、驅逐我榮如風、我福如雲之逝、</verse>
				<verse number="16">我魂頹敗、患難之日執我、</verse>
				<verse number="17">夜間我骨被刺、痛楚齧我無已、</verse>
				<verse number="18">因上帝之大力、我衣敝污、拘束我身、如領束項、</verse>
				<verse number="19">彼擲我於泥中、我則如塵如灰、</verse>
				<verse number="20">我籲爾、而爾弗聽、我起立、而爾注視、</verse>
				<verse number="21">爾之於我、轉為殘酷、以手力迫我、</verse>
				<verse number="22">舉我使乘狂風、消滅我於巨暴、</verse>
				<verse number="23">我知爾必致我於死、入為羣生所定之室、</verse>
				<verse number="24">然人顚仆、豈不伸手、遇災豈不呼援、</verse>
				<verse number="25">人遭難、我豈非為之哭泣、人貧乏、我豈非為之憂心、</verse>
				<verse number="26">我望福祉、而禍害至、我待光明、而幽暗來、</verse>
				<verse number="27">中心煩擾不安、患難之日、臨及我身、</verse>
				<verse number="28">我膚黧黑、非因日暴、立於會中、呼號求助、</verse>
				<verse number="29">我與野犬為弟兄、與鴕鳥為伴侶、</verse>
				<verse number="30">我膚既黑而脫、我骨因熱而焦、</verse>
				<verse number="31">我琴成悲聲、我簫發哀響、</verse>
			</chapter>
			<chapter number="31">
				<verse number="1">我既與目為約、安能顧視少女、</verse>
				<verse number="2">自在上之上帝、所得之分維何、自居高之全能者、所受之業維何、</verse>
				<verse number="3">在於不義者、豈非禍患乎、在於行惡者、豈非災害乎、</verse>
				<verse number="4">上帝豈非鑒察我道途、悉數我步履乎、</verse>
				<verse number="5">願我被權以公平之衡、使上帝知我之正、</verse>
				<verse number="6">我若行為虛妄、足趨詭詐、</verse>
				<verse number="7">步履離道、心從我目、污沾我手、</verse>
				<verse number="8">則願我所播者、他人食之、田所產者、他人拔之、</verse>
				<verse number="9">如我心為婦女所惑、窺伺鄰舍之門、</verse>
				<verse number="10">則願我妻為他人旋磨、他人與之同室、</verse>
				<verse number="11">蓋此為重罪、士師當罰之惡、</verse>
				<verse number="12">亦為火、焚燬至於死域、滅我所有、</verse>
				<verse number="13">僕婢與我有爭、我若輕視其情、</verse>
				<verse number="14">上帝興起、我將何為、迨其臨格、我將何言、</verse>
				<verse number="15">造我於胎者、不亦造彼乎、創彼及我於胎者、非一乎、</verse>
				<verse number="16">我若禁貧者得其所願、使嫠婦之目失望、</verse>
				<verse number="17">一飯之微、我若獨食、不與孤子共之、</verse>
				<verse number="18">其實我自幼年、收養孤子、如育於父、自出母腹、引導媰孀、</verse>
				<verse number="19">我若見人無衣而亡、貧者無服蔽體、</verse>
				<verse number="20">其人若未得衣、為我祝嘏、其身若未以我羊羢而煖、</verse>
				<verse number="21">我在邑門、見有助我者、即舉手以攻孤子、</verse>
				<verse number="22">則願我肩脫於缺盆骨、我之臂骨斷折、</verse>
				<verse number="23">蓋我以上帝降災為可畏、因上帝之威、不敢有所為、</verse>
				<verse number="24">我若惟金是望、謂精金曰、爾為我之所恃、</verse>
				<verse number="25">若以貨財之豐、手獲之多為樂、</verse>
				<verse number="26">若見日發其曜、月行於光、</verse>
				<verse number="27">中心受惑、接吻於手、</verse>
				<verse number="28">此亦為士師當罰之罪、乃違逆在上之上帝也、</verse>
				<verse number="29">我若因憾我者被滅而欣喜、緣其遭禍而氣揚、</verse>
				<verse number="30">其實不容我口干罪、以詛絕其生命、</verse>
				<verse number="31">若我幕中人未嘗雲、孰見有人不得其食而飽、</verse>
				<verse number="32">賓旅不使宿於街衢、啟門而接行人、</verse>
				<verse number="33">若猶世人自掩己罪、匿惡於懷、</verse>
				<verse number="34">因畏大眾、懼宗族之藐視、以致緘口、杜門不出、</verse>
				<verse number="35">願有人聽我辨白、我署押於此、全能者可答之、願得我敵所書之詞、</verse>
				<verse number="36">我必負之於肩、戴之於首以為冕、</verse>
				<verse number="37">我之步武、悉述於彼、毅然如君、直造其前、</verse>
				<verse number="38">如我田疇呼而責我、隴畝相與哭泣、</verse>
				<verse number="39">我若食其產、而不償其值、或使原主喪命、</verse>
				<verse number="40">則願生荊棘以代麥、生草萊以代麰、 約伯 之詞畢矣、</verse>
			</chapter>
			<chapter number="32">
				<verse number="1">約伯 自視為義、三人不復答之、</verse>
				<verse number="2">有 以利戶 者、 布西 人、 蘭 族、 巴拉迦 之子也、因 約伯 義己、而不義上帝、則怒、</verse>
				<verse number="3">且怒三友、無言以答 約伯 、而猶罪之、</verse>
				<verse number="4">彼以三友年長於己、俟其言竟、</verse>
				<verse number="5">見其無詞以對、則怒、</verse>
				<verse number="6">曰、我幼爾耄、故退讓、不敢陳我意、</verse>
				<verse number="7">自謂歷日多者、當講論、享年永者、當以智誨人、</verse>
				<verse number="8">然人衷有神、全能者之氣、畀以聰明、</verse>
				<verse number="9">尊者不盡有智、老者不盡明義、</verse>
				<verse number="10">故我曰、試聽我言、我亦陳我意、</verse>
				<verse number="11">我俟爾言、傾聽爾辯、待爾窮究所欲言者、</verse>
				<verse number="12">細察爾中、無人折服 約伯 、而答其言、</verse>
				<verse number="13">勿謂我儕得見智慧、惟上帝能折之、人則不能、</verse>
				<verse number="14">約伯 非與我辯、我亦不以爾言答之、</verse>
				<verse number="15">彼皆愕然、不復應對、莫措一辭、</verse>
				<verse number="16">既皆緘默、靜立無言、則我猶復待乎、</verse>
				<verse number="17">亦盡我分而辯、指陳己意、</verse>
				<verse number="18">我言盈懷、我衷之神激我、</verse>
				<verse number="19">我腹如滿於酒、無隙可出、有若新囊、幾至破裂、</verse>
				<verse number="20">我必言之乃可舒、亦必啟口以應答、</verse>
				<verse number="21">請勿使我徇情、我不阿諛、</verse>
				<verse number="22">蓋我不知阿諛、若然、造我者必速滅我、</verse>
			</chapter>
			<chapter number="33">
				<verse number="1">約伯 乎、請聽我言、悉聆我語、</verse>
				<verse number="2">我今啟口、鼓舌而談、</verse>
				<verse number="3">我言必顯中心之正、我脣實陳所知、</verse>
				<verse number="4">上帝之神造我、全能者之氣生我、</verse>
				<verse number="5">如能之、則答我、起而陳爾言於我前、</verse>
				<verse number="6">我於上帝前、與爾相同、亦由土而成、</verse>
				<verse number="7">我不以威驚嚇爾、亦不以勢重壓爾、</verse>
				<verse number="8">我耳曾聞爾聲、聽爾言雲、</verse>
				<verse number="9">我清潔無過、無辜無愆、</verse>
				<verse number="10">上帝尋隙攻我、視我為敵、</verse>
				<verse number="11">桎我足、察我徑、</verse>
				<verse number="12">我則應之曰、爾言此、不義矣、蓋上帝卓越於人、</verse>
				<verse number="13">胡為與之爭、其所行者、不自陳述、</verse>
				<verse number="14">上帝言之、而人弗顧、又復言之、</verse>
				<verse number="15">乃於人酣寢、偃臥在牀時、以夢與夜間之異象示之、</verse>
				<verse number="16">啟人之耳、以堅厥訓、</verse>
				<verse number="17">使人改其意志、遏其驕矜、</verse>
				<verse number="18">以救其魂不陷於坑坎、其命不亡於鋒刃、</verse>
				<verse number="19">人臥於牀、被懲以苦、骨中疼痛、歷久不已、</verse>
				<verse number="20">靈厭食物、心惡珍饈、</verse>
				<verse number="21">肉消不見、素未顯露之骨、亦皆凸出、</verse>
				<verse number="22">其魂臨乎坑坎、其命近於殄滅、</verse>
				<verse number="23">設有天使千中之一、與之同在、為之解釋、示人所當為者、</verse>
				<verse number="24">則上帝憫之曰、可援之、免其陷於坑坎、我得一贖之者矣、</verse>
				<verse number="25">其膚光潤、勝於幼稚、轉為少年、</verse>
				<verse number="26">祈禱上帝、蒙其悅納、使之歡然覲見、而復其人之義、</verse>
				<verse number="27">彼則歌於人前曰、昔我干罪、顚覆正義、所為無益、</verse>
				<verse number="28">上帝救贖我魂、免入坑坎、我之生命、復睹光明、</verse>
				<verse number="29">凡此諸事、上帝行之於人者、至再至三矣、</verse>
				<verse number="30">以援其魂於坑坎、俾得生人之光照、</verse>
				<verse number="31">約伯 乎、爾其諦聽、靜默俟我言之、</verse>
				<verse number="32">如有所言、爾其答我、我欲義爾、</verse>
				<verse number="33">否則緘默以聽、我則以智訓爾、</verse>
			</chapter>
			<chapter number="34">
				<verse number="1">以利戶 又曰、</verse>
				<verse number="2">爾哲人乎、其聽我言、爾達人乎、側耳而聽、</verse>
				<verse number="3">蓋耳之察言、猶口之嘗食、</verse>
				<verse number="4">我儕當擇其正、共喻其善、</verse>
				<verse number="5">約伯 嘗曰、我乃義、而上帝奪我理、</verse>
				<verse number="6">我雖直、而視我為誑、雖無過、而我創不可療、</verse>
				<verse number="7">誰如 約伯 飲侮慢、如飲水、</verse>
				<verse number="8">與作孽者為侶、與惡人同行、</verse>
				<verse number="9">彼雲、人樂上帝、無所裨益、</verse>
				<verse number="10">故爾智者、其聽我言、上帝決不為惡、全能者斷不作孽、</verse>
				<verse number="11">乃必按人所為而報之、依人所行而施之、</verse>
				<verse number="12">上帝誠不為惡、全能者必不背義、</verse>
				<verse number="13">其治地之任、誰畀之、其理世之職、誰託之、</verse>
				<verse number="14">彼若定志為己、使神與氣歸之、</verse>
				<verse number="15">則凡有血氣者必偕亡、世人咸歸於土、</verse>
				<verse number="16">爾若有智、則當聆此、諦聽我言、</verse>
				<verse number="17">惡義者、豈得操權乎、秉公有能者、爾豈罪之乎、</verse>
				<verse number="18">謂君王曰、爾為鄙陋、謂侯伯曰、爾為邪惡、其宜乎、</verse>
				<verse number="19">況不偏視王公、不歧視貧富者乎、蓋皆其所造也、</verse>
				<verse number="20">中夜俄頃之間、彼眾死亡、庶民被震而逝、強者見逐、非假人手、</verse>
				<verse number="21">其目鑒人道途、觀人步履、</verse>
				<verse number="22">無幽暗晦冥、俾惡人自匿、</verse>
				<verse number="23">上帝於人、無庸再三思維、始令受鞫於其前、</verse>
				<verse number="24">彼折有能之輩、其術莫測、使他人代其職、</verse>
				<verse number="25">彼原悉其所行、夜間傾之、使之滅亡、</verse>
				<verse number="26">以之為惡、擊之於眾前、</verse>
				<verse number="27">蓋彼悖逆、不從上帝、不顧厥道、</verse>
				<verse number="28">致令貧乏者之哀求、達於其前、受虐者之呼籲、為其所聞、</verse>
				<verse number="29">上帝安人、誰能罪之、上帝掩面、誰能覲之、於國於人皆然、</verse>
				<verse number="30">致不虔者、不得操權、免其罔民、</verse>
				<verse number="31">有誰謂上帝曰、我既受責、不再犯罪、</verse>
				<verse number="32">我所不明、請爾示我、若曾行惡、不復為之、</verse>
				<verse number="33">上帝之報、必徇爾意、而爾弗受乎、爾自擇之、我不與也、如有所知、尚其言之、</verse>
				<verse number="34">有智之士、凡聞我言之達人、必謂我曰、</verse>
				<verse number="35">約伯 所言無知、其詞不慧、</verse>
				<verse number="36">願 約伯 被試至極、以其辯同於惡人也、</verse>
				<verse number="37">其罪之上、加以悖逆、在我儕中鼓掌、對於上帝、嘖有煩言、</verse>
			</chapter>
			<chapter number="35">
				<verse number="1">以利戶 又曰、</verse>
				<verse number="2">爾以為有理、自謂我之義、愈於上帝之義乎、</verse>
				<verse number="3">致雲、我何所得、較之干罪、何所益乎、</verse>
				<verse number="4">我將答爾、及爾同侶、</verse>
				<verse number="5">試觀諸天、瞻視高於爾之穹蒼、</verse>
				<verse number="6">如爾干罪、與上帝何涉、爾罪增多、與上帝何與、</verse>
				<verse number="7">如爾為義、於彼何加、彼於爾手何所得乎、</verse>
				<verse number="8">爾惡或損同類、爾義或利世人、</verse>
				<verse number="9">人因多虐而呼號、緣強者之臂而呼救、</verse>
				<verse number="10">惟無人雲、造我之上帝、賜人夜歌者安在、</verse>
				<verse number="11">其教我儕、使勝於地上之獸、俾智於空中之鳥、</verse>
				<verse number="12">人因惡者之驕侈而呼籲、而莫之應、</verse>
				<verse number="13">虛誕之呼籲、上帝誠不之聽、全能者不之顧、</verse>
				<verse number="14">況爾乎、爾乃曰、不得見之、我之事理在其前、惟俟之而已、</verse>
				<verse number="15">今因上帝未加以怒、不甚介意於傲慢、</verse>
				<verse number="16">故 約伯 空啟厥口、多發無知之言、</verse>
			</chapter>
			<chapter number="36">
				<verse number="1">以利戶 又曰、</verse>
				<verse number="2">容我片時、我將示爾、我為上帝猶有所言、</verse>
				<verse number="3">我之所知、取諸深遠、歸義於造我者、</verse>
				<verse number="4">我言實不為誑、有智識俱備者、與爾偕也、</verse>
				<verse number="5">上帝大能、不藐視人、其智甚廣、</verse>
				<verse number="6">為惡者不衛其生、困苦者俾得其直、</verse>
				<verse number="7">彼顧義人、不轉厥目、使同君王、永坐於位、以致崇高、</verse>
				<verse number="8">若繫於縲絏、拘於困苦之索、</verse>
				<verse number="9">則指其作為、與其過失、即其驕泰之行、</verse>
				<verse number="10">爰啟其耳、俾受訓誨、命之去惡而返、</verse>
				<verse number="11">如其聽從奉事、則必度日亨通、歷年安樂、</verse>
				<verse number="12">苟不聽從、則必死於鋒刃、無知而亡、</verse>
				<verse number="13">心不虔者、積累震怒、雖受束縛、而不祈求、</verse>
				<verse number="14">其靈夭折、其畢命也、與受污者同科、</verse>
				<verse number="15">困苦者、上帝以其苦拯之、於暴虐之際啟其耳、</verse>
				<verse number="16">亦欲導爾、出於危迫、入於寬廣不狹之區、且陳於爾幾者、俱滿肥甘、</verse>
				<verse number="17">惟爾充盈惡人之議、故鞫與義、拘執爾身、</verse>
				<verse number="18">勿為怒激而拒懲責、勿因贖重而致偏行、</verse>
				<verse number="19">爾之財賄、及所有之勢力、能使爾免於患難乎、</verse>
				<verse number="20">勿慕黑夜、即眾民見除、而離其所之時、</verse>
				<verse number="21">慎之哉、勿戀惡、蓋爾擇此、愈於苦也、</verse>
				<verse number="22">上帝巍然、以能而行、彼之為師、誰其如之、</verse>
				<verse number="23">誰定其道、孰能謂之曰、爾所行非義、</verse>
				<verse number="24">當憶大其作為、乃人所歌頌者、</verse>
				<verse number="25">人皆見之、自遠觀之、</verse>
				<verse number="26">上帝至大、我儕不之悉、其壽不可測、</verse>
				<verse number="27">彼取涓滴、由霧化為雨、</verse>
				<verse number="28">空際淋漓、沛然普及於眾、</verse>
				<verse number="29">雲霧之展布、天幕之震轟、誰能明之、</verse>
				<verse number="30">閃光普照其四周、覆以海底、</verse>
				<verse number="31">彼以此懲罰萬民、亦以之豐賜糧食、</verse>
				<verse number="32">掌握電光、命其中的、</verse>
				<verse number="33">雷聲顯著之、亦以其升騰、示牲畜焉、</verse>
			</chapter>
			<chapter number="37">
				<verse number="1">緣此、我心戰慄、離乎其所、</verse>
				<verse number="2">試聽其聲、其口所出之響、</verse>
				<verse number="3">發聲遍於天下、閃電至於地極、</verse>
				<verse number="4">繼有雷轟、威聲大發、其聲既聞、閃電不已、</verse>
				<verse number="5">上帝行雷、其聲甚奇、彼作大事、吾人莫測、</verse>
				<verse number="6">命雪雨於地、降細雨與大雨、</verse>
				<verse number="7">彼封人手、不得操作、俾凡所造、知其作為、</verse>
				<verse number="8">百獸入穴、羣居其窟、</verse>
				<verse number="9">狂風發於南庫、寒氣出於北方、</verse>
				<verse number="10">上帝噓氣成冰、巨川凝結、</verse>
				<verse number="11">使密雲涵蒸氣、散布蘊電之雲、</verse>
				<verse number="12">依其引導、旋轉往還、運行於全地、悉遵厥命、</verse>
				<verse number="13">或以之潤土壤、或以為懲、或以為惠、</verse>
				<verse number="14">約伯 乎、爾其聽之、上帝之妙用、當立而思之、</verse>
				<verse number="15">上帝如何施令、使雲中電光閃爍、爾知之乎、</verse>
				<verse number="16">雲之平鋪、全智者之奇妙、爾悉之乎、</verse>
				<verse number="17">南風既起、全地寂靜、爾衣溫煖、爾明之乎、</verse>
				<verse number="18">爾能偕上帝展布穹蒼、堅如鑄鑑乎、</verse>
				<verse number="19">我儕蒙昧、不能陳詞、請爾教我、何以與言、</verse>
				<verse number="20">豈可對上帝曰、我欲與爾言乎、人豈自願滅亡乎、</verse>
				<verse number="21">風過天清、日光炳耀、人莫能注視之、</verse>
				<verse number="22">金光見於北方、上帝有威可畏、</verse>
				<verse number="23">若夫全能者、我儕莫能測之、其力卓越、其義充足、不行殘虐、</verse>
				<verse number="24">故人畏之、惟有慧心之人、上帝不之顧也、</verse>
			</chapter>
			<chapter number="38">
				<verse number="1">耶和華自旋風中、諭 約伯 曰、</verse>
				<verse number="2">孰以無知之詞、晦我意旨乎、</verse>
				<verse number="3">束爾腰、如丈夫、我問爾、其答我、</verse>
				<verse number="4">我肇基大地時、爾安在、爾有智、則言之、</verse>
				<verse number="5">誰定其度、誰引繩於其上、爾必知之、</verse>
				<verse number="6">何處置地基、何人立隅石、</verse>
				<verse number="7">當時晨星同歌詠、神子咸歡呼、</verse>
				<verse number="8">海水洶湧、若出於胎、誰設門以閉之、</verse>
				<verse number="9">我以雲為其衣、以幽暗為襁褓、</verse>
				<verse number="10">為定界限、而設門楗、</verse>
				<verse number="11">曰、爾至此則可、毋得踰越、爾之狂瀾、至此而止、</verse>
				<verse number="12">爾自誕生以來、豈曾命定晨光、使黎明知其所乎、</verse>
				<verse number="13">俾光燭照四極、驅逐惡人、</verse>
				<verse number="14">地面更新、如印印泥、萬物出現、若衣文繡、</verse>
				<verse number="15">作惡者流、不得其光、強臂乃折、</verse>
				<verse number="16">爾曾入於海泉乎、爾曾行於深淵乎、</verse>
				<verse number="17">陰府之戶、曾顯於爾乎、陰翳之門、爾曾見之乎、</verse>
				<verse number="18">大地之廣、爾洞悉乎、知則言之、</verse>
				<verse number="19">光之居所、何由而至、暗之處所安在、</verse>
				<verse number="20">爾能導之至其境乎、爾能識其屋宇之路乎、</verse>
				<verse number="21">爾既生於其時、而年又高、必知之矣、</verse>
				<verse number="22">爾曾入雪庫、見雹倉乎、</verse>
				<verse number="23">乃我存貯、以備降災、以待戰爭之日、</verse>
				<verse number="24">輝光何由四射、東風何由布地、</verse>
				<verse number="25">誰為雨水開渠、誰為雷電備路、</verse>
				<verse number="26">使雨降於無人之處、雨於空曠之野、</verse>
				<verse number="27">霑足荒田、滋殖草萊、</verse>
				<verse number="28">雨豈有父、露珠誰生、</verse>
				<verse number="29">冰出何胎、天霜誰育、</verse>
				<verse number="30">水結如石、淵面凝冱、</verse>
				<verse number="31">爾能繫昴之結、解參之帶乎、</verse>
				<verse number="32">爾能循時引十二宮、導北斗及其從星乎、</verse>
				<verse number="33">爾知天之常經、能立其主權於地乎、</verse>
				<verse number="34">爾能呼雲、使霖雨沛於爾身乎、</verse>
				<verse number="35">爾能遣電、俾應之曰、我在此乎、</verse>
				<verse number="36">誰置明哲於密雲、誰畀聰慧於流星、</verse>
				<verse number="37">誰能以智核雲之數、誰能傾天之瓴、</verse>
				<verse number="38">使土成泥、使塊膠結、</verse>
				<verse number="39">牝獅稚獅、伏於窟穴、藏於叢林、爾能為之覓食、以充其飢乎、</verse>
				<verse number="40"></verse>
				<verse number="41">鴉雛乏食、飛翔還往、向上帝哀鳴、孰予之食乎、</verse>
			</chapter>
			<chapter number="39">
				<verse number="1">巖間野羊生羔、爾知其時乎、麀鹿產子、爾悉其期乎、</verse>
				<verse number="2">豈能計其月數、知其孳生之時乎、</verse>
				<verse number="3">卷曲生子、劬勞誕育、</verse>
				<verse number="4">其子漸壯、長於原野、去而不返、</verse>
				<verse number="5">誰令野驢任意游行、誰為迅驢解其縶維、</verse>
				<verse number="6">我使曠野為其室家、鹵地為其居所、</verse>
				<verse number="7">彼輕忽邑中之喧譁、不聽驅者之叱咤、</verse>
				<verse number="8">諸山為其牧場、遍覓青草、</verse>
				<verse number="9">野牛豈役於爾、抑安處爾槽乎、</verse>
				<verse number="10">爾能在隴畝中、繫之以索乎、彼豈從爾耙於谷乎、</verse>
				<verse number="11">爾豈因其力大、而恃之乎、抑以爾勞委之乎、</verse>
				<verse number="12">爾豈賴其運穀於家、積禾於場乎、</verse>
				<verse number="13">鴕鳥昂然展翼、惟其毛羽不慈、</verse>
				<verse number="14">蓋遺其卵於地、煖之於沙、</verse>
				<verse number="15">不念人足或踐之、野獸或躪之、</verse>
				<verse number="16">忍心待雛、若非己有、雖則徒勞、亦無懼也、</verse>
				<verse number="17">蓋上帝去其慧心、不賦以靈明、</verse>
				<verse number="18">及其高展、則輕視馬與乘者、</verse>
				<verse number="19">馬力爾賜之乎、其項奮揚之鬣、爾被之乎、</verse>
				<verse number="20">其躍如蝗、爾令之乎、咆哮之威、甚可畏也、</verse>
				<verse number="21">跑地於谷、自喜有力、出迓兵械、</verse>
				<verse number="22">遇有可畏、輕視而不懼、不因鋒刃而卻退、</verse>
				<verse number="23">其上箭弢、與光明之戈矛、震震有聲、</verse>
				<verse number="24">彼乃猛烈忿怒、氣吞土地、一聞角聲、則不耐立、</verse>
				<verse number="25">角響則嘶、遠嗅戰氣、樂聞將帥之雷霆、士卒之鼓譟、</verse>
				<verse number="26">鷹隼飛翔、振翮南往、豈由爾智乎、</verse>
				<verse number="27">鵰鶚騰空、營巢高嶺、豈因爾命乎、</verse>
				<verse number="28">巢於巉巖、峯巔鞏固之處、</verse>
				<verse number="29">自彼窺食、其目遠觀、</verse>
				<verse number="30">其雛吮血、屍之所在、彼亦在焉、</verse>
			</chapter>
			<chapter number="40">
				<verse number="1">耶和華又諭 約伯 曰、</verse>
				<verse number="2">好駁折者、可與全能者爭論乎、與上帝辯者、尚其答之、</verse>
				<verse number="3">約伯 對耶和華曰、</verse>
				<verse number="4">我乃微賤、何以答爾、惟以手掩口耳、</verse>
				<verse number="5">我言之、一而再、不復答之、不復贅矣、</verse>
				<verse number="6">耶和華自旋風中、諭 約伯 曰、</verse>
				<verse number="7">束爾腰、如丈夫、我問爾、其答我、</verse>
				<verse number="8">爾欲廢我所擬、罪我以義己乎、</verse>
				<verse number="9">爾有臂若上帝乎、能如彼之發雷乎、</verse>
				<verse number="10">爾其以光耀威嚴自飾、以尊榮赫奕自衣、</verse>
				<verse number="11">傾爾滿溢之怒、觀矜高者而卑之、</verse>
				<verse number="12">視驕傲者而降之、踐惡人於其所、</verse>
				<verse number="13">同匿之於塵土、蒙其面於幽冥、</verse>
				<verse number="14">我則認爾能以右手自救、</verse>
				<verse number="15">試觀河馬、齧草若牛、我造爾、亦造彼、</verse>
				<verse number="16">其力在腰脊、其能在腹筋、</verse>
				<verse number="17">尾搖若香柏、骽筋相連絡、</verse>
				<verse number="18">骨如銅管、肋如鐵幹、</verse>
				<verse number="19">上帝所造、此物為最、惟造之者、賜以鋒刃、</verse>
				<verse number="20">其食出於山邱、百獸優游之處、</verse>
				<verse number="21">伏於蓮下、臥於水澤蘆中、</verse>
				<verse number="22">蓮蔭覆之、溪柳環之、</verse>
				<verse number="23">河水漲溢、彼不戰慄、 約但 漲及其口、彼仍自若、</verse>
				<verse number="24">當其儆備之時、孰能捕之、以鉤貫其鼻乎、</verse>
			</chapter>
			<chapter number="41">
				<verse number="1">爾能以鉤釣鱷魚、以索制其舌、</verse>
				<verse number="2">以繩穿其鼻、以鉤貫其頰乎、</verse>
				<verse number="3">彼豈屢求於爾、以甘言語爾乎、</verse>
				<verse number="4">豈與爾約、永為爾僕乎、</verse>
				<verse number="5">豈可玩之若鳥、為爾幼女繫之乎、</verse>
				<verse number="6">漁者之輩、以之為貨乎、能臠其肉、以給商賈乎、</verse>
				<verse number="7">豈能以戈矛徧刺其皮、以魚叉徧刺其首乎、</verse>
				<verse number="8">爾試以手捫之、念及與鬥、一而不再、</verse>
				<verse number="9">捕之乃屬虛妄、見之豈不恇怯、</verse>
				<verse number="10">勇猛之士、亦莫之敢攖、然則孰能立於我前乎、</verse>
				<verse number="11">誰先施諸我、使我償之、天下所有、皆屬我也、</verse>
				<verse number="12">若夫鱷魚之肢體、大力美格、我不能緘默焉、</verse>
				<verse number="13">孰能去其外衣、近其兩鰓、</verse>
				<verse number="14">孰能啟其口門、其齒環列可畏、</verse>
				<verse number="15">其鱗成行、乃其所詡、密若緘封、</verse>
				<verse number="16">騈比無間、氣不得入、</verse>
				<verse number="17">互相連絡、膠結不分、</verse>
				<verse number="18">嚏發有光、目若曙色、</verse>
				<verse number="19">口吐爇炬、火星發揚、</verse>
				<verse number="20">鼻孔出烟、如釜在蘆火上之沸騰、</verse>
				<verse number="21">呼吸燃炭、口吻發燄、</verse>
				<verse number="22">頸項有力、在於其前、無不驚躍、</verse>
				<verse number="23">其肉比連、堅不可動、</verse>
				<verse number="24">心剛如石、堅若底磨、</verse>
				<verse number="25">其興起也、英豪畏懼、驚惶失措、</verse>
				<verse number="26">人若以刃擊之、乃無益也、擐甲以矛以矢攻之、亦無效也、</verse>
				<verse number="27">彼視鐵若草芥、視銅若朽木、</verse>
				<verse number="28">矢不能使之遁、視機石為禾稿、</verse>
				<verse number="29">視梃為藳、揮戈則笑、</verse>
				<verse number="30">其腹之下、利同瓦片、如耙經泥、</verse>
				<verse number="31">使淵若沸鼎、使海若調膏之鑊、</verse>
				<verse number="32">其游行也、後路皎然、令人視淵、如飄白髮、</verse>
				<verse number="33">全地莫與為儔、受造無所畏懼、</verse>
				<verse number="34">盱衡高大之類、雄長驕悍之族、</verse>
			</chapter>
			<chapter number="42">
				<verse number="1">約伯 對耶和華曰、</verse>
				<verse number="2">我知爾萬事能為、爾之意旨、莫能止之、</verse>
				<verse number="3">孰以無知之詞、晦厥意旨乎、我所言者、我不自知、奧妙之事、我所不明、</verse>
				<verse number="4">我將言之、求爾垂聽、我將問爾、願爾示之、</verse>
				<verse number="5">昔我耳聞爾、今我目睹爾、</verse>
				<verse number="6">故我自憾、在於灰塵、而自悔焉、○</verse>
				<verse number="7">耶和華諭 約伯 之後、諭 提幔 人 以利法 曰、我怒及爾、與爾二友、因爾曹論我、不如我僕 約伯 之正、</verse>
				<verse number="8">當取牡牛七、牡羊七、詣我僕 約伯 、為己獻燔祭、我僕 約伯 將為爾祈禱、我悅納之、不依爾之愚昧待爾、蓋爾曹論我、不如我僕 約伯 之正、</verse>
				<verse number="9">於是 提幔 人 以利法 、 書亞 人 比勒達 、 拿瑪 人 瑣法 、往遵耶和華命而行、耶和華悅納 約伯 、</verse>
				<verse number="10">約伯 既為其友祈禱、耶和華則轉其困阨、依昔所有、賜之維倍、</verse>
				<verse number="11">時、 約伯 兄弟姊妹、與素相識者俱至、同食於其家、因耶和華降災、悼而慰之、各饋金一、金環一、</verse>
				<verse number="12">耶和華錫嘏 約伯 之暮年、尤盛於疇昔、有羊一萬四千、駝六千、牛一千耦、牝驢一千、</verse>
				<verse number="13">子七女三、</verse>
				<verse number="14">長女命名 耶米瑪 、次女命名 基洗亞 、季女命名 基連哈樸 、</verse>
				<verse number="15">境內女子、未有如 約伯 女之美者、其父賜以遺業、於其兄弟中、</verse>
				<verse number="16">嗣後 約伯 享壽百有四十歲、得見子孫四代、</verse>
				<verse number="17">約伯 壽高年邁而終、</verse>
			</chapter>
		</book>
		<book number="19">
			<chapter number="1">
				<verse number="1">惡人之謀弗從、罪人之途弗履、侮慢者之位弗居、斯人其有福兮、</verse>
				<verse number="2">惟以耶和華之律為悅、思之維之、夜以繼日、</verse>
				<verse number="3">譬彼林木、植於溪旁、屆時結果、其葉不槁、百事順昌、</verse>
				<verse number="4">惡人不然、乃猶粃糠、為風飄揚、</verse>
				<verse number="5">故於鞫時、惡人不克立、義人會中、罪人不得入、</verse>
				<verse number="6">義者之途、為耶和華所識、惡者之途、終必泯滅、</verse>
			</chapter>
			<chapter number="2">
				<verse number="1">異邦狂怒、諸民妄謀、奚為哉、</verse>
				<verse number="2">世上列王興起、羣伯會議、耶和華是敵、受膏者是逆、</verse>
				<verse number="3">曰、我儕斷其縶維、脫其繩索、</verse>
				<verse number="4">坐於天者將笑之、主必嗤之、</verse>
				<verse number="5">維時、必發忿以譴之、震怒以苦之、</verse>
				<verse number="6">曰、我已立我王於 郇 、即我聖山兮、</verse>
				<verse number="7">王曰、吾述其命、耶和華語我曰、爾乃我子、今日生爾、</verse>
				<verse number="8">爾其求我、我以異邦賜爾為業、地之四極、為爾所有、</verse>
				<verse number="9">爾必毀之以鐵杖、碎之如陶器、</verse>
				<verse number="10">爾曹列王、宜具聰慧、世上士師、宜受訓誨兮、</verse>
				<verse number="11">以寅畏奉事耶和華、喜樂而戰兢兮、</verse>
				<verse number="12">當吻厥子、免其震怒、爾亡於路、蓋其怒必速發、託庇於彼者、其有福兮、</verse>
			</chapter>
			<chapter number="3">
				<verse number="1">耶和華歟、敵我者何其繁、攻我者眾兮、</verse>
				<verse number="2">多人論我云、彼不得拯救於上帝、</verse>
				<verse number="3">耶和華歟、爾乃衛我之盾、為我之榮、使我昂首兮、</verse>
				<verse number="4">我發聲呼籲耶和華、彼自聖山應之、</verse>
				<verse number="5">我偃而臥、我寢而醒、以耶和華佑我兮、</verse>
				<verse number="6">萬人環攻、我不惴焉、</verse>
				<verse number="7">耶和華歟、爾其興起、我上帝歟、尚其拯余、蓋爾已批敵人之頰、折惡人之齒兮、</verse>
				<verse number="8">拯救屬於耶和華、願錫嘏爾民兮、</verse>
			</chapter>
			<chapter number="4">
				<verse number="1">義我之上帝歟、我呼籲時、求爾俞允、我窘迫時、蒙爾寬舒、尚其矜恤、俯聞我祈兮、</verse>
				<verse number="2">惟爾世人、易我之榮為辱、好浮尚誕、伊於胡底兮、</verse>
				<verse number="3">須知敬虔者、為耶和華所區別、我呼籲耶和華、彼必垂聽兮、</verse>
				<verse number="4">宜恐懼、勿干罪、自思於牀、而緘默兮、</verse>
				<verse number="5">獻義為祭、耶和華是依兮、</verse>
				<verse number="6">多曰有誰福我、耶和華歟、以爾容光照予兮、</verse>
				<verse number="7">爾加喜樂於我心、勝於彼之穀酒豐盛兮、</verse>
				<verse number="8">予坦懷偃息、蓋令我安然而居者、惟耶和華兮、</verse>
			</chapter>
			<chapter number="5">
				<verse number="1">耶和華歟、傾聽我言詞、垂念我思維兮、</verse>
				<verse number="2">我王我上帝歟、尚其聽我呼籲、蓋我惟爾是求兮、</verse>
				<verse number="3">耶和華歟、清晨爾必聞我聲、爽旦向爾陳情、而企望兮、</verse>
				<verse number="4">爾為上帝、不悅罪戾、惡人不得與爾同居兮、</verse>
				<verse number="5">狂傲者不侍爾前、作惡者皆爾所疾、</verse>
				<verse number="6">誕妄者敗之、嗜殺懷詐者、耶和華惡之兮、</verse>
				<verse number="7">若我、則蒙厚愛、必詣爾室、寅畏相將、望爾聖殿而崇拜兮、</verse>
				<verse number="8">耶和華歟、因我敵故、以爾義導於我先、使爾途坦於我前兮、</verse>
				<verse number="9">彼眾口無信實、心懷惡慝、喉若裂塋、舌施諂諛、</verse>
				<verse number="10">願上帝罪之、使自陷於詭謀、因其罪多而驅逐之、蓋彼叛逆爾兮、</verse>
				<verse number="11">託庇於爾者、願其喜樂、緣爾護佑、恆久歡呼、愛爾名者、皆欣悅兮、</verse>
				<verse number="12">耶和華歟、爾必錫嘏義人、施恩如盾、護衛其身兮、</verse>
			</chapter>
			<chapter number="6">
				<verse number="1">耶和華歟、勿發忿以譴我、勿震怒以懲我、</verse>
				<verse number="2">耶和華歟、我身頹敗、爾其恤之、耶和華歟、我骨酸辛、爾其療之、</verse>
				<verse number="3">耶和華歟、我心惶恐、伊於胡底、</verse>
				<verse number="4">耶和華歟、轉拯我命、緣爾慈惠、救援我躬兮、</verse>
				<verse number="5">死亡中無記憶爾、陰府中誰稱謝爾、</verse>
				<verse number="6">我身因欷歔而疲乏、每夜涕泣、濕我牀而沾我榻兮、</verse>
				<verse number="7">我目因憂愁而衰敗、因諸敵而昏瞶兮、</verse>
				<verse number="8">作惡者流、爾其離我、蓋耶和華聞我號泣兮、</verse>
				<verse number="9">耶和華已聽我禱、必允我祈兮、</verse>
				<verse number="10">諸敵將抱愧而惶恐、蒙羞而退避兮、</verse>
			</chapter>
			<chapter number="7">
				<verse number="1">我上帝耶和華歟、我託庇於爾、尚其救援、脫於逐我之眾兮、</verse>
				<verse number="2">恐彼若獅、裂我而碎之、無人拯救兮、</verse>
				<verse number="3">我上帝耶和華歟、我若行此、我手若有不義、</verse>
				<verse number="4">與我交厚者、以惡報之、無端仇我者、反拯救之、</verse>
				<verse number="5">任敵迫及我魂、踐我生於土壤、墮我榮於塵埃兮、</verse>
				<verse number="6">耶和華歟、赫怒而起、禦我敵之怒兮、為我而興、訊鞫為爾所定兮、</verse>
				<verse number="7">願諸民之會環爾、尚其返居高位、在於其上兮、</verse>
				<verse number="8">耶和華行鞫萬民、耶和華歟、循我公義、中心誠實、而聽我訟兮、</verse>
				<verse number="9">俾惡者之惡消滅、使善者堅強、蓋上帝公義、驗人心懷兮、</verse>
				<verse number="10">衛我之盾、實維上帝、心正之人、蒙其拯救兮、</verse>
				<verse number="11">上帝為秉公之士師、日懷義怒之上帝兮、</verse>
				<verse number="12">人不悛改、上帝必礪其刃、已張厥弓而備之、</verse>
				<verse number="13">具施剿之器、發火以為矢兮、</verse>
				<verse number="14">斯眾懷邪慝、孕毒害、產虛偽、</verse>
				<verse number="15">掘造坎阱、自陷其中、</verse>
				<verse number="16">其毒害必歸己首、其強暴必臨己頂、</verse>
				<verse number="17">我依耶和華之義、而稱謝之、歌頌耶和華、至上者之名兮、</verse>
			</chapter>
			<chapter number="8">
				<verse number="1">耶和華我主歟、爾名巍巍於大地、爾榮赫赫於諸天兮、</verse>
				<verse number="2">因敵之故、爾由赤子乳哺者之口、而堅厥力、使敵與報復者、默爾無言兮、</verse>
				<verse number="3">我觀爾手所造之蒼穹、所設之月星、</verse>
				<verse number="4">世人為誰、爾垂念之、人子為誰、爾眷顧之、</verse>
				<verse number="5">使之少遜於上帝、冠之以尊榮、</verse>
				<verse number="6">爾手所造者、使之主理、置萬物於其足下、</verse>
				<verse number="7">有若牛羊野獸、</verse>
				<verse number="8">天上飛鳥、水中潛鱗、凡游泳於海者兮、</verse>
				<verse number="9">耶和華我主歟、爾名巍巍於大地兮、</verse>
			</chapter>
			<chapter number="9">
				<verse number="1">我必一心稱謝耶和華、宣爾妙工兮、</verse>
				<verse number="2">我因爾喜樂歡呼、至上者歟、我歌頌爾名兮、</verse>
				<verse number="3">我敵卻退、顚躓隕沒於爾前兮、</verse>
				<verse number="4">蓋爾伸我冤、辨我屈、居位而行義鞫兮、</verse>
				<verse number="5">斥列邦而翦惡類、永塗其名兮、</verse>
				<verse number="6">仇敵殲滅兮、其跡沒、爾傾厥邑兮、其誌絕、</verse>
				<verse number="7">惟耶和華恆居其位、備座以行審判兮、</verse>
				<verse number="8">持義以鞫斯世、秉公以訊諸民、</verse>
				<verse number="9">耶和華為屈抑者之高臺、避難之高臺兮、</verse>
				<verse number="10">耶和華歟、識爾名者、惟爾是依、尋求爾者、爾未棄之、</verse>
				<verse number="11">居 郇 之耶和華、宜歌頌之、宣其作為於諸民兮、</verse>
				<verse number="12">討流血之罪者、記憶斯眾、不忘貧者之哀呼兮、</verse>
				<verse number="13">耶和華歟、曾援我於死門、尚其恤我、顧憾我者所加之苦、</verse>
				<verse number="14">俾我揚爾聲譽、因爾救援、欣喜於 郇 女之門兮、</verse>
				<verse number="15">列邦作阱而自陷、暗設網罟、自絆其足兮、</verse>
				<verse number="16">耶和華既顯著、施行義鞫、惡者之手所作、自陷其中兮、</verse>
				<verse number="17">惡人必歸陰府、異邦忘上帝者、即若是兮、</verse>
				<verse number="18">匱乏者不永見忘、貧窮者不恆失望、</verse>
				<verse number="19">耶和華歟、爾其興起、毋容世人獲勝、使列邦受鞫於爾前、</verse>
				<verse number="20">耶和華歟、願爾俾其畏懼、諸民自知、祇為世人兮、</verse>
			</chapter>
			<chapter number="10">
				<verse number="1">耶和華歟、何為遙立、當患難時、何為隱避、</verse>
				<verse number="2">惡人驕肆、窘迫貧民、願其陷於己謀兮、</verse>
				<verse number="3">惡者以心之欲為誇、貪者背棄耶和華、而侮慢之、</verse>
				<verse number="4">惡者其容驕矜、謂耶和華必不究斥、意中絕無上帝兮、</verse>
				<verse number="5">彼之所為、恆穩固兮、爾之讞典高遠、其目所不及、凡厥仇敵、悉為所叱兮、</verse>
				<verse number="6">意謂我躬不致動搖、累世不經挫折、</verse>
				<verse number="7">呪詛詭譎殘刻盈其口、很毒邪慝在其舌、</verse>
				<verse number="8">蹲伏鄉曲、暗殺無辜、眈眈於煢獨兮、</verse>
				<verse number="9">潛伏幽暗、如獅在林、伺捕貧人、曳其網而獲之、</verse>
				<verse number="10">屈身蹲踞、煢獨隕於其強暴兮、</verse>
				<verse number="11">意謂上帝忘之、永蒙厥面、而弗視兮、</verse>
				<verse number="12">耶和華歟、爾其興起、上帝歟、爾其伸手、毋忘貧民兮、</verse>
				<verse number="13">惡者奚藐上帝、以為不加究斥、</verse>
				<verse number="14">爾實鑒觀、灼見殘暴很毒、而手報之、煢獨惟爾依歸、孤兒蒙爾扶助兮、</verse>
				<verse number="15">惡者之臂、願爾折之、窮詰其罪、至於無遺兮、</verse>
				<verse number="16">耶和華為君、永世靡暨、列邦見絕於其地兮、</verse>
				<verse number="17">耶和華歟、謙卑者之祈、爾已聞之、必堅厥志、傾耳聽之、</verse>
				<verse number="18">雪孤兒與屈者之冤、俾世人不復施其威兮、</verse>
			</chapter>
			<chapter number="11">
				<verse number="1">我託庇於耶和華、爾曹胡謂我曰、宜如禽鳥、翱翔於山、</verse>
				<verse number="2">惡者彎弓、注矢於弦、暗射心正之人、</verse>
				<verse number="3">基礎如其傾圮、義者將何為兮、</verse>
				<verse number="4">耶和華居於聖殿、耶和華之位在天、其目下察世人兮、</verse>
				<verse number="5">耶和華試鍊義人、惟彼兇惡強暴、乃其心所惡兮、</verse>
				<verse number="6">將布羅網於惡人烈火硫磺炎颷、盈其杯兮、</verse>
				<verse number="7">蓋耶和華乃義、且好義行、正人必見其面兮、</verse>
			</chapter>
			<chapter number="12">
				<verse number="1">耶和華歟、敬虔者熄其跡、忠信者絕於世、尚其拯救兮、</verse>
				<verse number="2">彼眾與鄰言誑、厥口諂諛、中懷貳心、</verse>
				<verse number="3">諂諛之口、誇大之舌、耶和華必絕之、</verse>
				<verse number="4">彼曰、我舌獲勝、口為我有、誰為我主兮、</verse>
				<verse number="5">貧窮者屈抑、困乏者欷歔、耶和華曰、我必興起、如其所慕、置諸穩善之區、</verse>
				<verse number="6">耶和華之言純粹、如經爐火之銀、煆煉七次兮、</verse>
				<verse number="7">貧乏者、耶和華必佑之、永脫於斯世之人兮、</verse>
				<verse number="8">庸劣居於人上、惡者隨在而遨遊兮、</verse>
			</chapter>
			<chapter number="13">
				<verse number="1">耶和華歟、爾之忘我、將至何時、豈永久乎、蔽面而不我顧、伊於胡底兮、</verse>
				<verse number="2">我心籌畫、日日憂戚、將至何時、吾敵高越乎我、伊於胡底兮、</verse>
				<verse number="3">我上帝耶和華歟、尚其思忖之、俞允之、復明我目、免我沈睡至死兮、</verse>
				<verse number="4">免我仇曰、予已勝之、免敵見余顚躓、而欣喜兮、</verse>
				<verse number="5">惟我賴爾恩寵、樂爾拯救兮、</verse>
				<verse number="6">耶和華博施於我、我必歌頌之兮、</verse>
			</chapter>
			<chapter number="14">
				<verse number="1">愚人意謂無有上帝、其人邪惡、所為可憎、無一行善兮、</verse>
				<verse number="2">耶和華自天垂鑒、欲察世人、有無明哲是具、上帝是求兮、</verse>
				<verse number="3">眾皆偏詖、同變為污、無行善者、並無其一兮、</verse>
				<verse number="4">行惡者皆無知乎、噬我民如啖餅、不籲上帝兮、</verse>
				<verse number="5">上帝在義者中、惡人悚然大懼兮、</verse>
				<verse number="6">貧人之計爾曹敗之、惟耶和華為其庇所兮、</verse>
				<verse number="7">願 以色列 之拯救、自 郇 而出、耶和華反其民之俘囚時、 雅各 必喜樂、 以色列 必歡欣兮、</verse>
			</chapter>
			<chapter number="15">
				<verse number="1">耶和華歟、孰得寓爾帷幕、居爾聖山、</verse>
				<verse number="2">必也步履正直、行為公義、心誠言實、</verse>
				<verse number="3">舌無誹謗、不虐友朋、不侮鄰里、</verse>
				<verse number="4">奸惡者睥睨之、寅畏耶和華者尊重之、誓雖損己、不變其志、</verse>
				<verse number="5">不貸金以權子母、不受賄而害無辜、若此之人、永不動搖兮、</verse>
			</chapter>
			<chapter number="16">
				<verse number="1">上帝歟、爾其佑予、我託庇於爾兮、</verse>
				<verse number="2">我謂耶和華曰、爾乃我主、爾外我無福兮、</verse>
				<verse number="3">在世聖徒、乃為顯貴、我所深悅兮、</verse>
				<verse number="4">移於他神者、其苦必增、彼奠血為祭、我不獻之、我口不道其名兮、</verse>
				<verse number="5">耶和華為我業我杯、所得之產、爾為我守之兮、</verse>
				<verse number="6">以繩量給之區、在於樂土、我業孔嘉兮、</verse>
				<verse number="7">我稱頌耶和華、以其訓迪我、俾我中心、深夜自警兮、</verse>
				<verse number="8">我恒奉耶和華於我前、彼在我右必不動搖、</verse>
				<verse number="9">我心則喜、我靈則樂、形體處於平康兮、</verse>
				<verse number="10">蓋爾不遺我魂於陰府、不容爾之聖者腐朽兮、</verse>
				<verse number="11">爾必示我維生之道、在於爾前、喜樂不勝、在爾右手之中、歡欣靡暨兮、</verse>
			</chapter>
			<chapter number="17">
				<verse number="1">耶和華歟、公義之詞、爾其聽之、垂顧我呼籲兮、我之祈禱、口無虛偽、尚其傾聽兮、</verse>
				<verse number="2">願我之讞、自爾前而宣之、爾目鑒察正直兮、</verse>
				<verse number="3">爾驗我心、深夜臨格兮、爾既試我而無所得、我則立志、必無口過兮、</verse>
				<verse number="4">至於人事、我遵爾言、以自戒慎、不循強暴之軌兮、</verse>
				<verse number="5">步履遵爾之道、我足未嘗顚躓兮、</verse>
				<verse number="6">上帝歟、我曾呼籲、爾必俞允、求爾傾聽我言兮、</verse>
				<verse number="7">顯爾殊恩、凡託庇於爾者、爾以右手援於其敵兮、</verse>
				<verse number="8">護我如眸子、覆我於翼下、</verse>
				<verse number="9">俾脫暴虐我之惡人、環攻我之惡敵兮、</verse>
				<verse number="10">其心蔽塞、厥口矜誇、</verse>
				<verse number="11">我舉步履、彼則環圍、注目仆我於地兮、</verse>
				<verse number="12">其勢如獅、欲噬所攫、如稚獅潛伏兮、</verse>
				<verse number="13">耶和華歟、起而抵禦之、顚仆之、以爾之刃、拯我於惡人兮、</verse>
				<verse number="14">耶和華歟、以手援我、脫於斯世之人、其業乃在今生兮、爾以財貨充其懷、子孫遂其欲、餘業遺於後嗣兮、</verse>
				<verse number="15">若我、則必以義見爾面、寤時睹爾容、心願滿足兮、</verse>
			</chapter>
			<chapter number="18">
				<verse number="1">耶和華歟、爾為我力、我敬愛爾兮、</verse>
				<verse number="2">耶和華為我巖石、我之保障、我之救援兮、上帝我之磐石、我託庇於彼兮、為我之盾、拯救之角、我之高臺兮、</verse>
				<verse number="3">耶和華宜頌美兮、我呼籲之、則見拯於諸敵兮、</verse>
				<verse number="4">死亡之繩索縛我、匪勢之衝激怖我、</verse>
				<verse number="5">陰府之繩索繞我、死亡之機檻逮我、</verse>
				<verse number="6">我苦難中、呼耶和華、籲我上帝兮、彼自其殿、垂聽我聲、我之呼籲、達於其耳兮、</verse>
				<verse number="7">因彼奮怒、大地震動、山根搖撼兮、</verse>
				<verse number="8">煙自其鼻升、火從其口出、炭為所燃兮、</verse>
				<verse number="9">垂諸天而臨格、足下幽且深兮、</verse>
				<verse number="10">乘基路伯而飛、藉風翼而翱翔兮、</verse>
				<verse number="11">隱於玄冥、使為幕以環之、即水之黑暗、雲之濃密兮、</verse>
				<verse number="12">由其前之光輝、冰雹炭火、經過密雲而出兮、</verse>
				<verse number="13">耶和華自天起雷、至高者發其聲、並有冰雹炭火兮、</verse>
				<verse number="14">彼發矢以潰敵、屢閃電而亂之兮、</verse>
				<verse number="15">耶和華歟、因爾叱咤、鼻息之發、海底見而地基露兮、</verse>
				<verse number="16">彼自上垂手、援我於巨浸兮、</verse>
				<verse number="17">拯我於勁敵、及憾我者、以其強於我兮、</verse>
				<verse number="18">我遭難時、敵來攻我、惟耶和華為我所恃兮、</verse>
				<verse number="19">導我入寬廣之區、施行救援以其悅我兮、</verse>
				<verse number="20">耶和華依我行之義而賞賚、循我手之潔而報施、</verse>
				<verse number="21">因我守耶和華之道、未嘗為惡、離我上帝兮、</verse>
				<verse number="22">彼之律例、悉在我前、未嘗違其典章兮、</verse>
				<verse number="23">我於其前為完人、自守而遠惡兮、</verse>
				<verse number="24">故耶和華視我之義、與手之潔、而報我兮、</verse>
				<verse number="25">爾於仁慈者應以仁慈、純全者應以純全、</verse>
				<verse number="26">清潔者應以清潔、乖戾者應以拂逆、</verse>
				<verse number="27">困苦之民、爾救援之、傲視之輩、爾卑抑之、</verse>
				<verse number="28">爾必燃我之燈、上帝耶和華、必燭我幽暗兮、</verse>
				<verse number="29">我賴爾衝突敵軍、恃我上帝踰越垣墉兮、</verse>
				<verse number="30">上帝之道純全、耶和華之言經驗、凡託庇於彼者、彼為其盾兮、</verse>
				<verse number="31">耶和華而外、孰為上帝兮、我上帝而外、孰為磐石兮、</verse>
				<verse number="32">上帝束我以力、俾我道途平直兮、</verse>
				<verse number="33">令我足捷如鹿、置我於高處兮、</verse>
				<verse number="34">教我手善戰、使我臂挽銅弓兮、</verse>
				<verse number="35">爾賜我拯救之盾、且以右手扶我、爾之溫和、俾我為大兮、</verse>
				<verse number="36">使我步履寬裕、我足未嘗滑跌兮、</verse>
				<verse number="37">我將追敵及之、未行殄滅、不旋歸兮、</verse>
				<verse number="38">我擊傷之、使之不振、仆我足下兮、</verse>
				<verse number="39">蓋爾以力束我、使備戰爭、起而攻我者、俾服於我兮、</verse>
				<verse number="40">使我諸敵背我而馳、致我翦滅憾我者兮、</verse>
				<verse number="41">彼呼號而無援、籲耶和華亦弗應兮、</verse>
				<verse number="42">我則搗之若風飄之塵、棄之若街衢之泥兮、</verse>
				<verse number="43">爾援我於庶民之競爭、立我為列邦之元首、我所不識之民、必服役我兮、</verse>
				<verse number="44">彼聞我名、立即歸順、外族之人服從兮、</verse>
				<verse number="45">外族衰落、出其衛所、戰慄而來兮、</verse>
				<verse number="46">耶和華維生兮、我之磐石、宜頌美兮、救我之上帝、當尊崇兮、</verse>
				<verse number="47">上帝為我復仇、使諸民服我兮、</verse>
				<verse number="48">援我於敵、舉我超乎攻我者、拯我於強暴兮、</verse>
				<verse number="49">耶和華歟、我必於列邦中稱謝爾、歌頌爾名兮、</verse>
				<verse number="50">耶和華大施拯救於所立之王、施恩於其受膏者、即 大衛 及其後裔、永世靡暨兮、</verse>
			</chapter>
			<chapter number="19">
				<verse number="1">諸天宣上帝之榮光、穹蒼顯其經營兮、</verse>
				<verse number="2">日復一日、傳以語言、夜復一夜、示以智慧兮、</verse>
				<verse number="3">無言無語、無聲可聞兮、</verse>
				<verse number="4">然其量繩徧於宇內、言語達於地極兮、</verse>
				<verse number="5">上帝為日設幕其間、若新娶者出於其房、勇士喜馳逐兮、</verse>
				<verse number="6">出自天涯、轉至地極、無物被藏、不受其煦嫗兮、○</verse>
				<verse number="7">耶和華之律純全、蘇人魂兮、耶和華之法真實、化愚為智兮、</verse>
				<verse number="8">耶和華之訓正直、悅人心兮、耶和華之誡純潔、豁人目兮、</verse>
				<verse number="9">耶和華之道清潔、而永存兮、耶和華之例真誠、而盡義兮、</verse>
				<verse number="10">可慕愈於金、精金之繁多兮、其甘愈於蜜、蜂房之滴瀝兮、</verse>
				<verse number="11">爾僕因之受警、守此可得大賚兮、</verse>
				<verse number="12">人之過失、孰能自知、我之誤犯、尚其赦宥兮、</verse>
				<verse number="13">祈禁爾僕故犯乎罪、免其轄予、我則端正、不蹈重愆兮、</verse>
				<verse number="14">耶和華歟、爾為我磐石、我救者、願我口中之言、心中之念、蒙爾悅納兮、</verse>
			</chapter>
			<chapter number="20">
				<verse number="1">當患難時、願耶和華俞允爾、 雅各 上帝之名高舉爾、</verse>
				<verse number="2">由聖所輔助爾、自 郇 山堅固爾、</verse>
				<verse number="3">念爾素祭、納爾燔祭、</verse>
				<verse number="4">酬爾志願、成爾籌畫兮、</verse>
				<verse number="5">我儕因上帝之援而奏凱、奉上帝之名而建旗、願耶和華成爾所祈兮、</verse>
				<verse number="6">今我乃知、耶和華拯其受膏者、必自聖天允其所祈、援以右手兮、</verse>
				<verse number="7">有人恃車、有人恃馬、我則稱道耶和華之名兮、</verse>
				<verse number="8">彼俯伏而仆、我則興起而立兮、</verse>
				<verse number="9">願耶和華拯救、我呼籲時、願王俞允兮、</verse>
			</chapter>
			<chapter number="21">
				<verse number="1">耶和華歟、王因爾力而歡欣、緣爾拯救而樂甚兮、</verse>
				<verse number="2">其心所願、爾已賜之、其口所祈、爾未靳之、</verse>
				<verse number="3">爾以美福迎之、以精金之冕冠之兮、</verse>
				<verse number="4">向爾求生、則錫以壽、綿長不絕兮、</verse>
				<verse number="5">緣爾拯救、其榮乃大、尊嚴加於其身兮、</verse>
				<verse number="6">使獲厚福、迄於永久、歡樂於爾前兮、</verse>
				<verse number="7">王所恃者、耶和華兮、蒙至上者之仁慈、不至動搖兮、</verse>
				<verse number="8">爾手將索爾敵、爾之右手、索憾爾者兮、</verse>
				<verse number="9">爾恚忿時、使之如火爐、耶和華震怒而吞之、火必滅之兮、</verse>
				<verse number="10">爾必滅其子孫於地上、絕其苗裔於人間兮、</verse>
				<verse number="11">彼擬害爾、圖謀而不能成兮、</verse>
				<verse number="12">爾曳弦以射其面、使之卻退兮、</verse>
				<verse number="13">耶和華歟、願爾施力而高舉、我則謳歌、以頌爾能兮、</verse>
			</chapter>
			<chapter number="22">
				<verse number="1">我上帝、我上帝、何遺棄予、遠離而不輔助、不聽我之呻吟兮、</verse>
				<verse number="2">我上帝歟、我晝籲爾、不蒙俞允、我夜籲爾、不獲綏安兮、</verse>
				<verse number="3">惟爾為聖、以 以色列 之頌讚為座兮、</verse>
				<verse number="4">我之列祖、惟爾是恃、彼倚賴爾、爾救援之兮、</verse>
				<verse number="5">彼呼籲爾、而蒙救援、彼倚賴爾、不至愧恥兮、</verse>
				<verse number="6">惟我乃蚓而非人、為人凌辱、為民藐視兮、</verse>
				<verse number="7">凡見我者、咸加戲笑、鼓脣搖首兮、</verse>
				<verse number="8">曰、可託之於耶和華、俾其拯救、彼既悅之、任其救援兮、</verse>
				<verse number="9">惟爾出我於胎、在我母懷、使我賴爾兮、</verse>
				<verse number="10">予既誕育、託身於爾、自母生我、爾為我上帝兮、</verse>
				<verse number="11">祈勿遠我、患難迫近、助我無人兮、</verse>
				<verse number="12">多有牡牛環我、 巴珊 健牛圍我兮、</verse>
				<verse number="13">向我張口、如咆哮吞噬之獅兮、</verse>
				<verse number="14">我見傾如水、骨節盡脫、中心如蠟、銷鎔於內兮、</verse>
				<verse number="15">精力既枯、有如破瓦、舌貼於齦、爾置我於死地之塵兮、</verse>
				<verse number="16">犬類圍我、惡黨環我、刺我手足兮、</verse>
				<verse number="17">我骨可數、眾目眈眈視我兮、</verse>
				<verse number="18">分我外衣、鬮我衷服兮、</verse>
				<verse number="19">耶和華歟、勿遠離我、我之救濟、速來援助兮、</verse>
				<verse number="20">拯我魂於刃、救我命於犬類之勢兮、</verse>
				<verse number="21">爾已允我脫於兕角、祈拯我出於獅口兮、</verse>
				<verse number="22">我將宣爾名於昆弟、頌爾於會中兮、</verse>
				<verse number="23">寅畏耶和華者、當讚揚之、 雅各 之嗣、當尊榮之、 以色列 之裔、當敬畏之、</verse>
				<verse number="24">困者之苦、彼未嘗輕視厭惡、未嘗掩面不顧兮、其人呼籲、乃垂聽兮、</verse>
				<verse number="25">我於大會之中、所頌讚者、乃由於爾、在畏爾者前、必償我願兮、</verse>
				<verse number="26">謙卑者必得食而飽、尋求耶和華者、必頌揚之、願爾心其永活兮、</verse>
				<verse number="27">地之四極、將念耶和華而歸之、列邦諸族、拜於其前兮、</verse>
				<verse number="28">國祚屬於耶和華、彼為列邦之主兮、</verse>
				<verse number="29">地上之豐肥者、必飲食而敬拜兮、將歸塵土、莫保其生者、必俯伏於其前兮、</verse>
				<verse number="30">若子若孫、必奉事之、主之經營、必傳後世兮、</verse>
				<verse number="31">必來稱述其義、以其所行、宣示後生之民兮、</verse>
			</chapter>
			<chapter number="23">
				<verse number="1">耶和華為我牧、我不匱乏兮、</verse>
				<verse number="2">使我臥於草場、導我至憩息之水濱兮、</verse>
				<verse number="3">甦我之魂、為己名導我於義路兮、</verse>
				<verse number="4">我雖經陰翳之谷、不虞遭害、因爾相偕、爾杖爾竿、用以慰我兮、</verse>
				<verse number="5">爾於敵前、為我設筵、以膏沐我首、我杯盈溢兮、</verse>
				<verse number="6">恩寵慈愛、必隨我於畢生、我永居耶和華之室兮、</verse>
			</chapter>
			<chapter number="24">
				<verse number="1">大地與充其間者、世界暨居其上者、悉屬耶和華兮、</verse>
				<verse number="2">蓋彼建之於海中、奠之於淵際兮、</verse>
				<verse number="3">孰能陟耶和華之山、孰能立於其聖所兮、</verse>
				<verse number="4">必也手潔心清、存心不向虛誕、設誓不懷詭詐者兮、</verse>
				<verse number="5">彼將由耶和華受福、由救之之上帝獲義兮、</verse>
				<verse number="6">是乃尋耶和華之族、求見 雅各 上帝之面者兮、○</verse>
				<verse number="7">諸門歟、爾其高啟、永古之戶歟、爾其高啟、尊榮之王將入兮、</verse>
				<verse number="8">尊榮之王為誰、乃有能有力之耶和華、善戰之耶和華兮、</verse>
				<verse number="9">諸門歟、爾其高啟、永古之戶歟、爾其高啟、尊榮之王將入兮、</verse>
				<verse number="10">尊榮之王為誰、乃萬軍之耶和華、彼為尊榮之王兮、</verse>
			</chapter>
			<chapter number="25">
				<verse number="1">耶和華歟、我心嚮爾、</verse>
				<verse number="2">我上帝歟、我素賴爾、勿使我蒙羞、勿使我敵奏凱兮、</verse>
				<verse number="3">企望爾者不懷慚、無端行詐者、必抱愧兮、</verse>
				<verse number="4">耶和華歟、示我以爾道、訓我以爾徑兮、</verse>
				<verse number="5">以爾真理導我誨我、爾為救我之上帝、我終日企望爾兮、</verse>
				<verse number="6">耶和華歟、爾之矜憫慈惠、自古長存、求爾記憶兮、</verse>
				<verse number="7">耶和華歟、我幼年之愆尤、故犯之罪過、祈勿記憶、依爾仁慈、循爾恩惠、而垂念兮、</verse>
				<verse number="8">耶和華乃善乃正、故以道示罪人兮、</verse>
				<verse number="9">謙卑之人、必導之以義、誨之以道兮、</verse>
				<verse number="10">於守約遵法者、耶和華所行、皆仁慈誠實兮、</verse>
				<verse number="11">耶和華歟、我罪重大、因爾名而赦宥兮、</verse>
				<verse number="12">寅畏耶和華者誰乎、於其所選之途、必蒙訓示兮、</verse>
				<verse number="13">居心綏安、子孫得土兮、</verse>
				<verse number="14">耶和華與畏己者相親、必示以其約兮、</verse>
				<verse number="15">我目恆望耶和華、必脫我足於網羅兮、</verse>
				<verse number="16">予煢獨困苦、求爾轉向我、而施矜恤兮、</verse>
				<verse number="17">我心多憂、求爾拯我於急難兮、</verse>
				<verse number="18">垂顧我苦勞、赦宥我罪戾兮、</verse>
				<verse number="19">鑒我仇敵、以其眾多、痛心銜憾兮、</verse>
				<verse number="20">祈保我命、而施救援、我惟託庇於爾、勿使我懷慚兮、</verse>
				<verse number="21">願以純良正直衛我、以我望爾兮、</verse>
				<verse number="22">上帝歟、救贖 以色列 、出其諸難兮、</verse>
			</chapter>
			<chapter number="26">
				<verse number="1">耶和華歟、我行純正、為我折中兮、我賴耶和華、不至動搖兮、</verse>
				<verse number="2">耶和華歟、察我驗我、鍛鍊我心懷兮、</verse>
				<verse number="3">我目睹爾慈惠、遵行爾真理兮、</verse>
				<verse number="4">未與虛妄者同坐、不與詐偽者同羣兮、</verse>
				<verse number="5">惡黨是惡、不與惡人同坐兮、</verse>
				<verse number="6">耶和華歟、我將盥手、以表無辜、環於爾壇兮、</verse>
				<verse number="7">揚聲稱謝、述爾奇妙之行兮、</verse>
				<verse number="8">耶和華歟、我愛爾居室、及顯榮之帷幕兮、</verse>
				<verse number="9">勿去我魂、同於罪人、勿移我命、等於兇人兮、</verse>
				<verse number="10">其手持惡、右手盈賄兮、</verse>
				<verse number="11">若我、所行純正、求爾贖我憫我兮、</verse>
				<verse number="12">我立足於坦途、將於諸會、頌美耶和華兮、</verse>
			</chapter>
			<chapter number="27">
				<verse number="1">耶和華為我光、我之拯救、吾其誰懼兮、耶和華為我生命之保障、吾其誰惕兮、</verse>
				<verse number="2">惟彼惡人、我仇我敵、進攻欲食我肉、咸躓而顚兮、</verse>
				<verse number="3">軍旅雖對我列營、我心不怯兮、戰端興起、迫及我躬、我仍安貼兮、</verse>
				<verse number="4">我曾求耶和華一事、今仍祈之、畢生居耶和華室、瞻其榮美、思維其殿兮、</verse>
				<verse number="5">我遘難時、彼必暗衛我於帷中、匿我於幕之隱處、舉我於磐石之上兮、</verse>
				<verse number="6">今我昂首、高於環我之敵兮、在主幕中、獻歡欣之祭、我必謳歌、頌讚耶和華兮、○</verse>
				<verse number="7">耶和華歟、我揚聲呼籲、尚其垂聽、施憐而應之兮、</verse>
				<verse number="8">爾云余面是尋、我心對曰、耶和華歟、我必爾面是尋兮、</verse>
				<verse number="9">勿向我掩面、勿怒逐爾僕、救我之上帝歟、爾素助我、願勿棄我遺我兮、</verse>
				<verse number="10">父母遺我、耶和華則納我兮、</verse>
				<verse number="11">耶和華歟、示我以爾道、因我敵故、導我於坦途兮、</verse>
				<verse number="12">妄證之人、與出言兇暴者、起而攻我、勿付我於仇讐、以遂其願兮、</verse>
				<verse number="13">我在生命之境、得見耶和華之恩、若不信此、我則喪膽兮、</verse>
				<verse number="14">爾其企望耶和華、壯乃志、強乃心、以企望耶和華兮、</verse>
			</chapter>
			<chapter number="28">
				<verse number="1">耶和華歟、我呼籲爾、我磐石歟、勿若罔聞、倘爾緘默、我則等於就墓之人兮、</verse>
				<verse number="2">我向爾至聖所、舉手呼籲、尚其垂聽我懇求兮、</verse>
				<verse number="3">勿曳我同於惡人、等於匪類、彼於其鄰、言甘心險兮、</verse>
				<verse number="4">願爾按其所為、與其惡行而罰之、依其手所作、及所應受者而報之兮、</verse>
				<verse number="5">耶和華所為、其手所作、彼不介意、故必毀之、不復建立兮、○</verse>
				<verse number="6">耶和華聽我懇求、宜頌讚兮、</verse>
				<verse number="7">耶和華為我力、為我盾、我心賴之、而得輔助、我心樂甚、謳歌頌讚兮、</verse>
				<verse number="8">耶和華為其民之力、為受膏者拯救之保障兮、</verse>
				<verse number="9">尚其施援爾民、錫嘏爾業、牧之扶之、歷世弗替兮、</verse>
			</chapter>
			<chapter number="29">
				<verse number="1">上帝眾子歟、以榮與力、歸於耶和華兮、</verse>
				<verse number="2">以其名應得之榮、歸於耶和華、衣聖美之服、而敬拜之兮、</verse>
				<verse number="3">耶和華之聲、在於水上、尊榮之上帝耶和華、起雷於大水之上兮、</verse>
				<verse number="4">耶和華之聲有力、其聲有威兮、</verse>
				<verse number="5">其聲摧折香柏、耶和華毀 利巴嫩 之香柏兮、</verse>
				<verse number="6">彼使山躍如犢、 利巴嫩 與 西連 、躍如野牛之犢兮、</verse>
				<verse number="7">耶和華之聲、分裂火焰兮、</verse>
				<verse number="8">其聲震動曠野、耶和華震動 加低斯 之曠野兮、</verse>
				<verse number="9">其聲使麀鹿墮胎、林木剝落、凡在殿中者、無不道榮兮、○</verse>
				<verse number="10">當洪水時、耶和華居於位、耶和華永居王位兮、</verse>
				<verse number="11">耶和華必錫其民以能力、耶和華必祝其民以平康兮、</verse>
			</chapter>
			<chapter number="30">
				<verse number="1">耶和華歟、我必尊崇爾、爾救拔我、不使我敵誇耀兮、</verse>
				<verse number="2">耶和華我上帝歟、我曾籲爾、爾則醫我兮、</verse>
				<verse number="3">耶和華歟、爾出我魂於陰府、使我生存、免入墳墓兮、</verse>
				<verse number="4">耶和華之聖民歟、爾其歌頌耶和華、稱揚其聖名兮、</verse>
				<verse number="5">其怒在俄頃、其恩在畢生、哭泣寄於夜、歡欣來於晨兮、</verse>
				<verse number="6">若我、在利達時、自謂永不動搖兮、</verse>
				<verse number="7">耶和華歟、昔爾施恩、使我立於固山、及爾掩面、我則煩擾兮、</verse>
				<verse number="8">耶和華歟、我呼籲爾、向耶和華懇求兮、</verse>
				<verse number="9">流我之血、使我就墓、何益之有、塵土安能頌爾、安能宣爾誠實兮、</verse>
				<verse number="10">耶和華歟、垂聽而矜憫我、耶和華歟、其為我助兮、</verse>
				<verse number="11">爾乃以我哀哭、變為舞蹈、脫我麻衣、被以喜樂兮、</verse>
				<verse number="12">俾我靈歌頌爾、而不緘默、耶和華我上帝歟、我將稱謝爾、永世靡暨兮、</verse>
			</chapter>
			<chapter number="31">
				<verse number="1">耶和華歟、我託庇於爾、使我永不蒙羞、以爾義拯我兮、</verse>
				<verse number="2">側耳於我、速援乎我、為我堅固之磐、拯救之砦兮、</verse>
				<verse number="3">爾為我巖石、為我保障、祈緣爾名、引我導我兮、</verse>
				<verse number="4">脫我於人暗設之網、爾乃為我保障兮、</verse>
				<verse number="5">耶和華誠實之上帝歟、我託魂於爾手、爾已贖我兮、</verse>
				<verse number="6">凡務虛無者、為我所惡、我惟耶和華是賴兮、</verse>
				<verse number="7">我將因爾慈惠、喜樂歡欣、以爾鑒我困苦、知我艱難兮、</verse>
				<verse number="8">爾未錮我於敵手、乃使我足立於廣域兮、</verse>
				<verse number="9">耶和華歟、我遭患難、求爾矜憫、因我憂苦、我目就衰、害及我心我身兮、</verse>
				<verse number="10">愁苦盡我畢生、悲歎消我歲月、因我罪愆、力癉骨枯兮、</verse>
				<verse number="11">我緣諸敵為辱、對鄰里而尤甚、友朋懼我、路人見我而避兮、</verse>
				<verse number="12">我被遺忘、如已死絕憶之人、如破壞之器兮、</verse>
				<verse number="13">我聞眾謗、隨在驚嚇、彼相商以攻我、設謀以奪我命兮、</verse>
				<verse number="14">耶和華歟、我惟恃爾、謂爾為我上帝兮、</verse>
				<verse number="15">我之遭際、咸在爾手、援我於敵、及迫我者兮、</verse>
				<verse number="16">以爾容光燭爾僕、以爾慈惠拯我兮、</verse>
				<verse number="17">耶和華歟、我曾籲爾、勿使我蒙羞、惟使惡人蒙羞、俾在陰府緘默兮、</verse>
				<verse number="18">言誑之輩、驕慢狂妄毀義人者、使其啞口兮、</verse>
				<verse number="19">凡敬畏爾、託庇於爾者、爾於人前為備恩寵、何其宏大兮、</verse>
				<verse number="20">爾深藏之於避所、俾脫世人之計、暗保之於帷中、使免口舌之爭兮、</verse>
				<verse number="21">耶和華宜頌美、在於堅城、彰其殊恩兮、</verse>
				<verse number="22">我驚惶時、以為見絕於爾前、我呼籲時、爾仍聽我祈求兮、</verse>
				<verse number="23">耶和華之聖民歟、宜敬愛之、信實者、耶和華保守之、驕泰者、則重報之兮、</verse>
				<verse number="24">凡企望耶和華者、當壯乃志、強乃心兮、</verse>
			</chapter>
			<chapter number="32">
				<verse number="1">其過得宥、其罪得掩、斯人其有福兮、</verse>
				<verse number="2">其心無詐、耶和華不以為有罪、斯人其有福兮、</verse>
				<verse number="3">我緘默時、終日欷歔、我骨衰殘兮、</verse>
				<verse number="4">爾手朝夕壓我、精液消耗、有如夏日暵其乾兮、○</verse>
				<verse number="5">我陳己罪、不匿己惡、謂向耶和華認過犯、爾則赦我罪惡兮、</verse>
				<verse number="6">因此敬虔之士、宜乘可尋之際禱爾、大水氾濫、必不相及兮、</verse>
				<verse number="7">爾為我避所、脫我於難、環以拯救之歌兮、○</verse>
				<verse number="8">我將訓爾、示爾當由之路、我目注爾、而勸戒兮、</verse>
				<verse number="9">勿效騾馬之無知、必以羈勒之轡制之、否則不馴兮、</verse>
				<verse number="10">惡人多遭憂苦、惟恃耶和華者、慈惠周匝兮、</verse>
				<verse number="11">爾義人當緣耶和華、歡欣悅懌、心正者因樂而呼兮、</verse>
			</chapter>
			<chapter number="33">
				<verse number="1">爾義人歟、當緣耶和華而悅懌、正直者之頌讚、乃合宜兮、</verse>
				<verse number="2">當鼓琴稱謝耶和華、以十絃瑟歌頌之兮、</verse>
				<verse number="3">謳新歌以頌之、鼓琴精巧、其聲清越兮、</verse>
				<verse number="4">蓋耶和華之言正直、行皆信實兮、</verse>
				<verse number="5">耶和華以公義為樂、慈惠遍滿於大地兮、</verse>
				<verse number="6">諸天藉耶和華言而造、萬象由其噓氣而成兮、</verse>
				<verse number="7">彼匯海水如壘、貯淵泉於庫兮、</verse>
				<verse number="8">全地當寅畏耶和華、億兆敬懼之兮、</verse>
				<verse number="9">因彼言之斯有、命之斯立兮、</verse>
				<verse number="10">耶和華敗列邦之謀、廢諸民之志兮、</verse>
				<verse number="11">惟耶和華之謀永立、其志歷世弗替兮、</verse>
				<verse number="12">以耶和華為上帝者、其國福矣、被彼選為己業、斯民福矣、</verse>
				<verse number="13">耶和華自天鑒觀、盡睹世人兮、</verse>
				<verse number="14">自其居所而觀、徧覽地上居民兮、</verse>
				<verse number="15">彼造眾心、鑒察其行兮、</verse>
				<verse number="16">未有君王、因兵多而得救、未有勇士、因力大而獲拯兮、</verse>
				<verse number="17">賴馬獲援、乃屬徒然、其力雖大、不能救人兮、</verse>
				<verse number="18">敬畏耶和華、企望其慈惠者、彼垂顧之兮、</verse>
				<verse number="19">救其魂於死亡、保其生於饑饉兮、</verse>
				<verse number="20">我魂企望耶和華、彼為我助我盾兮、</verse>
				<verse number="21">我心於彼而樂、素賴其聖名兮、</verse>
				<verse number="22">耶和華歟、願施慈惠、以副我望兮、</verse>
			</chapter>
			<chapter number="34">
				<verse number="1">我恆頌耶和華、讚美之言、常在我口兮、</verse>
				<verse number="2">我心因耶和華而誇、謙遜之人、聞之則喜兮、</verse>
				<verse number="3">爾其偕我稱耶和華為大、共尊其名兮、</verse>
				<verse number="4">我求耶和華、蒙其俞允、拯我脫諸恐懼兮、</verse>
				<verse number="5">瞻望之者、其容有光、永不赧顏兮、</verse>
				<verse number="6">貧人呼籲、耶和華垂聽、援於諸難兮、</verse>
				<verse number="7">耶和華之使者列營、以環寅畏之人、而拯救之兮、</verse>
				<verse number="8">爾其試之、則知耶和華乃善、託庇於彼者、其有福兮、</verse>
				<verse number="9">諸聖民歟、宜寅畏耶和華、寅畏之者、不至匱乏兮、</verse>
				<verse number="10">維彼稚獅、匱食而飢、尋求耶和華者、福祉罔缺兮、</verse>
				<verse number="11">小子歟、來聽之、我以寅畏耶和華之道訓爾兮、</verse>
				<verse number="12">孰好生命、欲享遐齡、以納福祉、</verse>
				<verse number="13">當捫爾舌、勿出惡言、宜緘爾口、勿道詐語、</verse>
				<verse number="14">去惡行善、尋求和平、而追隨之兮、</verse>
				<verse number="15">耶和華目注義人、耳聽其呼籲、</verse>
				<verse number="16">以怒容向行惡者、絕其誌於世兮、</verse>
				<verse number="17">義人呼籲、耶和華垂聽、援於諸難兮、</verse>
				<verse number="18">傷心者耶和華近之、痛心者拯之兮、</verse>
				<verse number="19">義者患難孔多、耶和華悉拯之、</verse>
				<verse number="20">保衛其骨、無一摧殘兮、</verse>
				<verse number="21">行惡者必殺於惡、憾義者必服厥罪、</verse>
				<verse number="22">耶和華救贖其僕之魂、託庇於彼者、無有服罪兮、</verse>
			</chapter>
			<chapter number="35">
				<verse number="1">耶和華歟、與我爭者、爾與之爭、與我戰者、爾與之戰、</verse>
				<verse number="2">持干與盾、立而助我、</verse>
				<verse number="3">拔戟禦追我者、謂我魂曰、我為爾之拯救兮、</verse>
				<verse number="4">俾索取我命者、受辱蒙羞、謀害我躬者、卻退愧恥兮、</verse>
				<verse number="5">使如風前之糠、耶和華使者驅逐之兮、</verse>
				<verse number="6">其路幽暗而滑澾、耶和華使者追襲之兮、</verse>
				<verse number="7">以彼無端暗設其網、掘阱欲害我魂兮、</verse>
				<verse number="8">願災禍猝臨之、自罹暗設之網、自陷所掘之阱兮、</verse>
				<verse number="9">我心必因耶和華而樂、緣其拯救而喜兮、</verse>
				<verse number="10">我形骸曰、耶和華歟、拯貧者於強梁、援窮乏於盜刦、孰似爾兮、</verse>
				<verse number="11">兇惡之證興起、以所不知之事詰我兮、</verse>
				<verse number="12">以惡報善、使我魂孤苦兮、</verse>
				<verse number="13">若我、於彼病時、衣麻禁食、刻苦己心、然我所祈、返於我衷兮、</verse>
				<verse number="14">我之所行、如喪友朋昆弟、屈身悲哀、如哭母兮、</verse>
				<verse number="15">惟我遭難、彼眾歡聚、下流之輩、我不識者、集而攻我、裂之不已兮、</verse>
				<verse number="16">彼如筵間戲謔之妄人、向我切齒兮、</verse>
				<verse number="17">主歟、旁觀不顧、將至何時、拯我魂於強暴、救我命於壯獅兮、</verse>
				<verse number="18">我則於大會中稱謝爾、於多民中頌讚爾兮、</verse>
				<verse number="19">勿容無理仇我者、向我誇口、無端憾我者、向我眨目兮、</verse>
				<verse number="20">彼不言和平、安居地上者、圖詭詞以害之兮、</verse>
				<verse number="21">肆口謗我曰、嘻嘻、我目見之兮、</verse>
				<verse number="22">主耶和華歟、爾既見止、勿緘默、勿遠我兮、</verse>
				<verse number="23">我上帝、我主歟、奮然而興、伸我冤、判我獄兮、</verse>
				<verse number="24">耶和華我上帝歟、依爾義而判之、勿使敵為我而誇兮、</verse>
				<verse number="25">勿容其心曰、嘻、適如我願、勿容彼曰、我已吞之兮、</verse>
				<verse number="26">幸我遘災者、俾其懷慚抱愧、向我誇大者、俾其被辱蒙羞兮、</verse>
				<verse number="27">樂我義讞者、願其歡呼欣喜、悅其僕獲福之耶和華、宜恆尊之為大兮、</verse>
				<verse number="28">我舌必言爾義、終日頌讚兮、</verse>
			</chapter>
			<chapter number="36">
				<verse number="1">惡人之罪、謂其心曰、目中無懼上帝之由兮、</verse>
				<verse number="2">因彼自欺、以為其惡不顯、不見惡兮、</verse>
				<verse number="3">厥口所言、奸惡詭譎、絕於智慧善行兮、</verse>
				<verse number="4">在牀謀孽、立於邪途、不憎惡事兮、○</verse>
				<verse number="5">耶和華歟、爾之慈惠、上及穹蒼、爾之誠實、高凌霄漢兮、</verse>
				<verse number="6">爾之公義、如上帝之山、爾之判斷、如深廣之淵、耶和華歟、人與禽獸、爾咸護佑兮、</verse>
				<verse number="7">上帝歟、爾之慈惠、何其寶貴、爾翼蔭下、世人託庇兮、</verse>
				<verse number="8">飽之以爾室之肥甘、飲之於樂河兮、</verse>
				<verse number="9">生命之源在爾、於爾光中、必蒙燭照兮、</verse>
				<verse number="10">識爾者、願仍施之以慈惠、心正者、錫之以公義兮、</verse>
				<verse number="11">勿容驕人之足踐我、惡人之手逐我兮、</verse>
				<verse number="12">作惡者仆、既已顚蹶、不能復振兮、</verse>
			</chapter>
			<chapter number="37">
				<verse number="1">勿因作惡者生煩擾、勿因為非者懷妒嫉、</verse>
				<verse number="2">彼如草芥、速被芟除、猶之青蔬、不久萎敗兮、</verse>
				<verse number="3">當賴耶和華而行善、居於斯土、以其信實為食兮、</verse>
				<verse number="4">以耶和華為悅、爾心所欲、彼必賜之兮、</verse>
				<verse number="5">以爾行徑託耶和華、惟彼是賴、則必成之兮、</verse>
				<verse number="6">著爾之義、如光發耀、顯爾之公、如日方中兮、</verse>
				<verse number="7">緘默於耶和華前、忍以望之、人之道途通達、人之惡謀得成、勿為之生煩擾兮、</verse>
				<verse number="8">息怒蠲忿、勿生煩擾、以致作慝兮、</verse>
				<verse number="9">蓋作惡者必被翦除、惟望耶和華者、得承斯土兮、</verse>
				<verse number="10">再延片時、惡者歸於烏有、察其居所、已杳然兮、</verse>
				<verse number="11">惟謙卑者得承斯土、因雍和之盛而樂兮、</verse>
				<verse number="12">惡人謀害義人、向之切齒、</verse>
				<verse number="13">主必哂之、因見其日將至兮、</verse>
				<verse number="14">惡者拔刃彎弓、欲覆窮乏、殺正行之人兮、</verse>
				<verse number="15">其刃必刺己心、其弓見折兮、</verse>
				<verse number="16">義人所有些微、勝於惡人之豐裕兮、</verse>
				<verse number="17">惡者之臂必見折、惟義者為耶和華所扶兮、</verse>
				<verse number="18">完人之時日、耶和華所知、其業永存兮、</verse>
				<verse number="19">遘難之時、不至羞愧、遭饑之日、必得飽飫兮、</verse>
				<verse number="20">惡人必亡、耶和華之敵、如草場之華美、必將消滅、如煙之散兮、</verse>
				<verse number="21">惡者貸而弗償、義者行仁、而好施兮、</verse>
				<verse number="22">耶和華所祝者、必承斯土、惟其所詛者、必被翦除兮、</verse>
				<verse number="23">善人之步履、為耶和華所定、其行徑、為耶和華所悅兮、</verse>
				<verse number="24">彼即顚蹶、不至不振、耶和華扶之以手兮、</verse>
				<verse number="25">我幼而老、未見義者被遺、其裔丐食兮、</verse>
				<verse number="26">義人終日行仁施貸、其裔蒙福兮、</verse>
				<verse number="27">去惡從善、則得久居兮、</verse>
				<verse number="28">蓋耶和華惟義是悅、不遺聖民、使之永存、惡者之裔、必被翦除兮、</verse>
				<verse number="29">義人必承斯土、恆久居處兮、</verse>
				<verse number="30">義人口言智慧、舌道公平、</verse>
				<verse number="31">上帝之律在於其心、步履不滑跌兮、</verse>
				<verse number="32">惡人窺伺義人、意欲殺之兮、</verse>
				<verse number="33">耶和華不付於其手、鞫時亦不罪之兮、</verse>
				<verse number="34">當企望耶和華、遵守其道、彼必擢爾、俾承斯土、惡人見絕、爾必目睹兮、</verse>
				<verse number="35">我見惡人勢盛、張大如青葱之樹、在其本土兮、</verse>
				<verse number="36">或經其地、彼已烏有、我尋覓之、不得見兮、</verse>
				<verse number="37">察完人、觀正人、慕和平者、其終有福兮、</verse>
				<verse number="38">干罪者流、同歸滅沒、惡人終被翦除兮、</verse>
				<verse number="39">義者之拯救、由於耶和華、在患難時、彼為其保障兮、</verse>
				<verse number="40">耶和華助之援之、脫諸惡人、因其託庇於彼、乃拯救之兮、</verse>
			</chapter>
			<chapter number="38">
				<verse number="1">耶和華歟、勿發忿以譴我、勿震怒以懲我、</verse>
				<verse number="2">蓋爾矢及我、爾手壓我兮、</verse>
				<verse number="3">因爾忿怒、我體無健、因我罪戾、我骨弗安、</verse>
				<verse number="4">我罪滅頂、如重任難勝兮、</verse>
				<verse number="5">因我愚昧、我創臭潰兮、</verse>
				<verse number="6">我傴僂而拳曲、終日悲哀兮、</verse>
				<verse number="7">我腰遍受灼炙、我體無健兮、</verse>
				<verse number="8">身疲創劇、中心弗安、而呻吟兮、</verse>
				<verse number="9">主歟、我之願欲、悉陳於爾、我之欷歔、無隱於爾、</verse>
				<verse number="10">我心怦怦、我力疲憊、目光散失兮、</verse>
				<verse number="11">我遘惡疾、友朋遠離、親屬遙立兮、</verse>
				<verse number="12">索取我命者設網罟、謀害我躬者出惡言、終日籌思詭計兮、</verse>
				<verse number="13">我如聾者不聞聲、瘖者不啟口、</verse>
				<verse number="14">其耳無聞、其口無辯兮、</verse>
				<verse number="15">耶和華歟、我企望爾、我主上帝必應之兮、</verse>
				<verse number="16">我曰、恐彼為我而誇、我失足時、彼乃夸大兮、</verse>
				<verse number="17">我幾顚躓、憂苦常在我前兮、</verse>
				<verse number="18">我必述我愆尤、憂我罪戾兮、</verse>
				<verse number="19">我敵敏捷壯強、妄憾我者、實繁有徒兮、</verse>
				<verse number="20">以惡報善者、為我之敵、緣我惟善是從兮、</verse>
				<verse number="21">耶和華歟、勿棄我、我上帝歟、勿遠我、</verse>
				<verse number="22">主歟、我之拯救、其速助我兮、</verse>
			</chapter>
			<chapter number="39">
				<verse number="1">我謂必謹我行、免舌干咎、惡人當前、必箝我口兮、</verse>
				<verse number="2">我緘默無言、善言亦不出口、我之憂痛、更迫切兮、</verse>
				<verse number="3">我則熱衷、默想時火乃熾、遂鼓舌而言曰、</verse>
				<verse number="4">耶和華歟、俾知我身之終、年壽幾何、致我自知荏弱兮、</verse>
				<verse number="5">爾使我之年歲、數掌可量、我之壽算、在於爾前、若無有兮、世人穩立時、亦皆虛空兮、</verse>
				<verse number="6">世人行動乃虛幻、擾攘乃徒勞、積蓄貨財、不知誰取兮、</verse>
				<verse number="7">主歟、我今奚俟、所望惟爾、</verse>
				<verse number="8">援我於愆尤、毋令我受愚人之辱兮、</verse>
				<verse number="9">我默然緘口、以我所遇、乃爾所為兮、</verse>
				<verse number="10">爾之責罰、尚其免之、爾手搏擊、我則消滅兮、</verse>
				<verse number="11">爾因罪而譴人、使其菁華消滅、如蠹之蝕、世人實為虛空兮、</verse>
				<verse number="12">耶和華歟、俯聞我祈求、垂聽我呼籲、我既泣涕、爾勿緘默、我於爾前、為外人、為客旅、有如列祖兮、</verse>
				<verse number="13">求爾舍我、於我長往之先、俾我復振兮、</verse>
			</chapter>
			<chapter number="40">
				<verse number="1">我耐望耶和華、彼傾聽我呼籲兮、</verse>
				<verse number="2">援我於陷阱、出我於淤泥、立我足於磐石、穩我步履兮、</verse>
				<verse number="3">使我口謳新歌、頌我上帝、多人見之、寅畏而恃耶和華兮、</verse>
				<verse number="4">惟恃耶和華、不從驕泰虛偽之輩、斯人其有福兮、</verse>
				<verse number="5">耶和華我上帝歟、爾所作之妙工、及向我之意念甚多、不能悉陳、若欲稱述、不可勝數兮、</verse>
				<verse number="6">祭祀禮儀、非爾所悅、燔祭罪祭、非爾所欲、爾啟我耳兮、</verse>
				<verse number="7">我則曰、我來矣、命我之言、經卷載之兮、</verse>
				<verse number="8">我上帝歟、爾旨我樂遵、爾律在我心兮、</verse>
				<verse number="9">我於大會中、宣公義之嘉音、必不緘口、爾耶和華所知兮、</verse>
				<verse number="10">爾之公義、我未匿之於心、爾之信實拯救、我已宣之、爾之慈惠誠實、於大會中、我未隱之兮、</verse>
				<verse number="11">耶和華歟、爾之矜恤、勿靳於我、爾之慈惠誠實、恆祐我兮、</verse>
				<verse number="12">災禍環我、不可勝計、罪戾迫我、不能昂首、其數多越於髮、我心喪失兮、</verse>
				<verse number="13">耶和華歟、以救我為悅、耶和華歟、其助我維亟兮、</verse>
				<verse number="14">索我命者、願其同蒙羞恥、幸我災者、願其卻退受辱兮、</verse>
				<verse number="15">向我曰嘻嘻者、願其慚怍而驚駭兮、</verse>
				<verse number="16">惟爾是求者、願其因爾歡欣喜樂、悅爾拯救者、宜恆稱耶和華為大兮、</verse>
				<verse number="17">我乃貧乏、惟主眷顧、我上帝歟、爾為我輔助、我拯救、祈勿延緩兮、</verse>
			</chapter>
			<chapter number="41">
				<verse number="1">眷顧貧乏者福矣、遭難之日、耶和華必援之兮、</verse>
				<verse number="2">耶和華必佑之、使之生存、獲福於斯土、勿付之於敵、以遂其欲兮、</verse>
				<verse number="3">彼委頓在牀、耶和華必扶持之、於疾病時、治其臥榻兮、</verse>
				<verse number="4">我曰、耶和華歟、尚其憫我醫我、我獲罪於爾兮、</verse>
				<verse number="5">我敵以惡言瀆我曰、彼何時死、其名泯滅兮、</verse>
				<verse number="6">設彼來見、言則虛妄、心蓄奸惡、出而道之兮、</verse>
				<verse number="7">凡憾我者竊議我、謀害我兮、</verse>
				<verse number="8">彼謂惡疾附於其身、既已偃臥、永不復起兮、</verse>
				<verse number="9">我之密友、我之所恃、食我餅者、舉踵敵我兮、</verse>
				<verse number="10">耶和華歟、尚其矜我、使我興起、以報復之兮、</verse>
				<verse number="11">敵不奏凱、則知爾乃悅我兮、</verse>
				<verse number="12">我行正直、爾扶持我、立我於爾前、迄於永久兮、○</verse>
				<verse number="13">以色列 之上帝耶和華、當頌美之、永世靡暨、誠所願兮、誠所願兮、</verse>
			</chapter>
			<chapter number="42">
				<verse number="1">我上帝歟、我心慕爾、如麀之慕溪水兮、</verse>
				<verse number="2">我心渴想上帝、即維生之上帝、何時詣上帝前、而覲之兮、</verse>
				<verse number="3">我晝夜飲泣、人恆詰我曰、爾上帝安在兮、</verse>
				<verse number="4">我昔與眾偕行、以歡頌之聲、引詣上帝室、而守節期、今追憶之、我心傷悲兮、</verse>
				<verse number="5">我心何為而抑鬱、中懷何為而煩擾、企望上帝、彼和顏而施救、我仍頌之兮、○</verse>
				<verse number="6">我上帝歟、我心抑鬱於中、故由 約但 地、 黑門 嶺、 米薩 山、記憶爾兮、</verse>
				<verse number="7">爾之瀑布發聲、淵淵相應、爾之波濤、淹沒我身兮、</verse>
				<verse number="8">惟耶和華晝施慈惠、夜則其歌在於我口、而禱賜我生命之上帝兮、</verse>
				<verse number="9">我向上帝我磐石曰、爾何為忘我、我何為因敵之虐、而哀痛兮、</verse>
				<verse number="10">我敵謗瀆、如碎我骨、恆謂我曰、爾上帝安在兮、</verse>
				<verse number="11">我心何為而抑鬱、中懷何為而煩擾、企望上帝、彼和顏而施救、為我上帝、我仍頌之兮、</verse>
			</chapter>
			<chapter number="43">
				<verse number="1">上帝歟、尚其為我折中、辨屈於不虔之國、援我於詭譎不義之人兮、</verse>
				<verse number="2">為我力之上帝、爾何為棄我、我何為因敵之虐、而哀痛兮、</verse>
				<verse number="3">發爾光輝誠實、用以導我、攜我至爾聖山、入爾帷幕兮、</verse>
				<verse number="4">我則至上帝之壇、詣我極樂之上帝、上帝我上帝歟、我必以琴頌爾兮、</verse>
				<verse number="5">我心何為而抑鬱、中懷何為而煩擾、企望上帝、彼和顏而施救、為我上帝、我仍頌之兮、</verse>
			</chapter>
			<chapter number="44">
				<verse number="1">上帝歟、爾在古昔所行之事、我耳聞之、列祖曾述之兮、</verse>
				<verse number="2">以爾手逐列邦、栽培我祖、苦待異族、使我列祖繁衍兮、</verse>
				<verse number="3">其得斯土、非恃己刃、其得拯救、非賴己臂、乃賴爾之右手與臂、乃爾容光、以爾悅之兮、</verse>
				<verse number="4">我上帝歟、爾為我王、其命 雅各 獲勝兮、</verse>
				<verse number="5">敵我者、我藉爾手傾覆之、起而攻我者、我藉爾名踐踏之、</verse>
				<verse number="6">我弓非所恃、我刃不我救兮、</verse>
				<verse number="7">惟爾拯我於敵、使憾我者慚怍兮、</verse>
				<verse number="8">我於上帝終日而誇、必頌其名、永久不已兮、○</verse>
				<verse number="9">今爾棄我、使我貽羞、不與我軍偕出兮、</verse>
				<verse number="10">使我背敵而返、憾我者逞其刦奪兮、</verse>
				<verse number="11">使我如備食之羊、散於列邦兮、</verse>
				<verse number="12">鬻爾民無所得、其值不增爾財兮、</verse>
				<verse number="13">使我為辱於鄰國、四周之人譏刺姍笑兮、</verse>
				<verse number="14">為異邦之話柄、眾民搖首兮、</verse>
				<verse number="15">終日凌辱在我前、羞慚蔽我面、</verse>
				<verse number="16">乃因侮慢與詬詈者之聲、仇敵及報復者之勢兮、</verse>
				<verse number="17">凡此已臨我身、而我未嘗忘爾、亦未爽爾約兮、</verse>
				<verse number="18">我心未退、步履未離爾途兮、</verse>
				<verse number="19">爾於野犬之處、壓我維甚、蔽以陰翳兮、</verse>
				<verse number="20">我儕若忘上帝之名、或向他神舉手、</verse>
				<verse number="21">上帝知人心之隱微、豈不鑒察乎、</verse>
				<verse number="22">我以爾故、終日見殺、視如將宰之羊兮、</verse>
				<verse number="23">主歟其寤、何為寢睡、尚其興起、勿我永棄兮、</verse>
				<verse number="24">爾奚掩面、忘我所受之苦與虐兮、</verse>
				<verse number="25">我魂伏於塵、我身貼於地兮、</verse>
				<verse number="26">尚其起而助我、以爾慈惠贖我兮、</verse>
			</chapter>
			<chapter number="45">
				<verse number="1">我心湧美詞、我舌如捷筆、述我為王所作兮、</verse>
				<verse number="2">爾之美好、逾於世人、口銜慈惠、故上帝錫嘏爾、永世靡暨兮、</verse>
				<verse number="3">有能者歟、佩劍於腰、被爾尊榮威嚴兮、</verse>
				<verse number="4">為誠實謙遜公義、赫然乘車前往、無不獲勝、爾之右手、必示爾可畏之事兮、</verse>
				<verse number="5">爾矢銛利、穿王敵之心、眾民仆於爾下兮、</verse>
				<verse number="6">上帝歟、爾位永世靡暨、爾之國柄、乃正直之柄兮、</verse>
				<verse number="7">爾好義惡惡、故上帝爾之上帝、以喜樂之膏膏爾、越於爾侶兮、</verse>
				<verse number="8">爾衣薰以藥沒、沈香肉桂、絲絃之樂器、出自象牙之宮、以娛爾兮、</verse>
				<verse number="9">爾貴人之中、有列王之女、王后飾以 俄斐 之金、立於爾右兮、</verse>
				<verse number="10">女子歟、聽之思之、傾耳聆之、爾之鄉民、爾之父家、勿為繫念兮、</verse>
				<verse number="11">王則慕爾之美、彼為爾主、當敬拜之兮、</verse>
				<verse number="12">推羅 之女、必饋爾禮、民間富者、必求爾恩兮、</verse>
				<verse number="13">王女在宮、備極榮美、被服金繡兮、</verse>
				<verse number="14">衣以錦繡、引至王前、同伴之幼女、亦相攜詣爾兮、</verse>
				<verse number="15">若而人者、欣喜懽忭、導入王宮兮、</verse>
				<verse number="16">爾之子孫、繼厥列祖、爾必立為全地之君兮、</verse>
				<verse number="17">我使爾名歷代記憶、眾民將稱謝爾、永久不已兮、</verse>
			</chapter>
			<chapter number="46">
				<verse number="1">上帝為我避所、為我能力、在患難中、大顯輔助兮、</verse>
				<verse number="2">故雖大地變遷、山嶽震動、移於海心、</verse>
				<verse number="3">波濤漰渤洶湧、水漲山搖、我無所懼兮、</verse>
				<verse number="4">有河支流、以悅上帝之邑、即至上者帷幕之聖所兮、</verse>
				<verse number="5">上帝居其中、其邑不動搖、迨及黎明、上帝必扶助兮、</verse>
				<verse number="6">異族喧囂、列邦震動、上帝發聲、大地銷鎔兮、</verse>
				<verse number="7">萬軍之耶和華偕我、 雅各 之上帝、為我高臺兮、○</verse>
				<verse number="8">來觀耶和華所行、地上荒蕪、乃其所為兮、</verse>
				<verse number="9">彼戢干戈、爰及地極、折弓斷戟、火焚戰車兮、</verse>
				<verse number="10">爾其休息、知我為上帝、我將被尊於異邦、見崇於大地兮、</verse>
				<verse number="11">萬軍之耶和華偕我、 雅各 之上帝、為我高臺兮、</verse>
			</chapter>
			<chapter number="47">
				<verse number="1">萬民皆宜鼓掌、以獲勝之聲、歡呼上帝兮、</verse>
				<verse number="2">耶和華至高、有威可畏、乃全地之大君兮、</verse>
				<verse number="3">服眾民於我下、服列邦於我足下兮、</verse>
				<verse number="4">為我擇業、即 雅各 之榮、 雅各 乃其所悅兮、</verse>
				<verse number="5">上帝上升、呼聲隨之、耶和華上升、角聲作兮、</verse>
				<verse number="6">宜歌頌、歌頌上帝兮、宜歌頌、歌頌我王兮、</verse>
				<verse number="7">上帝為全地之王、當賦明哲之詞、以歌頌兮、</verse>
				<verse number="8">上帝居其聖位、治理萬邦兮、</verse>
				<verse number="9">列邦顯者咸集、欲為 亞伯拉罕 上帝之民、斯世之盾、咸屬上帝、彼乃至尊兮、</verse>
			</chapter>
			<chapter number="48">
				<verse number="1">大哉耶和華、當大得頌讚、於我上帝之邑、在彼聖山兮、</verse>
				<verse number="2">大君之邑、在 郇 山之北、崔巍壯麗、乃全地之樂兮、</verse>
				<verse number="3">上帝在其宮室、自顯為高臺兮、</verse>
				<verse number="4">列王糾合、相偕經此、</verse>
				<verse number="5">見之駭異驚惶、而疾遁兮、</verse>
				<verse number="6">戰慄持之、痛苦如臨產之婦兮、</verse>
				<verse number="7">爾 以東 風、毀 他施 之舟兮、</verse>
				<verse number="8">萬軍耶和華之城、我上帝之邑、我昔所聞、今已見之、上帝必堅立之、迄於永久兮、○</verse>
				<verse number="9">上帝歟、我儕在爾殿中、念爾慈惠兮、</verse>
				<verse number="10">上帝歟、爾受頌美、稱爾名譽、延及地極、公義盈爾右手兮、</verse>
				<verse number="11">因爾義鞫、 郇 山宜欣喜、 猶大 之女、其歡樂兮、</verse>
				<verse number="12">其遍歷 郇 山、而環繞之、數其戍樓兮、</verse>
				<verse number="13">觀其城郭、察其宮室、傳於後世兮、</verse>
				<verse number="14">此上帝永為我上帝、作我先導、直至於死兮、</verse>
			</chapter>
			<chapter number="49">
				<verse number="1">萬民其聽之、普世居民、其傾耳兮、</verse>
				<verse number="2">尊卑貧富之人、偕聽之兮、</verse>
				<verse number="3">我口惟智慧是言、我心以明哲為念、</verse>
				<verse number="4">必傾耳聽喻言、鼓琴解秘語兮、</verse>
				<verse number="5">患難之日、邪惡追迫我踵、我何懼兮、</verse>
				<verse number="6">恃其貨財、誇其富足者、</verse>
				<verse number="7">莫能贖其昆弟、為付贖金於上帝、</verse>
				<verse number="8">俾其永存不朽、蓋其生命、贖價甚重、永久無成兮、</verse>
				<verse number="9"></verse>
				<verse number="10">彼必見智者死、愚者蠢者偕亡、其財遺於他人兮、</verse>
				<verse number="11">其心以為家室恆存、第宅留至萬代、遂以己名名其地兮、</verse>
				<verse number="12">人居尊位、不能久長、猶死亡之畜兮、</verse>
				<verse number="13">斯乃愚人之道、而後人猶韙其言兮、</verse>
				<verse number="14">彼如羣羊、定其歸於陰府、死亡為其牧者、迨及黎明、正人治之、彼之美麗、銷於陰府、無地以存兮、</verse>
				<verse number="15">惟上帝必納我、贖我魂於陰府之權兮、○</verse>
				<verse number="16">人殖貨財、門庭炫赫、爾毋懼兮、</verse>
				<verse number="17">因其臨沒、毫無所攜、彼之尊榮、不隨之往兮、</verse>
				<verse number="18">彼生存時、自慶其福、爾若利己、人則慶之兮、</verse>
				<verse number="19">然彼歸其歷代之祖、永不見光兮、</verse>
				<verse number="20">人居尊位、而不通達、猶死亡之畜兮、</verse>
			</chapter>
			<chapter number="50">
				<verse number="1">大能之上帝耶和華、有言詔天下、自日出之鄉、迄日入之處兮、</verse>
				<verse number="2">郇 乃盡美、上帝自此發其光輝兮、</verse>
				<verse number="3">我之上帝蒞臨、必不緘默、有火燬於其前、烈風雷雨環之兮、</verse>
				<verse number="4">彼欲鞫其民、乃詔上天下地兮、</verse>
				<verse number="5">集聖民於我前、即以獻祭、與我立約之人兮、</verse>
				<verse number="6">諸天必宣上帝公義、因其自為士師兮、○</verse>
				<verse number="7">我民歟、爾其聽之、我則宣言、 以色列 歟、我將戒爾、我乃上帝、爾之上帝兮、</verse>
				<verse number="8">我不因爾祭品而加責、爾之燔祭、恆在我前兮、</verse>
				<verse number="9">不取牡牛於爾家、不取山羊於爾牢兮、</verse>
				<verse number="10">叢林百獸、千山羣畜、悉屬我兮、</verse>
				<verse number="11">山嶽之禽、皆我所知、原野之獸、為我所有兮、</verse>
				<verse number="12">我若飢、不告爾、世界與充其中者、咸屬我兮、</verse>
				<verse number="13">我豈食牡牛之肉、飲山羊之血乎、</verse>
				<verse number="14">其以感謝為祭、獻於上帝、向至高者償爾願兮、</verse>
				<verse number="15">患難之日、爾當籲我、我必援爾、爾亦榮我兮、○</verse>
				<verse number="16">上帝語惡人曰、爾奚稱道我律、口言我約、</verse>
				<verse number="17">實則厭我訓誨、委我言於後兮、</verse>
				<verse number="18">見盜者則樂附之、淫者則與共兮、</verse>
				<verse number="19">爾口惡言是騁、爾舌詭詐是造兮、</verse>
				<verse number="20">坐則謗爾昆弟、讒爾同胞兮、</verse>
				<verse number="21">此爾所行、而我緘默、遂意我與爾同、其實我必責爾、列斯事於爾前兮、</verse>
				<verse number="22">爾曹忘上帝者、當思及此、免我磔爾、無人救援兮、</verse>
				<verse number="23">以感謝為祭者、即尊榮我、遵正道者、我必示以上帝之拯救兮、</verse>
			</chapter>
			<chapter number="51">
				<verse number="1">上帝歟、依爾恩惠憫我躬、循爾鴻慈塗我過兮、</verse>
				<verse number="2">洗盡我愆尤、潔除我罪戾兮、</verse>
				<verse number="3">蓋我自知己過、我罪恆在目前兮、</verse>
				<verse number="4">我惟獲罪於爾、行爾所惡、致爾出詞顯公義、行鞫顯清正兮、</verse>
				<verse number="5">我生於愆尤、在母妊中、即負罪兮、</verse>
				<verse number="6">中懷誠實、為爾所悅、必使我衷通達智慧兮、</verse>
				<verse number="7">爾其以牛膝草潔我、我則潔兮、滌我、我則白於雪兮、</verse>
				<verse number="8">令我得聞喜樂之聲、俾爾所折之骨踴躍兮、</verse>
				<verse number="9">掩面勿視我罪、塗我諸愆兮、</verse>
				<verse number="10">上帝歟、為我造清潔之心、復正直之神於我衷兮、</verse>
				<verse number="11">勿屏我於爾前、勿收回爾聖神兮、</verse>
				<verse number="12">復我拯救之樂、以悅懌之神扶我兮、</verse>
				<verse number="13">我則以爾道訓有過者、罪人必歸於爾兮、</verse>
				<verse number="14">上帝拯我之上帝歟、宥我流血之罪、我口大聲歌頌爾公義兮、</verse>
				<verse number="15">主歟、其啟我脣、我口稱揚爾聲譽兮、</verse>
				<verse number="16">爾不喜祭品、否則我必獻之、燔祭非爾所悅兮、</verse>
				<verse number="17">所以祭上帝者、乃憂傷之神、憂傷痛悔之心、爾不蔑視兮、○</verse>
				<verse number="18">依爾美意、優待 郇 邑、建 耶路撒冷 之城兮、</verse>
				<verse number="19">斯時也、義祭燔祭、及全牲之燔祭、爾必悅之、人必獻牡牛於爾壇兮、</verse>
			</chapter>
			<chapter number="52">
				<verse number="1">強暴者歟、何為以惡自詡、上帝之慈惠永存兮、</verse>
				<verse number="2">爾舌運用邪惡、如銛利之薙刀、詭譎是行兮、</verse>
				<verse number="3">爾好惡逾於善、好誑逾於義兮、</verse>
				<verse number="4">詭詐之舌、毀滅之言是好兮、</verse>
				<verse number="5">上帝必傾覆爾、永不復起、除爾於幕中、拔爾於生人之地兮、</verse>
				<verse number="6">義人見之而懼、且將哂之、</verse>
				<verse number="7">曰、試觀斯人、不以上帝為力、惟恃多財、以惡自固兮、</verse>
				<verse number="8">若我、在上帝室中、如青橄欖樹、賴上帝之慈惠、永久不已兮、</verse>
				<verse number="9">爾既行此、我必永久頌讚、在爾聖民前、仰望爾名、以其為美兮、</verse>
			</chapter>
			<chapter number="53">
				<verse number="1">愚人心中謂無上帝、彼皆敗壞、行可憎之邪惡、無一行善兮、</verse>
				<verse number="2">上帝自天俯視世人、欲察有無明哲是具、上帝是尋兮、</verse>
				<verse number="3">乃皆卻退、同變為污、無行善者、並無其一兮、</verse>
				<verse number="4">作惡者猶無知乎、吞噬我民如食餅、不籲上帝兮、</verse>
				<verse number="5">於無可畏之境、悚然大懼、建營攻爾者、上帝散其骨、上帝棄之、爾則使之蒙羞兮、</verse>
				<verse number="6">惟願 以色列 之拯救、自 郇 而出、上帝返其民之俘囚、 雅各 必歡樂、 以色列 必欣喜兮、</verse>
			</chapter>
			<chapter number="54">
				<verse number="1">上帝歟、以爾名救我躬、以爾力伸我冤兮、</verse>
				<verse number="2">上帝歟、聞我所祈、側耳聽我口中之言兮、</verse>
				<verse number="3">外人起而攻我、強暴者索我命、目無上帝兮、</verse>
				<verse number="4">上帝為我助者、主扶我命兮、</verse>
				<verse number="5">我敵之惡、彼必報之、祈以誠實滅之兮、</verse>
				<verse number="6">耶和華歟、我以樂獻之祭奉爾、稱頌爾名、以其為美兮、</verse>
				<verse number="7">彼救我於諸難、我敵遭報、我目得睹兮、</verse>
			</chapter>
			<chapter number="55">
				<verse number="1">上帝歟、傾聽我祈禱、勿自隱匿、不聽我懇求兮、</verse>
				<verse number="2">尚其顧恤我、俞允我、我悲悼而不安、嘅其歎兮、</verse>
				<verse number="3">蓋仇敵恐嚇、惡人暴虐、加我以罪、迫我以怒兮、</verse>
				<verse number="4">我心痛甚、死亡之懼臨我兮、</verse>
				<verse number="5">恐怖戰慄及我、悚惶沒我兮、</verse>
				<verse number="6">我則曰、惟願有翼如鳩、飛去而得安居兮、</verse>
				<verse number="7">我必遠遊、棲於曠野、</verse>
				<verse number="8">速詣避所、脫於烈風暴雨兮、</verse>
				<verse number="9">主歟、我在邑中、見有強暴紛爭、尚其施行翦滅、變亂其舌兮、</verse>
				<verse number="10">彼在城上、晝夜遶行、中有罪孽邪慝兮、</verse>
				<verse number="11">奸惡在於其中、暴虐詭譎、不離其衢兮、</verse>
				<verse number="12">非敵我者詬我、若然、尚可容忍、非憾我者驕我、若然、則必退避兮、</verse>
				<verse number="13">乃爾也、我之同儔、我之伴侶、我之密友兮、</verse>
				<verse number="14">素昔和衷共議、偕眾行於上帝室兮、</verse>
				<verse number="15">奸惡在其室、在其衷、願死亡倏臨之、生墮陰府兮、</verse>
				<verse number="16">若我、必呼籲上帝、耶和華則救我兮、</verse>
				<verse number="17">晨昏卓午、悲哀歎息、彼必聽我聲兮、</verse>
				<verse number="18">我敵雖眾、彼贖我命、脫於戰鬥、俾得平康、敵不近我兮、</verse>
				<verse number="19">處常不畏上帝者、亙古而有之上帝、必聞而報之兮、</verse>
				<verse number="20">彼伸厥手、攻其和好之人、背其盟約兮、</verse>
				<verse number="21">其口滑如酥、心乃為戰、其言柔於膏、實則露刃兮、</verse>
				<verse number="22">所負之任、當付諸耶和華、彼必扶持、永不令義人動搖兮、</verse>
				<verse number="23">維彼惡人、爾上帝必使之墜於陷阱、嗜殺與行詐者、生存不及半世、我則惟爾是恃兮、</verse>
			</chapter>
			<chapter number="56">
				<verse number="1">上帝歟、尚其憫我、人欲噬我、終日攻我虐我兮、</verse>
				<verse number="2">我敵終日欲噬我、傲然攻我者眾多兮、</verse>
				<verse number="3">我恐懼時、惟爾是恃、</verse>
				<verse number="4">我恃上帝、而頌其言、我恃上帝、而不恐懼、血氣之人、其奈我何兮、</verse>
				<verse number="5">彼終日反我言、對我所思、皆屬邪惡兮、</verse>
				<verse number="6">集而潛伏、察我行蹤、伺隙以害我命兮、</verse>
				<verse number="7">恃惡豈能免罰、上帝歟、尚其發怒、傾覆斯族兮、</verse>
				<verse number="8">我屢流離、爾盡數之、祈以我淚貯於爾囊、非悉錄於爾册乎、</verse>
				<verse number="9">我呼籲時、敵必卻退、上帝佑我、我所知兮、</verse>
				<verse number="10">我恃上帝、而頌其言、我恃耶和華、而頌其言兮、</verse>
				<verse number="11">我恃上帝、而不恐懼、世人其奈我何兮、</verse>
				<verse number="12">上帝歟、我負所許之願、必獻酬恩之祭於爾兮、</verse>
				<verse number="13">蓋爾拯我魂於死亡、豈不佑我足、不至顚蹶、俾我行於生命光中、在上帝前兮、</verse>
			</chapter>
			<chapter number="57">
				<verse number="1">上帝歟、尚其憫我、尚其憫我、我心託庇於爾、在爾翼之蔭下、待斯災禍之逝兮、</verse>
				<verse number="2">我將呼籲至上上帝、為我成事之上帝兮、</verse>
				<verse number="3">欲噬我者詬詈我時、彼必自天施援、上帝必發其慈惠誠實兮、</verse>
				<verse number="4">我處獅中、與火性之世人共臥、其齒為戈矢、其舌為利刃兮、</verse>
				<verse number="5">上帝歟、願爾崇高越於諸天、尊榮越於全地兮、○</verse>
				<verse number="6">彼眾設網、窒我步履、我心抑鬱、彼掘阱於我前、自陷其中兮、</verse>
				<verse number="7">上帝歟、我心堅定、我心堅定、我必謳歌、我必頌讚兮、</verse>
				<verse number="8">我靈其起、琴瑟其興、我企望黎明兮、</verse>
				<verse number="9">主歟、我必於諸民中稱謝爾、於列邦中歌頌爾、</verse>
				<verse number="10">爾之慈惠峻極於天、誠實及於霄漢兮、</verse>
				<verse number="11">上帝歟、願爾崇高越於諸天、尊榮越於全地兮、</verse>
			</chapter>
			<chapter number="58">
				<verse number="1">世人歟、爾緘口豈公義、鞫人豈正直乎、</verse>
				<verse number="2">非也、爾心造惡、且於地上、衡施強暴兮、</verse>
				<verse number="3">惡人出胎、即遠於善、有生以來、趨歧言誑兮、</verse>
				<verse number="4">其毒如蛇、如塞耳之聾虺、</verse>
				<verse number="5">術士雖施靈呪、亦罔聞兮、</verse>
				<verse number="6">上帝歟、折其口中之齒、耶和華歟、折稚獅之巨齒兮、</verse>
				<verse number="7">願彼消融、如水急流、如射擬準、而折其矢兮、</verse>
				<verse number="8">如蝸消滅而逝、如婦不及期而產者、未睹日光兮、</verse>
				<verse number="9">荊棘為薪、其釜未熱、青者、焦者、俱為旋風吹去兮、</verse>
				<verse number="10">義人見其慘報則喜、必濯足於惡人之血兮、</verse>
				<verse number="11">人則曰、義人果得賞賚、誠有上帝行鞫於世兮、</verse>
			</chapter>
			<chapter number="59">
				<verse number="1">我上帝歟、援我於仇敵、置我於崇高、脫諸起而攻我者兮、</verse>
				<verse number="2">拯我於作孽者、救我於嗜殺者兮、</verse>
				<verse number="3">彼眾潛伏、欲害我命、強者集而敵我、耶和華歟、非因我過、非因我罪兮、</verse>
				<verse number="4">我雖無過、彼乃疾趨而備攻、尚其興起、鑒察而輔助兮、</verse>
				<verse number="5">萬軍之主耶和華、 以色列 之上帝歟、起罰萬邦、勿憫作孽之惡人兮、</verse>
				<verse number="6">彼暮而歸、叫嘷如犬、環城而走兮、</verse>
				<verse number="7">彼口嘵嘵、脣裏藏刀、自謂誰聞之兮、</verse>
				<verse number="8">耶和華歟、爾將哂之、嗤笑萬邦、</verse>
				<verse number="9">我力歟、我必企望爾、上帝為我高臺兮、</verse>
				<verse number="10">我上帝以慈惠迎我、潛伏以害我者、上帝使我見其遭報兮、</verse>
				<verse number="11">勿殺戮之、免我民遺忘之、我主我盾歟、以爾之力、使彼流離傾覆兮、</verse>
				<verse number="12">因其口之罪、脣之辭、及其呪詛誑誕、任其為驕慢所縛兮、</verse>
				<verse number="13">以怒滅之、滅之務盡、俾知上帝主治 雅各 、爰及地極兮、</verse>
				<verse number="14">任彼暮歸、叫嘷如犬、環城而走、</verse>
				<verse number="15">流離求食、若不得飽、終夜而待兮、</verse>
				<verse number="16">惟我謳歌爾能力、侵晨高唱爾慈惠、蓋爾為我高臺、在急難時、為我避所兮、</verse>
				<verse number="17">我力歟、我將歌頌爾、上帝為我高臺、矜憫我之上帝兮、</verse>
			</chapter>
			<chapter number="60">
				<verse number="1">上帝歟、爾棄我儕、而破敗之、加以忿怒、尚其復興我儕兮、</verse>
				<verse number="2">爾使地震、而破裂之、因其顫動、祈治其缺兮、</verse>
				<verse number="3">爾使爾民遇難、以致眩之酒飲我兮、</verse>
				<verse number="4">敬畏爾者、賜之以旗、使為真理揚起兮、○</verse>
				<verse number="5">求爾俞允我、拯以右手、俾爾所愛者得釋兮、</verse>
				<verse number="6">上帝以其聖而言曰、我必歡欣、分割 示劍 、勘丈 疏割 谷兮、</verse>
				<verse number="7">基列 屬我、 瑪拿西 亦屬我、 以法蓮 為我首鎧、 猶大 為我杖兮、</verse>
				<verse number="8">摩押 為我浴盤、將於 以東 而投我屨、 非利士 歟、因我而歡呼兮、○</verse>
				<verse number="9">誰導我入堅城、誰引我至 以東 兮、</verse>
				<verse number="10">上帝歟、爾非棄我乎、上帝歟、爾不與我軍偕出兮、</verse>
				<verse number="11">求爾助我攻敵、人之輔助、乃徒然兮、</verse>
				<verse number="12">我恃上帝、毅然而行、彼乃踐踏我敵兮、</verse>
			</chapter>
			<chapter number="61">
				<verse number="1">上帝歟、垂聽我呼籲、注意我祈禱兮、</verse>
				<verse number="2">我心頹敗時、必自地極呼籲爾、尚其導我、至高於我之磐石兮、</verse>
				<verse number="3">爾素為我避所、為我堅臺、以免於敵兮、</verse>
				<verse number="4">我將永居爾幕、託庇於爾翼下、在其密處兮、</verse>
				<verse number="5">上帝歟、我所許之願、爾曾垂聽、敬爾名者、賜之以業兮、</verse>
				<verse number="6">爾必延王之壽、其年歷至多世兮、</verse>
				<verse number="7">彼永居上帝前、祈以慈惠誠實、保佑之兮、</verse>
				<verse number="8">我則永頌爾名、日償我願兮、</verse>
			</chapter>
			<chapter number="62">
				<verse number="1">我心默俟上帝、我之拯救、自彼而施兮、</verse>
				<verse number="2">惟彼為我磐石、為我拯救、我之高臺、我不至於大震兮、</verse>
				<verse number="3">爾眾攻人而擊之、如排欹斜之牆、將傾之壁、伊於胡底兮、</verse>
				<verse number="4">彼眾協謀、欲自其位推而下之、誑言是喜、口祝心詛兮、</verse>
				<verse number="5">我心歟、默俟上帝、我望在彼兮、</verse>
				<verse number="6">惟彼為我磐石、為我拯救、我之高臺、我不至於動搖兮、</verse>
				<verse number="7">我之拯救尊榮、盡在上帝、我能力之磐石、我之避所、亦在上帝兮、</verse>
				<verse number="8">惟爾眾民、宜時恃之、傾心其前、上帝乃我儕之避所兮、</verse>
				<verse number="9">斯世之人、卑者虛無、尊者妄誕、置之於衡則起、皆輕於氣兮、</verse>
				<verse number="10">勿惟暴虐是恃、勿因刦奪而驕、貨財增益、勿繫念兮、</verse>
				<verse number="11">上帝一再言之、我已聞之、能力屬於上帝兮、</verse>
				<verse number="12">主歟、慈惠亦屬爾、爾依人所行而報之兮、</verse>
			</chapter>
			<chapter number="63">
				<verse number="1">上帝歟、爾為我上帝、我懇切尋爾、在旱乾困人、無水之地、我心渴想爾、我身切慕爾兮、</verse>
				<verse number="2">似曾瞻爾於聖所、欲見爾能與榮兮、</verse>
				<verse number="3">爾之慈惠、逾於生命、我口必讚爾兮、</verse>
				<verse number="4">我畢生頌美爾、奉爾名而舉手兮、</verse>
				<verse number="5">我魂必飽、如饜以髓與肥、我以喜樂之口讚爾兮、</verse>
				<verse number="6">我在牀憶爾、中夜思爾兮、</verse>
				<verse number="7">爾素為我助、於爾翼之蔭下、我必歡欣兮、</verse>
				<verse number="8">我心追隨爾後、爾右手扶我兮、</verse>
				<verse number="9">惟索滅我命者、必適地下兮、</verse>
				<verse number="10">必付於刃、為野犬所食兮、</verse>
				<verse number="11">惟王因上帝而喜、指之而誓者必誇詡、言誑者之口必見塞兮、</verse>
			</chapter>
			<chapter number="64">
				<verse number="1">上帝歟、聽我悲歎之聲、保我生命、免懼仇敵兮、</verse>
				<verse number="2">其藏匿我、脫於行惡者之陰謀、作孽者之喧擾兮、</verse>
				<verse number="3">彼眾礪舌如刃、以苦語為矢、而擬準兮、</verse>
				<verse number="4">欲暗射完人、遽發而無懼兮、</verse>
				<verse number="5">謀惡相勉、暗議設網、謂誰見之兮、</verse>
				<verse number="6">圖維奸惡、自謂我成妙策兮、所存心意、乃甚深兮、</verse>
				<verse number="7">上帝將射之、猝受箭傷兮、</verse>
				<verse number="8">彼必顚蹶、其舌即其敵、見者必搖首兮、</verse>
				<verse number="9">眾皆驚懼、述上帝之經營、明晰思其作為兮、</verse>
				<verse number="10">義人必因耶和華而喜、託庇於彼、凡心正者、必誇詡兮、</verse>
			</chapter>
			<chapter number="65">
				<verse number="1">上帝歟、人在 郇 企望頌讚爾、乃其所宜、所許之願、必償之兮、</verse>
				<verse number="2">爾垂聽祈禱、凡有血氣者、必詣爾兮、</verse>
				<verse number="3">罪戾勝我、至我愆尤、爾必宥之兮、</verse>
				<verse number="4">爾所遴選、俾進居爾院者、其人福矣、我因爾室聖殿之美、而自慊兮、</verse>
				<verse number="5">拯我之上帝歟、爾秉義施威應我、為地極遠海之人所恃兮、</verse>
				<verse number="6">以力 自束、以能奠山兮、</verse>
				<verse number="7">靜諸海之洶湧、平波濤之漰渤、息眾民之喧譁兮、</verse>
				<verse number="8">居地極者、畏爾異蹟、爾使日出日入之區、靡不歡欣兮、</verse>
				<verse number="9">眷顧下土、而灌溉之、廣加滋潤、上帝之川、充盈以水、爾既備地、給人以糧兮、</verse>
				<verse number="10">深潤其阡陌、平治其土壤、柔之以甘霖、錫嘏其所產兮、</verse>
				<verse number="11">冠年以恩澤、爾所經之路、滴瀝以恩膏兮、</verse>
				<verse number="12">滴瀝於野間草場、岡陵束以歡樂兮、</verse>
				<verse number="13">草場被以羣羊、諸谷盈以禾稼、皆歡呼而謳歌兮、</verse>
			</chapter>
			<chapter number="66">
				<verse number="1">全地其向上帝歡呼、</verse>
				<verse number="2">歌頌其名之榮、歸榮以讚之兮、</verse>
				<verse number="3">對上帝云、爾之作為、何其可畏、因爾大能、仇敵服於爾兮、</verse>
				<verse number="4">全地必敬拜爾、歌頌爾、歌頌爾名兮、○</verse>
				<verse number="5">來觀上帝之經營、其於世人所為、乃可懼兮、</verse>
				<verse number="6">變海為陸、俾眾徒步涉河、我儕因彼而喜兮、</verse>
				<verse number="7">以能永掌其權、目鑒萬邦、悖逆者勿自高兮、</verse>
				<verse number="8">諸民其稱讚我上帝、俾頌聲遠聞兮、</verse>
				<verse number="9">彼使我命得存、不任我足顚蹶兮、</verse>
				<verse number="10">上帝歟、爾曾試我、鍊我如鍊銀兮、</verse>
				<verse number="11">引我罹網、置重負於我身兮、</verse>
				<verse number="12">使人乘車而過我首、我經水火、爾終導我、入豐富之區兮、</verse>
				<verse number="13">我將奉燔祭詣爾室、在爾前償我願、</verse>
				<verse number="14">即於急難時、我脣所發、我口所言兮、</verse>
				<verse number="15">我將獻爾以肥牲之燔祭、與牡羊之馨香、牡牛偕山羊而獻兮、○</verse>
				<verse number="16">凡寅畏上帝者、其來聽之、彼為我魂所行、我必述之兮、</verse>
				<verse number="17">我曾以口呼籲之、以舌尊崇之、</verse>
				<verse number="18">我心若注於罪、主必不聽兮、</verse>
				<verse number="19">惟上帝實聽之、聞我祈禱之聲兮、</verse>
				<verse number="20">上帝宜頌美兮、未卻我祈禱、未靳其慈惠兮、</verse>
			</chapter>
			<chapter number="67">
				<verse number="1">祈上帝矜憫我、錫嘏我、以容光燭我兮、</verse>
				<verse number="2">使爾道途、見知於寰宇、使爾拯救、見知於萬民兮、</verse>
				<verse number="3">上帝歟、願列邦稱讚爾、萬民稱讚爾兮、</verse>
				<verse number="4">願萬國喜樂而歡呼、因爾秉公以鞫諸民、引導世上萬國兮、</verse>
				<verse number="5">上帝歟、願列邦稱讚爾、萬民稱讚爾兮、</verse>
				<verse number="6">地出其產、上帝我之上帝、必錫嘏於我兮、</verse>
				<verse number="7">上帝必錫嘏我、地之四極、必寅畏之兮、</verse>
			</chapter>
			<chapter number="68">
				<verse number="1">願上帝興起、使敵潰散、憾之者遁於其前兮、</verse>
				<verse number="2">使之被逐、如烟之散、使惡人滅於上帝前、如蠟之鎔於火兮、</verse>
				<verse number="3">義人尚其欣喜、踴躍於上帝前、忻然而樂兮、</verse>
				<verse number="4">宜向上帝謳歌、歌頌其名、為駕車行於野者、平治大道、厥名耶和華、當踴躍於其前兮、</verse>
				<verse number="5">上帝在其聖所、為孤兒之父、嫠婦之士師兮、</verse>
				<verse number="6">上帝使孤獨者有家、出幽囚者、俾得亨通、惟悖逆者處於燥土兮、○</verse>
				<verse number="7">上帝歟、昔爾行於民前、經歷曠野、</verse>
				<verse number="8">維時、地顫天漏於上帝前、 西乃 搖撼、於 以色列 之上帝前兮、</verse>
				<verse number="9">上帝歟、爾沛霖雨、爾業困乏、俾其堅固兮、</verse>
				<verse number="10">爾之會眾居於其中、上帝歟、爾為貧者備其恩澤兮、</verse>
				<verse number="11">主發命令、傳報嘉音之女甚眾兮、</verse>
				<verse number="12">統軍諸王、遁矣、遁矣、居家之婦、得分所掠之物兮、</verse>
				<verse number="13">爾曹臥於羊牢、有若班鳩、其羽鍍銀、其翎鍍金兮、</verse>
				<verse number="14">大能者於此逐散諸王、則如 撒們 之飄雪兮、</verse>
				<verse number="15">巴珊 山乃上帝之山、 巴珊 山乃峻峯之山兮、</verse>
				<verse number="16">高山歟、爾何睥睨上帝願居之山、耶和華將永居之兮、</verse>
				<verse number="17">上帝之車、累萬盈千、主在其中、如在 西乃 聖所兮、</verse>
				<verse number="18">爾已升高、攜厥俘虜、受供品於人間、悖逆者亦供之、欲耶和華上帝居於其中兮、○</verse>
				<verse number="19">主救我之上帝、日日荷我重負、當頌美之兮、</verse>
				<verse number="20">上帝乃屢救我之上帝、得免死亡、在於主耶和華兮、</verse>
				<verse number="21">上帝必擊破敵首、恆干罪者之髮顚兮、</verse>
				<verse number="22">主云、我必使敵歸自 巴珊 、返自深海兮、</verse>
				<verse number="23">俾爾碎之、足浸其血、爾犬得食其肉兮、</verse>
				<verse number="24">上帝歟、我上帝我王入聖所、爾之步履、眾人目睹兮、</verse>
				<verse number="25">謳歌者行於前、作樂者隨於後、在於播鼗童女之間兮、</verse>
				<verse number="26">以色列 之源所出者、當在諸會中、頌主上帝兮、</verse>
				<verse number="27">在彼、小 便雅憫 為其首領、有 猶大 之牧伯、及其羣眾、 西布倫 之牧伯、 拿弗他利 之牧伯兮、○</verse>
				<verse number="28">上帝歟、其施爾力、為我成事之上帝歟、其著爾能兮、</verse>
				<verse number="29">為在 耶路撒冷 之殿、列王必獻禮於爾兮、</verse>
				<verse number="30">其叱葦中之獸、牡牛之羣、民眾之犢、踐其銀於足下、驅散好鬥之民兮、</verse>
				<verse number="31">牧伯將自 埃及 而來、 古實 速向上帝舉手兮、</verse>
				<verse number="32">地上諸國、其向上帝謳歌、歌頌乎主、</verse>
				<verse number="33">即駕行太古天上之天者、彼發厥聲、其聲甚巨兮、</verse>
				<verse number="34">歸能力於上帝、其威嚴在 以色列 之上、其能力極於雲霄兮、</verse>
				<verse number="35">上帝歟、爾自聖所、顯為可畏、 以色列 之上帝、以能與力賜於其民、上帝宜頌讚兮、</verse>
			</chapter>
			<chapter number="69">
				<verse number="1">上帝歟、尚其救我、諸水迫我兮、</verse>
				<verse number="2">我陷淤泥、立足無地、我入深水、洪濤淹沒兮、</verse>
				<verse number="3">我呼籲而疲倦、我喉乾燥、企望我上帝、目為之瞶兮、</verse>
				<verse number="4">無端憾我者、多於我首之髮、無理仇我、欲滅我者、強而有力、我未嘗奪諸人、必須償之兮、</verse>
				<verse number="5">上帝歟、我之愚昧、為爾所知、我之罪愆、未隱於爾兮、</verse>
				<verse number="6">萬軍之主耶和華歟、勿使企望爾者、因我而蒙羞、 以色列 之上帝歟、勿使尋求爾者、因我而受辱、</verse>
				<verse number="7">我為爾受詬詈、羞慚蔽我面兮、</verse>
				<verse number="8">我於昆弟為外人、我於同胞為異族兮、</verse>
				<verse number="9">為爾室之熱衷灼我、斥爾者之詬詈歸我兮、</verse>
				<verse number="10">我流涕禁食、以苦己心、反為我辱兮、</verse>
				<verse number="11">以麻為衣、則為人之話柄兮、</verse>
				<verse number="12">坐於邑門者品評我、酒徒以我為歌兮、</verse>
				<verse number="13">耶和華歟、於見納時、我祈禱爾、上帝歟、依爾慈惠之盛、拯救之誠、俞允我兮、</verse>
				<verse number="14">拯我於淤泥、勿使陷溺、援我於憾我者、出我於深水兮、</verse>
				<verse number="15">勿容大水沒我、深淵滅我、阱口封於我上兮、</verse>
				<verse number="16">耶和華歟、爾之慈惠佳美、尚其俞允我、依爾鴻慈、轉而顧我兮、</verse>
				<verse number="17">勿向爾僕掩面、我在難中、速允我兮、</verse>
				<verse number="18">近我而救之、因我敵而贖我兮、</verse>
				<verse number="19">我受詬詈、羞恥凌辱、爾悉知之、我敵咸在爾前兮、</verse>
				<verse number="20">詬詈傷我心、憂鬱滿我懷、望得矜恤、而無其人、望人慰藉、未見其一兮、</verse>
				<verse number="21">彼乃食我以膽、渴時飲我以醯兮、</verse>
				<verse number="22">願其筵席、變為網羅於其前、平安之時、變為機檻兮、</verse>
				<verse number="23">其目昏眊不見、其腰戰慄不已兮、</verse>
				<verse number="24">爾以恚忿傾之、以烈怒迫之兮、</verse>
				<verse number="25">願其住址荒寂、幕無居人兮、</verse>
				<verse number="26">蓋彼迫爾所擊者、道爾所傷者之苦兮、</verse>
				<verse number="27">願爾以罪加於其罪、勿容與於爾義兮、</verse>
				<verse number="28">願彼塗於生命册、不與義人同錄兮、</verse>
				<verse number="29">我困苦憂傷、上帝歟、願爾拯救、置我於高處兮、</verse>
				<verse number="30">我則以詩歌頌上帝之名、以稱謝尊之為大兮、</verse>
				<verse number="31">此耶和華所悅、愈於獻牛、蹄角兼備之牡牛兮、</verse>
				<verse number="32">謙遜者見之則喜、爾求上帝者、其蘇乃心兮、</verse>
				<verse number="33">耶和華俯聽貧者、不蔑視其俘囚兮、</verse>
				<verse number="34">願天地頌美之、海與其中動物、咸讚揚之兮、</verse>
				<verse number="35">蓋上帝必救 郇 、建 猶大 邑、民居其間、以之為業兮、</verse>
				<verse number="36">其僕之裔嗣之、愛其名者、居於其中兮、</verse>
			</chapter>
			<chapter number="70">
				<verse number="1">上帝歟、尚其援我、耶和華歟、速助我兮、</verse>
				<verse number="2">願索我命者、抱愧蒙羞、幸我災者、卻退受辱兮、</verse>
				<verse number="3">向我嘻嘻者、因羞愧而卻退兮、</verse>
				<verse number="4">凡求爾者、因爾欣喜歡忭、凡悅爾拯救者、恆言宜尊上帝為大兮、</verse>
				<verse number="5">我乃貧乏、上帝歟、其速蒞臨、爾為我輔助、我救者、耶和華歟、祈勿延緩兮、</verse>
			</chapter>
			<chapter number="71">
				<verse number="1">耶和華歟、我託庇於爾、俾我永不羞愧兮、</verse>
				<verse number="2">依爾之義、釋我援我、側耳垂聽、而救我兮、</verse>
				<verse number="3">為我所居之磐石、我可恆詣之、爾曾發令救我兮、蓋爾為我巉巖、為我保障兮、</verse>
				<verse number="4">我上帝歟、援我於惡人之手、脫不義及強暴者之手兮、</verse>
				<verse number="5">主耶和華歟、爾為我望、我自幼冲、惟爾是恃兮、</verse>
				<verse number="6">我自出胎、為爾所扶、離乎母腹、蒙爾恩寵、我恆頌爾兮、</verse>
				<verse number="7">爾為我堅固之避所、視我為異者眾兮、</verse>
				<verse number="8">頌讚爾、尊榮爾、終日盈我口兮、</verse>
				<verse number="9">我年老時勿我棄、我力衰時勿我離兮、</verse>
				<verse number="10">蓋敵論我、伺索我命者同謀兮、</verse>
				<verse number="11">曰、上帝棄之、其追捕之、無人救援兮、</verse>
				<verse number="12">上帝歟、勿遠我、我上帝歟、速助我兮、</verse>
				<verse number="13">抵敵我命者、願其抱愧被滅、謀害我躬者、願其受辱蒙羞、</verse>
				<verse number="14">我則企望恆切、讚美日多兮、</verse>
				<verse number="15">爾公義、爾拯救、不可勝數、我口終日述之兮、</verse>
				<verse number="16">我以主耶和華大能之作為而來、祇道爾義兮、</verse>
				<verse number="17">上帝歟、自幼訓我、我素宣爾奇行兮、</verse>
				<verse number="18">上帝歟、我老年皓首時、勿遺棄我、俟我宣爾力於後世、述爾能於來者兮、</verse>
				<verse number="19">上帝歟、爾義崇高、行大事之上帝歟、誰似爾兮、</verse>
				<verse number="20">昔爾使我屢遭大難、今必甦我、援我於地之深處兮、</verse>
				<verse number="21">尚其使我昌熾、轉而慰我兮、</verse>
				<verse number="22">我上帝歟、我必以瑟讚美爾、讚美爾之誠實、 以色列 之聖者歟、我必以琴歌頌爾兮、</verse>
				<verse number="23">歌頌爾時、我口歡呼、我魂爾所贖者、亦懽忭兮、</verse>
				<verse number="24">我舌終日必述爾義、謀害我者、受辱蒙羞兮、</verse>
			</chapter>
			<chapter number="72">
				<verse number="1">上帝歟、以爾讞才賜王、以爾公義賜王子兮、</verse>
				<verse number="2">彼必判爾民以義、判爾貧民以公兮、</verse>
				<verse number="3">山嶽岡陵、必因公義、使民得安兮、</verse>
				<verse number="4">彼必為貧民伸冤、拯窮乏之子、摧強暴之徒兮、</verse>
				<verse number="5">日月猶存、人必畏爾、迄於萬世兮、</verse>
				<verse number="6">彼之蒞臨、如雨降於已芟之草、甘霖潤澤土壤兮、</verse>
				<verse number="7">其時義者必興、平康之盛、如月之恆兮、</verse>
				<verse number="8">其權所及、自此海至彼海、自大河至地極兮、</verse>
				<verse number="9">居於野者必跽其前、其敵舐土兮、</verse>
				<verse number="10">他施 暨島嶼之王納貢、 示巴 及 西巴 之王饋禮兮、</verse>
				<verse number="11">諸王跪拜、列國奉事兮、</verse>
				<verse number="12">窮乏者呼籲、彼必救之、困苦者無助、彼必援之兮、</verse>
				<verse number="13">矜恤窮苦之輩、拯救貧人之命兮、</verse>
				<verse number="14">必贖其命、脫於欺凌強暴、視其血為寶兮、</verse>
				<verse number="15">彼必生存、人將奉以 示巴 之金、恆為祈禱、終日頌美兮、</verse>
				<verse number="16">山巔平壤、禾稼繁盛、穀實搖曳、若 利巴嫩 之樹、邑人暢茂、如地上之草兮、</verse>
				<verse number="17">其名永存、其名必昌、如日悠久、人必因之受祜、萬國稱其有福兮、○</verse>
				<verse number="18">耶和華上帝、 以色列 之上帝、獨行奇事、當頌美兮、</verse>
				<verse number="19">願其榮名永受頌揚、榮光遍滿全地、誠所願兮、誠所願兮、○</verse>
				<verse number="20">耶西 子 大衛 之祈禱已畢、</verse>
			</chapter>
			<chapter number="73">
				<verse number="1">以色列 中、心純潔者、上帝誠待之以恩兮、</verse>
				<verse number="2">惟我幾失足、步履幾滑跌兮、</verse>
				<verse number="3">我見惡人利達、因嫉狂傲之人兮、</verse>
				<verse number="4">彼死時無痛苦、身力強健兮、</verse>
				<verse number="5">不似世人受艱苦、不似他人遘災難兮、</verse>
				<verse number="6">故驕肆如鏈懸其項、暴戾如服蔽其體兮、</verse>
				<verse number="7">彼體胖而目突、所得逾於心所望兮、</verse>
				<verse number="8">姍笑乎人、以惡意發暴語、吐屬高狂兮、</verse>
				<verse number="9">口談上天、舌遊全地、</verse>
				<verse number="10">斯民因而歸之、滿杯之水吸盡兮、</verse>
				<verse number="11">彼曰、上帝焉得知、至高者豈有識乎、</verse>
				<verse number="12">惡人如此、恆享綏安、遂增貨財兮、</verse>
				<verse number="13">我潔己心、盥手以表無辜、乃徒然兮、</verse>
				<verse number="14">蓋我終日遭難、每晨受責兮、</verse>
				<verse number="15">我若自謂必為是言、乃行詐於爾眾子兮、</verse>
				<verse number="16">我思此事、而欲悉之、視為極苦兮、</verse>
				<verse number="17">俟入上帝聖所、揣其終極兮、</verse>
				<verse number="18">爾實置之於險地、委之於沉淪兮、</verse>
				<verse number="19">猝然荒寂、因威烈而滅沒兮、</verse>
				<verse number="20">主歟、爾興起時、蔑視其形相、如人醒時之視夢幻兮、</verse>
				<verse number="21">我靈不安、我心被刺兮、</verse>
				<verse number="22">我愚蠢無知、在爾前同於獸兮、</verse>
				<verse number="23">然我恆與爾偕、爾執我右手兮、</verse>
				<verse number="24">爾必以訓迪我、後則以榮接我兮、</verse>
				<verse number="25">爾外、在天誰為我有、在地我無所慕兮、</verse>
				<verse number="26">我身心俱憊、惟上帝為我心力、為我永業兮、</verse>
				<verse number="27">遠爾者必死亡、狥欲逆爾者、爾殄滅之兮、</verse>
				<verse number="28">惟我近上帝而獲益、以主耶和華為避所、俾我述其作為兮、</verse>
			</chapter>
			<chapter number="74">
				<verse number="1">上帝歟、奚永棄我、奚向爾草場之羊、發爾烈怒乎、</verse>
				<verse number="2">昔爾所得之會眾、所贖為業之族、及爾所居之 郇 山、祈垂念之兮、</verse>
				<verse number="3">尚其舉步、往視歷久之荒墟、敵在聖室所行之諸惡兮、</verse>
				<verse number="4">敵在會中咆哮、樹其旗為標識兮、</verse>
				<verse number="5">勢如舉斧、以伐叢林兮、</verse>
				<verse number="6">聖室雕工、今毀以斧錘兮、</verse>
				<verse number="7">火焚聖室、玷爾寄名之所、傾之於地兮、</verse>
				<verse number="8">意謂滅之務盡、境內上帝會所、乃咸焚之兮、</verse>
				<verse number="9">我之標識不得見、先知不復有、歷時幾何、我中無人知之兮、</verse>
				<verse number="10">上帝歟、敵人詆毀、將至何時、仇人褻瀆爾名、豈至永久乎、</verse>
				<verse number="11">奚撤爾手、即爾右手、其出之於懷、以行毀滅兮、○</verse>
				<verse number="12">自古上帝為我王、行拯救於大地兮、</verse>
				<verse number="13">昔爾 以力 判海、破龍首於水中兮、</verse>
				<verse number="14">碎鱷魚之首、以食野處之族兮、</verse>
				<verse number="15">裂磐出泉與溪、涸長流之川兮、</verse>
				<verse number="16">晝屬爾、夜亦屬爾、日月星爾所備兮、</verse>
				<verse number="17">地之界爾所立、夏與冬爾所定兮、</verse>
				<verse number="18">耶和華歟、敵人詆毀、愚民褻瀆爾名、尚其念之兮、</verse>
				<verse number="19">爾之鳲鳩、勿付其命於野獸、爾之貧民、勿忘其生於永久兮、</verse>
				<verse number="20">祈顧爾約、蓋斯土幽暗之處、充以強暴兮、</verse>
				<verse number="21">受虐者、勿使之含羞而退、貧乏者、俾其頌讚爾名兮、</verse>
				<verse number="22">上帝歟、尚其興起、為己剖白、愚人終日詆毀、尚其念之兮、</verse>
				<verse number="23">勿忘敵人之聲、攻爾者之喧譁、恆達於上兮、</verse>
			</chapter>
			<chapter number="75">
				<verse number="1">上帝歟、我稱謝爾、爾名相近、我稱謝爾、人述爾之奇行兮、○</verse>
				<verse number="2">其期既屆、我必秉公行鞫兮、</verse>
				<verse number="3">地與居民潰亂、其柱乃我所立兮、</verse>
				<verse number="4">我謂傲慢者曰、勿傲慢、謂奸惡者曰、勿昂角、</verse>
				<verse number="5">勿高舉爾角、勿強項而言兮、</verse>
				<verse number="6">扶助之來、非自東、非自西、非自曠野兮、</verse>
				<verse number="7">惟上帝為士師、降此而升彼兮、</verse>
				<verse number="8">耶和華之手執爵、充以雜質、其酒浮沫、傾之而出、地上惡人飲之、必盡其渣滓兮、</verse>
				<verse number="9">我恆宣其奇行、歌頌 雅各 之上帝兮、</verse>
				<verse number="10">惡者之角、我必折之、義者之角、必高舉兮、</verse>
			</chapter>
			<chapter number="76">
				<verse number="1">上帝見知於 猶大 、其名為大於 以色列 兮、</verse>
				<verse number="2">其帷幕在 撒冷 、其居所在 郇 兮、</verse>
				<verse number="3">於此折弓矢、毀盾劍與戰具兮、</verse>
				<verse number="4">爾自獵獸之山而返、顯厥威榮兮、</verse>
				<verse number="5">心強者被刦而永臥、有能者無所措手兮、</verse>
				<verse number="6">雅各 之上帝歟、爾加斥責、乘車馬者、使之長眠兮、</verse>
				<verse number="7">惟爾可畏、爾怒奮發、誰能立於爾前兮、</verse>
				<verse number="8">爾自天宣讞、大地悚懼、而靜默兮、</verse>
				<verse number="9">上帝起而行鞫、以救地上謙卑之人兮、</verse>
				<verse number="10">世人忿怒、誠使爾得頌美、彼之餘怒、爾則禁之兮、</verse>
				<verse number="11">爾其許願、向爾上帝耶和華償之、四周之人、詣可畏者而獻禮兮、</verse>
				<verse number="12">彼將挫折牧伯之氣、對於世之諸王、顯其可畏兮、</verse>
			</chapter>
			<chapter number="77">
				<verse number="1">我呼籲上帝、向上帝發聲、彼必垂聽兮、</verse>
				<verse number="2">我遭難之日尋求主、夜間舉手不輟、我心不受慰兮、</verse>
				<verse number="3">我憶上帝而煩擾、默然思維、神即喪失兮、</verse>
				<verse number="4">爾使我目不交睫、煩擾而不能言兮、</verse>
				<verse number="5">我追思昔日、上古之年、</verse>
				<verse number="6">回憶夜間歌詞、中心思維、以神詳察兮、</verse>
				<verse number="7">主豈永棄、不復施恩乎、</verse>
				<verse number="8">其慈惠豈永息、其應許豈永廢乎、</verse>
				<verse number="9">上帝豈忘施恩澤、因怒絕其慈仁乎、</verse>
				<verse number="10">我曰、此乃我之懦弱、至上者伸右手之年、我宜念之兮、</verse>
				<verse number="11">我必述耶和華所行、念其古時異蹟兮、</verse>
				<verse number="12">思維其經營、默揣其作為兮、</verse>
				<verse number="13">上帝歟、爾之所行、惟聖是務、孰為大神、如上帝兮、</verse>
				<verse number="14">爾乃行奇事之上帝、顯爾能於萬民兮、</verse>
				<verse number="15">以臂救贖爾民、 雅各 約瑟 之裔兮、</verse>
				<verse number="16">上帝歟、諸水見爾、見而驚惶、深淵亦戰慄兮、</verse>
				<verse number="17">雲傾水、天發聲、爾矢四馳兮、</verse>
				<verse number="18">雷聲發於狂飇、電照寰宇、大地顫動兮、</verse>
				<verse number="19">爾路在海、爾徑在淵、蹤跡莫能知之兮、</verse>
				<verse number="20">爾曾假手 摩西 亞倫 、導爾民如羣羊兮、</verse>
			</chapter>
			<chapter number="78">
				<verse number="1">我民歟、諦聽我訓、傾聽我口之言兮、</verse>
				<verse number="2">我將啟口設譬、宣古秘語兮、</verse>
				<verse number="3">乃我所聞所知、我列祖所傳示兮、</verse>
				<verse number="4">我不隱於其子孫、必以耶和華之聲譽、能力奇行、宣於後世兮、</verse>
				<verse number="5">彼定律於 雅各 、立法於 以色列 、命我列祖示於子孫兮、</verse>
				<verse number="6">俾後生子孫知之、亦傳諸其裔兮、</verse>
				<verse number="7">使其仰望上帝、無忘其作為、恪守其誡命兮、</verse>
				<verse number="8">勿效厥祖、斯代頑梗悖逆、其心不正、其神不堅於上帝兮、</verse>
				<verse number="9">以法蓮 裔持械執弓、臨戰卻退兮、</verse>
				<verse number="10">不守上帝約、不從其律、</verse>
				<verse number="11">忘其作為、及所示之奇行兮、</verse>
				<verse number="12">昔在 埃及 地、 瑣安 田、行異蹟於列祖前兮、</verse>
				<verse number="13">判海使過、立水如堆兮、</verse>
				<verse number="14">晝則引之以雲、夜則導之以火光兮、</verse>
				<verse number="15">裂磐於野、飲之而足、如出淵泉兮、</verse>
				<verse number="16">使磐出溪、水流若川兮、</verse>
				<verse number="17">民猶干罪、逆至上者於野兮、</verse>
				<verse number="18">心試上帝、隨己之欲而求食兮、</verse>
				<verse number="19">妄議上帝曰、上帝豈能備筵於野乎、</verse>
				<verse number="20">彼曾擊磐、使水湧出、其川漲溢、亦能賜食、為其民備肉乎、</verse>
				<verse number="21">耶和華聞之而怒、忿熾於 雅各 、怒騰於 以色列 兮、</verse>
				<verse number="22">以其不信上帝、不賴其拯救兮、</verse>
				<verse number="23">然猶命彼上蒼、闢厥天門兮、</verse>
				<verse number="24">雨瑪那以食之、錫以天糧兮、</verse>
				<verse number="25">人食能者之食、上帝賜糧、使之果腹兮、</verse>
				<verse number="26">出東風於天空、引南風以能力兮、</verse>
				<verse number="27">雨肉如塵土、飛鳥如海沙兮、</verse>
				<verse number="28">墮其營中、環其居所、</verse>
				<verse number="29">眾食且飽、遂其欲兮、</verse>
				<verse number="30">其欲未厭、食猶在口、</verse>
				<verse number="31">上帝怒騰、戮其肥者、擊 以色列 之少壯、而仆之兮、</verse>
				<verse number="32">民猶干罪、不信其奇行兮、</verse>
				<verse number="33">故使其度日虛空、歷年驚恐兮、</verse>
				<verse number="34">行戮之時、彼則詢之、轉而切求上帝兮、</verse>
				<verse number="35">追憶上帝為其磐石、至上上帝為其救者兮、</verse>
				<verse number="36">惟以口諂之、以舌誑之、</verse>
				<verse number="37">其心向之不正、守約不誠兮、</verse>
				<verse number="38">上帝乃慈、赦宥其罪、不加殄滅、屢回其怒、不盡洩其忿兮、</verse>
				<verse number="39">念其祗屬血氣、去而不返之風兮、</verse>
				<verse number="40">彼在曠野悖逆之、在荒原憂戚之、何其屢乎、</verse>
				<verse number="41">復試上帝、激觸 以色列 之聖者兮、</verse>
				<verse number="42">不憶其援手、不念其贖之於敵之日、</verse>
				<verse number="43">及在 埃及 地之神蹟、 瑣安 田之奇事兮、</verse>
				<verse number="44">變其溪河為血、使不可飲兮、</verse>
				<verse number="45">遣羣蠅嘬之、青蛙毀之、</verse>
				<verse number="46">以其物產付於蚱蜢、以其勞而種者付於蝗蟲、</verse>
				<verse number="47">以雹毀其葡萄、以霜毀其桑林、</verse>
				<verse number="48">付其牲畜於冰雹、付其羣畜於電火兮、</verse>
				<verse number="49">加以烈怒忿懥、憤恨患難、為降災之羣使兮、</verse>
				<verse number="50">為怒治途、不惜其魂、免於死亡、付其命於疫癘兮、</verse>
				<verse number="51">誅諸長子於 埃及 、戮其首生於 含 幕兮、</verse>
				<verse number="52">引出其民如羊、導之於野、如羣羊兮、</verse>
				<verse number="53">引之綏安、無所畏懼、維彼敵人、海淹之兮、</verse>
				<verse number="54">攜民詣聖境、至其右手所得之山地兮、</verse>
				<verse number="55">驅逐異邦於其前、量地予之以為業、俾 以色列 支派、居於其幕兮、</verse>
				<verse number="56">惟彼猶試至上上帝、而悖逆之、不守其法兮、</verse>
				<verse number="57">轉而背之、行詐如其列祖、變其趨向、如偏反之弓兮、</verse>
				<verse number="58">以崇邱激其怒、雕像攖其憤兮、</verse>
				<verse number="59">上帝聞之而怒、深惡 以色列 、</verse>
				<verse number="60">至離 示羅 之帷、人間所張之幕兮、</verse>
				<verse number="61">使其力被刦、付其榮於敵兮、</verse>
				<verse number="62">付其民於刃、而怒其業兮、</verse>
				<verse number="63">丁男為火所焚、處女不聞喜歌兮、</verse>
				<verse number="64">祭司仆於刃、其嫠不號哭兮、</verse>
				<verse number="65">時主如人由寢而寤、勇士飲酒而呼兮、</verse>
				<verse number="66">擊退其敵、使之蒙羞不已兮、</verse>
				<verse number="67">屏卻 約瑟 之幕、不選 以法蓮 支派、</verse>
				<verse number="68">乃選 猶大 支派、所愛之 郇 山兮、</verse>
				<verse number="69">建其聖室、如崇高之天、如永奠之地兮、</verse>
				<verse number="70">簡其僕 大衛 、出之於羊牢、</verse>
				<verse number="71">離哺乳之牝羊、使為其民 雅各 之牧、其業 以色列 之牧兮、</verse>
				<verse number="72">於是以其心之正直牧之、以其手之巧妙導之兮、</verse>
			</chapter>
			<chapter number="79">
				<verse number="1">上帝歟、外邦侵爾基業、污爾聖殿、使 耶路撒冷 荒墟兮、</verse>
				<verse number="2">以爾僕之尸、飼天空之鳥、以聖民之肉、飼地上之獸兮、</verse>
				<verse number="3">耶路撒冷 四周、血流如水、瘞埋無人兮、</verse>
				<verse number="4">我於鄰國為辱、四周之人譏笑兮、</verse>
				<verse number="5">耶和華歟、何時而止、爾豈永怒、憤嫉如火之焚乎、</verse>
				<verse number="6">願傾爾怒於不識爾之邦、不籲爾名之國兮、</verse>
				<verse number="7">彼吞 雅各 、毀其居所兮、</verse>
				<verse number="8">勿念我祖之罪以罪我、我已底於至微、速以慈惠迎我兮、</verse>
				<verse number="9">拯我之上帝歟、因爾名之榮助我、以爾名之故救我、而贖我罪兮、</verse>
				<verse number="10">奚容異邦云、其上帝安在、敵流爾僕之血、尚其報之、使異邦知之、為我目睹兮、</verse>
				<verse number="11">願俘囚之太息、達於爾前、以爾大能之臂、保存瀕死之人兮、</verse>
				<verse number="12">主歟、以鄰邦斥爾之詆毀、七倍反諸其身兮、</verse>
				<verse number="13">若然、則爾之民、即爾草場之羊、必永久稱謝爾、揚爾聲譽、歷世弗替兮、</verse>
			</chapter>
			<chapter number="80">
				<verse number="1">引 約瑟 如羣羊、 以色列 之牧者歟、尚其傾聽、坐基路伯上者、著其輝光兮、</verse>
				<verse number="2">在 以法蓮 便雅憫 瑪拿西 前、其奮爾力、來救我兮、</verse>
				<verse number="3">上帝歟、使我回轉、顯爾容光、我則獲救兮、○</verse>
				<verse number="4">萬軍之上帝耶和華歟、怒視爾民之祈、將至何時乎、</verse>
				<verse number="5">爾以淚為糧而食之、以巨量之淚飲之兮、</verse>
				<verse number="6">使鄰邦為我而爭、我敵相笑兮、</verse>
				<verse number="7">萬軍之上帝歟、使我回轉、顯爾容光、我則獲救兮、○</verse>
				<verse number="8">昔爾攜葡萄出 埃及 、逐異邦而植之、</verse>
				<verse number="9">為之四周備地、蟠根甚深、蔓延遍地兮、</verse>
				<verse number="10">其影蔽山、其枝如上帝之香柏兮、</verse>
				<verse number="11">枝延及海、條至大河兮、</verse>
				<verse number="12">爾何毀其垣、任路人摘之、</verse>
				<verse number="13">林彘毀之、野獸齧之兮、</verse>
				<verse number="14">萬軍之上帝歟、求爾回轉、自天垂鑒、眷顧此樹兮、</verse>
				<verse number="15">保爾右手所植之株、為己所固之枝兮、</verse>
				<verse number="16">今則被焚見伐、因爾怒容之責、至於滅亡兮、</verse>
				<verse number="17">爾之右手所成全、為己所固之人子、願爾扶之以手兮、</verse>
				<verse number="18">我則不違離爾、求爾甦我、我則呼籲爾名兮、</verse>
				<verse number="19">萬軍之上帝耶和華歟、使我回轉、顯爾容光、我則獲救兮、</verse>
			</chapter>
			<chapter number="81">
				<verse number="1">上帝為我之力、其大聲謳歌之、向 雅各 之上帝、發其歡聲兮、</verse>
				<verse number="2">謳歌播鼗、執琴與瑟、</verse>
				<verse number="3">朔望節期、尚其吹角兮、</verse>
				<verse number="4">此乃 以色列 之例、 雅各 上帝之法兮、</verse>
				<verse number="5">彼出擊 埃及 時、於 約瑟 中、立此為證、是日我聞所不識者之言兮、</verse>
				<verse number="6">曰、我脫其肩之擔、釋其手之筐兮、</verse>
				<verse number="7">爾遭難而呼我、我即救爾、自雷霆隱處俞允爾、試爾於 米利巴 水兮、</verse>
				<verse number="8">我民歟、爾其聽之、我則戒爾、 以色列 歟、深願爾聽我兮、</verse>
				<verse number="9">爾中不可有他神、外族之神、勿崇拜兮、</verse>
				<verse number="10">我乃耶和華、爾之上帝、攜爾出 埃及 、爾張厥口、我即充之兮、</verse>
				<verse number="11">惟我民不聽我聲、 以色列 不納我兮、</verse>
				<verse number="12">我則任其剛愎厥心、依己所謀而行兮、</verse>
				<verse number="13">深願我民聽我、 以色列 遵行我道兮、</verse>
				<verse number="14">我則速制其仇、反手以攻其敵兮、</verse>
				<verse number="15">憾耶和華者必屈服、我民其永存兮、</verse>
				<verse number="16">必以嘉麥食之、以磐石所出之蜜饜之兮、</verse>
			</chapter>
			<chapter number="82">
				<verse number="1">上帝立於上帝會中、行鞫於諸神兮、</verse>
				<verse number="2">曰、爾曹聽訟不公、偏袒惡人、將至何時乎、</verse>
				<verse number="3">當為孤貧伸冤、為艱苦困乏者行義兮、</verse>
				<verse number="4">救援貧乏、脫於惡人之手兮、</verse>
				<verse number="5">惟彼不知不識、行於幽暗、地基動搖兮、</verse>
				<verse number="6">我曾謂爾為神、咸為至上者之子、</verse>
				<verse number="7">然爾必死、等於世人、顚仆同於他伯兮、</verse>
				<verse number="8">上帝歟、尚其興起、行鞫於世、以爾必得萬邦為業兮、</verse>
			</chapter>
			<chapter number="83">
				<verse number="1">上帝歟、勿靜默、上帝歟、勿緘口、勿寂然兮、</verse>
				<verse number="2">爾敵喧譁、憾爾者昂首兮、</verse>
				<verse number="3">彼詭謀以攻爾民、協議敵爾所藏者兮、</verse>
				<verse number="4">曰、其來絕之、不復為國、使 以色列 之名、不復見憶兮、</verse>
				<verse number="5">彼和衷共議、結盟以抵爾兮、</verse>
				<verse number="6">即 以東 以實瑪利 之幕、 摩押 夏甲 之人、</verse>
				<verse number="7">暨 迦巴勒 、 亞捫 、 亞瑪力 、 非利士 、爰及 推羅 居民兮、</verse>
				<verse number="8">亞述 與之連和、為 羅得 裔之臂兮、</verse>
				<verse number="9">爾其懲之、如待 米甸 、如在 基順 河、待 西西拉 與 耶賓 兮、</verse>
				<verse number="10">皆亡於 隱多珥 、為地上糞土兮、</verse>
				<verse number="11">使其顯者、如 俄立 西伊伯 、使其牧伯、如 西巴撒慕拿 兮、</verse>
				<verse number="12">彼云、其取上帝之牧場、以為己業兮、</verse>
				<verse number="13">我上帝歟、使之如飛旋之塵埃、如風飄之草芥兮、</verse>
				<verse number="14">如焚林之火、如燎山之焰、</verse>
				<verse number="15">追之以烈風、驚之以雷雨兮、</verse>
				<verse number="16">耶和華歟、使之羞慚滿面、致尋爾名兮、</verse>
				<verse number="17">願其永久愧恥驚惶、慚怍滅亡兮、</verse>
				<verse number="18">俾知爾名耶和華者、在於寰宇、獨為至高兮、</verse>
			</chapter>
			<chapter number="84">
				<verse number="1">萬軍之耶和華歟、爾之帷幕、何其可愛兮、</verse>
				<verse number="2">我靈慕耶和華院宇、至於疲憊、我之心身、呼籲維生之上帝兮、</verse>
				<verse number="3">萬軍之耶和華、我王我上帝歟、雀得其室、燕得伏雛之巢、在爾壇側兮、</verse>
				<verse number="4">居爾室者福矣、必讚爾不已兮、</verse>
				<verse number="5">得力於爾、心嚮 郇 之大道、斯人其有福兮、</verse>
				<verse number="6">彼經流涕谷、變為有泉之處、秋雨被以福祉兮、</verse>
				<verse number="7">彼眾行邁、其力遞增、各覲上帝於 郇 兮、</verse>
				<verse number="8">萬軍之上帝耶和華歟、垂聽我祈禱、 雅各 之上帝歟、傾耳以聽兮、</verse>
				<verse number="9">上帝我盾歟、尚其垂鑒、顧爾受膏者之面兮、</verse>
				<verse number="10">居爾院宇一日、愈於平居千日、寧在我上帝室為閽、勝於居惡人之幕兮、</verse>
				<verse number="11">蓋耶和華上帝為日為盾、耶和華錫恩錫榮、於正行者、不靳嘉物兮、</verse>
				<verse number="12">萬軍之耶和華歟、恃爾之人、其有福兮、</verse>
			</chapter>
			<chapter number="85">
				<verse number="1">耶和華歟、爾已施恩於爾地、反 雅各 之俘囚兮、</verse>
				<verse number="2">宥爾民之愆、蔽其諸罪兮、</verse>
				<verse number="3">蠲爾之忿、轉爾烈怒兮、</verse>
				<verse number="4">拯我之上帝歟、使我回轉、息怒於我兮、</verse>
				<verse number="5">怒我豈永久、延忿至萬世乎、</verse>
				<verse number="6">不復甦我、俾爾民因爾而歡樂乎、</verse>
				<verse number="7">耶和華歟、以爾慈惠示我、以爾拯救賜我兮、</verse>
				<verse number="8">上帝耶和華所諭、我願聽之、必言和平於民、即其聖民、惟彼勿復妄為兮、</verse>
				<verse number="9">主之拯救、邇於敬畏之者、致其榮光、著於我境兮、</verse>
				<verse number="10">慈惠與誠實相遇、公義與和平相親、</verse>
				<verse number="11">誠實由地而萌、公義自天而鑒、</verse>
				<verse number="12">耶和華必錫嘏、我之土壤、必出其產兮、</verse>
				<verse number="13">公義為其先導、俾其足跡、為當行之路兮、</verse>
			</chapter>
			<chapter number="86">
				<verse number="1">耶和華歟、我乃貧乏、尚其傾聽、俞允我兮、</verse>
				<verse number="2">我乃敬虔、尚其保存我命、我上帝歟、拯救恃爾之僕兮、</verse>
				<verse number="3">主歟、我終日呼籲爾、其矜憫我兮、</verse>
				<verse number="4">我仰望爾、其使爾僕之心歡悅兮、</verse>
				<verse number="5">蓋主乃善、樂行赦宥、呼籲爾者、盛施以慈惠兮、</verse>
				<verse number="6">耶和華歟、傾聽我祈禱、垂聽我懇求之聲兮、</verse>
				<verse number="7">我遭難之日呼籲爾、爾必俞允我兮、</verse>
				<verse number="8">主歟、諸神之中、無似爾者、爾之作為、無可比擬兮、</verse>
				<verse number="9">主歟、爾所造之萬邦、必來拜於爾前、尊榮爾名兮、</verse>
				<verse number="10">蓋爾為大、且行奇事、惟爾為上帝兮、</verse>
				<verse number="11">耶和華歟、示我以爾道、我必遵行爾真理、俾我一心、敬畏爾名兮、</verse>
				<verse number="12">主我之上帝歟、我必一心讚爾、永尊爾名兮、</verse>
				<verse number="13">爾施鴻慈於我、拯救我魂、免入最深之陰府兮、</verse>
				<verse number="14">上帝歟、驕傲之輩、起而攻我、強暴之黨、索我之命、目中無爾兮、</verse>
				<verse number="15">主歟、爾為慈仁之上帝、遲於發怒、廣有慈惠誠實兮、</verse>
				<verse number="16">尚其顧而憫我、賜僕 以力 、救援爾婢之子兮、</verse>
				<verse number="17">示我休徵、俾憾我者視之而愧、以爾耶和華助我慰我兮、</verse>
			</chapter>
			<chapter number="87">
				<verse number="1">維其基址、在於聖山、</verse>
				<verse number="2">耶和華喜愛 郇 門、逾於 雅各 諸室兮、</verse>
				<verse number="3">上帝之邑歟、有榮之事、指爾而言兮、</verse>
				<verse number="4">我必言及 拉哈伯 巴比倫 、在識我者之中、 非利士推羅古實 、各有其人生於 郇 兮、</verse>
				<verse number="5">論 郇 必曰、此也彼也、生於其中、至高者必親堅斯邑兮、</verse>
				<verse number="6">耶和華錄萬民時、核其數曰、斯人生於彼兮、</verse>
				<verse number="7">歌者舞者、僉曰我之泉源、咸在於爾兮、</verse>
			</chapter>
			<chapter number="88">
				<verse number="1">拯我之上帝耶和華歟、我於爾前、晝夜呼籲兮、</verse>
				<verse number="2">願我祈禱、達於爾前、尚其側耳、聽我呼籲兮、</verse>
				<verse number="3">我心充以患難、我命近於陰府、</verse>
				<verse number="4">列於就墓者中、若無助之人兮、</verse>
				<verse number="5">被擲於死者中、如見殺者臥於墓、爾不復垂念、絕於爾手兮、</verse>
				<verse number="6">爾置我於至深之坑、幽暗之處、深邃之域兮、</verse>
				<verse number="7">爾怒重壓我、爾以波濤困苦我兮、</verse>
				<verse number="8">使我相識疏遠、為其所憎、我被禁錮、不得出兮、</verse>
				<verse number="9">因遭患難、我目昏眊、耶和華歟、我日籲爾、向爾舉手兮、</verse>
				<verse number="10">爾豈於死者顯奇行、幽魂詎起而讚爾乎、</verse>
				<verse number="11">爾之慈惠豈宣於幕中、爾之信實、豈傳於死域乎、</verse>
				<verse number="12">爾之奇行、豈見知於幽暗之所、爾之公義、豈見知於遺忘之地乎、</verse>
				<verse number="13">耶和華歟、我呼籲爾、侵晨祈禱、 必達 爾前兮、</verse>
				<verse number="14">耶和華歟、奚為棄我、何掩面不我顧兮、</verse>
				<verse number="15">我自幼遭難而瀕死、遘爾威烈而迷亂兮、</verse>
				<verse number="16">爾之忿怒覆沒我、威烈滅絕我、</verse>
				<verse number="17">猶之波濤、終日環我、協同困我兮、</verse>
				<verse number="18">爾使我之良朋密友遠我、相譏隱匿於暗兮、</verse>
			</chapter>
			<chapter number="89">
				<verse number="1">我必永歌耶和華之慈惠、以口傳爾信實、至於萬世兮、</verse>
				<verse number="2">我曾云慈惠必永立、爾之信實、建於諸天兮、○</verse>
				<verse number="3">我與所簡之人立約、對於我僕 大衛 宣誓兮、</verse>
				<verse number="4">必立爾裔於永久、堅爾位至萬世兮、</verse>
				<verse number="5">耶和華歟、諸天讚爾奇行、聖者會中、頌爾信實兮、</verse>
				<verse number="6">在於穹蒼、孰比耶和華、上帝子中、孰如耶和華乎、</verse>
				<verse number="7">彼在聖者會中為神、極為可畏、較環之者、尤為可懼兮、</verse>
				<verse number="8">萬軍之上帝耶和華歟、孰為有能、如爾耶和華、爾之信實、在於四周兮、</verse>
				<verse number="9">爾制海狂、波濤澎湃、爾平之兮、</verse>
				<verse number="10">爾擊破 拉哈伯 、等於被戮之人、以爾臂力潰爾敵兮、</verse>
				<verse number="11">諸天屬爾、地亦爾有、世與充其中者、為爾所立兮、</verse>
				<verse number="12">南北為爾所創、 他泊 黑門 、因爾名而歡欣兮、</verse>
				<verse number="13">爾臂有能、爾手有力、爾之右手高舉兮、</verse>
				<verse number="14">爾位之基、惟公與義、慈惠誠實、行於爾前兮、</verse>
				<verse number="15">耶和華歟、得聞歡呼之聲、行於爾容光者、斯民其有福兮、</verse>
				<verse number="16">彼為爾名、終日喜樂、在於爾義、得高舉兮、</verse>
				<verse number="17">爾為其力之榮、緣爾之恩、我角高舉兮、</verse>
				<verse number="18">我儕之盾、屬耶和華、我儕之王、屬 以色列 之聖者兮、○</verse>
				<verse number="19">爾見異象、諭爾聖民曰、我以助力、畀有能者、高舉一人、自民所簡兮、</verse>
				<verse number="20">尋獲我僕 大衛 、膏以聖膏兮、</verse>
				<verse number="21">我手恆與之偕、我臂必增其力、</verse>
				<verse number="22">仇敵不得勒索之、惡黨不得困苦之兮、</verse>
				<verse number="23">我必擊仆其敵、撻憾之者兮、</verse>
				<verse number="24">我之信實慈惠、必與之偕、藉我之名、其角高舉兮、</verse>
				<verse number="25">我使其手及於海、右手至於河兮、</verse>
				<verse number="26">彼必呼我曰、爾為我父、我之上帝、我拯救之磐石兮、</verse>
				<verse number="27">我必立之為冢子、地上至高之王兮、</verse>
				<verse number="28">為之永存我慈惠、堅定我盟約兮、</verse>
				<verse number="29">我必永延其裔、俾其位如天悠久兮、</verse>
				<verse number="30">如其子孫違棄我法度、不遵我律例、</verse>
				<verse number="31">玷辱我典章、不守我誡命、</verse>
				<verse number="32">我必以杖責其愆尤、以鞭懲其罪戾兮、</verse>
				<verse number="33">然我之慈惠、不盡追回、我之信實、不忍廢棄、</verse>
				<verse number="34">不爽我約、不易我口所出兮、</verse>
				<verse number="35">我指己聖而誓、一次而已、必不欺誑 大衛 兮、</verse>
				<verse number="36">其裔永存、其位在於我前、如日之久、</verse>
				<verse number="37">如月之恆、如上天之確證兮、○</verse>
				<verse number="38">惟爾怒爾受膏者、屏而棄之兮、</verse>
				<verse number="39">厭惡爾僕之約、褻其冕於地兮、</verse>
				<verse number="40">拆其藩籬、毀其保障、</verse>
				<verse number="41">路人皆攘奪之、為鄰邦之辱兮、</verse>
				<verse number="42">爾舉其敵之右手、使其諸仇歡欣兮、</verse>
				<verse number="43">卻其兵刃、臨陳不使之卓立兮、</verse>
				<verse number="44">息其光輝、傾其國位於地兮、</verse>
				<verse number="45">促其幼日、被以羞恥兮、</verse>
				<verse number="46">耶和華歟、歷時何久、豈將永隱乎、爾怒如火之焚、何其久乎、</verse>
				<verse number="47">願爾垂念、我之時日、何其短促、爾造世人、使之何其虛幻兮、</verse>
				<verse number="48">何人生而不死、自拯其魂、脫於陰府之勢乎、</verse>
				<verse number="49">主歟、爾之慈惠、昔依信實、誓行於 大衛 者、今安在哉、</verse>
				<verse number="50">主歟、念爾諸僕之辱、念我所懷、多民加我之辱兮、</verse>
				<verse number="51">耶和華歟、爾敵所加之辱、即辱爾受膏者之行蹤兮、○</verse>
				<verse number="52">當頌美耶和華、迄於永久、誠所願兮、誠所願兮、</verse>
			</chapter>
			<chapter number="90">
				<verse number="1">主歟、爾為我居所、歷世不易兮、</verse>
				<verse number="2">山岡尚未生出、寰區尚未造成、自亙古迄永久、爾為上帝兮、</verse>
				<verse number="3">爾使人歸於土、曰爾世人其旋返兮、</verse>
				<verse number="4">自爾視之、千年如已逝之昨日、同於夜之一更兮、</verse>
				<verse number="5">爾衝人若大水、彼如寢寐、如朝生之草兮、</verse>
				<verse number="6">晨則萌芽滋長、夕則芟刈枯槁兮、</verse>
				<verse number="7">我儕因爾怒而消亡、緣爾忿而驚惶兮、</verse>
				<verse number="8">我之罪愆、爾陳之於目前、我之隱惡、爾顯之於容光兮、</verse>
				<verse number="9">我之時日、度於爾怒、畢我歲月、如歎息之發兮、</verse>
				<verse number="10">我之年數、乃為七旬、如其強健、可至八旬、然其所誇、祇為憂苦、其逝迅速、我去如飛兮、</verse>
				<verse number="11">孰識爾怒之勢、孰依畏爾之道、而知爾忿乎、</verse>
				<verse number="12">求爾教我計己之日、俾獲慧心兮、</verse>
				<verse number="13">耶和華歟、歷時何久、尚其回轉、悔心於爾僕兮、</verse>
				<verse number="14">使我侵晨飫爾慈惠、致我畢生歡欣喜樂兮、</verse>
				<verse number="15">依爾苦我之日、遘難之年、俾我喜樂兮、</verse>
				<verse number="16">顯爾作為於爾僕、著爾榮光於其裔兮、</verse>
				<verse number="17">願我主上帝之恩臨我、尚其堅立我手所作、我手所作、堅立之兮、</verse>
			</chapter>
			<chapter number="91">
				<verse number="1">居於至高者之密所、必恆在全能者之蔭下兮、</verse>
				<verse number="2">我論耶和華云、彼為我避所、我保障、我所恃之上帝兮、</verse>
				<verse number="3">彼必拯爾、脫於捕鳥之網、疫癘之毒兮、</verse>
				<verse number="4">必覆爾以其羽、爾託庇其翼下、彼之誠實、乃盾乃干兮、</verse>
				<verse number="5">夜之驚駭、晝之飛矢、</verse>
				<verse number="6">暗中流行之疫癘、午間勦滅之災患、爾皆不懼兮、</verse>
				<verse number="7">仆於爾側者千、仆於爾右者萬、災不及爾兮、</verse>
				<verse number="8">惟得目睹、而觀惡人受報兮、</verse>
				<verse number="9">爾以耶和華為避所、以至高者為居所、</verse>
				<verse number="10">災禍不臨爾身、疫癘不近爾幕兮、</verse>
				<verse number="11">彼必為爾命其使、佑爾於諸途兮、</verse>
				<verse number="12">扶爾以手、免爾足觸石兮、</verse>
				<verse number="13">爾必踏獅與虺、踐稚獅與蛇兮、</verse>
				<verse number="14">上帝曰、因其愛予、我必救援之、彼知我名、我必高舉之兮、</verse>
				<verse number="15">彼籲予、我必允之、彼遭難、我必偕之、救援而尊榮之兮、</verse>
				<verse number="16">必以遐齡愜之、以我拯救示之兮、</verse>
			</chapter>
			<chapter number="92">
				<verse number="1">稱謝耶和華、歌頌至高者之名、斯為美兮、</verse>
				<verse number="2">朝宣爾之慈惠、夕彰爾之信實、</verse>
				<verse number="3">用十絃之樂器與瑟、以琴清肅之聲和之兮、</verse>
				<verse number="4">耶和華歟、爾以所為、使我悅懌、我因爾手所作、而歡呼兮、</verse>
				<verse number="5">耶和華歟、爾經營何其大、爾意綦深兮、</verse>
				<verse number="6">愚蠢者弗知、蒙昧者不明乎此兮、</verse>
				<verse number="7">惡人發生如草、作慝者興盛、無非使之恆亡兮、</verse>
				<verse number="8">耶和華歟、惟爾崇高、永世靡暨兮、</verse>
				<verse number="9">耶和華歟、爾敵將亡、惡黨必散兮、</verse>
				<verse number="10">惟爾使我昂角如兕、我乃新膏所膏兮、</verse>
				<verse number="11">我敵遭報、我得目睹、攻我之惡黨受罰、我已耳聞兮、</verse>
				<verse number="12">義人必暢茂如椶樹、生長如 利巴嫩 之香柏兮、</verse>
				<verse number="13">植於耶和華室、盛於我上帝院兮、</verse>
				<verse number="14">暮年猶結其實、汁滿而色青兮、</verse>
				<verse number="15">以彰耶和華之正直、彼乃我之磐石、無有不義兮、</verse>
			</chapter>
			<chapter number="93">
				<verse number="1">耶和華秉權、自被威嚴、耶和華 以力 為衣、 以力 自束、世界堅立、永不動搖兮、</verse>
				<verse number="2">爾位亙古堅立、爾自太古而有兮、</verse>
				<verse number="3">耶和華歟、波濤洶湧、波濤漰渤、波濤澎湃、</verse>
				<verse number="4">耶和華有能、巍巍在上、越於大水之漰渤、滄海之激浪兮、</verse>
				<verse number="5">耶和華歟、爾法至實、爾室宜其為聖、迄於永久兮、</verse>
			</chapter>
			<chapter number="94">
				<verse number="1">耶和華歟、爾乃報復之上帝、報復之上帝歟、尚其顯著兮、</verse>
				<verse number="2">鞫世者歟、尚其興起、使驕者受應得之報兮、</verse>
				<verse number="3">耶和華歟、惡人歡呼、將至何時、伊於胡底兮、</verse>
				<verse number="4">彼乃喋喋、出言傲慢、作惡者皆自誇兮、</verse>
				<verse number="5">耶和華歟、彼壓制爾民、困苦爾業、</verse>
				<verse number="6">殺嫠婦、戮覉旅、屠孤兒、</verse>
				<verse number="7">乃曰耶和華不及見、 雅各 之上帝不介意兮、</verse>
				<verse number="8">愚蠢之民、爾其思之、蒙昧之輩、何時為智乎、</verse>
				<verse number="9">造耳者豈無聞、製目者豈無見乎、</verse>
				<verse number="10">教誨列邦者、豈不懲責、以智訓人者、豈無知識乎、</verse>
				<verse number="11">人之意念為虛、耶和華知之兮、</verse>
				<verse number="12">耶和華歟、爾所懲責、訓以律者、其有福兮、</verse>
				<verse number="13">脫之於患難、錫之以綏安、迨為惡人掘阱兮、</verse>
				<verse number="14">耶和華不棄其民、不遺其業兮、</verse>
				<verse number="15">行鞫必歸公義、心正者遵循之兮、</verse>
				<verse number="16">行惡者、孰為我起而攻之、作慝者、孰為我立而敵之、</verse>
				<verse number="17">微耶和華助我、我則速歸幽寂兮、</verse>
				<verse number="18">耶和華歟、我曰我足滑跌時、爾之慈惠扶我兮、</verse>
				<verse number="19">我懷多慮、爾之慰藉娛我兮、</verse>
				<verse number="20">奸惡在位、藉律作慝、豈能與爾交通乎、</verse>
				<verse number="21">彼乃集攻義人、定無辜之罪兮、</verse>
				<verse number="22">惟耶和華為我高臺、我上帝為我託庇之磐石兮、</verse>
				<verse number="23">乃以其罪加之、必因其惡絕之、耶和華我上帝、必絕之兮、</verse>
			</chapter>
			<chapter number="95">
				<verse number="1">其來歌頌耶和華、向救我之磐石歡呼兮、</verse>
				<verse number="2">以稱謝詣其前、以詩歌向之歡呼兮、</verse>
				<verse number="3">蓋耶和華為大神、為大君、超越諸神兮、</verse>
				<verse number="4">地之隱處在其手、山之高處亦屬之、</verse>
				<verse number="5">滄海為其所有、乃其所造、陸地其手所甄陶兮、</verse>
				<verse number="6">其來鞠躬而拜、跪於造我之耶和華前兮、</verse>
				<verse number="7">彼乃我上帝、我儕為其所牧之民、手下之羊、願爾今聽其言兮、</verse>
				<verse number="8">勿剛愎乃心、如在 米利巴 、在曠野 瑪撒 之日兮、</verse>
				<verse number="9">維時、爾祖見我所為、猶探我試我兮、</verse>
				<verse number="10">歷年四十、我厭此代曰、斯民心迷、未識我途兮、</verse>
				<verse number="11">故我怒而誓曰、彼必不得入我安息兮、</verse>
			</chapter>
			<chapter number="96">
				<verse number="1">爾其向耶和華唱新歌、全地歌頌耶和華兮、</verse>
				<verse number="2">謳歌耶和華、頌讚其名、日宣其拯救兮、</verse>
				<verse number="3">述其尊榮於列邦、道其奇行於萬民兮、</verse>
				<verse number="4">蓋耶和華為大、宜宏讚美、超越諸神、宜切敬畏兮、</verse>
				<verse number="5">列邦之神、盡屬虛無、惟耶和華創造諸天兮、</verse>
				<verse number="6">尊榮威嚴、在於其前、能力光華、顯於聖所兮、</verse>
				<verse number="7">萬民諸族歟、當以尊榮能力歸於耶和華、咸歸於耶和華兮、</verse>
				<verse number="8">以耶和華名應得之榮歸之、奉禮入其院宇兮、</verse>
				<verse number="9">當衣聖服、崇拜耶和華、全地戰慄於其前兮、</verse>
				<verse number="10">宣告列邦曰、耶和華秉權、世界堅立、不至動搖、彼必秉公、以鞫萬民兮、</verse>
				<verse number="11">諸天其歡、大地其喜、海及充其中者、悉揚厥聲兮、</verse>
				<verse number="12">田與其中所有、尚其歡欣、林間諸木、則歡呼於耶和華前兮、</verse>
				<verse number="13">蓋彼將臨、行鞫於地、以公義鞫斯世、以誠實鞫萬民兮、</verse>
			</chapter>
			<chapter number="97">
				<verse number="1">耶和華秉權、大地其懽忭、羣島其喜樂兮、</verse>
				<verse number="2">密雲黑暗環之、仁義公平、為其位之基兮、</verse>
				<verse number="3">火燎其前、焚四周之敵兮、</verse>
				<verse number="4">其電照耀世界、大地見之而顫兮、</verse>
				<verse number="5">山嶽如蠟銷鎔、因其見耶和華、全地之主兮、</verse>
				<verse number="6">諸天宣其義、諸民見其榮兮、</verse>
				<verse number="7">凡奉雕像、以虛無自誇者、願其蒙羞、爾諸神歟、敬拜上帝兮、</verse>
				<verse number="8">耶和華歟、 郇 民聞爾行鞫而喜、 猶大 之女、因之而樂兮、</verse>
				<verse number="9">耶和華歟、爾乃至高、超乎全地、爾被尊崇、越於諸神兮、</verse>
				<verse number="10">愛耶和華者歟、爾其惡惡、彼保聖民之命、拯之於惡人手兮、</verse>
				<verse number="11">光輝為行義者而佈、喜樂為心正者所獲、</verse>
				<verse number="12">爾義人歟、緣耶和華而喜、為其聖名而稱謝兮、</verse>
			</chapter>
			<chapter number="98">
				<verse number="1">爾其向耶和華唱新歌、以其行奇事、彼之右手聖臂施救兮、</verse>
				<verse number="2">耶和華顯其拯救、彰其公義於列邦兮、</verse>
				<verse number="3">對 以色列 家之慈惠信實、彼記憶之、地之四極、咸見我上帝之拯救兮、</verse>
				<verse number="4">全地其向耶和華歡呼、發聲歌詠、而頌讚之兮、</verse>
				<verse number="5">鼓琴歌頌耶和華、以琴與和諧之聲兮、</verse>
				<verse number="6">和以角笳之聲、歡呼於大君耶和華前兮、</verse>
				<verse number="7">海及充其中者、世與居其間者、悉揚厥聲兮、</verse>
				<verse number="8">波濤鼓掌、山嶽應之、歡呼於耶和華前兮、</verse>
				<verse number="9">蓋彼將臨、行鞫於地、以公義鞫斯世、以中正鞫萬民兮、</verse>
			</chapter>
			<chapter number="99">
				<verse number="1">耶和華秉權、萬民其戰慄、彼居基路伯上、大地其震動兮、</verse>
				<verse number="2">耶和華在 郇 為大、超越萬民兮、</verse>
				<verse number="3">其名大而可畏、宜頌讚之、彼乃為聖兮、○</verse>
				<verse number="4">王有能力、而好公平、建立中正、在 雅各 家秉公行義兮、</verse>
				<verse number="5">尊崇我上帝耶和華、於其足几前敬拜之、彼乃為聖兮、○</verse>
				<verse number="6">其祭司中、有 摩西 亞倫 、呼籲其名者中、有 撒母耳 、彼眾呼籲耶和華、蒙其俞允兮、</verse>
				<verse number="7">在雲柱中諭之、彼眾守其法度、遵其所賜之典章兮、</verse>
				<verse number="8">耶和華我上帝歟、爾俞允之、為其行赦之上帝、然猶報其所行兮、</verse>
				<verse number="9">尊崇我上帝耶和華、敬拜於其聖山、蓋我上帝耶和華為聖兮、</verse>
			</chapter>
			<chapter number="100">
				<verse number="1">全地其向耶和華歡呼、</verse>
				<verse number="2">欣喜而奉耶和華、謳歌而詣其前兮、</verse>
				<verse number="3">當知耶和華為上帝、彼乃造我、我亦屬之、我為其民、為其牧場之羊兮、</verse>
				<verse number="4">以稱謝入其門、以讚美入其院、感謝其恩、頌美其名兮、</verse>
				<verse number="5">蓋耶和華乃善、其慈惠永存、其信實萬世不易兮、</verse>
			</chapter>
			<chapter number="101">
				<verse number="1">我必謳歌慈惠公義、耶和華歟、我歌頌爾兮、</verse>
				<verse number="2">我致志於純全之道、爾何時臨蒞我、必以純全之心、行於家庭兮、</verse>
				<verse number="3">卑陋之事、我不寓目、偏僻之行、我所深惡、不沾我躬兮、</verse>
				<verse number="4">邪曲之心、我必遠之、奸惡之事、我不識之兮、</verse>
				<verse number="5">潛毀其鄰者、我必絕之、目高心傲者、我不容之兮、</verse>
				<verse number="6">境內忠誠之民、我目顧之、令其與我偕居、行純全之道者、必服事我兮、</verse>
				<verse number="7">行詐者不得居於我室、言誑者不得立於我前、</verse>
				<verse number="8">境內惡人、我每晨必殄之、作慝之輩、必絕於耶和華之邑兮、</verse>
			</chapter>
			<chapter number="102">
				<verse number="1">耶和華歟、聽我祈禱、使我呼籲達於爾前兮、</verse>
				<verse number="2">我遭難之日、勿向我掩面、我呼籲之時、其向我側耳、速允我兮、</verse>
				<verse number="3">我之時日、如烟之消、我之骸骨、如炬之焚兮、</verse>
				<verse number="4">我心被傷、如草枯槁、以至忘餐兮、</verse>
				<verse number="5">發聲呻吟、膚革貼骨兮、</verse>
				<verse number="6">我如曠野之鵜鶘、荒墟之鴟鴞兮、</verse>
				<verse number="7">醒而不寐、如屋頂之孤雀兮、</verse>
				<verse number="8">我敵終日詆我、狂待我者、指我而詛兮、</verse>
				<verse number="9">我食灰如餅、和淚而飲兮、</verse>
				<verse number="10">因爾忿恚震怒、取我而擲之兮、</verse>
				<verse number="11">我日如晷延長、我躬如草枯槁兮、○</verse>
				<verse number="12">耶和華歟、惟爾永存、爾誌歷世弗替兮、</verse>
				<verse number="13">爾將興起、矜憫 郇 邑、今屆撫恤之時、定期已至兮、</verse>
				<verse number="14">爾僕悅其石、而惜其土兮、</verse>
				<verse number="15">列邦必敬畏耶和華名、地上諸王、敬畏爾榮兮、</verse>
				<verse number="16">蓋耶和華建築 郇 邑、見於其榮兮、</verse>
				<verse number="17">垂念貧者之禱、不輕視其祈兮、</verse>
				<verse number="18">此言必為後人錄之、將來受造之民、必頌讚耶和華兮、</verse>
				<verse number="19">蓋耶和華自聖所高處垂鑒、自天俯視下土兮、</verse>
				<verse number="20">聽俘囚之欷歔、釋瀕死之人兮、</verse>
				<verse number="21">俾人宣耶和華名於 郇 、播其聲譽於 耶路撒冷 、</verse>
				<verse number="22">在萬民諸國會集、崇事耶和華之時兮、</verse>
				<verse number="23">彼於中道、敗我精力、促我時日兮、</verse>
				<verse number="24">我曰、我上帝歟、爾年歷萬世、勿使我中年而逝兮、</verse>
				<verse number="25">上古爾奠地基、諸天爾手所造兮、</verse>
				<verse number="26">斯必滅沒、惟爾恆存、此皆如衣漸舊、爾將易之如服、則俱改變兮、</verse>
				<verse number="27">惟爾不易、爾年無盡兮、</verse>
				<verse number="28">爾僕之子必恆存、其裔堅立於爾前兮、</verse>
			</chapter>
			<chapter number="103">
				<verse number="1">我心當頌美耶和華、我衷所有、頌其聖名兮、</verse>
				<verse number="2">我心當頌美耶和華、勿忘其恩澤兮、</verse>
				<verse number="3">彼宥爾諸愆、醫爾諸疾兮、</verse>
				<verse number="4">贖爾命於死亡、冠爾以仁愛慈惠兮、</verse>
				<verse number="5">錫以嘉物、饜爾所欲、俾爾反少如鷹兮、</verse>
				<verse number="6">耶和華行義事、為受虐者伸冤兮、</verse>
				<verse number="7">以其經營示 摩西 、以其作為示 以色列 人兮、</verse>
				<verse number="8">耶和華乃仁慈矜憫、遲於發怒、富有慈惠兮、</verse>
				<verse number="9">不恆置辯、不永懷怒兮、</verse>
				<verse number="10">未依我罪相待、未循我愆施報兮、</verse>
				<verse number="11">在於敬畏之者、慈惠之大、如天之高於地兮、</verse>
				<verse number="12">去我罪愆、如東之遠於西兮、</verse>
				<verse number="13">敬畏之者、耶和華矜憫之、如父之恤其子兮、</verse>
				<verse number="14">蓋知我之體質、念我為塵土兮、</verse>
				<verse number="15">維彼世人、其日如草、其生如野花兮、</verse>
				<verse number="16">一經風過、即歸烏有、其地不復識之兮、</verse>
				<verse number="17">惟敬畏耶和華、守其約、憶其律、而遵行者、耶和華之慈惠加之、其義施於子孫、自亙古至永久兮、</verse>
				<verse number="18"></verse>
				<verse number="19">耶和華之位立於天、其權統萬有兮、</verse>
				<verse number="20">具有能力、成其旨、聽其命之諸使歟、其頌美耶和華、</verse>
				<verse number="21">為其役、行其旨之諸軍歟、其頌美耶和華、</verse>
				<verse number="22">凡其所造、在其所轄之區、其頌美耶和華、我心頌美耶和華兮、</verse>
			</chapter>
			<chapter number="104">
				<verse number="1">我心當頌美耶和華、我上帝耶和華歟、爾為至大、衣以尊榮威嚴兮、</verse>
				<verse number="2">被光華如衣、布穹蒼如幬兮、</verse>
				<verse number="3">安樓閣之棟於水中、以雲為輿、馭風之翼而行兮、</verse>
				<verse number="4">以風為使、以火為役兮、</verse>
				<verse number="5">奠地之基、永不動搖兮、</verse>
				<verse number="6">以淵覆之、有若衣服、水高於山兮、</verse>
				<verse number="7">爾叱咤發、水即奔逃、爾雷聲作、水即迅逝兮、</verse>
				<verse number="8">山乃出、谷乃陷、水歸爾所定之區兮、</verse>
				<verse number="9">爾立厥界、俾不踰越、不復返而覆地兮、</verse>
				<verse number="10">使泉湧於陵谷、流於山間兮、</verse>
				<verse number="11">飲田原之獸、解野驢之渴兮、</verse>
				<verse number="12">飛鳥棲於水濱、鳴於樹枝兮、</verse>
				<verse number="13">彼自其閣、灌溉山岡、緣其功效、大地饒足兮、</verse>
				<verse number="14">生草萊以飼六畜、備菜蔬以供人需、俾穀產於地兮、</verse>
				<verse number="15">又備酒醴以悅人心、膏油以澤人面、糗糧以固人志兮、</verse>
				<verse number="16">耶和華之林木、所植 利巴嫩 之香柏、足沾雨澤兮、</verse>
				<verse number="17">鳥構巢其中、鶴以松為室兮、</verse>
				<verse number="18">野羊處於高山、 沙番 藏於巖石兮、</verse>
				<verse number="19">彼立月以定時、日知其入兮、</verse>
				<verse number="20">造暗為夜、林間百獸潛出兮、</verse>
				<verse number="21">稚獅咆哮以攫物、向上帝求食兮、</verse>
				<verse number="22">日出獸藏、偃臥於穴兮、</verse>
				<verse number="23">人出而作、勤勞至暮兮、</verse>
				<verse number="24">耶和華歟、爾之造作何其多、皆以智慧而成、寰宇充爾財物兮、</verse>
				<verse number="25">海大且廣、動物無數、小大咸有兮、</verse>
				<verse number="26">其中舟楫往來、鱷魚游泳、為爾所造兮、</verse>
				<verse number="27">斯皆望爾、依時食之、</verse>
				<verse number="28">爾予之、彼取之、爾既張手、彼飫嘉物兮、</verse>
				<verse number="29">爾既掩面、彼則驚惶、爾斷其氣、彼即死亡、歸於塵土兮、</verse>
				<verse number="30">爾遣爾神、彼乃受造、爾使地面更新兮、</verse>
				<verse number="31">願耶和華之榮永存、願耶和華悅其所造兮、</verse>
				<verse number="32">彼視地、地則顫動、彼捫山、山則發煙兮、</verse>
				<verse number="33">我畢生謳歌耶和華、我生存之日、歌頌我上帝兮、</verse>
				<verse number="34">我之思念、願彼以為甘美、我因耶和華而樂兮、</verse>
				<verse number="35">願罪人滅於地上、願惡人歸於烏有、我心當頌美耶和華、爾曹其讚揚耶和華兮、</verse>
			</chapter>
			<chapter number="105">
				<verse number="1">其稱謝耶和華、呼籲其名、以其作為普告萬民兮、</verse>
				<verse number="2">謳歌之、頌美之、道其奇行兮、</verse>
				<verse number="3">以其聖名為榮、凡求耶和華者、心宜歡悅兮、</verse>
				<verse number="4">求耶和華、與其能力、恆尋其面兮、</verse>
				<verse number="5">其僕 亞伯拉罕 之裔、所選 雅各 子孫歟、念其所行奇事異蹟、及其口之讞兮、</verse>
				<verse number="6"></verse>
				<verse number="7">彼乃耶和華、我之上帝、行鞫於全地兮、</verse>
				<verse number="8">永念其約、所諭之言、千代不忘、</verse>
				<verse number="9">即與 亞伯拉罕 所立之約、對 以撒 所發之誓、</verse>
				<verse number="10">且於 雅各 為定例、於 以色列 為永約兮、</verse>
				<verse number="11">曰、我必錫爾以 迦南 地、為爾所得之業兮、</verse>
				<verse number="12">當時人寡、其數無幾、旅於斯土兮、</verse>
				<verse number="13">由此族游於彼族、自此國至於彼國、</verse>
				<verse number="14">上帝不容人虐遇之、因之譴責列王兮、</verse>
				<verse number="15">曰、我受膏者、勿犯之、我之先知、勿傷之、</verse>
				<verse number="16">令饑饉臨於斯土、盡絕所恃之糧兮、</verse>
				<verse number="17">遣人為其先導、 約瑟 被鬻為奴兮、</verse>
				<verse number="18">其足傷於桎、其身入於鐵兮、</verse>
				<verse number="19">耶和華以其言試之、迨其應驗兮、</verse>
				<verse number="20">治民之王、遣人釋之、俾其自由兮、</verse>
				<verse number="21">立為冢宰、治其所有兮、</verse>
				<verse number="22">隨意約束羣臣、以智訓迪耆老兮、</verse>
				<verse number="23">以色列 遂至 埃及 、 雅各 旅於 含 地、</verse>
				<verse number="24">上帝繁衍其民、使強於敵兮、</verse>
				<verse number="25">然轉敵人之心、俾憾其民、詭待其僕兮、</verse>
				<verse number="26">爰遣其僕 摩西 、與所選之 亞倫 、</verse>
				<verse number="27">顯神蹟於敵中、著異能於 含 地兮、</verse>
				<verse number="28">召彼晦冥、使地幽暗、未違其言兮、</verse>
				<verse number="29">變水為血、殄其鱗族兮、</verse>
				<verse number="30">青蛙羣集其地、入於王之宮室兮、</verse>
				<verse number="31">發言而蠅羣集、蚋遍四境兮、</verse>
				<verse number="32">雨雹為雨、降火於地兮、</verse>
				<verse number="33">擊其葡萄、與無花果、毀傷境內林木兮、</verse>
				<verse number="34">發言而蝗至止、蚱蜢無數兮、</verse>
				<verse number="35">食盡田蔬、嚙徧土產兮、</verse>
				<verse number="36">擊其國中長子、壯時所首生兮、</verse>
				<verse number="37">導民而出、攜金與銀、其支派中、無一荏弱之人兮、</verse>
				<verse number="38">埃及 恐懼、見其出而悅懌兮、</verse>
				<verse number="39">上帝布雲為蓋、夜燭以火兮、</verse>
				<verse number="40">應其所求、使鶉至止、飽以天糧兮、</verse>
				<verse number="41">闢磐石而水湧、流入旱地若河兮、</verse>
				<verse number="42">蓋憶其聖言、及其僕 亞伯拉罕 兮、</verse>
				<verse number="43">導民欣然而出、選民謳歌而出兮、</verse>
				<verse number="44">賜以列邦之地、異族勞而備者、承之為業兮、</verse>
				<verse number="45">欲彼遵其律、守其法、爾其頌美耶和華兮、</verse>
			</chapter>
			<chapter number="106">
				<verse number="1">爾其頌美耶和華、稱謝耶和華、以其為善、慈惠永存兮、</verse>
				<verse number="2">孰克述耶和華之能事、播其聲譽乎、</verse>
				<verse number="3">凡秉公正、與常行公義者、其有福兮、</verse>
				<verse number="4">耶和華歟、以爾待民之恩惠念我、以爾拯救顧我兮、</verse>
				<verse number="5">俾我見爾選民之昌、致樂爾民之樂、與爾業共其榮兮、○</verse>
				<verse number="6">我與列祖同干罪戾、行邪作惡兮、</verse>
				<verse number="7">我列祖在 埃及 、不明爾異蹟、不憶爾厚惠、乃於 紅 海悖逆兮、</verse>
				<verse number="8">然彼緣其名而救之、彰厥大能兮、</verse>
				<verse number="9">爰叱 紅 海、其海乃涸、導之涉深、如履原野兮、</verse>
				<verse number="10">援之於憾者之手、贖之於敵人之手兮、</verse>
				<verse number="11">水淹其敵、靡有孑遺兮、</verse>
				<verse number="12">民信其言、而歌頌之兮、</verse>
				<verse number="13">遽爾忘其作為、不俟其旨兮、</verse>
				<verse number="14">在曠野縱其欲、在荒原試上帝兮、</verse>
				<verse number="15">遂以所求賜之、惟使其神衰弱兮、</verse>
				<verse number="16">民在營中、媢嫉 摩西 、及耶和華之聖者 亞倫 兮、</verse>
				<verse number="17">地則坼裂、吞 大坍 、掩 亞比蘭 黨兮、</verse>
				<verse number="18">火爇其黨、焰焚惡人兮、</verse>
				<verse number="19">民在 何烈 製犢、崇拜鑄像兮、</verse>
				<verse number="20">如是以彼之榮、易為嚙芻之牛像兮、</verse>
				<verse number="21">忘其救者上帝、行大事於 埃及 、</verse>
				<verse number="22">施異蹟於 含 地、行可畏之事於 紅 海兮、</verse>
				<verse number="23">是以上帝有言、必翦滅之、惟所選之 摩西 、當其衝、立其前、挽回其怒、免行翦滅兮、</verse>
				<verse number="24">民亦蔑視美地、不信其言、</verse>
				<verse number="25">在幕中出怨言、弗聽耶和華命兮、</verse>
				<verse number="26">彼遂舉手而誓曰、必仆之於野、</verse>
				<verse number="27">踣其裔於列國、散之於各地兮、</verse>
				<verse number="28">民亦契於 巴力毘珥 、食祭死物之品兮、</verse>
				<verse number="29">如是而行、致激厥怒、疫癘流行其中兮、</verse>
				<verse number="30">時 非尼哈 起而行罰、瘟災以息兮、</verse>
				<verse number="31">此為其義、歷世靡暨兮、</verse>
				<verse number="32">民在 米利巴 水、復干厥怒、累及 摩西 兮、</verse>
				<verse number="33">因民悖逆其神、彼則口出躁言兮、</verse>
				<verse number="34">民亦不遵耶和華命、滅絕異邦、</verse>
				<verse number="35">乃與諸族雜處、習其行為兮、</verse>
				<verse number="36">事其偶像、為己網羅兮、</verse>
				<verse number="37">獻其子女、以祭鬼神兮、</verse>
				<verse number="38">流無辜之血、即其子女之血、以祭 迦南 偶像、其地為血所污兮、</verse>
				<verse number="39">緣其所行自污、所為徇欲兮、</verse>
				<verse number="40">於是耶和華忿怒其民、厭惡己業兮、</verse>
				<verse number="41">付於異邦之手、憾之者制之兮、</verse>
				<verse number="42">厥敵虐之、俾服其手下兮、</verse>
				<verse number="43">上帝屢援之、惟彼謀逆、因其罪戾、至於卑微兮、</verse>
				<verse number="44">然猶聽其呼籲、恤其患難兮、</verse>
				<verse number="45">為之記憶其約、依其厚惠、而回厥意兮、</verse>
				<verse number="46">使於虜之者、得蒙矜恤兮、○</verse>
				<verse number="47">耶和華我上帝歟、尚其救我、自列邦集我、俾稱揚爾聖名、誇耀爾聲譽兮、</verse>
				<verse number="48">以色列 之上帝耶和華、當頌美之、自亙古迄永久、眾民宜曰、誠所願也、爾其頌美耶和華兮、</verse>
			</chapter>
			<chapter number="107">
				<verse number="1">當稱謝耶和華、以其為善、慈惠永存兮、</verse>
				<verse number="2">耶和華所贖之民、贖自敵手者、當言此兮、</verse>
				<verse number="3">自列邦集之、自東自西、自南自北兮、○</verse>
				<verse number="4">彼流離於曠野、在荒原之途、未見可居之邑兮、</verse>
				<verse number="5">載饑載渴、其心昏憒兮、</verse>
				<verse number="6">患難之時、呼籲耶和華、遂援之於困苦兮、</verse>
				<verse number="7">導之行於直道、使往可居之邑兮、</verse>
				<verse number="8">願人稱謝耶和華、因其有慈惠、及為世人行奇事兮、</verse>
				<verse number="9">仰慕之心、使之饜足、飢餒之心、飫以嘉物兮、○</verse>
				<verse number="10">居幽暗死蔭者、拘以困苦、縶 以鐵 索兮、</verse>
				<verse number="11">因其違上帝之言、蔑至上者之旨兮、</verse>
				<verse number="12">故以勞苦抑其心、彼乃顚躓、輔助無人兮、</verse>
				<verse number="13">患難之時、呼籲耶和華、遂援之於困苦兮、</verse>
				<verse number="14">導出幽暗死蔭、斷其縶維兮、</verse>
				<verse number="15">願人稱謝耶和華、因其有慈惠、及為世人行奇事兮、</verse>
				<verse number="16">毀其銅門、斷其鐵楗兮、○</verse>
				<verse number="17">愚人因其愆尤罪戾、罹於禍患兮、</verse>
				<verse number="18">其心厭諸食物、近於死門兮、</verse>
				<verse number="19">患難之時、呼籲耶和華、遂援之於困苦兮、</verse>
				<verse number="20">出言醫之、援之於死亡兮、</verse>
				<verse number="21">願人稱謝耶和華、因其有慈惠、及為世人行奇事兮、</verse>
				<verse number="22">獻稱謝以為祭、謳歌宣其作為兮、○</verse>
				<verse number="23">乘舟航海、營業於巨浸者、</verse>
				<verse number="24">得見耶和華之作為、及其奇事、在於深淵兮、</verse>
				<verse number="25">發命令、起狂風、波浪翻騰兮、</verse>
				<verse number="26">其人上至穹蒼、下至深淵、因其遭禍、厥心消融兮、</verse>
				<verse number="27">搖曳不定、蹩躠有若醉人、計窮智盡兮、</verse>
				<verse number="28">患難之時、呼籲耶和華、遂援之於困苦兮、</verse>
				<verse number="29">息其狂風、平其波浪兮、</verse>
				<verse number="30">人因寧靖而喜、引至欲往之泊所兮、</verse>
				<verse number="31">願人稱謝耶和華、因其有慈惠、及為世人行奇事兮、</verse>
				<verse number="32">在民眾會中尊祟之、在長老聚所頌美之兮、○</verse>
				<verse number="33">彼變江河為曠野、源泉為燥土、</verse>
				<verse number="34">沃壤為鹵地、皆因居民之罪兮、</verse>
				<verse number="35">彼變曠野為水澤、旱地為源泉兮、</verse>
				<verse number="36">使飢者處之、建可居之邑兮、</verse>
				<verse number="37">耕種田畝、栽植葡萄、獲其所產兮、</verse>
				<verse number="38">錫以福祉、俾其繁衍、不容牲畜鮮少兮、</verse>
				<verse number="39">厥後復遭暴虐、患難憂苦、民乃減少、而卑抑兮、</verse>
				<verse number="40">彼加凌辱於君王、使其流離於野、無路可循兮、</verse>
				<verse number="41">惟脫貧人於患難、置之高處、俾有家屬成羣兮、</verse>
				<verse number="42">正人見之欣喜、惡者口塞兮、</verse>
				<verse number="43">智者注意斯事、思念耶和華之慈惠兮、</verse>
			</chapter>
			<chapter number="108">
				<verse number="1">上帝歟、我心堅定、必以我靈謳歌頌美兮、</verse>
				<verse number="2">琴瑟其興、我企望黎明兮、</verse>
				<verse number="3">耶和華歟、我必於諸民中稱謝爾、於列邦中歌頌爾、</verse>
				<verse number="4">爾之慈惠峻極於天、誠實及於霄漢兮、</verse>
				<verse number="5">上帝歟、願爾崇高越於諸天、尊榮越於全地兮、</verse>
				<verse number="6">求爾俞允我、拯以右手、俾爾所愛者得釋兮、</verse>
				<verse number="7">上帝以其聖而言曰、我必歡欣、分割 示劍 、勘丈 疏割 谷兮、</verse>
				<verse number="8">基列 屬我、 瑪拿西 亦屬我、 以法蓮 為我首鎧、 猶大 為我杖兮、</verse>
				<verse number="9">摩押 為我浴盤、將於 以東 而投我屨、我因 非利士 而歡呼兮、</verse>
				<verse number="10">誰導我入堅城、誰引我至 以東 兮、</verse>
				<verse number="11">上帝歟、爾非棄我乎、上帝歟、爾不與我軍偕出兮、</verse>
				<verse number="12">求爾助我攻敵、人之輔助、乃徒然兮、</verse>
				<verse number="13">我恃上帝毅然而行、彼乃踐踏我敵兮、</verse>
			</chapter>
			<chapter number="109">
				<verse number="1">我所頌美之上帝歟、勿緘默兮、</verse>
				<verse number="2">惡人與詭詐者、啟口攻我、以欺誑之舌語我兮、</verse>
				<verse number="3">以憾恨之言環我、無端攻我兮、</verse>
				<verse number="4">我惟祈禱是務、彼為我敵、以報我愛兮、</verse>
				<verse number="5">以惡報我善、以惡報我愛兮、</verse>
				<verse number="6">願爾委一惡人制之、置一仇敵立其右兮、</verse>
				<verse number="7">彼受鞫時、願其負罪而出、彼之祈禱、反為咎戾兮、</verse>
				<verse number="8">願其時日無幾、其職為他人所得兮、</verse>
				<verse number="9">其子為孤、其妻為嫠、</verse>
				<verse number="10">子女流離為丐、覓食他方、遠其荒涼之家兮、</verse>
				<verse number="11">願盤剝者取其所有、彼勤勞所得、外人奪之兮、</verse>
				<verse number="12">願無人恩待之、無人矜恤其孤兮、</verse>
				<verse number="13">願其裔被絕、其名塗於後世兮、</verse>
				<verse number="14">其祖之罪、願耶和華憶之、其母之惡、願不見塗兮、</verse>
				<verse number="15">願其罪惡、恆在耶和華前、致絕其誌於世兮、</verse>
				<verse number="16">因其不以施恩為念、乃迫窮乏與憂傷者、欲致之死兮、</verse>
				<verse number="17">惟好呪詛、而詛臨之、不喜祝福、而福遠之兮、</verse>
				<verse number="18">彼以呪詛為衣、呪詛如水入其臟、如油入其骨兮、</verse>
				<verse number="19">願呪詛為其蔽體之服、常束之紳兮、</verse>
				<verse number="20">凡我仇敵、及詆我者、耶和華以此報之兮、</verse>
				<verse number="21">主耶和華歟、因爾名故、善待我、緣爾慈惠之美、拯救我兮、</verse>
				<verse number="22">我乃貧乏、中心傷痛兮、</verse>
				<verse number="23">我之逝也、如日影沈西、如蝗蟲飄蕩兮、</verse>
				<verse number="24">我因禁食、膝弱體瘦兮、</verse>
				<verse number="25">為眾凌辱、見我而搖首兮、</verse>
				<verse number="26">我上帝耶和華歟、尚其助我、依爾慈惠、拯救我兮、</verse>
				<verse number="27">使人咸知此出爾手、乃爾耶和華所行兮、</verse>
				<verse number="28">任其呪詛、惟爾祝福、彼興起時、必蒙羞恥、爾僕欣喜兮、</verse>
				<verse number="29">願敵被辱、願其抱愧、如衣以袍兮、</verse>
				<verse number="30">我必以口深謝耶和華、在眾中頌美之兮、</verse>
				<verse number="31">蓋彼必立貧人之右、救其脫於行鞫之人兮、</verse>
			</chapter>
			<chapter number="110">
				<verse number="1">耶和華謂我主云、爾坐我右、俟我以爾敵、為爾足几兮、</verse>
				<verse number="2">耶和華必使爾力之杖、伸出於 郇 、曰、爾其操權於敵兮、</verse>
				<verse number="3">爾行軍時、爾民必衣聖服、樂心自獻、爾之丁壯、光耀如朝露兮、</verse>
				<verse number="4">耶和華既誓、必不回意、爾依 麥基洗德 之班、永為祭司兮、</verse>
				<verse number="5">主在爾右發怒時、必擊破列王兮、</verse>
				<verse number="6">行鞫於列邦、使尸滿戰場、擊破多國之首兮、</verse>
				<verse number="7">飲於道旁之溪、因而昂首兮、</verse>
			</chapter>
			<chapter number="111">
				<verse number="1">爾其頌美耶和華、我於正人之議場、眾人之公會、一心稱謝耶和華兮、</verse>
				<verse number="2">大哉、耶和華之作為、凡樂之者所究察兮、</verse>
				<verse number="3">彼之經營、乃榮與威、其義永存兮、</verse>
				<verse number="4">所行奇異、俾人憶之、耶和華乃仁慈矜憫兮、</verse>
				<verse number="5">賜糧於畏之者、永念其約兮、</verse>
				<verse number="6">以作為之能力示其民、以列邦賜之為業兮、</verse>
				<verse number="7">其手所為、誠實公義、其律確定兮、</verse>
				<verse number="8">永久堅立、成於誠實正直兮、</verse>
				<verse number="9">施救贖於其民、永立厥約、其名聖而可畏兮、</verse>
				<verse number="10">寅畏耶和華、為智慧之肇始、守其誡命者為明哲、耶和華之聲譽永存兮、</verse>
			</chapter>
			<chapter number="112">
				<verse number="1">爾其頌美耶和華、寅畏耶和華、深悅其誡命者、其有福兮、</verse>
				<verse number="2">其裔必強盛於地上、正人之後代、必蒙福兮、</verse>
				<verse number="3">其家富有貨財、其義永存兮、</verse>
				<verse number="4">正人在幽暗中、光輝為之顯著、其人慈悲、矜憫公義兮、</verse>
				<verse number="5">施恩而貸金者、必獲益、在受鞫時、必得直兮、</verse>
				<verse number="6">永不動搖、義人恆被記憶兮、</verse>
				<verse number="7">噩耗不驚、心志堅定、惟耶和華是恃兮、</verse>
				<verse number="8">其心穩固、無所畏葸、迨見其敵遭報兮、</verse>
				<verse number="9">彼散財、彼濟貧、其義永存、其角以榮高舉兮、</verse>
				<verse number="10">惡者見之而恚恨、切齒而消亡、惡黨所欲、必歸烏有兮、</verse>
			</chapter>
			<chapter number="113">
				<verse number="1">爾其頌美耶和華、耶和華僕頌美之、頌美耶和華名兮、</verse>
				<verse number="2">耶和華之名宜稱頌、自今迄於永久兮、</verse>
				<verse number="3">自日出之所、至日入之區、宜頌美耶和華名兮、</verse>
				<verse number="4">耶和華超乎萬民、其榮高於諸天兮、</verse>
				<verse number="5">我上帝耶和華居位崇高、誰似之兮、</verse>
				<verse number="6">乃自謙卑、俯察天地兮、</verse>
				<verse number="7">舉貧窮於塵埃、擢匱乏於糞壤、</verse>
				<verse number="8">列諸牧伯、即其民之牧伯兮、</verse>
				<verse number="9">使不妊之婦治家、為多子之母、安居歡樂、爾其頌美耶和華兮、</verse>
			</chapter>
			<chapter number="114">
				<verse number="1">以色列 出 埃及 、 雅各 家離異言之民、</verse>
				<verse number="2">維時、 猶大 為耶和華聖所、 以色列 為其邦畿兮、</verse>
				<verse number="3">海見之而逃遁、 約但 返流兮、</verse>
				<verse number="4">山嶽踴躍如牡羊、岡陵踴躍如羔羊兮、</verse>
				<verse number="5">海歟、爾何為而逃遁、 約但 歟、爾何為而返流、</verse>
				<verse number="6">山嶽歟、爾何為踴躍如牡羊、岡陵歟、爾何為踴躍如羔羊、</verse>
				<verse number="7">爾大地歟、其顫動於主前、 雅各 之上帝前兮、</verse>
				<verse number="8">彼變磐石為池沼、堅石為源泉兮、</verse>
			</chapter>
			<chapter number="115">
				<verse number="1">耶和華歟、因爾慈惠誠實、榮不歸我、不歸於我、乃歸爾名兮、</verse>
				<verse number="2">列邦奚曰、彼之上帝安在兮、</verse>
				<verse number="3">我之上帝在天、隨其所欲而行兮、</verse>
				<verse number="4">異邦偶像、乃銀乃金、人手所造、</verse>
				<verse number="5">有口不言、有目不見、</verse>
				<verse number="6">有耳不聞、有鼻不嗅、</verse>
				<verse number="7">有手不挈、有足不行、喉不出言兮、</verse>
				<verse number="8">造之者、賴之者、必似之兮、</verse>
				<verse number="9">以色列 歟、爾其恃耶和華、彼為其助其盾兮、</verse>
				<verse number="10">亞倫 家歟、爾其恃耶和華、彼為其助其盾兮、</verse>
				<verse number="11">寅畏耶和華者歟、爾其恃耶和華、彼為其助其盾兮、</verse>
				<verse number="12">耶和華垂念我、必錫以嘏、錫嘏於 以色列 家、錫嘏於 亞倫 家兮、</verse>
				<verse number="13">錫嘏於寅畏耶和華者、無論大小兮、</verse>
				<verse number="14">願耶和華使爾日益繁衍、爰及子孫兮、</verse>
				<verse number="15">造天地之耶和華、錫嘏於爾兮、</verse>
				<verse number="16">諸天為耶和華所有、地則賜予世人兮、</verse>
				<verse number="17">死人及下入幽寂者、不頌美耶和華兮、</verse>
				<verse number="18">惟我必稱頌耶和華、自今迄於永久、爾其頌美耶和華兮、</verse>
			</chapter>
			<chapter number="116">
				<verse number="1">我愛耶和華、以其聽我聲、聞我懇求兮、</verse>
				<verse number="2">彼既向我側耳、我畢生呼籲之兮、</verse>
				<verse number="3">死亡之繩索繞我、陰府之痛苦迫我、我遭難遇苦兮、</verse>
				<verse number="4">我則呼籲耶和華名曰、耶和華歟、求爾救援我魂兮、</verse>
				<verse number="5">耶和華仁且義、我上帝矜憫為懷兮、</verse>
				<verse number="6">庸庸者流、耶和華佑之、我乃卑微、彼拯我兮、</verse>
				<verse number="7">我心歟、爾其復安、耶和華厚待爾兮、</verse>
				<verse number="8">爾救我命、免於死亡、目不流涕、足不顚躓兮、</verse>
				<verse number="9">我在生人之地、必行於耶和華前兮、</verse>
				<verse number="10">我因信而言此、我遭大難兮、</verse>
				<verse number="11">我驚惶時、則曰人盡妄誕兮、</verse>
				<verse number="12">耶和華錫我諸恩、何以報之兮、</verse>
				<verse number="13">必舉拯救之杯、稱揚耶和華名兮、</verse>
				<verse number="14">償我願於耶和華、在眾民前兮、</verse>
				<verse number="15">聖民之亡、乃耶和華所珍視兮、</verse>
				<verse number="16">耶和華歟、我誠為爾僕、我為爾僕、爾婢之子、爾已釋我縛兮、</verse>
				<verse number="17">必以稱謝為祭獻爾、稱揚耶和華名兮、</verse>
				<verse number="18">償我願於耶和華在眾民前、在耶和華室院、在 耶路撒冷 邑中兮、爾其頌美耶和華兮、</verse>
				<verse number="19"></verse>
			</chapter>
			<chapter number="117">
				<verse number="1">爾諸國歟、其頌美耶和華、爾諸民歟、其稱揚之、</verse>
				<verse number="2">蓋施我之慈惠廣大、耶和華之誠實永存、爾其頌美耶和華兮、</verse>
			</chapter>
			<chapter number="118">
				<verse number="1">爾其稱謝耶和華、以其為善、慈惠永存兮、</verse>
				<verse number="2">願 以色列 曰、其慈惠永存、</verse>
				<verse number="3">亞倫 家曰、其慈惠永存、</verse>
				<verse number="4">寅畏耶和華者曰、其慈惠永存兮、</verse>
				<verse number="5">我在難中、呼籲耶和華、耶和華俞允我、導入寬廣之區兮、</verse>
				<verse number="6">耶和華偕我、我無所懼、人其奈我何兮、</verse>
				<verse number="7">耶和華偕我、在助我者之中、憾我者遭報、我必目睹兮、</verse>
				<verse number="8">託庇於耶和華、愈於恃世人、</verse>
				<verse number="9">託庇於耶和華、愈於恃牧伯兮、</verse>
				<verse number="10">萬民環我、我賴耶和華名、必殄滅之、</verse>
				<verse number="11">彼眾環我困我、我賴耶和華名、必殄滅之兮、</verse>
				<verse number="12">環我如蜂、其熄也、如荊棘之火、我賴耶和華名、必殄滅之兮、</verse>
				<verse number="13">敵力搠我、欲顚仆我、惟耶和華助我兮、</verse>
				<verse number="14">耶和華為我力我歌、成為我之拯救兮、</verse>
				<verse number="15">義人幕中、有歡呼拯救之聲、耶和華之右手、奮然有為兮、</verse>
				<verse number="16">耶和華之右手高舉、耶和華之右手、奮然有為兮、</verse>
				<verse number="17">我必不死、仍得生存、宣揚耶和華之作為兮、</verse>
				<verse number="18">耶和華懲我以嚴、惟未致我於死兮、</verse>
				<verse number="19">其為我闢義門、我將入而稱謝耶和華兮、</verse>
				<verse number="20">是乃耶和華之門、義人將入之兮、</verse>
				<verse number="21">我必稱謝爾、因爾俞允我、成為我之拯救兮、</verse>
				<verse number="22">工師所棄之石、成為屋隅首石、</verse>
				<verse number="23">此耶和華所為、我目奇之兮、</verse>
				<verse number="24">斯乃耶和華所定之日、我必歡欣喜樂兮、</verse>
				<verse number="25">耶和華歟、求爾今施拯救、耶和華歟、求爾使我亨通兮、</verse>
				<verse number="26">奉耶和華名而來者、宜頌美之、我在耶和華室中、為爾祝嘏兮、</verse>
				<verse number="27">耶和華為上帝、錫我輝光、當以繩繫犧牲、至於壇角兮、</verse>
				<verse number="28">爾為我上帝、我必稱謝爾、爾為我上帝、我必尊崇爾兮、</verse>
				<verse number="29">爾其稱謝耶和華、以其為善、慈惠永存兮、</verse>
			</chapter>
			<chapter number="119">
				<verse number="1">行為完備、循耶和華之律者、其有福兮、</verse>
				<verse number="2">守其法度、一心求之者、其有福兮、</verse>
				<verse number="3">不行非義、遵行其道兮、</verse>
				<verse number="4">爾以訓詞諭我、俾我謹守兮、</verse>
				<verse number="5">願我趨向堅定、守爾典章兮、</verse>
				<verse number="6">我重爾諸誡、必不羞愧兮、</verse>
				<verse number="7">學爾義鞫、必以正心稱謝爾兮、</verse>
				<verse number="8">我將守爾典章、勿我永棄兮、○</verse>
				<verse number="9">少者何以潔其品行、惟依爾言自慎兮、</verse>
				<verse number="10">我一心求爾、勿容我違爾誡命兮、</verse>
				<verse number="11">我以爾言藏於心、免獲罪於爾兮、</verse>
				<verse number="12">耶和華歟、爾宜頌美、以爾典章訓我兮、</verse>
				<verse number="13">爾口所諭之律例、我口述之兮、</verse>
				<verse number="14">我悅爾法之道、如悅多財兮、</verse>
				<verse number="15">我必默思爾訓詞、重視爾道途兮、</verse>
				<verse number="16">以爾典章為樂、不忘爾言兮、○</verse>
				<verse number="17">尚其厚待爾僕、使我生存、我乃遵守爾言兮、</verse>
				<verse number="18">啟我之目、俾見爾律之妙兮、</verse>
				<verse number="19">我在世為羇旅、爾之誡命、勿隱於我兮、</verse>
				<verse number="20">我恆慕爾律例、至於心碎兮、</verse>
				<verse number="21">驕泰者、爾譴責之、彼違爾誡命、乃可詛兮、</verse>
				<verse number="22">我守爾法度、尚其去我毀辱兮、</verse>
				<verse number="23">牧伯坐而詆我、爾僕思爾典章兮、</verse>
				<verse number="24">爾之法度、為我所悅、乃我謀士兮、○</verse>
				<verse number="25">我魂附近塵土、其依爾言甦我兮、</verse>
				<verse number="26">我陳我行、蒙爾俞允、其誨我以爾典章兮、</verse>
				<verse number="27">使我明悉爾訓之道、我則思爾奇妙兮、</verse>
				<verse number="28">我心因困苦而消融、其依爾言固我兮、</verse>
				<verse number="29">使我遠於詭道、施恩錫以爾律兮、</verse>
				<verse number="30">我擇忠信之道、陳爾律例於前兮、</verse>
				<verse number="31">耶和華歟、我體爾法度、勿使我愧恥兮、</verse>
				<verse number="32">爾拓我心、我則趨爾誡之道兮、○</verse>
				<verse number="33">耶和華歟、示我以爾典章之道、我必終守之兮、</verse>
				<verse number="34">畀我明哲、我則守爾律、一心遵之兮、</verse>
				<verse number="35">使行爾誡之道、因我樂此兮、</verse>
				<verse number="36">其轉我心、向爾法度、不向非義之財兮、</verse>
				<verse number="37">其轉我目、不視虛妄、甦我於爾道兮、</verse>
				<verse number="38">所許寅畏爾者之言、祈堅定於爾僕兮、</verse>
				<verse number="39">去我所懼之恥辱、爾之律例維善兮、</verse>
				<verse number="40">我慕爾訓詞、甦我於爾義兮、○</verse>
				<verse number="41">耶和華歟、爾之慈惠、爾之拯救、依爾言加諸我兮、</verse>
				<verse number="42">我則有詞答辱我者、蓋我恃爾言兮、</verse>
				<verse number="43">我仰爾律例、勿自我口、盡奪真理之言兮、</verse>
				<verse number="44">我則遵守爾律、永世弗替兮、</verse>
				<verse number="45">行於寬廣之區、因我究爾訓詞兮、</verse>
				<verse number="46">在列王前、言爾法度、不至蒙羞兮、</verse>
				<verse number="47">我必樂爾誡命、素為我所愛兮、</verse>
				<verse number="48">我舉手於爾誡命、素為我所愛、思維爾典章兮、○</verse>
				<verse number="49">其念所諭爾僕之言、俾我有望兮、</verse>
				<verse number="50">爾言甦我、我在難中、因此得慰兮、</verse>
				<verse number="51">驕者譏我維甚、我猶未離爾律兮、</verse>
				<verse number="52">耶和華歟、爾古昔之律例、我記憶之、而自慰兮、</verse>
				<verse number="53">因惡人違爾律、我則發怒甚烈兮、</verse>
				<verse number="54">我寓旅舍、以爾典章、為我詩歌兮、</verse>
				<verse number="55">耶和華歟、我於夜間憶爾名、守爾律兮、</verse>
				<verse number="56">我之得此、因守爾訓詞兮、○</verse>
				<verse number="57">耶和華為我業、我曰必守爾言兮、</verse>
				<verse number="58">我一心求爾恩、其依爾言憫我兮、</verse>
				<verse number="59">我思所行之道、移足於爾法度兮、</verse>
				<verse number="60">守爾誡命、速而弗緩兮、</verse>
				<verse number="61">惡人之索繞我、惟我未忘爾律兮、</verse>
				<verse number="62">緣爾公義之律例、我必中夜而起、稱謝爾兮、</verse>
				<verse number="63">守爾訓詞、寅畏爾者、我與之為侶兮、</verse>
				<verse number="64">耶和華歟、爾之慈惠、遍於大地、以爾典章訓我兮、○</verse>
				<verse number="65">耶和華歟、爾素善待爾僕、如爾所言、</verse>
				<verse number="66">其以明哲知識訓我、因我信爾誡命兮、</verse>
				<verse number="67">我未受苦之先、曾入歧路、今守爾言兮、</verse>
				<verse number="68">爾乃善、所行亦善、以爾典章訓我兮、</verse>
				<verse number="69">驕者造誑言以攻我、而我一心守爾訓詞兮、</verse>
				<verse number="70">彼心鈍如蒙脂、惟我悅爾律兮、</verse>
				<verse number="71">我之受難、乃為我益、使我學爾典章兮、</verse>
				<verse number="72">爾口所諭之律、在我愈於金銀千萬兮、○</verse>
				<verse number="73">爾手締造我、建立我、其以明哲賜我、俾我學爾誡命兮、</verse>
				<verse number="74">寅畏爾者、見我而喜、以我仰望爾言兮、</verse>
				<verse number="75">耶和華歟、我知爾讞乃義、爾之苦我、由於信實兮、</verse>
				<verse number="76">求爾以爾慈惠慰我、依諭爾僕之言兮、</verse>
				<verse number="77">願爾恩寵臨我、俾我生存、爾律為我所悅兮、</verse>
				<verse number="78">願驕人蒙羞、以其無端傾我、惟我思爾訓詞兮、</verse>
				<verse number="79">願寅畏爾者歸我、彼則知爾法度兮、</verse>
				<verse number="80">願我盡心於爾典章、使我不至愧怍兮、○</verse>
				<verse number="81">我心望爾拯救、而致疲憊、我仍仰望爾言兮、</verse>
				<verse number="82">因望爾言、我目昏眊、乃曰、爾何時慰我兮、</verse>
				<verse number="83">我如煙中之革囊、惟爾典章、我則不忘兮、</verse>
				<verse number="84">爾僕之日幾何、迫我之人、爾何時鞫之兮、</verse>
				<verse number="85">驕者不從爾律、為我掘阱兮、</verse>
				<verse number="86">爾之誡命、咸屬真實、彼無端迫我、尚其助我兮、</verse>
				<verse number="87">彼幾滅我於世、而我未違爾訓詞兮、</verse>
				<verse number="88">依爾慈惠甦我、我則守爾口諭之法度兮、○</verse>
				<verse number="89">耶和華歟、爾言堅立於天、永世弗替兮、</verse>
				<verse number="90">爾之信實、歷世不易、爾奠大地、地乃恆存兮、</verse>
				<verse number="91">依爾律例、迄今猶存、萬物咸為爾僕兮、</verse>
				<verse number="92">我若不悅爾律、必早亡於患難兮、</verse>
				<verse number="93">爾以訓詞甦我、故我永不忘之兮、</verse>
				<verse number="94">我屬乎爾、尚其拯予、我素究爾訓詞兮、</verse>
				<verse number="95">惡人窺伺、欲滅絕我、惟我思爾法度兮、</verse>
				<verse number="96">我觀萬事、皆有其限、惟爾誡命甚廣兮、○</verse>
				<verse number="97">我愛爾律何其切、竟日思之兮、</verse>
				<verse number="98">爾之誡命、長久偕我、使我智於敵兮、</verse>
				<verse number="99">我之明哲、越於諸師、以我思爾法度兮、</verse>
				<verse number="100">我所通達、越於耆老、以我守爾訓詞兮、</verse>
				<verse number="101">我禁我足、遠諸邪途、以守爾言兮、</verse>
				<verse number="102">我蒙爾訓、未違爾律例兮、</verse>
				<verse number="103">爾言之味何其甘、入於我口、較勝於蜜兮、</verse>
				<verse number="104">我藉爾訓詞、而得明哲、惡諸邪途兮、○</verse>
				<verse number="105">爾言為我足前之燈、途間之光兮、</verse>
				<verse number="106">爾公義之律例、我曾立誓為證、必守之兮、</verse>
				<verse number="107">耶和華歟、我苦殊深、其依爾言甦我兮、</verse>
				<verse number="108">耶和華歟、我口所樂獻之頌詞、求爾納之、以爾律例訓我兮、</verse>
				<verse number="109">我命恆處危境、我猶不忘爾律兮、</verse>
				<verse number="110">惡人為我設網、惟我未違爾訓詞兮、</verse>
				<verse number="111">我以爾法度為永業、蓋為我心所悅兮、</verse>
				<verse number="112">我專心從爾典章、至於終極兮、○</verse>
				<verse number="113">貳心者、我惡之、惟愛爾律兮、</verse>
				<verse number="114">爾為我避所、我干盾、我仰望爾言兮、</verse>
				<verse number="115">作惡者流、爾其遠我、俾守我上帝之誡命兮、</verse>
				<verse number="116">其依爾言扶我、俾我生存、勿令我失望、而蒙羞兮、</verse>
				<verse number="117">爾其扶我、我則安定、恆重爾典章兮、</verse>
				<verse number="118">凡違爾典章者、爾蔑棄之、因其詭詐徒然兮、</verse>
				<verse number="119">世上惡人、爾去之如渣滓、故我愛爾法度兮、</verse>
				<verse number="120">我身因畏爾而戰慄、爾之行鞫、我亦懼之兮、○</verse>
				<verse number="121">我素行正直公義、勿遺我於強暴兮、</verse>
				<verse number="122">其保爾僕、俾得佳境、勿任驕人虐我兮、</verse>
				<verse number="123">望爾拯救、及公義之言、我目昏眊兮、</verse>
				<verse number="124">依爾慈惠待爾僕、以爾典章訓我兮、</verse>
				<verse number="125">我為爾僕、賜我明哲、俾知爾法度兮、</verse>
				<verse number="126">耶和華興起之時已屆、因人廢爾律兮、</verse>
				<verse number="127">我愛爾誡命愈於金、愈於精金兮、</verse>
				<verse number="128">凡爾訓詞、我視為善、惡諸邪途兮、○</verse>
				<verse number="129">爾之法度奇妙、我心遵守兮、</verse>
				<verse number="130">爾言既闡、光輝斯著、使庸人明哲兮、</verse>
				<verse number="131">我口孔張而喘、因慕爾誡命兮、</verse>
				<verse number="132">其轉而憫我、如素待愛爾名者兮、</verse>
				<verse number="133">固我步履於爾言、勿任罪惡制我兮、</verse>
				<verse number="134">贖我脫人之虐、我則守爾訓詞兮、</verse>
				<verse number="135">使爾容光燭爾僕、以爾典章訓我兮、</verse>
				<verse number="136">我目出涕若川流、因人不守爾律兮、○</verse>
				<verse number="137">耶和華歟、爾乃公義、爾讞亦正直兮、</verse>
				<verse number="138">爾之法度、定於公義、及不易之信實兮、</verse>
				<verse number="139">我之熱衷鑠我、緣我敵忘爾言兮、</verse>
				<verse number="140">爾言至精、爾僕愛之兮、</verse>
				<verse number="141">我乃卑微、而被蔑視、不忘爾訓詞兮、</verse>
				<verse number="142">爾義為永義、爾律乃真實兮、</verse>
				<verse number="143">患難慘怛及我、惟爾誡命、為我所悅兮、</verse>
				<verse number="144">爾之法度、永為公義、畀予明哲、我則生存兮、○</verse>
				<verse number="145">耶和華歟、我一心呼籲爾、尚其俞允、我必守爾典章兮、</verse>
				<verse number="146">我呼籲爾、尚其救予、我則守爾法度兮、</verse>
				<verse number="147">黎明未屆、我乃呼籲、企望爾言兮、</verse>
				<verse number="148">夜更未深、我目炯然、以思爾言兮、</verse>
				<verse number="149">耶和華歟、依爾慈惠、垂聽我聲、依爾律例甦我兮、</verse>
				<verse number="150">謀惡迫我者近我、彼遠爾律兮、</verse>
				<verse number="151">耶和華歟、爾乃近我、爾之誡命、皆真實兮、</verse>
				<verse number="152">我究爾法度、夙知為爾所立、以迄永久兮、○</verse>
				<verse number="153">其念我苦、而施救援、以我不忘爾律兮、</verse>
				<verse number="154">伸我冤而贖我、依爾言甦我兮、</verse>
				<verse number="155">拯救遠乎惡人、以其不究爾典章兮、</verse>
				<verse number="156">耶和華歟、爾之恩寵廣大、依爾律例甦我兮、</verse>
				<verse number="157">迫我仇我者眾、惟我未違爾法度兮、</verse>
				<verse number="158">奸詐之輩、我見而惡之、以其不守爾言兮、</verse>
				<verse number="159">我愛爾訓詞、爾其念之、耶和華歟、依爾慈惠甦我兮、</verse>
				<verse number="160">爾道之綱乃誠、爾公義之律例永存兮、○</verse>
				<verse number="161">牧伯無故迫我、惟我心畏爾言兮、</verse>
				<verse number="162">我悅爾言、如大獲虜物兮、</verse>
				<verse number="163">誑言我憾惡之、惟愛爾律兮、</verse>
				<verse number="164">因爾公義之律例、我頌美爾、日凡七次兮、</verse>
				<verse number="165">愛爾律者、大獲平康、無由顚躓兮、</verse>
				<verse number="166">耶和華歟、我企望爾拯救、遵行爾誡命兮、</verse>
				<verse number="167">我心守爾法度、愛之甚篤兮、</verse>
				<verse number="168">我守爾訓詞法度、所行皆在爾前兮、○</verse>
				<verse number="169">耶和華歟、願我呼籲達於爾前、依爾之言、畀我明哲兮、</verse>
				<verse number="170">願我懇求達於爾前、依爾之言拯我兮、</verse>
				<verse number="171">願我口頌美、因爾以典章訓我兮、</verse>
				<verse number="172">願我舌謳歌爾言、因爾誡命、咸為公義兮、</verse>
				<verse number="173">願爾著手助我、因我擇爾訓詞兮、</verse>
				<verse number="174">耶和華歟、我慕爾拯救、爾律為我所悅兮、</verse>
				<verse number="175">願我生存、則頌美爾、願爾律例扶助我兮、</verse>
				<verse number="176">我如亡羊、行於歧路、其尋爾僕、因我不忘爾誡命兮、</verse>
			</chapter>
			<chapter number="120">
				<verse number="1">我在難中、呼籲耶和華、蒙其俞允兮、</verse>
				<verse number="2">耶和華歟、尚其援我、脫於誑口詭舌兮、</verse>
				<verse number="3">詭舌歟、當何以予之、何以加之、</verse>
				<verse number="4">即以武士之利矢、羅騰之爇炭兮、</verse>
				<verse number="5">我旅於 米設 、寓於 基達 之幕、其有禍兮、</verse>
				<verse number="6">憾和平者、我與之偕居已久兮、</verse>
				<verse number="7">我所願乃和平、惟我言之、彼欲戰鬥兮、</verse>
			</chapter>
			<chapter number="121">
				<verse number="1">我舉目向山、我之扶助、何自而來、</verse>
				<verse number="2">我之扶助、來自造天地之耶和華兮、</verse>
				<verse number="3">彼不任爾失足、護佑爾者不寐兮、</verse>
				<verse number="4">護佑 以色列 者、不寐不眠兮、</verse>
				<verse number="5">護佑爾者乃耶和華、耶和華為蔭於爾右兮、</verse>
				<verse number="6">白晝日不爾傷、昏夜月不爾害兮、</verse>
				<verse number="7">耶和華護佑爾、俾免諸災、護佑爾命兮、</verse>
				<verse number="8">爾出爾入、耶和華護佑之、自今迄於永久兮、</verse>
			</chapter>
			<chapter number="122">
				<verse number="1">或謂我曰、我儕其詣耶和華室、我則歡欣兮、</verse>
				<verse number="2">耶路撒冷 歟、我足立於爾門兮、</verse>
				<verse number="3">耶路撒冷 之建、如綿亙之城兮、</verse>
				<verse number="4">諸支派、耶和華之支派往彼、乃 以色列 之定例、欲稱頌耶和華名兮、</verse>
				<verse number="5">在彼設鞫位、即 大衛 室之位兮、</verse>
				<verse number="6">其為 耶路撒冷 求平康、凡愛之者、必亨通兮、</verse>
				<verse number="7">願爾城中平康、願爾宮內亨通兮、</verse>
				<verse number="8">因我昆弟儔侶故、我曰願平康在爾中、</verse>
				<verse number="9">因我上帝耶和華室故、我求爾益兮、</verse>
			</chapter>
			<chapter number="123">
				<verse number="1">居於諸天者歟、我向爾舉目兮、</verse>
				<verse number="2">如僕之目、望主人之手、如婢之目、望主母之手、我目亦望我上帝耶和華、待其矜憫兮、</verse>
				<verse number="3">耶和華歟、矜憫我、矜憫我、我被藐視特甚兮、</verse>
				<verse number="4">我儕極受安逸者之譏誚、驕泰者之蔑視兮、</verse>
			</chapter>
			<chapter number="124">
				<verse number="1">以色列 當曰、非耶和華偕我、</verse>
				<verse number="2">非耶和華與我共在、人起而攻我、</verse>
				<verse number="3">奮怒於我、則生吞我兮、</verse>
				<verse number="4">波濤衝我、溪流淹我、</verse>
				<verse number="5">狂瀾沒我兮、</verse>
				<verse number="6">當頌美耶和華、彼不付我於敵、為其牙間物兮、</verse>
				<verse number="7">我儕如鳥、脫於獵人之網、網裂而我得免兮、</verse>
				<verse number="8">我之扶助、在耶和華之名、彼造天地兮、</verse>
			</chapter>
			<chapter number="125">
				<verse number="1">恃耶和華者、有若 郇 山、永立不動兮、</verse>
				<verse number="2">山嶽環衛 耶路撒冷 、耶和華亦如是環衛其民、自今迄於永久兮、</verse>
				<verse number="3">惡人之杖、不及義人之業、免義人伸手作惡兮、</verse>
				<verse number="4">耶和華歟、善待為善之人、正心之輩兮、</verse>
				<verse number="5">彼偏行曲徑者、耶和華必曳之、使與惡黨同出、願平康歸於 以色列 兮、</verse>
			</chapter>
			<chapter number="126">
				<verse number="1">耶和華返 郇 之俘囚時、我儕如夢兮、</verse>
				<verse number="2">口充喜笑、舌滿歡呼、列邦人曰、耶和華為之行大事兮、</verse>
				<verse number="3">耶和華為我行大事、我則歡欣兮、</verse>
				<verse number="4">耶和華歟、返我俘囚、如南方之溪流兮、</verse>
				<verse number="5">泣而播者、必喜而穫兮、</verse>
				<verse number="6">攜種流涕而出者、必挾禾束、欣然而歸兮、</verse>
			</chapter>
			<chapter number="127">
				<verse number="1">非耶和華建屋宇、則匠人之經營徒然、非耶和華衛城邑、則守者之儆醒徒然、</verse>
				<verse number="2">爾曹夙興晏寢、勞苦謀食、俱係徒然、上帝所愛者、偃息之時、錫以綏安兮、</verse>
				<verse number="3">子女為耶和華所賜、產育為其賞賚兮、</verse>
				<verse number="4">壯時之子、如武士手中之矢兮、</verse>
				<verse number="5">滿其箙者、其有福矣、於邑門語敵時、不至愧恥兮、</verse>
			</chapter>
			<chapter number="128">
				<verse number="1">凡寅畏耶和華、行其道者、其有福兮、</verse>
				<verse number="2">必食爾手勤勞所得、獲福而亨通兮、</verse>
				<verse number="3">妻處內室如結實之葡萄、子繞几席、如叢生之橄欖兮、</verse>
				<verse number="4">寅畏耶和華者、必蒙斯福兮、</verse>
				<verse number="5">願耶和華由 郇 錫嘏於爾、願爾畢生、目睹 耶路撒冷 之福兮、</verse>
				<verse number="6">願爾得見爾孫、願平康歸於 以色列 兮、</verse>
			</chapter>
			<chapter number="129">
				<verse number="1">以色列 當曰、自我幼年、人屢苦我兮、</verse>
				<verse number="2">自我幼年、人屢苦我、惟未勝我兮、</verse>
				<verse number="3">耕者耕於我背、而長其隴兮、</verse>
				<verse number="4">耶和華乃義、斷惡人之索兮、</verse>
				<verse number="5">凡憾 郇 者、願其蒙羞卻退、</verse>
				<verse number="6">如屋巔之草、未長而枯兮、</verse>
				<verse number="7">收穫者不盈其握、束禾者不滿其懷、</verse>
				<verse number="8">經過之人、不曰願耶和華錫嘏於爾、我奉耶和華名祝爾兮、</verse>
			</chapter>
			<chapter number="130">
				<verse number="1">耶和華歟、我自深淵呼籲爾兮、</verse>
				<verse number="2">主歟、其聽我聲、傾耳聽我懇求之聲兮、</verse>
				<verse number="3">主耶和華歟、爾若注意罪愆、孰能卓立兮、</verse>
				<verse number="4">惟爾施行赦宥、致見寅畏兮、</verse>
				<verse number="5">我待耶和華、我心待之、我企望其言兮、</verse>
				<verse number="6">我心待主、切於守夜者之待旦、誠切於守夜者之待旦兮、</verse>
				<verse number="7">以色列 歟、企望耶和華、以其具有慈惠、富有救恩兮、</verse>
				<verse number="8">必贖 以色列 、脫於諸罪兮、</verse>
			</chapter>
			<chapter number="131">
				<verse number="1">耶和華歟、我心不驕、我目不高、重大之事、奇妙莫測、我不務之兮、</verse>
				<verse number="2">我使我心恬靜、如斷乳之子偕其母、我心誠如斷乳之子兮、</verse>
				<verse number="3">以色列 歟、企望耶和華、自今迄於永久兮、</verse>
			</chapter>
			<chapter number="132">
				<verse number="1">耶和華歟、 大衛 之難、尚其記憶兮、</verse>
				<verse number="2">彼如何發誓於耶和華、許願於 雅各 之能者、</verse>
				<verse number="3">曰、我必不入我幕、不登我牀、</verse>
				<verse number="4">不任我目寢睡、合睫而眠兮、</verse>
				<verse number="5">俟我為耶和華尋獲居所、為 雅各 之能者、尋獲帷幕兮、</verse>
				<verse number="6">我聞約匱在 以法他 、遇之於林野兮、</verse>
				<verse number="7">我儕入其帷幕、拜於足几之下兮、</verse>
				<verse number="8">耶和華歟、尚其興起、與爾力之約匱、同入安居之所兮、</verse>
				<verse number="9">願爾之祭司衣義、爾之聖民歡呼兮、</verse>
				<verse number="10">緣爾僕 大衛 故、勿使爾受膏者轉面兮、</verse>
				<verse number="11">耶和華以誠誓於 大衛 、必不反覆、曰我必使爾所生者、居爾位兮、</verse>
				<verse number="12">爾子若守我約、與我所訓之法、厥子亦必永居其位、</verse>
				<verse number="13">蓋耶和華簡 郇 、欲以為居所兮、</verse>
				<verse number="14">曰、此我永久安居之所、我必處此、以其為我所悅兮、</verse>
				<verse number="15">我必錫嘏其糧、以食飫其貧民兮、</verse>
				<verse number="16">必以拯救被其祭司、聖民大聲歡呼兮、</verse>
				<verse number="17">必為 大衛 生角、為我受膏者備燈兮、</verse>
				<verse number="18">必使其敵蒙羞、彼之冠冕、光輝發越兮、</verse>
			</chapter>
			<chapter number="133">
				<verse number="1">昆弟翕合同居、何其美善兮、</verse>
				<verse number="2">譬彼寶膏、沐 亞倫 首、流於其鬚、延及衣襜兮、</verse>
				<verse number="3">如 黑門 之露、降於 郇 之諸山、在彼耶和華錫嘏、賜以永生兮、</verse>
			</chapter>
			<chapter number="134">
				<verse number="1">耶和華之諸僕、夜間侍立其室者、其稱頌耶和華兮、</verse>
				<verse number="2">向聖所舉手、稱頌耶和華兮、</verse>
				<verse number="3">願耶和華由 郇 錫嘏於爾、彼造天地兮、</verse>
			</chapter>
			<chapter number="135">
				<verse number="1">爾其頌美耶和華、頌美耶和華名、耶和華之僕歟、其頌美之、</verse>
				<verse number="2">侍立耶和華室、在我上帝室院者、頌美之兮、</verse>
				<verse number="3">其頌美耶和華、耶和華乃善、歌頌其名、斯為美兮、</verse>
				<verse number="4">耶和華為己簡 雅各 、選 以色列 為己業兮、</verse>
				<verse number="5">我知耶和華為大、我主超乎諸神兮、</verse>
				<verse number="6">在於上天下地、滄海深淵、耶和華所悅者、咸為之兮、</verse>
				<verse number="7">使霧起於地極、造電隨雨、出風於其庫兮、</verse>
				<verse number="8">戮 埃及 之首生、或人或畜兮、</verse>
				<verse number="9">行神蹟奇事於 埃及 、加於 法老 、及厥臣僕兮、</verse>
				<verse number="10">擊多國、戮強王、</verse>
				<verse number="11">亞摩利 王 西宏 、 巴珊 王 噩 、及 迦南 諸國兮、</verse>
				<verse number="12">以其地為業、賜其民 以色列 兮、</verse>
				<verse number="13">耶和華歟、爾名悠久、耶和華歟、爾誌歷世弗替兮、</verse>
				<verse number="14">耶和華必為其民伸冤、為其僕回意兮、○</verse>
				<verse number="15">異邦偶像、乃銀乃金、人手所造、</verse>
				<verse number="16">有口不言、有目不見、</verse>
				<verse number="17">有耳不聞、有口無氣、</verse>
				<verse number="18">造之者、賴之者、必似之兮、</verse>
				<verse number="19">以色列 家歟、稱頌耶和華、 亞倫 家歟、稱頌耶和華、</verse>
				<verse number="20">利未 家歟、稱頌耶和華、寅畏耶和華者歟、稱頌耶和華、</verse>
				<verse number="21">居 耶路撒冷 之耶和華、當由 郇 稱頌之、爾其頌美耶和華兮、</verse>
			</chapter>
			<chapter number="136">
				<verse number="1">爾其稱謝耶和華、以其為善、慈惠永存兮、</verse>
				<verse number="2">稱謝諸神之神、以其慈惠永存兮、</verse>
				<verse number="3">稱謝諸主之主、以其慈惠永存兮、</verse>
				<verse number="4">獨行大奇事、以其慈惠永存兮、</verse>
				<verse number="5">以明哲造穹蒼、以其慈惠永存兮、</verse>
				<verse number="6">鋪大地於水上、以其慈惠永存兮、</verse>
				<verse number="7">締造巨光、以其慈惠永存兮、</verse>
				<verse number="8">日以理晝、以其慈惠永存兮、</verse>
				<verse number="9">月星理夜、以其慈惠永存兮、</verse>
				<verse number="10">擊 埃及 之長子、以其慈惠永存兮、</verse>
				<verse number="11">導 以色列 出其間、以其慈惠永存兮、</verse>
				<verse number="12">施能手與奮臂、以其慈惠永存兮、</verse>
				<verse number="13">分裂 紅 海、以其慈惠永存兮、</verse>
				<verse number="14">導 以色列 經行其中、以其慈惠永存兮、</verse>
				<verse number="15">覆 法老 與其軍於 紅 海、以其慈惠永存兮、</verse>
				<verse number="16">導其民歷曠野、以其慈惠永存兮、</verse>
				<verse number="17">擊殺強王、以其慈惠永存兮、</verse>
				<verse number="18">戮著名之王、以其慈惠永存兮、</verse>
				<verse number="19">戮 亞摩利 王 西宏 、以其慈惠永存兮、</verse>
				<verse number="20">戮 巴珊 王 噩 、以其慈惠永存兮、</verse>
				<verse number="21">以其地為業、以其慈惠永存兮、</verse>
				<verse number="22">賜其僕 以色列 為業、以其慈惠永存兮、</verse>
				<verse number="23">念我卑賤之況、以其慈惠永存兮、</verse>
				<verse number="24">援我於敵、以其慈惠永存兮、</verse>
				<verse number="25">賜糧於凡有血氣者、以其慈惠永存兮、</verse>
				<verse number="26">其稱謝天上上帝、以其慈惠永存兮、</verse>
			</chapter>
			<chapter number="137">
				<verse number="1">在 巴比倫 河濱、我儕追念 郇 邑、坐而哭泣兮、</verse>
				<verse number="2">其間有柳、懸琴其上兮、</verse>
				<verse number="3">虜我者令我歌、刦我者命我樂、曰為我謳 郇 歌兮、</verse>
				<verse number="4">我在異邦、奚謳耶和華之歌兮、</verse>
				<verse number="5">耶路撒冷 歟、我若忘爾、願我右手、失其技巧兮、</verse>
				<verse number="6">如不憶爾、不悅 耶路撒冷 、越於所最樂者、願我舌黏於顎兮、</verse>
				<verse number="7">耶和華歟、 耶路撒冷 遭難時、 以東 族曰、毀之毀之、至於基址、尚其念之兮、</verse>
				<verse number="8">將亡之 巴比倫 女歟、以爾之待我者待爾、斯人其有福兮、</verse>
				<verse number="9">擲爾孩提於石、斯人其有福兮、</verse>
			</chapter>
			<chapter number="138">
				<verse number="1">我一心稱謝爾、歌頌爾於諸神之前兮、</verse>
				<verse number="2">望爾聖殿崇拜、為爾慈惠誠實、稱揚爾名、因宏爾言、越於曩昔所示兮、</verse>
				<verse number="3">我呼籲時、爾即俞允、爾鼓勵我、俾我心有力兮、</verse>
				<verse number="4">耶和華歟、地上諸王、得聞爾口之言、必稱謝爾兮、</verse>
				<verse number="5">謳歌耶和華之作為、以耶和華之尊榮赫奕兮、</verse>
				<verse number="6">耶和華雖崇高、猶顧卑微、惟彼驕人、則遙知之兮、</verse>
				<verse number="7">我雖行於患難、爾必甦我、伸手以禦我敵之怒、爾之右手、必援我兮、</verse>
				<verse number="8">關於我者、耶和華必成之、耶和華歟、爾之慈惠永存、爾手所造者、勿離棄之兮、</verse>
			</chapter>
			<chapter number="139">
				<verse number="1">耶和華歟、爾鑒察我、洞悉我兮、</verse>
				<verse number="2">我坐我起、爾皆知之、遙悉我之意念兮、</verse>
				<verse number="3">我行我臥、爾察之詳、我之作為、爾知之稔兮、</verse>
				<verse number="4">耶和華歟、我舌有言、爾無不知兮、</verse>
				<verse number="5">爾環我於前後、按手於我躬兮、</verse>
				<verse number="6">維此知識、其妙我不能測、其高我不能及兮、</verse>
				<verse number="7">我何所往、以避爾靈、我何所逃、以避爾面兮、</verse>
				<verse number="8">若上升於高天、爾在於彼、若下榻於陰府、爾在於斯兮、</verse>
				<verse number="9">若奮清晨之翼、居於海極、</verse>
				<verse number="10">爾手必導我、爾右手必扶我兮、</verse>
				<verse number="11">若謂幽暗必蔽我、環我之光、變為昏夜、</verse>
				<verse number="12">然在於爾、幽暗不能隱藏、昏夜昭明如晝、暗同於光兮、</verse>
				<verse number="13">我之臟腑、爾所締造、我在母胎、爾所組織兮、</verse>
				<verse number="14">我必稱謝爾、因我受造奧妙可駭、爾之經綸奇異、我心深知兮、</verse>
				<verse number="15">我受造於暗中、被精製於地之深處、我之形骸、無隱於爾兮、</verse>
				<verse number="16">我質未成、爾目見之、為我所定之日、尚無其一、已盡錄於爾册兮、</verse>
				<verse number="17">上帝歟、爾對我之意念何其寶、厥數何其多、</verse>
				<verse number="18">若核其數、多於海沙、我醒寤時、仍與爾偕兮、</verse>
				<verse number="19">上帝歟、爾必戮惡人、嗜殺者歟、其遠我兮、</verse>
				<verse number="20">彼以惡言攻爾、爾敵妄稱爾名兮、</verse>
				<verse number="21">耶和華歟、惡爾者、我詎不惡之、敵爾者、我詎不憎之乎、</verse>
				<verse number="22">我惡之甚、彼為我敵兮、</verse>
				<verse number="23">上帝歟、鑒我而知我心、試我而知我意、</verse>
				<verse number="24">觀察我衷、有無惡行、導我於永生之途兮、</verse>
			</chapter>
			<chapter number="140">
				<verse number="1">耶和華歟、援我於惡人、護我於強暴兮、</verse>
				<verse number="2">彼心謀惡、恆搆戰兮、</verse>
				<verse number="3">利舌如蛇、脣藏蝮毒兮、</verse>
				<verse number="4">耶和華歟、脫我於惡人之手、護我於強暴、彼定厥志、躓我步履兮、</verse>
				<verse number="5">維彼驕人、為我置機檻、張絆索、施網道旁、為我設擭兮、○</verse>
				<verse number="6">我謂耶和華曰、爾乃我上帝、耶和華歟、傾耳聽我懇求之聲兮、</verse>
				<verse number="7">主耶和華、我拯救之力歟、在昔戰鬥之日、爾蔽我首兮、</verse>
				<verse number="8">耶和華歟、勿遂惡人之欲、勿成其謀、免其自高兮、</verse>
				<verse number="9">昂首而圍我者、願其口之奸惡、反乎己身兮、</verse>
				<verse number="10">願爇炭墮其上、願其投於火燄、陷於深坑、不復興起兮、</verse>
				<verse number="11">讒謗者、不得堅立於世、強暴者、災禍必獵取之、傾覆其人兮、</verse>
				<verse number="12">我知耶和華必為困苦者折中、為窮乏者辨屈兮、</verse>
				<verse number="13">義人必稱頌爾名、正人必居處爾前兮、</verse>
			</chapter>
			<chapter number="141">
				<verse number="1">耶和華歟、我呼籲爾、其速臨我、我呼籲時、傾耳以聽我聲兮、</verse>
				<verse number="2">願我祈禱、陳於爾前、有若馨香、願我舉手、等於夕祭兮、</verse>
				<verse number="3">耶和華歟、其守我口、而監我脣兮、</verse>
				<verse number="4">勿使我心向惡、偕同惡黨作慝、勿使我食其珍羞兮、</verse>
				<verse number="5">惟任義人擊我、我以為慈、任其責我、如膏膏首、勿容我首卻之、而我仍以祈禱、禦惡人之邪僻兮、</verse>
				<verse number="6">迨其士師擲於巖下、人則必聽我言、以之為甘兮、</verse>
				<verse number="7">我之骸骨、散於墓側、若人耕田、所起之塊兮、</verse>
				<verse number="8">主耶和華歟、我目望爾、我身託庇於爾、勿傾我命兮、</verse>
				<verse number="9">俾脫為我所設之網、惡人所置之擭兮、</verse>
				<verse number="10">願惡人自罹其網、我則得脫兮、</verse>
			</chapter>
			<chapter number="142">
				<verse number="1">我揚聲呼籲耶和華、揚聲懇求耶和華兮、</verse>
				<verse number="2">我於其前、傾吐我苦情、陳述我患難兮、</verse>
				<verse number="3">我靈昏憒之時、爾知我徑、敵在我行之途、暗為設網兮、</verse>
				<verse number="4">試觀我右、無人識我、無處避難、無人顧我兮、</verse>
				<verse number="5">耶和華歟、我呼籲爾、謂爾為我避所、在生人之地、爾為我業兮、</verse>
				<verse number="6">我底於至微、其聽我呼籲、拯我於迫我者、以其強於我兮、</verse>
				<verse number="7">導我出囹圄、俾我稱頌爾名、爾將厚待我、義人環我兮、</verse>
			</chapter>
			<chapter number="143">
				<verse number="1">耶和華歟、聽我祈禱、傾耳聽我懇求、以信義俞允我兮、</verse>
				<verse number="2">勿行鞫於爾僕、依爾視之、在世無一義人兮、</verse>
				<verse number="3">仇敵迫我、傾我於地、俾我處於幽暗、如久死之人兮、</verse>
				<verse number="4">我靈昏憒、我心悽慘兮、</verse>
				<verse number="5">我追憶昔日、思爾經綸、默念爾手所為兮、</verse>
				<verse number="6">向爾舉手、中心望爾、如槁壤之望雨兮、</verse>
				<verse number="7">耶和華歟、其速允我、我靈疲憊、勿向我掩面、免我同於就墓之人兮、</verse>
				<verse number="8">我惟爾是恃、俾於清晨得聞慈言、我心仰爾、示我當行之路兮、</verse>
				<verse number="9">耶和華歟、援我於敵、我逃匿於爾兮、</verse>
				<verse number="10">爾為我上帝、尚其訓我以行爾志、爾靈乃善、祈導我於安平之地兮、</verse>
				<verse number="11">耶和華歟、緣爾名而甦我、以爾義出我於難兮、</verse>
				<verse number="12">我為爾僕、其依爾慈絕我敵、苦我者悉滅之兮、</verse>
			</chapter>
			<chapter number="144">
				<verse number="1">耶和華我磐石、宜頌美之、彼訓我手以戰、教我指以鬥兮、</verse>
				<verse number="2">為我慈惠、我保障、我高臺、我救者、我干盾、我所託庇、使我民服於我兮、</verse>
				<verse number="3">耶和華歟、世人為誰、爾乃念之、人子為誰、爾乃顧之、</verse>
				<verse number="4">世人如氣息、其日如影迅逝兮、</verse>
				<verse number="5">耶和華歟、爾其垂諸天而臨格、捫山嶽而煙騰兮、</verse>
				<verse number="6">閃電以潰敵、發矢以亂之兮、</verse>
				<verse number="7">自上伸手以拯我、援我於巨浸、及外族之手兮、</verse>
				<verse number="8">彼口言誑、右手為偽兮、</verse>
				<verse number="9">上帝歟、我謳新歌、以十絃琴歌頌爾兮、</verse>
				<verse number="10">爾乃拯救諸王、援僕 大衛 、脫於兇刃兮、</verse>
				<verse number="11">爾其援我、脫於外族之手、彼口言誑、右手為偽兮、○</verse>
				<verse number="12">日後我之少男、如長成之樹、我之女子、如屋隅之石、依宮殿之式而雕鏤兮、</verse>
				<verse number="13">我倉豐盈、可發百穀、我羊在野、孳息萬千、</verse>
				<verse number="14">我牛負重、敵不來侵、我不出禦、街衢無號呼兮、</verse>
				<verse number="15">民際斯況、其有福矣、以耶和華為上帝、斯民其有福兮、</verse>
			</chapter>
			<chapter number="145">
				<verse number="1">我王上帝歟、我必尊崇爾、永久稱頌爾名兮、</verse>
				<verse number="2">日稱頌爾、頌美爾名、迄於永久兮、</verse>
				<verse number="3">耶和華為大、深堪頌美、其大莫測兮、</verse>
				<verse number="4">世世相繼、頌讚爾經綸、宣揚爾能事兮、</verse>
				<verse number="5">爾威嚴之尊榮、奇異之作為、我思維之兮、</verse>
				<verse number="6">人必述爾可畏之能事、我必宣爾之尊大兮、</verse>
				<verse number="7">人必揚爾鴻慈之誌、歌爾公義兮、</verse>
				<verse number="8">耶和華乃仁慈矜憫、遲於發怒、富有慈惠兮、</verse>
				<verse number="9">耶和華善待萬有、恩寵及於所造兮、</verse>
				<verse number="10">耶和華歟、爾所經營、必稱謝爾、爾之聖民、咸稱頌爾兮、</verse>
				<verse number="11">必道爾國之榮、言爾之能兮、</verse>
				<verse number="12">俾人知爾能事、與爾國之威榮兮、</verse>
				<verse number="13">爾國永存、爾權萬世弗替兮、</verse>
				<verse number="14">顚仆者、耶和華扶之、屈抑者起之兮、</verse>
				<verse number="15">眾目惟爾是望、隨時爾給以食兮、</verse>
				<verse number="16">爾展厥手、以饜羣生之欲兮、</verse>
				<verse number="17">耶和華所為皆義、所行皆仁兮、</verse>
				<verse number="18">凡呼籲耶和華、以誠呼籲之者、彼則近之兮、</verse>
				<verse number="19">寅畏之者、必成其願、聽其呼籲、而救之兮、</verse>
				<verse number="20">凡愛耶和華者、必保佑之、惟彼惡人、則滅絕之兮、</verse>
				<verse number="21">我口必頌美耶和華、願凡有血氣者、稱頌其聖名、永世靡已兮、</verse>
			</chapter>
			<chapter number="146">
				<verse number="1">爾其頌美耶和華、我心頌美耶和華兮、</verse>
				<verse number="2">我畢生頌美耶和華、我命尚在、必歌頌我上帝兮、</verse>
				<verse number="3">勿恃君王、勿倚世人、彼莫能助兮、</verse>
				<verse number="4">其氣一絕、歸於厥土、所有圖謀、即日消亡兮、</verse>
				<verse number="5">以 雅各 之上帝為助、以其上帝耶和華為望、斯人其有福兮、</verse>
				<verse number="6">彼造天地海、與其中所有、保守誠實、至於永久兮、</verse>
				<verse number="7">受虐者、為之伸冤、飢餓者、給之以食、幽囚者、耶和華釋之兮、</verse>
				<verse number="8">矇瞶者、耶和華明之、屈抑者、耶和華起之、為義者、耶和華愛之兮、</verse>
				<verse number="9">耶和華保賓旅、扶孤寡、顚倒惡人之途兮、</verse>
				<verse number="10">耶和華永遠操權、 郇 歟、爾之上帝操權、迄於萬世、爾其頌美耶和華兮、</verse>
			</chapter>
			<chapter number="147">
				<verse number="1">爾其頌美耶和華、因歌頌我上帝、為善為美、頌美乃宜兮、</verse>
				<verse number="2">耶和華建 耶路撒冷 、集 以色列 驅散之民兮、</verse>
				<verse number="3">痛心者醫之、而裹其創兮、</verse>
				<verse number="4">核厥星辰、咸命以名兮、</verse>
				<verse number="5">我主為大、能力最宏、智慧無窮兮、</verse>
				<verse number="6">謙卑者、耶和華扶之、作惡者、傾之於地兮、</verse>
				<verse number="7">爾其謳歌、稱謝耶和華、鼓琴歌頌我上帝兮、</verse>
				<verse number="8">彼以雲蔽天、為地備雨、使草滋長於山兮、</verse>
				<verse number="9">賜食於獸、及啼噪之鴉雛兮、</verse>
				<verse number="10">不喜馬力、不悅人股兮、</verse>
				<verse number="11">惟寅畏耶和華、仰望其慈惠者、乃其所悅兮、</verse>
				<verse number="12">耶路撒冷 歟、頌美耶和華、 郇 歟、頌美爾上帝兮、</verse>
				<verse number="13">蓋彼固爾門楗、錫嘏爾中子女兮、</verse>
				<verse number="14">使爾境內平康、飫爾以嘉麥兮、</verse>
				<verse number="15">其命宣傳於地、其言頒行甚速兮、</verse>
				<verse number="16">降雪如羊毛、散霜如灰塵兮、</verse>
				<verse number="17">擲雹如屑、其寒孰能堪兮、</verse>
				<verse number="18">降諭令其消融、使風吹之、則水流蕩兮、</verse>
				<verse number="19">以其道示 雅各 、以其典章律例、示 以色列 兮、</verse>
				<verse number="20">至於他邦、未嘗如是待之、彼之律例、他邦未之識、爾其頌美耶和華兮、</verse>
			</chapter>
			<chapter number="148">
				<verse number="1">爾其頌美耶和華、自天頌美耶和華、於高處頌美之兮、</verse>
				<verse number="2">其諸使頌美之、其諸軍頌美之、</verse>
				<verse number="3">日月頌美之、光輝之星頌美之、</verse>
				<verse number="4">天上之天、天上之水、咸頌美之、</verse>
				<verse number="5">皆當頌美耶和華之名、因其降諭、咸被造兮、</verse>
				<verse number="6">建茲垂之永久、定命莫能越兮、</verse>
				<verse number="7">自地頌美耶和華、即如海獸深淵、</verse>
				<verse number="8">火與雹、雪與霧、遵其命之狂風、</verse>
				<verse number="9">以及羣山諸陵、結實之樹、香柏之木、</verse>
				<verse number="10">百獸六畜、昆蟲飛鳥、</verse>
				<verse number="11">地上列王、萬民牧伯、世間士師、</verse>
				<verse number="12">幼男少女、耆老孩提、</verse>
				<verse number="13">皆當頌美耶和華之名、以其名獨為崇高、其榮超於天地兮、</verse>
				<verse number="14">彼為其民、使角高舉、俾其聖民、即其相親之 以色列 族、以為頌美、爾其頌美耶和華兮、</verse>
			</chapter>
			<chapter number="149">
				<verse number="1">爾其頌美耶和華、向耶和華謳新歌、在聖民會中、歌頌之兮、</verse>
				<verse number="2">願 以色列 因造之者而喜、 郇 民因其王而樂兮、</verse>
				<verse number="3">願其舞蹈、頌美厥名、以鼗與琴歌頌之兮、</verse>
				<verse number="4">耶和華喜悅其民、謙卑者、榮之以拯救兮、</verse>
				<verse number="5">願聖民因獲榮而懽忭、在牀歡詠兮、</verse>
				<verse number="6">願其口頌上帝之隆譽、手執兩刃之刀兮、</verse>
				<verse number="7">行報復於列邦、施刑罰於眾民、</verse>
				<verse number="8">縛其王以鏈、繫顯者以鐵索兮、</verse>
				<verse number="9">以成所錄之讞、凡厥聖民、咸有此榮、爾其頌美耶和華兮、</verse>
			</chapter>
			<chapter number="150">
				<verse number="1">爾其頌美耶和華、在上帝聖所頌美之、在彰其能之穹蒼、頌美之兮、</verse>
				<verse number="2">緣其能事、而頌美之、依其高大超絕、而頌美之兮、</verse>
				<verse number="3">當以角聲頌美之、以瑟與琴頌美之兮、</verse>
				<verse number="4">播鼗舞蹈頌美之、以絲與竹頌美之兮、</verse>
				<verse number="5">以音洪之鈸頌美之、以聲高之鈸頌美之兮、</verse>
				<verse number="6">凡有生氣者、其頌美耶和華、爾其頌美耶和華兮、</verse>
			</chapter>
		</book>
		<book number="20">
			<chapter number="1">
				<verse number="1">以色列 王 大衛 子 所羅門 之箴言、</verse>
				<verse number="2">使人知智與訓、辨悉哲言、</verse>
				<verse number="3">受誨於處事之明智、及厥公義正直、</verse>
				<verse number="4">使庸人得聰睿、少者得知識與精明、</verse>
				<verse number="5">智者聞之增其學、達者聞之正其趨、</verse>
				<verse number="6">令人通曉箴言、喻言、與智者之言、及其隱語、○</verse>
				<verse number="7">寅畏耶和華、乃智慧之肇始、惟愚者蔑視智慧與訓迪、</verse>
				<verse number="8">我子、當聽爾父之訓誨、毋棄爾母之法則、</verse>
				<verse number="9">是為爾首之華冠、爾項之鏈索、</verse>
				<verse number="10">我子、惡人誘爾、勿依從之、</verse>
				<verse number="11">彼若曰、與我偕行、潛伏以流人血、無端隱伺無辜、</verse>
				<verse number="12">生吞之如陰府、俾其壯健入墓、</verse>
				<verse number="13">必獲珍寶、掠物盈室、</verse>
				<verse number="14">爾我同分、公共一囊、</verse>
				<verse number="15">我子、行路勿與之偕、禁足勿履其徑、</verse>
				<verse number="16">其足趨而行惡、疾以流血、</verse>
				<verse number="17">譬彼羽族、目睹網羅之設、猶不知戒、</verse>
				<verse number="18">斯人乃潛伏以流己血、隱伺以害己生、</verse>
				<verse number="19">凡嗜利者、其道如是、貪得之欲、必隕其命、○</verse>
				<verse number="20">智慧大呼於街市、發聲於通衢、</verse>
				<verse number="21">呼於會集之首區、揚言於邑門與城內、</verse>
				<verse number="22">曰、樸拙者好樸拙、侮慢者樂侮慢、愚蠢者惡知識、將至何時乎、</verse>
				<verse number="23">我加斥責、爾當回轉、我將以我靈注爾、以我言示爾、</verse>
				<verse number="24">我召爾、爾弗從、我伸手、莫之顧、</verse>
				<verse number="25">我之規訓、爾蔑視之、我之斥責、爾弗受之、</verse>
				<verse number="26">爾遭患難、我必哂之、爾受恐惶、我必嗤之、</verse>
				<verse number="27">爾之恐惶、如狂風之來、爾之患難、如颶風之至、罹憂傷、遇窘苦、</verse>
				<verse number="28">斯時呼籲我、我弗應、切尋我、而弗得、</verse>
				<verse number="29">因其憎惡知識、不喜寅畏耶和華、</verse>
				<verse number="30">不受我之規訓、輕忽我之斥責、</verse>
				<verse number="31">故必依其所行、而食其果、循其所謀、而饜其欲、</verse>
				<verse number="32">樸拙者戮於卻退、愚蠢者滅於安逸、</verse>
				<verse number="33">惟聽我者、必宴然居處、得享寧靜、不畏遭禍、</verse>
			</chapter>
			<chapter number="2">
				<verse number="1">我子、爾若聽受我言、默識我誡、</verse>
				<verse number="2">傾耳以聆智慧、盡心以求通達、</verse>
				<verse number="3">呼籲明哲、揚聲以求通達、</verse>
				<verse number="4">尋之如銀、索之如寶、</verse>
				<verse number="5">則必知寅畏耶和華、得識上帝、</verse>
				<verse number="6">蓋耶和華錫予智慧、知識通明、出於其口、</verse>
				<verse number="7">為正直者蓄真智、為行端者之盾干、</verse>
				<verse number="8">守公平之道、衛聖民之途、</verse>
				<verse number="9">爾則達義理、公平正直、及諸善路、</verse>
				<verse number="10">蓋智慧將入爾心、知識將悅爾魂、</verse>
				<verse number="11">精明必衛爾、通達必保爾、</verse>
				<verse number="12">援爾於惡者之道、脫出詞乖謬之人、</verse>
				<verse number="13">若輩離乎正路、行於暗途、</verse>
				<verse number="14">喜於作惡、悅惡者之乖戾、</verse>
				<verse number="15">其途邪曲、其徑偏僻、</verse>
				<verse number="16">維彼智慧、必援爾於淫婦、即諂言之外婦、</verse>
				<verse number="17">彼乃遺棄少時之偶、忘其上帝之約、</verse>
				<verse number="18">其室陷於死域、其途歸於幽魂、</verse>
				<verse number="19">凡詣之者、不復旋返、不得生路、</verse>
				<verse number="20">維彼智慧、俾爾行善人之途、守義人之徑、</verse>
				<verse number="21">正人必居於大地、完人恆存於寰區、</verse>
				<verse number="22">惟惡者被絕、譎者見拔於其中、</verse>
			</chapter>
			<chapter number="3">
				<verse number="1">我子、勿忘我教、恪守我誡、</verse>
				<verse number="2">則必增爾年日、加爾平康、</verse>
				<verse number="3">勿容仁慈誠實去爾、當繫之於頸項、銘之於心版、</verse>
				<verse number="4">則於上帝世人前、蒙恩寵、得名譽、</verse>
				<verse number="5">一心賴耶和華、勿恃己之明哲、</verse>
				<verse number="6">凡事認之、彼必平直爾途、</verse>
				<verse number="7">勿自以為智、當寅畏耶和華、而離乎惡、</verse>
				<verse number="8">則療治爾身、潤澤爾骨、</verse>
				<verse number="9">以爾資財、及所產之初實、尊榮耶和華、</verse>
				<verse number="10">則爾倉豐盈、酒醡之新釀流溢、○</verse>
				<verse number="11">我子、勿輕耶和華之懲罰、勿厭其譴責、</verse>
				<verse number="12">蓋耶和華責其所愛、如父於其所悅之子、</verse>
				<verse number="13">獲智慧、得明哲者、其人福矣、</verse>
				<verse number="14">得之愈於得銀、其利愈於精金、</verse>
				<verse number="15">貴於珍珠、凡可慕者、無足比擬、</verse>
				<verse number="16">右持壽考、左執富貴、</verse>
				<verse number="17">其道安樂、其徑平康、</verse>
				<verse number="18">持之者以為生命之樹、守之者咸有福祉、</verse>
				<verse number="19">耶和華以智慧奠地、以明哲建天、</verse>
				<verse number="20">以其知識俾深淵坼裂、雲霄滴露、○</verse>
				<verse number="21">我子、持守真智精明、顧諟弗失、</verse>
				<verse number="22">此為爾魂之生、爾項之飾、</verse>
				<verse number="23">爾則安然行路、足不顚蹶、</verse>
				<verse number="24">偃臥無懼、酣然而睡、</verse>
				<verse number="25">恐怖忽至爾勿懼、惡人遭風爾勿驚、</verse>
				<verse number="26">蓋耶和華為爾所恃、必佑爾足、免於罹陷、</verse>
				<verse number="27">當善待者、爾力能為、則勿謝卻、</verse>
				<verse number="28">爾有其物、勿語鄰曰、且去、明日復來、我以予爾、</verse>
				<verse number="29">爾鄰附爾安居、勿謀害之、</verse>
				<verse number="30">人未加害於爾、勿無端與之爭、</verse>
				<verse number="31">勿嫉強暴、勿擇其途、</verse>
				<verse number="32">蓋乖戾者為耶和華所惡、正直者為其所契、</verse>
				<verse number="33">耶和華詛惡者之家、錫嘏義者之室、</verse>
				<verse number="34">加侮慢於侮慢者、施恩寵於謙遜者、</verse>
				<verse number="35">智者必得其榮、愚者之升為辱、</verse>
			</chapter>
			<chapter number="4">
				<verse number="1">諸子、宜聽父訓、務識明哲、</verse>
				<verse number="2">我以善道錫爾、勿棄我之法則、</verse>
				<verse number="3">昔我在父前為佳兒、我母視我幼稚、獨為可愛、</verse>
				<verse number="4">父誨我曰、爾心其識我言、遵守我命、則可得生、</verse>
				<verse number="5">當得智慧、宜獲明哲、我口所言、勿忘勿違、</verse>
				<verse number="6">勿棄智慧、彼將保爾、當愛智慧、彼將衛爾、</verse>
				<verse number="7">智慧乃為首務、爾其得之、罄爾所有、以易明哲、</verse>
				<verse number="8">崇尚之、則使爾升高、懷抱之、則使爾尊榮、</verse>
				<verse number="9">彼將冠爾以華冠、付爾以榮冕、○</verse>
				<verse number="10">我子、聽受我言、則享遐齡、</verse>
				<verse number="11">我曾示爾以智慧之路、導爾以正直之徑、</verse>
				<verse number="12">爾行之、步履不至跼蹐、疾趨不至顚蹶、</verse>
				<verse number="13">堅持訓誨、謹守勿失、是為爾之生命、</verse>
				<verse number="14">惡人之途勿入、妄人之路勿履、</verse>
				<verse number="15">避之勿由、遠之而去、</verse>
				<verse number="16">蓋彼未行惡則不眠、未傾人則廢寢、</verse>
				<verse number="17">食邪慝之餅、飲強暴之酒、</verse>
				<verse number="18">義者之道、有若朝暉、愈升愈明、迨至中午、</verse>
				<verse number="19">惡者之途、有若幽暗、遭遇顚躓、不知何因、○</verse>
				<verse number="20">我子、注意我言、傾聽我語、</verse>
				<verse number="21">勿去之於日、當存之於心、</verse>
				<verse number="22">蓋獲之者則得生命、全體舒暢、</verse>
				<verse number="23">謹守乃心、是為生命之源、</verse>
				<verse number="24">絕邪僻於口、屏乖謬於脣、</verse>
				<verse number="25">目當直視、惟前是瞻、</verse>
				<verse number="26">坦平爾步履、穩固爾道途、</verse>
				<verse number="27">勿偏左右、移爾足遠於惡、</verse>
			</chapter>
			<chapter number="5">
				<verse number="1">我子、注意我之智慧、傾聽我之明哲、</verse>
				<verse number="2">致爾謹守精明、口存知識、</verse>
				<verse number="3">惟彼淫婦、脣如滴蜜、口滑於油、</verse>
				<verse number="4">終則苦若茵陳、利如刀劍、</verse>
				<verse number="5">其足下及死域、其步臨於陰府、</verse>
				<verse number="6">生命坦途、彼不之得、其徑靡常、彼不自知、</verse>
				<verse number="7">諸子宜聽、勿違我口所言、</verse>
				<verse number="8">爾行宜遠之、勿近其室門、</verse>
				<verse number="9">免爾尊榮畀他人、歲月供殘暴、</verse>
				<verse number="10">資財充於外人、辛勞歸於他家、</verse>
				<verse number="11">終則形銷體敗、難免咨嗟、</verse>
				<verse number="12">乃曰、我何恨惡訓誨、心輕斥責、</verse>
				<verse number="13">不從師言、不聽傅訓、</verse>
				<verse number="14">於羣眾大會中、幾干諸咎、</verse>
				<verse number="15">當飲己池之水、飲己井之活水、</verse>
				<verse number="16">爾泉豈可外溢、爾溪豈可流入街衢、</verse>
				<verse number="17">當獨為己有、不公諸外人、</verse>
				<verse number="18">俾爾泉蒙福、樂爾少時之妻、</verse>
				<verse number="19">視如馴鹿、可悅之麀、恆饜於其懷、永戀乎其愛、</verse>
				<verse number="20">我子、胡為眷戀淫婦、擁抱外婦、</verse>
				<verse number="21">蓋人之途、在耶和華目前、其徑為彼所治、</verse>
				<verse number="22">惡者必為己惡所拘、己罪所縛、</verse>
				<verse number="23">緣缺訓誨、必致死亡、因其愚甚、必入歧途、</verse>
			</chapter>
			<chapter number="6">
				<verse number="1">我子、爾若為鄰作保、為人拊掌、</verse>
				<verse number="2">則為爾口所陷、爾言所執、</verse>
				<verse number="3">我子、既入鄰之掌握、當行此以自救、速往懇求其人、</verse>
				<verse number="4">勿閉目而寢、勿合睫而眠、</verse>
				<verse number="5">尚其自救、如麞脫獵、如鳥脫捕、○</verse>
				<verse number="6">怠惰者歟、往視厥蟻、察其所為、可得智慧、</verse>
				<verse number="7">彼雖無帥、無督無長、</verse>
				<verse number="8">夏時備食、穡時斂糧、</verse>
				<verse number="9">怠惰者歟、偃臥何其久、寢睡何時興、</verse>
				<verse number="10">再寢片時、又睡片時、叉手偃臥片時、</verse>
				<verse number="11">則爾貧窮之來如盜賊、匱乏之至如兵士、○</verse>
				<verse number="12">言行乖謬、乃無賴之惡徒、</verse>
				<verse number="13">以目致意、以足傳情、以指指揮、</verse>
				<verse number="14">中心乖戾、恆謀邪惡、播厥爭端、</verse>
				<verse number="15">故其災害突至、勿遭摧折、無術補救、</verse>
				<verse number="16">耶和華所惡者有六、所憎者有七、</verse>
				<verse number="17">即目傲舌謊、手流無辜之血、</verse>
				<verse number="18">心圖惡謀、足趨邪慝、</verse>
				<verse number="19">發誑言而妄證、於昆弟播爭端、○</verse>
				<verse number="20">我子、當守父命、勿棄母教、</verse>
				<verse number="21">恆結之於心、繫之於項、</verse>
				<verse number="22">行時則導爾、臥時則衛爾、寤時則語爾、</verse>
				<verse number="23">蓋其誡為燈、其教為光、訓誨之譴責、為生命之路、</verse>
				<verse number="24">保爾脫於惡婦、免於外婦諂媚之舌、</verse>
				<verse number="25">爾心勿戀其美色、勿為其眉睫所誘、</verse>
				<verse number="26">人因妓女之故、僅餘片餅、淫婦獵取寶貴之命、</verse>
				<verse number="27">懷抱炎火、衣豈不焚、</verse>
				<verse number="28">經行爇炭、足豈不灼、</verse>
				<verse number="29">暱鄰妻者亦如是、凡捫之者、不為無罪、</verse>
				<verse number="30">盜若因餓、竊物充飢、人不之鄙、</verse>
				<verse number="31">倘其被獲、必償七倍、罄厥家貲、</verse>
				<verse number="32">淫人妻者、乃乏知識、凡行此者、必喪己命、</verse>
				<verse number="33">受傷受辱、其恥莫能拭、</verse>
				<verse number="34">蓋人因嫉生怒、報復之日、必不寬宥、</verse>
				<verse number="35">不顧贖金、雖多饋之、猶不滿意、</verse>
			</chapter>
			<chapter number="7">
				<verse number="1">我子、宜守我言、衷藏我命、</verse>
				<verse number="2">守我命而得生、守我教如眸子、</verse>
				<verse number="3">繫於指端、銘於心版、</verse>
				<verse number="4">謂智慧曰、爾為我姊妹、稱明哲為眷屬、</verse>
				<verse number="5">保爾脫於淫婦、遠諂言之外婦、</verse>
				<verse number="6">昔我在室臨牖、自櫺而觀、</verse>
				<verse number="7">見樸拙少年中、有一乏知識者、</verse>
				<verse number="8">經行於衢、近淫婦之巷隅、而詣其室、</verse>
				<verse number="9">或薄暮黃昏、或中夜幽暗、</verse>
				<verse number="10">有婦相迎、妓妝心譎、</verse>
				<verse number="11">喧呶不羈、其足弗安於室、</verse>
				<verse number="12">時而在衢、時而在市、或潛伏於諸隅、</verse>
				<verse number="13">乃摟少者、與之接吻、面無愧色、</verse>
				<verse number="14">曰、我今日償願、有酬恩祭品、</verse>
				<verse number="15">故出迎爾、急欲晤面、茲得相遇、</verse>
				<verse number="16">我之牀榻、鋪以裀褥、暨厥繡裯、其綫出自 埃及 、</verse>
				<verse number="17">已以沒藥、沈香桂皮、薰我牀笫、</verse>
				<verse number="18">其來、爾我飽享愛情、迄於詰朝、以愛情相慰藉、</verse>
				<verse number="19">男人去家、行於遠道、</verse>
				<verse number="20">手執銀囊、望日方歸、</verse>
				<verse number="21">婦頻以婉言誘之、以諂言強之、</verse>
				<verse number="22">乃急從之、如牛就屠、如愚者受懲於縲絏、</verse>
				<verse number="23">至於矢刺其肝、如鳥亟於投網、不知性命攸關、</verse>
				<verse number="24">諸子其聽我、聆我口所言、</verse>
				<verse number="25">爾心勿偏於其途、勿迷於其徑、</verse>
				<verse number="26">蓋彼所傷而仆者孔多、所殺者甚眾、</verse>
				<verse number="27">其家為陰府之路、下及死亡之室、</verse>
			</chapter>
			<chapter number="8">
				<verse number="1">智慧非呼召、明哲非發聲乎、</verse>
				<verse number="2">立於路旁之阜上、四達之衢中、</verse>
				<verse number="3">在於邑門、入邑之區、月城之場、大聲呼曰、</verse>
				<verse number="4">人歟、我向爾曹呼召、我向世人揚聲、</verse>
				<verse number="5">爾曹庸人、當知聰睿、愚者心宜通明、</verse>
				<verse number="6">我言殊善、啟口皆正、爾其聽之、</verse>
				<verse number="7">我口出真誠、我脣絕邪惡、</verse>
				<verse number="8">我口所言皆義、無邪曲、無乖謬、</verse>
				<verse number="9">通達者以為明晰、有識者以為正直、</verse>
				<verse number="10">寧受我訓、不受白銀、宜得知識、勝於精金、</verse>
				<verse number="11">蓋智慧愈於珍珠、凡可慕者、無足比擬、</verse>
				<verse number="12">維我智慧、以聰明為居所、考究知識精明、</verse>
				<verse number="13">寅畏耶和華、在於惡惡、驕慢狂妄、惡行謬口、我皆惡之、</verse>
				<verse number="14">我有良謀真智、我乃明哲、我具能力、</verse>
				<verse number="15">列王恃我秉鈞、牧伯恃我宣義、</verse>
				<verse number="16">侯伯顯貴、世上士師、恃我操權、</verse>
				<verse number="17">愛我者、我亦愛之、勤求我者、則必得之、</verse>
				<verse number="18">豐富尊榮與我偕、恆產公義與我俱、</verse>
				<verse number="19">我之果實、愈於黃金精金、我之出產、愈於佳銀、</verse>
				<verse number="20">我行於公義之途、履於公平之徑、</verse>
				<verse number="21">使愛我者得厥貨財、充其府庫、○</verse>
				<verse number="22">耶和華造我、在其經營之始、古昔造化之先、</verse>
				<verse number="23">自永古、自元始、於地未有之先、我已被建、</verse>
				<verse number="24">未有深淵、未有湧泉、我已生焉、</verse>
				<verse number="25">山嶽未奠、岡陵未有、</verse>
				<verse number="26">大地田野、世之土壤、尚未締造、我已在焉、</verse>
				<verse number="27">上帝建立諸天、使穹蒼環海面、我已在焉、</verse>
				<verse number="28">上堅霄漢、下固淵泉、</verse>
				<verse number="29">定海之界、使水不違其命、建立大地之基、</verse>
				<verse number="30">斯時也、我與之俱、為其工師、日為所悅、恆懽忭於其前、</verse>
				<verse number="31">且懽忭於塵寰、樂與世人相偕、○</verse>
				<verse number="32">諸子聽我、守我道者、其有福矣、</verse>
				<verse number="33">聽訓勿違、而得智慧、</verse>
				<verse number="34">聽從我言、日伺我門、侍於門柱、其有福矣、</verse>
				<verse number="35">得我者則得生、並蒙耶和華之恩寵、</verse>
				<verse number="36">失我者乃戕己命、憾我者咸愛死亡、</verse>
			</chapter>
			<chapter number="9">
				<verse number="1">智慧建室、鑿其七柱、</verse>
				<verse number="2">宰畜調酒、肆筵設席、</verse>
				<verse number="3">遣婢速客、己於邑之高處呼曰、</verse>
				<verse number="4">誰為庸人、可轉而入此、</verse>
				<verse number="5">謂無知者曰、來食我餅、飲我所調之酒、</verse>
				<verse number="6">維爾庸人、離庸愚、得生存、行於明哲之路、○</verse>
				<verse number="7">責侮慢者、自招詆毀、斥邪惡者、自取玷污、</verse>
				<verse number="8">勿責侮慢者、恐其憾爾、宜責智慧者、彼乃愛爾、</verse>
				<verse number="9">訓迪智人、其智必益、教誨義人、其學必進、</verse>
				<verse number="10">寅畏耶和華、為智慧之肇始、識聖者為明哲、</verse>
				<verse number="11">蓋由於我、加爾時日、增爾年齡、</verse>
				<verse number="12">若爾有智、為己有之、若爾侮慢、一己承之、○</verse>
				<verse number="13">愚婦喧呶、庸愚無知、</verse>
				<verse number="14">在其室門之前、坐於邑中高阜之座、</verse>
				<verse number="15">路人徑行其道、則呼之曰、</verse>
				<verse number="16">誰為庸人、可轉而入此、</verse>
				<verse number="17">謂無知者曰、竊取之水乃甘、暗食之餅有味、</verse>
				<verse number="18">惟其人不知幽魂在此、其客在陰府之深處、</verse>
			</chapter>
			<chapter number="10">
				<verse number="1">所羅門 之箴言、○智子令父喜樂、愚子為母憂戚、</verse>
				<verse number="2">積財非義、無所裨益、惟義拯人於死、</verse>
				<verse number="3">耶和華不任義者受餒、不使惡者遂欲、</verse>
				<verse number="4">手惰者致貧、手勤者致富、</verse>
				<verse number="5">夏時而斂者乃智子、穡時而寢者乃辱子、</verse>
				<verse number="6">福祉臨於義者之首、殘暴藏於惡者之口、</verse>
				<verse number="7">義者之誌得頌、惡者之名必朽、</verse>
				<verse number="8">心慧者必受命令、口愚者必致傾覆、</verse>
				<verse number="9">履正直者、其行穩固、從邪曲者、必致敗露、</verse>
				<verse number="10">以目示意、必生憂患、口愚之輩、必致傾覆、</verse>
				<verse number="11">義者之口、乃生命之源、惡者之口、乃殘暴所藏、</verse>
				<verse number="12">憾恨啟釁隙、仁愛蓋罪愆、</verse>
				<verse number="13">具明哲者、口有智慧、乏知識者、背受杖責、</verse>
				<verse number="14">智人積存知識、愚者之口、臨於敗亡、</verse>
				<verse number="15">富人之貨財、為其堅城之衛、貧者之窮乏、乃其敗亡之由、</verse>
				<verse number="16">義者之勞力乃致生、惡者之出產乃致罪、</verse>
				<verse number="17">守訓誨者、履於生路、違斥責者、迷於歧途、</verse>
				<verse number="18">匿怨者口言誑、讒謗者為愚人、</verse>
				<verse number="19">多言難免咎戾、緘口乃為明智、</verse>
				<verse number="20">義者之舌、有如佳銀、惡者之心、所值無幾、</verse>
				<verse number="21">義者之脣、以育眾庶、愚者乏識、陷於死亡、</verse>
				<verse number="22">耶和華之錫嘏、令人富厚、不加憂傷、</verse>
				<verse number="23">愚蠢者戲行邪惡、明哲者乃樂智慧、</verse>
				<verse number="24">惡者所懼必臨之、義者所欲必允之、</verse>
				<verse number="25">狂風驟過、惡者烏有、惟彼義者、其基永存、</verse>
				<verse number="26">怠惰之流、於使之者、如醯在齒、如煙在目、</verse>
				<verse number="27">寅畏耶和華、必益其壽命、惟彼惡者、必夭其天年、</verse>
				<verse number="28">義人之望、必致喜樂、惡者之冀、必至敗亡、</verse>
				<verse number="29">耶和華之道、於正直者為保障、於作惡者為毀滅、</verse>
				<verse number="30">義者永不遷移、惡者不得居於地上、</verse>
				<verse number="31">義者之口、乃生智慧、乖謬之舌、必被斷絕、</verse>
				<verse number="32">義者之脣、知所悅人、惡者之口、惟出乖謬、</verse>
			</chapter>
			<chapter number="11">
				<verse number="1">詐偽之衡、為耶和華所惡、公平之石、為其所悅、</verse>
				<verse number="2">驕矜既至、恥辱亦至、惟謙卑者、智慧與俱、</verse>
				<verse number="3">正直者、其真誠必導之、奸詐者、其乖戾必敗之、</verse>
				<verse number="4">震怒之日、資財無益、惟義拯人於死、</verse>
				<verse number="5">完人之義、平直其途、惡者因己惡而顚覆、</verse>
				<verse number="6">正直者、其義必救之、奸詐者、其惡必陷之、</verse>
				<verse number="7">惡人既死、所冀俱絕、罪人之望、歸於烏有、</verse>
				<verse number="8">義者得脫於難、惡者從而代之、</verse>
				<verse number="9">不虔者以口舌害鄰里、惟義人因知識得救援、</verse>
				<verse number="10">義者亨通、舉邑欣悅、惡者淪喪、歡聲沸騰、</verse>
				<verse number="11">維彼城邑、以正直者之祝而振興、因邪惡者之口而傾覆、</verse>
				<verse number="12">蔑鄰者無知、通達者緘口、</verse>
				<verse number="13">佚遊閑談者、發人陰私、中心誠慤者、隱人情事、</verse>
				<verse number="14">無智謀、民必仆、多議士、民乃安、</verse>
				<verse number="15">為人作保、必遭挫折、憎惡拊掌、乃獲安康、</verse>
				<verse number="16">淑女得尊榮、強男得財貨、</verse>
				<verse number="17">仁慈者益己命、殘刻者害厥身、</verse>
				<verse number="18">作惡者、其值乃虛、播義者、其賚有定、</verse>
				<verse number="19">恆於義者必得生、從乎惡者必致死、</verse>
				<verse number="20">其心乖戾者、為耶和華所惡、其行完全者、為其所悅、</verse>
				<verse number="21">惡人雖則連手、不免受刑、義者後裔蒙救、</verse>
				<verse number="22">女美而不精明、如金環貫豕鼻、</verse>
				<verse number="23">義者所欲、無非善良、惡者之望、終干震怒、</verse>
				<verse number="24">有博施而益增加、有過吝而致貧乏、</verse>
				<verse number="25">好施濟者、必得豐腴、潤澤人者、必受潤澤、</verse>
				<verse number="26">閉糴者、民必詛之、糶穀者、福加其首、</verse>
				<verse number="27">勤求善者、必獲恩寵、惟求惡者、惡必及之、</verse>
				<verse number="28">恃財者必至傾覆、行義者茂如青葉、</verse>
				<verse number="29">擾己家者、所得惟風、愚人為慧心者之役、</verse>
				<verse number="30">義者結果、有若生命之樹、智者乃有得人之能、</verse>
				<verse number="31">義者在世、且受其報、況惡人罪人乎、</verse>
			</chapter>
			<chapter number="12">
				<verse number="1">悅勸懲者、乃悅知識、惡斥責者、是為愚蠢、</verse>
				<verse number="2">行善者、耶和華必錫以恩、謀惡者、必定其罪、</verse>
				<verse number="3">人恃其惡、不能堅立、義者之根、永不動移、</verse>
				<verse number="4">淑善之女、為夫首之冠冕、啟羞之女、如夫骨之腐朽、</verse>
				<verse number="5">義人之思維公平、惡人之計謀詭詐、</verse>
				<verse number="6">惡者所言、無非潛伏流血、正人之口、必救其人、</verse>
				<verse number="7">惡人傾覆、歸於烏有、義者之家、恆久存立、</verse>
				<verse number="8">循人智慧而加揄揚、惟心乖者、則受蔑視、</verse>
				<verse number="9">居卑而有役、愈於自大而乏食、</verse>
				<verse number="10">義人恤其牲畜之命、惟惡者之仁慈、無非殘忍、</verse>
				<verse number="11">力其田者足食、從虛浮者無知、</verse>
				<verse number="12">惡人罔利、惡人欲得其網、義者之根、自結其實、</verse>
				<verse number="13">惡者網於口過、義者脫於患難、</verse>
				<verse number="14">人因口果而飽以福、依手所為而得其報、</verse>
				<verse number="15">愚者視己之途為正、智者惟人之訓是聽、</verse>
				<verse number="16">愚者有怒即見、智者受辱隱忍、</verse>
				<verse number="17">言誠者著公義、偽證者顯奸欺、</verse>
				<verse number="18">浮躁之言、如鋒刃之刺、智者之舌、有療疾之能、</verse>
				<verse number="19">言誠必永立、言誑只須臾、</verse>
				<verse number="20">謀惡者心存詭譎、勸和者必得喜樂、</verse>
				<verse number="21">義者不遘禍、惡者有餘殃、</verse>
				<verse number="22">言誑之口、為耶和華所惡、踐實之人、為其所悅、</verse>
				<verse number="23">哲人隱藏其智、蠢者心播其愚、</verse>
				<verse number="24">勤者手操其柄、惰者必服厥役、</verse>
				<verse number="25">人心懷憂則抑鬱、惟聞善言則歡娛、</verse>
				<verse number="26">義者為鄰先導、惡者所行、使之迷途、</verse>
				<verse number="27">惰者不燔所獵、勤者所寶維勤、</verse>
				<verse number="28">義路有生命、其途無死亡、</verse>
			</chapter>
			<chapter number="13">
				<verse number="1">智慧之子、受父勸懲、侮慢之人、不聽譴責、</verse>
				<verse number="2">人因口果享福祉、心懷奸詐遭殘暴、</verse>
				<verse number="3">守口者保生、侈口者見滅、</verse>
				<verse number="4">惰者欲而弗得、勤者必致豐腴、</verse>
				<verse number="5">義者誑言是疾、惡者遺臭蒙羞、</verse>
				<verse number="6">行正直者保於義、干罪戾者敗於惡、</verse>
				<verse number="7">有自富而實空虛、有自貧而實豐裕、</verse>
				<verse number="8">人之資財、可贖生命、貧者不受恐嚇、</verse>
				<verse number="9">義人之光輝煌、惡者之燈熄滅、</verse>
				<verse number="10">驕泰惟起爭端、受勸乃有智慧、</verse>
				<verse number="11">妄得之財必耗、勤勞所積必增、</verse>
				<verse number="12">所望遲滯、致中心懷憂、所欲既成、乃生命之樹、</verse>
				<verse number="13">輕道義者、自取敗亡、畏誡命者、必得賞賚、</verse>
				<verse number="14">智者之教、乃生命之源、使人脫死亡之網、</verse>
				<verse number="15">睿智授人恩澤、奸人之路崎嶇、</verse>
				<verse number="16">哲人以智制事、蠢者自呈其愚、</verse>
				<verse number="17">惡使陷人於禍、信使令人舒暢、</verse>
				<verse number="18">棄絕勸懲者受貧辱、順承斥責者得尊榮、</verse>
				<verse number="19">所欲得遂、中心覺甘、違離惡事、蠢人所惡、</verse>
				<verse number="20">與智者偕行、必成為智、與蠢人為侶、必受其傷、</verse>
				<verse number="21">災禍逐罪人、義人獲善報、</verse>
				<verse number="22">善人遺業於子孫、罪人積財歸義者、</verse>
				<verse number="23">貧而力田、多得穀食、亡於不義、亦有其人、</verse>
				<verse number="24">不杖其子者、是為惡之、惟愛其子者、乃時懲之、</verse>
				<verse number="25">義者飽食、惡者枵腹、</verse>
			</chapter>
			<chapter number="14">
				<verse number="1">哲婦立家、愚婦手毀之、</verse>
				<verse number="2">行正直者寅畏耶和華、行偏僻者蔑視之、</verse>
				<verse number="3">愚者之口、具扑己驕之杖、智者之言、有保己身之能、</verse>
				<verse number="4">家無牛、則槽淨、物產饒、賴牛力、</verse>
				<verse number="5">實證者決不言誑、妄證者吐其虛誕、</verse>
				<verse number="6">侮慢者求智弗獲、明哲者知識易得、</verse>
				<verse number="7">愚人無智言、往見則知之、</verse>
				<verse number="8">哲人之智、在識己道、蠢者之愚、在其自欺、</verse>
				<verse number="9">愚者戲干罪戾、正人內寓和平、</verse>
				<verse number="10">心之愁苦、惟己獨知、心之喜樂、他人莫與、</verse>
				<verse number="11">惡者之家必敗、正人之幕必興、</verse>
				<verse number="12">有一道焉、人以為正、終為死亡之路、</verse>
				<verse number="13">人於嬉笑而懷憂傷、喜樂終歸抑鬱、</verse>
				<verse number="14">中心背道者、必飫其果實、行善者由己而快足、</verse>
				<verse number="15">拙者盡信人言、哲人慎其步履、</verse>
				<verse number="16">智者恐懼而遠惡、蠢者驕矜以自恃、</verse>
				<verse number="17">易怒者必妄為、謀惡者必見惡、</verse>
				<verse number="18">拙者業於愚、哲人冠以智、</verse>
				<verse number="19">惡人跽於善者之前、罪人伏於義者之門、</verse>
				<verse number="20">窮乏者鄰亦惡之、富厚者友朋眾多、</verse>
				<verse number="21">蔑鄰者干罪、恤貧者有福、</verse>
				<verse number="22">謀惡者、豈非入於歧路、謀善者、仁慈誠實加之、</verse>
				<verse number="23">凡百勤勞皆獲利、脣舌多言惟致貧、</verse>
				<verse number="24">智者之才為其冕、蠢者之愚終為愚、</verse>
				<verse number="25">實證者救人命、誑言者行詭詐、</verse>
				<verse number="26">寅畏耶和華者、其望維堅、後裔必得避所、</verse>
				<verse number="27">寅畏耶和華、乃生命之源、使人脫於死亡之網、</verse>
				<verse number="28">民庶則王榮、民寡則君敗、</verse>
				<verse number="29">遲於發怒者、大有明哲、性躁者適呈愚蒙、</verse>
				<verse number="30">心性和平、為身之生命、衷懷嫉妒、為骨之腐朽、</verse>
				<verse number="31">虐貧窮、乃侮造之之主、恤貧乏、乃尊祟之、</verse>
				<verse number="32">惡人遇難而見仆、義者臨死而有託、</verse>
				<verse number="33">達人之智寓於心、蠢者所懷形於外、</verse>
				<verse number="34">公義興國、罪惡辱民、</verse>
				<verse number="35">用智之臣蒙王恩、貽羞之僕遭王怒、</verse>
			</chapter>
			<chapter number="15">
				<verse number="1">溫和之應對息忿、暴厲之言詞激怒、</verse>
				<verse number="2">智者之舌、善宣知識、蠢者之口、乃吐愚頑、</verse>
				<verse number="3">耶和華目視萬方、鑒觀善惡、</verse>
				<verse number="4">溫良之舌、乃生命之樹、乖謬之詞、乃摧折人心、</verse>
				<verse number="5">輕視父訓者為愚人、順承斥責者得智慧、</verse>
				<verse number="6">義者之家、多藏貨財、惡者所入、內寓煩擾、</verse>
				<verse number="7">智者之口、播揚知識、愚者之心、出發不義、</verse>
				<verse number="8">惡者之祭、為耶和華所惡、正人之祈、為其所悅、</verse>
				<verse number="9">惡者之道、為耶和華所惡、從義之人、為其所愛、</verse>
				<verse number="10">離道途者受重懲、惡斥責者致死亡、</verse>
				<verse number="11">陰府死域、耶和華且洞鑒之、況世人之心乎、</verse>
				<verse number="12">侮慢者不悅斥責、不就智人、</verse>
				<verse number="13">心樂則顏歡、心憂則神敗、</verse>
				<verse number="14">達人之心求知識、蠢者之口嗜愚頑、</verse>
				<verse number="15">遭困苦者、日處逆境、有歡心者、恆飫珍饈、</verse>
				<verse number="16">少有而寅畏耶和華、愈於多財而煩擾、</verse>
				<verse number="17">茹菜蔬而相愛、愈於食太牢而相憾、</verse>
				<verse number="18">暴怒者啟爭端、忍怒者息爭競、</verse>
				<verse number="19">惰者之途、如環棘籬、正人之路、成為達道、</verse>
				<verse number="20">智子悅父、蠢人輕母、</verse>
				<verse number="21">無知者以愚為樂、明哲者直道而行、</verse>
				<verse number="22">無同謀、計不就、多議士、則必成、</verse>
				<verse number="23">應對得當、自覺歡欣、言語適時、何其嘉美、</verse>
				<verse number="24">智者由生命之道而上達、致遠在下之陰府、</verse>
				<verse number="25">耶和華傾驕人之家、立嫠婦之界、</verse>
				<verse number="26">惡謀為耶和華所惡、良言純潔可愛、</verse>
				<verse number="27">貪貨財者擾己家、惡賄賂者得生存、</verse>
				<verse number="28">義者應對、心先思維、惡者之口、直吐邪慝、</verse>
				<verse number="29">耶和華遠惡人、惟聽義者之祈、</verse>
				<verse number="30">目光悅人心、嘉音健骸骨、</verse>
				<verse number="31">聽致生之斥責、必與智者偕居、</verse>
				<verse number="32">棄勸懲者、乃輕己魂、聽斥責者、必得知識、</verse>
				<verse number="33">寅畏耶和華、即智慧之訓、謙遜乃尊榮之先導、</verse>
			</chapter>
			<chapter number="16">
				<verse number="1">心之圖謀在人、言之功效、由於耶和華、</verse>
				<verse number="2">人之所行、自視為潔、惟耶和華權衡其心、</verse>
				<verse number="3">凡爾所為、託於耶和華、則所謀必成、</verse>
				<verse number="4">耶和華所造者、俱適其用、其造惡人、為使屆期受難、</verse>
				<verse number="5">心驕者耶和華所惡、雖則連手、不免受刑、</verse>
				<verse number="6">仁慈誠實、可以贖罪、人之遠惡、在寅畏耶和華、</verse>
				<verse number="7">人之所行、若耶和華悅之、則使其敵與之和、</verse>
				<verse number="8">行義而少有、愈於不義而多財、</verse>
				<verse number="9">人心謀其道途、惟耶和華指示其步履、</verse>
				<verse number="10">神言寓於王口、聽訟則無謬言、</verse>
				<verse number="11">公平之衡、屬耶和華、囊中之石、皆其所製、</verse>
				<verse number="12">惡行為王所憎、國位以義而立、</verse>
				<verse number="13">公義之詞、為王所悅、正言之人、為其所愛、</verse>
				<verse number="14">王怒如致死之使、惟智者必息之、</verse>
				<verse number="15">王顏光霽、乃為生命、其恩有若春雨之雲、</verse>
				<verse number="16">得智慧愈於得金、獲明哲愈於獲銀、</verse>
				<verse number="17">正人之途遠乎惡、守道之人保其生、</verse>
				<verse number="18">倨傲為淪亡之先導、心驕乃隕越之前因、</verse>
				<verse number="19">中心謙卑、與貧者同處、勝於與驕人分贓、</verse>
				<verse number="20">守道者獲益、恃耶和華者有福、</verse>
				<verse number="21">心慧者謂之通明、甘言增人學問、</verse>
				<verse number="22">明哲乃生命之源、蒙昧即愚人之罰、</verse>
				<verse number="23">智者之心訓其口、增其脣之才、</verse>
				<verse number="24">良言如蜂房、甘於心、暢於骨、</verse>
				<verse number="25">有一道焉、人以為正、終為死亡之路、</verse>
				<verse number="26">勞力者、其欲助之、其口迫之、</verse>
				<verse number="27">匪徒圖謀毒害、口如烈火、</verse>
				<verse number="28">乖戾者播爭端、讒毀者間密友、</verse>
				<verse number="29">強暴之人、誘惑鄰里、引入不善之途、</verse>
				<verse number="30">合眸者圖乖僻、閉脣者成邪惡、</verse>
				<verse number="31">皓首為榮冕、行善道則獲之、</verse>
				<verse number="32">忍怒者愈於勇士、制心者愈於克城、</verse>
				<verse number="33">籤置膝上、定事在耶和華、</verse>
			</chapter>
			<chapter number="17">
				<verse number="1">有糒少許而相安、愈於盛饌盈室而相競、</verse>
				<verse number="2">用智之奴、必治貽羞之子、與其昆弟同分遺業、</verse>
				<verse number="3">鼎以鍊銀、爐以鍊金、惟耶和華鍛鍊人心、</verse>
				<verse number="4">作惡者、喜聽奸邪之口、言誑者、傾聽毒害之舌、</verse>
				<verse number="5">戲笑貧窮、乃侮造之之主、幸災樂禍、不免受刑、</verse>
				<verse number="6">子孫為耆老之冕、祖父為子孫之榮、</verse>
				<verse number="7">嘉言不宜於愚者、誑舌不宜於君王、</verse>
				<verse number="8">行賄者自視其物為寶玉、無往不利、</verse>
				<verse number="9">蓋人愆尤、乃求和愛、數言其事、則間良朋、</verse>
				<verse number="10">責通達者以一言、深入其心、甚於撻愚蠢者以百杖、</verse>
				<verse number="11">惡人務叛、必有酷吏、奉遣擊之、</verse>
				<verse number="12">寧遇失子之熊、勿遇愚人適行其妄、</verse>
				<verse number="13">以惡報善者、災害不離其家、</verse>
				<verse number="14">釁端之起、如水潰決、宜先弭之、以免爭鬥、</verse>
				<verse number="15">義惡人、罪義人、皆耶和華所惡、</verse>
				<verse number="16">蠢者既無知、何為執金以市智、</verse>
				<verse number="17">友朋之愛在有恆、兄弟之生為急難、</verse>
				<verse number="18">在鄰里前拊掌作保、其人乃為無知、</verse>
				<verse number="19">好爭競者喜罪過、高門閭者求敗亡、</verse>
				<verse number="20">心邪僻者無利益、舌乖謬者陷災殃、</verse>
				<verse number="21">生愚蠢子必懷憂、為愚人父無所樂、</verse>
				<verse number="22">心樂為良藥、神傷致骨枯、</verse>
				<verse number="23">惡者受人懷中之賄、以反義讞、</verse>
				<verse number="24">達者用智於其前、蠢人游目於地極、</verse>
				<verse number="25">蠢子為父之憂、為母之苦、</verse>
				<verse number="26">罰行義之人、扑秉公之牧、俱為不善、</verse>
				<verse number="27">寡言者有知識、沈靜者乃通人、</verse>
				<verse number="28">愚者緘默亦為智、閉口亦為哲、</verse>
			</chapter>
			<chapter number="18">
				<verse number="1">異於眾者、獨求己欲、妄敵真智、</verse>
				<verse number="2">蠢者不欲明哲、惟願彰其心意、</verse>
				<verse number="3">惡人既至、輕慢亦至、恥辱隨於詬詈、</verse>
				<verse number="4">哲人之語如淵水、智慧之源如流溪、</verse>
				<verse number="5">瞻徇惡人之情、枉斷義人之獄、俱為不善、</verse>
				<verse number="6">蠢者之脣啟爭端、其口招扑責、</verse>
				<verse number="7">蠢者之口致敗亡、其脣陷己命、</verse>
				<verse number="8">讒毀者、言如甘旨、入人甚深、</verse>
				<verse number="9">操作懈怠者、與奢侈者為昆弟、</verse>
				<verse number="10">耶和華之名乃堅臺、義者趨之得安穩、</verse>
				<verse number="11">富人之財、為其堅城、視若高垣、</verse>
				<verse number="12">隕越為心驕之繼、謙遜在尊榮之先、</verse>
				<verse number="13">未聽而先應、乃愚乃辱、</verse>
				<verse number="14">有恙心能忍之、神傷孰能堪之、</verse>
				<verse number="15">哲人之心得知識、智者之耳求知識、</verse>
				<verse number="16">禮物為人先導、引之以謁顯貴、</verse>
				<verse number="17">先赴愬者、其理似直、鄰里繼至、則得其情、</verse>
				<verse number="18">掣籤息爭競、為強者解紛、</verse>
				<verse number="19">兄弟結怨而媾和、難於破堅城、其相爭也、如保障之門楗、</verse>
				<verse number="20">人因所言而得果報、口之所出、身必承之、</verse>
				<verse number="21">生死之權在舌、好用之者、必食其果、</verse>
				<verse number="22">人得妻室、即為獲福、且蒙耶和華之恩、</verse>
				<verse number="23">貧者懇切以求、富者厲詞以應、</verse>
				<verse number="24">濫交多友、必致敗亡、有友一人、親於昆弟、</verse>
			</chapter>
			<chapter number="19">
				<verse number="1">貧而行正、愈於愚而乖謬、</verse>
				<verse number="2">心有欲而無知、乃為不善、足疾趨者、難免失路、</verse>
				<verse number="3">人因愚而敗其途、其心遂怨耶和華、</verse>
				<verse number="4">富厚則友朋增、貧窮則故舊絕、</verse>
				<verse number="5">妄證者不免刑、言誑者難逭罪、</verse>
				<verse number="6">好施濟、則求之者多、好饋遺、則友之者眾、</verse>
				<verse number="7">貧乏者昆弟惡之、況彼友朋、豈不遠之、追而與語、其人已渺、</verse>
				<verse number="8">得智慧者愛己生、守明哲者獲福祉、</verse>
				<verse number="9">妄證者不免刑、言誑者必淪喪、</verse>
				<verse number="10">蠢者逸樂非所宜、況奴隸制君長乎、</verse>
				<verse number="11">人而精明、遲於發怒、赦宥愆尤、為其榮耀、</verse>
				<verse number="12">王怒如獅之咆哮、王恩如露之潤草、</verse>
				<verse number="13">蠢子為其父之災、悍婦乃恆滴之水、</verse>
				<verse number="14">第宅貨財、為祖父所遺、賢妻為耶和華所賜、</verse>
				<verse number="15">懈怠致酣眠、惰者受飢餓、</verse>
				<verse number="16">守誡者保生、輕道者必死、</verse>
				<verse number="17">恤貧者乃貸於耶和華、必如其善行而償之、</verse>
				<verse number="18">子既有望、宜加懲責、勿任其敗亡、</verse>
				<verse number="19">暴怒者必遭刑、爾若救之、必再救之、</verse>
				<verse number="20">爾其聽規訓、受懲責、終則為智、</verse>
				<verse number="21">人心多謀、惟耶和華之志必成、</verse>
				<verse number="22">人之可慕、在其仁慈、貧窮愈於欺誑、</verse>
				<verse number="23">寅畏耶和華、致得生命因而恆足、災不及身、</verse>
				<verse number="24">惰者染指於盂、不反於口、</verse>
				<verse number="25">扑責侮慢者、則拙人增識、斥責通達者、則智慧愈明、</verse>
				<verse number="26">迫其父、逐其母、乃貽羞招辱之子、</verse>
				<verse number="27">我子、聽訓而棄哲言、爾勿為此、</verse>
				<verse number="28">匪徒作證、戲笑公義、惡人吞食邪慝、</verse>
				<verse number="29">刑罰為侮慢之徒而設、鞭扑為蠢人之背而具、</verse>
			</chapter>
			<chapter number="20">
				<verse number="1">清酒生侮慢、醇醪致喧譁、因之而搖曳者、是為不智、</verse>
				<verse number="2">王威如獅吼、攖其怒者戕厥生、</verse>
				<verse number="3">遠爭為人之榮、愚人乃務啟釁、</verse>
				<verse number="4">惰者冬時不事耕耘、穡時乞而弗得、</verse>
				<verse number="5">心藏謀畧、有若淵水、惟達者汲之、</verse>
				<verse number="6">自述其仁者眾、忠信之人、誰得遇之、</verse>
				<verse number="7">義者行正、子孫蒙福、</verse>
				<verse number="8">王升鞫位、瞠目而視、諸惡消散、</verse>
				<verse number="9">郭能自謂已清我心、我潔無罪、</verse>
				<verse number="10">權量不一其制、皆耶和華所惡、</verse>
				<verse number="11">孩童所為、或清或正、因之而顯、</verse>
				<verse number="12">能聞之耳、能見之目、俱耶和華所造、</verse>
				<verse number="13">勿貪寢、免致匱乏、當啟目、則得飽飫、</verse>
				<verse number="14">購物之人、每曰惡惡、既去則誇美之、</verse>
				<verse number="15">黃金既有、珍珠亦多、惟哲言為珍寶、</verse>
				<verse number="16">為外人作保者、可取其衣、為異族作保者、可質其身、</verse>
				<verse number="17">欺人得餅、自覺其甘、終則沙充厥口、</verse>
				<verse number="18">定策每因集議、決戰宜有智謀、</verse>
				<verse number="19">佚遊閑談者、發人陰私、孔張厥口者、勿與交際、</verse>
				<verse number="20">詛父母者、其燈必滅、幽暗甚深、</verse>
				<verse number="21">始而驟富、終不為福、</verse>
				<verse number="22">勿言我必復仇、惟仰望耶和華、彼必救爾、</verse>
				<verse number="23">異制之石、耶和華所惡、詐偽之衡、乃為不善、</verse>
				<verse number="24">人之步履、耶和華所定、焉能自識其道、</verse>
				<verse number="25">遽謂斯物為聖、許願而後察之、乃自陷於網羅、</verse>
				<verse number="26">智慧之王簸散惡人、以輪碾之、</verse>
				<verse number="27">人之靈為耶和華之燈、燭照隱衷、</verse>
				<verse number="28">仁慈誠實保王身、其位亦因仁慈而堅立、</verse>
				<verse number="29">能力為少者之榮、皓首為老人之美、</verse>
				<verse number="30">鞭傷可去罪惡、扑責入人甚深、</verse>
			</chapter>
			<chapter number="21">
				<verse number="1">王之心志、在耶和華掌握、如溝洫之水、隨意運轉之、</verse>
				<verse number="2">人之所行、自視為正、惟耶和華權衡人心、</verse>
				<verse number="3">行義秉公、耶和華所悅納、愈於獻祭、</verse>
				<verse number="4">目高心傲、惡人昌熾、俱為罪戾、</verse>
				<verse number="5">勤者之思維、足致豐裕、急躁者、乃急貧窮、</verse>
				<verse number="6">以詭詞得財、如追浮氣、適以取死、</verse>
				<verse number="7">惡者不行義、其暴戾必覆之、</verse>
				<verse number="8">負罪者之路邪曲、清潔者之行正直、</verse>
				<verse number="9">寧處屋頂之隅、勿與悍婦共居廣廈、</verse>
				<verse number="10">惡者幸人之災、鄰里罔沾其惠、</verse>
				<verse number="11">侮慢者受刑、則拙人為睿、智慧者受訓、則知識愈增、</verse>
				<verse number="12">惡人之家、義者度之、知其必覆而亡、</verse>
				<verse number="13">貧者呼籲、塞耳弗聞、則己呼籲、亦莫之聽、</verse>
				<verse number="14">暗中投贈、氣憤胥平、饋遺入懷、烈怒以息、</verse>
				<verse number="15">秉公而行、於義人為喜樂、於惡人為敗壞、</verse>
				<verse number="16">迷失通達之途、必居幽魂之會、</verse>
				<verse number="17">好宴樂者、必為窮乏、好酒膏者、不致富饒、</verse>
				<verse number="18">惡者為義者之贖、奸者為正者之代、</verse>
				<verse number="19">寧處曠野、不與好爭煩懣之婦偕居、</verse>
				<verse number="20">智者之家、藏寶與膏、蠢者吞噬所有、</verse>
				<verse number="21">追求仁義者、則得生命、公義尊榮、</verse>
				<verse number="22">智者登勇士之城、敗其所恃之勢、</verse>
				<verse number="23">守口舌者、保生免害、</verse>
				<verse number="24">驕矜者名曰侮慢、惟恃狂傲而妄行、</verse>
				<verse number="25">惰者手不操作、為其願欲所殺、</verse>
				<verse number="26">有人終日貪求、義者施舍不吝、</verse>
				<verse number="27">惡者之祭為可憎、況以惡意獻之乎、</verse>
				<verse number="28">妄證者必敗、據所聞而證之者、其言恆存、</verse>
				<verse number="29">惡者厚其顏、正人定其行、</verse>
				<verse number="30">智慧明哲謀畧、無有能敵耶和華者、</verse>
				<verse number="31">備馬待戰、惟獲勝在於耶和華、</verse>
			</chapter>
			<chapter number="22">
				<verse number="1">寧求令聞、愈於多財、寧得恩寵、愈於金銀、</verse>
				<verse number="2">貧富錯處、悉為耶和華所造、</verse>
				<verse number="3">精明者見害而隱避、樸拙者前往而遘災、</verse>
				<verse number="4">謙遜及寅畏耶和華之報、即富有尊榮與壽考、</verse>
				<verse number="5">乖戾者之途中、具有荊棘羅網、保其生者必遠之、</verse>
				<verse number="6">以當行之道訓童穉、至老必不離之、</verse>
				<verse number="7">富者握貧人之權、貸者為債主之僕、</verse>
				<verse number="8">播惡者必斂禍、其怒之勢必敗、</verse>
				<verse number="9">善其目者、以食食貧、必獲福祉、</verse>
				<verse number="10">逐侮慢者、則釁端泯焉、爭鬥與凌辱息焉、</verse>
				<verse number="11">好清心者、因其嘉言、王與之友、</verse>
				<verse number="12">耶和華祐智者、敗譎者之言、</verse>
				<verse number="13">惰者云、外有獅、行於途、必見殺、</verse>
				<verse number="14">淫婦之口乃深阱、耶和華所惡者、必陷其中、</verse>
				<verse number="15">孩童之心、包藏愚昧、懲之以杖、則除去之、</verse>
				<verse number="16">虐貧利己、饋遺富人、俱必匱乏、○</verse>
				<verse number="17">傾耳以聽智者之言、專心於我知識、</verse>
				<verse number="18">存之於衷、銜之於口、斯為美、</verse>
				<verse number="19">我今日示爾、俾爾仰賴耶和華、</verse>
				<verse number="20">謀畧知識、我豈未錄以遺爾乎、</verse>
				<verse number="21">使爾確知真理、能以真言復遣爾者、○</verse>
				<verse number="22">人既貧窮、勿加侵奪、坐於邑門、勿欺困苦、</verse>
				<verse number="23">蓋耶和華必伸其冤、凡奪之者、必奪其命、</verse>
				<verse number="24">易怒者、勿與交際、暴躁者、勿與相偕、</verse>
				<verse number="25">恐習其行、自陷網羅、</verse>
				<verse number="26">勿為人拊掌、勿為債作保、</verse>
				<verse number="27">胡為使人因爾無償、奪爾臥榻、</verse>
				<verse number="28">昔時田界、先祖所定、不可遷移、</verse>
				<verse number="29">爾不見人勤厥事乎、彼必立於王前、不侍庸人之側、</verse>
			</chapter>
			<chapter number="23">
				<verse number="1">與官長同筵、當注意在爾前者為誰、</verse>
				<verse number="2">爾若饕餮、宜置刃於爾喉、</verse>
				<verse number="3">勿貪其珍饈、乃屬欺誑、</verse>
				<verse number="4">勿苦求富饒、勿自恃己智、</verse>
				<verse number="5">豈可注目虛無、蓋貨財誠生羽翼、如鷹飛戾天、</verse>
				<verse number="6">勿食眈眈者之餅、勿貪其珍饈、</verse>
				<verse number="7">其心若何、為人亦若何、雖曰式食式飲、而心不在爾、</verse>
				<verse number="8">則爾所食少許、必復哇之、所致美詞、歸虛費矣、</verse>
				<verse number="9">勿與蠢人語、彼必蔑爾智言、</verse>
				<verse number="10">昔時之田界勿徙、孤兒之田畝勿侵、</verse>
				<verse number="11">蓋其贖者有能力、必對爾而伸其冤、</verse>
				<verse number="12">留心於訓誨、側耳於智言、</verse>
				<verse number="13">童穉勿缺懲責、以杖扑之、不至死亡、</verse>
				<verse number="14">當扑之以杖、以救其魂、不入陰府、</verse>
				<verse number="15">我子、爾心若慧、我心則喜、</verse>
				<verse number="16">爾口言正、我衷則悅、</verse>
				<verse number="17">爾心勿妒罪人、惟終日寅畏耶和華、</verse>
				<verse number="18">必有果報、不絕爾望、</verse>
				<verse number="19">我子聽之、而為智人、導爾心於正路、</verse>
				<verse number="20">耽酒嗜炙之人、勿與同處、</verse>
				<verse number="21">沉湎饕餮者、必致貧窮、好寢使人衣敝、</verse>
				<verse number="22">當聽生爾之父、勿輕年邁之母、</verse>
				<verse number="23">宜購真理、智慧訓誨明哲、而勿鬻之、</verse>
				<verse number="24">義人之父、必甚喜樂、生子而智、因之歡欣、</verse>
				<verse number="25">當使爾父歡欣、生爾之母喜樂、</verse>
				<verse number="26">我子、歸心於我、注目我道、</verse>
				<verse number="27">妓女乃深坑、外婦為狹阱、</verse>
				<verse number="28">伏藏如盜、增奸邪於人間、</verse>
				<verse number="29">孰咨嗟、孰歎息、孰有爭、孰有怨、孰無故受傷、孰二目紅赤乎、</verse>
				<verse number="30">即流連於酒、尋求調和之酒者是也、</verse>
				<verse number="31">勿視酒之紅色、閃爍於杯、下咽暢適、</verse>
				<verse number="32">終必如蛇之噬、如虺之齧、</verse>
				<verse number="33">以致爾目見怪異、爾心發乖張、</verse>
				<verse number="34">如寢於海中、如臥於桅頂、</verse>
				<verse number="35">乃曰、擊我而我無傷、扑我而我不覺、何時而醒、仍復索飲、</verse>
			</chapter>
			<chapter number="24">
				<verse number="1">勿妒惡者、勿欲與偕、</verse>
				<verse number="2">蓋彼心習強暴、口言殘害、</verse>
				<verse number="3">家室由智慧建造、因明哲堅立、</verse>
				<verse number="4">其室充以貨財、皆寶貴可悅、由知識而致、</verse>
				<verse number="5">哲人有力、智者增權、</verse>
				<verse number="6">戰事起、恃智謀、議士多、能獲勝、</verse>
				<verse number="7">智慧極高、蠢者莫及、故在邑門、不啟其口、</verse>
				<verse number="8">謀惡者、必稱為奸人、</verse>
				<verse number="9">愚妄之念皆為罪、侮慢之人眾所憎、</verse>
				<verse number="10">臨難而委靡、爾力乃微弱、</verse>
				<verse number="11">被曳至死地者、爾其援之、將見殺者、勿弗救之、</verse>
				<verse number="12">爾若曰、此非我所知、而權衡人心者、豈不度之、保佑爾命者、豈不知之、豈不依人所行而報之、</verse>
				<verse number="13">我子、爾當食蜜、以其美也、食蜂房之滴瀝、其味甘也、</verse>
				<verse number="14">爾心之於智慧、亦當視為若是、如爾得之、必有賞賚、不至絕望、</verse>
				<verse number="15">惡人歟、勿伏攻義人之家、勿毀其憩所、</verse>
				<verse number="16">蓋義者七蹶而復興、惡者遇禍而傾覆、</verse>
				<verse number="17">爾敵顚仆勿欣喜、傾覆勿心歡、</verse>
				<verse number="18">恐耶和華見之不悅、而遷怒焉、</verse>
				<verse number="19">勿緣為非者而煩擾、勿於作惡者生嫉妒、</verse>
				<verse number="20">蓋為非者不獲賞賚、作惡者其燈必熄、</verse>
				<verse number="21">我子、宜敬畏耶和華與王、好更張者、勿與之交、</verse>
				<verse number="22">其災害之起、必突至、其年壽之絕、孰得知、○</verse>
				<verse number="23">列於左者、亦係哲言、聽訟徇情、乃為不善、</verse>
				<verse number="24">謂惡者曰、爾乃義人、必為庶民所詛、列邦所惡、</verse>
				<verse number="25">斥責惡人、必得喜樂、厚福臨之、</verse>
				<verse number="26">應對適宜者、如與人接吻、</verse>
				<verse number="27">經營於外、操作於田、然後建室、</verse>
				<verse number="28">勿無故作證以陷鄰、勿啟口以欺人、</verse>
				<verse number="29">勿謂人若何待我、我亦若何待人、必如其所行而報之、</verse>
				<verse number="30">怠惰者之田、無知者之葡萄園、我過之焉、</verse>
				<verse number="31">荊棘滿地、蒺藜蔓延、石垣傾圮、</verse>
				<verse number="32">我見之而深思、我觀之而得訓、</verse>
				<verse number="33">再寢片時、又睡片時、叉手偃臥片時、</verse>
				<verse number="34">則爾貧窮之來如盜賊、匱乏之至如兵士、</verse>
			</chapter>
			<chapter number="25">
				<verse number="1">此亦 所羅門 之箴言、 猶大 王 希西家 之臣所錄者、</verse>
				<verse number="2">秘密其事、乃上帝之榮、鑒察其事、乃君王之榮、</verse>
				<verse number="3">天高地厚、王心莫測、</verse>
				<verse number="4">去銀之滓、則鍛鍊者可以製器、</verse>
				<verse number="5">去王前之惡人、其位乃以義而立、</verse>
				<verse number="6">勿自誇於王前、勿立於大人之位、</verse>
				<verse number="7">寧有人曰、請爾上升、勿於所覲之君前、令爾下退、</verse>
				<verse number="8">勿遽出與人爭、免致終受其辱、罔知所措、</verse>
				<verse number="9">與鄰爭訟、當與其人辯之、勿洩人之秘事、</verse>
				<verse number="10">恐聽者詈爾、遺臭難脫、</verse>
				<verse number="11">言語適宜、如金果在於銀網、</verse>
				<verse number="12">智者斥責、於順受之耳、如金製耳環、與精金物飾、</verse>
				<verse number="13">忠誠之使、俾遣之者心神清爽、如穡時雨雪之涼、</verse>
				<verse number="14">妄詡饋遺、如有風雲而無雨、</verse>
				<verse number="15">恆忍可以勸君、柔舌能以折骨、</verse>
				<verse number="16">爾得蜜乎、當如量而食、恐過飽而哇之、</verse>
				<verse number="17">爾足勿數入鄰家、恐其厭爾惡爾、</verse>
				<verse number="18">妄證以陷鄰者、乃槌、乃刃、乃利矢、</verse>
				<verse number="19">遭難而恃不忠之人、如恃破折之齒、錯節之足、</verse>
				<verse number="20">向憂心者謳歌、如寒時解衣、鹹上傾醋、</verse>
				<verse number="21">敵飢則食以餅、渴則飲以水、</verse>
				<verse number="22">是乃以爇炭積厥首、耶和華必賞賚爾、</verse>
				<verse number="23">北風致陰雨、讒言致怒容、</verse>
				<verse number="24">寧處屋頂之隅、勿與悍婦共居廣廈、</verse>
				<verse number="25">嘉音來自遠方、如冷水於渴者、</verse>
				<verse number="26">義人為惡人而卻退、如泉渾井濁、</verse>
				<verse number="27">多食蜜乃非善、自求榮乃可憎、</verse>
				<verse number="28">人不制心、如城毀而無垣、</verse>
			</chapter>
			<chapter number="26">
				<verse number="1">蠢者得榮非宜、如夏時雨雪、如穡時下雨、</verse>
				<verse number="2">無故之詛、如雀之翔、如燕之飛、靡所棲止、</verse>
				<verse number="3">鞭為馬、勒為驢、杖為蠢人之背、</verse>
				<verse number="4">應對蠢人、勿循其蠢、恐爾同乎其人、</verse>
				<verse number="5">應對蠢人、當循其蠢、免彼自視為智、</verse>
				<verse number="6">以蠢者傳言、乃自斷其足、必受損傷、</verse>
				<verse number="7">箴言在蠢者之口、如跛者之足、虛懸而無用、</verse>
				<verse number="8">尊榮加於愚者、如以寶玉置於礫石、</verse>
				<verse number="9">箴言在蠢者之口、如荊棘在醉人之手、</verse>
				<verse number="10">以愚者與路人為傭、如射者發矢傷眾、</verse>
				<verse number="11">蠢者復行其愚、如犬反食其所吐、</verse>
				<verse number="12">爾見自視為智者乎、蠢者之望、較彼 猶大 、</verse>
				<verse number="13">惰者云、途中有獅、衢中有獅、</verse>
				<verse number="14">惰者輾轉於牀、如門在樞、</verse>
				<verse number="15">惰者染指於盂、反之於口、猶以為勞、</verse>
				<verse number="16">惰者自視為智、愈於善應對者七人、</verse>
				<verse number="17">行路而預不干己之爭、如執犬耳、</verse>
				<verse number="18">癲者擲炬、發矢行殺、</verse>
				<verse number="19">人欺鄰里、自謂戲玩者、亦如之、</verse>
				<verse number="20">絕薪則火滅、無讒則爭息、</verse>
				<verse number="21">好競者之搆爭、如加炭於焰、如加薪於火、</verse>
				<verse number="22">讒毀者、言如甘旨、入人甚深、</verse>
				<verse number="23">口溫而心惡、猶以銀滓包瓦器、</verse>
				<verse number="24">懷憾之人、口務文飾、心藏詭譎、</verse>
				<verse number="25">其言雖甘、爾勿信之、蓋其心藏可惡之端有七、</verse>
				<verse number="26">其憾恨雖蓋以詭譎、其邪慝必顯於會中、</verse>
				<verse number="27">掘阱者必自陷、轉石者反自傷、</verse>
				<verse number="28">舌謊者惡其所傷、口諛者敗壞是行、</verse>
			</chapter>
			<chapter number="27">
				<verse number="1">勿為明日自誇、以爾不知一日出何事也、</verse>
				<verse number="2">任他人揄揚爾、勿用己口、由外人稱讚爾、勿用己脣、</verse>
				<verse number="3">石重沙沉、愚人之怒、殆有甚焉、</verse>
				<verse number="4">怒乃殘忍、忿為狂瀾、至於嫉妒、孰能當之、</verse>
				<verse number="5">明責愈於隱愛、</verse>
				<verse number="6">友朋加傷、乃由忠信、仇敵接吻、則顯頻煩、</verse>
				<verse number="7">人而飽飫、蜂蜜亦厭、人而飢餓、荼苦亦甘、</verse>
				<verse number="8">人離家而遠遊、如鳥離巢而飛翔、</verse>
				<verse number="9">膏與香悅人心、至契之規勸、其甘亦如是、</verse>
				<verse number="10">己友與父交、不可遺棄、遭難之時、勿詣昆弟之室、相近之鄰里、勝於相遠之兄弟、</verse>
				<verse number="11">我子、當有明智、以悅我心、俾我可答訾我之人、</verse>
				<verse number="12">精明者見害而隱避、樸拙者前往而遘災、</verse>
				<verse number="13">為外人作保者、可取其衣、為外婦作保者、可質其身、</verse>
				<verse number="14">夙興而大聲祝其友、人則以為詛之、</verse>
				<verse number="15">大雨之日、水滴不已、悍婦如之、</verse>
				<verse number="16">禦之者乃禦風、如以右手執油、</verse>
				<verse number="17">友朋相磨、如 以鐵 礪鐵、</verse>
				<verse number="18">守無花果樹者、必食其實、顧主人者、必得其榮、</verse>
				<verse number="19">人心相對、如鑑於水、其面維肖、</verse>
				<verse number="20">陰府死域、永無滿足、世人之目、亦無滿足、</verse>
				<verse number="21">鼎以鍊銀、爐以鍊金、稱讚以鍊人、</verse>
				<verse number="22">愚人與穀、以杵倂搗於臼、亦不能去其愚、○</verse>
				<verse number="23">爾當詳察羊羣、留意牛羣、</verse>
				<verse number="24">蓋貨財不永存、冠冕豈世襲乎、</verse>
				<verse number="25">枯草既芟、嫩草復發、山間菜蔬、亦已收斂、</verse>
				<verse number="26">羔羊之毛、以製爾衣、山羊之值、以購田畝、</verse>
				<verse number="27">並得山羊之乳、足供爾與眷屬所食、婢女所需、</verse>
			</chapter>
			<chapter number="28">
				<verse number="1">惡者無人追襲而逃、義者猛勇若獅、</verse>
				<verse number="2">國有罪惡、則主迭更、人有明哲、則邦恆存、</verse>
				<verse number="3">貧者虐貧、如暴雨衝沒穀食、</verse>
				<verse number="4">棄法者譽惡人、守法者與之爭、</verse>
				<verse number="5">惡人不明公義、尋求耶和華者、無所不明、</verse>
				<verse number="6">貧而正行、勝於富而乖戾、</verse>
				<verse number="7">守法律者為智子、侶饕餮者辱其父、</verse>
				<verse number="8">人取 利以 增財、乃為恤貧者積蓄之、</verse>
				<verse number="9">轉耳不聽法律者、即其祈禱、亦為可憎、</verse>
				<verse number="10">使正人誤入惡途、必自陷於阱、惟彼完人、必承福祉、</verse>
				<verse number="11">富人自視為智、明哲之貧人洞悉之、</verse>
				<verse number="12">義人得志、羣眾誇耀、惡人興起、庶民隱匿、</verse>
				<verse number="13">蓋己過者、必不亨通、自承而改之者、必蒙矜恤、</verse>
				<verse number="14">常存敬畏者乃有福、剛愎厥心者必遘禍、</verse>
				<verse number="15">暴君制貧民、如咆哮之獅、覓食之熊、</verse>
				<verse number="16">乏識之君、多行暴厲、貪欲是疾、必延年齡、</verse>
				<verse number="17">負流血之罪者、奔於陷阱、人勿阻之、</verse>
				<verse number="18">行正直者、必蒙救援、行邪曲者、猝然傾覆、</verse>
				<verse number="19">力其田者必足食、從虛浮者必極貧、</verse>
				<verse number="20">忠誠者、其福充裕、急欲獲財者、不免受刑、</verse>
				<verse number="21">瞻徇情面、乃為不善、為片餅而枉法、亦為不善、</verse>
				<verse number="22">眈眈者急於獲財、不知窮乏之將至、</verse>
				<verse number="23">斥責人者、終得恩寵、較口諛者尤多、</verse>
				<verse number="24">竊父母之財、自言無罪者、乃與殘賊同流、</verse>
				<verse number="25">心貪者啟爭端、恃耶相華者得豐裕、</verse>
				<verse number="26">師心自用者、乃為愚蠢、以智而行者、必得救援、</verse>
				<verse number="27">濟貧者不至匱乏、佯為不見者、多招咒詛、</verse>
				<verse number="28">惡者興起、庶民隱匿、惡者敗亡、義人增多、</verse>
			</chapter>
			<chapter number="29">
				<verse number="1">屢受斥責、仍復強項、敗亡必速、無術可治、</verse>
				<verse number="2">義者秉權、庶民欣喜、惡人操柄、億兆咨嗟、</verse>
				<verse number="3">好智者悅父、狎妓者傷財、</verse>
				<verse number="4">王秉公義、使國堅立、索賄者傾覆之、</verse>
				<verse number="5">諂諛鄰里、乃投網羅、以絆其足、</verse>
				<verse number="6">惡人犯罪、內伏網羅、惟彼義人、歡呼喜樂、</verse>
				<verse number="7">貧者搆訟、義者察之、惡人乏識、不達其義、</verse>
				<verse number="8">侮慢者鼓煽城邑、智慧者止息忿怒、</verse>
				<verse number="9">智愚相爭、智者或怒或笑、其爭不息、</verse>
				<verse number="10">嗜殺者憾完人、索正人之命、</verse>
				<verse number="11">愚者有怒盡吐之、智者有怒抑制之、</verse>
				<verse number="12">君長若聽誑言、臣僕則盡奸邪、</verse>
				<verse number="13">貧者暴者錯處、其目皆為耶和華所燭照、</verse>
				<verse number="14">王以誠鞫貧民、其國位必永立、</verse>
				<verse number="15">杖責兼施益子智、放縱之子貽母羞、</verse>
				<verse number="16">惡者增不法亦增、義者得見其傾覆、</verse>
				<verse number="17">懲責爾子、致得綏安、亦悅爾心、</verse>
				<verse number="18">若無啟示、則民放恣、惟守律者有福、</verse>
				<verse number="19">以言責僕無益、彼雖明晰、亦弗聽從、</verse>
				<verse number="20">爾見語言急躁者乎、蠢者之望、較彼 猶大 、</verse>
				<verse number="21">人育奴僕自幼嬌之、終則成為其子、</verse>
				<verse number="22">易怒者啟爭端、暴怒者多干罪、</verse>
				<verse number="23">人高傲必致卑下、心謙遜必得尊榮、</verse>
				<verse number="24">與盜為侶、乃惡己命、聞令發誓、默然無言、</verse>
				<verse number="25">畏人必陷羅網、惟恃耶和華者、必得安居、</verse>
				<verse number="26">求王恩者多、定人之讞、由於耶和華、</verse>
				<verse number="27">不公者為義人所惡、行正者為惡人所疾、</verse>
			</chapter>
			<chapter number="30">
				<verse number="1">瑪撒 人 雅基 子 亞古珥 之真言、傳於 以鐵 及 烏甲 曰、</verse>
				<verse number="2">我蠢於眾、無世人之明哲、</verse>
				<verse number="3">未學智慧、未知唯一之聖者、</verse>
				<verse number="4">誰升天又降、誰聚風在握、誰包水在衣、誰奠地之四極、其人何名、其子何名、爾知之乎、○</verse>
				<verse number="5">上帝之言皆純、凡託庇於彼者、必為其盾、</verse>
				<verse number="6">其言爾勿增益、恐受斥責、以顯爾妄、○</verse>
				<verse number="7">我所求者有二、於我未死之先、其勿辭焉、</verse>
				<verse number="8">使虛偽欺誑遠我、貧與富皆勿畀我、惟以所需之食食我、</verse>
				<verse number="9">恐我飽飫、而不識爾、謂耶和華為誰、或貧乏而行竊、褻瀆我上帝之名、○</verse>
				<verse number="10">勿對主謗僕、恐彼詛爾、爾為有罪、</verse>
				<verse number="11">有人詛其父、不祝其母、</verse>
				<verse number="12">有人自視為潔、而實未滌其污、</verse>
				<verse number="13">有人仰其目、高其睫、</verse>
				<verse number="14">有人牙如劍、齒如刀、欲盡噬世上之困苦者、及人間之窮乏者、○</verse>
				<verse number="15">水蛭有二女、每呼曰予予、永無饜者有三、謂不足者有四、</verse>
				<verse number="16">即陰府之所、不妊之胎、滲水未足之地、燃燒不止之火、○</verse>
				<verse number="17">侮慢其父、藐視背逆其母者、其目必為谷鴉所啄、鷹雛所噬、○</verse>
				<verse number="18">奇妙之事、我所莫測者有三、我所未知者有四、</verse>
				<verse number="19">即鷹飛於天、蛇行於磐、舟行於海、男女交合之道、</verse>
				<verse number="20">淫婦之行亦然、食畢拭口、則曰我未行惡、○</verse>
				<verse number="21">震動寰宇者有三、寰宇不能堪者有四、</verse>
				<verse number="22">即奴隸為王、愚者飽食、</verse>
				<verse number="23">醜女適人、婢繼主母、</verse>
				<verse number="24">在地有四物、雖微而甚慧、</verse>
				<verse number="25">即蟻族無力、夏時備食、</verse>
				<verse number="26">沙番 弱物、營窟於磐、</verse>
				<verse number="27">蝗蟲無王、分隊而出、</verse>
				<verse number="28">守宮行以掌、居處於王宮、○</verse>
				<verse number="29">行而有儀者有三、動而有威者有四、</verse>
				<verse number="30">即獅為百獸長、無所迴避、</verse>
				<verse number="31">獵犬、牡山羊、無敵之王、○</verse>
				<verse number="32">爾若自高而妄為、或懷惡念、當以手掩口、</verse>
				<verse number="33">搖乳則成酪、扭鼻則出血、動怒則致爭、</verse>
			</chapter>
			<chapter number="31">
				<verse number="1">瑪撒 王 利慕伊勒 之真言、其母所訓者、</verse>
				<verse number="2">曰、我子歟、我胎所產、我許願而得之子歟、我何言乎、</verse>
				<verse number="3">勿耗精力於婦女、勿費經營於害王躬者、</verse>
				<verse number="4">利慕伊勒 歟、王飲清酒、牧伯問醇醪之所在、皆非所宜、</verse>
				<verse number="5">恐飲酒忘法、枉斷困苦者之獄、</verse>
				<verse number="6">當以醇醪飲瀕死者、以清酒飲苦心者、</verse>
				<verse number="7">縱彼飲之、使忘其貧、不憶其苦、</verse>
				<verse number="8">當為喑啞者啟口、為孤獨者伸冤、</verse>
				<verse number="9">啟口秉公判斷、為貧苦者辨屈、○</verse>
				<verse number="10">孰得賢婦、價愈珍珠、</verse>
				<verse number="11">其夫恃之、得利無匱、</verse>
				<verse number="12">終婦之身、有益無損、</verse>
				<verse number="13">求毧與枲、樂於操作、</verse>
				<verse number="14">譬彼商舟、遠運食物、</verse>
				<verse number="15">未明而起、供食家人、頒工婢女、</verse>
				<verse number="16">度田畝而購之、以手所獲、植葡萄園、</verse>
				<verse number="17">以力束腰、而健其臂、</verse>
				<verse number="18">知貿易之獲利、其燈終夜不熄、</verse>
				<verse number="19">手執績軸、掌持紡具、</verse>
				<verse number="20">舒手以濟貧、舉手以振困、</verse>
				<verse number="21">不慮家人遇雪、因其皆衣紫衣、</verse>
				<verse number="22">自製華毯、服枲與絳、</verse>
				<verse number="23">其夫與邑中長老、同坐邑門、為眾所識、</verse>
				<verse number="24">彼製枲衣而鬻之、售紳於商賈、</verse>
				<verse number="25">勢力威儀為其服、念及將來則喜笑、</verse>
				<verse number="26">智慧發於口、慈訓達於舌、</verse>
				<verse number="27">勤家政、不素餐、</verse>
				<verse number="28">其子起而祝之、其夫讚之、</verse>
				<verse number="29">曰、賢女甚多、惟爾為冠、</verse>
				<verse number="30">美姿屬偽、豔色為虛、惟寅畏耶和華之婦、必得稱揚、</verse>
				<verse number="31">以其操作之果效歸之、願其工作於邑門榮之、</verse>
			</chapter>
		</book>
		<book number="21">
			<chapter number="1">
				<verse number="1">耶路撒冷 王 大衛 子、傳道者之言、○</verse>
				<verse number="2">傳道者曰、虛空之虛空、虛空之虛空、萬事虛空、</verse>
				<verse number="3">人於日下所勞力之操作、何益之有、</verse>
				<verse number="4">一代既往、一代又來、大地永存、</verse>
				<verse number="5">日出日入、速返其所出、</verse>
				<verse number="6">風向南吹、轉而北行、迴旋無息、返其原道、</verse>
				<verse number="7">諸川匯海、而海不盈、川流所出、復歸其處、</verse>
				<verse number="8">萬物困乏、言之不盡、目睹之而不饜、耳聞之而不盈、</verse>
				<verse number="9">事既有、必復有之、事既為、必復為之、日下無有新事、</verse>
				<verse number="10">人豈能指一事曰、試觀此乃新事、我儕以前之世、已有之矣、</verse>
				<verse number="11">已往之世、無記憶者、將來之世、後亦不記憶之、○</verse>
				<verse number="12">我傳道者、在 耶路撒冷 為 以色列 王、</verse>
				<verse number="13">專心用智考察天下所為之事、則知此為苦任、乃上帝畀於世人、以之為務、</verse>
				<verse number="14">我見日下所為之事、悉屬虛空、莫非捕風、</verse>
				<verse number="15">曲者不能直、缺者不能數、</verse>
				<verse number="16">我心自謂、我獲大智、勝於先我在 耶路撒冷 者、我心多歷智識、</verse>
				<verse number="17">我復專心以明智慧、而知狂妄愚蒙、乃覺亦屬捕風、</verse>
				<verse number="18">蓋智慧多、則愁苦亦多、知識增、則憂戚亦增也、</verse>
			</chapter>
			<chapter number="2">
				<verse number="1">我心自謂、其來、我以逸樂試爾、可享福祉、斯亦虛空、</verse>
				<verse number="2">我謂嬉笑為狂、逸樂何益、</verse>
				<verse number="3">我心思維、酌酒以快我身、而心仍為智慧所導、又思持守愚拙、知天下人畢生所行、孰為美善、</verse>
				<verse number="4">我興鉅工、為己建屋、植葡萄園、</verse>
				<verse number="5">治園囿、而植諸果於其中、</verse>
				<verse number="6">鑿池沼、以灌樹木而養之、</verse>
				<verse number="7">購僕婢、亦有生於我家者、復有牛羊成羣、勝於先我在 耶路撒冷 者、</verse>
				<verse number="8">且積金銀、及諸王諸州之珍寶、又得伶人歌女、及人所悅者、姬妾眾多、</verse>
				<verse number="9">我寖昌大、勝於先我在 耶路撒冷 者、而我之智慧尚存、</verse>
				<verse number="10">我目所欲者、我不阻之、我心所悅者、我不禁之、我所勞者、我心樂之、此即由勞所獲之值也、</verse>
				<verse number="11">我觀我手所作諸工、及勞力之操作、乃知悉屬虛空、莫非捕風、於日下無所裨益、○</verse>
				<verse number="12">我轉觀智慧、狂妄愚蒙、後乎王而至者、將何能為、僅循所曾為者而為之耳、</verse>
				<verse number="13">我知智愈於愚、猶光愈於暗、</verse>
				<verse number="14">智者明於目、愚者行於暗、我知其終、所遇一也、</verse>
				<verse number="15">我心自謂、愚者所遭、我亦將遭之、我雖多智、有何益哉、我心自謂、斯亦虛空、</verse>
				<verse number="16">智者愚者、永不見憶、蓋至來日、皆必遺忘、噫、智者之死、曷同於愚者哉、</verse>
				<verse number="17">我遂惡生、因於日下經營、乃為煩惱、悉屬虛空、莫非捕風、</verse>
				<verse number="18">我惡我於日下勞力操作、蓋所得者、必遺於我後也、</verse>
				<verse number="19">彼為智為愚、孰克知之、我於日下以智勞力操作者、彼必主之、斯亦虛空、</verse>
				<verse number="20">我遂轉念、於日下勞力之操作、使心失望、</verse>
				<verse number="21">有以智識技能、勞而得者、遺於未勞者為業、斯亦虛空、害莫大焉、</verse>
				<verse number="22">人於日下身勞心煩、何所得耶、</verse>
				<verse number="23">畢生憂戚、所勞皆為愁苦、夜不心安、斯亦虛空、○</verse>
				<verse number="24">人式食式飲、享福於操作、無善於此、依我觀之、亦由上帝手也、</verse>
				<verse number="25">論食與享、孰能勝於我乎、</verse>
				<verse number="26">彼所悅者、錫以智慧、知識歡樂、惟以憂勞加於罪人、使其所收所積、歸於上帝所悅者、斯亦虛空、乃為捕風、</verse>
			</chapter>
			<chapter number="3">
				<verse number="1">凡事各有其時、天下諸務、咸有厥期、</verse>
				<verse number="2">生有其時、沒有其時、植有其時、拔所植者、亦有其時、</verse>
				<verse number="3">殺有其時、醫有其時、毀有其時、建有其時、</verse>
				<verse number="4">哭有其時、笑有其時、哀有其時、舞有其時、</verse>
				<verse number="5">擲石有其時、積石有其時、懷抱有其時、不抱有其時、</verse>
				<verse number="6">尋有其時、失有其時、存有其時、棄有其時、</verse>
				<verse number="7">裂有其時、縫有其時、默有其時、言有其時、</verse>
				<verse number="8">愛有其時、惡有其時、戰有其時、和有其時、</verse>
				<verse number="9">操作者之勞力、何益之有、○</verse>
				<verse number="10">我見上帝畀人苦任、以之為務、</verse>
				<verse number="11">彼造諸物、皆適其時、無不美善、置悠久之念於人心、然其所為、自始至終、人莫能測、</verse>
				<verse number="12">我知世人畢生懽愉行善、無愈於此、</verse>
				<verse number="13">人式食式飲、享福於操作、亦上帝所賜也、</verse>
				<verse number="14">我知上帝所作、皆必永存、無能益之、亦無能損之、上帝行此、使人畏之、</verse>
				<verse number="15">今所有者、昔已有之、後將有者、前已有之、既往之事、上帝復索之焉、○</verse>
				<verse number="16">我觀日下、公庭有不公、義所有不義、</verse>
				<verse number="17">我心自謂、義者惡者、上帝必鞫之、蓋諸事百工、各有其時、</verse>
				<verse number="18">言及世人、我心自謂、上帝欲試之、使知其與獸無異、</verse>
				<verse number="19">人所遇者、獸亦遇之、人與獸所遇惟一、此之死猶彼之死、同一氣之呼吸、人無所愈於獸、悉屬虛空、</verse>
				<verse number="20">俱歸一所、俱出於土、俱歸於土、</verse>
				<verse number="21">人之神或升於上、獸之魂或降於地、其誰知之、</verse>
				<verse number="22">我見世人樂於其操作、無愈於此、蓋斯為其值、身後之事、孰能使之反見哉、</verse>
			</chapter>
			<chapter number="4">
				<verse number="1">我轉觀日下所行之虐、見受虐者流涕、慰藉無人、行虐者有權、受虐者不得慰藉、</verse>
				<verse number="2">故我稱已死者、甚於尚生之人、</verse>
				<verse number="3">且以未生之人、未睹日下所作之惡者、較斯二者為尤愈也、○</verse>
				<verse number="4">我見人因勞力、及諸巧工、為鄰所嫉、斯亦虛空、乃為捕風、</verse>
				<verse number="5">愚者斂手、而食厥肉、</verse>
				<verse number="6">得一握而安恬、愈於得兩握、而勞力捕風焉、○</verse>
				<verse number="7">我轉觀日下之虛空、</verse>
				<verse number="8">有人孤獨無侶、無子嗣、無昆弟、而勞力不息、貨財不饜於目、自謂為誰勞力、不享福祉、斯亦虛空、乃苦任也、</verse>
				<verse number="9">兩人勝於一人、蓋同勞必獲嘉賚、</verse>
				<verse number="10">苟有傾跌、可相扶持、惟孤身而傾跌、無扶持者、禍哉其人、</verse>
				<verse number="11">二人同寢則暖、獨寢焉得溫乎、</verse>
				<verse number="12">一人為敵所敗、二人可抵禦之、三合之繩、不易斷也、○</verse>
				<verse number="13">貧而有智之少者、愈於愚而拒諫之老王、</verse>
				<verse number="14">蓋少者在其國生而貧乏、出獄而為王焉、</verse>
				<verse number="15">我見日下奔走之眾、惟嗣位之少者是從、</verse>
				<verse number="16">其所轄之民眾、不可勝數、而後人不之悅、斯亦虛空、乃為捕風、</verse>
			</chapter>
			<chapter number="5">
				<verse number="1">詣上帝室、慎爾步履、蓋前而聽、愈於愚人獻祭、以其不知所行乃惡也、</verse>
				<verse number="2">爾於上帝前、勿造次啟口、勿心急出言、緣上帝在天、爾在地、故宜寡言、</verse>
				<verse number="3">多事致夢、多言致愚、</verse>
				<verse number="4">許願於上帝、宜償之勿緩、蓋彼不悅愚者、所許者必償之、</verse>
				<verse number="5">許願不償、寧不許願、</verse>
				<verse number="6">勿縱爾口陷身於罪、勿於使者前曰、乃錯誤也、曷使上帝聞爾聲而怒、敗爾手之所為、</verse>
				<verse number="7">夢多詞繁、內有虛空、惟當寅畏上帝、○</verse>
				<verse number="8">若在州中見貧者受虐、或見強者奪公義、勿以為異、蓋有居位較高者鑒之、又有更高者在焉、</verse>
				<verse number="9">且地利屬眾庶、即王亦受田疇之供、○</verse>
				<verse number="10">好金者、得金而不知足、好富者、獲利而不知饜、斯亦虛空、</verse>
				<verse number="11">貨財增、食之者亦增、其主有何益哉、惟目睹之而已、</verse>
				<verse number="12">工人食無多寡、俱得安眠、富者以其豐裕、不得寢睡、○</verse>
				<verse number="13">我於日下見有大患、乃人存積貨財、反自害也、</verse>
				<verse number="14">猝遭禍患、貨財俱亡、如其生子、手無所有、</verse>
				<verse number="15">其出母胎、裸體而來、亦必如是而逝、勞而得者、手無可攜、</verse>
				<verse number="16">若何而來、亦若何而去、斯為大患、勞而捕風、有何益哉、</verse>
				<verse number="17">畢生飲食於暗、且多煩惱、遘疾逢怒、○</verse>
				<verse number="18">我所見為善為美者、人在上帝所賜有生之期、飲食而享於日下勞而得者、此乃其值也、</verse>
				<verse number="19">凡蒙上帝賜以資財富有、俾能享受、而取其值、樂其所勞、此乃上帝之賜也、</verse>
				<verse number="20">彼不多念其在世之日、蓋上帝應其中心之樂也、</verse>
			</chapter>
			<chapter number="6">
				<verse number="1">我於日下見有一患、為重負於人、</verse>
				<verse number="2">有人焉、上帝賜之資財、富有尊榮、致其心之所欲、一無所缺、惟上帝使不得享、而他人享之、斯為虛空、亦為劇病、</verse>
				<verse number="3">人苟生百子、享壽高、歷年久、而心不得享福、身不獲安葬、我謂未盈期而生者、較彼尤愈、</verse>
				<verse number="4">以其虛而來、暗而去、厥名掩於幽暗、</verse>
				<verse number="5">未睹日光、無有知覺、較為安泰也、</verse>
				<verse number="6">其人生存、雖歷千年而倍之、未嘗享福、其終非同歸一所乎、</verse>
				<verse number="7">人之勤勞、皆為其口、而不能饜其欲、</verse>
				<verse number="8">智者較愚者有何愈、貧者較達者有何愈、</verse>
				<verse number="9">目之睹、勝於欲之縱、斯亦虛空、乃為捕風、○</verse>
				<verse number="10">既有之人、早命以名、知其為人、不能與強於己者爭、</verse>
				<verse number="11">增虛之事既多、於人有何益哉、</verse>
				<verse number="12">人之畢生、虛度之日如影、何者有益於彼、孰其知之、逝世之後、日下將有何事、孰能告之、</verse>
			</chapter>
			<chapter number="7">
				<verse number="1">令名愈於寶膏、死日愈於生日、</verse>
				<verse number="2">入居喪之家、愈於入筵宴之家、蓋死為眾人之終、生者必心藏之、</verse>
				<verse number="3">憂戚愈於嬉笑、蓋面有憂、致心正焉、</verse>
				<verse number="4">智者心在居喪之家、愚者心在歡樂之家、</verse>
				<verse number="5">聆智者之譴責、愈於聽愚者之謳歌、</verse>
				<verse number="6">愚者之笑、猶釜底焚荊棘之聲、斯亦虛空、</verse>
				<verse number="7">智者勒索、則成為愚、賄賂敗人明哲、</verse>
				<verse number="8">事之終愈於事之始、心忍愈於心驕、</verse>
				<verse number="9">心勿遽怒、蓋怒乃愚者所懷、</verse>
				<verse number="10">勿謂今不如古何耶、詢此、乃不智也、</verse>
				<verse number="11">智之美同於業、有益於凡睹日光者、</verse>
				<verse number="12">智為護庇、金錢亦然、惟智能保人之生命、其益尤著、</verse>
				<verse number="13">當考上帝之作為、彼所曲者、孰能直之、</verse>
				<verse number="14">亨通之日宜喜樂、患難之日宜思維、上帝使二者互至、俾人不得料其後、○</verse>
				<verse number="15">有義人行義而隕沒、有惡人行惡而長久、我於虛空之日、皆見之矣、</verse>
				<verse number="16">勿過於義、勿過於智、何為自取敗亡耶、</verse>
				<verse number="17">勿作極惡、勿為愚昧、何為未及期而死耶、</verse>
				<verse number="18">有事可為、持此為美、彼亦勿舍、寅畏上帝者、必脫於諸難、○</verse>
				<verse number="19">智慧使哲人有能、愈於邑中十有司、</verse>
				<verse number="20">義者恆行善、而絕未干罪、世無其人、</verse>
				<verse number="21">人所言者、勿悉聽之、免聞爾僕之詛、</verse>
				<verse number="22">蓋爾屢詛人、爾心自知之、○</verse>
				<verse number="23">凡此諸事、我嘗以智驗之、自謂我將得智、惟智遠我、</verse>
				<verse number="24">凡所有者、其理玄遠深邃、孰能測之、</verse>
				<verse number="25">我轉而決志究察智慧、與萬事之原由、欲知惡之為愚、愚之為妄、</verse>
				<verse number="26">察知有婦、心為罟擭、手為繩索、較死尤苦、上帝所悅者、得以避之、惟罪人為其所陷、</verse>
				<verse number="27">傳道者曰、我既一一察之、究其理之所以、則有得焉、</verse>
				<verse number="28">我心所求、猶未遇者、千男之中、我得其一、眾女之中、不得其一、</verse>
				<verse number="29">我察而知、上帝造人、本為正直、而人所謀、機巧百出、</verse>
			</chapter>
			<chapter number="8">
				<verse number="1">孰如智者、孰達事理乎、人有智慧、光輝見於其面、厲色變更、</verse>
				<verse number="2">我曰、當守王命、因指上帝而誓矣、</verse>
				<verse number="3">事王勿急退、勿怙惡、蓋王所悅者則行之、</verse>
				<verse number="4">王言有權、孰能語之曰、爾何為哉、</verse>
				<verse number="5">守命之人、不遇禍患、智者之心、識時知鞫、</verse>
				<verse number="6">事有其時、鞫有其期、以人之重負難堪也、</verse>
				<verse number="7">未來之事、彼不之知、其事之終、孰能告之、</verse>
				<verse number="8">人無權以制生氣、亦無權以制死日、臨陳不得倖免、行惡不能自救、○</verse>
				<verse number="9">此皆我所見者、專心詳察日下所作諸事、見操權者、有時使人受害、</verse>
				<verse number="10">又見作惡者葬而歸墓、行正者離乎聖地、見忘於邑中、斯亦虛空、</verse>
				<verse number="11">行惡定罪、而不即罰、人則決志為惡、</verse>
				<verse number="12">罪人作惡百次、而享遐齡、然我深知寅畏上帝者、必獲福祉、</verse>
				<verse number="13">惟彼惡者、不獲福祉、不享遐齡、其日如影、以其不畏上帝也、</verse>
				<verse number="14">世有虛空之事、有義人所遭、依惡人所作、有惡人所遇、依義人所為、我謂斯亦虛空、</verse>
				<verse number="15">我遂揄揚喜樂、蓋飲食懽愉、人在日下無愈於此、上帝使人生於日下、此福恆在勤勞之中、○</verse>
				<verse number="16">我專心欲明智慧、而察世間之事、有晝夜不寐者、</verse>
				<verse number="17">我見上帝之經綸、知人不能測日下所為之事、雖勞而求之、終不能得、智者雖欲知之、亦不能得也、</verse>
			</chapter>
			<chapter number="9">
				<verse number="1">凡此諸事、我決志詳察之、則知義者與智者、及其作為、咸在上帝之手、或蒙愛、或見惡、人不之知、悉在其前、</verse>
				<verse number="2">眾之所遭、初無或異、義者、惡者、仁者、潔者不潔者、祭者不祭者、所遇惟一、善人如何、罪人亦如何、發誓者如何、畏誓者亦如何、</verse>
				<verse number="3">眾之所遇皆同、此乃日下諸事之患、人心充盈於惡、畢生狂妄為懷、後惟死者是歸、</verse>
				<verse number="4">得與生人並列、猶有望焉、蓋生之犬、愈於死之獅也、</verse>
				<verse number="5">生者知必死、而死者無所知、不復獲賞、不見記憶、</verse>
				<verse number="6">所好所惡所妒嫉、早已消亡、彼於日下所經營、永不與焉、○</verse>
				<verse number="7">其往樂意以食餅、懽心以飲酒、蓋上帝悅爾所為也、</verse>
				<verse number="8">爾衣當恆潔白、爾首勿缺香膏、</verse>
				<verse number="9">上帝所畀爾於日下生存之期、咸屬虛空、當與所愛之妻、歡然度日、此為爾於日下畢生操作、所得之值也、</verse>
				<verse number="10">爾手可為者、當盡力為之、緣爾將至之陰府、無工作、無籌畫、無知識、無智慧、○</verse>
				<verse number="11">我轉觀日下、疾趨者未必先至、力戰者未必獲勝、智者未必得食、達者未必得財、有技能者未必蒙恩寵、凡事皆由時勢而成、</verse>
				<verse number="12">人不自知其時、魚入於網、鳥罹於羅、患難猝臨之日、世人陷於其中、亦若是也、○</verse>
				<verse number="13">我於日下、見有智慧、且以為大、</verse>
				<verse number="14">有一小邑、其人鮮少、有一大王至而圍之、築高壘以攻之、</verse>
				<verse number="15">邑有貧而智者、用智以拯其城、而無人記憶之、</verse>
				<verse number="16">我則曰、智愈於力、然貧者之智、為人蔑視、言不見聽、</verse>
				<verse number="17">智者之言、靜而聽之、愈於魁愚人者之喧呼、</verse>
				<verse number="18">智慧愈於戰具、僅一罪人、能敗諸善、</verse>
			</chapter>
			<chapter number="10">
				<verse number="1">死蠅使製香者之膏、發其惡臭、人之愚妄雖小、足敗智慧尊榮、</verse>
				<verse number="2">智者之心在右、愚者之心在左、</verse>
				<verse number="3">愚者行於途、適形其無智、乃謂眾曰、爾愚人也、</verse>
				<verse number="4">執政者怒爾、勿去位、蓋柔順可免大過、</verse>
				<verse number="5">我於日下、見有一患、似出於執政者之錯誤、</verse>
				<verse number="6">即置愚者於高位、坐富者於下座也、</verse>
				<verse number="7">又見奴僕乘馬、牧伯徒行如僕、</verse>
				<verse number="8">掘阱者、必自陷其中、穴牆者、必為蛇所嚙、</verse>
				<verse number="9">移石者必受傷、劈木者必遭險、</verse>
				<verse number="10">斧鈍不礪其鋒、則費力尤多、惟智慧使人獲益、</verse>
				<verse number="11">未施術而蛇嚙人、則術士無所裨、</verse>
				<verse number="12">智者之口出惠言、愚者之口吞乎己、</verse>
				<verse number="13">其口所言、始則愚昧、終則狂妄、</verse>
				<verse number="14">愚者多言、將來之事、人所不知、身後之事、孰能預告、</verse>
				<verse number="15">愚者之勞致憊、不識入邑何由、○</verse>
				<verse number="16">王為幼稚、牧伯晨宴、斯邦禍矣、</verse>
				<verse number="17">王出世胄、牧伯飲食以時、以補精力、不致沉湎、斯邦福矣、</verse>
				<verse number="18">人惰則榱陷、手懈則屋漏、</verse>
				<verse number="19">人為歡樂而設宴、酒可娛其生、金可應諸用、</verse>
				<verse number="20">毋於內心詛君王、毋於臥室詛富人、蓋飛鳥必揚爾聲、羽族必述其事也、</verse>
			</chapter>
			<chapter number="11">
				<verse number="1">投爾糧於水面、歷多日必得之、</verse>
				<verse number="2">分給於七人八人、以爾不知將有何災降於地也、</verse>
				<verse number="3">雲充以雨、則注於地、樹向南或向北而倒、終在所倒之處、</verse>
				<verse number="4">占風者不播種、瞻雲者不刈穫、</verse>
				<verse number="5">風之由來、孕婦之胎、其骨如何而長、爾既不知、則成萬事之上帝、其所經營、爾亦不知也、</verse>
				<verse number="6">朝宜播爾種、夕勿罷爾手、緣爾不知彼此孰茂、或二者俱佳、</verse>
				<verse number="7">光誠美矣、目睹日華、甚可悅焉、</verse>
				<verse number="8">人享遐齡、皆宜喜樂、惟當念及幽暗之日必多、將來之事、悉屬虛空、○</verse>
				<verse number="9">維爾少者、幼時其欣喜、中心懽忭、行爾心所欲、視爾目所悅、惟當知上帝必為此諸事鞫爾、</verse>
				<verse number="10">故當心屏憂愁、身去邪惡、因稚齒與英年、悉屬虛空、</verse>
			</chapter>
			<chapter number="12">
				<verse number="1">時當少壯、困苦之日未臨、所謂不悅之年未至、宜念造爾之主、</verse>
				<verse number="2">即在日月星辰之光、未及晦冥、雨後之雲、未及復起、</verse>
				<verse number="3">維時、守宅者必戰慄、有力者必傴僂、旋磨者稀而止、窺牖者昏而暗、</verse>
				<verse number="4">臨街之門將閉、旋磨之聲漸微、禽鳥起鳴、歌女音低、</verse>
				<verse number="5">登高則恐懼、行路則悚惶、杏樹放葩、蝗蟲體重、酸豆失其補力、人歸永居之所、弔者往來於衢、</verse>
				<verse number="6">銀索斷、金盂毀、水瓶破於泉旁、轆轤折於井上、</verse>
				<verse number="7">塵返於地、神歸於賦之之上帝、</verse>
				<verse number="8">傳道者曰、虛空之虛空、萬事虛空、○</verse>
				<verse number="9">傳道者既智、則以知識誨民、尋思考察、廣序箴言、</verse>
				<verse number="10">傳道者搜索嘉言、循正直而書實語、</verse>
				<verse number="11">智者之言若刺、會師之言、其牢若釘、皆為一牧所賜、</verse>
				<verse number="12">我子、且當受勸、多著終無底止、多學必致身憊、○</verse>
				<verse number="13">事之要義、尚其聽之、寅畏上帝、守其誡命、此乃人所當行、</verse>
				<verse number="14">蓋人之所為、及諸隱微之事、或善或惡、上帝必鞫之、</verse>
			</chapter>
		</book>
		<book number="22">
			<chapter number="1">
				<verse number="1">諸歌之雅者、 所羅門 所作也、○</verse>
				<verse number="2">耶路撒冷 女論 所羅門 曰願彼以口吻我、因爾愛情、愈於酒醴、</verse>
				<verse number="3">爾膏香而美、爾名如膏之傾注、故眾女愛汝、</verse>
				<verse number="4">書拉密 女謂其良人曰王攜我入宮闈、爾其為我先導、我則隨爾疾趨、 耶路撒冷 女曰我儕因爾而懽樂、敍爾愛情、愈於酒醴、眾女之愛汝宜也、○</verse>
				<verse number="5">書拉密 女曰 耶路撒冷 諸女歟、我顏雖黑、猶為佳麗、即黑如 基達 之幕、美如 所羅門 之幬、</verse>
				<verse number="6">勿因我顏微黑、為日所暴、而加睨視、同母之子怒予、使守其葡萄園、而己之園、則未守焉、</verse>
				<verse number="7">我心所愛者、爾牧羊於何所、亭午息之於何方、請以告我、我於爾同儔羣羊之側、何為如蒙面者乎、</verse>
				<verse number="8">耶路撒冷 女曰諸女之美者、如爾不知、宜踵羣羊之跡、牧爾山羊之羔於牧人幕側、○</verse>
				<verse number="9">所羅門 曰我之嘉偶、我視爾若 法老 駕車之駿馬、</verse>
				<verse number="10">爾之兩頰、因髮辮而秀美、爾項炫以貫珠、</verse>
				<verse number="11">我必為爾製金鏈、間以銀星、</verse>
				<verse number="12">書拉密 女思其良人曰王坐於榻、我之那達發其芬芳、</verse>
				<verse number="13">我所愛者如沒藥囊、恆在我懷、</verse>
				<verse number="14">我所愛者如鳳仙花、在 隱基底 之葡萄園、</verse>
				<verse number="15">所羅門 曰我之嘉偶、爾乃美好、爾誠美好、爾目如鴿、</verse>
				<verse number="16">書拉密 女思其良人曰我所愛者、爾乃美好、可慕可悅、我儕之榻、其色青青、</verse>
				<verse number="17">我儕之室、香柏為梁、松木為椽、</verse>
			</chapter>
			<chapter number="2">
				<verse number="1">我乃 沙崙 之水仙花、谷中之百合花、</verse>
				<verse number="2">所羅門 曰我之嘉偶、在眾女間、如荊棘中之百合花、</verse>
				<verse number="3">書拉密 女曰我所愛者、在諸男中、如林木間之㰋果樹、我坐其蔭下而極樂、嘗其果實而覺甘、</verse>
				<verse number="4">彼引我入宴所、以愛為旗、在於我上、</verse>
				<verse number="5">請給葡萄乾以補我力、畀㰋果以暢我心、蓋我因愛致疾、</verse>
				<verse number="6">願彼左手枕我首、右手抱我身、</verse>
				<verse number="7">耶路撒冷 諸女歟、我以麞及野鹿囑爾、勿挑撥愛情、待其自發、</verse>
				<verse number="8">又曰聽之、乃我所愛者之聲、彼逾山越陵而來、</verse>
				<verse number="9">我所愛者、如麞如鹿、立於壁後、向牖而望、由櫺而窺、</verse>
				<verse number="10">我所愛者言曰、我嘉偶、我美人、其起與我偕往、</verse>
				<verse number="11">冬已過、雨已止、</verse>
				<verse number="12">徧地花開、治園之時已屆、鳩聲聞於我境、</verse>
				<verse number="13">無花果樹稔其實、葡萄舒蕊吐其香、我嘉偶、我美人、其起與我偕往、</verse>
				<verse number="14">我之鴿歟、爾於磐之隙中、巖之隱處、俾我見爾容、聞爾聲、爾聲柔和、爾容秀美、</verse>
				<verse number="15">女乃歌曰為我捕狐、即毀葡萄之小狐、因我葡萄已舒蕊矣、</verse>
				<verse number="16">又曰我所愛者屬我、我亦屬彼、彼牧羊於百合花間、</verse>
				<verse number="17">我所愛者、迨涼風起、日影逝時、尚其轉而來歸、如麞如鹿、在於溪峽、</verse>
			</chapter>
			<chapter number="3">
				<verse number="1">深夜在牀、求我心所愛者、求之不得、</verse>
				<verse number="2">自謂我必興、遍行邑中、於通衢大道、求我心所愛者、求之不得、</verse>
				<verse number="3">遇巡城之卒、問之曰、我心所愛者、汝見之乎、</verse>
				<verse number="4">我甫離之、則遇我心所愛者、執之不令去、導入我母家、至生我者之室、</verse>
				<verse number="5">耶路撒冷 諸女歟、我以麞及野鹿囑爾、勿挑撥愛情、待其自發、</verse>
				<verse number="6">自野而來、狀如煙柱、薰以沒藥乳香、及商賈之芳品、伊何人乎、</verse>
				<verse number="7">旁立者曰乃 所羅門 之轎、四周有 以色列 之武士六十、</verse>
				<verse number="8">皆執兵刃、而嫻戰鬥、腰各懸刀、以防夜警、</verse>
				<verse number="9">所羅門 王以 利巴嫩 之木、為己作轎、</verse>
				<verse number="10">以銀製柱、以金作底、以紫罽為座、鋪以 耶路撒冷 眾女之愛情、</verse>
				<verse number="11">郇 之眾女歟、其出而觀 所羅門 王、彼冠冕旒、乃於婚宴之日、心喜之時、其母冠之、</verse>
			</chapter>
			<chapter number="4">
				<verse number="1">所羅門 曰我之嘉偶、爾乃美好、爾誠美好、目在帕內、顯露若鴿、髮若山羊羣、臥於 基列 山麓、</verse>
				<verse number="2">齒若甫剪毛之羣羊、上自浴沼、俱有雙生、無一喪子、</verse>
				<verse number="3">脣如紅線、口甚美好、額在帕內、見若裂榴、</verse>
				<verse number="4">領如 大衛 之臺、為貯戎器所建、上懸千盾、咸為武士之干、</verse>
				<verse number="5">乳若麀鹿孿生之子、囓芻於百合花間、</verse>
				<verse number="6">我且適沒藥之山、乳香之岡、迨涼風起、日影逝時、</verse>
				<verse number="7">我之嘉偶、爾純美好、絕無玷疵、</verse>
				<verse number="8">書拉密 女之良人曰我新婦歟、與我由 利巴嫩 偕行、由 利巴嫩 與我偕行、自 亞瑪拿示尼珥黑門 之巔、獅穴豹巖而下、</verse>
				<verse number="9">我姊妹、我新婦、爾奪我心、以美目一盼、項鏈一挂奪我心、</verse>
				<verse number="10">我姊妹、我新婦、爾之愛情、何其美好、爾之愛情、愈於酒醴、爾膏之馨、踰諸芳品、</verse>
				<verse number="11">我新婦歟、爾脣滴蜂房之蜜、舌下有蜜有乳、爾衣之香、若 利巴嫩 、</verse>
				<verse number="12">我姊妹、我新婦、乃為關鎖之園、有禁之溪、有封之泉、</verse>
				<verse number="13">爾之所植、乃石榴園、中有佳果、並有鳳仙花、那達樹、</verse>
				<verse number="14">那達水仙、菖蒲桂樹、及諸乳香、沒藥沉香、與芳品之最者、</verse>
				<verse number="15">爾乃園中之泉、活水之井、自 利巴嫩 湧出之川、</verse>
				<verse number="16">書拉密 女曰北風其起、南風其來、吹拂我園、使發芬芳、願我所愛者入其園、食其嘉果、</verse>
			</chapter>
			<chapter number="5">
				<verse number="1">良人曰我姊妹、我新婦、我入我園、採我沒藥與香品、食我蜂房與甘蜜、飲我酒醴及乳酪、友朋其食之、良朋其飲之、且多飲之、</verse>
				<verse number="2">書拉密 女曰我身寢而心寤、聞我所愛者之聲、叩門曰、我姊妹、我嘉偶、我鴿、我完人歟、為我啟門、我首蒙露、我髮為夜露所霑、</verse>
				<verse number="3">我曰、我已解衣、焉能復衣、我已濯足、焉可再污、</verse>
				<verse number="4">我所愛者、伸手入於門隙、我則為之心動、</verse>
				<verse number="5">遂起、為所愛者啟門、手滴沒藥、指滴沒藥之汁、沾濡門楗、</verse>
				<verse number="6">我為所愛者啟門、惟彼已退而去、彼言時、我則魂消、求之不得、呼之莫應、</verse>
				<verse number="7">巡城之卒遇我、擊而傷我、守垣者奪我帔、</verse>
				<verse number="8">耶路撒冷 諸女歟、如遇我所愛者、我囑爾告之、言我因愛致疾、</verse>
				<verse number="9">耶路撒冷 女曰諸女之美者歟、爾所愛者、較他人所愛者、何所愈乎、爾所愛者、較他人所愛者何所愈、爾乃囑我若此、</verse>
				<verse number="10">對曰我所愛者、色白而紅、冠乎萬人、</verse>
				<verse number="11">首若精金、髮密而卷、色黑如鴉、</verse>
				<verse number="12">目若溪濱之鴿、洗滌以乳、止於滿溢之溪、</verse>
				<verse number="13">頰若香花畦、又如香草壟、脣若百合花、且滴沒藥汁、</verse>
				<verse number="14">手若金管、嵌以黃玉、身若象牙、飾以碧玉、</verse>
				<verse number="15">脛若白石之柱、置於精金之座、形狀如 利巴嫩 、秀美如香柏木、</verse>
				<verse number="16">其口甚甘、其人全體可愛、 耶路撒冷 諸女歟、此為我之所愛、我之良朋、</verse>
			</chapter>
			<chapter number="6">
				<verse number="1">耶路撒冷 女曰諸女之美者歟、爾所愛者何往、爾所愛者、轉而歸於何所、我與汝共尋之、</verse>
				<verse number="2">對曰我所愛者、乃入其園、至彼香花畦畔、牧羣羊於諸園、且採百合之花、</verse>
				<verse number="3">我所愛者屬我、我亦屬彼、彼牧羊於百合花間、</verse>
				<verse number="4">所羅門 曰我之嘉偶、爾美好如 得撒 、豔麗如 耶路撒冷 、威儀如張幟之軍、</verse>
				<verse number="5">爾目驚我、求爾轉盼、爾髮如山羊羣、臥於 基列 山麓、</verse>
				<verse number="6">齒如羣羊、上自浴沼、俱有雙生、無一喪子、</verse>
				<verse number="7">額在帕內、見若裂榴、</verse>
				<verse number="8">后妃六十、嬪嬙八十、侍女無數、</verse>
				<verse number="9">我鴿我完人、則惟一焉、其母所獨生、為生之者所珍愛、眾女見之、稱其有福、后妃嬪嬙、亦加揄揚、</verse>
				<verse number="10">顯著如晨光、美如月、朗如日、威儀如張幟之軍、斯何人哉、</verse>
				<verse number="11">書拉密 女曰我下至胡桃園以觀谷中鮮綠之植物、而知葡萄萌芽否、石榴著花未、</verse>
				<verse number="12">不意我心之欲、導我至民長之車間、</verse>
				<verse number="13">眾曰、 書拉密 女歟、歸哉歸哉、歸而使我觀汝、曰、何為欲觀 書拉密 女如觀 瑪哈念 之舞蹈乎、</verse>
			</chapter>
			<chapter number="7">
				<verse number="1">宮女曰王女歟、爾足著履、何其美好、爾股豐潤如玉、巧工所製、</verse>
				<verse number="2">腰若圓盂、不缺調和之酒、腹若積麥、環以百合之花、</verse>
				<verse number="3">乳若麀鹿孿生之子、</verse>
				<verse number="4">領若象牙之臺、目若 巴特拉倂 門旁之 希實本 沼、鼻若 大馬色 相對之 利巴嫩 樓、</verse>
				<verse number="5">首若 迦密 、鬈髮曼鬋、其色維紫、王為所繫、</verse>
				<verse number="6">愛情在於諸樂、何其美好、可悅之甚、</verse>
				<verse number="7">所羅門 曰爾之軀幹有如椶樹、乳若其果之纍然、</verse>
				<verse number="8">我謂必攀椶樹、而執其枝、願爾乳若葡萄之纍然、氣息香如㰋果、</verse>
				<verse number="9">口若旨酒、 書拉密 女曰為使我所愛者暢飲、流入寢者之口、</verse>
				<verse number="10">我屬我所愛者、彼亦戀我、</verse>
				<verse number="11">我所愛者其來、爾我同往田野、宿於鳳仙花間、</verse>
				<verse number="12">詰旦夙興、適葡萄園、觀葡萄萌芽舒蕊否、石榴著花未、在彼陳我愛情、</verse>
				<verse number="13">我所愛者、風茄吐香、門上有諸嘉果、新陳俱備、乃我為爾所蓄者、</verse>
			</chapter>
			<chapter number="8">
				<verse number="1">願爾為我兄弟、哺我母乳、遇爾於外、則可吻爾、無人輕視、</verse>
				<verse number="2">我必導爾、入我母家、受其訓誨、飲爾以香醪、即我石榴之汁、</verse>
				<verse number="3">左手枕我首、右手抱我身、</verse>
				<verse number="4">耶路撒冷 諸女歟、我囑爾、勿挑撥愛情、待其自發、</verse>
				<verse number="5">鄉人曰自野倚其所愛而來者、伊何人乎、良人曰在㰋果樹下、我曾寤爾、在彼、爾母劬勞而產爾、</verse>
				<verse number="6">女曰請爾懷我於心如印、置我於臂如章、愛情強若死亡、妒忌酷如陰府、所發若火、其焰甚烈、</verse>
				<verse number="7">惟此愛情、多水不能滅之、諸河不能沒之、人若傾家以易愛情、必見輕視、</verse>
				<verse number="8">女憶兄言曰我有小妹、尚未長乳、議婚之日、我將何為、</verse>
				<verse number="9">如彼為城垣、則必為之建銀樓、如彼為門戶、則必闌之以柏板、</verse>
				<verse number="10">女曰我乃城垣、我乳若樓、彼則視我如得安焉、</verse>
				<verse number="11">所羅門 有葡萄園、在 巴力哈們 、租於守者、為其果實、必納千金、</verse>
				<verse number="12">我之葡萄園仍在我前、 所羅門 歟、爾可得其一千、守果者得二百、</verse>
				<verse number="13">良人曰爾居園者、同儔欲聞爾聲、請使我聆之、</verse>
				<verse number="14">女乃歌曰我所愛者、爾其疾趨、如麞如鹿、在於芬芳之山、</verse>
			</chapter>
		</book>
		<book number="23">
			<chapter number="1">
				<verse number="1">猶大 國 烏西雅 、 約坦 、 亞哈斯 、 希西家 、相繼為王時、 亞摩斯 子 以賽亞 、所得論 猶大 與 耶路撒冷 之啟示、○</verse>
				<verse number="2">天其聽之、地其側耳、蓋耶和華言曰、我撫養諸子、而彼背逆我、</verse>
				<verse number="3">牛識其主、驢識主槽、惟 以色列 不識、我民不思、</verse>
				<verse number="4">噫、干罪之邦、負咎之民、作惡之輩、妄行之子、離棄耶和華、輕視 以色列 之聖者、疏而遠之、</verse>
				<verse number="5">曷仍為逆、致復受撻、首盡病、心盡疲、</verse>
				<verse number="6">自頂至踵、體無完膚、惟創與瘀、及新傷痕、未合未裹、未潤以油、</verse>
				<verse number="7">爾地荒蕪、爾邑焚燬、爾之土壤、外人吞於爾前、為其傾覆、遂致荒涼、</verse>
				<verse number="8">錫安 女見遺、猶葡萄園之廬、瓜田之舍、被圍之邑、</verse>
				<verse number="9">如萬軍之耶和華、不為我儕少留遺民、則必若 所多瑪 、猶 蛾摩拉 矣、○</verse>
				<verse number="10">爾 所多瑪 之牧伯、其聽耶和華之言、爾 蛾摩拉 之人民、側耳聆我上帝之訓、</verse>
				<verse number="11">耶和華曰、爾獻祭品眾多、與我何與、牡羊之燔祭、肥畜之脂膏、我已厭之、犢血羔血、與牡山羊之血、我不悅之、</verse>
				<verse number="12">爾來覲我、踐我院宇、誰命之者、</verse>
				<verse number="13">虛有之禮物、勿復獻之、馨香我所憎、月朔安息集會為可惡、作惡而守肅會、我不容之、</verse>
				<verse number="14">爾之月朔節期、我心惡之、以為重負、倦於擔荷、</verse>
				<verse number="15">爾舉手、我則掩目、爾多禱、我不俯聽、爾手盈以血也、</verse>
				<verse number="16">爾其洗滌自潔、去爾惡行於我目前、</verse>
				<verse number="17">止息行惡、學習行善、尋求公義、懲治強暴、為孤子伸冤、為嫠婦辨屈、○</verse>
				<verse number="18">耶和華曰、爾曹其來、爾我互辯、爾罪雖丹如朱、將白如雪、雖紅若絳、將白若毛、</verse>
				<verse number="19">如爾願之而順從、則可食地之美產、</verse>
				<verse number="20">如爾不願而悖逆、則為刃所吞、耶和華口言之矣、○</verse>
				<verse number="21">噫、忠信之邑、變為妓矣、昔盈公正、義處其中、今則殺人者居焉、</verse>
				<verse number="22">爾銀為滓、酒雜以水、</verse>
				<verse number="23">爾之牧伯悖逆、黨於盜賊、好賄賂、索苞苴、不伸孤子之冤、不理嫠婦之訟、○</verse>
				<verse number="24">緣此、萬軍之主耶和華、 以色列 之能者曰、噫嘻、我將洩忿於我仇、報復於我敵、</verse>
				<verse number="25">措手於爾、盡鍊爾渣滓、悉去爾雜質、</verse>
				<verse number="26">復爾士師如初、謀臣如昔、厥後爾必稱為公義之城、忠信之邑、</verse>
				<verse number="27">錫安 必見贖以公、其歸正者見贖以義、</verse>
				<verse number="28">悖逆與獲罪者同亡、離棄耶和華者被滅、</verse>
				<verse number="29">爾必因所悅之橡而羞慚、為所擇之園而愧怍、</verse>
				<verse number="30">蓋爾必似枯葉之橡、無水之園、</verse>
				<verse number="31">強者如亂麻、所作如火星、相遇必焚、無人撲滅、</verse>
			</chapter>
			<chapter number="2">
				<verse number="1">亞摩斯 子 以賽亞 、所得論 猶大 與 耶路撒冷 之預言、○</verse>
				<verse number="2">越至末日、耶和華室之山必堅立、為眾山之冠、超乎諸嶺、萬邦匯之、</verse>
				<verse number="3">眾民將往而言曰、其來、我儕登耶和華之山、詣 雅各 上帝之室、彼將教我以其道、我將履於其途、蓋法律自 錫安 而出、耶和華之言、由 耶路撒冷 而來、</verse>
				<verse number="4">彼將行鞫於列邦、解決於眾民、俾其以劍製犁、以戈製鐮、國不興戎相攻、人不復習戰、○</verse>
				<verse number="5">雅各 家其來、共行於耶和華光輝之中、</verse>
				<verse number="6">蓋爾民 雅各 家、充乎東方之俗、效 非利士 人為巫覡、且與異邦結盟、故爾棄之、</verse>
				<verse number="7">其地滿以金銀、貨財無算、盈以馬匹、車乘無數、</verse>
				<verse number="8">其地偶像充斥、崇拜己手所作、己指所造、</verse>
				<verse number="9">賤者屈、尊者降、爾勿赦之、</verse>
				<verse number="10">宜入於磐巖、匿於塵土、以避耶和華之威烈、及其赫赫之榮光、</verse>
				<verse number="11">是日也、人之高視必降、人之驕矜必卑、惟耶和華獨見崇高、</verse>
				<verse number="12">蓋萬軍之耶和華、將有一日臨及驕矜者、狂傲者、自高者、降之為卑、</verse>
				<verse number="13">亦臨及 利巴嫩 高大之香柏、 巴珊 之橡樹、</verse>
				<verse number="14">暨諸崇山峻嶺、</verse>
				<verse number="15">崇高之臺榭、鞏固之城垣、</verse>
				<verse number="16">他施 之舟、可悅之物、</verse>
				<verse number="17">是日也、人之高志必降、人之驕矜必卑、惟耶和華獨見崇高、</verse>
				<verse number="18">凡諸偶像、盡歸消亡、</verse>
				<verse number="19">耶和華興起震動大地之時、人將入於巖之窟、地之穴、以避耶和華之威烈、及其赫赫之榮光、</verse>
				<verse number="20">是日也、人之金銀偶像、為崇拜而造者、必投之鼴鼠蝙蝠、</verse>
				<verse number="21">耶和華興起、震動大地之時、人將入於巖之穴、磐之隙、以避耶和華之威烈、及其赫赫之榮光、</verse>
				<verse number="22">勿恃世人、彼之生氣、僅在鼻中、何足算哉、</verse>
			</chapter>
			<chapter number="3">
				<verse number="1">萬軍之主耶和華、將去 耶路撒冷 及 猶大 之梃與杖、即其所恃之糧、所賴之水、</verse>
				<verse number="2">除其勇士、戰士、士師、先知、卜人、長老、</verse>
				<verse number="3">五十夫長、貴介、謀士、良工、術士、</verse>
				<verse number="4">我將使童穉為其長、孩提主其治、</verse>
				<verse number="5">人民相虐、鄰里相殘、少凌長、卑侮尊、</verse>
				<verse number="6">或在父家持其兄弟曰、爾有衣、可為我長、此傾覆者、歸爾掌握、</verse>
				<verse number="7">維時、其人揚聲言曰、我不為醫、我家無糧無衣、不可立我為民長也、</verse>
				<verse number="8">耶路撒冷 頹敗、 猶大 傾覆、因其所言所行、逆耶和華、觸厥威榮之目、</verse>
				<verse number="9">彼之容貌、自為之證、猶 所多瑪 自著其罪、而不之掩、禍哉其人、自取其害、</verse>
				<verse number="10">宜語義者福矣、必食其行之果、</verse>
				<verse number="11">禍哉惡人、必遘凶殃、將依其手所為而受報也、</verse>
				<verse number="12">至於我民、童穉虐之、婦女治之、噫嘻我民、導者誘爾、毀爾蹊徑、○</verse>
				<verse number="13">耶和華將起而辯論、立而審鞫斯民、</verse>
				<verse number="14">耶和華將詰其民長與牧伯曰、吞噬葡萄園者爾也、掠貧民之物、藏於爾室、</verse>
				<verse number="15">萬軍之主耶和華曰、爾曹壓制我民、挫折貧人之面、果何為哉、○</verse>
				<verse number="16">耶和華又曰、 錫安 女驕傲、行而延頸、送目流盼、碎步嬝娜、足音鏗鏘、</verse>
				<verse number="17">故主必使其頂結痂、耶和華必露其下體、</verse>
				<verse number="18">是日也、主必除其足釧之飾、及其髻網、月筓、</verse>
				<verse number="19">耳環、手釧、面帕、</verse>
				<verse number="20">冠巾、足鏈、文紳、香盒、符籙、</verse>
				<verse number="21">指環、鼻環、</verse>
				<verse number="22">吉服、長袍、帔肩、荷囊、</verse>
				<verse number="23">手鏡、衵服、纏頭之巾、被身之布、</verse>
				<verse number="24">以臭代香、以索代紳、以童首代重髮、以麻布代華服、以烙印代姿容、</verse>
				<verse number="25">爾之丁男仆於鋒刃、武士死於戰陳、</verse>
				<verse number="26">邑門悲哀號咷、 錫安 女寂寞、而坐於地焉、</verse>
			</chapter>
			<chapter number="4">
				<verse number="1">是日也、七婦持一男曰、我儕衣食自給、惟許我稱以爾名、其洒我恥、○</verse>
				<verse number="2">是日也、耶和華之萌蘖、既美且榮、其地所產、於 以色列 免難者為嘉物、</verse>
				<verse number="3">凡遺於 錫安 、存於 耶路撒冷 、在 耶路撒冷 錄於生籍者、得稱為聖、</verse>
				<verse number="4">即在主藉公義之靈、燬滅之靈、滌 錫安 女之污、洗 耶路撒冷 之血時也、</verse>
				<verse number="5">耶和華必於 錫安 山遍地、及厥諸會、晝作雲煙、夜燭火焰、蓋榮光之上、將有覆幬、</verse>
				<verse number="6">且有幕為晝蔭、以避暑熱、又為庇所、以避颶風暴雨焉、</verse>
			</chapter>
			<chapter number="5">
				<verse number="1">我為良友而歌、論其葡萄園曰、良友有園、在彼山岡、其地膏腴、</verse>
				<verse number="2">墾地除石、以葡萄之嘉種、植於其中、建臺鑿醡、冀結佳果、反生野果、</verse>
				<verse number="3">耶路撒冷 居民、及 猶大 人歟、今可在我與葡萄園之間、辨其是非、</verse>
				<verse number="4">我於葡萄園所為者、又何加焉、冀結佳果、反生野果何也、</verse>
				<verse number="5">今我示爾、我葡萄園、何以處之、我必撤其籬、俾見吞噬、毀其垣、俾遭蹂躪、</verse>
				<verse number="6">使之荒蕪、不治不鋤、荊棘蒺藜滋長、命雲不雨、</verse>
				<verse number="7">夫萬軍耶和華之葡萄園、即 以色列 家、其所悅之樹、乃 猶大 人也、冀其公、反見暴虐、冀其義、反有哀號、○</verse>
				<verse number="8">增其第宅、廣其田疇、致無隙地、獨居於中、禍哉其人、</verse>
				<verse number="9">萬軍之耶和華附我耳曰、誠哉、許多第宅、將為荒蕪、雖廣且美、無人居之、</verse>
				<verse number="10">葡萄園三十畝、將產酒一罷特、穀種一賀梅爾、僅產穀一伊法、</verse>
				<verse number="11">夙興縱飲醇醪、迨及昏夜、沉湎於酒、禍哉其人、</verse>
				<verse number="12">筵間備有琴瑟鼗笛、加之以酒、不顧耶和華之工、不思其手所作、</verse>
				<verse number="13">是以我民因無知而被虜、尊者飢困、庶民燥渴、</verse>
				<verse number="14">陰府大縱其欲、孔張厥口、彼之尊榮、與其眾庶繁華、及宴樂者、俱陷於中、</verse>
				<verse number="15">賤者屈、尊者卑、目高者降、</verse>
				<verse number="16">惟萬軍之耶和華以公而崇高、維聖之上帝以義而見聖、</verse>
				<verse number="17">斯時羔羊齧芻、如在己苑、富厚者之荒田、旅人食其所產、○</verse>
				<verse number="18">以虛偽為繩引邪惡、如以曳車之索牽罪戾、禍哉其人、</verse>
				<verse number="19">彼曰、願其速成厥功、俾我見之、願 以色列 聖者所謀速臨、俾我知之、</verse>
				<verse number="20">謂善為惡、謂惡為善、以光為暗、以暗為光、以苦為甘、以甘為苦、禍哉其人、</verse>
				<verse number="21">自視為智、自以為慧、禍哉其人、</verse>
				<verse number="22">勇於飲酒、能調醇醪、</verse>
				<verse number="23">受賄而義惡人、奪義人之義、禍哉其人、</verse>
				<verse number="24">故若禾稿焚於火、枯草銷於焰、其根將朽、其花飛揚若塵、因其廢棄萬軍耶和華之律、藐視 以色列 聖者之言、</verse>
				<verse number="25">故耶和華之烈怒、及於其民、伸手擊之、山嶽震動、屍如街衢之糞土、然其怒未息、其手尚伸焉、</verse>
				<verse number="26">彼將建纛、以招遠邦、自地極而號召之、則疾趨而至、</verse>
				<verse number="27">其中無憊者、無躓者、不寢不寐、腰帶弗解、履帶弗斷、</verse>
				<verse number="28">其矢既利、其弓悉張、馬蹄如火石、車輪如旋風、</verse>
				<verse number="29">其吼若牝獅、其鳴若稚獅、咆哮攫食、曳之而去、莫之能救、</verse>
				<verse number="30">是日也、敵向之咆哮、若海濤澎湃、人望其地、則見幽暗艱苦、其光晦於密雲、</verse>
			</chapter>
			<chapter number="6">
				<verse number="1">烏西雅 王崩之年、我見主坐於崇高之位、衣裾充滿殿宇、</verse>
				<verse number="2">撒拉弗侍立其側、各有六翼、以二翼蔽面、二翼覆足、二翼飛翔、</verse>
				<verse number="3">交相呼曰、聖哉、聖哉、聖哉、萬軍之耶和華、其榮充乎寰宇、</verse>
				<verse number="4">門閾之基、因呼者之聲而震動、室盈以煙、</verse>
				<verse number="5">我曰、禍哉我也、亡矣、我乃脣穢之人、居於脣穢民中、而目睹大君、萬軍之耶和華也、</verse>
				<verse number="6">撒拉弗之一、飛而就我、手執爇炭、以鉗取諸壇者、</verse>
				<verse number="7">著於我口、曰、斯著爾口、爾愆已除、爾罪已赦矣、</verse>
				<verse number="8">我聞主聲曰、予將誰遣、孰為我儕往、我曰、我在此、其遣我、</verse>
				<verse number="9">曰、往告斯民云、爾其聽之而不悟、視之而不明、</verse>
				<verse number="10">使斯民心頑、耳聾、目瞶、免以目視、耳聽、心悟、轉移而得醫焉、</verse>
				<verse number="11">我曰、主歟、將至何時、曰、迨諸邑荒涼、無有居者、室廬闃寂、田畝荒蕪、</verse>
				<verse number="12">耶和華遠徙其民、斯土遂極蕭條、</verse>
				<verse number="13">假令其中尚存什一、亦被焚燬、若栗與橡、經伐留幹、其幹乃聖裔也、</verse>
			</chapter>
			<chapter number="7">
				<verse number="1">當 猶大 王 烏西雅 孫、 約坦 子 亞哈斯 時、 亞蘭 王 利汛 、 以色列 王、 利瑪利 子 比加 、上攻 耶路撒冷 、不克、</verse>
				<verse number="2">或告 大衛 家曰、 亞蘭 與 以法蓮 結盟、王與眾民、中心戰慄、若林木為風所搖、○</verse>
				<verse number="3">耶和華諭 以賽亞 曰、爾與爾子 施亞雅述 、出迎 亞哈斯 於上沼之溝頭、漂工田之大路、</verse>
				<verse number="4">謂之曰、爾其謹慎靜謐、勿因此餘燼、有煙之二炬、 利汛 亞蘭 、及 利瑪利 子之烈怒、畏懼心怯、</verse>
				<verse number="5">亞蘭 與 以法蓮 、及 利瑪利 子、同謀害爾、</verse>
				<verse number="6">曰、我儕其往 猶大 、擾而破之、立他 比勒 子為王、</verse>
				<verse number="7">主耶和華曰、此謀不立、不成、</verse>
				<verse number="8">蓋 亞蘭 之首為 大馬色 、 大馬色 之首為 利汛 、 以法蓮 之首為 撒瑪利亞 、 撒瑪利亞 之首為 利瑪利 子、六十五年之內、 以法蓮 必敗、不復為國、如爾弗信、則不堅立、○</verse>
				<verse number="9"></verse>
				<verse number="10">耶和華又諭 亞哈斯 曰、</verse>
				<verse number="11">爾其求兆於爾上帝耶和華、或在深淵、或在高處、皆可、</verse>
				<verse number="12">亞哈斯 曰、我不求之、不試耶和華、</verse>
				<verse number="13">以賽亞 曰、 大衛 家、其聽之、爾以勞人為細事乎、亦將勞我上帝乎、</verse>
				<verse number="14">主自以兆予爾、將有處女懷妊生子、命名 以馬內利 、</verse>
				<verse number="15">彼將食酪與蜜、迨知棄惡擇善、</verse>
				<verse number="16">蓋此子未知棄惡擇善之先、爾所疾之二王、其國為墟、</verse>
				<verse number="17">耶和華必使患難之日臨爾、與爾民眾、及爾父家、自 以法蓮 叛離 猶大 、未有若此者、即 亞述 王為禍也、○</verse>
				<verse number="18">是日也、耶和華必號召 埃及 河流遠界之蠅、與 亞述 地之蜂、</verse>
				<verse number="19">彼必咸至、集於荒谷、巖穴棘籬、與諸牧地、○</verse>
				<verse number="20">是日也、主以所賃河外之刀、即 亞述 王、薙其首足之毛、去其髭鬚、○</verse>
				<verse number="21">是日也、人畜犢一羊二、</verse>
				<verse number="22">因乳多而食酪、凡遺於境內者、食酪與蜜、○</verse>
				<verse number="23">是日也、昔有葡萄千株、值銀一千之處、將生荊棘疾藜、</verse>
				<verse number="24">人執弓矢而至、因其地遍滿荊棘蒺藜也、</verse>
				<verse number="25">凡邱阜之處、以鋤治之者、因懼荊棘蒺藜、莫之敢往、第為牛牧羊踐之區、</verse>
			</chapter>
			<chapter number="8">
				<verse number="1">耶和華諭我曰、其取大簡、以人通用之文、書 瑪黑珥沙勒哈施罷斯 、</verse>
				<verse number="2">余召忠信之證、祭司 烏利亞 、與 耶比利 家子 撒迦利亞 記之、</verse>
				<verse number="3">於是我與先知婦同室、懷妊生子、耶和華諭我曰、命名 瑪黑珥沙勒哈施罷斯 、</verse>
				<verse number="4">蓋此子未識呼父呼母之先、 大馬色 之貨財、 撒瑪利亞 所掠之物、被虜於 亞述 王、○</verse>
				<verse number="5">耶和華復諭我曰、</verse>
				<verse number="6">斯民厭棄 西羅亞 緩流之水、而悅 利汛 與 利瑪利 之子、</verse>
				<verse number="7">故主必使 亞述 王、及其威勢、如大河之水、洶湧漲溢、出川踰岸、</verse>
				<verse number="8">流入 猶大 、氾濫及項、 以馬內利 歟、彼展其翼、遍於爾地、○</verse>
				<verse number="9">列邦歟、任爾喧譁、終歸糜爛、遠人歟、爾其傾聽、任爾束腰、而遭糜爛、任爾束腰、而遭糜爛、</verse>
				<verse number="10">任爾共謀、終歸無成、任爾發言、終必不立、因上帝偕我儕也、</verse>
				<verse number="11">耶和華持我、示我勿蹈斯民之途、</verse>
				<verse number="12">曰、斯民謂結盟、爾勿謂之、勿畏其所畏、勿視為可懼、</verse>
				<verse number="13">當以萬軍之耶和華為聖、為爾所畏所懼、</verse>
				<verse number="14">彼將為聖所、惟於 以色列 二家為躓石、為礙磐、於 耶路撒冷 居民為網羅、為機檻、</verse>
				<verse number="15">多人因之顚仆而見折、陷於機檻而被獲、○</verse>
				<verse number="16">爾其束證詞、緘法律、授我門人、</verse>
				<verse number="17">耶和華掩面於 雅各 家、我仍徯而望之、</verse>
				<verse number="18">我與耶和華所賜之子、為兆為徵於 以色列 、乃由於居 錫安 山、萬軍之耶和華也、○</verse>
				<verse number="19">或謂爾曰、巫覡術士、其聲綿蠻微細、爾其求之、夫民豈不當求其上帝乎、詎為生者求死者哉、</verse>
				<verse number="20">宜循法律與證詞、若不依此而言、則不見晨光、</verse>
				<verse number="21">彼必艱苦飢餓、經歷斯土、飢則煩躁、呪其君王、詛其上帝、</verse>
				<verse number="22">仰觀於上、俯視於地、無非患難昏黑、及痛苦之幽暗、必被驅入晦冥矣、</verse>
			</chapter>
			<chapter number="9">
				<verse number="1">昔受痛苦者、將免幽暗、上帝昔使 西布倫 與 拿弗他利 地受辱、後將使沿海之路、 約但 河外、列邦之境得榮、</verse>
				<verse number="2">處暗之民、得見大光、居陰翳之域者、有光照之、</verse>
				<verse number="3">爾昌厥民、而益其樂、彼樂於爾前、如穫稼之歡、猶分贓之喜、</verse>
				<verse number="4">因其負重之軛、撻背之杖、暴者之梃、爾已折之、若於 米甸 之日、</verse>
				<verse number="5">戰士鼓譟之時、所擐之甲、及沾血之衣、俱必為薪、火焚之柴、</verse>
				<verse number="6">蓋有嬰孩為我而生、有子錫予於我、其肩負荷國政、其名稱為奇士、謀主、全能之神、恆久之父、和平之君、</verse>
				<verse number="7">其政治與和平、有加無已、在於 大衛 之位、治理其國、以公以義建立之、保定之、自今迄於永遠、萬軍耶和華之熱中、將成此焉、○</verse>
				<verse number="8">主發一言、及於 雅各 、臨於 以色列 、</verse>
				<verse number="9">維此眾庶、 以法蓮 與 撒瑪利亞 居民將知之、彼心驕氣傲、曰、</verse>
				<verse number="10">甎既圮、我以鑿石建之、桑既伐、我以香柏易之、</verse>
				<verse number="11">故耶和華起 利汛 之敵以攻之、並激其仇、</verse>
				<verse number="12">東有 亞蘭 、西有 非利士 、張口吞噬 以色列 、然其怒未息、其手尚伸焉、○</verse>
				<verse number="13">斯民仍未轉向擊之者、不尋求萬軍之耶和華、</verse>
				<verse number="14">故一日之間、耶和華斷 以色列 之首尾、椶枝與蘆葦、</verse>
				<verse number="15">長者尊者、首也、傳妄語之先知、尾也、</verse>
				<verse number="16">導民者誘入迷途、受導者淪胥以亡、</verse>
				<verse number="17">故主不悅其丁男、不恤其孤寡、因皆褻慢作惡、眾口言妄、然其怒未息、其手尚伸焉、○</verse>
				<verse number="18">夫惡如火之燎、焚燬荊棘蒺藜、燃乎叢林、煙柱上騰、</verse>
				<verse number="19">因萬軍耶和華之震怒、斯土被燬、民如柴薪、不相顧恤、</verse>
				<verse number="20">有奪於右者而仍飢、有食於左者而不飽、各齧己臂之肉、</verse>
				<verse number="21">瑪拿西 吞噬 以法蓮 、 以法蓮 吞噬 瑪拿西 、二者同攻 猶大 、然其怒未息、其手尚伸焉、</verse>
			</chapter>
			<chapter number="10">
				<verse number="1">立不義之律、錄乖戾之詞、</verse>
				<verse number="2">屈枉貧乏、不予公斷、奪我窮民之理、攘奪嫠婦、刧掠孤兒、禍哉其人、</verse>
				<verse number="3">當受罰之日、災禍遙臨、爾將何為、求拯濟於何人、置貨財於何處、</verse>
				<verse number="4">惟伏於被俘者之中、仆於見殺者之下、然其怒未息、其手尚伸焉、○</verse>
				<verse number="5">亞述 為我震怒之梃、其手所持、乃我忿恚之杖、</verse>
				<verse number="6">我遣之攻褻慢之邦、令其擊我所恚之民、虜之掠之、且蹂躪之、若街衢之泥塗、</verse>
				<verse number="7">惟其意不如是、其心不思此、乃欲肆行敗壞、翦滅多邦、</verse>
				<verse number="8">曰、我之牧伯、非皆為王乎、</verse>
				<verse number="9">迦勒挪 非若 迦基米施 乎、 哈馬 非若 亞珥拔 乎、 撒瑪利亞 非若 大馬色 乎、</verse>
				<verse number="10">我手已及偶像之國、其雕像、越於 耶路撒冷 與 撒瑪利亞 之偶像、</verse>
				<verse number="11">我所行於 撒瑪利亞 、與其偶像者、豈不亦行於 耶路撒冷 、與其偶像乎、○</verse>
				<verse number="12">主於 錫安 山、及 耶路撒冷 、既畢乃事、必討 亞述 王心驕之行為、目高之狂傲、</verse>
				<verse number="13">彼曰、我之所為、乃以己手之力、己心之智、我固聰慧、曾移列國之界、虜其貨財、猶如強者傾覆居位之人、</verse>
				<verse number="14">我得列國之貨財、若取諸巢、我畧全地、若拾遺卵、無有鼓翼、啟口鳴噪者也、○</verse>
				<verse number="15">夫斧豈對用斧而斫者自伐乎、鋸豈對運鋸者自矜乎、是猶梃運彼舉之者、杖舉夫非木者、</verse>
				<verse number="16">緣此、萬軍之主耶和華、將使肥者為瘠、其貨財之下、如爇火而焚、</verse>
				<verse number="17">以色列 之光為火、其聖者為焰、一日之間、燬其荊棘蒺藜、</verse>
				<verse number="18">爇其茂林腴田之榮華、身心俱滅、勢如病者日漸衰頹、</verse>
				<verse number="19">其林遺木無幾、童穉可記錄之、○</verse>
				<verse number="20">是日也、 以色列 之遺民、與 雅各 家免難之人、不復恃擊之者、惟誠賴 以色列 之聖者耶和華、</verse>
				<verse number="21">維彼遺民、即 雅各 之遺民、將歸於大能之上帝、</verse>
				<verse number="22">以色列 乎、爾民雖如海沙、而旋歸者僅遺民耳、毀滅已定、由於公義之洋溢也、</verse>
				<verse number="23">蓋萬軍之主耶和華、必行毀滅於全地、斯乃所預定焉、○</verse>
				<verse number="24">萬軍之主耶和華曰、我居 錫安 之民歟、雖 亞述 擊爾以梃、加爾以杖、倣乎 埃及 、爾勿懼之、</verse>
				<verse number="25">歷時無幾、我息怒於爾、則遷怒而滅之、</verse>
				<verse number="26">萬軍之耶和華、將舉鞭擊彼、如昔於 俄立 磐擊 米甸 人、將舉梃擊之、如昔於海擊 埃及 人、</verse>
				<verse number="27">是日也、其負離乎爾肩、其軛釋於爾項、厥軛見折、肥壯故也、○</verse>
				<verse number="28">敵至 亞葉 、過 米磯崙 、屯輜重於 密抹 、</verse>
				<verse number="29">越乎險隘、宿於 迦巴 、 拉瑪 震驚、 掃羅 之 基比亞 人奔逃、</verse>
				<verse number="30">迦琳 女乎、爾其大聲而呼、 萊煞 人乎、爾其側耳而聽、哀哉 亞拿突 乎、</verse>
				<verse number="31">瑪得米那 奔潰、 基柄 居民逃匿、</verse>
				<verse number="32">是日駐軍於 挪伯 、揮手向 錫安 女之山、即 耶路撒冷 之岡也、○</verse>
				<verse number="33">萬軍之主耶和華、必以威烈伐其枝、雄幹見斫、高者降卑、</verse>
				<verse number="34">以鐵 斬其叢林、 利巴嫩 為力士所毀、</verse>
			</chapter>
			<chapter number="11">
				<verse number="1">耶西 之幹、將生萌蘖、其枝結實、由於其根、</verse>
				<verse number="2">耶和華之神必臨之、即智慧明哲之神、謀畧才能之神、知識與寅畏耶和華之神也、</verse>
				<verse number="3">彼以寅畏耶和華為悅、不依目見而鞫、不依耳聞而擬、</verse>
				<verse number="4">秉公義以鞫貧乏者、持中正以擬世之謙卑者、以口杖擊斯土、以脣氣殺惡人、</verse>
				<verse number="5">義以束腰、信以束身、</verse>
				<verse number="6">狼與羔羊同居、豹與山羊同臥、稚獅與牛犢肥畜共處、幼童牽之、</verse>
				<verse number="7">牛熊同食、其子共伏、獅將齧芻若牛、</verse>
				<verse number="8">乳哺之嬰、戲玩於蝮穴、方斷乳者、置手於虺窟、</verse>
				<verse number="9">在我聖山、悉無傷害、蓋知耶和華之知識、充乎寰區、若水彌漫於海、○</verse>
				<verse number="10">是日也、 耶西 之根、立為萬民之纛、異邦歸附、其駐蹕之所、必有榮焉、○</verse>
				<verse number="11">是日也、主復舉手、救其遺民、使自 亞述 、 埃及 、 巴忒羅 、 古實 、 以攔 、 示拿 、 哈馬 、及諸海島而歸、</verse>
				<verse number="12">向列邦建纛、集 以色列 之被逐者、自地四極、聚 猶大 之離散者、</verse>
				<verse number="13">以法蓮 之妒必泯、 猶大 之敵必絕、 以法蓮 不妒 猶大 、 猶大 不擾 以法蓮 、</verse>
				<verse number="14">二國西擊 非利士 之境、虜東方之民、加手於 以東 及 摩押 、 亞捫 族亦順服焉、</verse>
				<verse number="15">耶和華將竭 埃及 海股、揮手河上、加以烈風、擊之分為七川、使人著屨以涉、</verse>
				<verse number="16">俾歸自 亞述 之遺民、得有大路、若 以色列 出 埃及 然、</verse>
			</chapter>
			<chapter number="12">
				<verse number="1">是日也、爾將曰、耶和華歟、我稱謝爾、昔爾怒我、今怒已息、且慰藉我、</verse>
				<verse number="2">上帝為我之拯救、我恃之而無恐、蓋主耶和華、為我能力、為我歌頌、為我之拯救也、</verse>
				<verse number="3">爾曹將於拯救之泉、欣然汲水、</verse>
				<verse number="4">是日爾曰、當稱謝耶和華、呼籲其名、宣其所為於列邦、稱其名為崇高、</verse>
				<verse number="5">歌頌耶和華、因其所為烜赫、宜播揚於寰區、</verse>
				<verse number="6">錫安 之居民歟、爾其大聲歡呼、蓋 以色列 之聖者、於爾中為大也、</verse>
			</chapter>
			<chapter number="13">
				<verse number="1">亞摩斯 子 以賽亞 、所見論 巴比倫 之預示、○</verse>
				<verse number="2">建纛童山、揚聲揮手而招之、俾入顯者之門、</verse>
				<verse number="3">我已命我所區別者、召我驕樂之傑士、以洩我忿、</verse>
				<verse number="4">山中喧譁、若民熙攘、諸國會集、厥聲轟闐、萬軍之耶和華、核數軍旅以戰、</verse>
				<verse number="5">彼眾來自遠方、至自天涯、乃耶和華與其忿恚之具、盡滅斯土、○</verse>
				<verse number="6">爾其號泣、蓋耶和華之日伊邇、殄滅自全能者而來、</verse>
				<verse number="7">故眾手將弱、人心俱怯、</verse>
				<verse number="8">彼必驚惶、痛楚愁慘、其痛苦也、若臨產之婦、相顧駭愕、面如火焰、</verse>
				<verse number="9">耶和華之日將至、其勢殘酷、具有忿恚震怒、以致斯土荒蕪、罪人滅於其中、</verse>
				<verse number="10">天星列宿、其光不著、日出而暗、月不揚輝、</verse>
				<verse number="11">我必緣邪慝而罰斯世、因罪愆而懲惡人、止驕者之傲、抑暴者之高、</verse>
				<verse number="12">使人寡於兼金、較 俄斐 之精金尤少、</verse>
				<verse number="13">萬軍之耶和華忿恚震怒之日、我必使天震動、使地搖撼、離乎其所、</verse>
				<verse number="14">人如被逐之麀、無牧之羊、各歸其族、各奔其地、</verse>
				<verse number="15">遇敵者必被刺、見執者亡於刃、</verse>
				<verse number="16">嬰孩被擲而碎、彼所目擊、其室見刦、其妻被玷、○</verse>
				<verse number="17">我激 瑪代 人攻之、彼不視銀為貴、不以金為悅、</verse>
				<verse number="18">其弓擊殺少壯、不恤胎孕、其目不惜孩提、</verse>
				<verse number="19">巴比倫 乃列國中之尊榮、 迦勒底 人所誇之華美、將若 所多瑪 蛾摩拉 、為上帝所傾覆、</verse>
				<verse number="20">永無人跡、代無居民、在此、 亞拉伯 人不張其幕、牧者不臥其羊、</verse>
				<verse number="21">野獸伏於斯、鴟鴞盈其室、鴕鳥棲止於斯、野羊踴躍於斯、</verse>
				<verse number="22">豺狼嗥於第宅、野犬鳴於華宮、其時伊邇、其日不延、</verse>
			</chapter>
			<chapter number="14">
				<verse number="1">耶和華必恤 雅各 、復選 以色列 、置於故土、羇旅附之、與 雅各 家相契合、</verse>
				<verse number="2">列邦引之旋歸、 以色列 家於耶和華之地、將得之為僕婢、昔虜之者、為其所虜、昔制之者、為其所制、○</verse>
				<verse number="3">耶和華賜爾綏安、脫爾憂患困苦、及人迫爾之重役時、</verse>
				<verse number="4">爾將對 巴比倫 王作歌曰、殘虐者奚絕乎、強暴者奚息乎、</verse>
				<verse number="5">耶和華折惡人之梃、斷霸者之杖、</verse>
				<verse number="6">彼曾以怒攻諸民、而擊之不已、以恚迫列邦、而莫之能止、</verse>
				<verse number="7">舉世平靖、揚聲謳歌、</verse>
				<verse number="8">松樹與 利巴嫩 之香柏、因爾而喜曰、自爾傾覆、無人上而伐我、</verse>
				<verse number="9">陰府在下、緣爾震動、迓爾來臨、幽魂即世間之顯者、因而騷然、列邦諸王、離座而起、</verse>
				<verse number="10">僉謂爾曰、爾亦荏弱似我乎、爾與吾儕相若乎、</verse>
				<verse number="11">爾之威勢琴音、墮於陰府、爾則下鋪以蛆、上被以蟲、</verse>
				<verse number="12">啟明之晨星歟、何自天而隕乎、屈抑列邦者歟、何見斫於地乎、</verse>
				<verse number="13">爾心自謂、我將升天、設位於上帝諸星之上、坐於北極聚會之山、</verse>
				<verse number="14">騰越雲霄、與至上者比擬、</verse>
				<verse number="15">然爾必下陰府、墮於至深之坑、</verse>
				<verse number="16">凡見爾者、必注目諦視曰、使大地震撼、列國聳動、</verse>
				<verse number="17">寰區荒落、城邑傾圮、不令俘虜返故土者、乃斯人耶、</verse>
				<verse number="18">列國諸王、各有陵寢、既沒猶榮、</verse>
				<verse number="19">惟爾見擲、不入於墓、若被棄之枝、以被刺而死、下於石坑者為衣、若被踐之屍、</verse>
				<verse number="20">爾不與諸王同葬、因爾敗爾國、殺爾民、惡人之裔、其名永不稱焉、○</verse>
				<verse number="21">緣先人之愆、備戮厥子孫、免其興起而據地、建邑於普世、</verse>
				<verse number="22">萬軍之耶和華曰、我將起而攻之、滅絕 巴比倫 之名、與其遺民、及其子孫、耶和華言之矣、</verse>
				<verse number="23">使其地為蝟所據、變為水澤、掃以滅亡之帚、萬軍之耶和華言之矣、○</verse>
				<verse number="24">萬軍之耶和華誓曰、我所思者必成、我所謀者必驗、</verse>
				<verse number="25">破 亞述 於我國、蹂躪之於我山、除民之軛、脫負於肩、</verse>
				<verse number="26">是乃所定之旨、行於天下、是乃所伸之手、加於列邦、</verse>
				<verse number="27">萬軍之耶和華、既定其旨、誰能廢之、既伸厥手、誰能挽之、○</verse>
				<verse number="28">亞哈斯 王崩之年、有斯預示、○</verse>
				<verse number="29">非利士 全地歟、勿以擊爾之杖已折而喜、蓋蛇必生虺、虺生飛火蛇、</verse>
				<verse number="30">至貧者得食、窮乏者安臥、惟我以饑殲爾種類、爾之遺民、必見殺戮、</verse>
				<verse number="31">門其號咷、邑其呼喊、 非利士 全地歟、爾消亡矣、蓋將有煙自北而來、無離其行伍者、</verse>
				<verse number="32">此國之使、何以答之、曰、耶和華建 錫安 、其貧民託庇於斯焉、</verse>
			</chapter>
			<chapter number="15">
				<verse number="1">論 摩押 之預示、○一夕之間、 摩押 之 亞珥 、傾覆淪亡、一夕之間、 摩押 之 基珥 、傾覆淪亡、</verse>
				<verse number="2">彼眾上 巴益 、往 底本 、陟崇邱而啼哭、 摩押 人緣 尼波 與 米底巴 而號咷、盡髠其首、悉薙其鬚、</verse>
				<verse number="3">在衢中束麻、在屋頂廣區號咷、涕零不已、</verse>
				<verse number="4">希實本 與 以利亞利 哀呼、聲聞於 雅雜 、故 摩押 之武士叫號、中心戰慄、</verse>
				<verse number="5">我心為 摩押 而悲哀、其顯者逃往 瑣珥 、遁至 伊基拉 施利施亞 、登 魯希 阪而哭泣、在 何羅念 路、因敗亡而舉哀、</verse>
				<verse number="6">寧琳 之水將竭、草枯菜絕、無有青蔥之物、</verse>
				<verse number="7">故攜其所得之財、所藏之寶、以濟柳溪、</verse>
				<verse number="8">哀哭遍於 摩押 四境、號咷之聲、聞於 以基蓮 、及於 比珥以琳 、</verse>
				<verse number="9">底們 之水盈以血、我必益 底們 之災、使獅擊 摩押 之免難者、及其地之遺民、</verse>
			</chapter>
			<chapter number="16">
				<verse number="1">爾其以羔羊納於斯地之主、自 西拉 達曠野、至於 錫安 女之山、</verse>
				<verse number="2">摩押 諸女、在 亞嫩 之津、將若亂飛之鳥、離巢之雛、</verse>
				<verse number="3">爾其設謀行義、亭午施蔭若夜、見逐者當藏匿之、逃遁者勿發覺之、</verse>
				<verse number="4">摩押 被逐之人、容與爾居、爾於殘賊者前、為其庇所、蓋攘奪之人亡、毀滅之事息、蹂躪者滅於斯土、</verse>
				<verse number="5">將有一位、以仁慈而堅立、在 大衛 幕以忠信坐之者、施行訊鞫、求乎公、急於義、○</verse>
				<verse number="6">摩押 驕矜太甚、我嘗聞之矣、亦聞其狂妄、驕矜忿怒、彼之誇詡、乃虛偽也、</verse>
				<verse number="7">故 摩押 為 摩押 而號咷、必皆號咷、為 吉珥哈列設 之葡萄餅而哭泣、憂傷不勝、</verse>
				<verse number="8">蓋 希實本 之田畝疲弊、 西比瑪 之葡萄萎落、昔其嘉枝、延及 雅謝 、蔓於曠野、越乎 鹽 海、今為列國之主所毀、</verse>
				<verse number="9">故我將體 雅謝 之哭泣、而哀 西比瑪 之葡萄、 希實本 與 以利亞利 乎、我將以淚濡爾、蓋爾夏穫秋收之際、鼓譟之聲猝至、</verse>
				<verse number="10">懽欣喜樂息於沃壤、謳歌歡呼絕於葡萄園、酒醡無人踐之、收果之讙、我已止之、</verse>
				<verse number="11">是以我腸為 摩押 而鳴、我衷為 基珥哈列設 而響、有如琴瑟、</verse>
				<verse number="12">摩押 覲見、困憊於崇邱、詣其聖所祈禱、亦不蒙允、○</verse>
				<verse number="13">昔耶和華有論 摩押 之言、</verse>
				<verse number="14">今則曰、三年之內、若傭人之年、 摩押 之榮、及其眾庶、必見凌辱、所遺無幾、不足算也、</verse>
			</chapter>
			<chapter number="17">
				<verse number="1">論 大馬色 之預示、○ 大馬色 被廢、不復為邑、必為邱墟、</verse>
				<verse number="2">亞羅珥 諸邑被棄、為羣羊牧所、羊臥其中、無人驚之、</verse>
				<verse number="3">以法蓮 之保障、 大馬色 之國祚、 亞蘭 之遺民、俱必滅絕、若 以色列 之榮然、萬軍之耶和華言之矣、○</verse>
				<verse number="4">是日也、 雅各 之榮消減、豐腴之軀瘦瘠、</verse>
				<verse number="5">勢如穫者斂穡、以手刈穗、如人拾遺於 利乏音 谷、</verse>
				<verse number="6">然尚有遺餘、若搖橄欖、樹杪遺二三顆、茂樹之遠枝、遺四五枚、 以色列 之上帝耶和華言之矣、</verse>
				<verse number="7">是日也、人將望造之者、其目瞻 以色列 之聖者、</verse>
				<verse number="8">不望己手所築之壇、不瞻己指所造之物、或木偶、或日像、</verse>
				<verse number="9">是日也、其堅城見棄、若昔於 以色列 人前、林中山上所遺之處、地盡荒蕪、</verse>
				<verse number="10">蓋爾忘施救之上帝、不憶爾有力之磐石、是以樹藝嘉種、植以異枝、</verse>
				<verse number="11">栽培之時、藩之以籬、侵晨使華、惟於憂深痛極之日、其果云亡、○</verse>
				<verse number="12">噫、眾民喧譁、若海濤之漰渤、列邦衝突、若大水之奔騰、</verse>
				<verse number="13">諸國衝突、若多水之奔騰、惟彼叱之、使之遠遁、如山上之秕穅、為風驅逐、又如塵土、隨風轉旋、</verse>
				<verse number="14">暮遭恐怖、未及黎明、已歸無有、是乃刦我者之所得、虜我者之所獲、</verse>
			</chapter>
			<chapter number="18">
				<verse number="1">噫、 古實 河外、鼓翼薨薨之地、</verse>
				<verse number="2">遣使渡海、以葦為舟、浮水而往、曰、爾曹輕捷之使、宜適某國、其人身偉膚潤、立國以來、有威可畏、其民英勇、蹂躪敵國、其地河派分流、</verse>
				<verse number="3">凡爾居世處地者乎、建纛於山之時、爾其觀之、吹角之際、爾其聽之、</verse>
				<verse number="4">耶和華已諭我曰、予在我之居所、安坐靜觀、如日光之炎熇、秋熱之雲霧、</verse>
				<verse number="5">收穫之先、花時已過、葡萄將熟、彼必以鐮删其枝條、翦其藤蔓、</verse>
				<verse number="6">遺與山之鷙鳥、地之野獸、鷙鳥以之度夏、野獸以之御冬、</verse>
				<verse number="7">是時、其人身偉膚潤、立國以來、有威可畏、其民英勇、蹂躪敵國、其地河派分流之邦、具禮奉於萬軍耶和華寄名之所、即 錫安 山也、</verse>
			</chapter>
			<chapter number="19">
				<verse number="1">論 埃及 之預示、○耶和華乘雲、迅臨 埃及 、 埃及 之偶像、必震動於其前、 埃及 之人民喪膽、</verse>
				<verse number="2">我將激 埃及 人攻 埃及 人、兄弟攻兄弟、鄰里攻鄰里、邑攻邑、國攻國、</verse>
				<verse number="3">埃及 人心志衰頹、其謀為我所敗、必詢於偶像、與持呪者、巫覡及術士、</verse>
				<verse number="4">我將委 埃及 人於殘忍之主、使強暴之王制之、萬軍之主耶和華言之矣、○</verse>
				<verse number="5">海水將絕、河涸而乾、</verse>
				<verse number="6">諸川穢臭、河渠耗竭、蘆葦枯槁、</verse>
				<verse number="7">尼羅 河濱草苑、及其田畝、悉遭旱乾、一無所有、</verse>
				<verse number="8">漁人歎息、垂約於河者傷悲、施罟於水者頹敗、</verse>
				<verse number="9">製細枲、織白布者、俱蒙羞恥、</verse>
				<verse number="10">柱石見碎、傭人心憂、○</verse>
				<verse number="11">瑣安 之牧伯愚甚、 法老 有智之謀士、所謀愚蠢、何謂 法老 曰、我乃哲人之後、前王之胤耶、</verse>
				<verse number="12">爾之智者安在、萬軍之耶和華為 埃及 所定者、任其知之以告爾、</verse>
				<verse number="13">瑣安 之牧伯為愚、 挪弗 之牧伯見惑、 埃及 支派之屋隅石、引其民於迷途、</verse>
				<verse number="14">耶和華以悖戾之意、雜於其中、俾 埃及 所為乖謬、若醉人哇吐之際、步履蹁躚、</verse>
				<verse number="15">埃及 首尾、椶枝蘆葦、無一事之可為、○</verse>
				<verse number="16">是日也、 埃及 有如婦女、因萬軍之耶和華揮手其上、恐懼戰慄、</verse>
				<verse number="17">猶大 國必為 埃及 所畏、因萬軍耶和華所定之謀、凡聞道及之者、無不惴恐、○</verse>
				<verse number="18">是日也、 埃及 將有五邑言 迦南 方言、且指萬軍之耶和華而誓、其中一邑、稱曰亡城、或譯日城○</verse>
				<verse number="19">是日也、 埃及 中央必有一壇、以祭耶和華、邊陲必有一柱、以誌耶和華、</verse>
				<verse number="20">於 埃及 地、為萬軍耶和華之兆與證、蓋眾因遭強暴、必呼籲耶和華、彼將遣救者勇者以拯之、</verse>
				<verse number="21">是日也、耶和華必見知於 埃及 、 埃及 人識耶和華、以祭以禮而事之、許願於耶和華而酬之、</verse>
				<verse number="22">耶和華必擊 埃及 、擊之而復醫之、眾則歸附耶和華、彼必聽其所祈而醫之、○</verse>
				<verse number="23">是日也、必有大道、自 埃及 達 亞述 、 亞述 將往 埃及 、 埃及 將往 亞述 、 埃及 亞述 共崇拜焉、○</verse>
				<verse number="24">是日也、 以色列 埃及 亞述 、並列為三、造福斯世、</verse>
				<verse number="25">蓋萬軍之耶和華祝之曰、我民 埃及 、我手所造之 亞述 、為我業之 以色列 、咸蒙福祉、</verse>
			</chapter>
			<chapter number="20">
				<verse number="1">亞述 王 撒珥根 、遣 他珥探 往 亞實突 、攻而破之、</verse>
				<verse number="2">是時耶和華諭 亞摩斯 子 以賽亞 曰、往哉、釋爾腰之麻、解爾足之履、彼乃遵命、裸體跣足而行、</verse>
				<verse number="3">耶和華曰、我僕 以賽亞 三年裸體跣足而行、為預兆異蹟於 埃及 古實 、</verse>
				<verse number="4">如是、 亞述 王必將 埃及 之俘囚、 古實 之俘虜、引之而去、無論老幼、裸體跣足、顯露其臀、以辱 埃及 、</verse>
				<verse number="5">彼嘗以 古實 為望、以 埃及 為榮、必皆驚懼慚怍、</verse>
				<verse number="6">是日也、瀕海之民必曰、我所瞻望、奔赴求助、冀得脫於 亞述 王者、今乃若此、我儕焉能逃免哉、</verse>
			</chapter>
			<chapter number="21">
				<verse number="1">論海濱原野之預示、○其來也、自曠野可畏之地、勢如南方之狂風、猛然掃過、</verse>
				<verse number="2">慘澹之象、見示於我、欺者行其欺、殘者行其殘、 以攔 歟、爾其往哉、 瑪代 歟、爾其圍之、凡彼嗟歎、我盡息之、</verse>
				<verse number="3">我腰痛甚、劬勞若臨產之婦、痛苦而耳無聞、驚懼而目無見、</verse>
				<verse number="4">我心震驚、威烈使我恐怖、黃昏之望、變為戰慄、</verse>
				<verse number="5">設筵席、置守望、式飲式食、牧伯乎、起而膏盾、</verse>
				<verse number="6">主諭我曰、往置守望、有所見、則以告、</verse>
				<verse number="7">若見軍旅乘馬耦行、並有驢駝成羣、則諦聽之、</verse>
				<verse number="8">其人呼聲若獅、曰、主歟、我旦晝常立於戍樓、永夜見置於巡地、</verse>
				<verse number="9">適有軍旅、乘馬耦行而來、語曰、 巴比倫 傾圮矣、傾圮矣、其神之雕像、悉毀於地矣、</verse>
				<verse number="10">我被碾之禾、場上之穀乎、我所聞於萬軍之耶和華、 以色列 之上帝者、已告爾矣、○</verse>
				<verse number="11">論 度瑪 之預示、○有自 西珥 呼我曰、守望者歟、夜如何其、守望者歟、夜如何其、</verse>
				<verse number="12">守望者曰、旦將至、夜亦至、欲問則問、其復來乎、○</verse>
				<verse number="13">論 亞拉伯 之預示、○ 底但 結隊之商旅、爾將宿於 亞拉伯 之叢林、</verse>
				<verse number="14">提瑪 居民攜水迎渴者、以餅迓逃亡、</verse>
				<verse number="15">蓋彼逃於鋒刃、拔出之刀、張挽之弓、兵戎之災、</verse>
				<verse number="16">主諭我曰、期年之內、如傭人之年、 基達 之榮盡絕、</verse>
				<verse number="17">其執弓之勇土、所遺無幾、 以色列 之上帝耶和華言之矣、</verse>
			</chapter>
			<chapter number="22">
				<verse number="1">論異象谷之預示、○爾登屋巔、果何為乎、</verse>
				<verse number="2">充以呼號擾攘之邑、歡樂之城、爾之見殺者、非戮於鋒刃、非亡於戰陳、</verse>
				<verse number="3">爾之民長俱逃、棄弓而遭縛、爾中遠遁而見獲者、悉為俘囚、</verse>
				<verse number="4">故我曰、爾勿我顧、我將痛哭、勿為我民女遭滅、強慰藉我、</verse>
				<verse number="5">是乃萬軍之主耶和華、使異象谷起紛擾、遭蹂躪、迷亂之日、城垣傾圮、呼聲徹於山嶽、</verse>
				<verse number="6">以攔 屬櫜鞬、戎車騎士隨之、 吉珥 露盾、</verse>
				<verse number="7">車盈爾之美谷、騎士列於邑門、</verse>
				<verse number="8">猶大 之蒙已發、是日爾惟林庫之械是望、</verse>
				<verse number="9">爾見 大衛 城垣多有缺處、遂使下沼之水、匯於一區、</verse>
				<verse number="10">核數 耶路撒冷 之第宅、毀其屋宇、葺其城垣、</verse>
				<verse number="11">鑿池於城郭之間、以蓄舊沼之水、然爾未仰望行此事者、未瞻視自昔定此事者、</verse>
				<verse number="12">是日也、萬軍之主耶和華、詔人哭泣哀號、薙髮束麻、</verse>
				<verse number="13">乃見欣喜歡忭、宰牛殺羊、食肉飲酒、曰、毋寧式飲式食、蓋明日死矣、</verse>
				<verse number="14">萬軍之耶和華附耳示我曰、此罪誠不得贖、迨至於死、萬軍之主耶和華言之矣、○</verse>
				<verse number="15">萬軍之主耶和華曰、爾往見掌庫家宰 舍伯那 曰、</verse>
				<verse number="16">爾在此何為、又有何人、致爾鑿墓於高處、為己鑿墓於磐中、鐫琢居所、</verse>
				<verse number="17">耶和華必奮力擲爾於外、加以束縛、</verse>
				<verse number="18">轉爾若丸、投諸廣漠之域、爾貽主室之羞、必死於彼、爾之榮車、亦同在焉、</verse>
				<verse number="19">我將褫爾職、黜爾位、</verse>
				<verse number="20">是日也、我將召我僕 希勒家 子 以利亞敬 、</verse>
				<verse number="21">衣以爾衣、束以爾帶、以爾政付其手、使為 耶路撒冷 居民、與 猶大 家之父、</verse>
				<verse number="22">以 大衛 家之鑰、置於其肩、彼啟則無人閉之、彼閉則無人啟之、</verse>
				<verse number="23">安之如釘、釘於堅處、其位必為父家之榮、</verse>
				<verse number="24">父家之榮、子息胤嗣、與凡器之小者、自盃至罇、悉懸其上、</verse>
				<verse number="25">萬軍之耶和華曰、是日也、釘於堅處之釘不牢、被擊而墜、懸於其上者見絕、耶和華言之矣、</verse>
			</chapter>
			<chapter number="23">
				<verse number="1">論 推羅 之預示、○ 他施 羣舟、爾其號咷、 推羅 荒蕪、罔有第宅、無處可入、自 基提 地顯之矣、</verse>
				<verse number="2">海濱居民、 西頓 航海商賈富之者、爾其寂默、</verse>
				<verse number="3">西曷 之穀、 尼羅 之穡、自海而運、為其所入、彼乃列邦輻輳之區、</verse>
				<verse number="4">西頓 歟、爾其愧怍、蓋海之保障曰、我未劬勞、我未生產、未養壯男、未育幼女、</verse>
				<verse number="5">埃及 聞此風聲、必因之而痛悼、</verse>
				<verse number="6">爾其遷往 他施 、海濱居民、亦當號咷、</verse>
				<verse number="7">此乃爾喜樂之邑、建於上古、民之足跡、及於遠方者乎、</verse>
				<verse number="8">推羅 嘗贈人以冕、其賈為牧伯、其商為世之顯貴、今遇斯事、誰定之者、</verse>
				<verse number="9">萬軍之耶和華定之、以污諸尊榮、而辱斯世之顯者、</verse>
				<verse number="10">他施 女歟、爾其遨遊四方、如 尼羅 四溢、無所約束、</verse>
				<verse number="11">耶和華舉手於海、震動列國、定命毀 迦南 之保障、</verse>
				<verse number="12">曰、 西頓 被虐之處女歟、爾不復歡欣、起往 基提 、在彼亦不獲安、</verse>
				<verse number="13">試觀 迦勒底 地、無有居民、 亞述 人使為野獸之所、建築戍樓、毀其宮室、使為邱墟、</verse>
				<verse number="14">他施 舟歟、爾其號咷、爾之保障傾圮矣、</verse>
				<verse number="15">是時 推羅 為人遺忘者七十年、若一王之期、越七十年、 推羅 則如妓歌、</verse>
				<verse number="16">為人遺忘之妓歟、取琴遊城、巧彈疊唱、令人追憶、</verse>
				<verse number="17">既越七十年、耶和華必眷顧 推羅 、使復其利、縱欲於天下諸國、</verse>
				<verse number="18">其貨與利、將為聖於耶和華、不藏不積、為居於耶和華前者所用、俾得飽食、而衣盛服、</verse>
			</chapter>
			<chapter number="24">
				<verse number="1">耶和華使大地空虛荒蕪、傾而覆之、散其居民、</verse>
				<verse number="2">庶人與祭司、僕與主、婢女與主母、購者與售者、貸人者與貸於人者、取利者與納利者、無不若是、</verse>
				<verse number="3">地將空曠、遍處荒涼、此言耶和華已言之矣、</verse>
				<verse number="4">地悲哀而衰殘、世頹敗而落寞、民中位高者亦頹敗、</verse>
				<verse number="5">地為居民污衊、以其犯法律、違典章、背厥永約、</verse>
				<verse number="6">故地亡於咒詛、處其上者干咎、居民被燬、所餘無幾、</verse>
				<verse number="7">新釀悲哀、葡萄衰殘、心懽愉者、無不慨歎、</verse>
				<verse number="8">播鼗之音息、歡忭之聲寂、鼓琴之樂歇、</verse>
				<verse number="9">不復飲酒而歌、飲者以醇醪為苦、</verse>
				<verse number="10">荒涼之邑傾毀、第宅盡閉、無人得入、</verse>
				<verse number="11">人因乏酒、號呼於衢、喜樂俱晦、境內之歡娛已杳、</verse>
				<verse number="12">城中荒涼、邑門破壞、</verse>
				<verse number="13">地上諸民、將若橄欖之被撼、如摘葡萄之所遺、</verse>
				<verse number="14">彼必揚聲而呼、緣耶和華之威、自海大聲而呼、</verse>
				<verse number="15">是以爾在東隅、當尊榮耶和華、在海中諸島尊榮 以色列 上帝耶和華之名、○</verse>
				<verse number="16">自地之極、我儕聞歌曰、尊榮歸於義者、惟我曰、吾衰矣、吾衰矣、禍哉我也、欺者行其欺、欺者肆其欺、</verse>
				<verse number="17">地上居民歟、驚駭坎阱機檻、悉臨於爾、</verse>
				<verse number="18">逃於驚駭之聲者、必陷於坎阱、出於坎阱者、必罹於機檻、蓋天啟其牖、地震其基、</verse>
				<verse number="19">地盡破壞、地悉崩裂、地大震撼、</verse>
				<verse number="20">若醉人之蹁躚、如懸榻之動搖、負咎甚重、必遭傾覆、而不復起、○</verse>
				<verse number="21">是日也、耶和華罰居高之諸軍於天、懲在世之列王於地、</verse>
				<verse number="22">咸被拘集、如囚聚於囹圄、禁於監獄、歷日既久、則必受罰、</verse>
				<verse number="23">維時、月愧怍、日羞慚、因萬軍之耶和華王於 錫安 山、在 耶路撒冷 、於長者前顯其榮焉、</verse>
			</chapter>
			<chapter number="25">
				<verse number="1">耶和華歟、爾為我之上帝、我尊崇爾、頌美爾名、因爾以信以誠、施行奇事、乃爾自古所擬定者、</verse>
				<verse number="2">爾使衛城為瓦礫、堅城為邱墟、外族之宮、不復為邑、永不再建、</verse>
				<verse number="3">是以強盛之民將尊爾、暴國之邑將畏爾、</verse>
				<verse number="4">在強者肆行殘暴、如狂風衝突牆垣之時、爾為貧窮者之堅城、困乏者難中之保障、狂風中為避所、炎熱時為蔭庇、</verse>
				<verse number="5">爾將息外族之喧譁、若去炎蒸於旱地、止強暴之凱歌、若散酷熱於雲影、</verse>
				<verse number="6">萬軍之耶和華、將於此山、為兆民設肥甘之宴、旨酒之筵、肥甘髓滿、旨酒澄清、</verse>
				<verse number="7">又於此山、盡除蔽萬民之巾、蒙列邦之帕、</verse>
				<verse number="8">滅絕死亡、爰及世世、主耶和華必拭眾面之淚、去其民之辱於天下、耶和華言之矣、○</verse>
				<verse number="9">是日也、將有人曰、此乃我之上帝、我素望之、彼必援我、此乃耶和華、我素望之、因其拯救、歡欣喜樂、</verse>
				<verse number="10">耶和華將按手於此山、惟 摩押 遭蹂躪、若草芥被踐於糞池、</verse>
				<verse number="11">彼將舒手其中、如泅者舒手以游、惟耶和華必抑其驕傲、去其手之機巧、</verse>
				<verse number="12">毀城垣之高臺、覆而下之、至於塵埃、</verse>
			</chapter>
			<chapter number="26">
				<verse number="1">是日也、在 猶大 地、人將歌曰、我有堅城、主以拯救為城為郭、</verse>
				<verse number="2">其闢諸門、俾守信之義民入焉、</verse>
				<verse number="3">心志堅者、因爾是賴、爾保佑之、備極平康、</verse>
				<verse number="4">宜恆賴耶和華、蓋主耶和華為永久之磐、</verse>
				<verse number="5">曾降居高之人、毀崇高之邑、覆之於地、墮之於塵、</verse>
				<verse number="6">人足將踐之、貧窮困乏者之步履蹂躪之、</verse>
				<verse number="7">義人之路正直、正直之主、爾平義人之途、</verse>
				<verse number="8">耶和華歟、我於爾行鞫之道企望爾、我心慕爾名與爾誌、</verse>
				<verse number="9">夜間我心戀慕爾、我衷切求爾、蓋爾行鞫於地時、居世之人學義焉、</verse>
				<verse number="10">惡人雖蒙恩施、猶不學義、在於正直之地、尚復橫行、不顧耶和華之威、</verse>
				<verse number="11">耶和華歟、爾手高舉、而彼不視、惟爾為民熱中、彼將視之而愧、火必燬滅爾敵、</verse>
				<verse number="12">耶和華歟、爾為我備平康、我之所為、皆爾為我為之、</verse>
				<verse number="13">耶和華我上帝歟、爾之外、曾有他主轄我、今惟依爾、稱道爾名、</verse>
				<verse number="14">彼乃死而不甦、為幽魂不復起、爾臨而滅之、泯沒其誌、</verse>
				<verse number="15">爾增益斯民、耶和華歟、爾增益斯民、自獲尊榮、恢廓斯土之境、</verse>
				<verse number="16">耶和華歟、彼於難中尋求爾、受爾懲罰、則奉祈禱、</verse>
				<verse number="17">妊婦臨產痛苦、劬勞而號呼、我儕在爾耶和華前、亦猶是耳、</verse>
				<verse number="18">懷妊劬勞、所產若風、未行拯救於地、未生居世之民、</verse>
				<verse number="19">爾之死者將甦、我之屍身盡起、居塵土者、其醒而歌、因爾之露、乃光澤之露也、地將出其幽魂焉、○</verse>
				<verse number="20">我民其來、入爾室、闔爾門、藏匿須臾、以待忿怒之過、</verse>
				<verse number="21">蓋耶和華出於其所、以罰地上居民之罪、地將暴露其血、被殺之人、不復掩蓋、</verse>
			</chapter>
			<chapter number="27">
				<verse number="1">是日也、耶和華以其堅剛且鉅之刃、罰彼鱷魚、即滑汰之蛇、罰彼鱷魚、即蟠屈之蛇、並戮海中之龍焉、○</verse>
				<verse number="2">是日也、釀酒之葡萄園、爾其歌之、</verse>
				<verse number="3">我耶和華為其守者、時加灌溉、晝夜守之、免遭損害、</verse>
				<verse number="4">我不懷怒、任彼荊棘蒺藜、與我為敵、我往擊之、聚而焚之、</verse>
				<verse number="5">莫若倚我之力、與我和好、尚其與我和好、</verse>
				<verse number="6">日後 雅各 盤根、 以色列 萌芽舒蕊、結實充盈於世、○</verse>
				<verse number="7">耶和華擊之、豈若擊彼擊之者乎、其見殺也、豈若殺之者之見殺乎、</verse>
				<verse number="8">昔爾遷之、譴責從輕、東風大作之日、爾以烈風驅之、</verse>
				<verse number="9">雅各 之愆得宥、其罪見除之果、在於使壇石糜爛如灰、木偶日像、不復樹立、</verse>
				<verse number="10">堅城荒落、為見棄之居所、闃寂無人、猶如曠野、牛犢牧於其處、偃臥而齧條肄、</verse>
				<verse number="11">枝枯被折、婦至燃之、斯民不慧、造之者不加矜恤、成之者不施恩惠、○</verse>
				<verse number="12">是日也、耶和華剝其果實、自大河至 埃及 溪、爾 以色列 人、一一見拾、</verse>
				<verse number="13">是日也、將吹大角、流亡於 亞述 境、驅逐於 埃及 地者、咸來崇拜耶和華、在 耶路撒冷 之聖山、</verse>
			</chapter>
			<chapter number="28">
				<verse number="1">禍哉、 以法蓮 醉者高傲之冠冕、及其美飾之殘花、在膏腴山谷之上、其民沉湎於酒、</verse>
				<verse number="2">耶和華備強有力者、若烈雹狂風、大水四溢、力擲之於地上、</verse>
				<verse number="3">以法蓮 醉者高傲之冠冕、被踐於足下、</verse>
				<verse number="4">其美飾之殘花、在膏腴山谷之上者、若夏前初熟之無花果、見者觀之、摘於手即啖之、</verse>
				<verse number="5">是日也、萬軍之耶和華、為其遺民之榮冕美冠、</verse>
				<verse number="6">為居位行鞫者公義之神、為邑門拒敵者之力、</verse>
				<verse number="7">斯人也、以清酒而搖曳、以醇醪而蹁躚、祭司先知、亦以醇醪而搖曳、皆困於酒、以醇醪而蹁躚、見異象則謬解、行審判則顚蹶、</verse>
				<verse number="8">哇吐盈幾、無地清潔、</verse>
				<verse number="9">彼曰、此人教誰以智、曉誰以道、豈甫斷乳而離懷者耶、</verse>
				<verse number="10">蓋誡加誡、誡加誡、例加例、例加例、在此些須、在彼些須、○</verse>
				<verse number="11">耶和華將以異脣異舌、語於斯民、</verse>
				<verse number="12">昔謂之曰、撫綏困憊、是乃爾之安息、爾之清爽、惟彼不聽、</verse>
				<verse number="13">故耶和華之言、於彼必誡加誡、誡加誡、例加例、例加例、在此些須、在彼些須、致彼仰躓而見折、陷機而被擒、○</verse>
				<verse number="14">爾曹侮慢、而治 耶路撒冷 居民者、其聽耶和華之言、</verse>
				<verse number="15">爾曰、我與死亡結約、與陰府訂盟、凶災流行、不及我身、我恃乎欺誑、匿於虛偽、</verse>
				<verse number="16">主耶和華曰、我置石於 錫安 以為基、乃經驗寶貴之隅石、其址鞏固、信之者不驚惶、</verse>
				<verse number="17">我將以公為繩、以義為準、欺誑之避所、雹必毀之、虛偽之匿所、水必淹之、</verse>
				<verse number="18">爾與死亡所結之約必廢、爾與陰府所訂之盟、必不堅立、凶災流行之時、爾被蹂躪、</verse>
				<verse number="19">每屆流行、必及於爾、朝朝流行、無間晝夜、明曉斯道、惟有悚惶、</verse>
				<verse number="20">榻短不能舒體、被狹不能蔽身、</verse>
				<verse number="21">蓋耶和華興起、如在 比拉心 山、震怒如在 基遍 谷、以行其事、其事非常、且成其功、其功奇異、</verse>
				<verse number="22">故勿侮慢、恐縲絏加嚴、蓋我聞毀滅之命、將行於天下、由於萬軍之主耶和華焉、○</verse>
				<verse number="23">宜傾聽我聲、靜聆我言、</verse>
				<verse number="24">耕而播種者、豈日服於耕乎、豈恆墾而耙其土乎、</verse>
				<verse number="25">既平其地、豈不播小茴香、布大茴香、豈不種小麥於隴、麰麥於畦、粗麥於畔乎、</verse>
				<verse number="26">蓋其上帝示以隨宜、而教誨之、</verse>
				<verse number="27">小茴香非撲以利器、大茴香非碾以車輪、乃以梃擊小茴香、以杖打大茴香、</verse>
				<verse number="28">若夫五穀、豈軋而碎之乎、非也、不恆撲之、雖以車輪碾之、馬蹄踐之、亦不之碎、</verse>
				<verse number="29">此亦出自萬軍之耶和華、其謀奧妙、其智超奇、</verse>
			</chapter>
			<chapter number="29">
				<verse number="1">噫、 亞利伊勒 、 亞利伊勒 、 大衛 張幕之邑歟、任爾年復一年、節期周流、</verse>
				<verse number="2">我必困苦 亞利伊勒 、使有哀哭悲慘、然於我仍為 亞利伊勒 、</verse>
				<verse number="3">我將立營圍爾、築壘困爾、建臺攻爾、</verse>
				<verse number="4">爾必卑降、自地而言、語音喃喃、出於塵埃、有若巫覡、自土地塵埃中、唧唧而語、</verse>
				<verse number="5">爾敵之眾、將如纖塵、強暴之多、將如飛糠、其事成於俄頃、</verse>
				<verse number="6">萬軍之耶和華、將以霹靂、地震轟聲、旋風狂飇、焚燬之火臨之、</verse>
				<verse number="7">凡列邦之眾、擊 亞利伊勒 、攻其保障而苦之者、將如夢寐、若夜間之幻象、</verse>
				<verse number="8">又如飢者夢食、醒而枵腹、渴者夢飲、醒而困憊、其心仍有所欲、列邦之眾攻 錫安 山者、亦若是也、○</verse>
				<verse number="9">爾其愕然驚異、瞀然目盲、沈醉不因清酒、蹁躚非以醇醪、</verse>
				<verse number="10">蓋耶和華以沉睡之神注爾、閉爾之目、即先知也、蒙爾之首、即先見也、</verse>
				<verse number="11">所有啟示、於爾則為緘封之書、或付於識字者曰、請讀之、曰、不能、緘封故也、</verse>
				<verse number="12">或付於不識字者曰、請讀之、曰、我不識字也、○</verse>
				<verse number="13">主曰、斯民以口親我、以脣尊我、而心則遠我、彼之畏我、乃從人所授之命耳、</verse>
				<verse number="14">故我將行奇事於斯民、奇之最奇、智者亡其智、聰者蔽其聰、○</verse>
				<verse number="15">深匿其謀於耶和華前、行事於暗者曰、誰見我、誰識我、禍哉斯人、</verse>
				<verse number="16">異哉、爾之乖戾也、豈可視陶人若泥乎、受造之物、豈可論造之者曰、彼未造我、被摶之器、豈可論摶之者曰、彼無聰明、○</verse>
				<verse number="17">歷時無幾、 利巴嫩 非變為良田、良田非稱為叢林乎、</verse>
				<verse number="18">是日也、聾者得聞書言、瞶者之目、自幽暗晦冥而得見、</verse>
				<verse number="19">卑微之輩、因耶和華而增歡欣、貧乏之人、緣 以色列 之聖者而得喜樂、</verse>
				<verse number="20">蓋強暴者已滅、侮慢者已亡、乘機為惡者盡絕、</verse>
				<verse number="21">彼以言罪人、設機檻以陷邑門督過者、以虛事屈義人、</verse>
				<verse number="22">是以贖 亞伯拉罕 之耶和華、論 雅各 家曰、 雅各 今不懷慚、其容亦不失色、</verse>
				<verse number="23">惟彼諸子、見我手所作於其中、則必以我名為聖、尊崇 雅各 之聖者、敬畏 以色列 之上帝、</verse>
				<verse number="24">中心昏謬者得聰慧、怨尤者受教誨焉、</verse>
			</chapter>
			<chapter number="30">
				<verse number="1">耶和華曰、悖逆之子、設謀不由我意、結約不依我神、致罪加罪、</verse>
				<verse number="2">起往 埃及 、未請示於我口、惟 以法 老為保障、託 埃及 之蔭庇、禍哉其人、</verse>
				<verse number="3">法老 之保障、必為爾之羞辱、 埃及 之蔭庇、必為爾之愧恥、</verse>
				<verse number="4">彼之牧伯已在 瑣安 、使者已至 哈內斯 、</verse>
				<verse number="5">必因其民不能裨益、而懷羞恥、斯民不為輔助、不為裨益、乃為愧為辱也、○</verse>
				<verse number="6">論南方牲畜之預示、○經歷艱難困苦之域、其地出牝獅牡獅、蝮蛇飛火蛇、載其輜重於驢背、負其貨財於駝峯、以饋不能益己之民、</verse>
				<verse number="7">埃及 之助、虛偽無益、故名之曰 拉哈伯 、兀坐不動、○</verse>
				<verse number="8">爾其往至民前、錄之於簡、筆之於書、以傳於後、永世靡暨、</verse>
				<verse number="9">此乃悖逆之民、言誑之子、不聽耶和華之訓、</verse>
				<verse number="10">謂先見曰、無庸先見、謂先知曰、勿以正直相示、以婉言語我、以虛誕告我、</verse>
				<verse number="11">舍其路、離其途、使 以色列 之聖者、不復在於我前、</verse>
				<verse number="12">故 以色列 之聖者曰、爾輕視斯言、惟暴虐乖戾是恃、</verse>
				<verse number="13">爾之罪愆、若高垣將傾、凸而有隙、俄頃之間、突然而圮、</verse>
				<verse number="14">必見破壞、猶陶器之被毀、碎之弗惜、不得一片、用以取火於爐、汲水於井、</verse>
				<verse number="15">主耶和華、 以色列 之聖者曰、爾之得救、在於回轉安處、爾之得力、在於寧靜信賴、惟爾不欲、</verse>
				<verse number="16">爾曰、不然、我將乘馬而奔、故爾必奔、又曰、我乘迅疾之騎、故追爾者亦迅疾焉、</verse>
				<verse number="17">一人叱咤、而千人逃、五人叱咤、而眾人遁、迨爾所遺、如山巔之竿、嶺上之旌、</verse>
				<verse number="18">然耶和華必姑待以惠爾、居崇高以恤爾、蓋耶和華乃公義之上帝、凡望之者、咸蒙福祉、○</verse>
				<verse number="19">斯民必居於 錫安 、在 耶路撒冷 、不復哭泣、主必因爾呼籲、施恩於爾、有聞斯應、</verse>
				<verse number="20">主雖供爾以患難之餅、與艱苦之水、而爾師傅不復藏匿、爾必目睹之、</verse>
				<verse number="21">爾或偏於左、偏於右、耳中必聞有聲、在爾後曰、此乃道路、爾其由之、</verse>
				<verse number="22">爾必衊爾雕像所飾之銀、鑄像所包之金、擲之若穢物、謂之曰去、</verse>
				<verse number="23">爾播種於地、主必降雨、賜爾田產之糧、既阜且豐、是日爾之羣畜、必牧於廣苑、</verse>
				<verse number="24">耕田牛驢、必食佳穀、淨以鍫杈、加之以鹽、</verse>
				<verse number="25">大行殺戮之日、臺榭傾圮之時、高山峻嶺、各有澗溪流川、</verse>
				<verse number="26">耶和華裹其民之創、醫其扑傷之日、月光皎若日光、日光加以七倍、如七日之朗曜、○</verse>
				<verse number="27">耶和華之名自遠方而來、烈怒炎炎、濃煙上騰、口盈忿氣、舌如烈火、</verse>
				<verse number="28">其氣如河漲溢、高及於項、以盪滅之篩篩萬國、導諸民於迷途、若以勒拑其口、</verse>
				<verse number="29">爾將謳歌、如守聖節之夕、中心歡樂、如人吹笛而赴耶和華之山、詣 以色列 之磐、</verse>
				<verse number="30">耶和華必令人聞其威聲、且見其臂力、及忿怒、烈火、暴雨、巨風、冰雹、</verse>
				<verse number="31">亞述 因聞耶和華之聲而恐惶、彼必以其杖擊之、</verse>
				<verse number="32">耶和華每以所定之杖擊之、人則擊鼓彈琴、彼必揮拳、戰而攻之、</verse>
				<verse number="33">蓋 陀斐特 設自古昔、為王而備、深之廣之、積多薪、蓄以火、耶和華之氣、若硫磺之流而燃之、</verse>
			</chapter>
			<chapter number="31">
				<verse number="1">彼往 埃及 求助、恃其車馬之眾、驍騎之強、不仰望 以色列 之聖者、不尋求耶和華、禍哉其人、</verse>
				<verse number="2">然耶和華亦有明智、必降災禍、不食其言、必興起以攻作惡之家、與助惡之輩、</verse>
				<verse number="3">埃及 族、人也、非神也、其馬、肉也、非靈也、迨耶和華舉手、則助者躓、受助者仆、同歸滅亡、</verse>
				<verse number="4">耶和華諭我曰、譬彼壯獅稚獅、護食而吼、雖召羣牧攻之、究不以其呼聲而懼、不以其鼓譟而伏、如是、萬軍之耶和華必蒞臨、戰於 錫安 山、及其峻嶺、</verse>
				<verse number="5">譬彼飛鳥、迴翔顧雛、如是、萬軍之耶和華、必扞衛 耶路撒冷 、護庇而拯救之、踰越而保存之、</verse>
				<verse number="6">以色列 人歟、昔爾逆之已甚、今其歸之、</verse>
				<verse number="7">是日也、人必各棄其金銀之偶像、即己手所造、以干罪者、</verse>
				<verse number="8">亞述 必見仆於刃、非由於人、被吞於刃、非由於眾、彼必因刃而遁、而其少壯服役作苦、</verse>
				<verse number="9">其磐石因驚惶而廢、其牧伯緣旌旆而懼、有火在 錫安 、有爐在 耶路撒冷 之耶和華言之矣、</verse>
			</chapter>
			<chapter number="32">
				<verse number="1">將有一王以義而王、牧伯以公為治、</verse>
				<verse number="2">其人若逃狂風之所、若避暴雨之區、若川流之水、在旱乾之處、若巨磐之蔭、在困人之地、</verse>
				<verse number="3">見者目不瞀、聽者耳必聰、</verse>
				<verse number="4">心躁者通乎知識、口吃者暢於言辭、</verse>
				<verse number="5">愚魯者不復稱高明、慳吝者不復稱慷慨、</verse>
				<verse number="6">蓋愚魯者出言愚昧、心懷妄為、致行邪僻、謬言以逆耶和華、使飢者枵腹、渴者絕飲、</verse>
				<verse number="7">慳吝之徒、其術邪惡、其謀詭譎、以誑言滅卑者、害正言之貧人、</verse>
				<verse number="8">惟高明者所謀高明、恆處高明、○</verse>
				<verse number="9">爾安逸之婦歟、起聽我聲、爾無慮之女歟、傾聽我言、</verse>
				<verse number="10">歷有年餘、無慮之婦、必將驚擾、因葡萄無所獲、穀實無可收、</verse>
				<verse number="11">安逸之婦、爾其戰慄、無慮之女、爾其驚擾、解衣裸體、腰束以麻、</verse>
				<verse number="12">將因嘉美之田疇、繁實之葡萄、而椎厥胸、</verse>
				<verse number="13">我民之田、歡娛之邑、喜樂之第、徧生荊棘蒺藜、</verse>
				<verse number="14">宮闕荒涼、邑眾離散、山莊戍樓、永為窟穴、野驢悅其地、羣畜牧其間、</verse>
				<verse number="15">迨神自上臨我、曠野變為良田、良田稱為叢林、</verse>
				<verse number="16">正直處於曠野、公義居於良田、</verse>
				<verse number="17">義之功乃和、義之效乃安與信、迄於永世、</verse>
				<verse number="18">我民將居綏安之宅、穩固之室、清靜憩息之所、</verse>
				<verse number="19">維彼叢林、必雨雹而摧之、維彼城邑、必盡毀而下之、</verse>
				<verse number="20">爾曹播種諸水之濱、驅牛驢於彼者、福矣、</verse>
			</chapter>
			<chapter number="33">
				<verse number="1">未被虐而虐人、未被欺而欺人、禍哉其人、爾虐人甫畢、則被虐、爾欺人甫畢、則被欺、</verse>
				<verse number="2">耶和華歟、施恩於我、我仰望爾、每晨為我臂助、難中為我拯救、</verse>
				<verse number="3">聞厥喧譁、眾民逃遁、爾既興起、列邦渙散、</verse>
				<verse number="4">爾之貨財被掠、若螣食禾、人趨赴之、如蝗之躍、</verse>
				<verse number="5">耶和華乃至上、居於崇高、以公以義、徧滿 錫安 、</verse>
				<verse number="6">爾之時日、必享綏安、拯救智慧、知識俱富、寅畏耶和華、為爾之寶、○</verse>
				<verse number="7">民中之傑、哀號於外、求成之使、哭泣悲傷、</verse>
				<verse number="8">通衢荒寂、行旅絕迹、敵爽盟約、藐視城邑、不顧人民、</verse>
				<verse number="9">此地愁慘頹敗、 利巴嫩 慚怍枯槁、 沙崙 成為荒野、 巴珊 迦密 、林木凋殘、</verse>
				<verse number="10">耶和華曰、我今崛起、我今勃興、我今高舉、</verse>
				<verse number="11">爾將孕秕穅、產草芥、爾氣乃火、焚燬己身、</verse>
				<verse number="12">列邦如被焚之灰、猶已刈之荊棘、見燬於火、○</verse>
				<verse number="13">我之行為、遠者宜聞之、我之能力、近者宜識之、</verse>
				<verse number="14">錫安 之罪人恐懼、不虔之輩戰慄、曰、我儕孰能與烈火同居、與不滅之火並處、</verse>
				<verse number="15">惟行義而言正、鄙視悖入之利、揮手不受賄賂、塞耳不聽流血之謀、閉目不睹邪惡之事、</verse>
				<verse number="16">其人必居崇高、磐石之固、為其保障、其糧不絕、其水不乏、○</verse>
				<verse number="17">君王之榮、爾將目睹、疆域之廣、爾必見之、</verse>
				<verse number="18">爾追憶已往之危懼、意謂會計者安在、權衡者安在、核計戍樓者安在、</verse>
				<verse number="19">強悍之民、辭旨深邃、爾所不明、鴃舌之語、爾所不通、不復見之、</verse>
				<verse number="20">試觀於 錫安 、我守節期之邑、爾目將見 耶路撒冷 為安居之所、不遷之幕、其橛永不拔、其索皆不斷、</verse>
				<verse number="21">耶和華在彼顯其威嚴、與我相偕、有若大河巨川、無舟楫往來、無艨艟經過、</verse>
				<verse number="22">蓋鞫我者耶和華、授律者耶和華、君我者耶和華、彼必救我、</verse>
				<verse number="23">惟今爾舟之纜悉解、桅底不能固、風帆不能揚、掠物眾多而被分、跛者取其財、</verse>
				<verse number="24">時至、居民不曰余病矣、寓其中者、愆尤得赦焉、</verse>
			</chapter>
			<chapter number="34">
				<verse number="1">列邦歟、爾其就而聽之、萬民歟、爾其聆之、世與充其間者、地與凡所產者、咸宜聽焉、</verse>
				<verse number="2">蓋耶和華怒乎列邦、忿其全軍、俾歸淪亡、付之殺戮、</verse>
				<verse number="3">死者見擲、尸腥上騰、血漬諸山、</verse>
				<verse number="4">天象俱消、天卷若卷、萬象凋殘、若葡萄葉之墮、若無花果樹枯葉之隕、</verse>
				<verse number="5">我刃足飲於天、將臨 以東 、及我所詛之民、而審鞫之、</verse>
				<verse number="6">耶和華之刃盈以血、潤以脂、即羔羊山羊之血、牡羊腎之脂、緣耶和華有祀事於 波斯拉 、行大戮於 以東 地、</verse>
				<verse number="7">野牛與犢、以及牡牛、同就死地、其地因血而醉、其土因脂而腴、</verse>
				<verse number="8">蓋耶和華有復仇之日、為 錫安 之故、有報施之年、</verse>
				<verse number="9">以東 諸溪變為瀝青、土壤化為硫磺、其地成為已燃之瀝青、</verse>
				<verse number="10">晝夜不熄、恆久煙騰、歷代荒蕪、無人經過、迄於永世、</verse>
				<verse number="11">鵜鶘毛蝟居之、鴟鴞烏鴉棲之、耶和華將於其上、施以混沌之繩、空曠之準、</verse>
				<verse number="12">召其顯者嗣國、而乏其人、牧伯歸於無有、</verse>
				<verse number="13">荊榛生於宮闕、蒺藜枳棘殖於堅城、為野犬之穴、鴕鳥之苑、</verse>
				<verse number="14">野獸與豺狼相遇、野羊呼其同儕、魑魅據為憩所、</verse>
				<verse number="15">箭蛇穴之、涵淹卵育、聚子腹下、鷙鳥羣集、雌雄匹配、</verse>
				<verse number="16">爾其察耶和華之書而誦之、在此罔缺、無有不偶、耶和華口已命之、其神已集之、</verse>
				<verse number="17">耶和華為之掣籤、親手以繩分予之、永為彼有、歷世居之、</verse>
			</chapter>
			<chapter number="35">
				<verse number="1">曠野旱地、必將歡樂、沙漠欣喜、若玫瑰之舒蕊、</verse>
				<verse number="2">其花茂盛、喜樂謳歌、必得 利巴嫩 之榮、 迦密 沙崙 之美、將見耶和華之榮耀、我上帝之高美、○</verse>
				<verse number="3">宜堅痿弱之手、固顫動之膝、</verse>
				<verse number="4">告心怯者曰、強乃志、勿畏葸、爾之上帝、將以復仇而臨、行上帝之復仇、彼必至而救爾、</verse>
				<verse number="5">維時、瞽者目啟、聾者耳通、</verse>
				<verse number="6">跛者如鹿踴躍、瘖者鼓舌謳歌、有水湧於曠野、有河流於沙漠、</verse>
				<verse number="7">炎熱之沙磧、變為池沼、旱乾之土宇、遍有源泉、野犬棲止之所、必有草萊蘆葦、</verse>
				<verse number="8">將有大道、稱為聖路、不潔之輩、弗克經行、惟為主民所備、行是路者、雖愚不迷、</verse>
				<verse number="9">在彼無獅、猛獸不登其上、人弗之遇、惟蒙贖者履之、</verse>
				<verse number="10">耶和華所救者必歸、謳歌而至 錫安 、其首永戴喜樂、咸得愉悅懽忭、憂戚欷歔、悉歸烏有、</verse>
			</chapter>
			<chapter number="36">
				<verse number="1">希西家 王十四年、 亞述 王 西拿基立 、上攻 猶大 諸堅城取之、</verse>
				<verse number="2">遣 拉伯沙基 統率大軍自 拉吉 至 耶路撒冷 、攻 希西家 王、立於上沼之溝旁、漂工田之大路、</verse>
				<verse number="3">希勒家 子家宰 以利亞敬 、與繕寫 舍伯那 、及 亞薩 子史官 約亞 、俱出見之、</verse>
				<verse number="4">拉伯沙基 謂之曰、其告 希西家 、大王 亞述 王云、爾所恃者何耶、</verse>
				<verse number="5">爾言有謀有勇、足以為戰、我則謂此乃虛語耳、爾今恃誰而叛我、</verse>
				<verse number="6">爾恃 埃及 、彼乃折葦之杖、人若賴之、必刺其手、凡恃 埃及 王 法老 者若是、</verse>
				<verse number="7">若告我曰、我恃我之上帝耶和華、 希西家 非廢其崇邱與壇、命 猶大 及 耶路撒冷 人、於此一壇崇拜乎、</verse>
				<verse number="8">今請以質、予我主 亞述 王、若能備斯騎馬者、我則予爾馬二千、</verse>
				<verse number="9">不然、曷能禦我主之僕、軍長至微之一、豈恃 埃及 、得其車騎耶、</verse>
				<verse number="10">今我上攻此地而滅之、豈無耶和華之旨乎、耶和華乃命我曰、上攻此地而滅之、○</verse>
				<verse number="11">以利亞敬 與 舍伯那 約亞 、謂 拉伯沙基 曰、請以 亞蘭 方言語爾僕、我儕識之、勿以 猶大 方言、使城上之民聞之、</verse>
				<verse number="12">拉伯沙基 曰、我主遣我、豈以此言僅告爾主及爾乎、非亦告坐於城上、將同爾食己矢、飲己溺之人乎、</verse>
				<verse number="13">拉伯沙基 遂立、用 猶大 方言、大聲呼曰、爾曹其聽大王 亞述 王之言、</verse>
				<verse number="14">王曰、勿為 希西家 所欺、彼不能救爾、</verse>
				<verse number="15">勿聽 希西家 使爾恃耶和華曰耶和華必救我、此城必不付於 亞述 王手、</verse>
				<verse number="16">勿聽 希西家 、蓋 亞述 王曰、爾當與我修好、出而降我、則可各食己之葡萄、及無花果、各飲己井之水、</verse>
				<verse number="17">迨我來遷爾至一地、如爾故土、有穀有酒、有食品、有葡萄園、</verse>
				<verse number="18">爾其慎之、免受 希西家 之勸曰、耶和華必救我儕也、夫列邦之神、有一曾拯其國、脫於 亞述 王手乎、</verse>
				<verse number="19">哈馬 亞珥拔 之神安在、 西法瓦音 之神安在、凡此、曾拯 撒瑪利亞 脫於我手乎、</verse>
				<verse number="20">列邦之神、誰拯其國脫於我手、耶和華能拯 耶路撒冷 脫於我手乎、</verse>
				<verse number="21">眾默然、不答一詞、蓋王命勿答之、</verse>
				<verse number="22">希勒家 子家宰 以利亞敬 、與繕寫 舍伯那 、及 亞薩 子史官 約亞 、自裂其衣、詣 希西家 、 以拉伯沙基 言告之、</verse>
			</chapter>
			<chapter number="37">
				<verse number="1">希西家 王聞之、自裂其衣、披麻入耶和華室、</verse>
				<verse number="2">遣家宰 以利亞敬 、繕寫 舍伯那 、及祭司之長者、俱披麻、往見 亞摩斯 子先知 以賽亞 、</verse>
				<verse number="3">謂之曰、 希西家 云、今乃急難譴責羞辱之日、子臨產、而無力出之、</verse>
				<verse number="4">亞述 王遣 拉伯沙基 侮維生之上帝、爾上帝耶和華或聞其言、加以譴責、請爾為此遺民祈禱、</verse>
				<verse number="5">希西家 王之臣僕、遂詣 以賽亞 、</verse>
				<verse number="6">以賽亞 謂之曰、其告爾主曰、耶和華云、爾聞 亞述 王臣僕侮我之言、勿懼、</verse>
				<verse number="7">我將以靈置於其衷、俾其聞風、而歸故土、在彼使仆於刃、○</verse>
				<verse number="8">拉伯沙基 聞 亞述 王已去 拉吉 、遂返、遇其適攻 立拿 、</verse>
				<verse number="9">亞述 王聞 古實 王 特哈加 出、欲與之戰、乃遣使見 希西家 曰、</verse>
				<verse number="10">當告 猶大 王 希西家 云、爾所恃之上帝、謂 耶路撒冷 必不付於 亞述 王手、爾勿為其所欺、</verse>
				<verse number="11">亞述 列王之待諸國、施行翦滅、爾既聞之、而爾能得免乎、</verse>
				<verse number="12">我祖所滅之邦、若 歌散 、 哈蘭 、 利色 、及居 提拉撒 之 伊甸 族、彼之諸神、曾救之乎、</verse>
				<verse number="13">哈馬 王、 亞珥拔 王、 西法瓦音 邑之王、 希拿 王、 以瓦 王、均安在哉、</verse>
				<verse number="14">希西家 自使者手、接書讀之、遂上耶和華室、展於耶和華前、</verse>
				<verse number="15">禱耶和華曰、</verse>
				<verse number="16">居基路伯上、萬軍之耶和華、 以色列 之上帝歟、天下萬國、惟爾為上帝、天地為爾所造、</verse>
				<verse number="17">耶和華歟、側耳而聽、耶和華歟、啟目而視、 西拿基立 遣使侮維生之上帝、請聽其言、</verse>
				<verse number="18">耶和華歟、 亞述 列王毀滅列邦、荒其土地、誠有此事、</verse>
				<verse number="19">投其神於火、蓋其神非神、乃木石、人手所造、故得而毀滅之、</verse>
				<verse number="20">我之上帝耶和華歟、拯我脫於其手、俾天下萬國、咸知惟爾為耶和華、○</verse>
				<verse number="21">亞摩斯 子 以賽亞 、遣人告 希西家 曰、 以色列 之上帝耶和華云、爾以 亞述 王 西拿基立 故、而禱於我、</verse>
				<verse number="22">耶和華指 亞述 王云、 錫安 之處子藐視爾、姍笑爾、 耶路撒冷 女向爾搖首、</verse>
				<verse number="23">爾所侮所謗者為誰、向誰揚爾聲、高爾目、乃 以色列 之聖者也、</verse>
				<verse number="24">爾藉臣僕侮主、曰我率眾車陟於山巔、至 利巴嫩 之深處、伐其香柏之高者、松木之美者、將入其境之極處、即腴壤之森林、</verse>
				<verse number="25">我已掘地而飲水、將以足掌涸竭 埃及 之河、</verse>
				<verse number="26">耶和華曰、爾豈未聞我於元始所為、上古所定、今則成之、使爾毀堅城為瓦礫、</verse>
				<verse number="27">故其居民力微、驚惶羞愧、如田草、如青蔬、如屋上之草、如未長之禾、</verse>
				<verse number="28">爾之居處、爾之出入、及向我之暴怒、我悉知之、</verse>
				<verse number="29">因爾向我暴怒、及爾狂傲之聲、達於我耳、我必置鈎於爾鼻、置勒於爾口、使循原途而返、</verse>
				<verse number="30">希西家 乎、必有其徵、今歲食田所自生者、明年食其所復生者、迨及三年、可稼可穡、植葡萄園、而食其果、</verse>
				<verse number="31">猶大 家免難之遺民、必下盤根、而上結實、</verse>
				<verse number="32">將有遺民出自 耶路撒冷 、免難之人出自 錫安 山、萬軍之耶和華熱中、必成斯事、</verse>
				<verse number="33">故耶和華指 亞述 王曰、彼必不至此城、不射一矢於彼、不執干至其前、不築壘以攻之、</verse>
				<verse number="34">必循原途而返、不至此城、耶和華言之矣、</verse>
				<verse number="35">蓋我為己、及我僕 大衛 故、必扞衛此城、以拯救之、○</verse>
				<verse number="36">維時、耶和華之使者出、在 亞述 營、擊其人十八萬五千、晨起視之、乃屍而已、</verse>
				<verse number="37">亞述 王 西拿基立 遂去而返、居於 尼尼微 、</verse>
				<verse number="38">崇拜其神於 尼斯洛 廟時、其子 亞得米勒 與 沙利色 、以刃弒之、遁於 亞拉臘 地、其子 以撒哈頓 嗣位、</verse>
			</chapter>
			<chapter number="38">
				<verse number="1">維時、 希西家 遘疾瀕死、 亞摩斯 子先知 以賽亞來 見之、曰、耶和華云、爾當處置家事、蓋爾必死、不得生存、</verse>
				<verse number="2">希西家 面壁、禱耶和華曰、</verse>
				<verse number="3">耶和華歟、求爾垂念、我在爾前、行為誠實、心志專一、行爾所悅、遂哭甚哀、</verse>
				<verse number="4">耶和華諭 以賽亞 曰、</verse>
				<verse number="5">往告 希西家 曰、爾祖 大衛 之上帝耶和華云、我已聞爾禱、見爾淚、必增爾壽十五年、</verse>
				<verse number="6">且救爾與此城、脫於 亞述 王手、扞衛此城、</verse>
				<verse number="7">耶和華必成所言、有其徵焉、</verse>
				<verse number="8">亞哈斯 日晷已進之影、我將使之退十度、於是已進之日、循晷而退十度、○</verse>
				<verse number="9">猶大 王 希西家 遘疾既愈、乃筆之曰、</verse>
				<verse number="10">我嘗自謂、我日當午、將入陰府之門、絕我餘齡、</verse>
				<verse number="11">又曰、我將於生存之地、不復見耶和華、與幽魂同處、不再見世人、</verse>
				<verse number="12">我室被撤而遷移、若牧者之帳幕、我捲我生、若織者之捲布、爾必斷我於機、旦夕終我之命、</verse>
				<verse number="13">我靜默至旦、爾折我骨若獅、旦夕終我之命、</verse>
				<verse number="14">我之呢喃、如燕如鶴、我之哀鳴、有若班鳩、瞻望目疲、耶和華歟、我遭愁苦、爾其保余、</verse>
				<verse number="15">我尚何言、彼語我者、已成之矣、因我中心之苦、必以謙遜度我餘年、</verse>
				<verse number="16">主歟、人之生也在此、我神之存在此、爾其醫我、使我得生、</verse>
				<verse number="17">我遭痛苦、致獲平康、爾因愛我魂、出我於淪亡之坑坎、擲我罪於爾後、</verse>
				<verse number="18">陰府不能頌美爾、死亡不能讚揚爾、入坑坎者、不得望爾之誠實、</verse>
				<verse number="19">惟生者始頌美爾、如我今日然、爾之誠實、父示於子、</verse>
				<verse number="20">耶和華將拯救我、故我儕畢生絃歌於耶和華室、○</verse>
				<verse number="21">以賽亞 曾曰、取一無花果餅為膏、置於瘡痍必愈、</verse>
				<verse number="22">希西家 曰、我登耶和華室、有何徵乎、</verse>
			</chapter>
			<chapter number="39">
				<verse number="1">維時、 巴比倫 王、 巴拉但 子 米羅達巴拉但 、聞 希西家 遘疾而愈、致書饋禮、</verse>
				<verse number="2">希西家 因使者而悅、以其府庫之寶物、金銀、香品、寶膏、與武庫之器械、及所藏之寶物、悉示之、凡宮闈暨全國所有者、無不示之、</verse>
				<verse number="3">先知 以賽亞 詣 希西家 王曰、斯人何言、奚自而來、 希西家 曰、來自遠方、即 巴比倫 也、</verse>
				<verse number="4">曰、彼於爾室、所見何物、 希西家 曰、凡我室中所有、彼悉觀之、我之寶藏、無不示之、</verse>
				<verse number="5">以賽亞 曰、宜聽萬軍耶和華之言、</verse>
				<verse number="6">其日將至、爾室中所有者、與爾列祖至今所積者、必遷至 巴比倫 、不遺一物、耶和華言之矣、</verse>
				<verse number="7">爾所生諸子中、必有被虜、在 巴比倫 王宮為宦豎、</verse>
				<verse number="8">希西家 謂 以賽亞 曰、爾所傳耶和華之言善矣、又曰、蓋我尚存之日、必得綏安穩固、</verse>
			</chapter>
			<chapter number="40">
				<verse number="1">爾之上帝曰、爾其慰藉、慰藉我民、</verse>
				<verse number="2">以善言慰 耶路撒冷 、告以彼之戰事已終、其罪已赦、因諸愆尤、倍受責罰於耶和華之手、○</verse>
				<verse number="3">有聲呼云、在於曠野、備耶和華之道、在於荒墟、治我上帝之徑、</verse>
				<verse number="4">諸谷填之、山阜卑之、崎嶇平之、坎坷治之、</verse>
				<verse number="5">耶和華將顯其榮、凡有血氣者、皆得見之、耶和華口言之矣、</verse>
				<verse number="6">有聲曰、當號呼、曰、我呼云何、曰、凡有血氣者如草、其美容如田野之花、</verse>
				<verse number="7">草枯花凋、蓋耶和華以氣噓之、斯民誠如草也、</verse>
				<verse number="8">草枯花凋、惟我上帝之言永存、○</verse>
				<verse number="9">以嘉音報於 錫安 者、其陟高山、以嘉音報於 耶路撒冷 者、其揚厥聲、力揚之、勿畏葸、告 猶大 諸邑云、觀爾上帝、</verse>
				<verse number="10">主耶和華將蒞臨、施厥大能、手握重權、加以賞賚、行其報施、</verse>
				<verse number="11">如牧飼羊、手集羔羊、而抱於懷、徐導哺乳之牝羊、○</verse>
				<verse number="12">誰掬掌以測海、布指以度天、斗量塵寰、權山衡嶽、</verse>
				<verse number="13">誰度耶和華之心、為其謀士、而訓迪之、</verse>
				<verse number="14">誰與參議、誰為其師、訓以智慧、誨以公正之途、導以通達之路、</verse>
				<verse number="15">其視列國、若器中之滴水、若衡上之微塵、其移島嶼、若徙纖微之物、</verse>
				<verse number="16">欲獻燔祭、 利巴嫩 林不足以焚、其中百獸不敷厥用、</verse>
				<verse number="17">在於其前、萬國若無、視為空曠虛無、</verse>
				<verse number="18">如是、爾曹以誰比上帝、以何象像之、</verse>
				<verse number="19">工鑄偶像、金工包之以金、為製銀鏈、</verse>
				<verse number="20">惟彼貧乏、不能取此以獻、則選不朽之木、而覓巧工、俾作雕像、堅立不移、</verse>
				<verse number="21">爾豈未知、豈未聞之、自元始豈未傳爾、自輿地肇基時、爾豈未悟耶、</verse>
				<verse number="22">上帝坐於寰宇、視民若蟿、布天猶幬、張之若可居之幕、</verse>
				<verse number="23">使牧伯歸烏有、地上之士師為虛浮、</verse>
				<verse number="24">彼也甫植甫種、其根甫盤於土、上帝吹之、則皆枯槁、旋風飄之、有若草芥、</verse>
				<verse number="25">聖者曰、爾以誰擬我、使之等我、</verse>
				<verse number="26">爾其仰觀、凡此天象、為誰所造、誰核其數、而導之出、悉呼其名、因有大能大力、無不應命、○</verse>
				<verse number="27">雅各 歟、曷言我之途隱於耶和華、 以色列 歟、曷言我之冤未見理於我上帝乎、</verse>
				<verse number="28">爾豈未知、豈未聞乎、永生之上帝耶和華、創造地極者、不倦不疲、其智莫測、</verse>
				<verse number="29">困憊者賜 以力 、荏弱者增其能、</verse>
				<verse number="30">少者必疲倦、壯者必顚躓、</verse>
				<verse number="31">惟仰賴耶和華者、必補其力、如鷹展翼而上、疾趨弗倦、奔走弗疲、</verse>
			</chapter>
			<chapter number="41">
				<verse number="1">島嶼之眾、宜緘口於我前、列國之民、當補其力、進而致詞、爾我共同辯論、</verse>
				<verse number="2">誰使一人起於東方、以義召之、至其足下、俾服列國、制列王、使其刃如塵埃、使其弓如草芥、</verse>
				<verse number="3">其人追敵、於彼足跡未經之途、安然而往、</verse>
				<verse number="4">誰為之、誰成之、誰自元始命定萬代、我耶和華也、始我也、終亦我也、</verse>
				<verse number="5">島嶼之眾、見之而懼、地極之民、無不戰慄、咸來會集、</verse>
				<verse number="6">互相輔助、互相勸勉、曰壯乃心、</verse>
				<verse number="7">木工勉金工、司錘磨光者、勉擊砧者、論銲工曰、銲則善矣、遂釘之以釘、使不動搖、○</verse>
				<verse number="8">我僕 以色列 、我所選之 雅各 、我友 亞伯拉罕 之裔歟、</verse>
				<verse number="9">我自地極援爾、自天涯召爾、謂曰、爾乃我僕、我已簡爾、未嘗遺棄、</verse>
				<verse number="10">勿畏葸、以我偕爾、勿恇怯、以我為爾上帝、我必鞏固爾、輔助爾、以我公義之右手扶持爾、</verse>
				<verse number="11">憾爾者必蒙羞抱愧、敵爾者必若無物、而就滅亡、</verse>
				<verse number="12">攻爾者、爾將尋而弗得、鬥爾者、必歸烏有、</verse>
				<verse number="13">我耶和華爾之上帝、必攜爾右手、謂爾曰、勿懼、我輔助爾、</verse>
				<verse number="14">耶和華曰、若蚓之 雅各 、 以色列 人歟、勿懼、我必助爾、救贖爾者、乃 以色列 之聖者也、</verse>
				<verse number="15">我將使爾為打穀之新器、利而有齒、以打諸山、至成虀粉、使諸崗如粃糠、</verse>
				<verse number="16">爾必簸之、風必揚之、狂風散之、惟爾因耶和華而樂、為 以色列 之聖者而誇、</verse>
				<verse number="17">維被貧乏、求水不得、口渴舌燥、我耶和華必俞允之、 以色列 之上帝必不棄之、</verse>
				<verse number="18">我將濬河於童山、出泉於幽谷、使曠野成池沼、旱地為源泉、</verse>
				<verse number="19">在於曠野、我必植香柏木、皂莢木、岡拈木、橄欖木、在於沙漠、我必植松木、杉木、黃楊木、</verse>
				<verse number="20">使人見之而知、思之而悟、此乃耶和華之手所為、 以色列 之聖者所造也、○</verse>
				<verse number="21">耶和華謂偶像曰、呈爾之狀、 雅各 之君曰、述爾之情、</verse>
				<verse number="22">陳述將遇之事、或以往事告我、俾我研究而知其終、或 以未 來之事示我、</verse>
				<verse number="23">試言未來之事、俾我知爾為神、或降祥、或降殃、令我見而駭異、</verse>
				<verse number="24">爾乃虛無、所行空曠、擇爾者可惡也、○</verse>
				<verse number="25">我自北方興起一人、呼籲我名、彼自日出之鄉而至、將踐牧伯如土、若陶人之躪泥、</verse>
				<verse number="26">誰自始宣之、俾我知之、誰自昔述之、使我韙之、然無有宣之、無有述之、無有聞爾言者、</verse>
				<verse number="27">先告於 錫安 者我也、曰觀之觀之、我將遣報嘉音者至 耶路撒冷 、</verse>
				<verse number="28">我觀之、中無一人、亦無謀士、我詰之、無能答一詞者、</verse>
				<verse number="29">彼乃虛無、所行空曠、所鑄之偶、有若飄風、等於空氣、</verse>
			</chapter>
			<chapter number="42">
				<verse number="1">試觀我僕、我所扶翼、我所遴選、我心所悅者、我曾以我神賦之、彼將以公義示異邦、</verse>
				<verse number="2">彼不呼不喧、其聲不聞於衢、</verse>
				<verse number="3">已傷之葦不折、燃餘之炷不滅、必憑誠實、以宣公義、</verse>
				<verse number="4">不困憊、不恇怯、迨立公義於世、島嶼必仰其訓、</verse>
				<verse number="5">耶和華上帝創造諸天、而展布之、鋪張大地、及其土產、以生氣賦億兆、以神性畀行於地上之人、</verse>
				<verse number="6">曰、我耶和華以義召爾、必攜爾手而護爾、使爾為與民立約之據、亦為列邦之光、</verse>
				<verse number="7">啟瞽者之目、出囹圄之囚、處幽暗者、出之於獄、</verse>
				<verse number="8">我為耶和華、此我名也、不以我之榮光畀他神、不以我之聲譽付雕像、</verse>
				<verse number="9">昔所預言、已悉應矣、今復告以新事、事尚未發、即示爾焉、○</verse>
				<verse number="10">航海之人、海中萬物、島嶼與其居民、當謳新歌於耶和華、自地極頌美之、</verse>
				<verse number="11">曠野及其城邑、 基達 所居之鄉、當揚厥聲、 西拉 居民宜謳歌、自山巔而歡呼、</verse>
				<verse number="12">歸榮於耶和華、宣揚其聲譽於島嶼、</verse>
				<verse number="13">耶和華將出、有若力士、勇氣奮揚、有若戰士、喑嗚叱咤、奮力擊敵、</verse>
				<verse number="14">耶和華曰、我久緘默、寂然自抑、今則號呼、如臨產之婦、氣急而喘、</verse>
				<verse number="15">必使山岡荒蕪、草木枯槁、江河為洲、池沼盡涸、</verse>
				<verse number="16">惟彼瞽者、我必攜之於不識之途、導之於不識之徑、在彼之前、使暗為光、使曲為直、我將行此、而不之棄、</verse>
				<verse number="17">凡恃雕像、對鑄像云、爾為我神、必皆退而愧怍、○</verse>
				<verse number="18">爾曹聾者宜聽、盲者宜視而明、</verse>
				<verse number="19">誰為瞽、非我僕乎、誰為聾、如我所遣之使乎、誰為瞽如我之同盟、誰為瞽如耶和華之僕乎、</verse>
				<verse number="20">爾多見而不悟、啟耳而不聞、</verse>
				<verse number="21">耶和華為己之義、喜弘法律、而尊重之、</verse>
				<verse number="22">惟斯民被掠見奪、皆羈於穴幽於獄、被掠而無人施拯、見奪而無人曰返之、</verse>
				<verse number="23">爾中誰傾耳聽此、嗣後聞而從之、</verse>
				<verse number="24">誰使 雅各 被掠、付 以色列 於盜非耶和華乎、我儕獲罪於彼、不行其途、不遵其法、</verse>
				<verse number="25">故彼傾其烈怒、俾遇劇戰、火灼四周、而彼不知、焚及其身、不以為意、</verse>
			</chapter>
			<chapter number="43">
				<verse number="1">肇造爾 雅各 、甄陶爾 以色列 之耶和華曰、勿懼、我已贖爾、呼爾以名、爾為我有、</verse>
				<verse number="2">爾涉於水、我必與俱、憑河不至淹沒、經火不致焚燬、其燄不爇爾身、</verse>
				<verse number="3">我乃爾之上帝耶和華、 以色列 之聖者、爾之救主、以 埃及 贖爾、以 古實 西巴 代爾、</verse>
				<verse number="4">我視爾為寶為貴、眷愛爾、故以他人易爾、以列邦代爾生命、</verse>
				<verse number="5">勿懼、我偕爾、必自東方攜爾之裔、自西方集爾之眾、</verse>
				<verse number="6">謂北方曰、當令旋返、謂南方曰、勿行拘留、攜我諸子、還自遠方、攜我諸女、歸從地極、</verse>
				<verse number="7">即以我名而稱、我所肇造、以彰我榮、我所甄陶、成就者也、</verse>
				<verse number="8">有目而矇、有耳而聵之民、當攜之出、</verse>
				<verse number="9">集列邦、會萬民、其中孰能言此、而示我以往事、當攜證者、以徵其言、使人聞之曰、誠是也、</verse>
				<verse number="10">耶和華曰、爾曹為我之證、為我所選之僕、俾爾知而信我、深悉我為上帝、在我之先、無他上帝、在我之後、亦無有焉、</verse>
				<verse number="11">惟我為耶和華、我外無他救主、</verse>
				<verse number="12">耶和華曰、我既宣告、我亦救援、我亦指示、爾中無有異族之神、故爾為我之證、我乃上帝、</verse>
				<verse number="13">自茲以往、我為上帝、無能奪於我手、我之所為、誰能阻之、○</verse>
				<verse number="14">贖爾之耶和華、 以色列 之聖者云、以爾之故、我將遣人至 巴比倫 、使逃亡之 迦勒底 人、乘其喜樂之舟而來、</verse>
				<verse number="15">我乃耶和華、爾之聖者、肇造 以色列 、為爾君王、</verse>
				<verse number="16">耶和華曾闢路於滄海、備途於巨浸、</verse>
				<verse number="17">使車馬軍旅勇士咸集、而傾覆之、不能復起、悉皆見滅、如熄餘燼、</verse>
				<verse number="18">耶和華云、已往之事勿憶、疇昔之事勿思、</verse>
				<verse number="19">我今作有新事、將即出現、爾豈不知之、我必備途於曠野、濬川於荒墟、</verse>
				<verse number="20">野中百獸、野犬鴕鳥、必皆尊我、因我備水於曠野、濬川於荒墟、以飲我之選民、</verse>
				<verse number="21">即我為己所肇造者、使之揚我聲譽、</verse>
				<verse number="22">惟爾 雅各 、不呼籲我、 以色列 厭我、</verse>
				<verse number="23">不以爾羊燔而獻我、不以祭品尊我、我使爾奉禮物、非累爾也、命爾焚香品、非煩爾也、</verse>
				<verse number="24">爾不以金購之菖蒲奉我、不以犧牲之脂膏供我、乃以爾諸罪累我、以爾諸愆煩我、</verse>
				<verse number="25">惟我為己之故、塗抹爾愆、不念爾罪、</verse>
				<verse number="26">爾其使我追憶、互相辯論、陳爾之事、或可稱義、</verse>
				<verse number="27">爾之始祖干罪、爾之師傅又復逆我、</verse>
				<verse number="28">故我必辱聖所之長、使 雅各 受詛、 以色列 被謗焉、</verse>
			</chapter>
			<chapter number="44">
				<verse number="1">我僕 雅各 、我所選之 以色列 歟、今其聽之、</verse>
				<verse number="2">肇造爾、自胎甄陶爾、輔助爾之耶和華云、我僕 雅各 、我所選之 耶書崙 歟、勿懼、</verse>
				<verse number="3">蓋我必注水於渴者、濬川於燥土、注我神於爾苗裔、降福祉於爾子孫、</verse>
				<verse number="4">彼將滋生於草中、若溪濱之柳、</verse>
				<verse number="5">將有人曰、我屬耶和華、有以 雅各 之名自稱、有手書歸耶和華、自稱為 以色列 、○</verse>
				<verse number="6">萬軍之耶和華、贖 以色列 而為其王者云、始我也、終亦我也、我外別無上帝、</verse>
				<verse number="7">自我肇造上古之民以來、誰能如我宣布之、預言之、陳述之、至於未來之事、必成之事、任其指示之、</verse>
				<verse number="8">爾勿畏葸、勿驚惶、我豈非自古宣示爾乎、爾為我證、我外豈有上帝乎、無有磐石、我不知其他也、</verse>
				<verse number="9">造雕像者、悉為虛妄、其所悅者無益、彼之證者不見不知、必致愧怍、</verse>
				<verse number="10">誰造神像、或鑄無益之偶、</verse>
				<verse number="11">凡宗之者、咸生愧赧、造之之工、世人而已、任其聚會、屹立於此、必同戰慄、而慚恧焉、</verse>
				<verse number="12">鐵工熾炭鍛之、以鎚治之、竭一臂之力、而製造之、飢而疲乏、渴而困憊、</verse>
				<verse number="13">木工布繩、畫之以筆、治之以鐋、正之以規、象人之形、猶人之美、處之於室、</verse>
				<verse number="14">更伐香柏、亦取橡櫟、皆林木之堅者、或植杉木、得雨露之養、</verse>
				<verse number="15">人取之為薪、用之暖體、燃之烘餅、或以之作神像、而崇拜之、雕偶像、而俯伏於其前、</verse>
				<verse number="16">半以燃火、半以炙肉、食之果腹、復暖其身、曰、噫、我既溫暖、亦既觀火、</verse>
				<verse number="17">尚有餘木、用之造神、以為雕像、俯伏拜之、禱曰、爾其救予、蓋爾為我神也、</verse>
				<verse number="18">維彼不知不思、其目障翳不見、其心蒙蔽不明、</verse>
				<verse number="19">無人想念、無知識、無聰明、不云材木之半、我已焚之以火、烘餅於炭、半以炙肉食之、豈可用其餘者、而作可憎之物、俯伏以拜木榦乎、</verse>
				<verse number="20">彼乃食灰、中心昏迷、使之離途、弗能自救、不知自言、我之右手所執、非虛誕乎、○</verse>
				<verse number="21">雅各 以色列 歟、其憶斯事、爾乃我僕、我甄陶爾、以為我僕、 以色列 歟、我不忘爾、</verse>
				<verse number="22">我抹爾愆、若散密雲、我塗爾罪、如消陰霧、爾其歸我、蓋我贖爾、</verse>
				<verse number="23">諸天歟、爾其謳歌、耶和華已成之矣、下土歟、爾其大聲而呼、羣山茂林、及其中之百樹歟、爾其發聲而歌、緣耶和華已贖 雅各 、必彰其榮於 以色列 焉、○</verse>
				<verse number="24">贖爾之耶和華、自胎甄陶爾者云、我耶和華創造萬物、獨布諸天、而張大地、斯時偕我者誰耶、</verse>
				<verse number="25">我使誑者之兆不驗、卜筮之輩顚狂、智者卻退、其聰慧變為愚拙、</verse>
				<verse number="26">應我僕之言、成我使之謀、論 耶路撒冷 曰、必有居民、論 猶大 眾邑曰、必再建造、荒蕪之區、我必興之、</verse>
				<verse number="27">命深淵竭、其河我則涸之、</verse>
				<verse number="28">論 古列 曰、乃為我牧、成我所悅、論 耶路撒冷 曰、必得建造、論聖殿曰、其基必立、</verse>
			</chapter>
			<chapter number="45">
				<verse number="1">耶和華膏 古列 、執其右手、服列國於其前、去諸王之腰束、啟其邑門、俾不復閉、</verse>
				<verse number="2">謂之曰、我將為爾先導、平治崎嶇、碎銅門、折鐵楗、</verse>
				<verse number="3">錫爾貯於暗中之寶、藏於隱處之財、俾知以名呼爾者、乃我耶和華 以色列 之上帝也、</verse>
				<verse number="4">緣我僕 雅各 、暨我所選之 以色列 故、我以名呼爾、爾雖未識我、我已稱爾名、</verse>
				<verse number="5">我乃耶和華、我外無他、別無上帝、爾雖未識我、我必束爾腰、</verse>
				<verse number="6">俾東方西方、咸知我外無他、我乃耶和華、別無他神、</verse>
				<verse number="7">我作光造暗、錫平康、降災禍、我耶和華行此事焉、○</verse>
				<verse number="8">諸天其降雨澤、穹蒼其沛公義、輿地坼裂、以萌拯救、而產公義、乃我耶和華所為、○</verse>
				<verse number="9">土壤瓦礫中之片瓦、與造之者爭辯、其有禍矣、塗泥豈能謂陶人曰、爾何為乎、所造之物豈得曰、彼無手乎、</verse>
				<verse number="10">人謂父曰、爾何所生、謂母曰、爾何所產、其有禍矣、</verse>
				<verse number="11">以色列 之聖者耶和華、肇造 以色列 者曰、論及未來之事、爾豈能詰我乎、論及我子、暨我手所為者、爾豈能命我乎、</verse>
				<verse number="12">我闢大地、造人居之、手布諸天、定其萬象、</verse>
				<verse number="13">萬軍之耶和華曰、我依義興起 古列 、平直其途、彼必建我城邑、釋我俘囚、不望其值、不圖其賞、○</verse>
				<verse number="14">耶和華又曰、 埃及 勞而得者、 古實 之貨財、及雄偉之 西巴 族、俱必歸爾、屬爾從爾、繫 以鐵 索而來、俯伏於爾前、禱曰、上帝誠在爾中、其外無他上帝、</verse>
				<verse number="15">以色列 之救者上帝歟、爾誠自隱之上帝也、</verse>
				<verse number="16">凡作偶像者、必蒙羞恥、同懷愧怍、</verse>
				<verse number="17">惟 以色列 必蒙耶和華之永救、不蒙羞、不抱愧、歷世靡暨、○</verse>
				<verse number="18">耶和華上帝創造諸天、開闢大地、而奠定之、俾不混沌、以處烝民、其言曰、我乃耶和華、我外無他、</verse>
				<verse number="19">我未嘗言於隱密幽暗之處、未嘗謂 雅各 子孫曰、爾尋求我、乃徒然也、我耶和華言公義、宣中正、</verse>
				<verse number="20">列邦免難之民、其集而至、惟彼舁其木偶、禱於不能施救之神者、悉屬無知、</verse>
				<verse number="21">爾其備具、而陳述之、彼此相議、誰自 古示 之、誰自昔告之、非我耶和華乎、我外無他上帝、我乃秉公施救之上帝、其外無他、</verse>
				<verse number="22">地極之民、其仰望我、以獲拯救、我乃上帝、我外無他、</verse>
				<verse number="23">我既指己而誓、我之義命、出而不反、萬膝必向我而跪、萬口必指我而誓、</verse>
				<verse number="24">或曰、惟在耶和華、有義有力、人必詣之、凡怒之者、必蒙羞恥、</verse>
				<verse number="25">以色列 之裔、在於耶和華、將得稱義而誇耀焉、</verse>
			</chapter>
			<chapter number="46">
				<verse number="1">彼勒 傾覆、 尼波 俯伏、其像負於牲畜、爾素所舁之物、成為重負、使牲畜困憊、</verse>
				<verse number="2">彼皆傾覆、同俯伏、不能救其重負、己亦為人所虜、○</verse>
				<verse number="3">雅各 家、 以色列 之遺民歟、爾其聽我、爾自初生、為我襁負、爾自出胎、為我懷抱、</verse>
				<verse number="4">迄爾耄耋、皓然白首、始終如一、我必負爾、我既創造、亦必扶持、且施拯救、</verse>
				<verse number="5">爾以誰譬我、俾能相若、以誰擬我、而得從同、</verse>
				<verse number="6">人傾囊出金、權衡其銀、僱厥金工、以鑄神像、俯伏而拜、</verse>
				<verse number="7">荷之於肩、攜之而往、置諸其所、使之屹立、不離其處、人或呼之、而不能應、不能拯人於難、○</verse>
				<verse number="8">爾悖逆者、當記憶之、顯為丈夫、而追念焉、</verse>
				<verse number="9">古昔之事、爾其追溯、我乃上帝、我外無他、我乃上帝、無能比擬、</verse>
				<verse number="10">我自始而示厥終、自昔而言未來之事、謂我所謀者必驗、所悅者必行、</verse>
				<verse number="11">召彼鷙鳥、至自東方、成我謀者、來自遠地、我既言之、亦必行之、我既定之、亦必成之、</verse>
				<verse number="12">剛愎厥心、遠乎義者、其聽我言、</verse>
				<verse number="13">我義伊邇、相距不遠、我之拯救、不復遲延、我必為彰我榮之 以色列 、施拯救於 錫安 焉、</verse>
			</chapter>
			<chapter number="47">
				<verse number="1">巴比倫 處子歟、爾其下、坐於塵埃、 迦勒底 女子歟、爾無位、坐於土壤、不復稱為嬌嬈窈窕、</verse>
				<verse number="2">取磨磨粉、去爾帕、解爾裳、跣足涉溪、</verse>
				<verse number="3">必裸爾體、以暴爾醜、我必復仇、不恕一人、</verse>
				<verse number="4">贖我儕者、厥名萬軍之耶和華、 以色列 之聖者、</verse>
				<verse number="5">迦勒底 女子歟、其默然而坐、入於幽暗、蓋爾不復稱為列邦之主母、</verse>
				<verse number="6">昔我震怒我民、玷污我業、付於爾手、爾不之恤、以爾重軛加於耆老、</verse>
				<verse number="7">自謂我必永為主母、不思此事、不慮厥終、○</verse>
				<verse number="8">爾宴樂安居、自謂有我、我外無他、必不孤坐為嫠、亦不喪子、爾其聽諸、</verse>
				<verse number="9">一日之間、俄頃之際、二者臨爾、為嫠喪子、在爾多行邪術、廣施符呪之時、其災必悉臨爾、</verse>
				<verse number="10">爾恃己惡、自言無見我者、爾之智識誘爾、自謂有我、我外無他、</verse>
				<verse number="11">是故禍患必臨爾、不知所由、災難必及爾、無以禳之、殄滅突來、難以逆料、</verse>
				<verse number="12">爾今起立、施爾符呪、及諸邪術、即爾自幼所勤習者、試觀其效、或能獲益、或能懾敵、</verse>
				<verse number="13">爾因多謀、而致疲憊、維彼觀天象、察星辰、每月預告將來之事者、今其起立、庶可救爾、免罹後患、</verse>
				<verse number="14">彼眾必如草芥、被火焚燬、不能自救脫於烈焰、此火非炭足以暖體、可坐其前、</verse>
				<verse number="15">爾所勤勞之事、於爾將如是、自幼與爾貿易者、各歸其所、無人援爾、</verse>
			</chapter>
			<chapter number="48">
				<verse number="1">雅各 家、以 以色列 名而稱、自 猶大 源而出者、其聽我言、爾指耶和華之名而誓、稱揚 以色列 之上帝、惟非以誠以義、</verse>
				<verse number="2">蓋彼自稱為聖邑之民、恃 以色列 之上帝、名為萬軍之耶和華也、</verse>
				<verse number="3">耶和華曰、昔我預言諸事、出之於口、昭示於人、猝然行之、俾底於成、</verse>
				<verse number="4">我素知爾剛愎、爾項乃鐵、爾額乃銅、</verse>
				<verse number="5">故自疇昔、事尚未至、我先宣告、昭示於爾、免爾曰、此乃我之偶像所行、我之雕像鑄像所命、</verse>
				<verse number="6">爾既聞之、今悉見之、尚不宣示乎、自今而後、我以新事示爾、即爾所未知之秘奧、</verse>
				<verse number="7">乃今新創、非昔所有、爾前此所未聞、免爾曰、我已知之矣、</verse>
				<verse number="8">爾實未聞未知、爾耳未通、我知爾甚行詐、自出母胎以來、稱為悖逆者、</verse>
				<verse number="9">今緣我名、遲延我怒、為我聲譽、忍怒不發、免爾滅絕、</verse>
				<verse number="10">我曾鍊爾、非若鍊銀、試爾於患難之爐、</verse>
				<verse number="11">我為己故、必行所言、豈容我名受辱、不以我榮畀他神也、○</verse>
				<verse number="12">雅各 我所選之 以色列 歟、爾其聽我、我乃耶和華、始我也、終亦我也、</verse>
				<verse number="13">我手奠地基、右手布諸天、我一呼之、則皆立焉、</verse>
				<verse number="14">爾其咸集以聽、諸神之中、孰曾言此、我耶和華所愛者、必成我所悅於 巴比倫 、其臂加於 迦勒底 人、</verse>
				<verse number="15">我既諭之、又復召之、導之而至、使其道途亨達、</verse>
				<verse number="16">爾其就我、以聆斯言、我自元始、不言於隱、自古我已在焉、先知曰今主耶和華遣我、及其神矣、</verse>
				<verse number="17">贖爾之耶和華、 以色列 之聖者曰、我乃爾之上帝耶和華、我訓誨爾、俾爾獲益、導爾於當行之途、</verse>
				<verse number="18">願爾恪遵我命、則享綏安、若河水之流、且得仁義、若海濤之湧、</verse>
				<verse number="19">爾之後裔、多若塵沙、爾之所出、繁若砂礫、其名不沒、不絕於我前、○</verse>
				<verse number="20">爾其出 巴比倫 地、避 迦勒底 人、謳歌宣揚、明示地極云、耶和華已贖其僕 雅各 、</verse>
				<verse number="21">導民經野、俾不煩渴、使石出泉、磐裂水湧、</verse>
				<verse number="22">耶和華曰、作惡之輩、不享平康、</verse>
			</chapter>
			<chapter number="49">
				<verse number="1">島嶼之眾、爾其聽哉、遠方之人、爾其傾耳、自我出胎、耶和華召我、自離母腹、以名呼我、</verse>
				<verse number="2">使我口若利劍、庇我以手蔭、俾我如明鏃、藏我於其箙、</verse>
				<verse number="3">告我曰、 以色列 歟、爾乃我僕、我以爾榮、</verse>
				<verse number="4">惟我曰、我勤勞徒然、竭力成為虛空、然耶和華必理我冤、我之賞賚、在我上帝、</verse>
				<verse number="5">自我出胎、耶和華立我為其僕、使 雅各 歸之、 以色列 集之、蓋我見重於耶和華前、我上帝為我之力、</verse>
				<verse number="6">彼謂我曰、爾為我僕、振興 雅各 支派、使 以色列 蒙保全者、得以復返、此猶細故、我必立爾為列邦之光、施我拯救、迄於地極、</verse>
				<verse number="7">以色列 之聖者耶和華、救贖 以色列 者、謂世人所藐視、此邦所憎惡、官長所奴隸者曰、列王必見而興起、牧伯必進而崇拜、因選爾之 以色列 聖者、信實之耶和華故也、</verse>
				<verse number="8">耶和華又曰、我曾於見納之時聽爾、於拯救之日助爾、我必護爾、俾與庶民立約、復興斯土、使民得荒蕪之區以為業、</verse>
				<verse number="9">謂纍繫者曰、爾其出焉、謂處於幽暗者曰、爾其顯焉、彼將行於道路而得食、居於童山而得芻、</verse>
				<verse number="10">不飢不渴、日不之暴、暑不之侵、矜憫之者必引之、導經水源、</verse>
				<verse number="11">我必使我岡陵成為康莊、道途修為高平、</verse>
				<verse number="12">有人自遠方、自北自西、自 秦 國而至、</verse>
				<verse number="13">諸天其謳歌、大地其喜樂、眾山其歡呼、蓋耶和華既慰藉其民、亦將矜恤其困苦者也、○</verse>
				<verse number="14">錫安 曰、耶和華棄我、主忘我、</verse>
				<verse number="15">夫婦豈能忘哺乳之嬰、不慈所妊之子、彼或忘之、我不忘爾、</verse>
				<verse number="16">我曾以爾銘於我掌、爾之城垣常在我前、</verse>
				<verse number="17">爾之子女速歸、毀滅爾、荒廢爾者、必遠離爾、</verse>
				<verse number="18">爾其舉目四望、彼眾咸集以歸爾、耶和華曰、我指己生而誓、爾必以之為妝飾而佩之、束之如新婦之束帶、</verse>
				<verse number="19">蓋爾荒寂之區、傾毀之地、今有居民、成為狹隘、吞噬爾者將遠爾也、</verse>
				<verse number="20">爾喪子時所生之子、將附耳語爾曰、壤地褊小、其恢廓之、俾我得居、</verse>
				<verse number="21">爾將自謂、我既喪子、孑然一身、見逐流離、若輩誰所誕育耶、且我獨居、若輩何從而有耶、○</verse>
				<verse number="22">主耶和華曰、我將舉手於列邦、張旆於諸民、彼必懷抱爾子、肩負爾女而來、</verse>
				<verse number="23">王為養父、后為乳母、面伏於地、拜於爾前、舐爾足塵、爾則知我乃耶和華、凡仰望我者、不致愧怍、</verse>
				<verse number="24">勇士所攘奪、豈能脫之乎、強者所俘獲、豈能救之乎、</verse>
				<verse number="25">惟耶和華曰、勇士所俘獲、必脫之、強者所攘奪、必救之、蓋敵爾者、我必敵之、而拯爾子女、</verse>
				<verse number="26">使虐爾者自食其肉、自醉其血、若飲醇醪、凡有血氣者、咸知我耶和華、乃救爾贖爾之主、 雅各 之全能者也、</verse>
			</chapter>
			<chapter number="50">
				<verse number="1">耶和華曰、我出爾母、離書安在、我鬻爾身、債主為誰、爾之見鬻、以爾罪故、爾母見出、以爾愆故、</verse>
				<verse number="2">我來無人在焉、我召無人應焉、何耶、我臂豈短、不能行贖乎、我豈無力、不能施救乎、我叱咤、則滄海涸竭、江河變為沙漠、鱗族失水、死而腥臭、</verse>
				<verse number="3">我衣穹蒼以晦冥、蔽之以麻布、○</verse>
				<verse number="4">耶和華之僕曰主耶和華賜我以受教者之舌、能以言輔委靡之人、彼旦旦啟迪我耳、使聽其教、如弟子然、</verse>
				<verse number="5">主耶和華啟迪我耳、我未違逆、亦未退避、</verse>
				<verse number="6">人杖我背、我任其杖、人拔我鬚、我聽其拔、人辱我唾我、我不掩面、</verse>
				<verse number="7">主耶和華助我、故我不致羞赧、我堅厥顏、有如堅石、自知不至愧怍也、</verse>
				<verse number="8">義我者近矣、誰與我爭、其偕我立、誰為我敵、其詣我前、</verse>
				<verse number="9">主耶和華助我、孰罪我乎、彼眾將敝如衣、蠹必食之、○</verse>
				<verse number="10">爾中誰畏耶和華、而聽其僕之聲乎、行於幽暗、不得光明者、宜恃耶和華名、賴其上帝、</verse>
				<verse number="11">凡爾燃火、自環以火炬者、其行於爾之火焰、與所燃之火炬中、爾必慘然而臥、我手使然也、</verse>
			</chapter>
			<chapter number="51">
				<verse number="1">凡爾逐義、求耶和華者、尚其聽予、爾所被鑿而出之磐、被掘而出之坎、當追思焉、</verse>
				<verse number="2">且念爾祖 亞伯拉罕 、及生爾之 撒拉 、 亞伯拉罕 孑然一身、我選召之、錫以福祉、俾其昌熾、</verse>
				<verse number="3">蓋耶和華慰藉 錫安 、及其荒蕪之區、使其曠野若 伊甸 、沙漠若耶和華之囿、將見其中歡欣喜樂、而有稱謝謳歌之聲、○</verse>
				<verse number="4">我民歟、尚其注意、我國歟、尚其傾耳、蓋有法律將自我出、我必立我公義、以為兆民之光、</verse>
				<verse number="5">我義伊邇、拯救既施、我必奮臂以鞫眾民、島嶼將瞻望予、惟我臂力是恃、</verse>
				<verse number="6">爾其仰觀上天、俯察下土、諸天必散若煙、大地必敝若衣、居民之死、有如蚊蚋、惟我之拯救永存、我之公義不廢、○</verse>
				<verse number="7">諳悉公義、服膺我法之民、尚其聽予、勿畏人侮、勿懼人毀、</verse>
				<verse number="8">蓋蠹將食之、如食衣服、蟲將蛀之、如蛀氄毛、惟我之公義永存、我之拯救、歷世弗替、○</verse>
				<verse number="9">耶和華之臂、尚其興起、興起、施展大力、如在古時昔世、昔臠 拉哈伯 、刺大龍者、豈非爾乎、</verse>
				<verse number="10">使滄海竭、巨浸涸、深淵為途、俾見贖之民得以經過、豈非爾乎、</verse>
				<verse number="11">耶和華所贖者必歸、謳歌而至 錫安 、其首永戴喜樂、咸得愉悅懽忭、憂戚欷歔、悉歸烏有、</verse>
				<verse number="12">主曰、慰藉爾者我也、爾何人斯、乃畏必死之世人、懼如草之人子、</verse>
				<verse number="13">而忘展布諸天、奠定地基、肇造爾之耶和華、終日因強暴者之怒而懼、以其圖滅爾、其怒安在、</verse>
				<verse number="14">屈身之俘、得釋必速、免死於阱、其糧不絕、</verse>
				<verse number="15">我乃爾之上帝耶和華、翻騰滄海、使波濤漰渤、萬軍之耶和華、乃我名也、</verse>
				<verse number="16">我以我言置於爾口、以手蔭庇爾、我則展布諸天、奠定地基、且謂 錫安 曰、爾為我民、○</verse>
				<verse number="17">耶路撒冷 歟、爾其興起、興起、耶和華手所給忿怒之杯、爾既飲之、致眩之爵、飲之而盡、</verse>
				<verse number="18">所生之子、無一導之、所育之子、無一扶之、</verse>
				<verse number="19">荒涼傾覆、饑饉干戈、爾遭此災、誰為爾哀、我何以慰爾哉、</verse>
				<verse number="20">爾子疲憊、臥於街衢、有若野羊罹於羅網、蓋大受耶和華之震怒、爾上帝之譴責、</verse>
				<verse number="21">故爾困苦、不飲酒而醉者、宜聽之焉、</verse>
				<verse number="22">爾主耶和華、為其民伸冤之上帝曰、致眩之爵、所給忿怒之杯、我從爾手取之、俾不復飲、</verse>
				<verse number="23">我必以之置於虐爾者之手、彼曾謂爾云、曲爾躬、俾我踰越、爾遂伏地、任其踐履、若行通衢、</verse>
			</chapter>
			<chapter number="52">
				<verse number="1">錫安 歟、爾其興起、興起、而被 以力 、聖邑 耶路撒冷 歟、衣爾麗服、自今而後、凡未受割、及不潔者、不復入於爾中、</verse>
				<verse number="2">耶路撒冷 歟、爾其興起、去爾塵埃、安然而坐、被虜之 錫安 女歟、脫爾項索、</verse>
				<verse number="3">耶和華曰、爾昔見鬻、未嘗得值、爾今見贖、亦不需金、</verse>
				<verse number="4">主耶和華曰、昔我民下 埃及 而寓之、 亞述 人無故虐遇之、</verse>
				<verse number="5">耶和華曰、我民既無因而被虜、轄之者譁然而呼、終日恆瀆我名、我將何為乎、</verse>
				<verse number="6">我民必識我名、彼時必知出言者我、我在此也、○</verse>
				<verse number="7">在於山上、報嘉音、傳和平、報福祉之嘉音、宣揚拯救、告 錫安 曰、爾之上帝為王矣、其人之足跡、何其美哉、</verse>
				<verse number="8">試聽守望者之聲、彼眾同聲謳歌、蓋耶和華歸 錫安 時、彼必覿面見之、</verse>
				<verse number="9">耶路撒冷 荒蕪之區、其歡聲同歌、蓋耶和華已慰藉其民、救贖 耶路撒冷 、</verse>
				<verse number="10">耶和華於列邦顯其聖臂、地之四極、皆見我上帝之拯救焉、</verse>
				<verse number="11">去之去之、出離斯土、勿捫污衊、爾攜耶和華之器者、當自潔焉、</verse>
				<verse number="12">爾曹出時、不匆迫、非逃亡、蓋耶和華必導於爾前、 以色列 之上帝必護於爾後、○</verse>
				<verse number="13">主曰、我僕必獲亨通、必被高舉上升、造乎其極、</verse>
				<verse number="14">彼曾面目顦顇、甚於世人、形容枯槁、逾於人子、令眾駭異、</verse>
				<verse number="15">必使多民愕然而興起、君王因之而箝口、未示之者、必得觀之、未聞之者、必得悟之、</verse>
			</chapter>
			<chapter number="53">
				<verse number="1">所傳於我儕者、有誰信之、耶和華之臂、向誰顯之、</verse>
				<verse number="2">惟其僕也、有如條肄、生於其前、亦猶根株、盤於槁壤、無丰度、無威儀、我儕見之、無美可慕、</verse>
				<verse number="3">彼被藐視、為人厭棄、素歷困苦、洞悉病患、猶人掩面所不欲睹、而鄙夷者、我儕不重視之、○</verse>
				<verse number="4">彼誠負我病患、任我憂苦、我以為彼受懲罰、上帝譴責、加以困苦、</verse>
				<verse number="5">惟彼因我罪而被創、緣我咎而受傷、彼遭譴責、俾我平康、彼見鞭扑、令我痊愈、</verse>
				<verse number="6">我儕如羊、行於歧路、各趨己途、耶和華以我眾之愆尤、置於其身、○</verse>
				<verse number="7">彼被屈抑、遇苦而不啟口、如羔牽就死地、若羊對翦毛者緘口無聲、</verse>
				<verse number="8">彼受屈抑訊鞫、被取而去、於其時代、誰料其見絕於生人之地、乃因我民有罪、當受厥刑乎、</verse>
				<verse number="9">彼雖未行凶暴、口無詭譎、猶使之與惡人同穴、乃與富人共塚、○</verse>
				<verse number="10">耶和華願損傷之、俾遘病患、彼獻己生為贖罪祭、必見厥裔、其壽綿長、耶和華之志、藉其手而大成、</verse>
				<verse number="11">主曰、彼必見其艱苦之果、遂得滿志、我之義僕、將以其知識、俾多人為義、而任其過、</verse>
				<verse number="12">我必使其與大人共業、與強者分財、以其傾厥生命、至於死亡、與罪人同列、實負多人之咎、為干罪者祈焉、</verse>
			</chapter>
			<chapter number="54">
				<verse number="1">不妊不產者歟、爾其謳歌、未劬勞者歟、爾其歌詠歡呼、蓋獨處者較有夫者、其子尤多也、</verse>
				<verse number="2">拓爾幕地、展爾室幃、毋限止焉、長爾索、固爾橛、</verse>
				<verse number="3">蓋爾將蔓延左右、後裔得嗣列邦、荒涼之邑、有人居處、</verse>
				<verse number="4">勿畏懼、以無愧也、勿慚怍、以無辱也、蓋必忘少時之恥、不復念嫠時之辱、</verse>
				<verse number="5">肇造爾者、乃爾之夫、名萬軍之耶和華、救贖爾者、乃 以色列 之聖者、必稱為全地之上帝也、</verse>
				<verse number="6">耶和華召爾、如召被棄之婦、少時見出而心憂者、爾上帝言之矣、</verse>
				<verse number="7">我之棄爾、祇片時耳、必以鴻慈集爾、</verse>
				<verse number="8">我憤怒時、掩面須臾、必以永久之仁慈矜恤爾、贖爾之耶和華言之矣、</verse>
				<verse number="9">此猶 挪亞 之洪水、昔我誓云、不復使洪水汎濫於地、今亦誓云、不復怒爾、不復責爾矣、</verse>
				<verse number="10">山嶽可遷、岡陵可移、惟我之仁慈不遷、我之和約不移、恤爾之耶和華言之矣、○</verse>
				<verse number="11">爾遭患難、飄於巨風、不得慰藉者、我將以丹砂砌爾之石、以青玉作爾之基、</verse>
				<verse number="12">以紅玉建爾堞、 以珊 瑚造爾門、以寶石作爾疆域、</verse>
				<verse number="13">爾之子女、將蒙耶和華之教、眾子大獲平康、</verse>
				<verse number="14">爾因行義、必得堅立、遠離暴虐、毋庸畏葸、恐怖不近爾身、</verse>
				<verse number="15">人或搆釁、非我所使、凡搆釁攻爾者、必緣爾而顚仆、</verse>
				<verse number="16">工人吹火製器、以為用者、乃我所造、施行殄滅之人、亦我所造、</verse>
				<verse number="17">凡為攻爾所製之器、必不利達、凡為鞫爾而動之舌、爾必罪之、斯為耶和華諸僕之益、亦為其義、乃本乎我、耶和華言之矣、</verse>
			</chapter>
			<chapter number="55">
				<verse number="1">凡口渴者、其來就水、無金者來購而食之、來沾酒乳、不需金、不索值、</verse>
				<verse number="2">不足為糧者、胡權金以市之、不能果腹者、胡勤勞 以得 之、其謹聽我、而食嘉肴、且飫肥甘、致心悅懌、</verse>
				<verse number="3">側耳就我、諦聽我言、則可得生、我與爾立永約、即所許 大衛 之實惠、</verse>
				<verse number="4">我立之為列邦之證、俾作民長、而為其帥、</verse>
				<verse number="5">素所未識之邦、爾將召之、因爾上帝耶和華、 以色列 聖者之故、素不識爾之民、必趨就爾、蓋耶和華已榮爾矣、○</verse>
				<verse number="6">耶和華可遇之時、爾其尋之、相近之日、爾其籲之、</verse>
				<verse number="7">作惡之輩、當離其途、不義之人、當易其念、歸於耶和華、彼必恤之、歸於我上帝、彼必普施赦宥、</verse>
				<verse number="8">耶和華曰、我之念非爾之念、我之途非爾之途、</verse>
				<verse number="9">我之途高於爾之途、我之念高於爾之念、如天高於地焉、</verse>
				<verse number="10">譬諸雨雪、自天而降、不返於上、潤澤土壤、使之萌芽結實、以種與播者、以糧與食者、</verse>
				<verse number="11">我口出言亦若是、不徒返於我、必成我所悅、於我所命、必利達焉、</verse>
				<verse number="12">爾將欣然而出、安然而蒙引導、山岡揚聲、謳歌爾前、田野林木、皆將鼓掌、</verse>
				<verse number="13">松柏挺生、以代荊棘、岡拈秀發、以代蒺藜、是為耶和華名之徵、永為記誌、終不滅絕、</verse>
			</chapter>
			<chapter number="56">
				<verse number="1">耶和華曰、爾當秉公行義、蓋我之拯救伊邇、我之公義將顯、</verse>
				<verse number="2">守安息而不褻慢、禁己手而不作惡、行此而堅執之、其人福矣、</verse>
				<verse number="3">附耶和華之異邦人、勿曰耶和華必別我於其民、閹者勿曰我乃枯木、</verse>
				<verse number="4">蓋耶和華曰、凡為閹者、守我安息、擇我所悅、守我盟約、</verse>
				<verse number="5">在我室中、於我垣內、我將賜彼記誌、俾有名譽、較有子女為尤愈、且錫以永名、終不滅絕、</verse>
				<verse number="6">附耶和華之異邦人、供其役事、敬愛耶和華名、為之臣僕、守安息而不褻慢、堅守其盟約、</verse>
				<verse number="7">我必導之至我聖山、俾其欣喜於我祈禱之室、彼之燔祭及他祭、獻於我壇、必蒙悅納、蓋我之室、將稱為萬民祈禱之室焉、</verse>
				<verse number="8">集 以色列 離散之民者、主耶和華曰、既集我民、此外、將集他族以歸之、○</verse>
				<verse number="9">田野叢林之獸、其來吞噬、</verse>
				<verse number="10">彼之守望、瞽目無知、啞犬不吠、喜夢幻、好偃臥、貪寢睡、</verse>
				<verse number="11">斯犬饕餮、不知饜足、斯牧不明、各趨其途、悉求利己、</verse>
				<verse number="12">彼曰、其來、我將取酒、痛飲醇醪、明日同於今日、樂莫大焉、</verse>
			</chapter>
			<chapter number="57">
				<verse number="1">義者云亡、無人介意、仁者逝世、無人思及、善人脫於患難、</verse>
				<verse number="2">彼獲平康、凡躬行正直者、必安寢於其柩、○</verse>
				<verse number="3">惟爾女巫之子、奸夫與妓之裔、其前而聽、</verse>
				<verse number="4">爾戲謔誰乎、向誰張吻吐舌、爾曹豈非悖逆之子、詭詐之裔乎、</verse>
				<verse number="5">爾於茂橡綠樹之下、縱厥淫欲、山谷石窟之間、殺戮子女、</verse>
				<verse number="6">溪中光石、乃爾所得、為爾之業、為之灌奠、而獻素祭、爾既行此、我豈能不怒乎、</verse>
				<verse number="7">爾置牀於高岡、陟之而獻祭、</verse>
				<verse number="8">門與門柱之後、立爾記誌、為人裸體而登、為之展牀、與之訂約、且顧厥林、而戀慕之、</verse>
				<verse number="9">以膏奉於 摩洛 、多加香品、遣使遠方、而自屈辱、至入陰府、</verse>
				<verse number="10">道途迢遞、不免困憊、然未言無望、手復得力、故不疲乏、</verse>
				<verse number="11">爾畏誰、因誰而懼、致爾誑言、不以我為念、不以此為意、爾不畏我、豈非因我歷久無言乎、</verse>
				<verse number="12">爾之公義、我將宣之、爾之所為、無益於汝、</verse>
				<verse number="13">爾號呼之際、任爾所集者救爾、彼必為風所飄、為氣所吹、惟託庇於我者、將承斯土、獲我聖山為業、</verse>
				<verse number="14">將有言曰、修築道路、平之平之、在我民前、去其窒礙、○</verse>
				<verse number="15">巍巍在上、永永其居、名為聖者曰、我居高而且聖之所、且與痛悔謙冲之人偕居、以蘇謙冲者之神、而暢痛悔者之心、</verse>
				<verse number="16">我不常爭辯、不恆忿怒、恐我所造之人困憊、神性疲弊、</verse>
				<verse number="17">緣其貪婪之咎、我則奮怒以擊之、掩面而憾之、彼仍悖逆、任意而行、</verse>
				<verse number="18">彼之行徑、我見之矣、我必醫之、引導之、慰藉之、並慰藉其中之憂人、</verse>
				<verse number="19">耶和華曰、我造厥口之果、遠者近者、願其平康、我必醫之、</verse>
				<verse number="20">惟彼惡人、若洶湧之海、不能恬靜、厥水擁出泥穢、</verse>
				<verse number="21">我上帝曰、作惡之輩、不享平康、</verse>
			</chapter>
			<chapter number="58">
				<verse number="1">大聲呼號、勿限止焉、揚聲如角、以其罪咎告於我民、以其愆尤示 雅各 家、</verse>
				<verse number="2">彼日尋我、樂知我道、求我示以義律、悅親上帝有若行義之民、未違上帝之律、</verse>
				<verse number="3">彼曰、我禁食、爾不顧、我苦心、爾不知、何也、曰、爾禁食時、尚營己事、苛虐傭人、</verse>
				<verse number="4">爾之禁食、致起爭競、凶拳毆擊、此期禁食、爾聲不得上聞、</verse>
				<verse number="5">我所選禁食之日、豈如是乎、令人苦其心志、俯首若蘆、以麻與灰、布於身下、此豈稱為禁食、為耶和華所悅納之日乎、</verse>
				<verse number="6">我所選之禁食、豈非釋凶惡之索、解人之負、縱受屈者自逸、而折諸軛乎、</verse>
				<verse number="7">豈非頒食於飢者、導流離之貧民、寓於爾室、見裸者而衣之、不掩面於骨肉乎、</verse>
				<verse number="8">若此、爾之輝光、必著若朝暉、爾之得醫、將速見其效、爾之公義、顯於爾前、我耶和華之榮光、衛於爾後、</verse>
				<verse number="9">爾祈禱、耶和華必應、爾籲呼、必曰我在斯、</verse>
				<verse number="10">爾若去人之軛、不指摘、不妄言、施仁慈於飢人、滿困苦者之欲、爾之輝光、必見於暗、爾之晦冥、必若日中之明、</verse>
				<verse number="11">耶和華將恆導爾、在於旱乾之地、俾爾滿志、骨骸堅固、爾必如灌溉之園囿、若不竭之泉源、</verse>
				<verse number="12">自爾而出者、必築歷久荒蕪之處、重立累代毀壞之基、人將稱爾為補缺者、為修衢者、俾人居焉、</verse>
				<verse number="13">如爾於我安息聖日、防閑爾足、稱為可喜可尊、於耶和華之聖日、不行己道、不營己事、不出虛言、</verse>
				<verse number="14">則必緣耶和華而樂、我將使爾駕行地之高處、俾享爾祖 雅各 之業、耶和華口言之矣、</verse>
			</chapter>
			<chapter number="59">
				<verse number="1">耶和華非手短而不能救、非耳聾而不能聽、</verse>
				<verse number="2">惟爾之罪戾、使爾與上帝隔絕、爾之愆尤、俾其掩面、而不垂聽、</verse>
				<verse number="3">爾手污於血、爾指染於惡、口出虛詞、舌談邪慝、</verse>
				<verse number="4">其人涉訟、不依公平、申訴不循真實、恃虛偽、言誕妄、懷殘害、生邪慝、</verse>
				<verse number="5">煦嫗蝮卵、組織蛛網、食其卵者必死、其卵被踐、則蝮出焉、</verse>
				<verse number="6">其網不能為衣、其工不能自蔽、邪慝為其工、強暴在其手、</verse>
				<verse number="7">其足趨以行惡、急流無辜之血、衷存邪慝、所經之途、無不荒蕪毀滅、</verse>
				<verse number="8">不識平康之路、所行不公、自闢曲徑、行其中者、不獲綏安、</verse>
				<verse number="9">故公平遠我、仁義不及我躬、我望光明、仍處幽暗、我冀平旦、猶履晦冥、</verse>
				<verse number="10">循牆如瞽者、徧捫如盲人、日中顚趾、無異昏暮、在於健者之間、有若死人、</verse>
				<verse number="11">我吼若熊、哀鳴若鳩、望公義而不得、冀拯救而相遠、</verse>
				<verse number="12">在於爾前、我咎孔多、我罪訟我、我咎偕我、自知我愆、</verse>
				<verse number="13">悖逆不認耶和華、違離不從我上帝、出暴戾叛逆之言、衷懷虛偽、口以宣之、</verse>
				<verse number="14">公平卻退、仁義遙立、誠實顚於衢、正直不得入、</verse>
				<verse number="15">誠慤無存、去惡者被虜、耶和華鑒之、惡其無義、</verse>
				<verse number="16">彼見無人、異其無保、遂以己臂自行拯救、以己義自為扶持、</verse>
				<verse number="17">以公義為護胸、以拯救為兜鍪、以復仇為衵服、以熱中為長衣、</verse>
				<verse number="18">依人所為、而加報施、震怒乎仇敵、降罰於島嶼、</verse>
				<verse number="19">耶和華之名、自西而見敬、其榮自東而見畏、蓋耶和華必臨、若急流之河、為其氣所鼓也、</verse>
				<verse number="20">耶和華曰、有救贖者、將臨於 錫安 、及 雅各 家改過之人、</verse>
				<verse number="21">我與斯人所立之約、即我賦爾之神、傳爾之言、不離乎爾、及爾子孫之口、自今以迄永久、耶和華言之矣、</verse>
			</chapter>
			<chapter number="60">
				<verse number="1">爾其興起炫耀、蓋爾光已至、耶和華之榮著於爾上矣、</verse>
				<verse number="2">幽暗將蒙大地、晦冥將蔽兆民、惟耶和華必起而臨爾、其榮顯於爾中、</verse>
				<verse number="3">諸國將即爾光、列王就爾顯著之耀、</verse>
				<verse number="4">爾其仰目環視、眾會集而歸爾、爾子來自遠方、爾女藉人提抱、</verse>
				<verse number="5">滄海之珍寶、列邦之貨財、俱歸於爾、爾見之而色怡、心動而意舒、</verse>
				<verse number="6">米甸 以法 孤峯之駝成羣、遍於爾境、 示巴 之眾咸至、奉以黃金乳香、頌美耶和華、</verse>
				<verse number="7">基達 羣羊、必集於爾、 尼拜約 之牡羊、為爾所用、獻於我壇、而見悅納、我必使我聖室獲榮、</verse>
				<verse number="8">如雲飛集、如鴿歸牖者、誰乎、</verse>
				<verse number="9">島嶼必瞻望我、 他施 之舟先至、載爾眾子、來自遠方、同攜金銀、奉爾上帝耶和華之名、及 以色列 之聖者、因其榮爾也、</verse>
				<verse number="10">異邦人將建爾城垣、其列王為爾供役、蓋我既發怒責爾、今則施恩恤爾、</verse>
				<verse number="11">爾邑門必恆闢、晝夜不閉、使人攜列國之貨財、引其諸王而至、</verse>
				<verse number="12">凡民與國、不事爾者、其國必敗、其民必亡、</verse>
				<verse number="13">利巴嫩 之榮、松木、杉木、黃楊、運至爾處、以飾我聖所、我必榮我立足之地、</verse>
				<verse number="14">昔虐爾者、其裔必鞠躬於爾前、凡侮爾者、必俯伏於爾足下、稱爾為耶和華之邑、 以色列 聖者之 錫安 、</verse>
				<verse number="15">昔爾見棄被惡、無人過之、我必使爾永久高美、為萬代之喜樂、</verse>
				<verse number="16">將食列國之乳、為諸王所撫育、必知我耶和華、 雅各 之全能者、乃救爾贖爾之主也、</verse>
				<verse number="17">我必以金代銅、以銀代鐵、以銅代木、 以鐵 代石、定和平為爾政、立公義為爾督、</verse>
				<verse number="18">爾地不復聞強暴、爾境不復見殘毀、必稱爾垣為拯救、爾門為讚頌、</verse>
				<verse number="19">晝不藉日為光、夜不藉月照耀、耶和華為爾永久之光、爾上帝為爾之榮、</verse>
				<verse number="20">爾之日不沒、爾之月不虧、蓋耶和華為爾永久之光、爾悲哀之日已終、</verse>
				<verse number="21">爾之民俱為義人、承斯土以為恆業、我栽之、手造之、以彰我榮、</verse>
				<verse number="22">今藐小者、必成千倍、今微弱者、必成強邦、屆期、我耶和華必速成之、</verse>
			</chapter>
			<chapter number="61">
				<verse number="1">主耶和華之神臨我、蓋耶和華膏我、俾傳嘉音於謙卑者、遣我醫傷心者、宣自由於俘虜、告開釋於繫囚、</verse>
				<verse number="2">布告耶和華悅納之年、及我上帝復仇之日、慰藉憂民、</verse>
				<verse number="3">凡在 錫安 哀悼者、賜以花冠、代其灰塵、沃以喜樂之膏、代其悲傷、被以頌美之服、代其憂戚、俾稱為義樹、乃耶和華所植、以彰其榮、</verse>
				<verse number="4">必復築久荒之處、建夙毀之區、營累代傾圮之邑、</verse>
				<verse number="5">外人將起、牧爾羣羊、異族將為爾耕田畝、治葡萄園、</verse>
				<verse number="6">惟爾稱為耶和華之祭司、我上帝之役事、享列國之貨財、得其榮顯而誇詡、</verse>
				<verse number="7">倍膺賞賚、以代羞恥、大得喜樂、以代凌辱、在於故土、倍得產業、懽忭無窮、</verse>
				<verse number="8">我耶和華好公義、惡強奪及不義、必依誠實報之、且與之立永約、</verse>
				<verse number="9">其後裔見知於列邦、其子孫見知於億兆、凡見之者、必認為耶和華錫嘏之民、○</verse>
				<verse number="10">我緣耶和華而樂甚、心緣我上帝而欣然、蓋其被我以拯救、衣我以仁義、如新娶者冠以花冠、猶之新婦飾以珍寶、</verse>
				<verse number="11">譬諸土壤、百卉滋生、園囿之內、所種萌芽、主耶和華亦必使公義頌揚、發生於列國、</verse>
			</chapter>
			<chapter number="62">
				<verse number="1">我為 錫安 故、不默然無言、為 耶路撒冷 故、不安然而止、迨其公義顯著如輝光、拯救如火炬、</verse>
				<verse number="2">列國將觀爾公義、諸王將睹爾榮耀、爾必得新名、耶和華之口所命、</verse>
				<verse number="3">且為花冠、在耶和華之手中、為王冕、在爾上帝之掌上、</verse>
				<verse number="4">爾不復稱為被棄者、地不復稱為荒蕪者、爾必稱為我之所悅、地必稱為有夫、蓋耶和華悅爾、爾地必歸之、</verse>
				<verse number="5">譬諸壯男、得厥處女、爾之子民、亦將歸爾、爾之上帝將以爾為樂、如新娶者燕其新婚、○</verse>
				<verse number="6">耶路撒冷 歟、我置戍卒於爾城垣、彼晝夜不緘默、提撕耶和華者、尚其無息、</verse>
				<verse number="7">俾不安然、待其建造 耶路撒冷 、使為全地所揄揚、</verse>
				<verse number="8">耶和華指己右手、及其有能之臂而誓、不復以爾之穀、給爾仇敵為食、爾所勤勞而得之酒、外人不復飲之、</verse>
				<verse number="9">惟穫者得而食之、頌美耶和華斂者得而飲之、於我聖所之院、○</verse>
				<verse number="10">當出邑門、為民備路、築甬道、去其石、為列邦立幟、</verse>
				<verse number="11">耶和華宣告於地極曰、普告 錫安 女、爾之拯救臨至、加以賞賚、行其報施、</verse>
				<verse number="12">人將稱斯民為聖民、耶和華所贖者、爾必稱為尋獲不棄之邑、</verse>
			</chapter>
			<chapter number="63">
				<verse number="1">來自 以東 、出自 波斯拉 、衣紅衣、被麗服、具大力而行者、伊何人乎、我也、即依公義而言、有力施援者也、</verse>
				<verse number="2">爾衣維赭、爾服若踐酒醡者、何也、</verse>
				<verse number="3">惟我獨踐酒醡、庶民無與偕者、我震怒而踐之、我發憤而躪之、其血濺我衣、染我服、</verse>
				<verse number="4">蓋復仇之日、在我意中、我救贖之年已屆、</verse>
				<verse number="5">我觀之、無人輔翼、我異其無人扶持、遂以己臂自行拯救、藉己憤自為扶持、</verse>
				<verse number="6">震怒踐踏列邦、發憤使之酩酊、流其血於地、○</verse>
				<verse number="7">耶和華矜恤我儕、及 以色列 家、恩惠豐隆、我將宣揚其仁慈、而頌美之、</verse>
				<verse number="8">蓋彼曰、斯乃我民、不行詐偽之子、故為其救主、</verse>
				<verse number="9">民遭困苦、彼亦共之、使侍其前之使救之、加仁愛矜恤以贖之、在古昔時、扶翼之、懷抱之、</verse>
				<verse number="10">惟民叛逆、使其聖神懷憂、故轉為讐、而自攻之、</verse>
				<verse number="11">民乃憶及古昔、 摩西 與其眾民、曰、導民與民之牧、出自海中、賦以聖神者、安在哉、</verse>
				<verse number="12">以其榮臂援 摩西 之右手、判海水於其前、丕顯其名、永世弗替、</verse>
				<verse number="13">導民涉深淵、若馬行原野、不致顚躓、</verse>
				<verse number="14">耶和華之神、使民綏安、若羣畜之息於陵谷、爾導民如是、以彰爾榮名、</verse>
				<verse number="15">尚其自天垂顧、自聖且榮之所鑒觀、爾之熱衷大能、而今安在、爾之仁慈矜恤、靳不我施、</verse>
				<verse number="16">爾乃我父、 亞伯拉罕 雖不我知、 以色列 亦不我識、爾耶和華為我之父、自古名為救贖我者、</verse>
				<verse number="17">耶和華歟、何任我離爾道、剛愎厥心、不敬畏爾、緣爾僕爾所選之支派故、尚其復返、</verse>
				<verse number="18">爾之聖民得業未久、我敵蹂躪聖所、</verse>
				<verse number="19">我儕似未為爾所治、似未以爾名而稱者、</verse>
			</chapter>
			<chapter number="64">
				<verse number="1">願爾闢天而臨格、使山震動於爾前、</verse>
				<verse number="2">猶火焚薪、使水騰沸、致敵知爾名、列邦戰慄於爾前、</verse>
				<verse number="3">昔爾行可畏之事、出我意外、其時臨格自天、山嶽震動於爾前、</verse>
				<verse number="4">自古以來、世人未聞、耳未聆、目未睹、爾外未有何神、為望之者有所為也、</verse>
				<verse number="5">樂於行義、恆念爾道者、爾迎接之、惟我干罪、致爾震怒、如是已久、尚能得救乎、</verse>
				<verse number="6">我儕咸如不潔之人、所有之義、乃若污衊之衣、我皆枯槁如葉、被罪驅逐、如風飄颻、</verse>
				<verse number="7">呼籲爾名、黽勉恃爾、無其人也、爾掩面弗顧、以我罪戾、使我消亡、</verse>
				<verse number="8">耶和華歟、爾乃我父、我乃泥塗、爾為陶人、我皆爾手所造、</verse>
				<verse number="9">耶和華歟、毋嚴加忿怒、毋恆念愆尤、我皆爾民、求爾垂顧、</verse>
				<verse number="10">爾之聖邑、盡成荒野、 錫安 荒蕪、 耶路撒冷 邱墟、</verse>
				<verse number="11">我儕聖而且美之室、我祖頌爾之處、經火焚燬、我之樂土、悉變荒蕪、</verse>
				<verse number="12">耶和華歟、勢既如此、爾猶容忍乎、爾仍默然、重苦我儕乎、</verse>
			</chapter>
			<chapter number="65">
				<verse number="1">未求我者、今則訪我、未尋我者、今則遇我、未籲我名之民、我則謂之曰、我在斯、我在斯、</verse>
				<verse number="2">我終日舉手、招悖逆之民、彼行不軌、任意而為、</verse>
				<verse number="3">在於我前、恆激我怒、獻祭於園、焚香於瓦、</verse>
				<verse number="4">居於塚墓、宿於秘所、而食豕肉、以可惡之物為湯、盛於器皿、</verse>
				<verse number="5">告人曰、爾其獨立、勿近我前、我潔於爾、若輩為煙、在於我鼻、乃如終日常焚之火、</verse>
				<verse number="6">錄於我前、我不靜默、必行報施、償於其身、</verse>
				<verse number="7">爾與乃祖在山焚香、在岡瀆我、我必度其所為、償於其身、耶和華言之矣、○</verse>
				<verse number="8">耶和華曰、葡萄纍然、可釀新酒、或曰、勿壞之、福在其中、我緣我僕之故、亦必如是、免其盡滅、</verse>
				<verse number="9">必使後裔出自 雅各 、承我山者出自 猶大 、我之選民必嗣之、我之臣僕必居之、</verse>
				<verse number="10">求我之民、必得 沙崙 為牧羊之場、 亞割 谷為臥牛之地、</verse>
				<verse number="11">惟爾曹棄耶和華、忘我聖山、為司數者備筵、為司命者滿注調和之酒、</verse>
				<verse number="12">我必命爾亡於鋒刃、使爾屈身受戮、因我有命爾不應、有言爾不從、行我所惡、擇我所不悅也、○</verse>
				<verse number="13">主耶和華曰、我僕必得食、惟爾飢餓、我僕必得飲、惟爾煩渴、我僕懽忭、惟爾愧怍、</verse>
				<verse number="14">我僕心樂而謳歌、爾則心憂而哭泣、神傷而號咷、</verse>
				<verse number="15">必遺爾名、為我選民藉以呪詛、主耶和華將翦滅爾、命其臣僕以新名、</verse>
				<verse number="16">凡在下土為己祈福者、必向誠實之上帝而祈、凡發誓者、必指誠實之上帝而誓、蓋前難已忘、我目不復睹之、</verse>
				<verse number="17">我造新天新地、已往之事、不復記誌、不縈於懷、</verse>
				<verse number="18">緣我所造、爾其恆久喜樂、蓋我造 耶路撒冷 為樂土、其民為喜源、</verse>
				<verse number="19">我必為 耶路撒冷 而喜、為我民而樂、哭泣哀號之聲、不復聞於其中、</verse>
				<verse number="20">在彼無夭殤之孩提、與不得考終者、壽至期頤、猶為幼稚、罪人百齡而沒、猶為服詛、</verse>
				<verse number="21">民必建第而寓其中、植葡萄園而食其果、</verse>
				<verse number="22">非彼建造、他人居之、非彼樹藝、他人食之、我民之壽、猶樹之年、我所選者、恆享其功、</verse>
				<verse number="23">其所為者不徒勞、其所生者不遘禍、蓋彼為耶和華錫嘏之裔、其子孫亦與共焉、</verse>
				<verse number="24">彼未祈、我已應之、尚言時、我已允之、</verse>
				<verse number="25">狼與羔共食、獅齧芻若牛、蛇以塵為食、遍我聖山、無有損害殘滅、耶和華言之矣、</verse>
			</chapter>
			<chapter number="66">
				<verse number="1">耶和華曰、天乃我坐位、地乃我足几、爾將為我建若何之室、以何地為我安息之所乎、</verse>
				<verse number="2">又曰、凡此、皆由我手所造而有、惟謙冲心傷、緣我言而戰慄者、我必顧之、</verse>
				<verse number="3">彼宰牛如殺人、供羔如折犬項、獻祭如奉豕血、焚香如頌偶像者、皆自擇其途、心悅可惡之事、</verse>
				<verse number="4">我必擇其所受誘惑、以彼所懼加於其身、因我有命彼不應、有言彼不從、行我所惡、擇我所不悅也、○</verse>
				<verse number="5">緣耶和華言而戰慄者、尚其聽之、爾兄弟憾爾、緣我名而逐爾、曰、願耶和華獲榮、俾我見爾之樂、若人必蒙羞恥、</verse>
				<verse number="6">自邑有喧譁之聲、自殿有耶和華報敵之聲、</verse>
				<verse number="7">維彼 錫安 女、不坼副而分娩、未劬勞而生男、若此之事、孰聞之、孰見之、</verse>
				<verse number="8">國豈能一日而成、民豈能一時而生、然 錫安 女方妊、遂產其子矣、</verse>
				<verse number="9">耶和華曰、我既使坼副、豈不使之產乎、爾之上帝曰、我既使生育、豈閉其胚胎乎、</verse>
				<verse number="10">凡愛 耶路撒冷 者、當與之同樂共歡、為之憂者、當與之偕喜、</verse>
				<verse number="11">致可食其慰藉之乳而飽、以其榮光之盛而樂、</verse>
				<verse number="12">耶和華曰、我必廣賜平康、有若江河、畀以諸國之榮、有若泛溢之溪、爾可享之、為彼抱於肋旁、搖於膝上、</verse>
				<verse number="13">我必慰爾、若母慰子、爾在 耶路撒冷 、必得慰藉、</verse>
				<verse number="14">爾曹見之、心則喜樂、骸骨之豐、有如茂草、耶和華之手、必見於其臣僕、其怒加於仇讐、</verse>
				<verse number="15">耶和華必蒞臨於火、其乘輅若旋風、忿然發怒、以烈焰加譴責、</verse>
				<verse number="16">蓋耶和華以火與刃、罰凡有血氣者、為耶和華所戮者眾、</verse>
				<verse number="17">自別自潔之人、入於園囿、而從其中一人、食豕與鼠、及可惡之物、彼必偕亡、耶和華言之矣、</verse>
				<verse number="18">其所思所為、我悉知之、屆期、我必會集諸民諸族、彼必來瞻我之榮光、</verse>
				<verse number="19">我在其中將施異蹟、遣彼免難之人、至於列邦、即至 他施 、 普勒 、張弓之 路德 、及 土巴 、 雅完 、與遼遠之島、未聞我名、未見我榮之處、彼將宣揚我榮於列邦、</verse>
				<verse number="20">耶和華曰、異邦人將攜爾兄弟、乘馬及車、肩輿騾駝、來自諸國、詣我 耶路撒冷 聖山、以獻於我、若 以色列 族盛禮物於潔器、奉於我室、</verse>
				<verse number="21">我自其中、簡人為祭司、為 利未 人、耶和華言之矣、</verse>
				<verse number="22">耶和華又曰、我所造之新天新地、常存於我前、爾之苗裔、及爾之名、亦必永存、</verse>
				<verse number="23">耶和華又曰、每值月朔安息日、凡有血氣者、必詣我前崇拜、</verse>
				<verse number="24">彼必出見干罪於我者之尸、其蟲不死、其火不滅、為凡有血氣者所惡、</verse>
			</chapter>
		</book>
		<book number="24">
			<chapter number="1">
				<verse number="1">便雅憫 地、 亞拿突 邑、祭司 希勒家 子 耶利米 之言、</verse>
				<verse number="2">猶大 王 亞們 子 約西亞 、即位之十三年、耶和華諭之、</verse>
				<verse number="3">又諭之於 猶大 王 約西亞 子 約雅敬 時、迄 約西亞 子 西底家 十一年之末、是年五月、 耶路撒冷 被虜、○</verse>
				<verse number="4">耶和華諭我曰、</verse>
				<verse number="5">我未造爾於腹、我已識爾、爾未出胎、我已區別爾、立爾為列邦之先知、</verse>
				<verse number="6">我曰、噫、主耶和華歟、我乃小子、不知所言、</verse>
				<verse number="7">耶和華諭我曰、勿謂我乃小子、我使爾何往、爾必往焉、我命爾何言、爾必言焉、</verse>
				<verse number="8">勿緣之而懼、蓋我與爾偕、以拯爾也、耶和華言之矣、</verse>
				<verse number="9">耶和華伸手捫我口、曰、我以我言置於爾口、</verse>
				<verse number="10">今日立爾於諸邦諸族之上、用以拔之毀之、滅之傾之、建之植之、○</verse>
				<verse number="11">耶和華又諭我曰、 耶利米 、爾何所見、曰、見杏樹之枝、</verse>
				<verse number="12">曰、爾所見善矣、我必儆醒、守我言以成之、</verse>
				<verse number="13">耶和華復諭我曰、爾何所見、曰、見一沸鼎自北而傾、</verse>
				<verse number="14">耶和華曰、禍必自北而發、臨於斯土眾民矣、</verse>
				<verse number="15">我必召北方諸邦諸族咸至、各設其座於 耶路撒冷 邑門之場、環攻城垣、暨 猶大 諸邑、耶和華言之矣、</verse>
				<verse number="16">我必宣告懲罰於彼、以其離棄我、焚香於他神、崇拜己手所作者、肆行惡事、</verse>
				<verse number="17">爾其束腰而起、盡傳我命、勿緣之恐惶、免我使爾恐惶於其前、</verse>
				<verse number="18">我是日使爾對於 猶大 通國、君王牧伯、祭司庶民、為堅城鐵柱銅垣、</verse>
				<verse number="19">彼必攻爾而不勝、蓋我與爾偕、以拯爾也、耶和華言之矣、</verse>
			</chapter>
			<chapter number="2">
				<verse number="1">耶和華諭我曰、</verse>
				<verse number="2">爾往、向 耶路撒冷 呼曰、耶和華云、我憶爾少年之戀慕、和親之愛情、彼時爾從我於野、未經耕種之地、</verse>
				<verse number="3">以色列 於耶和華為聖、乃土產之初實、凡噬之者、悉為有罪、災必臨之、耶和華言之矣、○</verse>
				<verse number="4">雅各 家、 以色列 家諸族歟、宜聽耶和華言、</verse>
				<verse number="5">耶和華曰、爾祖視我有何不義、而遐棄我、從事虛無、成為虛妄乎、</verse>
				<verse number="6">彼眾未言導我出 埃及 之耶和華安在、彼引我歷曠野、沙漠坎阱之區、旱乾死亡之地、無人經行、無人居處之境、</verse>
				<verse number="7">我導爾入沃壤、俾食其果、暨厥佳品、惟爾入之、則污我地、使我業為可憎、</verse>
				<verse number="8">祭司未言耶和華安在、講法律者不識我、民牧干罪於我、先知託 巴力 之名而預言、從無益之事、</verse>
				<verse number="9">耶和華曰、緣此、我必與爾爭、亦必與爾子孫爭、</verse>
				<verse number="10">可往 基提 島而觀之、遣人至 基達 而詳察、有若斯之事否、</verse>
				<verse number="11">諸國之神非神也、豈有易之者哉、惟我民以己之榮、易無益之物、</verse>
				<verse number="12">耶和華曰、諸天歟、爾其緣此而駭愕、驚惶蕭索、</verse>
				<verse number="13">我民作惡有二、我為活水之源、彼乃棄我、而自掘井、厥井破裂、不能蓄水、</verse>
				<verse number="14">以色列 豈為厮僕乎、豈為家奴乎、何為被虜耶、</verse>
				<verse number="15">稚獅向之而咆哮、大發厥聲、荒蕪其地、焚燬其邑、俾無居民、</verse>
				<verse number="16">挪弗 及 答比匿 人、碎爾之顚、</verse>
				<verse number="17">爾上帝耶和華導爾於途、而爾離之、豈非自召斯禍乎、</verse>
				<verse number="18">爾今何為在於 埃及 之道、以飲 西曷 之水、何為在於 亞述 之道、以飲大河之水乎、</verse>
				<verse number="19">爾之罪惡必自懲、爾之悖逆必自責、可知離棄爾上帝耶和華、不存寅畏之心、乃惡而且苦之事、萬軍之主耶和華言之矣、</verse>
				<verse number="20">昔爾折爾軛、斷爾繩、曰、我不順服、乃於諸高岡之上、各綠樹之下、屈身行淫、</verse>
				<verse number="21">然我植爾為嘉葡萄、出於嘉種、爾奚變為異種葡萄之劣枝乎、</verse>
				<verse number="22">爾雖以鹼、與多皁莢自濯、爾之罪跡尚在我前、主耶和華言之矣、</verse>
				<verse number="23">爾安得曰、我未染污衊、未從 巴力 乎、觀爾在谷之途、則知爾之所為、爾若捷足孤峯之駝、馳行其路、</verse>
				<verse number="24">又若野驢、習於野間、動情欲而吸風、其期既屆、孰能使之轉離哉、尋之者不勞、及期則遇之、</verse>
				<verse number="25">爾足勿跣、爾喉勿渴、惟爾曰、無望也、蓋我慕外、必從之矣、</verse>
				<verse number="26">盜見獲則愧恥、 以色列 家、與其君王牧伯、祭司先知、愧恥亦若是、</verse>
				<verse number="27">彼謂木曰、爾為我父、謂石曰、爾乃生我、且背我而不面我、惟遭患難、則曰起而援我、</verse>
				<verse number="28">爾所造之神安在乎、彼若能援爾於難、則任其起而為之、 猶大 歟、爾神之數、等於爾邑、○</verse>
				<verse number="29">耶和華曰、爾悉干罪於我、曷與我辯乎、</verse>
				<verse number="30">我責爾子、乃徒然也、彼不受教、爾刃如猛獅、吞噬爾先知、</verse>
				<verse number="31">斯世之人歟、當明耶和華之言、我於 以色列 族、豈為幽曠之野、杳冥之域乎、我民奚曰、我已放縱、不復詣爾、</verse>
				<verse number="32">處女能忘其妝飾、新婦能忘其美服乎、惟我民忘我、其日無從核數、</verse>
				<verse number="33">爾治道以求寵、何其孜孜、至誨惡婦循爾之途、</verse>
				<verse number="34">爾殺無辜貧人、其血見於爾裾、非因其穿窬、乃因其以此責爾也、</verse>
				<verse number="35">惟爾曰、我無罪焉、其怒轉離我矣、因爾自謂未嘗干罪、我必鞫爾、</verse>
				<verse number="36">爾何奔馳、改易爾途、昔緣 亞述 而蒙羞、今於 埃及 、亦必蒙恥、</verse>
				<verse number="37">爾必以手抱首、自彼而出、蓋爾所恃者、耶和華棄之、爾不能因之得利達、</verse>
			</chapter>
			<chapter number="3">
				<verse number="1">有曰、人出其妻、妻離之而他適、前夫豈復納之、若然、斯地非受污之甚乎、耶和華曰、惟爾相愛者眾、與之行淫、猶思歸我乎、</verse>
				<verse number="2">仰觀荒邱、爾何在未受玷污、爾坐道旁以待、若 亞拉伯 人之伏於曠野、以爾淫亂邪惡、污衊斯土、</verse>
				<verse number="3">故甘霖不降、春雨不零、惟爾具有淫婦之顏、不知羞愧、</verse>
				<verse number="4">自茲以往、爾豈不呼我曰、爾乃我父、為我少年之導、</verse>
				<verse number="5">彼豈含怒迄於永久、蓄忿至於終極乎、爾雖言此、而仍作惡、以成爾欲、○</verse>
				<verse number="6">當 約西亞 王時、耶和華諭我曰、悖逆之 以色列 、其所為者、汝見之乎、彼陟諸高岡、詣諸綠樹、行淫於彼、</verse>
				<verse number="7">我曰、彼行此事、後必歸我、惟彼不歸、其詭譎之妹 猶大 見之矣、</verse>
				<verse number="8">悖逆之 以色列 、因其宣淫、為我所出、與以離書、其詭譎之妹 猶大 、仍不畏懼、往而行淫、我見之矣、</verse>
				<verse number="9">彼輕其淫亂、污衊斯土、狥欲於木石、</verse>
				<verse number="10">其詭譎之妹 猶大 、仍不專誠歸我、惟偽為耳、耶和華言之矣、○</verse>
				<verse number="11">耶和華諭我曰、悖逆之 以色列 、較詭譎之 猶大 、尚顯其義、</verse>
				<verse number="12">爾其北往、宣斯語曰、耶和華云、悖逆之 以色列 歟、爾其歸哉、我乃矜憫、不怒視爾、不永懷憤、耶和華言之矣、</verse>
				<verse number="13">爾干罪於爾上帝耶和華、奔馳諸路、在諸綠樹之下、崇事他神、不從我言、當自認爾罪、耶和華言之矣、</verse>
				<verse number="14">耶和華曰、悖逆之子、爾其歸哉、我為爾夫、必於爾中、每邑簡一人、每家簡二人、導爾至 錫安 、</verse>
				<verse number="15">以遂我心之牧者賜爾、使以智慧明哲養爾、</verse>
				<verse number="16">耶和華曰、其時爾昌熾繁衍於斯土、人不復言耶和華之約匱、不置於心、不記憶之、不詣其所、不製造之、</verse>
				<verse number="17">其時人必稱 耶路撒冷 為耶和華之位、列邦必緣耶和華名、集於 耶路撒冷 、不復徇其惡念、剛愎而行、</verse>
				<verse number="18">是日也、 猶大 家、將與 以色列 家偕行、來自北方、詣我所錫爾祖為業之地、</verse>
				<verse number="19">我曾曰、我置爾於諸子中、錫爾樂土、列國中極美之業、又曰、爾必稱我為父、不轉而不從我、</verse>
				<verse number="20">以色列 家歟、婦行詐以離其夫、爾如是行詐於我、耶和華言之矣、</verse>
				<verse number="21">今在荒邱、聞有人聲、乃 以色列 人哀哭祈求、因行邪道、忘其上帝耶和華、</verse>
				<verse number="22">爾悖逆之子歟、尚其歸我、我必醫爾悖逆、曰、我歸爾、緣爾為我之上帝耶和華也、</verse>
				<verse number="23">瞻仰岡陵、恃山上之喧闐、實屬徒然、 以色列 之拯救、乃在我上帝耶和華、</verse>
				<verse number="24">自我少時、我之列祖勞力而得牛羊、及其子女、彼可恥之物、乃吞噬之、</verse>
				<verse number="25">我當蒙羞而臥、以恥蔽身、蓋我與我列祖、自幼迄今、干犯我上帝耶和華、不從其言、</verse>
			</chapter>
			<chapter number="4">
				<verse number="1">耶和華曰、 以色列 歟、爾若返而歸我、若於我前屏爾可憎之物、則不被遷移、</verse>
				<verse number="2">必以誠實公平仁義、指維生之耶和華而誓、列邦亦將以之自祝、以之為榮、○</verse>
				<verse number="3">耶和華諭 猶大 及 耶路撒冷 人曰、墾爾荒壤、勿播種於荊棘中、</verse>
				<verse number="4">猶大 人及 耶路撒冷 居民歟、宜對耶和華自潔、祛除爾心之污、免我因爾所行之惡、發怒如火炎炎、無能撲滅、</verse>
				<verse number="5">宜宣於 猶大 、傳於 耶路撒冷 曰、當於境內吹角、大聲呼曰、集眾而入鞏固之邑、</verse>
				<verse number="6">向 錫安 樹斾、逃難勿延、蓋我降禍、自北而來、大施翦滅、</verse>
				<verse number="7">有獅出其叢林、殘賊列國者、已啟行出其所、將使爾地荒蕪、爾邑邱墟、無人居處、</verse>
				<verse number="8">緣此、爾其束麻、哀哭號咷、蓋耶和華之烈怒未轉離我、</verse>
				<verse number="9">耶和華曰、是日君王牧伯、厥心沮喪、祭司驚奇、先知駭異、</verse>
				<verse number="10">我曰、噫、主耶和華歟、爾欺斯民、及 耶路撒冷 甚矣、謂之曰、爾曹必獲安康、而刃乃害其命、</verse>
				<verse number="11">是時必告斯民、與 耶路撒冷 曰、炎熇之風、來自曠野之荒邱、向我民女而吹、非為簸之、非為潔之、</verse>
				<verse number="12">又有更大之風、為我而至、今我將行鞫於彼也、</verse>
				<verse number="13">敵將如雲而上、車若颶風、馬疾於鷹、禍哉我儕、吾其敗矣、</verse>
				<verse number="14">耶路撒冷 歟、爾其洗心去惡、庶可獲救、爾懷惡念、伊於胡底、</verse>
				<verse number="15">有聲自但而傳信、自 以法蓮 山而報災、</verse>
				<verse number="16">當傳示列邦、宣告 耶路撒冷 曰、圍攻者來自遠方、大聲呼於 猶大 諸邑、</verse>
				<verse number="17">彼圍攻 耶路撒冷 、若人之守田、以其逆我也、耶和華言之矣、</verse>
				<verse number="18">爾之行徑作為、使遭斯事、此乃爾之惡報、其苦特甚、害及爾心、○</verse>
				<verse number="19">我魂歟、我聞角聲、戰鬥之警、我心痛哉、我心痛哉、中懷不安、不能緘默、</verse>
				<verse number="20">毀滅復加毀滅、呼報不絕、全國荒蕪、我之帳幕壞於倏然、帷幄毀於俄頃、</verse>
				<verse number="21">我瞻旌斾、我聞角聲、何時而止、</verse>
				<verse number="22">我民蒙昧、而不我識、愚蠢之子、罔有聰慧、行惡有智、行善無智、○</verse>
				<verse number="23">我觀大地則虛曠混沌、我觀諸天則無光、</verse>
				<verse number="24">觀山嶽則震動、觀岡陵則搖撼、</verse>
				<verse number="25">復觀四境無人、空中飛鳥悉去、</verse>
				<verse number="26">我又觀之、見沃田成為荒野、諸邑毀於耶和華烈怒之前、</verse>
				<verse number="27">蓋耶和華云、全地將成荒蕪、然我不盡滅之、</verse>
				<verse number="28">因是大地哀號、諸天幽暗、蓋我言之定之、不回厥志、亦不轉而置之、</verse>
				<verse number="29">騎兵射者喧譁、諸邑因之而遁、入叢林、攀巖石、諸邑被棄、無一居人、</verse>
				<verse number="30">爾荒蕪時、將何為乎、雖衣絳衣、飾金飾、以墨畫目、如此修飾、俱屬徒勞、戀愛爾者蔑視爾、索爾生命、</verse>
				<verse number="31">蓋我聞有聲、若臨產之婦、若初產者之痛苦、是乃 錫安 女之聲、喘息張手曰、禍哉我也、我魂亡於殘殺者之前矣、</verse>
			</chapter>
			<chapter number="5">
				<verse number="1">爾其往來於 耶路撒冷 之衢、於其寬廣之區察視之、索一行公義求信實者、若有之、我必宥斯邑、</verse>
				<verse number="2">彼雖指維生之耶和華而誓、猶為妄誓、</verse>
				<verse number="3">耶和華歟、爾目非顧信實乎、爾擊之、彼不懷憂、爾滅之、彼不受教、惟自堅其顏、逾於磐石、不肯歸誠、</verse>
				<verse number="4">我曰、此乃貧乏者、愚昧者、不識耶和華之道、不明其上帝之法、</verse>
				<verse number="5">我將詣顯者與之言、彼識耶和華之道、明其上帝之法、惟彼同心折軛斷繩、</verse>
				<verse number="6">是以叢林之獅必殺之、曠野之狼必噬之、豹必伺於邑外、凡出邑者、悉為所裂、蓋其罪戾孔多、悖逆增甚、</verse>
				<verse number="7">我何能宥爾哉、爾之子女棄我、指彼非神者而誓、我使之飽食、彼則行淫、羣集妓室、</verse>
				<verse number="8">彼若肥馬得縱、各向其鄰之妻嘶鳴、</verse>
				<verse number="9">耶和華曰、我豈不緣此而加譴責、豈不復仇於若是之國哉、○</verse>
				<verse number="10">爾登其垣而毀之、惟勿盡毀、可除其枝、蓋非屬耶和華也、</verse>
				<verse number="11">耶和華曰、 以色列 家與 猶大 家、待我詭詐維甚、</verse>
				<verse number="12">弗認耶和華、曰言者非彼也、災難不臨於我、刀兵饑饉、我不遇之、</verse>
				<verse number="13">先知為風、道不在於其中、彼之所言、必及己身、</verse>
				<verse number="14">故萬軍之上帝耶和華曰、為彼言是、我必使我言在爾口為火、斯民為薪而焚之、</verse>
				<verse number="15">耶和華曰、 以色列 家歟、遠方有國、既強且古、爾曹不識其方言、不明其所語、我必導之攻爾、</verse>
				<verse number="16">其箙若既闢之塚、其人皆為勇士、</verse>
				<verse number="17">彼必食爾禾稼、及爾餱糧、即爾子女所當食者、並食爾牛羣羊羣、及葡萄無花果、以刃毀爾所恃之堅城、</verse>
				<verse number="18">惟其時我猶不盡滅爾、耶和華言之矣、</verse>
				<verse number="19">爾曹若云、我上帝耶和華何為以此加我、爾當語之曰、爾曹棄我、奉事他神於爾境、如是、亦必奉事外人於非爾之地、○</verse>
				<verse number="20">爾宜佈告於 雅各 家、宣傳於 猶大 曰、</verse>
				<verse number="21">愚昧無知之民歟、有目而不見、有耳而不聞、爾其聽此、</verse>
				<verse number="22">耶和華曰、我立永命、以沙界海、不得踰防、雖波濤洶湧而不越、漰渤而不踰、爾不畏我、不戰慄於我前乎、</verse>
				<verse number="23">惟斯民懷叛逆之心、背我而去、</verse>
				<verse number="24">彼不自謂、我當寅畏我上帝耶和華、彼降秋雨春雨、各適其時、為我定厥穡期、</verse>
				<verse number="25">爾之愆尤使爾失此、爾之罪戾阻爾獲福、</verse>
				<verse number="26">蓋我民中有惡人、隱伏如獵禽者、設機以陷人、</verse>
				<verse number="27">籠充以禽鳥、其室亦充以詭詐、因而昌盛富有、</verse>
				<verse number="28">彼體肥膚潤、作惡太甚、不為孤子伸冤、使之利達、不為貧者折中、</verse>
				<verse number="29">耶和華曰、我豈不緣此而加譴責、豈不復仇於若是之國哉、</verse>
				<verse number="30">斯土有奇異可憎之事、</verse>
				<verse number="31">先知傳虛偽、祭司藉以操權、我民咸以為悅、至終爾將若之何、</verse>
			</chapter>
			<chapter number="6">
				<verse number="1">便雅憫 人歟、逃出 耶路撒冷 以求安、吹角於 提哥亞 、立斾於 伯哈基琳 、蓋禍自北而著、毀滅甚巨、</verse>
				<verse number="2">美麗嬌嬈之 錫安 女、我必殄滅之、</verse>
				<verse number="3">牧者與其羣羊必至、張幕於其四周、各於其地牧之、</verse>
				<verse number="4">爾其備戰、我儕其起、乘午以上、禍哉、日已西斜、夕影長矣、</verse>
				<verse number="5">起哉、夤夜而上、毀其宮室、</verse>
				<verse number="6">萬軍之耶和華云、伐木築壘、以攻 耶路撒冷 、其中充斥苛虐、乃宜罰之邑也、</verse>
				<verse number="7">彼肆行邪惡、如泉之湧水、強暴毀滅、聞於其間、疾病瘡痍、常在我前、</verse>
				<verse number="8">耶路撒冷 歟、爾宜受教、免我心厭爾、使爾地荒蕪、無人居處、</verse>
				<verse number="9">萬軍之耶和華曰、人必盡拾 以色列 之遺民、若採葡萄、爾其反手、若採葡萄者攀枝而摘之、</verse>
				<verse number="10">我將與誰言以警之、使之聞乎、其耳未潔、致不能聽、耶和華之言、彼視為辱、不以為悅、</verse>
				<verse number="11">故我充以耶和華之怒、疲倦難忍、可傾之於衢中之童、及少壯之會、夫婦耆老、及年邁者、必皆被執、</verse>
				<verse number="12">耶和華曰、我將伸手於此地之居民、其第宅田疇妻室、同歸他人、</verse>
				<verse number="13">因其自尊逮卑、咸屬貪婪、先知祭司、俱行虛誕、</verse>
				<verse number="14">彼醫我民之傷、畧而為之、曰、平康平康、實無平康、</verse>
				<verse number="15">彼行可惡之事、豈知恥乎、非也、毫不知恥、亦不赧顏、故必仆於仆者之中、我譴責之際、彼必顚躓、耶和華言之矣、○</verse>
				<verse number="16">耶和華曰、爾宜立道中而觀、訪其古道之善者而行之、如是、則心獲安、惟彼曰、我弗由之、</verse>
				<verse number="17">予立守望者以警爾、命爾聽其角聲、惟彼曰、我弗聽之、</verse>
				<verse number="18">列邦歟、宜聽之、會眾歟、宜知斯民將遇之事、</verse>
				<verse number="19">大地歟、其聽之、我必降災於斯民、為其圖謀之果報、蓋彼不從我言、而棄我律、</verse>
				<verse number="20">乳香來自 示巴 、菖蒲至自遠方、而獻於我、果何益哉、爾之燔祭、我不納之、爾之素祭、我不悅之、</verse>
				<verse number="21">耶和華曰、我將置窒礙於民前、使父子同蹶、鄰友皆亡、○</verse>
				<verse number="22">耶和華曰、有一族自北方而來、有大國自地極而興、</verse>
				<verse number="23">執弓與戟、彼乃殘忍、不加矜恤、聲若海濤漰渤、 錫安 女歟、彼皆乘馬列陳、如戰士以攻爾、</verse>
				<verse number="24">我既聞其風聲、手則弱焉、痛苦迫我、憯怛若臨產之婦、</verse>
				<verse number="25">勿往於田、勿行於道、蓋敵刃環繞、隨在震驚、</verse>
				<verse number="26">我民女歟、爾其束麻、輾轉灰塵、爾其舉哀、號咷痛哭、若喪獨子、蓋殘賊者將倏然臨我、</verse>
				<verse number="27">主曰、我已立爾在我民中、為試者、為保障、使爾察知其途、</verse>
				<verse number="28">彼眾悖逆特甚、隨在誹謗、為銅為鐵、悉行邪惡、</verse>
				<verse number="29">風箱猛烈、鉛銷於火、鍊之不已、終屬徒勞、惡者未除也、</verse>
				<verse number="30">人必稱為棄銀、蓋耶和華棄之矣、</verse>
			</chapter>
			<chapter number="7">
				<verse number="1">耶和華諭 耶利米 之言、</verse>
				<verse number="2">曰、立於耶和華室門、宣是言曰、凡屬 猶大 、入此諸門、崇拜耶和華者、宜聽其言、</verse>
				<verse number="3">萬軍之耶和華、 以色列 之上帝云、正爾行徑、及爾作為、我則俾爾居於此地、</verse>
				<verse number="4">或曰、耶和華之殿、耶和華之殿、耶和華之殿即此、斯虛誕之詞、爾勿恃之、</verse>
				<verse number="5">爾若至終正爾行徑、及爾作為、且行公義於人、及其鄰中、</verse>
				<verse number="6">不虐羇旅孤寡、不流無辜之血於斯、不從他神以自害、</verse>
				<verse number="7">我則俾爾居於斯土、即我自昔賜爾列祖之地、迄於永久、</verse>
				<verse number="8">惟爾恃無益之虛詞、</verse>
				<verse number="9">攘竊殺戮、行淫妄誓、焚香於 巴力 、從事素所未識之他神、</verse>
				<verse number="10">且詣我寄名之室、立於我前曰、我得釋矣、致爾行此可惡之事、</verse>
				<verse number="11">我寄名之室、爾乃視為盜穴乎、耶和華曰、我鑒之矣、</verse>
				<verse number="12">可往 示羅 、昔我寄名之所、視我為我民 以色列 邪惡、所行之事、</verse>
				<verse number="13">耶和華曰、爾既行此、我屢戒爾、夙興與言、惟爾弗聽、我呼爾而弗應、</verse>
				<verse number="14">故我於我寄名之室、爾所恃者、及我錫爾列祖與爾之地、必有所為、如昔在 示羅 然、</verse>
				<verse number="15">我必屏爾於我前、猶昔屏爾昆弟 以法蓮 全族焉、○</verse>
				<verse number="16">勿為斯民祈禱、勿為之揚聲呼籲、勿為之祈求於我、我不爾聽也、</verse>
				<verse number="17">彼於 猶大 諸邑、及 耶路撒冷 街衢所行者、爾未見之乎、</verse>
				<verse number="18">子取薪、父舉火、婦人摶麵為餅、而奉天后、灌酒於他神、以激我怒、</verse>
				<verse number="19">耶和華曰、彼激我怒乎、豈非自激、致面有慚色哉、</verse>
				<verse number="20">故主耶和華曰、我必傾我忿怒於斯土、在其人民牲畜、田木土產、如火之烈、焚燬不熄、○</verse>
				<verse number="21">萬軍之耶和華、 以色列 之上帝曰、以爾燔祭加於他祭、而食其肉、</verse>
				<verse number="22">蓋我導爾列祖出 埃及 時、未嘗以燔祭及他祭命之、</verse>
				<verse number="23">惟命之曰、當聽我言、我則為爾上帝、爾為我民、悉行我所命爾之道、必蒙福祉、</verse>
				<verse number="24">惟彼不從、不傾耳以聽、乃行己謀、徇其惡心之剛愎、退卻不前、</verse>
				<verse number="25">自爾列祖出 埃及 時、以迄於今、我日遣我僕諸先知詣爾、乃夙興而遣之、</verse>
				<verse number="26">惟爾不從、不傾耳以聽、乃強厥項、作惡甚於列祖、</verse>
				<verse number="27">爾將告以斯言、惟彼不聽、爾將呼之、惟彼不應、</verse>
				<verse number="28">宜語之曰、斯乃不聽其上帝耶和華之言、不受訓誨之國、真實亡矣、絕於其口、○</verse>
				<verse number="29">耶路撒冷 民歟、當剪髮而擲之、舉哀於荒邱、蓋耶和華怒斯世、而棄之矣、</verse>
				<verse number="30">耶和華曰、 猶大 人行我所惡、以其可憎者、置於我寄名之室、俾染污衊、</verse>
				<verse number="31">且建 陀斐特 崇邱、即在 欣嫩子 谷、焚其子女於火、此事非我所命、亦非我心所思、</verse>
				<verse number="32">故耶和華曰、時日將至、此地不復稱 陀斐特 、亦不稱 欣嫩子 谷、惟稱殺戮谷、蓋必葬死人於 陀斐特 、致無隙地、</verse>
				<verse number="33">空中飛鳥、地上野獸、將食斯民之屍、無人驅之、</verse>
				<verse number="34">維時、我必使 猶大 諸邑、及 耶路撒冷 街衢、無有歡欣喜樂之聲、與新娶者及新婦之聲、以斯土成為荒蕪矣、</verse>
			</chapter>
			<chapter number="8">
				<verse number="1">耶和華曰、當是時、人必取 猶大 君王之骨、牧伯之骨、祭司之骨、先知之骨、 耶路撒冷 居民之骨、出於其墓、</verse>
				<verse number="2">陳於日月天象之下、即其所戀慕、服事順從、尋求崇拜者、無人收而瘞之、將於地上同乎糞土、</verse>
				<verse number="3">此惡族之遺民、為我所逐、居於各處、寧求死、不求生、萬軍之耶和華言之矣、○</verse>
				<verse number="4">又告之曰、耶和華云、人蹶、豈不復起乎、人去、豈不旋歸乎、</verse>
				<verse number="5">然則此 耶路撒冷 民、恆久悖逆何為乎、彼堅持詭譎、弗肯旋轉、</verse>
				<verse number="6">我傾耳以聽、彼不言正直、無人悔其惡行、曰、噫、我所為何事、彼各行其道、若馬之奔馳於陳、</verse>
				<verse number="7">空中之鶴、識厥定期、班鳩燕雁、咸依當來之時、惟我民不識耶和華之法律、</verse>
				<verse number="8">爾曹奚曰、我乃智者、耶和華之法律在於我中、然文士虛偽之筆、使法律為虛偽、</verse>
				<verse number="9">智者愧恥、驚惶而被執、彼既棄耶和華之言、其智維何、</verse>
				<verse number="10">故我必以其妻室予他人、以其田疇付虜者、因其自尊逮卑、咸屬貪婪、先知祭司、俱行虛誕、</verse>
				<verse number="11">彼醫我民女之傷、畧而為之、曰、平康平康、實無平康、</verse>
				<verse number="12">彼行可惡之事、豈知恥乎、非也、毫不知恥、亦不赧顏、故必仆於仆者之中、我譴責之際、彼必顚躓、耶和華言之矣、</verse>
				<verse number="13">耶和華曰、我必殲滅之、其葡萄樹無葡萄、無花果樹無無花果、厥葉變色、蹂躪之者、我已命之、</verse>
				<verse number="14">我儕靜坐何為乎、其會集而入鞏固之邑、隕亡於彼、我上帝耶和華飲我以毒水、使我隕亡、緣我干犯耶和華也、</verse>
				<verse number="15">我望平康、未得裨益、我期醫治、而受恐惶、</verse>
				<verse number="16">敵馬噴氣、聞自 但 境、健馬嘶鳴、震動全地、彼眾已至、吞滅土壤、暨其所有、吞滅城邑、及厥居民、</verse>
				<verse number="17">耶和華曰、我必遣蛇入爾中、無術可制之、蝮必囓爾、○</verse>
				<verse number="18">深願得慰、免我憂戚、我心疲憊、</verse>
				<verse number="19">有我民女哀號之聲、來自遠方、曰、耶和華不在 錫安 乎、厥王不在其中乎、曰、彼胡為以雕像、及異邦之虛物、激我怒耶、</verse>
				<verse number="20">穡時既逝、夏日已過、我儕猶未獲救、</verse>
				<verse number="21">我民女受傷、我因之受傷、我乃哀慟、中懷驚駭、</verse>
				<verse number="22">在 基列 豈無乳香、豈無醫士、我民女之疾、胡不得瘳耶、</verse>
			</chapter>
			<chapter number="9">
				<verse number="1">願我首為水泉、我目為淚源、則可為我被戮之民女、旦夕哭泣、</verse>
				<verse number="2">願我於野得有旅邸、則可離我民而去、以彼俱為淫亂之徒、詭詐之黨、</verse>
				<verse number="3">彼彎舌如弓、以發誑言、在國中為強大、而不行信實、行惡有加無已、而不我識、耶和華言之矣、</verse>
				<verse number="4">爾曹各當謹防鄰里、勿信昆弟、蓋昆弟相欺特甚、鄰里往來讒毀、</verse>
				<verse number="5">各迋其鄰、不言誠實、舌習誑言、作惡致憊、</verse>
				<verse number="6">耶和華曰、爾居詭詐之中、彼緣詭詐、不肯識我、○</verse>
				<verse number="7">萬軍之耶和華曰、因我民女如是、我必陶鎔之、煆煉之、否則何以處之、</verse>
				<verse number="8">其舌乃毒矢、而出詐言、對於鄰里、口言平康、心伏殘害、</verse>
				<verse number="9">耶和華曰、我豈不緣此而加譴責、豈不復仇於若是之國哉、○</verse>
				<verse number="10">我為山嶽哭泣號咷、為曠野之草場悲哀、因其焚燬、無人經之、不聞牲畜之聲、飛禽走獸、俱已逃亡、</verse>
				<verse number="11">我必使 耶路撒冷 為墟、作野犬之居所、 猶大 諸邑荒蕪、無人居處、</verse>
				<verse number="12">孰為智者、克明斯事、耶和華與誰言、使之宣告、斯土何為被燬遭焚、有若曠野、無人經之、</verse>
				<verse number="13">耶和華曰、緣彼棄我所示之律、不聽我言、不行我道、</verse>
				<verse number="14">惟徇己心之剛愎、從諸 巴力 、即其祖所教者、</verse>
				<verse number="15">故萬軍之耶和華、 以色列 之上帝曰、我必食斯民以茵陳、飲之以毒水、</verse>
				<verse number="16">散之於列邦、即彼與其祖所未識者、使鋒刃隨之、至於盡滅、○</verse>
				<verse number="17">萬軍之耶和華曰、爾其思之、召哀悼之婦、善哭之女至、</verse>
				<verse number="18">使其速為我舉哀、俾我目墮淚、我眼流涕、</verse>
				<verse number="19">自 錫安 聞有號咷之聲、曰、噫、我儕敗矣、慚愧特甚、因離故土、我之第宅為敵所毀、</verse>
				<verse number="20">維爾諸婦、當聽耶和華言、耳聆其口所出之詞、其訓爾女號咷、各誨爾鄰哀哭、</verse>
				<verse number="21">蓋死亡至於我牖、入於我宮、我子殄於外、少壯滅於衢、</verse>
				<verse number="22">當告之曰、耶和華云、人屍必若糞土、僵於田間、又如禾束、遺於刈者之後、無人拾之、○</verse>
				<verse number="23">耶和華曰、智者勿誇其智、勇者勿誇其勇、富者勿誇其富、</verse>
				<verse number="24">凡誇者、當誇其明哲、知我為耶和華、施行慈愛公平仁義於地、蓋我以此為悅、耶和華言之矣、</verse>
				<verse number="25">耶和華曰、時日將至、彼受割而未潔者、我必罰之、</verse>
				<verse number="26">即 埃及 、 猶大 、 以東 、 亞捫 族、 摩押 、及凡薙鬚鬢、居曠野者、蓋列邦俱未受割、 以色列 家、中心亦未受割也、</verse>
			</chapter>
			<chapter number="10">
				<verse number="1">以色列 家歟、其聽耶和華諭爾之言、</verse>
				<verse number="2">耶和華曰、勿習異邦之俗、勿懼天象之兆、斯乃列邦所懼也、</verse>
				<verse number="3">列邦之例虛偽、有人由林伐木、匠人以斧製之、</verse>
				<verse number="4">以銀與金飾之、以鎚與釘釘之、使不動搖、</verse>
				<verse number="5">依椶樹之形鏇之、彼不能言、亦不能行、須人舁之、不能作惡、無能行善、爾勿畏之、</verse>
				<verse number="6">耶和華歟、無如爾者、惟爾為大、爾名大有能力、</verse>
				<verse number="7">萬國之王歟、孰不宜寅畏爾、此為爾所應得、列邦智者顯厥尊榮、無如爾者、</verse>
				<verse number="8">彼皆冥頑無知、偶像之道、惟木而已、</verse>
				<verse number="9">有銀運自 他施 、擣之成片、有金至自 烏法 、金匠製之、有藍紫之布為衣、悉屬巧工所製、</verse>
				<verse number="10">惟耶和華誠為上帝、乃維生之上帝、永久之王、震怒則大地顫動、發忿則列國莫當、○</verse>
				<verse number="11">宜告之曰、非造天地之神、必滅於地上、亡於天下、</verse>
				<verse number="12">耶和華以其能力創造大地、以其智慧奠定寰宇、以其明哲展布諸天、</verse>
				<verse number="13">彼發厥聲、則穹蒼之水鳴動、地極之雲上騰、電隨雨作、風自庫出、</verse>
				<verse number="14">人皆冥頑無知、金匠因其雕像而羞慚、所鑄之像、乃為虛偽、內無氣息、</verse>
				<verse number="15">悉屬虛無、惑人之工、譴責之際、俱必滅亡、</verse>
				<verse number="16">雅各 之業非若是、彼造萬物、 以色列 為其嗣業之族、萬軍之耶和華、乃其名也、○</verse>
				<verse number="17">爾處困者歟、收拾行囊、離乎斯土、</verse>
				<verse number="18">蓋耶和華曰、我於此時、必擲斯土居民、以困苦之、俾其覺悟、○</verse>
				<verse number="19">民曰禍哉我也、我受殘害、我受重傷、我曰、是誠我憂、我必承之、</verse>
				<verse number="20">我幕毀、厥繩斷、我之子女離我無存、無人為我張幕立帷、</verse>
				<verse number="21">民牧冥頑、未尋求耶和華、故作事不智、其羣四散、</verse>
				<verse number="22">風聲傳至、大亂來自北方、將使 猶大 諸邑荒蕪、為野犬之居所、</verse>
				<verse number="23">耶和華歟、我知人之道途不由己、人行於世、不能自定其步履、</verse>
				<verse number="24">耶和華歟、從寬責我、毋加震怒、免我歸於烏有、</verse>
				<verse number="25">其傾爾怒於不識爾之異邦、及不籲爾名之諸族、蓋彼吞噬 雅各 、而殲滅之、令其居所荒蕪、</verse>
			</chapter>
			<chapter number="11">
				<verse number="1">耶和華諭 耶利米 之言、</verse>
				<verse number="2">曰、當聽此約之詞、告 猶大 人、及 耶路撒冷 居民、</verse>
				<verse number="3">曰、 以色列 之上帝耶和華云、不聽此約之言、其人必受詛、</verse>
				<verse number="4">此約、即我導爾列祖出 埃及 、脫鐵鑪之日所諭者、曰、宜遵我言、循我所命而行、則可為我民、我為爾上帝、</verse>
				<verse number="5">俾踐與爾列祖所誓之言、錫彼流乳與蜜之地、有如今日、我對曰、耶和華歟、誠所願也、○</verse>
				<verse number="6">耶和華諭我曰、當宣斯言於 猶大 諸邑、及 耶路撒冷 街衢曰、宜聽此約之言、而遵行之、</verse>
				<verse number="7">自我導爾列祖出 埃及 、以迄於今、我切戒之、即夙興而戒之、曰、宜聽我言、</verse>
				<verse number="8">彼乃不從、不側耳以聽、惟徇其惡心之剛愎而行、不遵我所命之約、故我以此約所言加之、○</verse>
				<verse number="9">耶和華諭我曰、 猶大 人及 耶路撒冷 居民中、有叛逆之謀、</verse>
				<verse number="10">厥祖不遵我言、彼效其尤、從他神而事之、 以色列 家與 猶大 家、背我與其祖所立之約、</verse>
				<verse number="11">故耶和華曰、我必降災於彼、不能避之、彼呼籲我、我不垂聽、</verse>
				<verse number="12">當時 猶大 諸邑、及 耶路撒冷 居民、將往呼籲其素所焚香之神、惟彼不拯之於難、</verse>
				<verse number="13">猶大 歟、爾神之數、等於爾邑、 耶路撒冷 街衢若干、爾依其數、為可恥之物立壇、焚香於 巴力 、○</verse>
				<verse number="14">勿為斯民祈禱、勿為之揚聲呼籲、彼遭難而呼籲我、我必不聽、</verse>
				<verse number="15">我所愛者、爾既多行淫亂、在我聖室何為、聖胙豈能除爾罪惡、致爾得脫乎、</verse>
				<verse number="16">昔耶和華稱爾名曰青橄欖樹、美好而結嘉果、今在轟聲之中、燃火焚之、枝條摧折、</verse>
				<verse number="17">萬軍之耶和華昔培植爾、今命災禍擊爾、因 以色列 家與 猶大 家行惡、為 巴力 焚香、以激我怒也、○</verse>
				<verse number="18">彼之所為、耶和華示我、我悉知之、</verse>
				<verse number="19">惟我若柔順之羔、被牽而就死地、不知彼謀害我曰、我儕其毀厥樹與果、絕之於生人之地、使其名不復見憶、</verse>
				<verse number="20">萬軍之耶和華歟、爾維秉公行鞫、鑒察人之心腸、我以我獄訴於爾前、必見爾復仇於其身、</verse>
				<verse number="21">耶和華曰、 亞拿突 人索爾生命、曰、勿託耶和華名而預言、免爾死於我手、</verse>
				<verse number="22">故萬軍之耶和華曰、我必罰之、少壯必亡於鋒刃、子女必死於饑饉、</verse>
				<verse number="23">俾無遺民、蓋譴責之年、我必降災於 亞拿突 人、</verse>
			</chapter>
			<chapter number="12">
				<verse number="1">耶和華歟、我與爾辯、爾乃公義、然我猶欲與爾論之、惡人之道、何故亨通、行詐之流、奚為安泰、</verse>
				<verse number="2">爾栽植之、使之盤根、生長結實、其口則近爾、其心則遠爾、</verse>
				<verse number="3">耶和華歟、爾知我、爾見我、試我向爾之心、惟彼惡人、當曳之出、如將宰之羊、別之以待殺期、</verse>
				<verse number="4">斯土悲哀、四境草木枯槁、伊於胡底、因其居民行惡、禽獸盡滅、眾猶自謂、我之終局、彼必不及見之、○</verse>
				<verse number="5">爾與步卒同趨、尚猶疲憊、焉能與馬角逐哉、在平康之地、爾可安泰、 約但 溢於叢林、爾將若何、</verse>
				<verse number="6">爾昆弟宗族、以詐待爾、大聲呼於爾後、彼雖以善言語爾、勿信之、</verse>
				<verse number="7">我離我室、而棄我業、以我心所愛者付於敵手、</verse>
				<verse number="8">我業於我、若林中之獅、向我咆哮、故我惡之、</verse>
				<verse number="9">我業於我、豈成為斑鷹乎、凡鷹豈環而攻之乎、爾其往集田間之獸、俾至而噬之、</verse>
				<verse number="10">彼諸牧者、毀我葡萄園、踐我業於足下、使我嘉業成為寂寞之野、</verse>
				<verse number="11">且為荒蕪、向我悲哀、全地荒蕪、無人介意、</verse>
				<verse number="12">殘賊者陟曠野之荒邱、耶和華之刃吞噬斯土、自此至彼、凡有血氣者、罔獲綏安、</verse>
				<verse number="13">彼所播者麥、所獲者荊棘、自苦無益、因耶和華烈怒、地之所產、爾必恥之、○</verse>
				<verse number="14">耶和華曰、我之惡鄰、附於我賜我民 以色列 為業之地、我必拔之離乎其境、亦拔 猶大 家出於其中、</verse>
				<verse number="15">既拔之後、我必反而矜恤之、導之各復故業故土、</verse>
				<verse number="16">如彼勤學我民之道、以我名而誓曰、我指維生之耶和華而誓、若昔誨我民指 巴力 而誓、則必建立於我民中、</verse>
				<verse number="17">如其不聽、我必拔其國、而毀滅之、耶和華言之矣、</verse>
			</chapter>
			<chapter number="13">
				<verse number="1">耶和華諭我曰、往購麻帶、束於爾腰、毋置於水、</verse>
				<verse number="2">我循耶和華言、購帶束腰、</verse>
				<verse number="3">耶和華復諭我曰、</verse>
				<verse number="4">持爾所購束腰之帶、起往 伯拉 、藏於石隙、</verse>
				<verse number="5">我遵耶和華命、往 伯拉 河濱藏之、</verse>
				<verse number="6">歷日既久、耶和華諭我曰、起往 伯拉 、取我命爾所藏之帶、</verse>
				<verse number="7">我則往 伯拉 、自所藏處掘而出之、見帶已壞而無用、</verse>
				<verse number="8">耶和華諭我曰、</verse>
				<verse number="9">耶和華云、我必若是敗 猶大 之狂傲、及 耶路撒冷 特甚之狂傲、</verse>
				<verse number="10">惟此惡民、不聽我言、徇厥心之剛愎而行、從他神而服事崇拜之、必若此帶、歸於無用、</verse>
				<verse number="11">耶和華曰、帶附人腰、如是、我使 以色列 與 猶大 全家附我、致為我民我名、我譽我榮、惟彼不聽、</verse>
				<verse number="12">故爾當告之曰、 以色列 之上帝耶和華云、諸缾必盈以酒、彼將謂爾曰、我豈不知諸缾必盈以酒乎、</verse>
				<verse number="13">爾則曰、耶和華云、我必使居斯土之眾、即坐 大衛 位之列王、與祭司先知、暨 耶路撒冷 居民、盡皆沈醉、</verse>
				<verse number="14">耶和華曰、我必使其父子互相衝突、我不憐之、不惜之、不加矜憫而弗滅之、○</verse>
				<verse number="15">爾其傾聽、毋狂傲、此乃耶和華之言也、</verse>
				<verse number="16">幽暗未至、爾足未躓於晦冥之山、所望之光、未變為死亡之陰翳、深沈之昏黑以先、當歸榮於爾上帝耶和華、</verse>
				<verse number="17">如爾不聽、我將為爾狂傲、背人而泣、我目流涕痛哭、以耶和華之羣羊被虜也、</verse>
				<verse number="18">爾其告王與太后曰、宜自卑而下坐、蓋爾頭巾、即爾華冕墜矣、</verse>
				<verse number="19">南方諸邑既閉、無人啟之、 猶大 被虜、全族被虜矣、○</verse>
				<verse number="20">爾其仰目而觀、有自北而來者、昔所付爾嘉美之羣羊、今安在哉、</verse>
				<verse number="21">爾所交之友朋、耶和華立之為首、以制爾時、尚有何詞、豈不痛苦、若臨產之婦乎、</verse>
				<verse number="22">如爾意謂、我遭斯事曷故、乃因爾之罪愆重大、爾裙被揭、爾踵受傷、</verse>
				<verse number="23">古實 人能變其膚乎、豹能變其斑乎、若能之、則爾習於惡者可為善矣、</verse>
				<verse number="24">故我必散之、若草芥為野風所飄、</verse>
				<verse number="25">耶和華曰、此乃爾所應得、我所量與爾者、以爾忘我、惟虛偽是恃、</verse>
				<verse number="26">我必揭爾裙、以覆爾面、爾之恥辱顯矣、</verse>
				<verse number="27">爾之淫亂嘶鳴、及徇欲之邪慝、凡在田野之山、所行可憎之事、我俱見之、禍哉、 耶路撒冷 歟、爾不自潔、尚有幾時乎、</verse>
			</chapter>
			<chapter number="14">
				<verse number="1">耶和華論旱乾、所諭 耶利米 之言、○</verse>
				<verse number="2">曰、 猶大 悲哀、邑門衰敗、眾衣墨絰、而坐於地、 耶路撒冷 號咷、升聞於上、</verse>
				<verse number="3">貴胄遣役取水、至井見其無水、乃攜空器而返、含羞抱愧、而蒙其首、</verse>
				<verse number="4">地不得雨、土壤燥裂、耕者含羞、而蒙其首、</verse>
				<verse number="5">麀鹿產子於野、因無草而遺之、</verse>
				<verse number="6">野驢立於童山、喘若野犬、因無芻而目昏、○</verse>
				<verse number="7">耶和華歟、我之愆尤雖證我惡、願爾緣爾名而施行、我屢悖逆、干罪於爾、</verse>
				<verse number="8">以色列 之望、難中之救者歟、爾奚若羇旅於斯土、又若行人投止一宿哉、</verse>
				<verse number="9">奚若受驚之人、又若不能施援之勇士、耶和華歟、爾猶在我中、我以爾名為稱、勿離棄我、○</verse>
				<verse number="10">耶和華論斯民曰、彼喜妄行、不禁厥足、故耶和華不納之、今必念其愆尤、罰其罪戾、</verse>
				<verse number="11">耶和華諭我曰、毋為斯民祈福、</verse>
				<verse number="12">彼禁食時、我不聽其呼籲、彼獻燔祭素祭、我不納之、惟以鋒刃饑饉疫癘滅之、</verse>
				<verse number="13">我則曰、噫、主耶和華歟、諸先知語民曰、爾必不罹鋒刃、不遭饑饉、耶和華必於斯土、錫爾久安、</verse>
				<verse number="14">耶和華諭我曰、諸先知託我名而妄言、我未遣之、未命之、未諭之、彼之所傳、乃虛偽之啟示、無憑之卜筮、妄誕之言詞、己心之詭詐、</verse>
				<verse number="15">故耶和華論託其名而預言之先知曰、我未遣之、彼曰、鋒刃饑饉、必不及於斯土、惟彼先知、必為鋒刃饑饉所滅、</verse>
				<verse number="16">聽其預言之民、暨厥妻室子女、必因鋒刃饑饉、擲於 耶路撒冷 之衢、無瘞之者、我必以其罪惡歸於其身、</verse>
				<verse number="17">爾其以是言語之曰、我目流涕、晝夜不息、我民處女、大見摧殘、而受重傷、</verse>
				<verse number="18">我若往於田、則見為刃所戮者、我若入於邑、則見因饑而病者、先知祭司、遊於未識之地、○</verse>
				<verse number="19">爾盡棄 猶大 乎、爾心厭惡 錫安 乎、奚為擊我、無術可療、我望平康、未得裨益、我期醫治、而受恐惶、</verse>
				<verse number="20">耶和華歟、我儕認己之邪惡、與列祖之愆尤、以我獲罪於爾也、</verse>
				<verse number="21">為爾名故、勿厭我、勿辱爾尊榮之位、記憶與我所立之約、勿廢之、</verse>
				<verse number="22">異邦虛無之物、有能降雨者乎、天能自施甘霖乎、我之上帝耶和華歟、行此者非爾乎、故我仰望爾、蓋此諸事、皆爾所為也、</verse>
			</chapter>
			<chapter number="15">
				<verse number="1">耶和華諭我曰、雖 摩西 撒母耳 立於我前、我心不眷顧斯民、其逐之離我前、而使之出、</verse>
				<verse number="2">如彼詢爾曰、我當何往、則告之曰、耶和華云、當死者就死、當刃者就刃、當饑者就饑、當虜者就虜、</verse>
				<verse number="3">耶和華曰、我定四者加之、刃以戮之、犬以裂之、飛鳥野獸噬而滅之、</verse>
				<verse number="4">我必因 猶大 王 希西家 子 瑪拿西 、所行於 耶路撒冷 之事、播棄之於天下萬國、</verse>
				<verse number="5">耶路撒冷 歟、孰矜恤爾、孰為爾哀、孰轉而問爾安、</verse>
				<verse number="6">耶和華曰、爾既棄我、背我而往、故我舉手、攻爾滅爾、我之回意、屢而憊矣、</verse>
				<verse number="7">我於斯土諸邑之門、簸之以箕、喪其子女、毀滅我民、惟彼仍不轉離其途、</verse>
				<verse number="8">其嫠婦多於海沙、殘賊者日中而至、攻其少者之母、悽楚恐惶、倏然及之、</verse>
				<verse number="9">生七子之婦、身疲氣斷、尚在白晝、其日沒矣、彼乃含羞抱愧、所遺之民、我將於敵前、付之於刃、耶和華言之矣、○</verse>
				<verse number="10">我母歟、禍哉我也、爾之生我、為全地喜爭好競之人、我未貸金於人、人亦未貸金於我、然彼皆詛我、</verse>
				<verse number="11">耶和華曰、我必釋爾、使爾獲福、爾敵遇禍遭難時、必求於爾、○</verse>
				<verse number="12">北方之鐵與銅、人能折之乎、</verse>
				<verse number="13">因爾罪惡、我必於爾四境、使爾貨財寶物被掠、不給以值、</verse>
				<verse number="14">我必使爾服役於敵、至所未識之地、蓋我怒如烈火、將燃及爾眾、○</verse>
				<verse number="15">耶和華歟、爾悉之矣、願爾記憶我、眷顧我、報復於窘我者、勿以恆忍、俾我滅亡、我為爾故、既受謗瀆、爾其知之、</verse>
				<verse number="16">萬軍之上帝耶和華歟、我乃稱以爾名、我得爾言以為飲食、斯言在於我心、為我之歡欣喜樂、</verse>
				<verse number="17">歡娛之會、我未同坐、亦未偕樂、為爾之手、我乃獨坐、蓋爾充我以怒也、</verse>
				<verse number="18">我之痛苦、奚久不已、我之創傷、何為不瘳、爾之於我、果如無常之溪、無水之井乎、○</verse>
				<verse number="19">耶和華曰、爾若歸誠、我必導爾復立我前、爾若取貴者於劣者中、則可為我口、民必歸爾、爾勿歸彼、</verse>
				<verse number="20">我將使爾於斯民、為鞏固之銅垣、彼必攻爾而不勝、蓋我與爾偕、以拯爾也、耶和華言之矣、</verse>
				<verse number="21">我必拯爾於惡者之手、贖爾於暴者之手、</verse>
			</chapter>
			<chapter number="16">
				<verse number="1">耶和華諭我曰、</verse>
				<verse number="2">勿於斯土娶妻室、育子女、</verse>
				<verse number="3">蓋耶和華論斯土所生子女、及其父母曰、</verse>
				<verse number="4">皆遘厲疾而死、無人哀哭、不得瘞埋、將於地上、同乎糞土、見滅於鋒刃饑饉、其尸為飛鳥野獸所食、</verse>
				<verse number="5">耶和華曰、勿入喪室、勿往弔、勿為之哀哭、蓋我於斯民、奪我平康、收我仁慈矜憫、耶和華言之矣、</verse>
				<verse number="6">自尊逮卑、必皆死於斯土、不得瘞埋、無人為之哀哭、自割薙髮、</verse>
				<verse number="7">居喪者、無人為之擘餅、以相慰藉、有父母之喪者、無人飲以慰藉之杯、</verse>
				<verse number="8">筵宴之室、爾勿入而同坐、式飲式食、</verse>
				<verse number="9">蓋萬軍之耶和華、 以色列 之上帝曰、爾在世之日、我必使歡愉喜樂之聲、新娶者與新婦之聲、絕於斯土、爾目睹之、</verse>
				<verse number="10">爾以此言示民、彼必謂爾曰、耶和華曷言降此巨災於我儕、我有何愆尤、干何罪戾於我上帝耶和華、</verse>
				<verse number="11">爾則告之曰、耶和華云、爾祖棄我、而從他神、服事崇拜、且背我、不守我法律、</verse>
				<verse number="12">爾曹行惡甚於爾祖、各徇惡心之剛愎而行、不聽從我、</verse>
				<verse number="13">故我必驅爾出斯土、入爾與爾祖所未識之地、爾將在彼晝夜崇事他神、我不施恩於爾、○</verse>
				<verse number="14">耶和華曰、其日將至、人不復言、指導 以色列 人出 埃及 、維生之耶和華而誓、</verse>
				<verse number="15">惟言指導 以色列 人出北方、及凡所驅而至之國、維生之耶和華而誓、我必導之、入我所錫厥祖之地、</verse>
				<verse number="16">耶和華曰、我必召眾漁人以漁之、厥後召眾獵人、自山岡磐穴以獵之、</verse>
				<verse number="17">蓋我目鑒察其途、彼不掩於我前、其愆尤不隱於我目、</verse>
				<verse number="18">我必先循其愆尤罪戾、報之維倍、因其以可惡之屍、污衊我土、以可憎之事充盈我業、</verse>
				<verse number="19">耶和華歟、爾為我力、我之保障、我難中之避所、列邦必自地極而至、曰、我祖所承者、莫非妄誕虛偽無益之物、</verse>
				<verse number="20">人可為己造神乎、此實非神也、</verse>
				<verse number="21">此次我必使之識我臂我力、而知我名為耶和華、</verse>
			</chapter>
			<chapter number="17">
				<verse number="1">猶大 之罪、錄 以鐵 筆、其鋒乃金鋼石、銘於心版、及厥壇角、</verse>
				<verse number="2">彼之子女、竟記憶其壇與木偶、在於高岡之上、綠樹之下、</verse>
				<verse number="3">我田間之山歟、因罪之故、我必使爾四境之貨財寶物、以及崇邱、悉被刦掠、</verse>
				<verse number="4">爾必失我所錫之業、乃爾自致、我必使爾在所未識之地、服事爾敵、緣爾使我怒熾、炎炎不滅、○</verse>
				<verse number="5">耶和華曰、凡賴世人、恃血肉之臂、而心離耶和華者、其人見詛、</verse>
				<verse number="6">蓋彼必如沙漠之杜松、不沾膏澤、居於曠野乾燥之地、斥鹵之區、無人之處、</verse>
				<verse number="7">倚賴耶和華、惟耶和華是恃者、其人有福、</verse>
				<verse number="8">必猶林木、植於水濱、盤根河畔、不畏炎熱、其葉青葱、旱歲無虞、結實不息、</verse>
				<verse number="9">人心詭詐、逾於萬物、其疾甚重、誰能洞識、</verse>
				<verse number="10">我耶和華鑒察人之心意、試驗人之衷懷、按其所行之途、所結之實、而加報施、</verse>
				<verse number="11">人得非義之財、如鷓鴣伏非己之卵、中年失之、終顯為愚、○</verse>
				<verse number="12">我儕之聖所、自始崇高、乃尊榮之位也、</verse>
				<verse number="13">耶和華 以色列 之望歟、凡棄爾者、悉蒙羞恥、耶和華為活水之源、凡棄之者、其名錄於土壤、</verse>
				<verse number="14">耶和華歟、尚其醫我、我則獲痊、尚其拯我、我則得救、蓋爾為我所頌美者、</verse>
				<verse number="15">人謂我曰、耶和華所言者安在、任其臨至、</verse>
				<verse number="16">若我、民牧之職、我未速棄、而不從爾、災禍之至、非我所欲、爾所知也、我口所言、俱在爾前、</verse>
				<verse number="17">勿使我驚駭、患難之日、爾為我之避所、</verse>
				<verse number="18">窘逼我者、願使之慚愧、勿使我慚愧、願使之驚惶、勿使我驚惶、使患難之日臨之、毀之維倍、○</verse>
				<verse number="19">耶和華諭我曰、宜往立於庶民之門、即 猶大 列王出入之門、又立於 耶路撒冷 諸門、</verse>
				<verse number="20">告之曰、爾 猶大 王、及 猶大 眾、與 耶路撒冷 居民、凡由是門而入者、其聽耶和華言、</verse>
				<verse number="21">耶和華曰、爾其慎旃、於安息日、毋荷擔以入 耶路撒冷 門、</verse>
				<verse number="22">安息日、毋荷擔而出爾室、亦勿操作、宜以安息日為聖、如我命爾列祖者、</verse>
				<verse number="23">惟彼不從、不側耳以聽、乃強厥項、不聽命、不受教、</verse>
				<verse number="24">耶和華曰、如爾諦聽我言、安息日、不荷擔入邑門、以安息日為聖、亦不操作、</verse>
				<verse number="25">則必有君王坐 大衛 之位、乘車服馬、與其牧伯、及 猶大 人、 耶路撒冷 居民、皆由此門入邑、邑亦永存、</verse>
				<verse number="26">必有人來自 猶大 諸邑、與 耶路撒冷 四周、及 便雅憫 地、窪地、山地、南土、攜燔祭與他祭、素祭乳香、暨酬恩祭、詣耶和華室、</verse>
				<verse number="27">如爾不我聽、不以安息日為聖、於安息日、荷擔而入 耶路撒冷 門、我必燃火於其門、盡焚 耶路撒冷 之宮室、不得撲滅、</verse>
			</chapter>
			<chapter number="18">
				<verse number="1">耶和華諭 耶利米 之言、</verse>
				<verse number="2">曰、起往陶人之室、我將於彼使爾聽我言、</verse>
				<verse number="3">我遂往陶人之室、見其以鈞製器、</verse>
				<verse number="4">所製之器、既壞於陶人之手、乃復以製他器、循其所欲、○</verse>
				<verse number="5">耶和華諭我曰、</verse>
				<verse number="6">以色列 家歟、耶和華云、我之待爾、豈不能如陶人乎、 以色列 家歟、爾在我手、猶泥在陶人手也、</verse>
				<verse number="7">我論一族、或論一國之時、言欲拔之、毀之、翦滅之、</verse>
				<verse number="8">如彼邦族轉離其惡、我則回意、不降所言之災、</verse>
				<verse number="9">我論一族、或論一國之時、言欲植之、建之、</verse>
				<verse number="10">如彼邦族行我所惡、不聽我言、我則回意、不錫所言之福、</verse>
				<verse number="11">故當告 猶大 人、及 耶路撒冷 居民曰、耶和華云、我造災以擊爾、設謀害爾、其轉離爾惡途、改正爾行徑、</verse>
				<verse number="12">惟彼曰、無望也、我必從己所謀、各徇惡心之剛愎而行、○</verse>
				<verse number="13">耶和華曰、 以色列 處女所行、可憎維甚、詢於列邦、孰聞若此之事、</verse>
				<verse number="14">利巴嫩 之雪、豈能絕於田野之磐乎、流自遠方之冷水、豈能涸乎、</verse>
				<verse number="15">惟我民忘我、焚香於虛無之物、蹶於故轍、致行未築之路、</verse>
				<verse number="16">其地成為怪異、被人嗤笑、凡過之者、必駭異而搖首、</verse>
				<verse number="17">我將於敵前散之、若 以東 風飄之、彼遭難之日、我必背之、而不面之、○</verse>
				<verse number="18">彼曰、其來、爾我同謀以攻 耶利米 、因法律不絕於祭司、謀畧不絕於哲人、預言不絕於先知、來哉、我儕以舌攻之、勿聽其言、○</verse>
				<verse number="19">耶和華歟、求爾垂顧、聽敵我者之言、</verse>
				<verse number="20">以惡報善可乎、彼乃掘阱以陷我命、我曾立於爾前、為之祈福、使爾怒轉離之、求爾垂念焉、</verse>
				<verse number="21">故當以其子女付於饑饉、服於鋒刃、使其妻乏嗣為嫠、丁男被戮而亡、少者臨陳、隕於鋒刃、</verse>
				<verse number="22">爾使軍旅忽臨之、哭聲聞於其室、蓋彼掘阱以陷我躬、設網以絆我足、</verse>
				<verse number="23">耶和華歟、彼謀殺我、爾悉知之、勿赦其愆、勿塗其罪、使之傾覆於爾前、爾震怒時、宜處治之、</verse>
			</chapter>
			<chapter number="19">
				<verse number="1">耶和華曰、往購陶人之缾、導祭司及民之長老數人、</verse>
				<verse number="2">出往 欣嫩子 谷、近 哈珥西 門、在彼宣我示爾之言、</verse>
				<verse number="3">曰、 猶大 王及 耶路撒冷 居民歟、宜聽耶和華言、萬軍之耶和華、 以色列 之上帝云、我將降災於斯土、凡聞之者、其耳必震、</verse>
				<verse number="4">緣彼與其列祖、及 猶大 列王棄我、視斯土為異域、焚香於其未識之神、且流無辜之血、徧於斯土、</verse>
				<verse number="5">為 巴力 建崇邱、火焚其子為燔祭、獻於 巴力 、此事非我所命所言、亦非我心所思、</verse>
				<verse number="6">故耶和華曰、時日將至、此地不復稱 陀斐特 、亦不稱 欣嫩子 谷、惟稱殺戮谷、</verse>
				<verse number="7">我必於斯土、敗 猶大 及 耶路撒冷 人之謀、使在敵前仆於鋒刃、及索其命者之手、付其屍於空中之鳥、地上之獸、以為食物、</verse>
				<verse number="8">亦使此邑成為怪異、被人嗤笑、凡過之者、因其所遭之禍、必駭異而嗤笑、</verse>
				<verse number="9">我必使之食其子女之肉、受窘之際、即被敵與索其命者圍困、危迫之時、食其友朋之肉、</verse>
				<verse number="10">言竟、爾則毀其缾、使同行者目擊、</verse>
				<verse number="11">告之曰、萬軍之耶和華云、我必如是毀斯民斯邑、若人毀陶人之器、不能復完、人必葬屍於 陀斐特 、致無隙地、</verse>
				<verse number="12">耶和華曰、我必若是待斯土、與其居民、使此邑如 陀斐特 、</verse>
				<verse number="13">耶路撒冷 第宅、 猶大 列王宮室、凡在其上焚香於天象、灌酒於他神、而玷污者、必如 陀斐特 焉、○</verse>
				<verse number="14">耶利米 奉耶和華命、往 陀斐特 預言而返、則立耶和華室院中、告眾曰、</verse>
				<verse number="15">萬軍之耶和華、 以色列 之上帝云、我必降所言之災於是邑、及其屬邑、蓋彼強項、不聽我言也、</verse>
			</chapter>
			<chapter number="20">
				<verse number="1">祭司 音麥 子 巴施戶珥 、為耶和華室宰、聞 耶利米 預言斯事、</verse>
				<verse number="2">則撻先知 耶利米 、加以桎梏、在耶和華室 便雅憫 上門、</verse>
				<verse number="3">翌日、 巴施戶珥 釋之、出於桎梏、 耶利米 謂之曰、耶和華不稱爾為 巴施戶珥 、乃稱爾為 瑪歌珥米撒畢 、</verse>
				<verse number="4">蓋耶和華曰、我必使爾驚惶、爾之友朋因而驚惶、彼必仆於敵刃、為爾目睹、我將付 猶大 眾於 巴比倫 王、虜至 巴比倫 、殺之以刃、</verse>
				<verse number="5">且以斯邑之貨財、暨所獲之利、與其珍寶、及 猶大 列王之寶藏、咸付於其敵手、彼必掠之、攜至 巴比倫 、</verse>
				<verse number="6">爾 巴施戶珥 及居爾家者、俱被徙至 巴比倫 、死於彼、葬於彼、爾與友朋、即爾向之妄預言者、皆然、○</verse>
				<verse number="7">耶和華歟、爾誘我、而我從焉、爾強於我而獲勝、我為話柄、竟日為人所侮、</verse>
				<verse number="8">我每言時、則發聲呼曰、強暴毀滅、緣耶和華之言、終日受恥辱、被譏誚、</verse>
				<verse number="9">我若云不復道之、不再藉其名而言、則我中心有如爇火、蘊於我骨、疲倦難忍、</verse>
				<verse number="10">我聞眾謗、隨在驚惶、我之密友望我顚越、咸曰訟之、予亦訟之、或彼受誘、予則勝之、以復予仇、</verse>
				<verse number="11">惟耶和華偕我、如可畏之勇士、窘迫我者必顚越、而不獲勝、蒙極大之羞、受永久不忘之辱、以其行事不智也、</verse>
				<verse number="12">萬軍之耶和華歟、爾試義人、鑒察人之心懷、我以我獄訴於爾前、容我見爾復仇於彼、</verse>
				<verse number="13">當謳歌頌美耶和華、以其救貧人之命、脫惡人之手、○</verse>
				<verse number="14">願我生辰受詛、我母產我之日不受祝、</verse>
				<verse number="15">傳信於我父曰、汝生男子、使之極樂、願其人受詛、</verse>
				<verse number="16">願其人若古邑、為耶和華傾覆而不悔、願彼清晨聞哀號、亭午聞警報、</verse>
				<verse number="17">因其未戮我於母胎、使母為我墓、其胎恆大、</verse>
				<verse number="18">我何為出胎、受苦罹憂、畢生蒙恥、</verse>
			</chapter>
			<chapter number="21">
				<verse number="1">西底家 王遣 瑪基雅 子 巴施戶珥 、祭司 瑪西雅 子 西番雅 、詣 耶利米 曰、</verse>
				<verse number="2">巴比倫 王 尼布甲尼撒 將與我戰、求爾為我詢於耶和華、或耶和華依其奇行待我、使彼離我而去、</verse>
				<verse number="3">耶利米 奉耶和華命、謂之曰、其告 西底家 云、</verse>
				<verse number="4">以色列 之上帝耶和華曰、爾所持之戰具、在於城外、以戰 巴比倫 王、及圍爾之 迦勒底 人、我必使之反退、集於邑中、</verse>
				<verse number="5">我必震怒發忿、自以高舉之手、有力之臂攻爾、</verse>
				<verse number="6">擊此邑之居民、或人或畜、俱遭大疫而亡、</verse>
				<verse number="7">耶和華曰、厥後、我必以 猶大 王 西底家 、暨其臣僕庶民、凡在邑中、疫癘鋒刃饑饉之餘、悉付於 巴比倫 王 尼布甲尼撒 、與其諸敵、及索其命者之手、 巴比倫 王必擊之以刃、不惜之、不憐之、不加矜憫、○</verse>
				<verse number="8">又當告斯民曰、耶和華云、我以生道死道、陳於爾前、</verse>
				<verse number="9">凡居此邑者、必亡於鋒刃饑饉疫癘、惟出而歸圍爾之 迦勒底 人者、必得生存、獲其生命、如獲掠物、</verse>
				<verse number="10">耶和華曰、我乃注目此邑、必加以禍、不加以福、付於 巴比倫 王手、焚之以火、○</verse>
				<verse number="11">論 猶大 王家、宜聽耶和華言、</verse>
				<verse number="12">耶和華曰、 大衛 家歟、當朝行公義、拯被刧者於暴者之手、恐我因爾惡行、發怒若火炎炎、莫能撲滅、</verse>
				<verse number="13">居於谷中、平原之磐者歟、爾曰、孰能降而擊我、孰能入我窟穴、耶和華曰、我為爾敵、</verse>
				<verse number="14">我必循爾行為所結之實、加罰於爾、且必燃火於林、焚燬四周、耶和華言之矣、</verse>
			</chapter>
			<chapter number="22">
				<verse number="1">耶和華曰、爾往 猶大 王宮宣言、</verse>
				<verse number="2">曰、 猶大 王歟、爾坐 大衛 之位、爾與臣僕、暨爾民入是門者、其聽耶和華言、</verse>
				<verse number="3">耶和華曰、爾宜秉公行義、拯被刧者於暴者之手、勿枉賓旅孤寡、勿虐待之、勿流無辜之血於斯土、</verse>
				<verse number="4">如爾果從斯言、則必有君王坐 大衛 之位、乘車服馬、與其臣僕庶民、俱由此室之門而入、</verse>
				<verse number="5">如爾不聽斯言、耶和華曰、我指己而誓、此室必為荒蕪、</verse>
				<verse number="6">耶和華論 猶大 王家曰、我視爾若 基列 、若 利巴嫩 之巔、然我必使爾成為曠野、無人居處之邑、</verse>
				<verse number="7">我必使殘賊者、各執器械至而攻爾、伐爾香柏之佳者、投之於火、</verse>
				<verse number="8">多邦之人經是邑者、將相語曰、耶和華如是待此大邑、何故、</verse>
				<verse number="9">則將應之曰、因彼背其上帝耶和華之約、崇拜服事他神也、○</verse>
				<verse number="10">毋為死者哭泣悲哀、惟為往者痛哭、蓋彼不得復返、不再睹其故土、</verse>
				<verse number="11">耶和華論 約西亞 子 沙龍 、繼父為王、而出斯土、曰、彼不復返、</verse>
				<verse number="12">必死於被虜之地、不復睹斯土、○</verse>
				<verse number="13">以非義建第、以不公築室、役人而不給值、其人禍矣、</verse>
				<verse number="14">彼曰、我必建巨宅、築廣廈、闢窗牖、蓋以香柏、塗以丹雘、</verse>
				<verse number="15">爾以香柏之工競美、豈得因此為王乎、爾父式飲式食、秉公行義、而獲福祉、</verse>
				<verse number="16">彼為貧乏伸冤、遂得亨通、耶和華曰、如是豈非識我乎、</verse>
				<verse number="17">惟爾心目、專務貪婪、流無辜之血、行強迫暴虐、</verse>
				<verse number="18">故耶和華論 猶大 王 約西亞 子 約雅敬 云、民不悼之曰、哀哉我昆弟、哀哉我姊妹、亦不悼之曰、哀哉我主、哀哉我主之榮、</verse>
				<verse number="19">人必曳之而出、擲於 耶路撒冷 邑外、瘞之如驢、○</verse>
				<verse number="20">爾其陟 利巴嫩 而哀號、在 巴珊 揚聲、自 亞巴琳 哀號、蓋爾之情人皆亡矣、</verse>
				<verse number="21">爾興盛時、我與爾言、惟爾曰、我不聽、爾自幼時、所為若是、不從我言、</verse>
				<verse number="22">爾之民牧、必為風吞噬、爾之情人、必為人俘囚、其時爾必因行諸惡、含羞抱愧、</verse>
				<verse number="23">居 利巴嫩 、巢於香柏者歟、爾遭難時、若產婦之劬勞、何其可憫、</verse>
				<verse number="24">耶和華曰、我指己生而誓、 猶大 王 約雅敬 子 哥尼亞 、雖為我右手之印、我必脫爾、</verse>
				<verse number="25">付於索爾命、及爾所畏者之手、即 巴比倫 王 尼布甲尼撒 、與 迦勒底 人之手也、</verse>
				<verse number="26">我必驅爾、及生爾之母、入於他邦、非爾生長之區、必死於彼、</verse>
				<verse number="27">厥心所慕之地、不得返焉、</verse>
				<verse number="28">此 哥尼亞 、乃為見棄之毀器、無人悅之乎、彼與其裔、何為被逐、投於未識之地耶、</verse>
				<verse number="29">斯土、斯土、斯土、其聽耶和華言、</verse>
				<verse number="30">耶和華曰、宜錄斯人無嗣、畢生不獲亨通、其裔無有利達、坐 大衛 之位、而治 猶大 也、</verse>
			</chapter>
			<chapter number="23">
				<verse number="1">耶和華曰、民牧殘我草場之羊、使之離散、其人禍矣、</verse>
				<verse number="2">故 以色列 之上帝耶和華、斥責養其民之牧者曰、爾既散我羣羊、而驅逐之、不加眷顧、我必依爾所為之惡報爾、耶和華言之矣、</verse>
				<verse number="3">我必集我羣羊所遺者、自所逐至之列國、導之復入於牢、使之滋生繁衍、</verse>
				<verse number="4">我必立牧者治之養之、使不復畏懼驚惶、其數無缺、耶和華言之矣、○</verse>
				<verse number="5">耶和華曰、時日將至、我必為 大衛 興一義者、乃其條肄、彼將秉權為王、以智處事、秉公行義於斯土、</verse>
				<verse number="6">當彼之時、 猶大 獲救、 以色列 安居、其名必稱曰耶和華乃我義、</verse>
				<verse number="7">耶和華曰、其日將至、人不復言、指導 以色列 人出 埃及 、維生之耶和華而誓、</verse>
				<verse number="8">惟言指導 以色列 家之裔出北方、及凡所驅而至之國、維生之耶和華而誓、彼必居於故土、○</verse>
				<verse number="9">論眾先知、我心憂傷、我骨震動、因耶和華、及其聖言之故、我若醉人、為酒所困、</verse>
				<verse number="10">斯土充斥淫人、因受詛而愁慘、野間草場枯槁、其人所行乃惡、其勢不正、</verse>
				<verse number="11">耶和華曰、先知祭司、皆為侮慢、在於我室、我見其惡、</verse>
				<verse number="12">故其行徑、將為暗中之滑地、彼必見逐、蹶於其中、蓋譴責之年、我必降之以災、耶和華言之矣、</verse>
				<verse number="13">撒瑪利亞 之先知、託 巴力 而預言、以惑我民 以色列 、我見其愚、</verse>
				<verse number="14">耶路撒冷 之先知、所行可憎、我亦見之、縱淫亂、行虛誕、而堅惡人之手、致令無人轉離其惡、彼於我前如 所多瑪 、其民若 蛾摩拉 、○</verse>
				<verse number="15">萬軍之耶和華論先知曰、我必以茵陳食之、以毒水飲之、因 耶路撒冷 之先知、使邪惡徧滿斯土也、</verse>
				<verse number="16">萬軍之耶和華曰、先知預言、爾勿聽之、彼教爾以虛妄、所言之啟示、乃由己意、非出於耶和華之口、</verse>
				<verse number="17">彼恆謂藐我者曰、耶和華云、爾必綏安、謂徇己心之剛愎者曰、災不及於爾身、</verse>
				<verse number="18">孰立於耶和華議會之中、得聞其語、孰諦聽我言哉、</verse>
				<verse number="19">耶和華之怒已發、有若暴風旋風、擊彼惡人之首、</verse>
				<verse number="20">耶和華之志未成、其意未遂、則其怒不息、日後爾必深悉之、</verse>
				<verse number="21">維彼先知、我未遣之、彼猶奔走、我未諭之、彼猶預言、</verse>
				<verse number="22">如彼果立我議會中、必使我民聽從我言、轉離其邪途、悛改其惡行、</verse>
				<verse number="23">耶和華曰、我為上帝、豈知近而不知遠乎、</verse>
				<verse number="24">耶和華曰、人豈能退藏於密、使我不見之乎、我豈非充乎天地哉、</verse>
				<verse number="25">惟彼先知、妄託我名宣預言曰、我得夢矣、我得夢矣、彼所言者、予聞之矣、</verse>
				<verse number="26">惟彼先知、徇己心之詐而預言、其存此心、伊於胡底、</verse>
				<verse number="27">彼互述所夢、欲使我民忘乎我名、若厥祖因 巴力 而忘我名然、</verse>
				<verse number="28">耶和華曰、先知有夢、任其述之、有我之言、則實道之、糠與麥何與乎、</verse>
				<verse number="29">耶和華曰、我言豈非若火、又若摧石之鎚乎、</verse>
				<verse number="30">耶和華曰、凡先知互竊我言者、我必攻之、</verse>
				<verse number="31">耶和華曰、凡先知信口曰、彼言之矣、我必攻之、</verse>
				<verse number="32">耶和華曰、凡宣虛妄之夢、以為預言、且以誑言詡語惑我民者、我必攻之、我未遣之、亦未命之、彼不裨益斯民也、○</verse>
				<verse number="33">耶和華曰、若斯民、或先知、或祭司、問爾曰、耶和華有何警示、爾當應之曰、何警示耶、耶和華云、我必棄爾、</verse>
				<verse number="34">凡先知、或祭司、或庶民、言耶和華之警示者、我必罰其人、及其家、</verse>
				<verse number="35">爾當互問鄰里昆弟曰、耶和華何所答、何所言乎、</verse>
				<verse number="36">勿復言耶和華之警示、其人之言、必為己之重負、以爾妄用我維生上帝、萬軍耶和華之言也、</verse>
				<verse number="37">爾當謂先知曰、耶和華於爾何所答、耶和華何所言乎、</verse>
				<verse number="38">耶和華曰、我既遣人告爾、勿言耶和華之警示、爾若言之、</verse>
				<verse number="39">我必盡忘爾、且遺棄爾、及我所錫爾祖與爾之邑、絕於我前、</verse>
				<verse number="40">使爾蒙羞負辱、歷久不忘、</verse>
			</chapter>
			<chapter number="24">
				<verse number="1">巴比倫 王 尼布甲尼撒 、虜 猶大 王 約雅敬 子 耶哥尼雅 、及 猶大 牧伯、與藝匠鐵工、自 耶路撒冷 至 巴比倫 後、耶和華以無花果二筐示我、置於耶和華殿前、</verse>
				<verse number="2">一筐之無花果甚嘉、如初實者、一筐之無花果甚劣、不可食也、</verse>
				<verse number="3">耶和華諭我曰、 耶利米 、爾何所見、我曰、見無花果、其嘉者甚嘉、其劣者甚劣、不可食也、</verse>
				<verse number="4">耶和華諭我曰、</verse>
				<verse number="5">以色列 之上帝耶和華云、 猶大 之俘囚、即我遣至 迦勒底 人之地者、我必視之若此嘉果、使之獲益、</verse>
				<verse number="6">我必顧之益之、導歸斯土、我必建之、不復毀之、我必植之、不復拔之、</verse>
				<verse number="7">賦以識我之心、俾知我乃耶和華、一心歸我、彼為我民、我為其上帝、</verse>
				<verse number="8">至於無花果之劣而不可食者、耶和華曰、此若 猶大 王 西底家 、與其牧伯、及 耶路撒冷 遺民、居於斯土之眾、與旅於 埃及 者、</verse>
				<verse number="9">我必付之於敵、播散於天下萬國、俾遭禍害、在我驅至之處、受凌辱、為話柄、被訕笑、服呪詛、</verse>
				<verse number="10">亦必加以鋒刃、饑饉疫癘、迨其滅於我所錫彼、及其列祖之地、</verse>
			</chapter>
			<chapter number="25">
				<verse number="1">猶大 王 約西亞 子 約雅敬 四年、即 巴比倫 王 尼布甲尼撒 元年、 耶利米 所得論 猶大 民之言、</verse>
				<verse number="2">先知 耶利米 告 猶大 眾、暨 耶路撒冷 居民曰、</verse>
				<verse number="3">自 猶大 王 亞們 子 約西亞 十三年、迄今歷二十三年、耶和華以言諭我、我傳於爾、夙興而道、惟爾弗聽、</verse>
				<verse number="4">耶和華亦遣其僕諸先知至爾、夙興遣之、惟爾不從、不側耳以聽、</verse>
				<verse number="5">彼曰、當各轉離邪途惡行、居於耶和華錫爾及爾祖之地、自昔迄於永久、</verse>
				<verse number="6">勿往從他神、服事崇拜之、勿以爾手所作之物、激我震怒、我則不降災於爾、</verse>
				<verse number="7">耶和華曰、爾不我聽、而以爾手所作之物、激我震怒、自罹災害、</verse>
				<verse number="8">故萬軍之耶和華曰、因爾弗聽我言、</verse>
				<verse number="9">我必遣召北方諸族、及我僕 巴比倫 王 尼布甲尼撒 、導之以攻斯土、與其居民、暨四周諸國、我必滅之、使之令人駭異、為人嗤笑、永久荒蕪、耶和華言之矣、</verse>
				<verse number="10">且我必於其中、絕其歡欣喜樂之聲、新娶者及新婦之聲、旋磨之音、燈火之光、</verse>
				<verse number="11">斯土必盡荒蕪、令人駭異、維此諸國、將服事 巴比倫 王、歷七十年、</verse>
				<verse number="12">七十年既竟、我必罰 巴比倫 王與其國、及 迦勒底 人之地、使之永久荒蕪、以治其罪、耶和華言之矣、</verse>
				<verse number="13">凡我所言、錄於此書、即 耶利米 論列邦所預言者、必臨於其國、</verse>
				<verse number="14">蓋有多國大王、必使其人服役、我必依其所行、及其手所作以報之、○</verse>
				<verse number="15">以色列 之上帝耶和華諭我曰、我手忿怒之杯、爾其取之、使我遣爾所至之國飲之、</verse>
				<verse number="16">彼必飲之、搖曳顚狂、因我使鋒刃入於其中也、</verse>
				<verse number="17">我則由耶和華手取杯、使其遣我所至之國飲之、</verse>
				<verse number="18">即 耶路撒冷 、 猶大 諸邑、及其君王牧伯、俾邑荒蕪、令人駭異、被嗤笑、服呪詛、有如今日、</verse>
				<verse number="19">又有 埃及 王 法老 、與其臣僕、牧伯庶民、</verse>
				<verse number="20">雜族之人、 烏斯 諸王、 非利士 諸王、 亞實基倫 、 迦薩 、 以革倫 、及 亞實突 遺民、</verse>
				<verse number="21">以東 、 摩押 、 亞捫 族、</verse>
				<verse number="22">推羅 諸王、 西頓 諸王、海外島嶼諸王、</verse>
				<verse number="23">底但 、 提瑪 、 布斯 、及凡薙鬢者、</verse>
				<verse number="24">亞拉伯 諸王、與居曠野、雜族之諸王、</verse>
				<verse number="25">心利 諸王、 以攔 諸王、 瑪代 諸王、</verse>
				<verse number="26">北方遠近諸王、爰及天下萬國、厥後、 示沙克 王亦飲焉、</verse>
				<verse number="27">爾當告之曰、萬軍之耶和華、 以色列 之上帝云、爾其飲之而醉、至於哇吐、顚躓而不復起、因我使鋒刃入於爾中也、</verse>
				<verse number="28">如彼不欲自爾手取杯飲之、則當告之曰、萬軍之耶和華云、爾必飲之、</verse>
				<verse number="29">蓋我降災、始於我寄名之邑、爾豈能盡免刑罰乎、必不免也、我必使鋒刃臨於地上居民、萬軍之耶和華言之矣、</verse>
				<verse number="30">故當以此諸言、對眾預言之曰、耶和華必自上號呼、自聖所發聲、向其羣羊大呼、對地上居民而呼、若踐葡萄者然、</verse>
				<verse number="31">將有聲聞於地極、蓋耶和華與列邦爭、必鞫凡有血氣者、至於惡人、付之鋒刃、耶和華言之矣、○</verse>
				<verse number="32">萬軍之耶和華曰、災害必自此國、至於彼國、狂風起於地極、</verse>
				<verse number="33">是日也、耶和華所戮者、自天之涯、迄地之極、無人哀哭、無人收殮、不得瘞埋、必在地上、成為糞土、</verse>
				<verse number="34">牧者歟、爾其號咷哭泣、羣羊之長歟、爾其輾轉於灰塵、蓋爾被戮之日、離散之期已屆、爾必隕越、有如珍器墮毀、</verse>
				<verse number="35">牧者無由遁逃、羣羊之長無由避匿、</verse>
				<verse number="36">牧者發聲、羣羊之長號咷、以耶和華荒其牧場也、</verse>
				<verse number="37">因耶和華烈怒、平安之羊牢、成為寂寞、</verse>
				<verse number="38">維彼若獅、既出其所、因暴烈之力、及酷烈之怒、其地成為怪異、</verse>
			</chapter>
			<chapter number="26">
				<verse number="1">猶大 王 約西亞 子 約雅敬 即位之初、有言自耶和華出曰、</verse>
				<verse number="2">耶和華云、爾其立於耶和華室院、以我命爾之言、告 猶大 諸邑、凡入耶和華室而崇拜者、勿減一詞、</verse>
				<verse number="3">彼或聽從、各轉離其惡途、俾我回意、不以我因其惡、所欲施行之災降之、</verse>
				<verse number="4">爾其告之曰、耶和華云、如爾不聽我、不遵我所示爾之法律、</verse>
				<verse number="5">不從我僕諸先知之言、即我夙興而遣者、爾不聽之、</verse>
				<verse number="6">我必使此室如 示羅 、使此邑為天下諸國所詛、</verse>
				<verse number="7">耶利米 於耶和華室言此、祭司先知庶民悉聞之、</verse>
				<verse number="8">耶利米 以耶和華所命、告眾既竟、祭司先知庶民執之曰、爾必死、</verse>
				<verse number="9">爾奚託耶和華名預言曰、此室必如 示羅 、此邑荒蕪、無人居處哉、眾乃集於 耶利米 前、在耶和華室、○</verse>
				<verse number="10">猶大 牧伯聞此、則自王宮上耶和華室、坐於新門之場、</verse>
				<verse number="11">祭司先知謂牧伯庶民曰、斯人當死、彼對此邑之預言、爾曹親耳聞之、</verse>
				<verse number="12">耶利米 謂牧伯庶民曰、我指斯室斯邑所言、爾所聞者、乃耶和華遣我預言之也、</verse>
				<verse number="13">今當正爾途、端爾行、從爾上帝耶和華之言、耶和華則必回意、不降所言之災、</verse>
				<verse number="14">若我、今在爾手、依爾所視為善為正者以待我、</verse>
				<verse number="15">惟當深知、若致我於死、則必使無辜之血、歸於爾身、與斯邑、及其居民、蓋耶和華誠遣我、以此諸言告爾、俾爾聞之、</verse>
				<verse number="16">牧伯庶民謂祭司先知曰、斯人不當死、彼託我上帝耶和華名、言於我也、</verse>
				<verse number="17">國中長老數人、起而告會眾曰、</verse>
				<verse number="18">當 猶大 王 希西家 時、 摩利沙 人 彌迦 預言、告 猶大 眾曰、萬軍之耶和華云、 錫安 必被耕、有若田疇、 耶路撒冷 為墟、聖室之山、猶林中之崇邱、</verse>
				<verse number="19">猶大 王 希西家 、及 猶大 眾、豈致之於死乎、王非寅畏耶和華、而求其恩、致耶和華回意、不降所言之災乎、今我行此、乃自害己命耳、</verse>
				<verse number="20">又有 基列耶琳 人、 示瑪雅 子 烏利亞 、託耶和華名、對此邑此地預言、其詞悉同於 耶利米 、</verse>
				<verse number="21">約雅敬 王暨武士牧伯聞其言、王欲殺之、 烏利亞 聞之、則懼、逃往 埃及 、</verse>
				<verse number="22">約雅敬 王遣 亞革波 子 以利拿單 、及從者數人詣 埃及 、</verse>
				<verse number="23">曳 烏利亞 出 埃及 、攜至 約雅敬 王、王殺之以刃、擲其屍於平民之墓、</verse>
				<verse number="24">惟 沙番 子 亞希甘 護佑 耶利米 、免付於庶民手、致之於死、</verse>
			</chapter>
			<chapter number="27">
				<verse number="1">猶大 王 約西亞 子 約雅敬 即 西底家 即位之初、耶和華有言諭 耶利米 、</verse>
				<verse number="2">曰、耶和華諭我云、宜自製索及軛、置於爾項、</verse>
				<verse number="3">以之付於使者之手、即詣 耶路撒冷 、覲 猶大 王 西底家 者、攜至 以東 王、 摩押 王、 亞捫 族之王、 推羅 王、 西頓 王、</verse>
				<verse number="4">又命使者奏其主曰、萬軍之耶和華、 以色列 之上帝諭爾云、</verse>
				<verse number="5">我以大能奮臂、肇造大地、與其上之人民牲畜、以地錫人、依我所視為宜、</verse>
				<verse number="6">吾今以此諸國、付於我僕 巴比倫 王 尼布甲尼撒 手、亦錫以田野之畜、俾供其役、</verse>
				<verse number="7">列邦必服事之、延及子孫、迨其國之期既屆、則有多國大王、使之服役、</verse>
				<verse number="8">無論何國何族、不服事 巴比倫 王 尼布甲尼撒 、不以其項負 巴比倫 王之軛者、我必以鋒刃饑饉疫癘罰之、迨盡滅於其手、耶和華言之矣、</verse>
				<verse number="9">爾之先知、卜筮占夢、觀兆術士、告爾曰、爾必不至服事 巴比倫 王、勿聽之、</verse>
				<verse number="10">彼之預言、乃妄誕也、欲徙爾曹遠離故土、致我驅爾而出、俾爾滅亡、</verse>
				<verse number="11">凡國願以其項負 巴比倫 王軛、而服事之、我必容其留於故土、耕種安居、耶和華言之矣、○</verse>
				<verse number="12">我循斯言、告 猶大 王 西底家 曰、爾曹當以項負 巴比倫 王軛、而服事之、及其庶民、則獲生存、</verse>
				<verse number="13">爾與爾民、何為欲亡於鋒刃饑饉疫癘、如耶和華論不事 巴比倫 王之國所言者乎、</verse>
				<verse number="14">彼先知告爾曰、爾必不至服事 巴比倫 王、勿聽之、彼之預言、乃妄誕也、</verse>
				<verse number="15">耶和華曰、我未遣之、彼託我名而言誑、致我驅爾而出、使爾與語爾之先知偕亡、</verse>
				<verse number="16">我亦告祭司與庶民曰、耶和華云、爾之先知告爾曰、耶和華室之器、未幾必反自 巴比倫 、勿聽之、彼之預言、乃妄誕也、</verse>
				<verse number="17">勿聽焉、宜事 巴比倫 王、而得生存、何使斯邑荒蕪哉、</verse>
				<verse number="18">如彼果為先知、奉耶和華之命、則當祈萬軍之耶和華、俾在耶和華室、 猶大 王宮、 耶路撒冷 、尚存之器、不被遷於 巴比倫 、</verse>
				<verse number="19">萬軍之耶和華、言及銅柱銅海銅座、暨所遺於斯邑之器、</verse>
				<verse number="20">即 巴比倫 王 尼布甲尼撒 、虜 猶大 王 約雅敬 子 耶哥尼雅 、並 猶大 耶路撒冷 之貴胄、自 耶路撒冷 至 巴比倫 時、未取之器、</verse>
				<verse number="21">萬軍之耶和華、 以色列 之上帝曰、耶和華室、及 猶大 王宮、與 耶路撒冷 所遺之器、</verse>
				<verse number="22">俱必遷於 巴比倫 、存於其所、迨我眷顧斯民之日、其時我必返之、復於舊所、耶和華言之矣、</verse>
			</chapter>
			<chapter number="28">
				<verse number="1">是歲 猶大 王 西底家 即位之四年五月、 基遍 人 押朔 子先知 哈拿尼雅 、在耶和華室、祭司庶民前、告我曰、</verse>
				<verse number="2">萬軍之耶和華、 以色列 之上帝云、我已折 巴比倫 王之軛、</verse>
				<verse number="3">二年期屆、耶和華室之器、即 巴比倫 王 尼布甲尼撒 、自此遷至 巴比倫 者、我必返之、</verse>
				<verse number="4">且導 猶大 王 約雅敬 子 耶哥尼雅 、及 猶大 之俘囚至 巴比倫 者、返於此地、蓋我必折 巴比倫 王之軛、耶和華言之矣、</verse>
				<verse number="5">先知 耶利米 、當祭司及立於耶和華室之民眾前、語先知 哈拿尼雅 、</verse>
				<verse number="6">曰、阿們、願耶和華如是而行、願耶和華如爾預言、返耶和華室之器、與俘囚之眾、自 巴比倫 至於此地、</verse>
				<verse number="7">然我有言、告爾及民、爾其聽之、</verse>
				<verse number="8">爾我以前之先知、自古對多國大邦、預言戰爭、災害疫癘、</verse>
				<verse number="9">先知預言平康、其言得應、則知其先知誠為耶和華所遣、</verse>
				<verse number="10">先知 哈拿尼雅 、遂自 耶利米 項、取軛而折之、</verse>
				<verse number="11">於民眾前曰、耶和華云、二年期屆、我必如是自列邦之項、取 巴比倫 王 尼布甲尼撒 之軛而折之、先知 耶利米 乃去、</verse>
				<verse number="12">先知 哈拿尼雅 既折先知 耶利米 項上之軛、耶和華諭 耶利米 曰、</verse>
				<verse number="13">往告 哈拿尼雅 云、耶和華曰、爾折木軛、乃製鐵軛以代之、</verse>
				<verse number="14">蓋萬軍之耶和華、 以色列 之上帝曰、我置鐵軛於列邦之項、使其服事 巴比倫 王 尼布甲尼撒 、彼必事之、我亦以田野之畜錫之、</verse>
				<verse number="15">先知 耶利米 謂先知 哈拿尼雅 曰、 哈拿尼雅 歟、爾其聽之、耶和華未嘗遣爾、爾使斯民妄誕是恃、</verse>
				<verse number="16">故耶和華曰、我必屏爾於地、因爾出言悖逆耶和華、今歲必死、</verse>
				<verse number="17">是年七月、先知 哈拿尼雅 卒、</verse>
			</chapter>
			<chapter number="29">
				<verse number="1">耶哥尼雅 王與太后、及宦豎、 猶大 耶路撒冷 牧伯、藝匠鐵工、去 耶路撒冷 後、先知 耶利米 自 耶路撒冷 、致書於俘囚尚存之長老、暨祭可先知庶民、凡 尼布甲尼撒 、自 耶路撒冷 虜至 巴比倫 而尚存者、</verse>
				<verse number="2"></verse>
				<verse number="3">託 沙番 子 以利亞薩 、 希勒家 子 基瑪利 達之、斯二人、乃 猶大 王 西底家 、遣詣 巴比倫 王 尼布甲尼撒 之使、</verse>
				<verse number="4">書曰、萬軍之耶和華、 以色列 之上帝云、凡我所使、自 耶路撒冷 被虜至 巴比倫 之俘囚、我今語爾、</verse>
				<verse number="5">爾當建宅而居、植園而食其果、</verse>
				<verse number="6">娶妻室、育子女、為子娶婦、使女適人、俾生子女、在彼繁衍、而不少減、</verse>
				<verse number="7">我使爾被虜所至之邑、宜求其安、亦為之祈禱耶和華、蓋斯邑平康、爾亦平康、</verse>
				<verse number="8">萬軍之耶和華、 以色列 之上帝曰、勿為爾中之先知與卜筮所惑、爾曹所夢、亦勿信從、</verse>
				<verse number="9">耶和華曰、彼託我名而預言、乃妄誕也、我未遣之、</verse>
				<verse number="10">耶和華曰、 巴比倫 歷七十年、我必眷顧爾、成我嘉言於爾、使爾返於斯土、</verse>
				<verse number="11">耶和華曰、我為爾所存之念、我自知之、乃平康之念、非災害之念也、俾爾終有所望、</verse>
				<verse number="12">爾必籲我、往而禱我、我必垂聽、</verse>
				<verse number="13">爾專心尋求我、則必遇之、</verse>
				<verse number="14">耶和華曰、我必為爾所遇、返爾俘囚、自我驅爾所至諸國諸境集爾、返我使爾被虜而離之地、耶和華言之矣、</verse>
				<verse number="15">爾曹曰、耶和華在 巴比倫 、為我興起先知、</verse>
				<verse number="16">故耶和華論踐 大衛 位之王、與居斯邑之民、即爾昆弟未被虜而出者、</verse>
				<verse number="17">萬軍之耶和華曰、我必使鋒刃饑饉疫癘臨之、俾若劣無花果、因惡而不可食、</verse>
				<verse number="18">且以鋒刃饑饉疫癘逐之、播散於天下萬邦、在我驅其所至之國、受人呪詛、令人駭異、而被嗤笑侮辱、</verse>
				<verse number="19">耶和華曰、我屢遣我僕諸先知詣彼、夙興而遣之、惟彼不聽我言、</verse>
				<verse number="20">故爾俘囚、即我所遣、自 耶路撒冷 至 巴比倫 者、宜聽耶和華言、○</verse>
				<verse number="21">萬軍之耶和華、 以色列 之上帝、論 哥賴雅 子 亞哈 、及 瑪西雅 子 西底家 曰、彼託我名、與爾言誑、我必付之於 巴比倫 王 尼布甲尼撒 手、彼必殺之、為爾目擊、</verse>
				<verse number="22">猶大 被虜之眾、在 巴比倫 者、必以之為詛曰、願耶和華使爾若 西底家 亞哈 、為 巴比倫 王炙之以火、</verse>
				<verse number="23">彼在 以色列 中、行愚妄之事、淫其鄰之妻、偽託我名、言我所未命者、我知之、亦證之、耶和華言之矣、○</verse>
				<verse number="24">論 尼希蘭 人 示瑪雅 、爾當曰、</verse>
				<verse number="25">萬軍之耶和華、 以色列 之上帝云、爾以己名、致書於 耶路撒冷 民眾、及祭司 瑪西雅 子 西番雅 、與諸祭司曰、</verse>
				<verse number="26">耶和華立爾為祭司、以代祭司 耶何耶大 、俾在耶和華室為督、凡狂妄之徒、自稱為先知者、爾當執之、拘以項械、加以桎梏、</verse>
				<verse number="27">今有自稱為先知者、 亞拿突 人 耶利米 、爾奚不責之、</verse>
				<verse number="28">蓋彼致書至 巴比倫 、告我曰、被虜之時必久、爾當建宅而居、植園而食其果、</verse>
				<verse number="29">祭司 西番雅 誦此書、使 耶利米 聞之、</verse>
				<verse number="30">耶和華遂諭 耶利米 曰、</verse>
				<verse number="31">致書告諸俘囚曰、耶和華論 尼希蘭 人 示瑪雅 云、緣 示瑪雅 與爾預言、我未遣之、惟彼使爾妄誕是恃、</verse>
				<verse number="32">故耶和華曰、我必罰 尼希蘭 人 示瑪雅 、爰及苗裔、蓋彼出言悖逆耶和華、必無一人生存、居於民中、亦不得見我所將錫我民之福、耶和華言之矣、</verse>
			</chapter>
			<chapter number="30">
				<verse number="1">耶和華諭 耶利米 之言、</verse>
				<verse number="2">以色列 之上帝耶和華曰、我所諭爾之言、咸筆於書、</verse>
				<verse number="3">耶和華曰、時日將至、我必返我民、 以色列 及 猶大 之俘囚、使歸我所錫其列祖之地、據而有之、耶和華言之矣、○</verse>
				<verse number="4">耶和華論 以色列 猶大 、所諭之言、</verse>
				<verse number="5">耶和華曰、我聞戰慄驚恐之聲、非平康之聲、</verse>
				<verse number="6">爾試訪察、男產子乎、我見人各以手支腰、若臨產之婦、面呈灰色、此何故耶、</verse>
				<verse number="7">哀哉、其日大矣、無可比儗、乃 雅各 遭禍之期、然必獲救、而得脫焉、</verse>
				<verse number="8">萬軍之耶和華曰、是日我必折爾項之軛、斷繫爾之索、異邦人不復使爾服役、</verse>
				<verse number="9">惟彼必服事其上帝耶和華、及我為彼所興之王 大衛 、</verse>
				<verse number="10">耶和華曰、我僕 雅各 歟、勿畏懼、 以色列 歟、勿驚惶、我必拯爾於遠方、援爾苗裔於虜至之地、 雅各 必返、寧謐綏安、無人使之恐怖、</verse>
				<verse number="11">耶和華曰、我與爾偕、以拯救爾、我必盡滅我散爾所至之邦、而不盡滅爾、惟從寬責爾、不能不罰爾焉、○</verse>
				<verse number="12">耶和華曰、爾傷不可療、爾創重矣、</verse>
				<verse number="13">無人伸爾冤抑、無藥裹爾傷痕、</verse>
				<verse number="14">爾之情人俱忘爾、而不訪問爾、緣爾愆尤重大、罪惡增多、故我以敵人所加之傷傷爾、以暴者所加之懲懲爾、</verse>
				<verse number="15">爾曷因創傷而哀號乎、爾之痛苦、不可療也、我之待爾若此、以爾愆尤重大、罪惡增多也、</verse>
				<verse number="16">凡噬爾者必被噬、敵爾者必被虜、掠爾者必遭掠、刦爾者、我必使之受刦、</verse>
				<verse number="17">耶和華云、因人稱爾為見棄之 錫安 邑、無顧之者、我必治爾身、醫爾傷、</verse>
				<verse number="18">耶和華曰、 雅各 被虜之幕、我必返之、而顧惜其居所、其邑必復建於故山、宮室如初有人居處、</verse>
				<verse number="19">稱謝歡樂之聲、由是而出、我將使之繁衍、而不少減、加以尊榮、致不卑微、</verse>
				<verse number="20">彼之子女、悉如疇昔、彼之會眾、堅立我前、虐遇之者、我必罰之、</verse>
				<verse number="21">其君王必屬己族、其牧伯亦出其中、我必使之就而近我、夫有勇以近我者、誰耶、耶和華言之矣、</verse>
				<verse number="22">爾將為我民、我為爾上帝、○</verse>
				<verse number="23">耶和華之怒已發、有若暴風颶風、擊彼惡人之首、</verse>
				<verse number="24">耶和華之志未成、其意未遂、則其烈怒不息、日後爾必悉之、</verse>
			</chapter>
			<chapter number="31">
				<verse number="1">耶和華曰、其時我必為 以色列 各家之上帝、彼為我民、</verse>
				<verse number="2">耶和華曰、 以色列 免於鋒刃之遺民、在我往錫綏安之際、乃蒙恩寵於曠野、</verse>
				<verse number="3">民曰耶和華自遠方見於我曰、我以永愛愛爾、故以恆慈導爾、</verse>
				<verse number="4">以色列 處女歟、我必復建爾、俾爾堅立如故、執鼗為儀、與歡欣之眾舞蹈而出、</verse>
				<verse number="5">爾必復植葡萄園於 撒瑪利亞 諸山、植者植之、而食其果、</verse>
				<verse number="6">時日將至、 以法蓮 山之守望者必呼曰、其起、爾我陟 錫安 山、詣我上帝耶和華、</verse>
				<verse number="7">耶和華曰、宜為 雅各 欣喜謳歌、為諸國之首邦、大聲喧傳、頌美曰、耶和華歟、拯爾 以色列 之遺民、</verse>
				<verse number="8">我將導之自北方、集之自地極、瞽者跛者、懷妊者、臨產者、咸與之偕、成為大會而返、</verse>
				<verse number="9">彼將哭泣而來、為我所導、且禱且行、我使之經溪濱、循正直之途、而不顚躓、蓋我為 以色列 之父、 以法蓮 為我首生之子、○</verse>
				<verse number="10">維爾列邦、其聽耶和華言、宣揚於遠島曰、散 以色列 者、必集而守之、如牧人於其羣羊焉、</verse>
				<verse number="11">蓋耶和華贖 雅各 、援之脫強於彼者之手、</verse>
				<verse number="12">彼眾必至、在 錫安 山之高處謳歌、沾耶和華之慈惠、得穀酒油、及牛羊之稚者、心如灌溉之園、不復愁苦、</verse>
				<verse number="13">斯時也、處女舞蹈歡欣、少者老者同樂、蓋我使之轉哀為樂、加以慰藉、俾易憂為喜也、</verse>
				<verse number="14">我必以甘旨饜祭司之心、以慈惠飫我民之意、耶和華言之矣、○</verse>
				<verse number="15">耶和華曰、在 拉瑪 聞聲、號咷痛哭、乃 拉結 氏哭子、而不受慰、以其無存也、</verse>
				<verse number="16">耶和華曰、禁爾聲、勿號泣、止爾目、勿流涕、緣爾之工必獲賞賚、必自敵國而返、耶和華言之矣、</verse>
				<verse number="17">又曰、屆爾暮年、有所希望、爾之子女、必歸故土、</verse>
				<verse number="18">我聞 以法蓮 為己悲歎曰、爾責我、而我受責、我若未習負軛之犢、求爾轉我、我則轉焉、蓋爾乃我之上帝耶和華也、</verse>
				<verse number="19">我既被轉、後則悛改、我受教而拊髀、緣負幼時之辱、含羞抱愧、</verse>
				<verse number="20">以法蓮 為我之愛子乎、為可悅之子乎、我每言及、則深念之、心為之動、我必矜恤之、耶和華言之矣、○</verse>
				<verse number="21">以色列 處女歟、當立路表途柱、而定志趨、循爾所由之道、爾其復返、歸爾諸邑、</verse>
				<verse number="22">悖逆之女歟、行止靡定、將至何時、耶和華於世創一新事、以女衛男是也、○</verse>
				<verse number="23">萬軍之耶和華、 以色列 之上帝曰、我返其俘囚時、人在 猶大 地、及其屬邑、必曰、義宅聖山歟、願耶和華錫嘏於爾、</verse>
				<verse number="24">猶大 與其屬邑、必有耕耘者、牧羊者、偕處其中、</verse>
				<verse number="25">蓋我飫困憊者之心、暢憂戚者之懷、</verse>
				<verse number="26">耶利米 曰其時我寤、則覺其睡之甜、○</verse>
				<verse number="27">耶和華曰、時日將至、我必以人畜之種、播於 以色列 家、及 猶大 家、</verse>
				<verse number="28">耶和華曰、昔我儆醒而拔之、毀之、覆之、困苦之、翦滅之、後亦儆醒而建之、植之、</verse>
				<verse number="29">是日也、人不復言父食酸葡萄、而子齒軟、</verse>
				<verse number="30">各因己罪而死、凡食酸葡萄者、其齒必軟、○</verse>
				<verse number="31">耶和華曰、時日將至、我與 以色列 家、及 猶大 家、必立新約、</verse>
				<verse number="32">非依我與其祖之約、即援其手、導出 埃及 時所立者、我雖為其夫、彼乃背我約、耶和華言之矣、</verse>
				<verse number="33">耶和華曰、斯日以後、我與 以色列 家所立之約、乃以我律賦其衷、銘其心、我為彼上帝、彼為我民、</verse>
				<verse number="34">不復各訓其鄰里昆弟曰、當識耶和華、蓋自尊逮卑、皆必識我、我將宥其愆尤、不復憶其罪戾、耶和華言之矣、</verse>
				<verse number="35">耶和華錫日為白晝之光、定月與星為黑夜之光、翻騰滄海、使其波濤漰渤、萬軍之耶和華、乃其名也、</verse>
				<verse number="36">曰、若此定例可廢於我前、則 以色列 裔亦可廢於我前、永不為國、</verse>
				<verse number="37">如能上度穹蒼、下測地基、則我因 以色列 裔所為、必遺棄之、耶和華言之矣、</verse>
				<verse number="38">耶和華曰、時日將至、是邑必為耶和華復建、自 哈楠業 樓、至邑隅之門、</verse>
				<verse number="39">量度之繩、必直至 迦立 山、繞及 歌亞 、</verse>
				<verse number="40">棄屍與灰之谷、暨諸田疇、至 汲淪 溪、延及東方馬門之隅、必歸耶和華為聖、不復拆毀傾覆、以迄永世、</verse>
			</chapter>
			<chapter number="32">
				<verse number="1">猶大 王 西底家 十年、即 尼布甲尼撒 十八年、耶和華諭 耶利米 之言、</verse>
				<verse number="2">維時、 巴比倫 王軍旅圍 耶路撒冷 、先知 耶利米 幽於護軍之院、在 猶大 王宮中、</verse>
				<verse number="3">蓋 猶大 王 西底家 囚之、曰、爾奚預言曰、耶和華云、我必付此邑於 巴比倫 王手、彼必取之、</verse>
				<verse number="4">且 猶大 王 西底家 、不得脫 迦勒底 人手、必付於 巴比倫 王、而與之言、口相對、目相視、</verse>
				<verse number="5">必攜 西底家 至 巴比倫 、居彼、迨我眷顧之之時、爾曹雖與 迦勒底 人戰、必不利達、耶和華言之矣、○</verse>
				<verse number="6">耶利米 曰、耶和華諭我云、</verse>
				<verse number="7">爾叔 沙龍 子 哈拿篾 、將詣爾曰、我在 亞拿突 之田、請爾購之、蓋贖此田、乃爾所宜、爾可購之、</verse>
				<verse number="8">我叔之子 哈拿篾 、循耶和華言、詣護軍之院、謂我曰、我在 便雅憫 地 亞拿突 之田、請爾購之、蓋贖此田、承此業、皆爾所宜、請爾購為己有、我乃知此為耶和華之言、</verse>
				<verse number="9">遂購我叔子 哈拿篾 在 亞拿突 之田、為權其銀、十七舍客勒、</verse>
				<verse number="10">簽名緘封、延證者、權銀以與之、</verse>
				<verse number="11">我以二契、即循例而緘者、及未緘者、</verse>
				<verse number="12">付於 瑪西雅 孫、 尼利亞 子 巴錄 手、在我叔子 哈拿篾 、及署名於契之證人前、坐於護軍院之 猶大 人、咸目睹之、</verse>
				<verse number="13">我於眾前囑 巴錄 曰、</verse>
				<verse number="14">萬軍之耶和華、 以色列 之上帝云、取此購田之契、緘者與未緘者、藏諸瓦器、存至日久、</verse>
				<verse number="15">蓋萬軍之耶和華、 以色列 之上帝曰、在於斯土、人必復購第宅田疇、及葡萄園焉、○</verse>
				<verse number="16">我既付契於 尼利亞 子 巴錄 、乃禱耶和華曰、</verse>
				<verse number="17">主耶和華歟、爾以巨能奮臂、肇造天地、無一不能為之事、</verse>
				<verse number="18">爾施慈惠於億兆、以父之罪、報及其子之身、惟皇全能之上帝、厥名萬軍之耶和華、</verse>
				<verse number="19">經綸維大、作為有能、爾目洞察世人之道、按其所由之途、所結之果、而加報施、</verse>
				<verse number="20">在 埃及 地、於 以色列 人及異族中、自昔迄今、屢行異蹟奇事、致顯己名、有如今日、</verse>
				<verse number="21">以異蹟奇事、能手奮臂、及大而可畏之事、導爾民 以色列 出 埃及 地、</verse>
				<verse number="22">錫以斯土、即誓錫厥祖流乳與蜜之地、</verse>
				<verse number="23">彼入而據之、乃不從爾言、不循爾律、凡爾所命、無一遵行、故爾降以是災、</verse>
				<verse number="24">今敵迫城築壘、欲攻取之、因鋒刃饑饉疫癘、此邑付於 迦勒底 人手、爾言已驗、爾目睹之矣、</verse>
				<verse number="25">主耶和華歟、爾諭我曰、以金購田、亦延證者、而此邑乃付於 迦勒底 人手、○</verse>
				<verse number="26">耶和華諭 耶利米 曰、</verse>
				<verse number="27">我乃耶和華、凡有血氣者之上帝、豈有不能為之事哉、</verse>
				<verse number="28">耶和華曰、我必付是邑於 迦勒底 人、及 巴比倫 王 尼布甲尼撒 之手、彼必至而取之、</verse>
				<verse number="29">攻斯邑之 迦勒底 人、必縱火焚之、爰及屋宇、民在其巔、焚香於 巴力 、灌奠於他神、激我震怒之所、</verse>
				<verse number="30">耶和華曰、 以色列 人與 猶大 人、自少行我所惡、 以色列 人專以其手所為、激我震怒、</verse>
				<verse number="31">此邑自始建、迄於今日、干我怒、激我忿、致屏之於我前、</verse>
				<verse number="32">蓋 以色列 人與 猶大 人、及其君王牧伯、祭司先知、暨 猶大 眾、 耶路撒冷 居民、惟惡是作、以激我怒、</verse>
				<verse number="33">彼背我、而不面我、我雖夙興而誨之、彼猶不聽從、不受教、</verse>
				<verse number="34">以其可憎之物、置於我寄名之室、以污衊之、</verse>
				<verse number="35">且在 欣嫩子 谷、為 巴力 建崇邱、使其子女經火、以奉 摩洛 、行此可憎之事、陷 猶大 於罪、非我所命、非我所思、○</verse>
				<verse number="36">論及是邑、爾言因鋒刃饑饉疫癘、付於 巴比倫 王手、 以色列 之上帝耶和華曰、</verse>
				<verse number="37">昔我發忿震怒盛氣、驅斯民於列邦、我必自彼導之復歸斯土、使之安居、</verse>
				<verse number="38">彼必為我民、我為其上帝、</verse>
				<verse number="39">我必賦以一心一道、致恆寅畏我、俾彼及厥裔、得獲福祉、</verse>
				<verse number="40">我與之立永約、錫以福祉、不轉離之、使其存心寅畏我、而不我離、</verse>
				<verse number="41">我必為之欣樂、錫以福祉、亦必專心致志、植之於斯土、</verse>
				<verse number="42">耶和華曰、我於斯民、既加以巨災、亦必降以所許之福、</verse>
				<verse number="43">爾言斯土荒蕪、人畜俱泯、付於 迦勒底 人手、厥後人必復購田疇於斯土、</verse>
				<verse number="44">在 便雅憫 地、 耶路撒冷 四周、 猶大 諸邑、及山地窪地、南土之諸邑、人必以金購田、簽名緘封延證、因我必返其俘囚、耶和華言之矣、</verse>
			</chapter>
			<chapter number="33">
				<verse number="1">耶利米 仍幽於護軍之院、耶和華復諭之曰、</verse>
				<verse number="2">行之者耶和華、造而立之者耶和華、耶和華我名也、</verse>
				<verse number="3">爾其籲我、我必應之、示以大而且艱、爾所未知之事、</verse>
				<verse number="4">論此邑之第宅、與 猶大 王宮室、拆毀以禦敵人之壘及鋒刃、 以色列 之上帝耶和華曰、</verse>
				<verse number="5">眾至、與 迦勒底 人戰、我因斯民之惡、掩面不顧此邑、必以我發忿震怒所殺之屍、充其第宅、</verse>
				<verse number="6">我必療其疾、使之得醫而痊愈、示以平康誠實之廣大、</verse>
				<verse number="7">返 猶大 以色列 之俘囚、建之如初、</verse>
				<verse number="8">彼獲罪於我、我必潔之、干咎於我、我必宥之、</verse>
				<verse number="9">此邑在天下萬國中、必於我為可喜可讚、有榮之名、凡聞我所錫之福祉、所加之平康、必因而驚惶戰慄、</verse>
				<verse number="10">耶和華曰、爾言斯土荒蕪、人畜俱泯、然在 猶大 諸邑、暨 耶路撒冷 街衢、無居民、無人畜之處、</verse>
				<verse number="11">必復聞歡欣喜樂之聲、新娶者與新婦之聲、亦聞人言宜稱謝萬軍之耶和華、蓋耶和華為善、慈惠永存、又聞人攜酬恩祭、入於耶和華室、因我必返斯土之俘囚、使之如初、耶和華言之矣、</verse>
				<verse number="12">萬軍之耶和華曰、斯土諸邑、悉成荒蕪、人畜俱泯、必有牧者之場、羣羊偃臥於彼、</verse>
				<verse number="13">在山地窪地、南土之諸邑、 便雅憫 地、及 耶路撒冷 四周、 猶大 諸邑、必復有羣羊經核者之手下、耶和華言之矣、○</verse>
				<verse number="14">耶和華曰、時日將至、我論 以色列 家、及 猶大 家、所言之嘉言、我必成之、</verse>
				<verse number="15">其日其時、我必為 大衛 興一義者、乃其條肄、彼將秉公行義於斯土、</verse>
				<verse number="16">是日也、 猶大 獲救、 耶路撒冷 安居、其名必稱曰耶和華乃我義、</verse>
				<verse number="17">蓋耶和華曰、 大衛 必永不乏人、居 以色列 家之位、</verse>
				<verse number="18">祭司 利未 人亦不乏人、獻燔祭、焚素祭、恆獻他祭於我前、</verse>
				<verse number="19">耶和華諭 耶利米 曰、</verse>
				<verse number="20">耶和華云、我所立晝夜之約、如爾曹能廢之、使晝夜失時、</verse>
				<verse number="21">則我與我僕 大衛 所立之約亦可廢、使彼乏嗣以踐其位、事我之祭司 利未 人、其約亦可廢焉、</verse>
				<verse number="22">天象不可勝數、海沙不可勝量、我必如是繁衍我僕 大衛 之裔、與事我之 利未 人、</verse>
				<verse number="23">耶和華諭 耶利米 曰、</verse>
				<verse number="24">斯民所云、耶和華已棄其所選之二族、其言爾不思之乎、彼若斯篾視我民、以為不復成國、</verse>
				<verse number="25">耶和華曰、如我所立晝夜之約可廢、如我未定天地之例、</verse>
				<verse number="26">則我遺棄 雅各 之裔、及我僕 大衛 之裔、不取 大衛 之裔、以治 亞伯拉罕 以撒 雅各 之後、蓋我必返其俘囚、加以矜恤、</verse>
			</chapter>
			<chapter number="34">
				<verse number="1">當 巴比倫 王 尼布甲尼撒 、率其全軍、與其所轄之國及諸族、攻 耶路撒冷 與其屬邑時、耶和華諭 耶利米 之言、</verse>
				<verse number="2">以色列 之上帝耶和華曰、往告 猶大 王 西底家 曰、耶和華云、我必付是邑於 巴比倫 王手、彼將焚之以火、</verse>
				<verse number="3">爾不得脫於其手、必見執而付於其手、爾目觀 巴比倫 王之目、彼與爾言、以口對口、爾必至 巴比倫 、</verse>
				<verse number="4">猶大 王 西底家 歟、其聽耶和華言、耶和華論爾曰、爾必不亡於刃、</verse>
				<verse number="5">必安然而逝、人必為爾焚物、如為爾之列祖先王然、亦為爾哀悼曰、哀哉我主、耶和華曰、我已言之矣、</verse>
				<verse number="6">先知 耶利米 在 耶路撒冷 、以斯言悉告 猶大 王 西底家 、</verse>
				<verse number="7">時、 巴比倫 王之軍旅攻 耶路撒冷 、與 猶大 所餘之邑、即 拉吉 與 亞西加 、蓋 猶大 堅城、僅存其二也、○</verse>
				<verse number="8">西底家 王與 耶路撒冷 民立約、宣告自由之後、耶和華諭 耶利米 之言、</verse>
				<verse number="9">其約命人各釋僕婢、 希伯來 男女、使之自由、不以同族 猶大 人為隸役、</verse>
				<verse number="10">牧伯庶民既與此約、悉遵行之、各釋其僕婢、使之自由、不復以為隸役、</verse>
				<verse number="11">後乃反悔、令其所釋僕婢、歸而事之、仍為僕婢、</verse>
				<verse number="12">故耶和華諭 耶利米 曰、</verse>
				<verse number="13">以色列 之上帝耶和華云、昔我導爾祖出 埃及 、脫於奴隸之室、與之立約曰、</verse>
				<verse number="14">如爾昆弟 希伯來 人、見鬻於爾、事爾六年、既屆七年、當釋之自由、惟爾祖不從我言、不側耳以聽、</verse>
				<verse number="15">爾曾轉念、行我所悅、宣告自由於鄰里、立約於我前、在我寄名之室、</verse>
				<verse number="16">後乃反悔、褻瀆我名、各使所釋自由之僕婢、歸而事爾、仍為僕婢、</verse>
				<verse number="17">故耶和華曰、爾不聽我、宣告自由於昆弟鄰里、今我宣告自由於爾、即縱鋒刃疫癘饑饉於爾、使爾播散於天下萬國、</verse>
				<verse number="18">凡背我約、不遵其約之言、即剖犢而過其間、於我前所立者、</verse>
				<verse number="19">猶大 與 耶路撒冷 之牧伯、宦豎祭司、境內諸民、凡過剖犢之間者、</verse>
				<verse number="20">我必付之於敵、及索其命者之手、其屍必為飛鳥野獸所食、</verse>
				<verse number="21">猶大 王 西底家 、暨其牧伯、我必付之於敵、及索其命者之手、並付於 巴比倫 王軍旅之手、即去爾而往者、</verse>
				<verse number="22">耶和華曰、我必命之復返是邑、攻而取之、焚之以火、我亦必使 猶大 諸邑荒蕪、無人居處、</verse>
			</chapter>
			<chapter number="35">
				<verse number="1">當 猶大 王 約西亞 子 約雅敬 時、耶和華諭 耶利米 曰、</verse>
				<verse number="2">往 利甲 家與之言、導之詣耶和華室、入屋飲之以酒、</verse>
				<verse number="3">我遂攜 哈巴洗尼雅 孫、 雅利米雅 子 雅撒尼亞 、及其昆弟諸子、暨 利甲 全家、</verse>
				<verse number="4">導至耶和華室、入上帝僕伊 基大利 子 哈難 諸子之屋、其屋鄰於牧伯之屋、在 沙龍 子閽人 瑪西雅 屋之上、</verse>
				<verse number="5">我取爵與杯盈以酒、置 利甲 人前、語之曰、飲酒、</verse>
				<verse number="6">彼曰、我儕不飲酒、緣我祖 利甲 子 約拿達 命我曰、爾及子孫、永勿飲酒、</verse>
				<verse number="7">勿建室、勿播種、勿植葡萄園、亦勿有之、畢生居幕、則延年於羇旅之地、</verse>
				<verse number="8">我祖 利甲 子 約拿達 所囑者、我悉遵之、我與妻室子女、畢生不飲酒、</verse>
				<verse number="9">亦不建室以居、無葡萄園、田疇穀種、</verse>
				<verse number="10">惟居於幕、悉遵我祖 約拿達 所命而行、</verse>
				<verse number="11">巴比倫 王 尼布甲尼撒 入境時、我儕因懼 迦勒底 人、及 亞蘭 軍旅、則曰、其上 耶路撒冷 、故我儕居於此、○</verse>
				<verse number="12">耶和華諭 耶利米 曰、</verse>
				<verse number="13">萬軍之耶和華、 以色列 之上帝曰、往告 猶大 人、暨 耶路撒冷 居民曰、耶和華云、爾不受教、不聽我言乎、</verse>
				<verse number="14">利甲 子 約拿達 命其子孫勿飲酒之言、彼眾遵之、迄今聽從祖命、而不飲酒、惟我雖夙興而訓爾、爾不我聽、</verse>
				<verse number="15">我亦遣我僕諸先知、夙興而遣之曰、爾各轉離惡途、改正其行、不從他神而服事之、則得居於我所錫爾、及爾列祖之地、惟爾不側耳以聽、不從我言、</verse>
				<verse number="16">利甲 子 約拿達 子孫、遵其先人所命、乃斯民不聽從我、</verse>
				<verse number="17">故萬軍之上帝耶和華、 以色列 之上帝曰、我必降所言之災於 猶大 人、及 耶路撒冷 居民、以我諭之而彼不聽、召之而彼不應也、</verse>
				<verse number="18">耶利米 語 利甲 家曰、萬軍之耶和華、 以色列 之上帝云、因爾從爾祖 約拿達 之命、守其諸誡、行其所諭、</verse>
				<verse number="19">故 利甲 子 約拿達 、必永不乏人、侍於我前、萬軍之耶和華、 以色列 之上帝言之矣、</verse>
			</chapter>
			<chapter number="36">
				<verse number="1">猶大 王 約西亞 子 約雅敬 四年、耶和華諭 耶利米 曰、</verse>
				<verse number="2">爾取一卷、以我自 約西亞 時、迄於今日、責 以色列 猶大 、及諸國、所諭爾之言、書於其上、</verse>
				<verse number="3">庶 猶大 家得聞我所欲降之災、則各轉離惡途、致我赦其愆尤罪戾、</verse>
				<verse number="4">耶利米 遂召 尼利亞 子 巴錄 至、 巴錄 以 耶利米 口傳耶和華所諭之言、書之於卷、</verse>
				<verse number="5">耶利米 命 巴錄 曰、我被幽禁、不能詣耶和華室、</verse>
				<verse number="6">爾往、以我口所傳、爾所書於卷之耶和華言、在耶和華室、於禁食之期誦之、俾民聞之、亦使自 猶大 諸邑而來之人聞之、</verse>
				<verse number="7">庶斯民在耶和華前祈禱、各轉離其惡途、蓋耶和華所言加於斯民之忿怒甚大也、</verse>
				<verse number="8">尼利亞 子 巴錄 、循先知 耶利米 所命、在耶和華室、誦卷中耶和華之言、○</verse>
				<verse number="9">猶大 王 約西亞 子 約雅敬 五年九月、 耶路撒冷 居民、及自 猶大 諸邑、至 耶路撒冷 之眾、宣告禁食於耶和華前、</verse>
				<verse number="10">巴錄 在耶和華室、上院新門之場、 沙番 子繕寫 基瑪利雅 之屋、誦卷中 耶利米 之言、俾眾聞之、</verse>
				<verse number="11">沙番 孫、 基瑪利雅 子 米該亞 、既聞卷中耶和華之言、</verse>
				<verse number="12">則詣王宮、入繕寫之屋、見諸牧伯、即繕寫 以利沙瑪 、 示瑪雅 子 第萊雅 、 亞革博 子 以利拿單 、 沙番 子 基瑪利雅 、 哈拿尼雅 子 西底家 、所有牧伯、咸坐於彼、</verse>
				<verse number="13">米該亞 以在 巴錄 誦卷時、所聞之言、悉告之、</verse>
				<verse number="14">諸牧伯遣 古示 曾孫、 示利米雅 孫、 尼探雅 子 猶底 、詣 巴錄 曰、攜爾所誦、俾民聽聞之卷而至、 尼利亞 子 巴錄 、遂攜卷而至、</verse>
				<verse number="15">眾語之曰、坐而誦之、俾我聞焉、 巴錄 誦之使聞、</verse>
				<verse number="16">眾聞斯言、則懼、轉而相視、語 巴錄 曰、我必以斯言告王、</verse>
				<verse number="17">又問 巴錄 曰、爾若何由其口而書此言、請以告我、</verse>
				<verse number="18">巴錄 曰、彼以口述於我、我以墨書於卷也、</verse>
				<verse number="19">牧伯謂 巴錄 曰、爾與 耶利米 宜往匿、毋令人知爾所在、</verse>
				<verse number="20">牧伯藏其卷於繕寫 以利沙瑪 之屋、入院見王、悉述斯言、使王聽之、</verse>
				<verse number="21">王遣 猶底 往取其卷、遂自繕寫 以利沙瑪 屋、取之而至、誦之、使王及侍側之牧伯聞之、</verse>
				<verse number="22">時維九月、王坐禦寒之室、有爐爇於其前、</verse>
				<verse number="23">猶底 誦竟三四篇、王以書刀割之、投諸爐火、迨卷盡焚、</verse>
				<verse number="24">王及臣僕雖聞斯言、不畏懼、不裂衣、</verse>
				<verse number="25">且 以利拿單 、 第萊雅 、 基瑪利雅 求王、勿焚其卷、而王弗聽、</verse>
				<verse number="26">王命王子 耶拉篾 、與 亞斯列 子 西萊亞 、 亞伯疊 子 示利米雅 、執繕寫 巴錄 、及先知 耶利米 、然耶和華匿之、○</verse>
				<verse number="27">王既焚卷、上有 巴錄 由 耶利米 口所書之言、耶和華諭 耶利米 曰、</verse>
				<verse number="28">復取一卷、以 猶大 王 約雅敬 所焚前卷之言、書於其上、</verse>
				<verse number="29">且論 猶大 王 約雅敬 曰、耶和華云、爾焚其卷曰、汝奚錄於上云、 巴比倫 王必至、毀滅斯土、使其人畜俱泯、</verse>
				<verse number="30">故耶和華論 猶大 王 約雅敬 曰、彼必無人坐 大衛 之位、其屍被擲於外、晝受暑、夜經霜、</verse>
				<verse number="31">我必因其罪愆罰之、與其子孫臣僕、降所言之災於彼、及 耶路撒冷 居民、 猶大 之眾、而彼不聽、</verse>
				<verse number="32">耶利米 復取一卷、畀 尼利亞 子繕寫 巴錄 、彼由 耶利米 口、以 猶大 王 約雅敬 所焚前卷之言、書於其上、又增多詞、其義相同、</verse>
			</chapter>
			<chapter number="37">
				<verse number="1">約西亞 子 西底家 、代 約雅敬 子哥尼雅、為王於 猶大 地、乃 巴比倫 王 尼布甲尼撒 立之也、</verse>
				<verse number="2">耶和華藉先知 耶利米 所諭之言、彼與其臣僕、及斯土之民、咸不聽從、○</verse>
				<verse number="3">西底家 王遣 示利米雅 子 猶甲 、與祭司 瑪西雅 子 西番雅 、往見先知 耶利米 曰、請爾為我禱我上帝耶和華、</verse>
				<verse number="4">時、 耶利米 未下獄、尚出入於民中、</verse>
				<verse number="5">法老 之軍旅自 埃及 而出、圍 耶路撒冷 之 迦勒底 人聞之、遂撤營、離 耶路撒冷 、</verse>
				<verse number="6">耶和華諭 耶利米 曰、</verse>
				<verse number="7">以色列 之上帝耶和華云、其告遣爾問我之 猶大 王曰、 法老 之軍旅出以助爾、必返 埃及 、入其故土、</verse>
				<verse number="8">迦勒底 人必復來攻斯邑、取而焚之、</verse>
				<verse number="9">耶和華曰、毋自欺云、 迦勒底 人必去我、必不去也、</verse>
				<verse number="10">攻爾之 迦勒底 人、爾縱擊其全軍、惟遺受創者於其中、彼必自幕而起、火焚斯邑、○</verse>
				<verse number="11">迦勒底 軍為懼 法老 之軍、既撤營、離 耶路撒冷 、</verse>
				<verse number="12">耶利米 出 耶路撒冷 、欲往 便雅憫 地、得其業於民中、</verse>
				<verse number="13">既至 便雅憫 門、有閽長名 伊利雅 、乃 哈拿尼亞 孫、 示利米雅 子也、執先知 耶利米 、曰、汝降 迦勒底 人也、</verse>
				<verse number="14">耶利米 曰、妄哉、我不降 迦勒底 人、 伊利雅 弗聽、執 耶利米 、解至牧伯、</verse>
				<verse number="15">諸牧伯怒 耶利米 、撻之、囚於繕寫 約拿單 室、蓋以此室為獄也、</verse>
				<verse number="16">耶利米 下獄、幽之於室多日、</verse>
				<verse number="17">西底家 王遣人攜之出、王在宮潛問之曰、耶和華有言乎、 耶利米 曰、有、又曰、爾必付於 巴比倫 王之手、</verse>
				<verse number="18">耶利米 謂 西底家 王曰、我何所干罪於爾、或爾臣僕、或庶民、致幽我於獄耶、</verse>
				<verse number="19">爾之先知與爾預言曰、 巴比倫 王必不至而攻爾、及斯土、其人安在、</verse>
				<verse number="20">我主我王歟、請爾聽之、納我所求、毋令我復返繕寫 約拿單 之室、免我死亡、</verse>
				<verse number="21">西底家 王乃命幽 耶利米 於護軍之院、日由餅市、取餅一方與之、迨及邑中之餅告罄、 耶利米 遂拘留於護軍之院、</verse>
			</chapter>
			<chapter number="38">
				<verse number="1">瑪坦 子 示法提雅 、 巴施戶珥 子 基大利 、 示利米雅 子 猶甲 、 瑪基雅 子 巴示戶珥 、聞 耶利米 告民眾之言曰、</verse>
				<verse number="2">耶和華云、凡居此邑者、必亡於鋒刃、饑饉疫癘、惟出而歸 迦勒底 人者、必得生存、獲其生命、如獲掠物、</verse>
				<verse number="3">耶和華又曰、是邑必付於 巴比倫 王軍旅之手、彼必取之、</verse>
				<verse number="4">牧伯奏王曰、斯人不求民利、惟求其害、請致之死、蓋彼所言、使邑中所遺之戰士庶民、厥手咸弱、</verse>
				<verse number="5">西底家 王曰、彼在爾手、王不能禦爾也、</verse>
				<verse number="6">彼眾遂執 耶利米 、囚於王子 瑪基雅 之井、在護軍院內、以繩縋之下、井無水而有泥、 耶利米 乃陷於泥中、</verse>
				<verse number="7">時、王坐於 便雅憫 門、王宮宦豎、 古實 人 以伯米勒 、聞 耶利米 囚於井、</verse>
				<verse number="8">則出王宮、告王曰、</verse>
				<verse number="9">我主我王歟、彼眾於先知 耶利米 、所行皆惡、下之於井、邑中乏糧、恐其因饑而死焉、</verse>
				<verse number="10">王命 古實 人 以伯米勒 曰、爾自此率三十人往、在先知 耶利米 未死之先、出之於井、</verse>
				<verse number="11">以伯米勒 遂率其人而往、入王宮、至庫下、取敝布及舊衣、以繩縋之於井、至 耶利米 所、</verse>
				<verse number="12">古實 人 以伯米勒 謂 耶利米 曰、以此敝布舊衣、置爾腋下、繫之以繩、 耶利米 依此而行、</verse>
				<verse number="13">眾以繩曳之出井、 耶利米 則居於護軍之院、○</verse>
				<verse number="14">西底家 王遣人攜先知 耶利米 、入耶和華室第三門覲王、王語之曰、我問爾一事、爾毋隱於我、</verse>
				<verse number="15">耶利米 對曰、我若告爾、爾豈不殺我乎、我若勸爾、爾必不聽、</verse>
				<verse number="16">西底家 王私與 耶利米 誓曰、我指肇造我魂、維生之耶和華而誓、必不殺爾、亦不付爾於索爾命者之手、</verse>
				<verse number="17">耶利米 曰、萬軍之耶和華、 以色列 之上帝云、如爾出降於 巴比倫 王之牧伯、則可得生、斯邑不焚於火、爾及舉家、亦可生存、</verse>
				<verse number="18">如爾不出降於 巴比倫 王之牧伯、是邑必付於 迦勒底 人手、焚之以火、爾亦不得脫於其手、</verse>
				<verse number="19">西底家 王謂 耶利米 曰、我恐 迦勒底 人、付我於投降之 猶大 人手、彼則侮我、</verse>
				<verse number="20">耶利米 曰、必不付爾、求爾循我所傳耶和華之命、爾則獲益、而存生命、</verse>
				<verse number="21">如爾不出、耶和華有言示我曰、</verse>
				<verse number="22">猶大 王宮所遺之婦、必被攜出、至 巴比倫 王之牧伯、論爾曰、汝之良朋、誘爾而獲勝、見爾足陷於泥、則反而退焉、</verse>
				<verse number="23">爾之妻孥、必被攜出、至 迦勒底 人、爾亦不得脫於其手、必為 巴比倫 王之手所擒、且使斯邑被焚、</verse>
				<verse number="24">西底家 語 耶利米 曰、斯言勿令人知、爾則不死、</verse>
				<verse number="25">如牧伯聞我與汝言、而詣爾曰、爾與王所言、及王所語爾者、告我毋隱、我則不殺爾、</verse>
				<verse number="26">爾當語之曰、我乃求王、勿使我復返 約拿單 之室、免死於彼、</verse>
				<verse number="27">諸牧伯詣 耶利米 問之、彼循王所命以答、其事不洩、眾遂止、不與之言、</verse>
				<verse number="28">耶利米 處於護軍之院、迨至 耶路撒冷 被取之日、</verse>
			</chapter>
			<chapter number="39">
				<verse number="1">猶大 王 西底家 九年十月、 巴比倫 王 尼布甲尼撒 、率其全軍圍 耶路撒冷 、</verse>
				<verse number="2">西底家 十一年四月九日、城破、</verse>
				<verse number="3">巴比倫 王之牧伯、 尼甲沙利薛 、 三甲尼波 、宦官長 撒西金 、博士長 尼甲沙利薛 、及 巴比倫 王其餘之牧伯、咸入、坐於中門、</verse>
				<verse number="4">猶大 王 西底家 、與諸戰士見之、遂夜遁、沿王囿、由兩垣間之門出邑、向 亞拉巴 而去、</verse>
				<verse number="5">迦勒底 軍旅追之、追及 西底家 於 耶利哥 平原、執之、攜至 哈馬 地之 利比拉 、 巴比倫 王 尼布甲尼撒 所、而審鞫之、</verse>
				<verse number="6">巴比倫 王在 利比拉 、戮 西底家 諸子、使之目睹、亦戮 猶大 諸貴胄、</verse>
				<verse number="7">抉 西底家 之目、縶之以鏈、欲攜至 巴比倫 、</verse>
				<verse number="8">迦勒底 人火焚王宮民室、毀 耶路撒冷 城垣、</verse>
				<verse number="9">侍衛長 尼布撒拉旦 、以邑中遺民、與歸降者、及其餘之眾、咸虜至 巴比倫 、</verse>
				<verse number="10">惟民中貧乏無業者、侍衛長 尼布撒拉旦 留之於 猶大 地、以田疇葡萄園、同時給之、</verse>
				<verse number="11">巴比倫 王 尼布甲尼撒 論 耶利米 、命侍衛長 尼布撒拉旦 曰、</verse>
				<verse number="12">爾攜之去、善遇之、勿加害、如其所言而待之、</verse>
				<verse number="13">侍衛長 尼布撒拉旦 、宦官長 尼布沙斯班 、博士長 尼甲沙利薛 、與 巴比倫 王諸長官、</verse>
				<verse number="14">遣人提 耶利米 、出於護軍之院、付於 沙番 孫、 亞希甘 子 基大利 、攜之歸家、居於民中、○</verse>
				<verse number="15">耶利米 尚幽於護軍之院時、耶和華諭之曰、</verse>
				<verse number="16">往告 古實 人 以伯米勒 曰、萬軍之耶和華、 以色列 之上帝云、我言降災、不降福於斯邑、日至必應於爾前、</verse>
				<verse number="17">惟於是日、我必拯爾、不被付於爾所懼者之手、耶和華言之矣、</verse>
				<verse number="18">蓋爾惟我是賴、我必拯爾、不仆於刃、俾獲生命、如獲掠物、耶和華言之矣、</verse>
			</chapter>
			<chapter number="40">
				<verse number="1">耶路撒冷 與 猶大 人被虜、徙於 巴比倫 時、 耶利米 處於其中、仍繫以鏈、侍衛長 尼布撒拉旦 、於 拉瑪 釋之之後、耶和華有言諭 耶利米 、</verse>
				<verse number="2">侍衛長召 耶利米 、謂之曰、爾上帝耶和華、曾言降災於斯土、</verse>
				<verse number="3">今果如其所言而行、乃緣爾曹干罪於耶和華、不從其言、故遭此事、</verse>
				<verse number="4">我今日釋爾、解爾手鏈、如爾視偕我往 巴比倫 為善、則行、我必眷顧爾、如爾視偕我往 巴比倫 為不善、則止、全地俱在爾前、爾視何方為善為宜、則往焉、</verse>
				<verse number="5">耶利米 尚未返、侍衛長又曰、 巴比倫 王立 沙番 孫、 亞希甘 子 基大利 、為 猶大 諸邑方伯、爾可歸之、偕居民中、或往爾所欲往之地、侍衛長饋以餱糧禮物、任其所之、</verse>
				<verse number="6">耶利米 遂往 米斯巴 、詣 亞希甘 子 基大利 、與斯土之遺民偕居焉、○</verse>
				<verse number="7">在郊野之軍長、及其從者、聞 巴比倫 王立 亞希甘 子 基大利 、為斯土方伯、以男女幼稚、及國中之貧乏、未虜至 巴比倫 者付之、</verse>
				<verse number="8">尼探雅 子 以實瑪利 、 加利亞 二子 約哈難 、 約拿單 、 單戶篾 子 西萊亞 、 尼陀法 人 以斐 諸子、 瑪迦 人子 耶撒尼亞 、及其從者、則咸至 米斯巴 、見 基大利 、</verse>
				<verse number="9">沙番 孫、 亞希甘 子 基大利 、與彼及其從者誓曰、毋以服事 迦勒底 人為懼、其居斯土、服事 巴比倫 王、則必獲益、</verse>
				<verse number="10">若我、必居 米斯巴 、侍來此之 迦勒底 人、爾其積酒、與夏果及油、盛之以器、居於所得之邑、</verse>
				<verse number="11">在 摩押 、 亞捫 族、 以東 、及各國之 猶大 人、聞 巴比倫 王留 猶大 遺民、並立 沙番 孫、 亞希甘 子 基大利 治之、</verse>
				<verse number="12">則自逐至之處、返 猶大 地、至 米斯巴 、見 基大利 、積酒與夏果甚多、○</verse>
				<verse number="13">加利亞 子 約哈難 、及在郊野之軍長、至 米斯巴 、見 基大利 、</verse>
				<verse number="14">謂之曰、 亞捫 族王 巴利斯 、遣 尼探雅 子 以實瑪利 、欲取爾命、爾知之乎、 亞希甘 子 基大利 弗信之、</verse>
				<verse number="15">加利亞 子 約哈難 、在 米斯巴 密語 基大利 曰、求爾許我往殺 尼探雅 子 以實瑪利 、必無知者、奚容其取爾命、使歸爾之 猶大 人離散、致 猶大 之遺民滅亡、</verse>
				<verse number="16">亞希甘 子 基大利 、謂 加利亞 子 約哈難 曰、爾勿為此、爾所言 以實瑪利 之事妄也、</verse>
			</chapter>
			<chapter number="41">
				<verse number="1">七月、宗室 以利沙瑪 孫、 尼探雅 子、王之臣僕 以實瑪利 、與從者十人至 米斯巴 、見 亞希甘 子 基大利 、在彼與之共食、</verse>
				<verse number="2">尼探雅 子 以實瑪利 、與從者十人起、以刃擊 沙番 孫、 亞希甘 子 基大利 、即 巴比倫 王所立為斯土方伯者、</verse>
				<verse number="3">在 米斯巴 偕 基大利 之 猶大 人、及所遇之武士 迦勒底 人、 以實瑪利 亦殺之、</verse>
				<verse number="4">殺 基大利 、越至二日、尚無人知、</verse>
				<verse number="5">有八十人、自 示劍示羅撒瑪利亞 來、咸薙鬚裂衣自割、手持素祭乳香、欲詣耶和華室、</verse>
				<verse number="6">尼探雅 子 以實瑪利 、自 米斯巴 出而迓之、且行且哭、既遇之、則曰、來見 亞希甘 子 基大利 、</verse>
				<verse number="7">迨入於邑、 尼探雅 子 以實瑪利 與從者、殺而投之於井、</verse>
				<verse number="8">其中有十人謂 以實瑪利 曰、毋殺我、我有小麥麰麥、與油及蜜、藏於田間、遂不殺之於昆弟中、</verse>
				<verse number="9">尼探雅 子 以實瑪利 、投所殺之屍於井、在 基大利 旁、是井乃 亞撒 王因懼 以色列 王 巴沙 而鑿者、 尼探雅 子 以實瑪利 、以所殺之屍滿之、</verse>
				<verse number="10">又虜 米斯巴 遺民、及王諸女、所有之眾、即侍衛長 尼布撒拉旦 所付於 亞希甘 子 基大利 者、 尼探雅 子 以實瑪利 虜之、起而欲往 亞捫 族、○</verse>
				<verse number="11">加利亞 子 約哈難 、及所偕之軍長、聞 尼探雅 子 以實瑪利 所行之惡、</verse>
				<verse number="12">則率眾往戰 尼探雅 子 以實瑪利 、遇於 基遍 大泉之旁、</verse>
				<verse number="13">以實瑪利 所偕之眾、見 加利亞 子 約哈難 、及所偕之軍長、則喜、</verse>
				<verse number="14">以實瑪利 自 米斯巴 所虜之眾、乃反而歸 加利亞 子 約哈難 、</verse>
				<verse number="15">惟 尼探雅 子 以實瑪利 與八人、脫於 約哈難 、而往 亞捫 族、</verse>
				<verse number="16">尼探雅 子 以實瑪利 殺 亞希甘 子 基大利 之後、 加利亞 子 約哈難 、及所偕之軍長、取所救之遺民、戰士、婦女、幼稚、宦豎、自 基遍 而反者、離 米斯巴 、</verse>
				<verse number="17">往居 金罕 旅所、近 伯利恆 、欲入 埃及 、</verse>
				<verse number="18">彼眾畏 迦勒底 人、因 尼探雅 子 以實瑪利 、殺 巴比倫 王所立斯土之方伯、 亞希甘 子 基大利 也、</verse>
			</chapter>
			<chapter number="42">
				<verse number="1">斯時諸軍長、與 加利亞 子 約哈難 、 何沙雅 子 耶撒尼亞 、以及庶民、自尊逮卑悉前、</verse>
				<verse number="2">謂先知 耶利米 曰、容我遺民所求、陳於爾前、請爾為我禱爾上帝耶和華、我儕素眾、今所遺者甚寡、如爾目睹、</verse>
				<verse number="3">願爾上帝耶和華、示我當行之途、當為之事、</verse>
				<verse number="4">先知 耶利米 曰、我聞爾言矣、必循所言、為爾禱爾上帝耶和華、凡耶和華所應爾者、我必告爾、一無所隱、</verse>
				<verse number="5">眾謂 耶利米 曰、爾上帝耶和華遣爾諭我之言、我儕若不盡從、願耶和華於爾我前、為誠實忠信之證、</verse>
				<verse number="6">今我請爾詣我上帝耶和華、彼之所言、或禍或福、我必從之、我從我上帝耶和華之言、則必獲益、○</verse>
				<verse number="7">越十日、耶和華諭 耶利米 、</verse>
				<verse number="8">遂召 加利亞 子 約哈難 、與所偕之軍長、以及庶民、自尊逮卑、</verse>
				<verse number="9">謂之曰、爾曹遣我、為爾禱於 以色列 之上帝耶和華、彼云、</verse>
				<verse number="10">如爾仍居斯土、我必建爾而不毀之、植爾而不拔之、昔我降災於爾、今回厥意焉、</verse>
				<verse number="11">耶和華曰、爾懼 巴比倫 王、今勿懼焉、蓋我與爾偕、以拯爾脫於其手、勿懼之、</verse>
				<verse number="12">我矜恤爾、使彼亦矜恤爾、俾爾歸於故土、</verse>
				<verse number="13">如爾曰、我不居斯土、而不從爾上帝耶和華之言、</verse>
				<verse number="14">曰、不然、我必入 埃及 地、在彼不睹戰事、不聞角聲、不乏食而飢餓、爰處爰居、</verse>
				<verse number="15">猶大 之遺民歟、今聽耶和華言、萬軍之耶和華、 以色列 之上帝曰、如爾定厥趨向、入 埃及 而居之、</verse>
				<verse number="16">則爾所懼之鋒刃、必追及爾於 埃及 地、所畏之饑饉、亦必迫從爾於 埃及 、爾必死於彼、</verse>
				<verse number="17">凡定趨向、往 埃及 而居者、必亡於鋒刃、饑饉疫癘、不遺一人、脫於我所降之災、</verse>
				<verse number="18">萬軍之耶和華、 以色列 之上帝曰、昔我傾怒洩忿於 耶路撒冷 居民、爾入 埃及 時、我亦必如是傾怒於爾、致爾成為可憎可駭、可詛可辱、不得復睹斯土、</verse>
				<verse number="19">猶大 之遺民歟、耶和華論爾、既言毋入 埃及 、我今日警戒爾矣、爾當知之、</verse>
				<verse number="20">爾行詐以自害、因爾遣我詣爾上帝耶和華曰、為我禱我上帝耶和華、凡我上帝耶和華所言者、悉以告我、我必行之、</verse>
				<verse number="21">我今日已悉告爾、而爾上帝耶和華、遣我詣爾所諭之言、爾乃一無所從、</verse>
				<verse number="22">今爾當知、爾必亡於鋒刃、饑饉疫癘、在爾所欲往居之處、</verse>
			</chapter>
			<chapter number="43">
				<verse number="1">耶利米 與民言畢其上帝耶和華之言、即上帝耶和華遣彼所諭者、</verse>
				<verse number="2">何沙雅 子 亞撒利亞 、 加利亞 子 約哈難 、及狂傲之輩、謂 耶利米 曰、爾言誑也、我之上帝耶和華未遣爾曰、爾曹勿入 埃及 而居、</verse>
				<verse number="3">惟 尼利亞 子 巴錄 慫慂爾以敵我、欲付我於 迦勒底 人手使之殺我、或虜我至 巴比倫 、</verse>
				<verse number="4">於是 加利亞 子 約哈難 、與諸軍長、及庶民、咸不從耶和華之言、居 猶大 地、</verse>
				<verse number="5">加利亞 子 約哈難 、及諸軍長、遂攜 猶大 遺民、即自逐至之國、返而寄居 猶大 地者、</verse>
				<verse number="6">男女幼稚王女、及侍衛長 尼布撒拉旦 、所付於 沙番 孫 亞希甘 子 基大利 之眾、與先知 耶利米 、 尼利亞 子 巴錄 、</verse>
				<verse number="7">入 埃及 地、至 答比匿 、不從耶和華言、○</verse>
				<verse number="8">在 答比匿 、耶和華諭 耶利米 曰、</verse>
				<verse number="9">手取巨石、藏於 答比匿 法老 宮門前鋪磚地之泥中、使 猶大 人目睹、</verse>
				<verse number="10">告之曰、萬軍之耶和華、 以色列 之上帝云、我必召我僕 巴比倫 王 尼布甲尼撒 、置其位於我所藏之石、張其王幕於上、</verse>
				<verse number="11">彼至擊 埃及 地、當死者必死之、當虜者必虜之、當刃者必刃之、</verse>
				<verse number="12">我將縱火於 埃及 諸神之廟、彼必焚之、掠之、取 埃及 地以歸己、如牧者之衣衣、自彼安然而出、</verse>
				<verse number="13">亦必碎 埃及 地 伯示麥 之柱像、火焚 埃及 諸神之廟、</verse>
			</chapter>
			<chapter number="44">
				<verse number="1">論居 埃及 之 猶大 人、即處 密奪 、 答比匿 、 挪弗 與 巴忒羅 地者、耶和華諭 耶利米 曰、</verse>
				<verse number="2">萬軍之耶和華、 以色列 之上帝云、我所降於 耶路撒冷 、及 猶大 諸邑之災、爾目睹之、今為荒蕪、無人居處、</verse>
				<verse number="3">乃因其人行惡、以激我怒、焚香以事他神、即彼與爾、及爾列祖所未識者、</verse>
				<verse number="4">我遣我僕諸先知詣爾、夙興而遣之曰、噫、此可憎之事、我所疾者、爾勿行之、</verse>
				<verse number="5">惟彼不從、不側耳以聽、不改其惡仍焚香於他神、</verse>
				<verse number="6">故我傾怒洩忿於 猶大 諸邑、及 耶路撒冷 街衢、如火之焚、使之荒寂、有如今日、</verse>
				<verse number="7">萬軍之上帝耶和華、 以色列 之上帝曰、爾曹奚為行此大惡、自害厥命、俾男女孩提乳子、悉絕於 猶大 、靡有孑遺、</verse>
				<verse number="8">緣以爾手所為、激我震怒、在所往居之 埃及 地、焚香於他神、致爾見絕、在天下萬國中、成為可詛可辱、</verse>
				<verse number="9">爾祖之惡、及 猶大 王與后之惡、爾與爾妻之惡、即在 猶大 地、與 耶路撒冷 街衢所行者、爾忘之乎、</verse>
				<verse number="10">彼眾至今、猶不自卑、不畏我所示爾及爾祖之律例典章、而遵行之、</verse>
				<verse number="11">故萬軍之耶和華、 以色列 之上帝曰、我必注目於爾、而加以禍、翦滅 猶大 眾、</verse>
				<verse number="12">猶大 遺民、定厥趨向、往居 埃及 地者、我必取而殲之、彼必仆於 埃及 地、亡於鋒刃饑饉、自尊逮卑、悉滅於鋒刃饑饉、成為可憎可駭、可詛可辱、</verse>
				<verse number="13">我必罰居 埃及 地者、如以鋒刃饑饉疫癘、罰 耶路撒冷 然、</verse>
				<verse number="14">使 猶大 遺民、往居 埃及 、欲返 猶大 地而居者除逃脫之數人外、無一得逸而歸、○</verse>
				<verse number="15">凡知其妻焚香於他神者、與旁立諸婦、即居 埃及 巴忒羅 之眾、聚為大會、答 耶利米 曰、</verse>
				<verse number="16">爾託耶和華名諭我之言、我不聽從、</verse>
				<verse number="17">我必成我口所言、焚香灌奠於天后、循我及我祖、我王、我牧伯、在 猶大 諸邑、及 耶路撒冷 街衢所為、蓋其時我儕足食晏安、不遘災禍、</verse>
				<verse number="18">自我不焚香灌奠於天后、則無不缺乏、亡於鋒刃饑饉、</verse>
				<verse number="19">我焚香灌奠於天后、作餅以象其形、加以灌奠、我夫豈不與乎、</verse>
				<verse number="20">耶利米 謂答之之男女庶民曰、</verse>
				<verse number="21">爾與爾祖、諸王牧伯、及斯土庶民、焚香於 猶大 諸邑、與 耶路撒冷 街衢、耶和華豈不記憶之、思念之、</verse>
				<verse number="22">因爾所行之惡、所作可憎之事、耶和華不能復忍、故爾土地成為荒蕪、可駭可詛、無人居處、有如今日、</verse>
				<verse number="23">爾曹焚香、獲罪於耶和華、不從耶和華之言、不遵其律例、典章法度、故遘此災、有如今日、○</verse>
				<verse number="24">耶利米 又謂庶民、及諸婦曰、居 埃及 地之 猶大 人、其聽耶和華言、</verse>
				<verse number="25">萬軍之耶和華、 以色列 之上帝云、爾與爾妻、口所言者以手成之、曰、我必如我所許之願、焚香灌奠於天后、今可堅爾願而償之、</verse>
				<verse number="26">居 埃及 地之 猶大 人、其聽耶和華言、耶和華曰、我已指我大名而誓、凡居 埃及 之 猶大 人、後必無一人、口道我名曰、我指維生之主耶和華而誓、</verse>
				<verse number="27">我必儆醒而降以禍、不降以福、凡在 埃及 之 猶大 人、必亡於鋒刃饑饉、至於盡滅、</verse>
				<verse number="28">脫於鋒刃、自 埃及 返 猶大 者、為數無幾、 猶大 遺民、入 埃及 而居者、必知伊誰之言得應、我之言歟、抑彼之言歟、</verse>
				<verse number="29">耶和華曰、我必罰爾於斯土、有兆可徵、使爾知我所言降禍於爾、其言必應、</verse>
				<verse number="30">我必以 埃及 王 法老 合弗拉、付於厥敵、及索其命者之手、如我以 猶大 王 西底家 、付於厥敵、及索其命者 巴比倫 王 尼布甲尼撒 之手、耶和華言之矣、</verse>
			</chapter>
			<chapter number="45">
				<verse number="1">猶大 王 約西亞 子 約雅敬 四年、 尼利亞 子 巴錄 、以先知 耶利米 口傳之言、筆之於書、時 耶利米 謂 巴錄 曰、</verse>
				<verse number="2">巴錄 歟、 以色列 之上帝耶和華諭爾曰、</verse>
				<verse number="3">爾嘗云、禍哉我也、耶和華於我痛苦之上、增以憂戚、我呻吟而疲憊、不獲綏安、</verse>
				<verse number="4">耶和華命我告爾曰、耶和華云、我所建者、必毀之、我所植者、必拔之、全地皆然、</verse>
				<verse number="5">耶和華曰、爾猶為己圖大事乎、勿圖焉、我必降災於凡有血氣者、惟使爾於所往之地、得獲生命、如獲掠物、耶和華言之矣、</verse>
			</chapter>
			<chapter number="46">
				<verse number="1">耶和華論列國、所諭 耶利米 之言、○</verse>
				<verse number="2">論 埃及 、即論 埃及 王 法老 尼哥 之軍旅、屯於 伯拉 河濱之 迦基米施 、在 猶大 王 約西亞 子 約雅敬 四年、為 巴比倫 王 尼布甲尼撒 所擊、</verse>
				<verse number="3">曰、其備干盾、進而戰鬥、</verse>
				<verse number="4">騎士歟、備馬而乘、貫冑而立、礪乃戈、擐乃甲、</verse>
				<verse number="5">耶和華曰、我奚見此哉、彼眾驚而卻退、勇士敗潰、急遁不顧其後、四周惶恐、</verse>
				<verse number="6">毋令疾趨者遁逃、毋令有勇者得逸、在北方 伯拉 河濱、眾咸躓而顚、</verse>
				<verse number="7">彼若 尼羅 之漲溢、若川流之洶湧者、誰歟、</verse>
				<verse number="8">若 尼羅 之漲溢、若川流之洶湧者、乃 埃及 也、彼曰、我必興起、掩蓋全地、毀其城邑、滅其居民、</verse>
				<verse number="9">馬其疾上、車其急馳、為勇士者、執干之 古實 與 弗 人、挽弓之 路德 人、其出哉、</verse>
				<verse number="10">是為萬軍之主耶和華之日、乃復仇之日、彼必復仇於敵、使刃食人而飽、飲血而足、緣萬軍之主耶和華、在北方 伯拉 河濱、有祀事焉、</verse>
				<verse number="11">埃及 處女歟、其往 基列 而取乳香、爾用多藥、亦屬徒然、不可醫也、</verse>
				<verse number="12">爾之恥辱聞於列邦、爾之呼號充乎遍地、蓋勇士與勇士互衝、二者同仆、○</verse>
				<verse number="13">巴比倫 王 尼布甲尼撒 、將至擊 埃及 地、耶和華諭先知 耶利米 之言、</verse>
				<verse number="14">曰、爾其播於 埃及 、傳於 密奪 、宣於 挪弗 答比匿 云、出而屹立、預為之備、爾之四周、已見吞於鋒刃、</verse>
				<verse number="15">爾之壯士、曷被衝沒、彼之不立、因耶和華逐之也、</verse>
				<verse number="16">彼令多人顚仆、互相枕藉、乃曰起哉、我儕歸本族、返故土、以避兇刃、</verse>
				<verse number="17">至則呼曰、 埃及 王 法老 敗矣、其機已失矣、</verse>
				<verse number="18">大君王名萬軍之耶和華曰、我指己生而誓、彼之來也、若山中之 他泊 、若海濱之 迦密 、</verse>
				<verse number="19">埃及 處女歟、爾必見虜、宜備行李、蓋 挪弗 必荒蕪焚燬、無人居處、</verse>
				<verse number="20">埃及 乃為美犢、惟有蜚蝱自北而來、今已至矣、</verse>
				<verse number="21">其中僱卒、猶闌中之犢、咸卻退遁逃、而不堅立、因其患難之日、受罰之時至矣、</verse>
				<verse number="22">其聲如蛇之行、蓋敵率軍而來、執斧若樵夫然、</verse>
				<verse number="23">耶和華曰、林木雖難窺察、敵必伐之、因彼多於蝗蟲、不可勝數、</verse>
				<verse number="24">埃及 處女必蒙羞恥、見付於北方人之手、</verse>
				<verse number="25">萬軍之耶和華、 以色列 之上帝曰、我必罰 挪 之 亞捫 暨 法老 、 埃及 與其諸神諸王、及凡恃 法老 者、</verse>
				<verse number="26">付於索其命者之手、及 巴比倫 王 尼布甲尼撒 、與其臣僕之手、厥後 埃及 必有居民、猶如古昔、耶和華言之矣、○</verse>
				<verse number="27">我僕 雅各 歟、毋畏懼、 以色列 歟、毋驚惶、我必拯爾於遠方、援爾苗裔於虜至之地、 雅各 必返、寧謐綏安、無人使之恐怖、</verse>
				<verse number="28">耶和華曰、我僕 雅各 歟、毋畏懼、蓋我偕爾、我必盡滅我驅爾所至之邦、而不盡滅爾、惟從寬責爾、不能不罰爾焉、</verse>
			</chapter>
			<chapter number="47">
				<verse number="1">法老 未擊 迦薩 之先、耶和華論 非利士 人、諭先知 耶利米 之言、○</verse>
				<verse number="2">耶和華云、有水自北方湧出、將成汎濫之河、淹沒斯土、與其所有、及厥城邑居民、眾皆哀哭、境內諸民號咷、</verse>
				<verse number="3">健馬蹄踏、有聲隆隆、戰車衝擊、其輪轟轟、為父者聞之而手弱、不回顧其子女、</verse>
				<verse number="4">蓋殲滅 非利士 人之日至、必於 推羅 西頓 絕其助者、耶和華必滅 非利士 人、即 迦斐託 島之遺民、</verse>
				<verse number="5">迦薩 已髠、谷中 亞實基倫 之餘、歸於烏有、爾割己身、伊於胡底、</verse>
				<verse number="6">耶和華之刃歟、爾將何時休息、其入於鞘、安然不動、</verse>
				<verse number="7">耶和華既有命、爾焉能休息乎、攻 亞實基倫 及海濱、乃彼所定也、</verse>
			</chapter>
			<chapter number="48">
				<verse number="1">論 摩押 、萬軍之耶和華、 以色列 之上帝曰、禍哉 尼波 、成為荒蕪、 基列亭 被取蒙羞、 米斯迦 被毀抱愧、</verse>
				<verse number="2">摩押 不復得譽、在 希實本 、有人謀害之曰、其來滅之、俾不復為國、 瑪得緬 歟、爾亦將荒寂、鋒刃必追襲爾也、</verse>
				<verse number="3">自 何羅念 有聲曰、荒蕪矣、毀壞大哉、</verse>
				<verse number="4">摩押 見滅、幼稚哀號、厥聲遠聞、</verse>
				<verse number="5">彼上 魯希 、哭泣不已、下 何羅念 、則聞毀壞愁慘之聲、</verse>
				<verse number="6">爾其遁逃、自救生命、若曠野之杜松、</verse>
				<verse number="7">爾恃己之作為、己之財寶、必被取焉、 基抹 與其祭司牧伯、亦皆被虜、</verse>
				<verse number="8">殘賊者必入諸邑、無一可免、山谷平原、咸受毀滅、如耶和華所言、</verse>
				<verse number="9">其予 摩押 以翼、致可飛而遁去、諸邑將為荒蕪、無人居處、</verse>
				<verse number="10">作耶和華之工而草率者、可詛也、凡阻其刃不經血者、亦可詛也、</verse>
				<verse number="11">摩押 自幼安逸、若酒澄滓、未從此器傾於彼器、故其味猶存、香氣未變、</verse>
				<verse number="12">耶和華曰、時日將至、我必遣司酒者傾之、空其器、毀其缾、</verse>
				<verse number="13">摩押 必因 基抹 而愧怍、如 以色列 家恃 伯特利 而愧怍然、</verse>
				<verse number="14">爾曹奚曰、我乃壯士、有勇戰鬥、</verse>
				<verse number="15">大君王名萬軍之耶和華曰、 摩押 荒蕪、其邑焚燬、烟焰上騰、所簡少者、咸被殺戮、</verse>
				<verse number="16">摩押 之禍伊邇、其難速臨、</verse>
				<verse number="17">在其四周、及凡識其名者、宜哀悼之、曰、強杖美梃、奚斷折乎、</verse>
				<verse number="18">處 底本 之女歟、其下榮位、燥渴而坐、蓋殘害 摩押 者、上而攻爾、毀爾保障、</verse>
				<verse number="19">居 亞羅珥 者歟、其立路隅而瞻望、詢逃難之男、脫害之女曰、所作維何、</verse>
				<verse number="20">摩押 懷慚被毀、爾其號咷哀哭、告於 亞嫩 曰、 摩押 荒蕪矣、</verse>
				<verse number="21">有災降於平原、即 何倫 、 雅雜 、 米法押 、</verse>
				<verse number="22">底本 、 尼波 、 伯低比拉他英 、</verse>
				<verse number="23">基列亭 、 伯迦末 、 伯米恩 、</verse>
				<verse number="24">加畧 、 波斯拉 、及 摩押 地遐邇諸邑、</verse>
				<verse number="25">耶和華曰、 摩押 之角已折、其臂已斷、</verse>
				<verse number="26">緣 摩押 自大、悖逆耶和華、當使之沈醉、輾轉於所哇者中、為人姍笑、</verse>
				<verse number="27">爾非姍笑 以色列 乎、豈遇之於盜賊中乎、每言及之、爾則搖首、</verse>
				<verse number="28">摩押 居民歟、當離諸邑、而處巖穴、若鳩巢於澗口、</verse>
				<verse number="29">摩押 驕蹇已甚、彼之矜高倨傲、中心自大、我已聞之、</verse>
				<verse number="30">耶和華曰、我知其忿怒乃屬虛空、其矜詡未成何事、</verse>
				<verse number="31">故我必為 摩押 號咷、為其全地哀哭、人為 基珥哈列 設哭泣、</verse>
				<verse number="32">西比瑪 之葡萄歟、爾枝逾海、延及 雅謝 之海、殘賊者至、奪爾夏果及葡萄、我必為爾哭泣、較 雅謝 之哭泣尤甚、</verse>
				<verse number="33">歡欣喜樂、絕於沃壤、及 摩押 地、我使酒絕於醡、無人踐之而懽呼、其懽呼、不為懽呼矣、</verse>
				<verse number="34">自 希實本 哀號、聲聞於 以利亞利 、延及 雅哈斯 、又自 瑣珥 、至於 何羅念 、與 伊基拉 施利施亞 、蓋 寗林 水濱、將成荒蕪、</verse>
				<verse number="35">耶和華曰、在 摩押 獻祭於崇邱、焚香於其神者、我必絕之、</verse>
				<verse number="36">我心為 摩押 而鳴、若笛發音、為 基珥哈列設 人而鳴、若簫奏響、因其所獲之豐裕已亡也、</verse>
				<verse number="37">厥首盡髠、厥鬚盡薙、手受割、腰束麻、</verse>
				<verse number="38">摩押 屋頂衢間、隨在哀哭、蓋我毀 摩押 、如無人悅之器、耶和華言之矣、</verse>
				<verse number="39">摩押 何其傾覆、何其號咷、何其慚愧而反、必為四周之人姍笑驚駭、</verse>
				<verse number="40">耶和華曰、敵之至也、有若鷹飛、展翼於 摩押 、</verse>
				<verse number="41">加畧 見取、保障被據、是日也、 摩押 武士心怯、猶臨產之婦、</verse>
				<verse number="42">摩押 自大、悖逆耶和華、故必毀壞、不復為國、</verse>
				<verse number="43">耶和華曰、 摩押 居民歟、驚駭坎阱機檻、悉臨於爾、</verse>
				<verse number="44">逃於驚駭者、必陷於坎阱、出於坎阱者、必罹於機檻、蓋我必使懲罰 摩押 之年臨之、耶和華言之矣、</verse>
				<verse number="45">其逃遁者力竭、立於 希實本 蔭下、火自 希實本 而出、焰自 西宏 而發、盡焚 摩押 之鬢、暨囂陵者之顚、</verse>
				<verse number="46">禍哉 摩押 歟、 基抹 之民已亡、爾子被虜、爾女見掠、</verse>
				<verse number="47">耶和華曰、惟至末日、我必返 摩押 之俘囚、論 摩押 受鞫、其言至是而止、</verse>
			</chapter>
			<chapter number="49">
				<verse number="1">論 亞捫 人、耶和華曰、 以色列 豈無子乎、豈乏嗣乎、瑪勒堪奚據 迦得 地、厥民曷居其邑耶、</verse>
				<verse number="2">故耶和華曰、時日將至、我必使戰鬥之警、聞於 亞捫 人之 拉巴 、俾其成為邱墟、屬邑為火所焚、其時 以色列 、必據昔據 以色列 者、耶和華言之矣、</verse>
				<verse number="3">希實本 歟、其號咷、因 艾 已荒蕪、 拉巴 女歟、宜號呼、束麻哭泣、躑躅於藩籬間、蓋瑪勒堪必被虜、其祭司牧伯與焉、</verse>
				<verse number="4">背逆之女歟、奚為誇爾流水之谷、爾恃財寶曰、誰克至我、</verse>
				<verse number="5">萬軍之主耶和華曰、我必自四周列邦、使驚恐臨爾、眾各被逐、直趨而出、流離失所、無人撫集、</verse>
				<verse number="6">厥後、我必返 亞捫 人之俘囚、耶和華言之矣、○</verse>
				<verse number="7">論 以東 、萬軍之耶和華曰、今在 提幔 、不復有智乎、哲人絕其謀畧乎、其智銷亡乎、</verse>
				<verse number="8">底但 居民歟、爾其轉而逃遁、居於深處、蓋我懲罰 以掃 之日、必加以災、</verse>
				<verse number="9">如摘葡萄者詣爾、豈不少有所遺乎、如盜賊夜刧、豈不饜所欲而後已乎、</verse>
				<verse number="10">惟我已裸 以掃 、露其隱處、致其不能自匿、彼之子孫、兄弟鄰里、俱被殲滅、彼亦歸於烏有、</verse>
				<verse number="11">當遺爾孤子、我必全其生、爾之嫠婦、亦當恃我、</verse>
				<verse number="12">耶和華曰、不當飲此杯者、必將飲之、爾能盡免刑罰乎、斷不得免、必飲之也、</verse>
				<verse number="13">耶和華曰、我指己而誓、 波斯拉 必成為可駭、可辱可詛、且為荒蕪、其屬邑永為邱墟、</verse>
				<verse number="14">有風聲自耶和華出、我聞之矣、有使奉遣至列邦曰、爾其集而攻之、咸起而戰、</verse>
				<verse number="15">蓋我使爾 以東 、在列邦中為微、為人蔑視、</verse>
				<verse number="16">爾居巖穴、據山巔者、自以為可畏、心傲而自欺、爾縱若鷹巢於高處、我必取爾、自彼而降、耶和華言之矣、</verse>
				<verse number="17">以東 必成怪異、凡過之者、必將驚駭、因其所遭之禍、而嗤笑之、</verse>
				<verse number="18">耶和華曰、必如 所多瑪 蛾摩拉 、及其鄰邑之傾覆、無人居處、世人不寓其中、</verse>
				<verse number="19">敵必若獅、自 約但 之叢林而出、攻其恆茂之草場、我必令其突然逃避、且立所選者治之、誰與我比擬、誰與我爭辯、牧者伊誰、立於我前、</verse>
				<verse number="20">故爾宜聽耶和華所定攻 以東 之謀、擊 提幔 居民之志、其羣之小者、敵必曳之去、使其草場荒寂、</verse>
				<verse number="21">其傾覆之聲、震動大地、其號呼之聲、聞於 紅 海、</verse>
				<verse number="22">敵之上也、如鷹之飛、展翮於 波斯拉 、是日也、 以東 武士心怯、猶臨產之婦、○</verse>
				<verse number="23">論 大馬色 曰、 哈馬 亞珥拔 抱愧矣、蓋聞凶耗而銷沮、海上有憂、不得綏安、</verse>
				<verse number="24">大馬色 疲憊、轉而遁逃、戰慄迫之、憂苦臨之、猶臨產之婦、</verse>
				<verse number="25">得譽之邑、我所悅者、何不早棄之乎、</verse>
				<verse number="26">萬軍之耶和華曰、是日也、其少者必仆於衢、諸戰士寂然無聲、</verse>
				<verse number="27">我必燃火於 大馬色 城垣、焚 便哈達 宮室、○</verse>
				<verse number="28">論 基達 及 夏瑣 諸國、即 巴比倫 王 尼布甲尼撒 所擊者、耶和華曰、爾起而往 基達 、翦滅東方之人、</verse>
				<verse number="29">掠其帳幕羣羊、奪其帷幄器皿駱駝、以為己有、向之呼曰、四周驚惶、</verse>
				<verse number="30">耶和華曰、 夏瑣 居民歟、爾其逃遁、遊於遠方、居於深處、蓋 巴比倫 王 尼布甲尼撒 定計害爾、決意擊爾、</verse>
				<verse number="31">耶和華曰、起而往攻安居無慮之族、無門無楗、獨處之民、</verse>
				<verse number="32">其駱駝、爾必奪之、其羣畜、爾必掠之、凡薙鬢與鬚者、我必散之四方、且自四周降災於彼、耶和華言之矣、</verse>
				<verse number="33">夏瑣 將為野犬之穴、永久荒蕪、無人居處、世人不寓其中、○</verse>
				<verse number="34">猶大 王 西底家 即位時、耶和華論 以攔 、諭先知 耶利米 曰、</verse>
				<verse number="35">萬軍之耶和華云、 以攔 所恃為強之弓、我必折之、</verse>
				<verse number="36">使四風自天四方而至、以擊 以攔 、散於四方、其被逐者、無國不至、</verse>
				<verse number="37">耶和華曰、我必使 以攔 人驚惶於敵、及索其命者之前、降之以災、即我烈怒、使刃隨之、迄於盡滅、</verse>
				<verse number="38">耶和華曰、我必設我位於 以攔 、滅其君王牧伯、</verse>
				<verse number="39">然至末日、我必返 以攔 之俘囚、耶和華言之矣、</verse>
			</chapter>
			<chapter number="50">
				<verse number="1">耶和華論 巴比倫 與 迦勒底 地、藉先知 耶利米 曰、</verse>
				<verse number="2">宜宣告於列邦、豎立旌旆、播揚勿隱、曰、 巴比倫 被陷、 彼勒 蒙羞、 米羅達 傾覆、其神像慚愧、其偶像傾覆、</verse>
				<verse number="3">有民自北方來攻之、使其地荒蕪、無人居處、人畜皆逃而去、</verse>
				<verse number="4">耶和華曰、是日是時、 以色列 人必與 猶大 人偕來、且行且哭、尋求其上帝耶和華、</verse>
				<verse number="5">面 錫安 而詢其事曰、其來、連屬於耶和華、結永久弗忘之約、○</verse>
				<verse number="6">我民曾為亡羊、其牧使入迷途、轉徙於山、自此山至彼岡、忘其棲止之所、</verse>
				<verse number="7">凡遇之者、則吞噬之、敵曰、耶和華為義所、乃其列祖之望、而彼干犯之、故我儕無罪焉、</verse>
				<verse number="8">爾其逃出 巴比倫 、去 迦勒底 人地、若牡山羊導其羣羊、</verse>
				<verse number="9">蓋我必使大邦之眾、來自北方、以攻 巴比倫 、列陳擊之、於是被陷、敵矢必如精練武士之矢、無徒返者、</verse>
				<verse number="10">耶和華曰、 迦勒底 將見虜、凡虜之者、皆饜其欲、</verse>
				<verse number="11">刧我業者歟、緣爾欣喜懽忭、放恣若踐穀之犢、嘶鳴若健馬、</verse>
				<verse number="12">爾母必蒙羞、生爾者必抱愧、為列國之末、亦為曠野、燥土沙漠、</verse>
				<verse number="13">緣耶和華之怒、必成荒蕪、無人居處、凡過 巴比倫 者、必將驚駭、因其所遭之禍、而嗤笑之、</verse>
				<verse number="14">挽弓之眾歟、爾其列陳、環攻 巴比倫 、射之毋惜厥矢、以其干罪於耶和華也、</verse>
				<verse number="15">環之而呼、彼已投誠、其堞毀壞、其垣傾圮、斯乃耶和華復仇、爾當復仇於彼、依其所行而報之、</verse>
				<verse number="16">在 巴比倫 播種者、與穡時執鐮者宜悉絕之、緣懼殘酷之刃、必各返本族、歸故土、○</verse>
				<verse number="17">以色列 乃離散之羊、為獅所逐、始則 亞述 王吞噬之、終則 巴比倫 王 尼布甲尼撒 折其骨、</verse>
				<verse number="18">故萬軍之耶和華、 以色列 之上帝曰、我必罰 巴比倫 王與其地、若罰 亞述 王然、</verse>
				<verse number="19">導 以色列 歸其牧場、得食於 迦密 巴珊 、饜足於 以法蓮 岡、與 基列 地、</verse>
				<verse number="20">耶和華曰、是日是時、人必求 以色列 之愆尤、而無有焉、求 猶大 之罪戾、而不見焉、蓋我必赦宥我所存之遺民也、○</verse>
				<verse number="21">耶和華曰、上攻 米拉大翁 地、及 北割 居民、殺戮而盡滅之、循我所命而行、</verse>
				<verse number="22">戰鬥傾覆之聲、聞於境內、</verse>
				<verse number="23">擊全地之鎚、奚斷折乎、 巴比倫 在列國中、奚荒蕪乎、</verse>
				<verse number="24">巴比倫 歟、我為爾設機檻、爾不覺而陷之、為人所遇、為人所擒、以爾與耶和華爭也、</verse>
				<verse number="25">萬軍之主耶和華、有事於 迦勒底 人地、啟其武庫、出其震怒之械、</verse>
				<verse number="26">爾曹當自極遠之境而來、開其倉廩、積之如堆、滅之務盡、俾無所遺、</verse>
				<verse number="27">宰其牡犢、使至屠所、禍哉其人、蓋彼受罰之日至矣、</verse>
				<verse number="28">自 巴比倫 逃脫者、揚聲宣告於 錫安 、我上帝耶和華復仇、為其殿宇復仇也、</verse>
				<verse number="29">其集挽弓之眾、來攻 巴比倫 、列營圍之、勿容一人逃遁、循其所為而報之、依其所行以待之、緣彼狂傲、悖逆 以色列 之聖者耶和華也、</verse>
				<verse number="30">耶和華曰、是日也、其少者必仆於衢、諸戰士寂然無聲、</verse>
				<verse number="31">萬軍之主耶和華曰、狂傲者歟、我為爾敵、爾日已至、即罰爾之時也、</verse>
				<verse number="32">狂傲者必躓而顚、無人起之、我必燃火於其諸邑、焚其四周所有、○</verse>
				<verse number="33">萬軍之耶和華曰、 以色列 人及 猶大 人、同受暴虐、虜之者堅持不釋、</verse>
				<verse number="34">贖之者有力、厥名為萬軍之耶和華、必伸其冤、錫大地綏安、使 巴比倫 居民煩擾、</verse>
				<verse number="35">耶和華曰、刃臨於 迦勒底 人、與 巴比倫 居民、及其牧伯哲士、</verse>
				<verse number="36">刃臨於矜誇者、使為愚蠢、刃臨於其武士、使之驚惶、</verse>
				<verse number="37">刃臨於其馬與車、暨其中雜族、使若婦女、刃臨於其貨財、使遭攘奪、</verse>
				<verse number="38">旱及於諸水、使之盡涸、因其為雕像之境也、彼眾若狂以奉偶像、</verse>
				<verse number="39">故野獸與豺狼、必居於彼、鴕鳥亦處其間、永為荒墟、歷世無人居處、</verse>
				<verse number="40">耶和華曰、必如 所多瑪 蛾摩拉 、及其鄰邑之傾覆、無人居處、世人不寓其中、</verse>
				<verse number="41">有一族自北方而來、有大國及諸王被激、自地極而起、</verse>
				<verse number="42">執弓與戟、殘忍不慈、聲若海濤之漰渤、 巴比倫 女歟、彼乘馬而來、列陳以攻爾、</verse>
				<verse number="43">巴比倫 王聞聲而手弱、悽楚迫之、痛苦若臨產之婦、</verse>
				<verse number="44">敵必若獅、自 約但 之叢林而出、攻其恆茂之草場、我必令其突然逃避、且立所選者治之、誰與我比擬、誰與我爭辯、牧者伊誰、立於我前、</verse>
				<verse number="45">故爾宜聽耶和華所定攻 巴比倫 之謀、擊 迦勒底 地之志、其羣之小者、敵必曳之去、使其草場荒寂、</verse>
				<verse number="46">巴比倫 傾覆之聲、震動大地、號呼之聲、聞於列邦、</verse>
			</chapter>
			<chapter number="51">
				<verse number="1">耶和華曰、我必起肅殺之風、以擊 巴比倫 、及 立加米 居民、</verse>
				<verse number="2">遣外邦人往 巴比倫 以簸之、空虛其境、其遘難之日、敵必環而攻之、</verse>
				<verse number="3">射者當挽厥弓、射彼之挽弓者、及擐甲而立者、勿顧惜其少者、必盡滅其軍旅、</verse>
				<verse number="4">彼必見戮、仆於 迦勒底 地、被刺仆於其衢、</verse>
				<verse number="5">以色列 與 猶大 、雖逆 以色列 之聖者、罪盈四境、萬軍之耶和華、彼之上帝、仍未棄之、</verse>
				<verse number="6">當自 巴比倫 逃出、各救己生、毋因其罪而見絕、斯乃耶和華復仇之期、必報之也、</verse>
				<verse number="7">巴比倫 曾為金杯、在耶和華手、用使天下沈醉、列邦飲其酒、因之而狂、</verse>
				<verse number="8">巴比倫 倏爾傾覆毀滅、當為之號咷、取乳香以醫其痛、庶可得愈、</verse>
				<verse number="9">我儕欲醫 巴比倫 而不得、可去之、各歸故土、其禍滔天、上達穹蒼、</verse>
				<verse number="10">耶和華既彰我義、其來、在 錫安 宣我上帝耶和華之作為、</verse>
				<verse number="11">礪乃矢、執乃盾、耶和華感 瑪代 諸王之心、以其定志滅 巴比倫 、斯乃耶和華復仇、為其殿宇復仇也、</verse>
				<verse number="12">樹幟以攻 巴比倫 城垣、堅戍守、立斥候、設伏防禦、蓋耶和華為 巴比倫 居民所言者、既定之、亦成之矣、</verse>
				<verse number="13">居於諸水之濱、富有貨財者歟、爾之末期已屆、貪婪之量已盈、</verse>
				<verse number="14">萬軍之耶和華指己而誓曰、我必使敵若蝗、充牣爾中、彼必向爾號呼、○</verse>
				<verse number="15">耶和華以其能力創造大地、以其智慧奠定寰宇、以其明哲展布諸天、</verse>
				<verse number="16">彼發厥聲、則穹蒼之水鳴動、地極之雲上騰、電隨雨作、風自庫出、</verse>
				<verse number="17">人皆冥頑無知、金匠因其雕像而羞慚、所鑄之像、乃為虛偽、內無氣息、</verse>
				<verse number="18">悉屬虛無、惑人之工、譴責之際、俱必滅亡、</verse>
				<verse number="19">雅各 之業非若是、彼造萬物、 以色列 為其嗣業之族、萬軍之耶和華、乃其名也、○</verse>
				<verse number="20">爾為我戰鬥之椎及器械、我必用爾碎諸國、毀列邦、</verse>
				<verse number="21">用爾碎馬與乘之者、</verse>
				<verse number="22">用爾碎車與駕之者、用爾碎男女老幼、用爾碎少者處女、</verse>
				<verse number="23">用爾碎牧者、與其羣羊、用爾碎農夫、與其雙牛、用爾碎方伯州牧、</verse>
				<verse number="24">耶和華曰、昔 巴比倫 人、暨 迦勒底 居民、在 錫安 所行之惡、我必報之、使爾目睹、○</verse>
				<verse number="25">耶和華曰、肅殺之山、毀滅全地者歟、我必敵爾、伸手擊爾、使爾自巖軫轉而下、成為焚燬之山、</verse>
				<verse number="26">人不取爾石為屋隅、為基址、爾必永為荒蕪、耶和華言之矣、</verse>
				<verse number="27">樹幟於大地、吹角於列邦、集諸族來攻之、招 亞拉臘米尼亞實基拿 諸國擊之、立軍長攻之、使驍騎咸上、有若陋蝗、</verse>
				<verse number="28">會集諸族、即 瑪代 君王、與其方伯州牧、暨所轄之國民、以攻之、</verse>
				<verse number="29">地震動而愁慘、蓋耶和華攻 巴比倫 之志已定、必使其地荒蕪、無人居處、</verse>
				<verse number="30">巴比倫 之武士不戰、居於保障、厥力已衰、有如婦女、第宅被焚、門楗見折、</verse>
				<verse number="31">郵人遞傳、使者相遇、報告 巴比倫 王、其邑四周被取、</verse>
				<verse number="32">諸津被據、蘆葦悉焚、戰士恐惶、○</verse>
				<verse number="33">萬軍之耶和華、 以色列 之上帝曰、 巴比倫 女、若禾場值踐穀之期、未幾其穡時至焉、</verse>
				<verse number="34">錫安 民曰、 巴比倫 王 尼布甲尼撒 噬我毀我、棄我如空器、吞我如鱷魚、以我珍饈果腹、驅我而出、彼虐遇我、暨我骨肉、願罪歸 巴比倫 、 耶路撒冷 民曰、彼流我血、願罪歸 迦勒底 居民、</verse>
				<verse number="35"></verse>
				<verse number="36">故耶和華曰、我必為爾伸冤、為爾復仇、涸其海、竭其泉、</verse>
				<verse number="37">巴比倫 必成邱墟、野犬之穴、為人駭異嗤笑、無人居處、</verse>
				<verse number="38">彼將咆哮如稚獅、怒吼若小獅、</verse>
				<verse number="39">耶和華曰、彼欲心薰灼時、我必為之設筵、使之沈醉、長眠不醒、</verse>
				<verse number="40">我必導之下就宰所、若羔羊、牡綿羊、牡山羊然、</verse>
				<verse number="41">示沙克 奚被陷乎、全地所譽者、奚被取乎、 巴比倫 在列邦中、奚荒蕪乎、</verse>
				<verse number="42">海水漲溢而淹 巴比倫 、波濤洶湧以覆之、</verse>
				<verse number="43">其邑荒蕪、成為燥土沙漠、無人居處之地、世人不經歷之、</verse>
				<verse number="44">我必懲罰 彼勒 於 巴比倫 、出所吞者於其口、列邦不復匯之、 巴比倫 之城垣、必傾覆焉、○</verse>
				<verse number="45">我民歟、當出其中以自救、避耶和華之烈怒、</verse>
				<verse number="46">心毋恇怯、聞風聲於斯土、亦毋驚惶、蓋今歲必聞風聲、明年亦然、境內有強暴、民長相攻、</verse>
				<verse number="47">時日將至、我必懲罰 巴比倫 之雕像、使舉國抱愧、見殺者咸仆於其中、</verse>
				<verse number="48">斯時也、天地及凡所有、必因 巴比倫 、謳歌喜樂、殘賊者必自北方臨之、耶和華言之矣、</verse>
				<verse number="49">巴比倫 曾使 以色列 見殺者顚仆、如是、 巴比倫 見殺者、亦必顚仆於其地、</verse>
				<verse number="50">惟爾免於刃者、往哉、勿立、自遠方追念耶和華、懷思 耶路撒冷 、</verse>
				<verse number="51">異邦人入耶和華室之聖所、我聞此辱、羞慚滿面、</verse>
				<verse number="52">耶和華曰、時日將至、我必懲罰其雕像、受傷者呻吟、遍滿其地、</verse>
				<verse number="53">耶和華曰、 巴比倫 雖及於天、高其城垣、俾成鞏固、我必遣殘賊者臨之、</verse>
				<verse number="54">自 巴比倫 有哀號之聲、自 迦勒底 地有大毀之聲、</verse>
				<verse number="55">蓋耶和華使 巴比倫 荒蕪、絕其中之譁然、敵若大水、波濤漰渤、發其喧闐之聲、</verse>
				<verse number="56">殘賊者臨於 巴比倫 、其武士被擒、其弓見折、蓋耶和華乃施報之上帝、必報之也、</verse>
				<verse number="57">大君王名萬軍之耶和華曰、我必使其牧伯哲人、方伯州牧、以及武士、悉皆沈醉、長眠不醒、</verse>
				<verse number="58">萬軍之耶和華曰、 巴比倫 寬廣之城垣、必盡傾覆、其高門必焚於火、諸民勞力歸於虛、列邦經營乃為火、俱必困乏、○</verse>
				<verse number="59">瑪西雅 孫、 尼利亞 子、內大臣 西萊亞 、於 猶大 王 西底家 四年、偕王往 巴比倫 時、先知 耶利米 有言囑之、</verse>
				<verse number="60">又以論 巴比倫 必遘之災、筆之於書、</verse>
				<verse number="61">耶利米 語 西萊亞 曰、爾至 巴比倫 、務誦是言、</verse>
				<verse number="62">且曰、耶和華歟、爾言必滅斯土、使無居民、人畜俱泯、永為荒蕪、</verse>
				<verse number="63">誦書既竟、則繫書於石、投諸 伯拉 河中、</verse>
				<verse number="64">曰、 巴比倫 因耶和華所降之災、必如是沈淪、不得復起、其力憊矣、 耶利米 之言、至是而止、</verse>
			</chapter>
			<chapter number="52">
				<verse number="1">西底家 即位時、年二十有一、在 耶路撒冷 為王、歷十一年、其母 哈慕他 、 立拿 人 耶利米 女也、</verse>
				<verse number="2">西底家 行耶和華所惡、效 約雅敬 所為、</verse>
				<verse number="3">耶和華因而怒 耶路撒冷 及 猶大 、屏諸其前、</verse>
				<verse number="4">西底家 叛 巴比倫 王、九年十月十日、 巴比倫 王 尼布甲尼撒 、率其全軍至 耶路撒冷 、建營圍之、四周築壘以攻之、</verse>
				<verse number="5">城被困、至 西底家 王十一年、</verse>
				<verse number="6">四月九日、邑中饑甚、斯土之民絕糧、</verse>
				<verse number="7">於是穴城、戰士由附近王囿、兩垣間之門出邑、夜遁、 迦勒底 人環城、眾向 亞拉巴 而走、</verse>
				<verse number="8">迦勒底 軍追王、及於 耶利哥 之平原、王軍潰散、</verse>
				<verse number="9">迦勒底 人執王、解至 哈馬 之 利比拉 、 巴比倫 王所、而審鞫之、</verse>
				<verse number="10">巴比倫 王戮 西底家 諸子、使之目睹、又在 利比拉 、戮 猶大 諸牧伯、</verse>
				<verse number="11">抉 西底家 目、繫之以鏈、攜至 巴比倫 、下之於獄、迄於死日、○</verse>
				<verse number="12">巴比倫 王 尼布甲尼撒 十九年五月十日、侍 巴比倫 王之侍衛長 尼布撒拉旦 、入 耶路撒冷 、</verse>
				<verse number="13">燬耶和華室與王宮、及 耶路撒冷 諸室、所有第宅、悉焚以火、</verse>
				<verse number="14">從侍衛長之 迦勒底 軍、毀 耶路撒冷 四周城垣、</verse>
				<verse number="15">民間之貧者、與邑中遺民、暨降於 巴比倫 王者、以及所餘之眾、侍衛長 尼布撒拉旦 悉虜之去、</verse>
				<verse number="16">惟留極貧者於斯土、以治葡萄園、耕種田畝、</verse>
				<verse number="17">耶和華室中之銅柱、銅座、及銅海、 迦勒底 人咸碎之、而攜其銅至 巴比倫 、</verse>
				<verse number="18">其釜鏟剪盂匙、及諸銅器、供事所用者、悉攜之去、</verse>
				<verse number="19">其杯爐盂鼎、燈臺匙碗、金製者取其金、銀製者取其銀、侍衛長悉攜之去、</verse>
				<verse number="20">又攜去 所羅門 為耶和華室、所製二銅柱、及一銅海、與座下銅牛十二、此諸器之銅、未權其輕重、</verse>
				<verse number="21">柱高十八肘、圍十二肘、其中空、厚四指、</verse>
				<verse number="22">上有銅頂、高五肘、頂之四圍、有網與石榴、悉以銅製、彼柱亦有網與石榴、</verse>
				<verse number="23">四周石榴、九十有六、網之石榴共一百、</verse>
				<verse number="24">侍衛長執祭司長 西萊亞 、副祭司長 西番雅 、及閽者三人、</verse>
				<verse number="25">又於城內、執統轄戰士之宦豎一人、王之近臣七人、軍長之繕寫、即招募國民者一人、及邑中所遇之國民六十人、</verse>
				<verse number="26">侍衛長 尼布撒拉旦 、咸解之至 利比拉 、 巴比倫 王所、</verse>
				<verse number="27">巴比倫 王擊而殺之於 哈馬 地之 利比拉 、如是 猶大 人被虜、離其故土、</verse>
				<verse number="28">尼布甲尼撒 所虜之 猶大 人如左、其七年、虜三千有二十三人、</verse>
				<verse number="29">十八年、自 耶路撒冷 虜八百三十二人、</verse>
				<verse number="30">二十三年、侍衛長 尼布撒拉旦 、虜七百四十五人、共計四千六百、○</verse>
				<verse number="31">猶大 王 約雅斤 被虜後三十七年、 巴比倫 王 以未米羅達 即位元年、十二月二十五日、拔 猶大 王 約雅斤 出獄、</verse>
				<verse number="32">以善言慰之、賜之以位、高於同在 巴比倫 諸王之位、</verse>
				<verse number="33">易其囚服、使之畢生與王共食、</verse>
				<verse number="34">巴比倫 王日錫其所需、終身不匱、</verse>
			</chapter>
		</book>
		<book number="25">
			<chapter number="1">
				<verse number="1">噫嘻是邑、昔則居民充盈、今則何其寂寞兮、昔為邦國之長、今如嫠婦兮、昔於諸州為郡主、今則供役兮、</verse>
				<verse number="2">彼於夜間痛哭、流涕盈腮兮、愛者雖多、無人慰藉兮、良朋欺之、成為仇敵兮、</verse>
				<verse number="3">猶大 因遭難及服役之勞、遷徙異地兮、居於列邦、不得綏安兮、迫者追之、及於狹處兮、</verse>
				<verse number="4">郇 途愁慘、無人赴大會兮、邑門寂寞、祭司歎息兮、處女遘難、居民罹苦兮、</verse>
				<verse number="5">其敵為首、其仇利達兮、因其多罪、耶和華困苦之兮、彼之幼稚、見虜於敵兮、</verse>
				<verse number="6">郇 女之榮華盡喪兮、彼之牧伯、如不得芻之鹿兮、在於逐者之前、無力而走兮、</verse>
				<verse number="7">耶路撒冷 遘難受迫時、追念疇昔之樂境兮、彼之居民陷於敵手、援助無人兮、厥敵見之、笑其荒寂兮、</verse>
				<verse number="8">耶路撒冷 大干罪戾、故為不潔兮、素尊之者見其裸體、咸蔑視之兮、彼則欷歔而退兮、</verse>
				<verse number="9">其裙污衊、不念厥終兮、是以異常敗落、慰藉無人兮、耶和華歟、敵自尊大、願爾鑒我艱苦兮、</verse>
				<verse number="10">敵伸厥手、取其嘉物兮、爾曾命異族、毋入爾會兮、今彼入於聖所、 郇 民目擊兮、</verse>
				<verse number="11">民皆嗟歎求糧兮、以嘉物易食、欲蘇其靈兮、耶和華歟、我成卑鄙、願爾垂顧兮、</verse>
				<verse number="12">凡過此者、斯豈於爾無涉乎、請觀我所遭之憂、何憂可比兮、耶和華於其震怒之日、所加於我兮、</verse>
				<verse number="13">彼自上降火、入我骨而克之兮、張網以絆我足、使我卻退兮、終日孤寂、而疲憊兮、</verse>
				<verse number="14">予罪之軛、其手所繫兮、連結加於我項、使我力敗兮、主付我於敵手、我不能禦兮、</verse>
				<verse number="15">我中勇士、主委棄之兮、召集大會攻我、制我少年兮、主踐 猶大 處女、如踐酒醡兮、</verse>
				<verse number="16">我緣斯而哭泣、滿目流涕兮、慰我心蘇我靈者、遠乎我兮、我之子女伶仃、敵人獲勝兮、</verse>
				<verse number="17">郇 女舉手、無人慰藉兮、論及 雅各 、耶和華命四周為之敵兮、 耶路撒冷 在於其中、如不潔兮、</verse>
				<verse number="18">耶和華乃義、我逆厥命兮、惟爾眾民、尚其聽之、鑒我憂傷兮、我之處女、我之少年、悉為俘虜兮、</verse>
				<verse number="19">招愛我者、彼則欺我兮、我之祭司長老求糧、以蘇厥靈兮、乃於邑中絕氣兮、</verse>
				<verse number="20">耶和華歟、請爾垂顧、我遭苦難、中心慘怛兮、叛逆維甚、衷懷反仄兮、在外喪於鋒刃、居家有若死亡兮、</verse>
				<verse number="21">維彼聞我咨嗟、無人慰藉兮、諸敵聞我遘難、悅爾所行兮、爾所宣告之日既至、彼乃與我相同兮、</verse>
				<verse number="22">願其諸惡、陳於爾前兮、因我干罪加諸我者、亦加諸彼兮、我多歎息、中心疲憊兮、</verse>
			</chapter>
			<chapter number="2">
				<verse number="1">主奚忿怒、以雲蔽 郇 女兮、 以色列 之榮華、自天擲地兮、發怒之日、不念其足几兮、</verse>
				<verse number="2">主吞 雅各 居所、不加矜恤兮、 猶大 女之保障、發怒而傾之兮、俾墮於地、辱其邦國及侯伯兮、</verse>
				<verse number="3">厥怒甚烈、盡斷 以色列 之角兮、在於敵前、縮其右手兮、焚燬 雅各 如炎火、四周吞滅兮、</verse>
				<verse number="4">張弓若仇、舉其右手、屹立若敵兮、凡娛目者、盡行誅滅兮、於 郇 女帷中、洩怒如火兮、</verse>
				<verse number="5">主變為敵、吞噬 以色列 兮、毀其宮室、傾其保障兮、於 猶大 女中、增其哀號哭泣兮、</verse>
				<verse number="6">強奪己之帷幕、視如園中之亭、毀壞會集之所兮、所定節期與安息日、耶和華使之忘於 郇 兮、赫然震怒、輕視君王祭司兮、</verse>
				<verse number="7">棄其祭壇、憎其聖所兮、以其宮室牆垣、付於敵手兮、諸敵喧譁於耶和華室、同乎大會之日兮、</verse>
				<verse number="8">郇 女之牆垣、耶和華決志毀之兮、既施準繩滅之、不回其手兮、使郭與城哀哭、而同傾覆兮、</verse>
				<verse number="9">其門陷於地中、其楗折毀兮、君王牧伯、旅於無律之列邦兮、維彼先知、不得耶和華之啟示兮、</verse>
				<verse number="10">郇 女之長老坐地、緘默無言兮、以塵蒙首、以麻束腰兮、 耶路撒冷 處女、俯首至地兮、</verse>
				<verse number="11">我目流涕、至於失明、中心慘怛、肝膽墜地、以我民女遭滅兮、孩提及哺乳者、昏於邑衢兮、</verse>
				<verse number="12">如受創者、昏於邑衢兮、在於母懷、喪失厥魂兮、維時謂其母曰、穀酒安在兮、</verse>
				<verse number="13">耶路撒冷 女歟、我將何以證爾、何以譬爾兮、 郇 之處女歟、我將何以比爾、使爾得慰兮、爾之破壞、大若滄海、孰能療爾兮、</verse>
				<verse number="14">爾之先知所傳啟示、惟偽惟愚兮、未表爾罪、反爾俘囚兮、第宣偽詔、及爾被徙之由兮、</verse>
				<verse number="15">凡過之者、向爾鼓掌兮、嗤笑 耶路撒冷 女、而搖首兮、咸曰人所稱為完美、全地所喜悅者、即此邑乎、</verse>
				<verse number="16">維爾諸敵、厥口孔張兮、嗤笑而切齒曰、吾儕吞滅之兮、我所望者、誠是日也、亦既覯止、亦既見止兮、</verse>
				<verse number="17">耶和華所定、今已行之、古昔所命、今已成之兮、彼傾覆之、不加矜恤兮、使爾敵因爾而喜、俾爾仇高舉其角兮、</verse>
				<verse number="18">維彼庶民、心籲耶和華兮、咸曰 郇 女之牆垣歟、爾其流涕若溪、晝夜無間兮、淚眼澘然、不稍休息兮、</verse>
				<verse number="19">夜間每交更時、起而呼籲兮、在耶和華前、傾心若水兮、爾之幼稚、因飢昏於街隅、爾當向主舉手、求其生命兮、</verse>
				<verse number="20">耶和華歟、尚其鑒察、爾行此於誰兮、婦所產育保抱之子、可自食之乎、祭司先知、可戮於耶和華聖所乎、</verse>
				<verse number="21">少年耆老、臥於街衢兮、處女丁壯、仆於鋒刃兮、爾於忿怒之日殺之、爾誅戮之、不加矜恤兮、</verse>
				<verse number="22">我之驚恐、爾自四周召之、若大會之集兮、耶和華忿怒之日、無人逃免而遺留兮、我所保抱撫養者、我敵盡滅之兮、</verse>
			</chapter>
			<chapter number="3">
				<verse number="1">因主忿怒之杖、而遭艱苦、我即其人兮、</verse>
				<verse number="2">彼引導予、使行於幽暗、不履於光明兮、</verse>
				<verse number="3">竟日反手、攻我已屢兮、</verse>
				<verse number="4">銷瘦我肌膚、摧折我骨骸兮、</verse>
				<verse number="5">築壘攻我、以苦膽勞瘁圍我兮、</verse>
				<verse number="6">俾我處於幽暗、如久死之人兮、</verse>
				<verse number="7">彼環我以籓籬、使予不出、繫我以重鏈兮、</verse>
				<verse number="8">我呼籲求助時、掩耳不聽我祈兮、</verse>
				<verse number="9">以鑿石塞我途、使我蹊徑維曲兮、</verse>
				<verse number="10">彼之於我、如熊潛伏、如獅陰伺兮、</verse>
				<verse number="11">俾我迷途、攫而裂我、使我驚惶兮、</verse>
				<verse number="12">張弓發矢、以我為的兮、</verse>
				<verse number="13">使其箙中之矢、入於我腰兮、</verse>
				<verse number="14">我為我民之笑柄、終日以我為歌兮、</verse>
				<verse number="15">爾饜我以苦荼、飫我以茵蔯兮、</verse>
				<verse number="16">以沙石折我齒、以灰塵蒙我身兮、</verse>
				<verse number="17">使我靈遠平康、我忘福祉兮、</verse>
				<verse number="18">乃曰我力已盡、絕望於耶和華兮、</verse>
				<verse number="19">我之禍患艱難、茵蔯苦膽、尚其憶之兮、</verse>
				<verse number="20">我心猶憶之、而抑鬱兮、</verse>
				<verse number="21">我追念之、則有所冀兮、</verse>
				<verse number="22">吾儕之不盡滅、乃由耶和華之仁慈、以其矜憫不絕兮、</verse>
				<verse number="23">每朝新施、爾之信實宏大兮、</verse>
				<verse number="24">我心自謂、耶和華為我業、我必望之兮、</verse>
				<verse number="25">凡仰而求耶和華者、耶和華施之恩兮、</verse>
				<verse number="26">仰望耶和華之拯救、而靜俟之、斯為美兮、</verse>
				<verse number="27">人於幼年負軛、亦為美兮、</verse>
				<verse number="28">當默然而獨坐、以其軛為主所加兮、</verse>
				<verse number="29">厥口伏於塵埃、庶可有望兮、</verse>
				<verse number="30">由人批頰、充其凌辱兮、</verse>
				<verse number="31">蓋主之遺棄、不至永久兮、</verse>
				<verse number="32">雖使人憂戚、尚循其慈惠之富、而加矜恤兮、</verse>
				<verse number="33">彼加苦難、使人憂戚、非其心兮、</verse>
				<verse number="34">足踐世之獄囚、</verse>
				<verse number="35">枉人於至上者之前、</verse>
				<verse number="36">屈人之獄、俱耶和華所不悅兮、</verse>
				<verse number="37">非主所命、誰能言之、而即成兮、</verse>
				<verse number="38">惟禍與福、非出自至上者之口乎、</verse>
				<verse number="39">人生於世、因己愆尤受罰、又何怨兮、</verse>
				<verse number="40">我儕其察己途、轉歸耶和華兮、</verse>
				<verse number="41">宜向天上上帝、舉手致心兮、</verse>
				<verse number="42">我儕犯罪悖逆、爾未赦宥兮、</verse>
				<verse number="43">爾以怒自蔽、追迫我儕、施行誅戮、不加矜恤兮、</verse>
				<verse number="44">爾以雲自蔽、致祈禱不得達兮、</verse>
				<verse number="45">爾使我於列民中、成為塵垢廢物兮、</verse>
				<verse number="46">我之諸敵、向我大張厥口兮、</verse>
				<verse number="47">驚惶陷阱、我皆罹之、殘害滅亡、我亦遭之兮、</verse>
				<verse number="48">因我民女遭滅、我目流涕如溪兮、</verse>
				<verse number="49">我目流涕、無已無間兮、</verse>
				<verse number="50">迨耶和華垂顧、自天鑒觀兮、</verse>
				<verse number="51">緣我邑中諸女、觸目而傷心兮、</verse>
				<verse number="52">無故為我敵者、急追我如追鳥兮、</verse>
				<verse number="53">絕我命於阱、擲石於我身兮、</verse>
				<verse number="54">水滅我頂、我曰我其亡兮、</verse>
				<verse number="55">耶和華歟、我自深阱呼籲爾名兮、</verse>
				<verse number="56">爾曾垂聽我聲、我之歎息呼籲、勿掩耳不聞兮、</verse>
				<verse number="57">我籲爾之日、爾臨而近我、命曰毋懼兮、</verse>
				<verse number="58">主歟、爾已伸我冤、贖我命兮、</verse>
				<verse number="59">耶和華歟、爾鑒我之屈抑、祈爾理我獄兮、</verse>
				<verse number="60">彼報仇謀害我、爾俱見之兮、</verse>
				<verse number="61">耶和華歟、彼謗瀆謀害我、爾已聞之兮、</verse>
				<verse number="62">起而攻我者、其脣所發、終日所謀、爾亦聞之兮、</verse>
				<verse number="63">彼之起居、求爾察之、彼以我為歌兮、</verse>
				<verse number="64">耶和華歟、爾必依其手所為、而報之兮、</verse>
				<verse number="65">使之剛愎厥心、加以呪詛兮、</verse>
				<verse number="66">以怒逐之、滅於耶和華諸天之下兮、</verse>
			</chapter>
			<chapter number="4">
				<verse number="1">金奚晦闇、精金奚變色兮、聖所之石、傾於諸街隅兮、</verse>
				<verse number="2">郇 之子民、寶若精金兮、奚視如陶人所製之瓦缶兮、</verse>
				<verse number="3">野犬猶出其乳、以哺厥子兮、惟我民女殘忍、若野間之鴕鳥兮、</verse>
				<verse number="4">哺乳之嬰、厥舌燥渴而黏腭兮、稚子求餅、無人擘而予之兮、</verse>
				<verse number="5">素食珍饈者、今伶仃於街衢兮、素寢朱褥者、今偃臥於糞壤兮、</verse>
				<verse number="6">我民女之愆尤、重於 所多瑪 之罪惡兮、彼傾覆於俄頃、非人手加之兮、</verse>
				<verse number="7">昔彼之那細珥人、潔於雪、白於乳兮、其體紅於珊瑚、形若光澤之碧玉兮、</verse>
				<verse number="8">今其容黑於炭、街市無人識之兮、其膚貼骨、枯槁如柴兮、</verse>
				<verse number="9">戮於刃者、較死於飢者猶幸兮、因乏田間之產、日漸衰弱、如被刺兮、</verse>
				<verse number="10">慈婦手烹其子女兮、我民女遭滅時、以此為糧兮、</verse>
				<verse number="11">耶和華盡洩其忿、傾其烈怒兮、燃火於 郇 、燬厥基址兮、</verse>
				<verse number="12">維仇與敵、入 耶路撒冷 邑門兮、天下君王、地上居民、莫之信兮、</verse>
				<verse number="13">緣其先知干罪、祭司蹈愆兮、乃流義人之血於其中兮、</verse>
				<verse number="14">彼於街市、游行若瞽兮、為血所污、其衣人不能捫兮、</verse>
				<verse number="15">謂之曰污、去之去之、勿捫我兮、彼既遁逃而流離、異邦人曰、勿復旅此兮、</verse>
				<verse number="16">耶和華怒而散之、不復眷顧兮、彼眾不尊祭司、不敬長老兮、</verse>
				<verse number="17">我望救助、致目昏瞶、乃徒勞兮、我所瞻望之國、不能施拯兮、</verse>
				<verse number="18">敵跡我步履、我不得行於衢兮、我之終局伊邇、存日既盈、盡期已屆兮、</verse>
				<verse number="19">追襲我者、疾於天鷹兮、逐我於山、伺我於野兮、</verse>
				<verse number="20">我之鼻息、即耶和華之受膏者、陷於其阱兮、我嘗言之、我必在其蔭下、處於列邦之中兮、</verse>
				<verse number="21">居 烏斯 地之 以東 女歟、爾其歡欣喜樂兮、惟厥苦杯、必遞至爾、爾將醉而裸體兮、</verse>
				<verse number="22">郇 女歟、爾罪之罰已滿、主不復使爾被虜兮、 以東 女歟、彼必罰爾愆尤、彰爾罪戾兮、</verse>
			</chapter>
			<chapter number="5">
				<verse number="1">耶和華歟、憶我所遭、鑒我之辱兮、</verse>
				<verse number="2">我之產業歸於外人、我之第宅歸於異族兮、</verse>
				<verse number="3">我為無父之孤、我母為嫠兮、</verse>
				<verse number="4">我以金易水而飲、以值購薪兮、</verse>
				<verse number="5">追者及我、扼我頸項、困憊不得休息兮、</verse>
				<verse number="6">我與 埃及 人 亞述 人握手、為得糧以果腹兮、</verse>
				<verse number="7">我祖獲罪而亡、我負厥咎兮、</verse>
				<verse number="8">僕隸制我、無人拯我於其手兮、</verse>
				<verse number="9">鋒刃在野、我舍命而得糧兮、</verse>
				<verse number="10">我膚因飢發炎、其熱如爐兮、</verse>
				<verse number="11">敵在 郇 玷諸婦、在 猶大 諸邑污眾女兮、</verse>
				<verse number="12">牧伯之手被繫而懸、耆老之面不見尊重兮、</verse>
				<verse number="13">少者服於磨石、稚子躓於薪下兮、</verse>
				<verse number="14">耆老絕於邑門、少者止其音樂兮、</verse>
				<verse number="15">我心之樂已息、舞蹈變為哀悼兮、</verse>
				<verse number="16">我冠自首而墜、禍哉我儕、因干罪戾兮、</verse>
				<verse number="17">緣此我心疲憊、我目矇昧兮、</verse>
				<verse number="18">郇 山荒蕪、狐行其上兮、○</verse>
				<verse number="19">耶和華歟、爾乃永存、爾位歷世弗替兮、</verse>
				<verse number="20">爾何永遠忘我、棄我若是之久兮、</verse>
				<verse number="21">耶和華歟、使我轉而歸爾、我則旋返、更新我日、同於疇昔兮、</verse>
				<verse number="22">爾乃盡棄我儕、怒我特甚兮、</verse>
			</chapter>
		</book>
		<book number="26">
			<chapter number="1">
				<verse number="1">三十年四月五日、我在 迦巴魯 河濱、俘囚之中、其時天開、我見上帝之異象、</verse>
				<verse number="2">約雅斤 王被虜五年、是月五日、</verse>
				<verse number="3">在 迦勒底 地、 迦巴魯 河濱、 布西 子祭司 以西結 、受耶和華特諭、得耶和華之感、</verse>
				<verse number="4">我望見旋風自北而來、亦有密雲蘊火、焜耀四周、雲間火中、顯若光華之珀、</verse>
				<verse number="5">有四生物著於其中、其狀若人、</verse>
				<verse number="6">各有四面、各有四翼、</verse>
				<verse number="7">其腿乃直、掌若犢蹄、晶瑩若磨光之銅、</verse>
				<verse number="8">翼下四旁有人手、其面與翼各四、</verse>
				<verse number="9">其翼相連、行時直前不轉、</verse>
				<verse number="10">其容皆如人面、右有獅面、左有牛面、後有鷹面、</verse>
				<verse number="11">其翼高展、二翼交相比接、二翼蔽身、</verse>
				<verse number="12">直行以前、隨神所欲、往而不轉、</verse>
				<verse number="13">四生物狀若熾炭、亦若火炬、火炬升降於生物間、厥火灼爍、電發其中、</verse>
				<verse number="14">生物往還、若電之閃、</verse>
				<verse number="15">我觀生物、見地上有輪、在生物之旁、四面各有一輪、</verse>
				<verse number="16">輪形及製、色若碧玉、其式維一、其形及製、彷彿輪中有輪、</verse>
				<verse number="17">行時、四面皆可、不須回轉、</verse>
				<verse number="18">輪輞高而可畏、四輪之輞、遍環有目、</verse>
				<verse number="19">生物行時、輪亦行於其旁、生物起而離地、輪亦起焉、</verse>
				<verse number="20">生物隨神所欲而往、輪亦起行、蓋生物之神在其輪中、</verse>
				<verse number="21">彼行、此亦行、彼止、此亦止、彼起而離地、此亦起而偕之、蓋生物之神在其輪中、</verse>
				<verse number="22">生物首上、有若穹蒼之形、色若水晶而可畏、展布其上、</verse>
				<verse number="23">穹蒼之下、其翼平張、交相比接、左右各有二翼、以蔽其身、</verse>
				<verse number="24">生物行時、我開其翼有聲、若大水之漰渤、若全能者之聲音、若軍旅之喧譁、止時、則垂其翼、</verse>
				<verse number="25">立而垂翼時、首上穹蒼、有聲出焉、</verse>
				<verse number="26">首上穹蒼、其上有形若座、色如碧玉、座上有形似人、</verse>
				<verse number="27">我見其色、自腰以上、有若光華之珀、如火閃爍、自腰以下、其狀如火、四周焜耀、</verse>
				<verse number="28">其四周焜耀之狀、若下雨時、雲中之虹、此乃耶和華榮光之狀、我見之、面伏於地、有與我言者、我聞其聲焉、</verse>
			</chapter>
			<chapter number="2">
				<verse number="1">彼謂我曰、人子歟、爾足其立、我將諭爾、</verse>
				<verse number="2">言時、其神入我、使我足立、聞諭我者曰、</verse>
				<verse number="3">人子歟、我遣爾詣 以色列 人、彼乃悖逆之邦、悖逆乎我、彼與列祖、獲罪於我、迄至今日、</verse>
				<verse number="4">其人顏厚心頑、我遣爾詣之曰、主耶和華有言告爾、</verse>
				<verse number="5">彼乃悖逆之家、或聽或否、必知有先知在其中、</verse>
				<verse number="6">惟爾人子、雖居荊棘蒺藜與蠍之中、勿畏之、亦勿畏其言、彼雖悖逆之家、勿畏其言、勿懼其貌、</verse>
				<verse number="7">彼悖逆特甚、其聽與否、爾必以我言告之、</verse>
				<verse number="8">惟爾人子、其聽我言、爾毋悖逆、若彼悖逆之家、當啟爾口、食我所賜、</verse>
				<verse number="9">我觀之、見有手向我而伸、手中有卷、</verse>
				<verse number="10">展於我前、內外皆有文字、其所錄者、哀號慘怛禍患、</verse>
			</chapter>
			<chapter number="3">
				<verse number="1">彼諭我曰、人子歟、爾所獲者食之、當食此卷、往語 以色列 家、</verse>
				<verse number="2">我乃啟口、彼使我食其卷、</verse>
				<verse number="3">又諭我曰、人子歟、我所賜爾之卷、爾當以之果腹充腸、我則食之、口中味甘若蜜、</verse>
				<verse number="4">又曰、人子歟、往詣 以色列 家、以我言告之、</verse>
				<verse number="5">爾之奉遣、非詣方言殊異、其語難明之民、惟詣 以色列 家、</verse>
				<verse number="6">非詣方言殊異、其語難明之列國、其言爾所不識、我若遣爾詣之、彼必願聽、</verse>
				<verse number="7">惟 以色列 家、顙堅心頑、必不聽爾、以其不聽我也、</verse>
				<verse number="8">我堅爾面、抵彼之面、我堅爾顙、抵彼之顙、</verse>
				<verse number="9">我使爾顙如石、堅於火石、彼雖悖逆之家、勿畏之、勿懼其貌、</verse>
				<verse number="10">又曰、人子歟、凡我諭爾之言、必耳聞而心受之、</verse>
				<verse number="11">往詣爾同族之俘囚、告之曰、主耶和華如此言、無論其聽與否、○</verse>
				<verse number="12">神乃舉我上升、聞我後有震轟之聲、曰、耶和華之榮光、由於其所、當頌美焉、</verse>
				<verse number="13">我所聞者、乃生物交相比接之翼、與其旁之輪、震轟之聲也、</verse>
				<verse number="14">神舉我、攜我而往、我意惻怛、中心激烈、大受耶和華之感、</verse>
				<verse number="15">我至 迦巴魯 河濱 提勒亞畢 、俘囚之居所、憂鬱不勝、同處七日、○</verse>
				<verse number="16">越七日、耶和華諭我曰、</verse>
				<verse number="17">人子歟、我立爾為 以色列 家戍卒、宜聽我口所言、代我戒之、</verse>
				<verse number="18">我謂惡人曰、爾必死、如爾不警之、不以言戒之、使彼轉離其惡途、以救其生命、則彼惡人必死於其罪、我必索其血於爾手、</verse>
				<verse number="19">如爾警惡人、而彼不改其惡行、不離其惡途、則彼必死於其罪、惟爾得救己命、</verse>
				<verse number="20">如義人背義行惡、我置窒礙於其前、彼必死亡、爾不警之、彼死於罪、所行之義、不復見憶、我必索其血於爾手、</verse>
				<verse number="21">如爾警義人、使不犯罪、而彼誠不犯罪、彼則生存、爾亦得救己命、○</verse>
				<verse number="22">耶和華感我、諭我曰、起、往入平原、我於彼與爾言、</verse>
				<verse number="23">我乃起往平原、見耶和華之榮光、如在 迦巴魯 河濱所見、我則面伏於地、</verse>
				<verse number="24">神乃入我、使我足立、與我言曰、爾往自閉於室、</verse>
				<verse number="25">人子歟、彼必以繩繫爾、不得出戶、在於其中、</verse>
				<verse number="26">我將使爾舌黏於腭、瘖啞不能責之、彼乃悖逆之家、</verse>
				<verse number="27">惟我諭爾時、必啟爾口、爾則告之曰、主耶和華云、聽者任之、不聽者亦任之、彼乃悖逆之家也、</verse>
			</chapter>
			<chapter number="4">
				<verse number="1">惟爾人子、其取瓦置於前、繪 耶路撒冷 邑於上、</verse>
				<verse number="2">環而攻之、建臺、築壘、列營、四周設鎚以衝之、</verse>
				<verse number="3">又取鐵鐺、置為鐵垣、在爾與邑間、面攻而圍之、此為 以色列 家之兆、○</verse>
				<verse number="4">爾當左側而臥、負 以色列 家之罪、爾左臥之日幾何、負其罪亦若是、</verse>
				<verse number="5">蓋我定其負罪之年、為爾作為日數、三百九十日、我使爾如其數、負 以色列 家之罪、</verse>
				<verse number="6">其數既盈、爾當右側以臥、負 猶大 家之罪、歷四十日、找為爾定一日抵一年、</verse>
				<verse number="7">爾必面 耶路撒冷 、袒臂而圍之、向之預言、</verse>
				<verse number="8">我將以繩縛爾、使爾不得反側、迨盈困城之日、</verse>
				<verse number="9">爾取小麥麰麥、巨豆小豆、粟與粗麥、置於一器、搏之為餅、爾側臥三百九十日、必食之、</verse>
				<verse number="10">爾糧權而食之、日凡二十舍客勒、隨時而食、</verse>
				<verse number="11">飲水亦必量之、一欣六分之一、隨時而飲、</verse>
				<verse number="12">爾食此餅、製如麰麥之餅、必以人矢炊之、俾眾目睹、</verse>
				<verse number="13">耶和華曰、 以色列 人於我驅至之邦、食不潔之餅、亦若是、</verse>
				<verse number="14">我曰、噫、主耶和華歟、我心未嘗受污、自幼迄今、自斃之畜、野獸所裂之物、未嘗食之、可惡之肉、未嘗入口、</verse>
				<verse number="15">曰、我許爾以牛糞代人矢、爾可炊餅其上、</verse>
				<verse number="16">又曰、人子歟、我必絕 耶路撒冷 所恃之糧、民必權餅以食而驚駭、量水以飲而恐惶、</verse>
				<verse number="17">使之乏糧與水、互相驚駭、消亡於罪、</verse>
			</chapter>
			<chapter number="5">
				<verse number="1">惟爾人子、當取利刃、用作薙刀、薙爾鬚髮、權輕重而分之、</verse>
				<verse number="2">待盈困城之日、取髮三分之一、焚於邑中、三分之一、以刃擊之、在邑四周、三分之一、散之於風、我亦拔刃襲之、</verse>
				<verse number="3">又當取髮少許、繫於爾襟、</verse>
				<verse number="4">此中復取少許、投於火而焚之、自此必有火出、及於 以色列 全家、○</verse>
				<verse number="5">主耶和華曰、維此 耶路撒冷 、我置於列邦中、四周有國、</verse>
				<verse number="6">惟彼背我律例、行惡甚於列國、棄我典章、過於四周之國、蓋彼棄我律例、不守我典章也、</verse>
				<verse number="7">主耶和華曰、因爾紛擾、甚於四周之國、不守我典章、不遵我律例、亦不從四周列國之律例、</verse>
				<verse number="8">故主耶和華曰、我為爾敵、必行鞫於爾中、俾列國目睹、</verse>
				<verse number="9">因爾可惡之事、我於爾中、必施行昔所未行者、後亦不復行之、</verse>
				<verse number="10">在爾境內、父將食其子、子將食其父、我必行鞫於爾、遺民散之四方、</verse>
				<verse number="11">主耶和華曰、我指己生而誓、因爾以可憎之事、可惡之物、玷我聖所、我必轉目、不復顧惜、不加矜憫、</verse>
				<verse number="12">爾民三分之一、必死於疫癘、亡於饑饉、在爾境內、三分之一、必隕於鋒刃、在爾四周、三分之一、我必散之四方、拔刃襲之、</verse>
				<verse number="13">如是、我怒始盡、我忿方息、我心斯慰、我既洩忿於彼、必知我耶和華所言、因熱中而言之、</verse>
				<verse number="14">我必使爾荒蕪、為四周列國所侮辱、經爾地者、咸目睹之、</verse>
				<verse number="15">我發忿震怒、行鞫懲責於爾時、四周之國、以為可辱可譏、可戒可異、我耶和華言之矣、</verse>
				<verse number="16">我將降饑饉之毒矢、以行翦滅、增益饑饉、絕爾所恃之糧、</verse>
				<verse number="17">既降饑饉、亦遣暴獸、俾爾孤獨、疫癘流血經於爾邦、兵刃臨於爾身、我耶和華言之矣、</verse>
			</chapter>
			<chapter number="6">
				<verse number="1">耶和華諭我曰、</verse>
				<verse number="2">人子歟、面 以色列 山岡而預言、</verse>
				<verse number="3">曰、 以色列 山岡乎、其聽主耶和華之言、主耶和華謂山岡澗谷曰、我必使鋒刃臨爾、毀爾崇邱、</verse>
				<verse number="4">荒爾祭壇、碎爾日像、使爾被殺者、仆於爾偶像之前、</verse>
				<verse number="5">置 以色列 人之屍於其偶像前、散其骸骨於壇四周、</verse>
				<verse number="6">凡爾所居之處、其邑將傾毀、崇邱將荒蕪、以致爾壇傾毀荒廢、偶像見滅、日像被斫、爾之工作泯沒、</verse>
				<verse number="7">見殺者必仆於爾中、爾則知我乃耶和華、</verse>
				<verse number="8">爾散於列邦時、我必留遺民於其中、得脫鋒刃、</verse>
				<verse number="9">爾中得脫之人、必在虜至之邦、念我因其邪慝棄我之心、徇欲崇拜偶像之目、中懷憂戚、彼必為其所行之惡、可惡之事、自怨自恨、</verse>
				<verse number="10">且知我乃耶和華、昔言降災於彼、非虛語也、○</verse>
				<verse number="11">主耶和華曰、爾其擊掌頓足云、哀哉、 以色列 家行可憎之惡事、必因之隕於鋒刃、與饑饉疫癘、</verse>
				<verse number="12">遠者死於疫癘、近者仆於鋒刃、尚存之遺民、必亡於饑饉、我必如是盡洩我忿、</verse>
				<verse number="13">在諸高岡山巔、綠樹茂橡之下、即昔獻馨香於偶像之所、有被殺者在壇四周之偶像中、爾則知我乃耶和華、</verse>
				<verse number="14">我必舉手攻之、使其所居之地荒蕪寂寞、自曠野至於 第伯拉他 、則知我乃耶和華、</verse>
			</chapter>
			<chapter number="7">
				<verse number="1">耶和華諭我曰、</verse>
				<verse number="2">爾人子歟、主耶和華對 以色列 地云、惟此末期、即斯土四境之末期已屆、</verse>
				<verse number="3">末期至爾、我必加怒於爾、循爾行徑鞫爾、報爾所有可惡之事、</verse>
				<verse number="4">我目不顧惜爾、不加矜憫、我必報爾所行、使爾可惡之事顯於爾中、則知我乃耶和華、○</verse>
				<verse number="5">主耶和華曰、有禍將至、祗此而已、</verse>
				<verse number="6">末期既屆、末期既屆、醒而攻爾、今已至矣、</verse>
				<verse number="7">斯土居民乎、為爾所定之報臨爾、其時已屆、其日伊邇、乃喧譁之日、非山上歡呼之日也、</verse>
				<verse number="8">我今速傾我怒於爾、盡洩我忿、循爾行徑鞫爾、報爾所有可惡之事、</verse>
				<verse number="9">我目不顧惜爾、不加矜憫、我必報爾所行、使爾可惡之事顯於爾中、則知擊爾者、乃我耶和華、</verse>
				<verse number="10">試觀其日已屆、為爾所定之報至矣、杖已舒蕊、驕傲已萌芽矣、</verse>
				<verse number="11">殘暴興起、成為罰惡之杖、彼之羣眾貨財、蕩然無存、無人為之哀哭、</verse>
				<verse number="12">期已至、日伊邇、震怒及於斯眾、購者勿喜、售者勿憂、</verse>
				<verse number="13">售者雖尚生存、亦不復返而得所售、蓋啟示乃指眾而言、無得返者、行惡之人、不能自保生命、</verse>
				<verse number="14">彼已吹角、妥備諸事、而無人臨陳、蓋我震怒及於斯眾也、</verse>
				<verse number="15">外有鋒刃、內有疫癘饑饉、在田者必亡於鋒刃、在邑者必歿於饑饉疫癘、</verse>
				<verse number="16">其中得脫者、必在山上、若谷中之班鳩、各以其罪而哀鳴、</verse>
				<verse number="17">眾手疲憊、眾膝荏弱如水、</verse>
				<verse number="18">以麻束身、遍體戰慄、面俱慚、首盡髠、</verse>
				<verse number="19">棄銀於街衢、視金若穢物、耶和華震怒之日、金銀不能拯之、不能飫其心、果其腹、蓋為窒礙陷罪之物也、</verse>
				<verse number="20">因其金銀美飾、而生驕侈、以之而製可惡之像、可憎之物、故我使之視為穢物、</verse>
				<verse number="21">必使外人虜之、世間惡人掠之、而玷污之、</verse>
				<verse number="22">我將轉面、而不顧之、彼將污我禁地、強寇亦將入而污之、</verse>
				<verse number="23">當作鏈索、蓋流血之罪盈於斯土、殘暴充乎其邑、</verse>
				<verse number="24">我必使異邦之極惡者至、據其第宅、強者之驕傲止息、其聖所被玷、</verse>
				<verse number="25">艱苦將至、人求平康而不得、</verse>
				<verse number="26">災禍疊加、噩耗相繼、人求啟示於先知、然法律絕於祭司、智謀絕於長老、</verse>
				<verse number="27">君王悲哀、牧伯被以淒涼、庶民之手顫動、我必循其所行而待之、依其所宜而鞫之、則知我乃耶和華、</verse>
			</chapter>
			<chapter number="8">
				<verse number="1">六年六月五日、我坐於室、 猶大 長老、咸坐於前、主耶和華感我、</verse>
				<verse number="2">我瞻望之、有似人者、其狀若火、自腰以下有火、自腰以上有光、色如光華之珀、</verse>
				<verse number="3">有狀若手、伸而握余首髮、神乃舉我、至天地之間、導我於上帝異象中、至 耶路撒冷 殿、內院北向之門、在彼有激怒致忌之像、</verse>
				<verse number="4">亦見 以色列 上帝之榮光、如我在平原所見之狀然、</verse>
				<verse number="5">彼諭我曰、人子歟、爾其舉目北望、我則舉目北望、見壇門之北、有致忌之像在內、</verse>
				<verse number="6">又諭我曰、人子歟、 以色列 家在此所為、爾見之乎、彼行大可惡之事、使我遠我聖所、然爾將見尤為可惡之事、</verse>
				<verse number="7">遂導我至院門、我見其壁有隙、</verse>
				<verse number="8">彼諭我曰、人子歟、宜鑿此壁、我既鑿之、則見有門、</verse>
				<verse number="9">曰、其入、觀彼在此所行邪惡可惡之事、</verse>
				<verse number="10">我入而觀、見有各類昆蟲、與可惡之獸、及 以色列 家諸偶像、繪於四壁、</verse>
				<verse number="11">有 以色列 家長老七十人、立於其前、 撒番 子 雅撒尼亞 亦在其中、各執香爐、香靄上騰、</verse>
				<verse number="12">彼諭我曰、人子歟、 以色列 家長老、各在暗中、繪像之室所行、爾見之乎、彼謂耶和華不見我、耶和華已棄斯土矣、</verse>
				<verse number="13">又諭我曰、爾將見其所行、別有大可惡之事焉、</verse>
				<verse number="14">遂導我至耶和華室、北向之門、在彼有婦同坐、為搭模斯哀哭、</verse>
				<verse number="15">彼諭我曰、人子歟、爾見此乎、將見尤為可惡之事、</verse>
				<verse number="16">遂導我入耶和華室內院、在耶和華殿門之內、廊與祭壇之間、約有二十五人、背耶和華殿、面東拜日、</verse>
				<verse number="17">彼諭我曰、人子歟、爾見此乎、 猶大 家在此行可惡之事、豈細故哉、致使斯土充斥強暴、復激我怒、置樹枝於其鼻、</verse>
				<verse number="18">故我必以怒待之、我目不顧惜之、不加矜憫、彼雖大聲呼於我耳、猶不聽之、</verse>
			</chapter>
			<chapter number="9">
				<verse number="1">彼大聲呼於我耳曰、其使理斯邑者、手執殘殺之器而來、</verse>
				<verse number="2">則見有六人、自北向之上門、各執誅戮之器而至、中有一人、衣枲衣、腰墨角、咸入、立於銅壇之側、</verse>
				<verse number="3">時、 以色列 上帝之榮光、離其所止基路伯處、升至殿門之閾、耶和華呼衣枲衣、腰墨角者至、</verse>
				<verse number="4">諭之曰、巡 耶路撒冷 城、凡緣邑中所行可惡之事、欷歔哭泣者、則印誌於其顙、</verse>
				<verse number="5">我又聞彼諭其餘者曰、爾曹踵其後、巡邑擊殺、爾目勿顧惜之、勿加矜憫、</verse>
				<verse number="6">老者少者、處子孩提婦女、盡行殺戮、惟有印誌者勿近之、自我聖所為始、遂自室前之老者始焉、</verse>
				<verse number="7">彼曰、污衊此室、使被殺者充乎其院、爾其出哉、乃出而擊邑眾、</verse>
				<verse number="8">擊時、惟我獨留、我則面伏於地、呼曰、噫、主耶和華歟、爾傾怒於 耶路撒冷 、豈欲盡滅 以色列 遺民乎、</verse>
				<verse number="9">彼曰、 以色列 及 猶大 家、罪戾甚重、流血遍地、舉邑枉法、自謂耶和華遺棄斯土、耶和華不見之矣、</verse>
				<verse number="10">故我目不顧惜之、不加矜憫、必依其所行、報於其首、</verse>
				<verse number="11">衣枲衣、腰墨角者、復命曰、爾所命者、我已行之、</verse>
			</chapter>
			<chapter number="10">
				<verse number="1">我望見基路伯上、穹蒼之中、有形若座、色若碧玉、</verse>
				<verse number="2">主告衣枲衣者曰、爾入基路伯下、旋輪之間、自基路伯間、兩手盈以熾炭、散之於邑、彼則入焉、我目睹之、</verse>
				<verse number="3">入時、基路伯立於室右、雲充內院、</verse>
				<verse number="4">耶和華之榮光、自基路伯而升、止於室門之閾、雲盈於室、耶和華榮耀之光輝、亦盈於院、</verse>
				<verse number="5">基路伯展翼之聲、聞於外院、如全能上帝言時之聲、</verse>
				<verse number="6">主命衣枲衣者曰、自基路伯旋輪之間取火、遂入、立於輪側、</verse>
				<verse number="7">一基路伯伸手、自基路伯間取火、付於衣枲衣者之手、彼則取之而出、</verse>
				<verse number="8">基路伯翼下、顯有人手之狀、</verse>
				<verse number="9">我望見基路伯側有四輪、基路伯各有一輪、輪色若碧玉、</verse>
				<verse number="10">四輪之式相同、彷彿輪中有輪、</verse>
				<verse number="11">行時、四面皆可、不須回轉、隨首所向而往、直前不轉、</verse>
				<verse number="12">基路伯渾身、背、手、翼、輪、徧處有目、四輪皆然、</verse>
				<verse number="13">我聞其輪稱為旋輪、</verse>
				<verse number="14">基路伯各有四面、一為基路伯面、二為人面、三為獅面、四為鷹面、</verse>
				<verse number="15">諸基路伯上升、我在 迦巴魯 河濱、所見之生物即此、</verse>
				<verse number="16">基路伯行、輪亦在側偕行、基路伯展翼、離地上升、輪亦不離其側、</verse>
				<verse number="17">彼止、此亦止、彼升、此亦升、蓋生物之神在其輪中、</verse>
				<verse number="18">其時耶和華之榮光、離室之閾、止於基路伯上、</verse>
				<verse number="19">基路伯出時、展翼離地上升、輪在其側、立於耶和華室之東門、 以色列 上帝之榮光、在於其上、我目睹之、</verse>
				<verse number="20">昔在 迦巴魯 河濱、 以色列 上帝之下、我所見之生物即此、我知其為基路伯、</verse>
				<verse number="21">各有四面四翼、翼下有人手之狀、</verse>
				<verse number="22">其面之狀、即我昔在 迦巴魯 河濱、所見之狀、其狀與體無異、俱各直前而行、</verse>
			</chapter>
			<chapter number="11">
				<verse number="1">神乃舉我、導至耶和華室、東向之門、見門側有二十五人、中有民牧 押朔 子 雅撒尼亞 、及 比拿雅 子 毘拉提 、</verse>
				<verse number="2">神諭我曰、人子歟、圖維邪慝、在邑中設惡謀者、即斯人也、</verse>
				<verse number="3">彼云、建屋之期未至、此邑為鼎、我儕為肉、</verse>
				<verse number="4">故爾人子、當預言以攻之、</verse>
				<verse number="5">耶和華之神感我、諭我曰、當云耶和華曰、 以色列 家歟、爾曹言此、爾心所思、我知之矣、</verse>
				<verse number="6">爾於斯邑、所戮者多、使屍盈衢、</verse>
				<verse number="7">故主耶和華曰、爾於斯邑、所陳之尸為肉、斯邑為鼎、惟爾被攜而出焉、</verse>
				<verse number="8">主耶和華曰、爾懼鋒刃、我將使鋒刃臨爾、</verse>
				<verse number="9">攜爾出邑、付於外人之手、行鞫於爾中、</verse>
				<verse number="10">爾必隕於鋒刃、我必鞫爾於 以色列 之邊界、則知我乃耶和華、</verse>
				<verse number="11">斯邑不為爾鼎、爾曹不為其中之肉、我必鞫爾於 以色列 之邊界、</verse>
				<verse number="12">爾則知我乃耶和華、蓋爾不循我典章、不行我律例、乃從四周列國之律例、</verse>
				<verse number="13">我預言時、 比拿雅 子 毘拉提 死、我則面伏於地、大聲呼曰、哀哉、主耶和華歟、爾欲盡滅 以色列 遺民乎、○</verse>
				<verse number="14">耶和華諭我曰、</verse>
				<verse number="15">人子歟、 耶路撒冷 居民、謂爾昆弟戚族、暨 以色列 全家云、爾曹遠離耶和華、斯土歸我為業、</verse>
				<verse number="16">爾當曰、主耶和華云、我雖遷之於遠邦、散之於列國、仍於其所至之地、暫為其聖所、</verse>
				<verse number="17">復云、主耶和華曰、我必自異邦聚爾、由所散之國集爾、以 以色列 地賜爾、</verse>
				<verse number="18">彼至斯土、其中可憎可惡之物、悉去除之、</verse>
				<verse number="19">我將賜以同一之心、賦新神於其衷、自其體內、去其石心、賜以肉心、</verse>
				<verse number="20">致循我典章、守我律例、而遵行之、彼為我民、我為其上帝、</verse>
				<verse number="21">惟彼心慕可憎可惡之物者、我必依其所行、報於其首、主耶和華言之矣、○</verse>
				<verse number="22">時、基路伯展其翼、輪在其側、 以色列 上帝之榮光、在於其上、</verse>
				<verse number="23">耶和華之榮光、自邑上升、止於邑東之山、</verse>
				<verse number="24">神則舉我、導我於上帝神之異象中、入 迦勒底 、至俘囚之所、所睹之異象、乃離我上升、</verse>
				<verse number="25">我以耶和華所示之事、悉告俘囚、</verse>
			</chapter>
			<chapter number="12">
				<verse number="1">耶和華諭我曰、</verse>
				<verse number="2">人子歟、爾居悖逆之家、彼有目視而不見、有耳聽而不聞、以其為悖逆之家也、</verse>
				<verse number="3">故爾人子、當備行李、晝時遷徙、俾眾目睹、自此適彼、使眾見之、彼雖悖逆之家、庶或思之、</verse>
				<verse number="4">晝時攜出什物、若遷徙者、俾眾目睹、夕時自出、若人將徙異地、使眾見之、</verse>
				<verse number="5">穿垣俾眾目睹、由此移出什物、</verse>
				<verse number="6">宜乘昏夜、肩物而出、亦宜蒙面、不見斯土、俾眾目睹、蓋我置爾為 以色列 家之兆、</verse>
				<verse number="7">我遵命而行、晝時移物、若遷徙者、夕時以手穿垣、乘夜肩物而出、俾眾目睹、</verse>
				<verse number="8">詰朝、耶和華諭我曰、</verse>
				<verse number="9">人子歟、 以色列 族、悖逆之家、未問爾曰、爾何為乎、</verse>
				<verse number="10">當告之曰、主耶和華云、此預兆、乃指 耶路撒冷 之君、及其中之 以色列 全家、</verse>
				<verse number="11">爾當告之曰、我為爾兆、我所行者、爾必遭之、被虜徙於異地、</verse>
				<verse number="12">其中之君、將乘昏夜、負荷而出、彼必穿垣、由此移物、亦必蒙面、蓋彼不得見斯土也、</verse>
				<verse number="13">我必張網於其上、陷之於我擭、曳至 迦勒底 地之 巴比倫 、彼雖死於其地、而不得見之、</verse>
				<verse number="14">彼之侍衛、及其軍旅、我必散之於四方、拔刃襲於其後、</verse>
				<verse number="15">我既散之於異邦、分之於列國、彼則知我乃耶和華、</verse>
				<verse number="16">惟我必遺數人、免於鋒刃、饑饉疫癘、使在所至之國、自陳其可憎之事、則知我乃耶和華、○</verse>
				<verse number="17">耶和華又諭我曰、</verse>
				<verse number="18">人子歟、爾當食餅兢兢、飲水慄慄、而懷憂懼、</verse>
				<verse number="19">告斯土之民曰、主耶和華論 耶路撒冷 居民、及 以色列 地云、彼必憂懼食餅、驚駭飲水、斯土荒蕪、失其所有、因居民強暴故也、</verse>
				<verse number="20">居民之邑必邱墟、斯土必荒蕪、爾則知我乃耶和華、○</verse>
				<verse number="21">耶和華諭我曰、</verse>
				<verse number="22">人子歟、爾曹在 以色列 地、有諺語云、時日遲延、啟示無驗、斯言何謂也、</verse>
				<verse number="23">當告之曰、主耶和華云、我必使此諺寢息、不復用為諺語於 以色列 、當告之曰、時日伊邇、啟示皆驗、</verse>
				<verse number="24">此後在 以色列 家中、必不復有虛妄之異象、阿諛之卜筮、</verse>
				<verse number="25">蓋我為耶和華、我將言之、所言必成、不復濡滯、爾悖逆之家乎、在爾尚存之日、我必言之、亦必成之、主耶和華言之矣、○</verse>
				<verse number="26">耶和華諭我曰、</verse>
				<verse number="27">人子歟、 以色列 家云、彼所得之啟示、乃指遐日、彼之預言、乃指遠時、</verse>
				<verse number="28">當告之曰、主耶和華云、我之諸言、無有濡滯、所言必成、主耶和華言之矣、</verse>
			</chapter>
			<chapter number="13">
				<verse number="1">耶和華諭我曰、</verse>
				<verse number="2">人子歟、 以色列 之先知、以己意而預言、爾當預言以抵之、曰、爾曹其聽耶和華言、</verse>
				<verse number="3">主耶和華云、禍哉、彼愚昧之先知、乃狥己意、無所見也、</verse>
				<verse number="4">以色列 乎、爾之先知、譬如荒邱之狐、</verse>
				<verse number="5">爾未上至破壞之處、亦未為 以色列 家之垣墉、在於耶和華之日、堅立於陳、</verse>
				<verse number="6">彼見虛偽、及欺誑之卜筮、謂耶和華言之、然耶和華未嘗遣之、彼乃使人冀其言有驗、</verse>
				<verse number="7">我未諭爾、而爾曰耶和華言之、爾所得者、非虛偽之啟示乎、爾所言者、非欺誑之卜筮乎、</verse>
				<verse number="8">主耶和華曰、因爾言虛偽、見欺誑、我則敵爾、</verse>
				<verse number="9">維彼先知、得虛偽之啟示、占欺誑之卜筮、我必以手禦之、不得與於我民之會、不錄於 以色列 家之籍、不入於 以色列 地、則知我乃主耶和華、</verse>
				<verse number="10">蓋彼誘惑我民、謂曰平康、實無平康、人築垣墉、彼以不堅之泥塗之、</verse>
				<verse number="11">爾當告塗者云、垣必傾圮、霪雨下、巨雹降、飄風裂之、</verse>
				<verse number="12">垣既傾圮、人不語爾云、爾所塗之泥安在乎、</verse>
				<verse number="13">故主耶和華曰、我必震怒以飄風裂之、發忿以霪雨巨雹毀之、</verse>
				<verse number="14">如是、爾以不堅之泥所塗之垣、我必毀之、傾之於地、露其基址、傾時、爾亦亡於其中、則知我乃耶和華、</verse>
				<verse number="15">我洩我忿於垣、及以不堅之泥而塗之者、告爾曰、垣與塗者、俱歸烏有、</verse>
				<verse number="16">此即 以色列 之先知、彼指 耶路撒冷 預言、為之得平康之啟示、實無平康、主耶和華言之矣、○</verse>
				<verse number="17">人子歟、我民女以己意預言、爾其預言以抵之、</verse>
				<verse number="18">曰、主耶和華云、禍哉女也、為諸肘縫枕、依身之長短製巾、以獵人命、爾豈欲獵我民之命、而保他命 以利 己乎、</verse>
				<verse number="19">爾為數掬之麰麥、數方之餅、辱我於我民中、我民聽從妄誕、爾與之言誑、以殺不當死者、而存不當生者、</verse>
				<verse number="20">故主耶和華曰、爾曹製枕獵人之命、有若羅鳥、我惡爾枕、必奪之於爾肱、釋爾所獵之命、如鳥飛去、</verse>
				<verse number="21">亦裂爾巾、救我民於爾手、不復為爾所獵、爾則知我乃耶和華、</verse>
				<verse number="22">惟彼義人、我未使之殷憂、爾以妄誕使之心戚、亦堅惡人之手、致不轉離邪途、而得生存、</verse>
				<verse number="23">故爾不復得虛偽之啟示、不復占卜筮、我必救我民於爾手、爾則知我乃耶和華、</verse>
			</chapter>
			<chapter number="14">
				<verse number="1">以色列 長老數人詣我、坐於我前、</verse>
				<verse number="2">耶和華諭我曰、</verse>
				<verse number="3">人子歟、斯人納其偶像於心、置陷罪之窒礙於前、我豈聽其諮諏乎、</verse>
				<verse number="4">爾當告之曰、主耶和華云、 以色列 家中、凡納其偶像於心、置陷罪之窒礙於前、而詣先知者、我耶和華必循其偶像之眾多而應之、</verse>
				<verse number="5">以 以色列 家之心欲而獲之、因其崇事偶像、而疏遠我、</verse>
				<verse number="6">當告 以色列 家曰、主耶和華云、爾宜轉離爾之偶像、反背可惡之事、</verse>
				<verse number="7">以色列 家人、及旅 以色列 中之外人、凡離我而納其偶像於心、置陷罪之窒礙於前、而詣先知、諮諏於我者、我耶和華必自應之、</verse>
				<verse number="8">我必怒顏向之、使其令人駭異、為鑑戒、作話柄、絕之於我民中、爾則知我乃耶和華、</verse>
				<verse number="9">如先知被誘而宣言、乃我耶和華使然、我必伸手其上、滅之於我民 以色列 中、</verse>
				<verse number="10">彼必各負其罪、先知之罪、與詢之者之罪同科、</verse>
				<verse number="11">使 以色列 家、不復迷罔而離我、干罪染污、則為我民、我為其上帝、主耶和華言之矣、○</verse>
				<verse number="12">耶和華諭我曰、</verse>
				<verse number="13">人子歟、如國干咎、獲罪於我、我則伸手其上、絕其所恃之糧、降以饑饉、絕其人畜、</verse>
				<verse number="14">雖 挪亞但以理約伯 三人、在於其中、惟以己義、自救生命而已、主耶和華言之矣、</verse>
				<verse number="15">我若使暴獸經於其地、而毀壞之、致成荒蕪、因獸之故、無人過之、</verse>
				<verse number="16">雖此三人在於其中、我指己生而誓、彼不得救其子女、惟救己而已、地必荒蕪、主耶和華言之矣、</verse>
				<verse number="17">我若使鋒刃臨於斯土、曰鋒刃歟、遍經斯地、絕其人畜、</verse>
				<verse number="18">雖此三人在於其中、我指己生而誓、彼不得救其子女、惟救己而已、主耶和華言之矣、</verse>
				<verse number="19">我若使疫癘流行斯土、洩忿而流其血、絕其人畜、</verse>
				<verse number="20">雖 挪亞但以理約伯 在於其中、我指己生而誓、彼不得救其子女、惟以己義、自救生命而已、主耶和華言之矣、</verse>
				<verse number="21">主耶和華曰、我以我之四重災、即鋒刃、饑饉、暴獸、疫癘、降於 耶路撒冷 、絕其人畜、其害豈非尤甚乎、</verse>
				<verse number="22">雖然、邑中尚有遺民、子女被攜而出、至於爾所、爾曹見其所行所為、則於我降災 耶路撒冷 之事、而得慰藉、</verse>
				<verse number="23">爾曹見其所行所為、必得慰藉、亦知我所行於 耶路撒冷 者、非出無因、主耶和華言之矣、</verse>
			</chapter>
			<chapter number="15">
				<verse number="1">耶和華諭我曰、</verse>
				<verse number="2">人子歟、葡萄樹在眾木中、葡萄枝在叢林中、有何長乎、</verse>
				<verse number="3">可取其木、以製何器、可取其材、以作釘而懸物乎、</verse>
				<verse number="4">惟投於火為薪、焚其兩端、並燬其中、尚有何用乎、</verse>
				<verse number="5">其尚全時、猶難適用、況經火焚燬、則於製器、豈非更無所用乎、</verse>
				<verse number="6">主耶和華曰、叢林中之葡萄樹、我以之為薪、投之於火、我待 耶路撒冷 居民、亦若是、</verse>
				<verse number="7">我必怒顏向之、雖脫於火、終為火焚、我怒顏相向之時、爾則知我乃耶和華、</verse>
				<verse number="8">因居民干罪、我必使斯土荒蕪、主耶和華言之矣、</verse>
			</chapter>
			<chapter number="16">
				<verse number="1">耶和華諭我曰、</verse>
				<verse number="2">人子歟、當使 耶路撒冷 知其可惡之事、</verse>
				<verse number="3">曰、主耶和華對 耶路撒冷 云、爾之根原、爾之誕育、乃在 迦南 族地、 亞摩利 人為爾父、 赫 人為爾母、</verse>
				<verse number="4">論爾誕育、生之日、爾臍未斷、爾身未洗以水而潔之、未敷以鹽、未裹以布、</verse>
				<verse number="5">無人目顧爾、為爾行此矜憫爾、爾生之日、為人所惡、被棄於野、</verse>
				<verse number="6">我過時、見爾轉側於爾血、謂爾曰、雖在血中、而可得生、再曰、雖在血中、而可得生、</verse>
				<verse number="7">我使爾長、若田所產、漸即長大、而獲美容、乳顯髮長、惟赤身而露體、</verse>
				<verse number="8">我過而見爾時、乃相愛之際、則以衣襟覆爾、蔽爾裸體、與爾誓約、爾則歸我、主耶和華言之矣、</verse>
				<verse number="9">我洗爾以水、盡滌爾血、沐爾以膏、</verse>
				<verse number="10">衣爾以錦繡、履爾以獺皮、束爾以細枲、被爾以幣帛、</verse>
				<verse number="11">以飾妝爾、著釧於手、垂鏈於項、</verse>
				<verse number="12">置環於鼻、懸珥於耳、戴華冕於首、</verse>
				<verse number="13">如是、爾以金銀為飾、以細枲幣帛錦繡為衣、以細麵蜜油為食、遂成豔麗、利達致得后位、</verse>
				<verse number="14">我以我之炫耀錫爾、俾爾豔麗完備、名譽揚於列邦、主耶和華言之矣、○</verse>
				<verse number="15">惟爾恃己豔麗、名譽洋溢、遂縱淫欲、過者則與行淫、為其所有、</verse>
				<verse number="16">且以爾衣、五彩俱備、飾諸崇邱、行淫其上、若此之事、古今所不宜有、</verse>
				<verse number="17">亦取我所賜爾之金銀美飾、以製人像、與之行淫、</verse>
				<verse number="18">以爾繡衣覆之、以我之膏及香、陳於其前、</verse>
				<verse number="19">以我賜爾之餅、養生之細麵、及油與蜜、陳於其前、以為馨香、誠有斯事、主耶和華言之矣、</verse>
				<verse number="20">又取為我而生之子女、獻之於彼、俾其吞噬、</verse>
				<verse number="21">爾之行淫、豈為細故、致殺我子女、付於偶像、使之經火乎、</verse>
				<verse number="22">爾行狥欲可惡之事、不憶幼時、赤身露體、轉側於己血、</verse>
				<verse number="23">主耶和華曰、禍哉爾也、爾行諸惡之後、</verse>
				<verse number="24">復為己作穹廬、在各街築高臺、</verse>
				<verse number="25">爾在各街建爾高臺、俾爾豔麗為可惡、接彼行人、益爾淫亂、</verse>
				<verse number="26">爾鄰 埃及 人、縱形軀之欲、爾與之私、益爾淫亂、激我震怒、</verse>
				<verse number="27">故我伸手爾上、滅爾糈糧、付爾於敵、即羞爾淫行之 非利士 女、任意以待、</verse>
				<verse number="28">爾行淫無度、與 亞述 人私、縱欲無厭、</verse>
				<verse number="29">爾在商賈之地 迦勒底 、益爾淫亂、猶不知足、</verse>
				<verse number="30">主耶和華曰、爾行此事、乃無恥之淫婦所為、爾心何其荏弱哉、</verse>
				<verse number="31">爾在各衢作穹廬、在各街築高臺、爾之異乎妓者、輕視其值也、</verse>
				<verse number="32">為婦而行淫乎、背夫而私人乎、</verse>
				<verse number="33">人以物贈妓、惟爾以物贈情人、賄之四集、與爾行淫、</verse>
				<verse number="34">爾行淫之異乎他婦者、非人從爾行淫也、且爾以金予人、非人以金予爾、是亦相異也、○</verse>
				<verse number="35">爾為娼妓者歟、宜聽耶和華言、</verse>
				<verse number="36">主耶和華曰、因爾與爾情人行淫、洩爾污穢、顯爾裸裎、且事可惡之偶像、為彼獻爾子女之血、</verse>
				<verse number="37">我必集爾情人、即爾所歡者、凡爾所愛所憎者、我自四方集之、必裸爾體、俾眾目睹、</verse>
				<verse number="38">我必鞫爾、如鞫背夫流血之婦、以震怒忌嫉所流之血、加於爾身、</verse>
				<verse number="39">我將付爾於敵手、摧爾穹廬、毀爾高臺、褫爾衣服、奪爾美飾、遺爾赤身露體、</verse>
				<verse number="40">集眾攻爾、擊爾以石、刺爾以刃、</verse>
				<verse number="41">焚爾第宅、行鞫於爾、眾女目睹、使爾不復為淫婦、不復以金予人、</verse>
				<verse number="42">如是、我怒乃息、我嫉離爾、我則寧靖、不復憤怒、</verse>
				<verse number="43">主耶和華曰、因爾不憶幼時、諸事激我震怒、我必依爾所行、報於爾首、使爾不復行淫、益爾可憎之事、○</verse>
				<verse number="44">凡用諺者、必以諺指爾曰、其母若何、女亦如之、</verse>
				<verse number="45">爾母厭夫及子、爾為其女、爾姊厭夫及子、爾為其妹、爾母為 赫 人、爾父為 亞摩利 人、</verse>
				<verse number="46">爾姊 撒瑪利亞 、及其眾女、居於爾左、爾妹 所多瑪 、及其眾女、居於爾右、</verse>
				<verse number="47">爾未從其道、行彼可惡之事、而以此為細故、於爾所行之途、較之尤惡、</verse>
				<verse number="48">主耶和華曰、我指己生而誓、爾妹 所多瑪 、及其眾女、未行爾暨眾女所行、</verse>
				<verse number="49">爾妹 所多瑪 、與其眾女之罪、乃驕傲、飽食、安居、亦不濟助貧乏、</verse>
				<verse number="50">且亦驕泰、行可惡之事於我前、我見此、則袪之、</verse>
				<verse number="51">撒瑪利亞 所犯之罪、未及爾之半、爾增可惡之事、較彼尤多、致爾姊妹、猶顯為義、</verse>
				<verse number="52">爾論爾之姊妹、適自取辱、蓋爾所犯之罪、較彼尤為可惡、則彼猶義於爾、既使爾姊妹稱為義、爾當含羞抱愧、</verse>
				<verse number="53">我必返 所多瑪 與其眾女之俘囚、及 撒瑪利亞 與其眾女之俘囚、亦返其中爾之俘囚、</verse>
				<verse number="54">俾爾負辱抱愧、以爾所行、使之得慰、</verse>
				<verse number="55">爾妹 所多瑪 、與其眾女、必復其初、爾姊 撒瑪利亞 、及其眾女、必復其初、爾與眾女、亦復其初、</verse>
				<verse number="56">當爾驕泰之日、口不道爾妹 所多瑪 、</verse>
				<verse number="57">其時爾惡未彰、 亞蘭 諸女、及四周 非利士 諸女、猶未輕視爾、</verse>
				<verse number="58">耶和華曰、爾行邪淫可惡之事、必負其罪、</verse>
				<verse number="59">主耶和華曰、爾藐誓爽約、我必依爾所行以報爾、</verse>
				<verse number="60">然爾幼時、我與爾立約、我追憶之、必復與爾立永約、</verse>
				<verse number="61">爾納爾姊妹時、將追憶爾之素行、而覺愧怍、我必以之賜爾為女、惟不循前約、</verse>
				<verse number="62">我必與爾立約、爾則知我乃耶和華、</verse>
				<verse number="63">迨我宥爾所行、因爾之辱、必自追憶、慚怍不已、不復啟口、主耶和華言之矣、</verse>
			</chapter>
			<chapter number="17">
				<verse number="1">耶和華諭我曰、</verse>
				<verse number="2">人子歟、其設謎語、作譬詞、謂 以色列 家曰、</verse>
				<verse number="3">主耶和華云、有一巨鷹、翼大、翎長、毛豐、文彩斑斕、至 利巴嫩 、取香柏之高枝、</verse>
				<verse number="4">折其杪之柔條、移於貿易之地、置於商賈之邑、</verse>
				<verse number="5">亦取斯土之種、植於沃壤、在多水之濱、栽之若楊柳、</verse>
				<verse number="6">日漸長而成樹、低榦蔓延、枝向乎鷹、根盤於下、發枝出條、</verse>
				<verse number="7">又有巨鷹、翼大毛豐、厥樹由所種之畦、發根長枝、向乎此鷹、望其灌溉、</verse>
				<verse number="8">樹本植於沃壤、在多水之濱、冀能生枝結實、成為佳樹、</verse>
				<verse number="9">爾當曰、主耶和華云、厥樹豈得繁盛乎、彼鷹豈不拔其根、摘其果、俾其憔悴、嫩葉枯槁乎、毋庸強臂眾民、拔其根株、</verse>
				<verse number="10">雖種植之、詎得繁盛、豈不於所植之畦、為東風所搖撼、而盡枯槁乎、○</verse>
				<verse number="11">耶和華諭我曰、</verse>
				<verse number="12">謂悖逆之家云、斯事之旨、爾不知之乎、宜告之曰、 巴比倫 王至 耶路撒冷 、虜其君王牧伯、攜至 巴比倫 、</verse>
				<verse number="13">揀其王子、與之立約、使之發誓、遷其境內強者、</verse>
				<verse number="14">使國為卑、不復振興、但守盟約、猶可保存、</verse>
				<verse number="15">惟彼叛 巴比倫 王、遣使至 埃及 、欲其給以馬匹軍旅、如是能亨通乎、行是事者、得免難乎、爽約能遠害乎、</verse>
				<verse number="16">彼既藐其誓、爽其約、主耶和華曰、我指己生而誓、彼必於立之為王者之都、與之同沒於 巴比倫 、</verse>
				<verse number="17">其敵築壘建營、欲滅邑眾、 法老 雖率軍旅羣眾、亦不能助其戰、</verse>
				<verse number="18">蓋王子既握手立約、乃藐誓爽約、必不能免難、</verse>
				<verse number="19">主耶和華曰、我指己生而誓、彼藐我誓、爽我約、我必以此罪歸於其首、</verse>
				<verse number="20">必張我網於其上、陷之於我擭、曳至 巴比倫 、在彼鞫其逆我之罪、</verse>
				<verse number="21">其軍中之遁者、必隕於刃、遺民散於四方、爾則知乃我耶和華所言也、○</verse>
				<verse number="22">主耶和華曰、我必取香柏之高枝而植之、自高枝中、折其柔條、植於高峻之山、</verse>
				<verse number="23">即 以色列 高地之山、俾生枝結實、為香柏之佳者、羽族咸止其下、在其枝之蔭中、</verse>
				<verse number="24">田間眾木、則知我耶和華使高木為低、低木為高、青木為枯、枯木復茂、我耶和華言之、亦成之也、</verse>
			</chapter>
			<chapter number="18">
				<verse number="1">耶和華諭我曰、</verse>
				<verse number="2">爾論 以色列 地、奚用諺云、父食酸葡萄、而子齒軟、</verse>
				<verse number="3">主耶和華曰、我指己生而誓、爾在 以色列 中、勿復用此諺、</verse>
				<verse number="4">諸靈屬我、父之靈屬我、子之靈亦然、惟犯罪者必死、</verse>
				<verse number="5">人若為義、循法合理、</verse>
				<verse number="6">未食於山、未瞻仰 以色列 家之偶像、未污其鄰之妻、未近天癸之婦、</verse>
				<verse number="7">未欺凌人、反負者之質、不奪人之物、飢者供以食、裸者被以衣、</verse>
				<verse number="8">貸金不取利息、禁手作惡、以誠實鞫兩造、</verse>
				<verse number="9">循我典章、守我律例、行事誠實、斯乃義人、必得生存、主耶和華言之矣、</verse>
				<verse number="10">設其人生子為盜、而流人血、行上所言之惡、</verse>
				<verse number="11">不行上所言之善、食於山、污其鄰之妻、</verse>
				<verse number="12">欺凌貧乏、奪人之物、不反人之質、瞻仰偶像、行可惡之事、</verse>
				<verse number="13">貸金而取利息、斯人豈得生存乎、必不得生存也、既行此可惡之事、必至死亡、流血之罪、歸於其身、</verse>
				<verse number="14">設斯人生子、見父所犯諸罪、則懼、而不效之、</verse>
				<verse number="15">不食於山、不瞻仰 以色列 家之偶像、不污其鄰之妻、</verse>
				<verse number="16">不欺凌人、不受人之質、不奪人之物、飢者供以食、裸者被以衣、</verse>
				<verse number="17">禁手不虐貧乏、不取利息、守我律例、循我典章、斯人不因父罪而死、必得生存、</verse>
				<verse number="18">惟其父行殘暴、奪同宗、作不善於民間、必死於其罪、</verse>
				<verse number="19">爾曹猶曰、子不負父罪、曷故子若循法合理、守我典章、而遵行之、必得生存、</verse>
				<verse number="20">犯罪者必死、子不負父罪、父不負子罪、義者之義、必歸於己、惡者之惡、亦歸於己、</verse>
				<verse number="21">如惡人悛改所犯之罪、守我典章、循法合理、必得生存、不至死亡、</verse>
				<verse number="22">其所犯之罪、不復見憶、必因所行之義、而得生存、</verse>
				<verse number="23">主耶和華曰、惡人死亡、豈我所悅、我寧不悅其轉離惡途、而得生存乎、</verse>
				<verse number="24">如義人轉離其義而行惡、效惡人行可惡之事、豈得生存乎、其所行之義、不復見憶、必死於其所蹈之愆、所犯之罪、</verse>
				<verse number="25">惟爾曹云、主道不公、 以色列 家其聽之、我之道、豈非公乎、爾之道、豈非不公乎、</verse>
				<verse number="26">義人轉離其義而行惡、因而致死、是因所行之惡而死、</verse>
				<verse number="27">如惡人轉離所行之惡、循法合理、必保其生、</verse>
				<verse number="28">因其思維、悛改所犯之罪、必得生存、不至死亡、</verse>
				<verse number="29">以色列 家猶云、主道不公、 以色列 家歟、我之道、豈非公乎、爾之道、豈非不公乎、</verse>
				<verse number="30">故主耶和華曰、 以色列 家歟、我必依各人所行而鞫之、爾其回轉、離棄諸罪、免愆尤之窒礙、</verse>
				<verse number="31">以色列 家歟、當棄所犯之罪、新爾心神、奚自取死、</verse>
				<verse number="32">主耶和華曰、人之死亡、我所不悅、故當回轉、而得生存、</verse>
			</chapter>
			<chapter number="19">
				<verse number="1">爾當為 以色列 牧伯作哀歌、</verse>
				<verse number="2">曰、爾母為何、乃牝獅也、蹲於眾獅間、撫育其子於稚獅中、</verse>
				<verse number="3">養其一子、成為壯獅、學攫物而噬人、</verse>
				<verse number="4">列國聞之、陷之以阱、以鈎曳至 埃及 、</verse>
				<verse number="5">牝獅久俟、知失所望、復取一子、養成壯獅、</verse>
				<verse number="6">往來於眾獅間、為獅之雄、學攫物而噬人、</verse>
				<verse number="7">毀其宮室、墟其城邑、斯地及其所有、因其咆哮而成荒寂、</verse>
				<verse number="8">四周列國、咸自各州攻之、張網其上、陷之於阱、</verse>
				<verse number="9">拘以鈎、置於籠、攜至 巴比倫 王、曳入保障、使其吼聲、不復聞於 以色列 山、○</verse>
				<verse number="10">爾母脩長若葡萄樹、植於水濱、因其水多、枝茂實繁、</verse>
				<verse number="11">其枝堅強、堪作長者之杖、其榦干霄、其葉茂盛、高枝繁多、遠處可見、</verse>
				<verse number="12">因怒見拔、委之於地、東風暵其果、強枝折而枯、為火所焚、</verse>
				<verse number="13">今植於曠野旱乾之地、</verse>
				<verse number="14">有火出於其枝、焚燬其果、致無堅強之榦、可為長者之杖、此乃哀歌、後必以為哀歌、</verse>
			</chapter>
			<chapter number="20">
				<verse number="1">七年五月十日、有 以色列 長老數人詣我、以諮諏耶和華、坐於我前、</verse>
				<verse number="2">耶和華諭我曰、</verse>
				<verse number="3">人子歟、謂 以色列 長老云、主耶和華曰、爾來諮諏於我乎、主耶和華曰、我指己生而誓、不聽爾之諮諏、</verse>
				<verse number="4">人子歟、爾欲鞫之乎、鞫之、使知厥祖可惡之事、</verse>
				<verse number="5">又告之曰、主耶和華云、我選 以色列 之日、誓於 雅各 家之裔、見於 埃及 地、曰、我乃爾之上帝耶和華、</verse>
				<verse number="6">當日我與之誓、必導之出 埃及 、入我所選流乳與蜜之地、即諸地之美者、</verse>
				<verse number="7">我諭之曰、各棄爾目所慕可惡之物、勿以 埃及 之偶像、自染污衊、我乃耶和華、爾之上帝也、</verse>
				<verse number="8">惟彼違逆、而不聽我、不棄所慕可惡之物、不離 埃及 之偶像、故彼尚在 埃及 、我曰、必傾我怒、盡洩我忿於其身、</verse>
				<verse number="9">然為我名之故、別有施行、免我名見辱於其所處之國、因我顯見、導我民出 埃及 、彼目睹之也、</verse>
				<verse number="10">既出 埃及 、導至曠野、</verse>
				<verse number="11">以我典章賜之、以我律例教之、人若遵行、則緣之得生、</verse>
				<verse number="12">亦以我安息日賜之、在我與彼之間為徵、俾知我耶和華使之成聖、</verse>
				<verse number="13">惟 以色列 家在曠野、悖逆乎我、不循我典章、棄我律例、人若遵行、則緣之得生、且犯我安息日特甚、我則曰、必在曠野、傾我怒以滅之、</verse>
				<verse number="14">然為我名之故、別有施行、免我名見辱於列國、以其見我導之出也、</verse>
				<verse number="15">我復在野發誓、必不導之入我所賜流乳與蜜之地、即諸地之美者、</verse>
				<verse number="16">蓋彼棄我律例、違我典章、犯我安息日、狥欲於偶像、</verse>
				<verse number="17">然我目猶顧惜之、不加翦滅、不盡絕之於野、</verse>
				<verse number="18">我在曠野、諭其子女曰、勿循爾父之典章、勿從其律例、勿以其偶像自染污衊、</verse>
				<verse number="19">我乃耶和華、爾之上帝、當循我典章、遵我律例而行、</verse>
				<verse number="20">以我安息日為聖、為我與爾間之徵、俾知我乃耶和華、爾之上帝、</verse>
				<verse number="21">惟其子女背我、不循我典章、不從我律例、人若遵行、則緣之得生、且犯我安息日、我則曰、必在曠野傾我怒、盡洩我忿於其身、</verse>
				<verse number="22">然為我名之故、別有施行、免我名見辱於列國、以其見我導之出也、</verse>
				<verse number="23">且我在野發誓、必散之於列國、分之於異邦、</verse>
				<verse number="24">因其不遵我律例、違棄我典章、犯我安息日、注目厥父之偶像、</verse>
				<verse number="25">故我聽其從不善之典章、不能保生之律例、</verse>
				<verse number="26">於其獻祭、使初胎男子經火、任其自染污衊、致見殄滅、俾知我乃耶和華、○</verse>
				<verse number="27">人子歟、當謂 以色列 家曰、主耶和華云、爾之列祖褻瀆我、以其干罪於我、</verse>
				<verse number="28">我既導之入所誓賜之地、彼見高岡茂樹、遂乃獻祭、奉禮以激我怒、焚馨香、行灌奠、</verse>
				<verse number="29">我則謂之曰、爾所登之崇邱維何、故其崇邱、迄今稱為 巴麻 、</verse>
				<verse number="30">爾當告 以色列 家曰、主耶和華云、爾效列祖自染污衊、狥欲從其可惡之物乎、</verse>
				<verse number="31">爾奉禮物、使子經火、崇拜偶像、自染污衊、迄於今日乎、 以色列 家歟、我豈聽爾之諮諏乎、主耶和華曰、我指己生而誓、不聽爾之諮諏、</verse>
				<verse number="32">爾意欲效異邦、同於列國之族、服事木石、此意必不得成、</verse>
				<verse number="33">主耶和華曰、我指己生而誓、我必以能手奮臂、及傾洩之烈怒、為爾之王、</verse>
				<verse number="34">且以能手奮臂、及傾洩之烈怒、導爾出列國、集爾出所散之邦、</verse>
				<verse number="35">攜至諸國之曠野、在彼面鞫爾、</verse>
				<verse number="36">我鞫爾、如在 埃及 曠野鞫爾列祖、主耶和華言之矣、</verse>
				<verse number="37">我必使爾經於杖下、以歸我約所束、</verse>
				<verse number="38">凡違逆干罪於我者、必去之於爾中、導出所旅之邦、而不得歸 以色列 地、爾則知我乃耶和華、</verse>
				<verse number="39">以色列 家歟、主耶和華論爾云、往哉、各事其偶像、惟後必聽從我、不復以禮物及偶像、玷我聖名、</verse>
				<verse number="40">主耶和華曰、 以色列 全家、必於斯土、在我聖山、 以色列 地高岡、崇事乎我、在彼我必納之、索其祭品、與其初產、及諸聖物、</verse>
				<verse number="41">我導爾出列國、集爾出所散之邦時、必納爾如馨香、因爾而顯為聖、俾異邦目睹、</verse>
				<verse number="42">我既導爾入 以色列 地、昔所誓賜爾祖之國、爾必知我乃耶和華、</verse>
				<verse number="43">在彼爾將追憶所行自污之事、且緣所為諸惡、自怨自恨、</verse>
				<verse number="44">主耶和華曰、 以色列 家歟、我緣我名之故、不以爾所行之惡途、所為之邪慝待爾、則必知我乃耶和華、○</verse>
				<verse number="45">耶和華諭我曰、</verse>
				<verse number="46">人子歟、爾其面南、向南發言、對南郊之林而預言、</verse>
				<verse number="47">謂南林曰、宜聽耶和華言、主耶和華云、我必燃火於爾、盡焚爾木、或青或枯、其焰不滅、自南及北、灼炙眾面、</verse>
				<verse number="48">凡有血氣者、必知斯火為我耶和華所燃、不得撲滅、</verse>
				<verse number="49">我則曰、噫、主耶和華歟、人指我曰、彼非言譬語者乎、</verse>
			</chapter>
			<chapter number="21">
				<verse number="1">耶和華諭我曰、</verse>
				<verse number="2">人子歟、爾其面 耶路撒冷 、向聖所發言、對 以色列 地而預言、</verse>
				<verse number="3">告 以色列 地云、耶和華曰、我為爾敵、必拔刃出鞘、義者惡者、絕於爾中、</verse>
				<verse number="4">既欲絕義者惡者於爾中、我刃必出於鞘、擊凡有血氣者、自南至北、</verse>
				<verse number="5">凡有血氣者、必知我耶和華拔刃出鞘、不復韜之、</verse>
				<verse number="6">人子歟、爾其太息、腰斷痛苦而欷歔、令人目睹、</verse>
				<verse number="7">如彼問爾何為太息、必曰、因聞音耗、其事將至、使眾心怯、手疲志餒、膝弱如水、其事將至、其言必成、主耶和華言之矣、○</verse>
				<verse number="8">耶和華諭我曰、</verse>
				<verse number="9">人子歟、當預言曰、耶和華云、有刃有刃、既利且光、</verse>
				<verse number="10">其利便於行戮、磨光使若閃電、我儕其可喜樂乎、我子之杖、輕藐諸木、</verse>
				<verse number="11">磨礪使光、以便執用、既利且光、付於殺戮者之手、</verse>
				<verse number="12">人子歟、爾其呼喊號咷、因刃加於我民、擊 以色列 牧伯、彼及我民、咸付於刃、故當拊髀、</verse>
				<verse number="13">主耶和華曰、有試鍊焉、輕藐之杖、如歸烏有、將若之何、</verse>
				<verse number="14">人子歟、爾其預言而鼓掌、使刃再三行戮、此刃即重傷大人、入諸密室者、</verse>
				<verse number="15">我備怖人之刃、攻諸邑門、使眾心怯、增其窒礙、噫嘻、刃若閃電、其利便於行戮、</verse>
				<verse number="16">爾其集合向右、列陳向左、隨爾所向、</verse>
				<verse number="17">我亦鼓掌、以息我怒、我耶和華言之矣、○</verse>
				<verse number="18">耶和華諭我曰、</verse>
				<verse number="19">惟爾人子、當繪二途、使 巴比倫 王之刃由之而至、二途出於一地、又繪一手、置於向邑歧路之處、</verse>
				<verse number="20">所繪之途、一使刃至 亞捫 族之 拉巴 、一使刃至 猶大 之 耶路撒冷 堅城、</verse>
				<verse number="21">蓋 巴比倫 王、止於歧路卜之、搖以矢、問偶像、察牲肝、</verse>
				<verse number="22">右手得取 耶路撒冷 之兆、使設鎚以擊之、厥口孔張、大聲號呼、可行殺戮、發鎚攻門、築壘建臺、</verse>
				<verse number="23">惟有約誓者、以所卜為偽、然 巴比倫 王必使其罪見憶、致虜其眾、○</verse>
				<verse number="24">主耶和華曰、因爾使罪見憶、愆尤昭彰、諸行顯爾之惡、爾既見憶、必為其手所獲、</verse>
				<verse number="25">行惡重傷之 以色列 君乎、爾日屆矣、罰罪之期至矣、</verse>
				<verse number="26">主耶和華曰、去其冕、脫其冠、諸事變易、卑者升之、高者降之、</verse>
				<verse number="27">我必傾覆之、至再至三、所有者歸於無有、俟當得者至、則賜之焉、○</verse>
				<verse number="28">惟爾人子、當預言云、主耶和華論 亞捫 人、及其侮辱之言曰、有刃出鞘、磨光殺戮、猶如閃電、以行吞滅、</verse>
				<verse number="29">維時、卜者所見虛偽、為爾所占妄誕、使爾仆於重傷惡人之項、彼日屆矣、罰罪之期至矣、</verse>
				<verse number="30">爾其收刃入鞘、我必於爾受造之處、生長之地鞫爾、</verse>
				<verse number="31">傾我怒於爾、以我發忿之火吹及爾躬、付爾於殘忍善殺戮者之手、</verse>
				<verse number="32">爾為燃火之薪、爾血流於斯土、爾必不復見憶、我耶和華言之矣、</verse>
			</chapter>
			<chapter number="22">
				<verse number="1">耶和華諭我曰、</verse>
				<verse number="2">人子歟、此血邑、爾欲鞫之乎、鞫之、使知其可惡之事、</verse>
				<verse number="3">曰、主耶和華云、斯邑之中、流人之血、作諸偶像、自染污衊、其日邇矣、</verse>
				<verse number="4">爾流人血、自取罪戾、爾作偶像、自染污衊、爾之日伊邇、爾之年殆盡、故我使爾為列國所侮辱、為萬邦所姍笑、</verse>
				<verse number="5">爾名劣多亂者乎、遐邇之人、必譏笑爾、</verse>
				<verse number="6">以色列 牧伯、各奮其力、流血於爾中、</verse>
				<verse number="7">爾中有人輕視父母、虐遇賓旅、欺凌孤寡、</verse>
				<verse number="8">藐我聖物、犯我安息、</verse>
				<verse number="9">爾中有毀謗者、流人之血、有人食於山、行淫亂、</verse>
				<verse number="10">烝父繼室、辱因天癸而污之婦、</verse>
				<verse number="11">有行可憎於鄰妻、有穢亂子婦、有玷辱異母之姊妹、</verse>
				<verse number="12">受賄以流人血、貸金而取利息、行暴於鄰、得財無厭、而忘乎我、主耶和華言之矣、</verse>
				<verse number="13">因爾所得非義之利、及爾中所流之血、我則擊掌、</verse>
				<verse number="14">我處爾之日、爾心豈能忍受、爾手豈有力乎、我耶和華言之、亦必成之、</verse>
				<verse number="15">我必散爾於列國、分爾於異邦、消除爾之污衊、</verse>
				<verse number="16">爾必於異邦人前、身受侮辱、則知我乃耶和華、○</verse>
				<verse number="17">耶和華諭我曰、</verse>
				<verse number="18">人子歟、我視 以色列 家為渣滓、彼在爐中、若銅鐵錫鉛、為銀之渣滓、</verse>
				<verse number="19">主耶和華曰、因爾成為渣滓、我必集爾於 耶路撒冷 、</verse>
				<verse number="20">猶人集銀銅鐵鉛錫於爐、吹火以鎔之、如是我必震怒、發忿集爾、置於其中而鎔之、</verse>
				<verse number="21">我必集爾、以我烈怒之火、吹及爾身、鎔爾於其中、</verse>
				<verse number="22">猶鎔銀於爐中、爾鎔於其中、則知我耶和華傾怒於爾、○</verse>
				<verse number="23">耶和華諭我曰、</verse>
				<verse number="24">人子歟、當告斯土曰、爾乃不潔之地、震怒之日、甘霖不沛、</verse>
				<verse number="25">其中之先知結黨、若獅狂吼、攫而裂物、吞噬人靈、取其珍寶、以致邑中嫠婦眾多、</verse>
				<verse number="26">其祭司干我法律、污我聖物、不辨聖與不聖、不使人別潔與不潔、掩目不顧我之安息、致我見瀆於民中、</verse>
				<verse number="27">其中之牧伯、若狼攫而裂物、惟欲流血、殄滅人靈、以獲不義之利、</verse>
				<verse number="28">其先知以不堅之泥、為人塗垣、所見虛偽、所占妄誕、彼謂主耶和華言之、然耶和華未言也、</verse>
				<verse number="29">斯土之民、用強暴、行攘奪、騷擾貧乏、妄虐羇旅、</verse>
				<verse number="30">我於其中、欲覓一人、以築垣墉、為國立於缺處、在於我前、免我殲滅、而不可得、</verse>
				<verse number="31">故我傾怒於眾、以我發忿之火滅之、依其所為、報於其首、主耶和華言之矣、</verse>
			</chapter>
			<chapter number="23">
				<verse number="1">耶和華諭我曰、</verse>
				<verse number="2">人子歟、昔有二女、一母所生、</verse>
				<verse number="3">當其少年、在 埃及 行淫、為男擁抱、摩撫厥乳、</verse>
				<verse number="4">姊名 阿荷拉 、妹名 阿荷利巴 、俱歸於我、而生子女、 阿荷拉 即 撒瑪利亞 、 阿荷利巴 即 耶路撒冷 也、</verse>
				<verse number="5">阿荷拉 既歸我、乃行淫亂、戀其情人鄰邦 亞述 族、</verse>
				<verse number="6">彼衣紫衣、皆為方伯州牧、少壯可愛、乘馬而至、</verse>
				<verse number="7">婦與 亞述 俊男行淫、以其所戀愛者、及其偶像、自染污衊、</verse>
				<verse number="8">當其少年、在 埃及 行淫、為男玷污、摩撫厥乳、迄今未改、</verse>
				<verse number="9">故我付之於其情人 亞述 族手、</verse>
				<verse number="10">裸其身體、虜其子女、殺之以刃、加罰其身、使為話柄於眾婦中、</verse>
				<verse number="11">厥妹 阿荷利巴 見此、狥欲過於其姊、行淫較之尤甚、</verse>
				<verse number="12">戀愛鄰邦 亞述 人、方伯州牧、少壯可愛、盛服乘馬、</verse>
				<verse number="13">我見其被玷、姊妹俱行一途、</verse>
				<verse number="14">惟彼增其淫行、見 迦勒底 人像、繪於牆壁、塗以丹雘、</verse>
				<verse number="15">其腰束帶、冠巾下垂於後、容若牧伯、與 迦勒底 地所出之 巴比倫 人同、</verse>
				<verse number="16">婦見之、則生戀愛、遣使往 迦勒底 見之、</verse>
				<verse number="17">巴比倫 人至、登榻行淫、婦既被玷、則厭其人、</verse>
				<verse number="18">彼顯其淫行、露其身體、我則厭之、如厭其姊、</verse>
				<verse number="19">惟彼增其淫行、憶其少年、在 埃及 行淫、</verse>
				<verse number="20">戀其所懽、體壯若驢、精足若馬、</verse>
				<verse number="21">猶憶少年行淫、為 埃及 人擁抱、摩撫厥乳、○</verse>
				<verse number="22">阿荷利巴 乎、主耶和華曰、爾之情人、爾所厭者、我必興之以攻爾、四方集之以敵爾、</verse>
				<verse number="23">即 巴比倫 人、 迦勒底 眾、及 比割 書亞 哥亞 諸族、 亞述 人偕之、皆為方伯州牧、少壯可愛、有名議士、俱乘馬者、</verse>
				<verse number="24">彼必率軍旅、攜兵械、戰車運車、至而攻爾、執干盾、冠兜鍪、列陳圍爾、我將付鞫權於其手、依其律以鞫爾、</verse>
				<verse number="25">我必以忌嫉攻爾、彼將以盛怒待爾、加以劓刵、以刃殺爾遺民、虜爾子女、所有孑遺、焚之以火、</verse>
				<verse number="26">褫爾衣裳、奪爾珍寶、</verse>
				<verse number="27">如是、我必止爾邪欲、及爾淫行、即在 埃及 所習者、俾爾不舉目望之、不復記憶 埃及 、</verse>
				<verse number="28">主耶和華曰、爾所憾所厭者、我必付爾於其手、</verse>
				<verse number="29">彼必以恨待爾、奪爾貨財、使爾裸體、顯爾邪慝淫行之醜、</verse>
				<verse number="30">爾遭斯事、因爾狥欲、從異邦人、為其偶像所玷、</verse>
				<verse number="31">爾行爾姊之途、我必以其爵付於爾手、</verse>
				<verse number="32">主耶和華曰、爾姊之爵、既深且巨、所盛既多、爾必飲之、為人輕慢姍笑、</verse>
				<verse number="33">爾姊 撒瑪利亞 之爵、盛以駭愕淒涼、爾必滿飲、沈醉憂傷、</verse>
				<verse number="34">爾必飲之、吸之務盡、嚙爵之碎、搔裂己乳、主耶和華言之矣、</verse>
				<verse number="35">主耶和華曰、因爾遺忘我、背棄我、必負爾邪欲淫行之罪、○</verse>
				<verse number="36">耶和華諭我曰、人子歟、爾欲鞫 阿荷拉 阿荷利巴 乎、若鞫之、則以其可惡之事告之、</verse>
				<verse number="37">彼行淫、手染血、狥欲於偶像、使其為我而生之男經火、而奉獻之、至於殄滅、</verse>
				<verse number="38">更有逆我之事、同日污我聖所、犯我安息、</verse>
				<verse number="39">既殺子女、獻於偶像、當日入我聖所而污之、於我室中、所行若是、</verse>
				<verse number="40">且遣使往遠方、招人詣爾、既至、爾則澡身畫眉、妝以首飾、</verse>
				<verse number="41">坐於華牀、設几其前、以我芳品膏油、置於其上、</verse>
				<verse number="42">斯眾安逸、喧譁聞於其中、亦自曠野、攜庸人及沈湎者至、為二婦著釧於手、戴冕於首、</verse>
				<verse number="43">我曰、行淫已久之婦、與眾彼此行淫、</verse>
				<verse number="44">眾入其所、如入妓所、就二淫婦、 阿荷拉 、 阿荷利巴 、</verse>
				<verse number="45">義人必鞫之、如鞫淫婦、與流血之婦然、以彼誠為淫婦、其手染血也、</verse>
				<verse number="46">主耶和華曰、我必率眾攻之、俾其播蕩而被刦、</verse>
				<verse number="47">眾必擊之以石、殺之以刃、戮其子女、焚其第宅、</verse>
				<verse number="48">如是、必止淫行於斯土、以訓眾女、不效爾之行淫、</verse>
				<verse number="49">人必報爾之邪淫、爾必負拜偶之罪、俾知我乃主耶和華、</verse>
			</chapter>
			<chapter number="24">
				<verse number="1">九年十月十日、耶和華諭我曰、</verse>
				<verse number="2">人子歟、其記錄是日、是日 巴比倫 王逼近 耶路撒冷 、</verse>
				<verse number="3">當為悖逆之家設譬曰、主耶和華云、置鼎於火、傾水於中、</verse>
				<verse number="4">集肉投鼎、即肉塊之佳者、若腿若肩、充以所選之骨、</verse>
				<verse number="5">取其美羊、積薪鼎下、令水盛沸、以煮其骨於中、○</verse>
				<verse number="6">主耶和華曰、禍哉血邑、生銹之鼎、厥誘未去、其中之肉、逐一取出、毋庸掣籤得之、</verse>
				<verse number="7">其中有血、流於光磐之上、不傾於地、為土所掩、</verse>
				<verse number="8">彼之流血磐上、不掩於土、乃我使然、致我震怒、而行報復、</verse>
				<verse number="9">主耶和華曰、禍哉血邑、我必堆積多薪、</verse>
				<verse number="10">其來積薪、使火炎炎、肉爛湯濃、骨亦焦焉、</verse>
				<verse number="11">厥鼎既空、置於火上而炙之、焚燒其銅、以銷厥污、而滅其銹、</verse>
				<verse number="12">斯邑勞力致疲、其銹仍未滌除、必炙以火、</verse>
				<verse number="13">爾污而淫、我欲潔爾、爾不受潔、故爾污不得滌除、迨我怒息、</verse>
				<verse number="14">我耶和華言之、亦必成之、不食言、不回志、不加矜憫、人必依爾所行而鞫爾、主耶和華言之矣、○</verse>
				<verse number="15">耶和華諭我曰、</verse>
				<verse number="16">人子歟、爾目所慕者、我必猝然去之、爾勿悲、勿哭、勿下淚、</verse>
				<verse number="17">爾欷歔、勿揚聲、勿為死者治喪、首仍束巾、足仍著履、勿掩爾口、勿食人之所供、</verse>
				<verse number="18">我朝與民言、夕而妻死、詰朝、我循命而行、</verse>
				<verse number="19">民問我曰、爾之所為、與我何與、請以告我、</verse>
				<verse number="20">我對曰、耶和華曾諭我云、</verse>
				<verse number="21">爾當謂 以色列 家曰、主耶和華云、我之聖所、爾以為榮、爾目所慕、爾心所惜者、我必使之為污、爾所遺之子女、必隕於刃、</verse>
				<verse number="22">彼所為者、爾必為之、不掩爾口、不食人之所供、</verse>
				<verse number="23">首仍束巾、足仍著履、不悲不哭、在爾罪中、漸即消亡、相嚮而歎、</verse>
				<verse number="24">以西結 為爾兆、爾必依其所為而為之、斯事既至、爾則知我乃主耶和華也、○</verse>
				<verse number="25">人子歟、我去斯民所恃之力、所悅之榮、及目所欲、與心所愛之子女、</verse>
				<verse number="26">是日得脫者、豈不詣爾、俾爾聞之乎、</verse>
				<verse number="27">當日爾口乃啟、與得脫者言、不復緘默、如是為眾之兆、使知我乃耶和華、</verse>
			</chapter>
			<chapter number="25">
				<verse number="1">耶和華諭我曰、</verse>
				<verse number="2">人子歟、其面 亞捫 族而預言、</verse>
				<verse number="3">曰、爾 亞捫 族、宜聽主耶和華之言、主耶和華曰、昔我聖所玷污、 以色列 地荒蕪、 猶大 家被虜、爾則曰、嘻嘻、</verse>
				<verse number="4">我必以爾付於東方人為業、彼必建營、居於爾中、食爾果、飲爾乳、</verse>
				<verse number="5">我必使 拉巴 為駝廄、 亞捫 地為羊偃臥之所、爾則知我乃耶和華、</verse>
				<verse number="6">主耶和華曰、因爾向 以色列 地鼓掌頓足、滿心蔑視、欣喜不勝、</verse>
				<verse number="7">我必伸手於爾、付爾於異邦、為彼所虜掠、絕爾於萬族、滅爾於列國、爾則知我乃耶和華、○</verse>
				<verse number="8">主耶和華曰、 摩押 與 西珥 云、 猶大 同於異邦、</verse>
				<verse number="9">故我必破 摩押 邊邑、即其國中之榮、 伯耶西末 、 巴力免 、 基列亭 、</verse>
				<verse number="10">倂 亞捫 族、付於東方人為業、致 亞捫 人不復見憶於列邦、</verse>
				<verse number="11">亦必行鞫於 摩押 、使知我乃耶和華、○</verse>
				<verse number="12">主耶和華曰、 以東 行報復於 猶大 家、因報復而干大罪、</verse>
				<verse number="13">故我必伸手於 以東 、絕其人畜、使之荒涼、自 提幔 至於 底但 、其人俱隕於刃、</verse>
				<verse number="14">假我民 以色列 之手、依我烈怒大忿、行報復於 以東 、使知我之報復、主耶和華言之矣、○</verse>
				<verse number="15">主耶和華曰、 非利士 人心存蔑視、而行報復、從其永憾、圖滅我民、</verse>
				<verse number="16">故主耶和華曰、我必伸手於 非利士 人、絕 基利提 族、滅海濱之遺民、</verse>
				<verse number="17">大施報復、怒而譴之、我行報復、彼則知我乃耶和華、</verse>
			</chapter>
			<chapter number="26">
				<verse number="1">十一年月朔、耶和華諭我曰、</verse>
				<verse number="2">人子歟、 推羅 人論 耶路撒冷 曰、嘻嘻、眾民之門已破、皆歸於我、彼既荒涼、我必恢廓、</verse>
				<verse number="3">故主耶和華曰、 推羅 乎、我為爾敵、必使多國攻爾、若海浪之衝激、</verse>
				<verse number="4">毀 推羅 之城垣、摧其戍樓、去其塵埃、使為光潔之磐、</verse>
				<verse number="5">而成海中曬網之所、為諸民所虜掠、主耶和華曰、我言之矣、</verse>
				<verse number="6">彼之屬邑、在平原者、必滅於刃、俾知我乃耶和華、</verse>
				<verse number="7">主耶和華曰、我將使諸王之王、 巴比倫 王 尼布甲尼撒 、來自北方、率其車馬騎兵、軍旅民眾、以攻 推羅 、</verse>
				<verse number="8">平原屬邑、必滅於刃、建臺築壘、連盾以攻爾、</verse>
				<verse number="9">設鎚衝城垣、以斧毀戍樓、</verse>
				<verse number="10">因馬之多、塵土蔽邑、敵入邑門、如入城缺、是時、因騎兵戰車運車之行聲、城垣震動、</verse>
				<verse number="11">使其馬足躪爾逵衢、以刃戮爾人民、爾之堅柱、必仆於地、</verse>
				<verse number="12">刦爾珍寶、奪爾貨財、毀爾城垣、壞爾華屋、木石塵土、俱投水中、</verse>
				<verse number="13">我必息爾謳歌之聲、不復聞爾琴瑟之音、</verse>
				<verse number="14">使爾成為光潔之磐、曬網之所、不復建之、主耶和華曰、我耶和華言之矣、○</verse>
				<verse number="15">主耶和華謂 推羅 曰、爾傾圮時、傷者呻吟、殺戮行於爾中、諸島聞之、豈不震動乎、</verse>
				<verse number="16">海濱君王、將下其位、解其朝服、去其繡衣、遍體戰慄、而坐於地、恐懼不已、為爾驚駭、</verse>
				<verse number="17">作哀歌云、有名之邑、鞏建海中、為航海者所居、凡寓彼者、無不懾伏、奚傾圮乎、</verse>
				<verse number="18">爾傾圮時、羣島戰慄、海中諸島、見爾滅亡、靡不駭愕、</verse>
				<verse number="19">主耶和華曰、我使爾荒蕪、若無居人之邑、使深淵沒爾、大水淹爾、</verse>
				<verse number="20">其時、我必使爾與下陰府之人、詣彼古昔之民、居於地之深處、久為荒寂之所、不復有人居於爾中、爾於生人之地、不再獲榮、</verse>
				<verse number="21">我必使爾滅沒、永不復振、人雖索爾、而不之見、主耶和華言之矣、</verse>
			</chapter>
			<chapter number="27">
				<verse number="1">耶和華諭我曰、</verse>
				<verse number="2">人子歟、爾其為 推羅 作哀歌、</verse>
				<verse number="3">告之云、爾居海門、與羣島之民貿易、主耶和華曰、 推羅 歟、爾曾自謂、我乃完美、</verse>
				<verse number="4">爾之四境、在於海中、建造爾者、成爾華美、</verse>
				<verse number="5">如舟以 示尼珥 松為板、以 利巴嫩 香柏為檣、</verse>
				<verse number="6">以 巴珊 橡樹為櫂、以 基提 島之黃楊為蓋板、飾以象牙、</verse>
				<verse number="7">以 埃及 文繡之枲布為帆為旂、以 以利沙 島藍紫之布為幬、</verse>
				<verse number="8">西頓 亞發 居民、為爾舟子、 推羅 乎、爾之哲人、為爾鄉導、</verse>
				<verse number="9">迦巴勒 之耆老、與其達人、彌爾舟隙、海舶及其舟人、通商於爾中、</verse>
				<verse number="10">波斯路德弗 人、在爾行伍、為爾戰士、於爾邑中、懸干及冑、顯爾華美、</verse>
				<verse number="11">亞發 人與爾軍旅、環爾城垣、勇士守爾戍樓、城上四周懸干、成爾華美、</verse>
				<verse number="12">因爾富有、 他施 與爾通商、以銀鐵錫鉛、易爾貨品、</verse>
				<verse number="13">雅完土巴米設 與爾通商、販鬻人口、及銅器、易爾貨品、</verse>
				<verse number="14">陀迦瑪 族以馬戰馬與騾、易爾貨品、</verse>
				<verse number="15">底但 人與爾貿易、諸島與爾通商、以象牙烏木易爾貨品、</verse>
				<verse number="16">因爾製造甚多、 亞蘭 與爾通商、以碧玉紫布、文繡細枲、珊瑚紅玉、易爾貨品、</verse>
				<verse number="17">猶大 以色列 地、與爾貿易、以 米匿 之麥、及餅蜜油乳香、易爾貨品、</verse>
				<verse number="18">因爾製造甚多、貨財豐盛、 大馬色 以 黑本 之酒、白羊之毛、與爾貿易、</verse>
				<verse number="19">威但 與 雅完 、以線易爾貨品、中有光鐵、肉桂菖蒲、</verse>
				<verse number="20">底但 以被馬之繢罽、與爾貿易、</verse>
				<verse number="21">亞拉伯 及 基達 牧伯、與爾通商、以羔羊、牡綿羊、及山羊、與爾貿易、</verse>
				<verse number="22">示巴 拉瑪 商賈、與爾通商、以上等之香品、寶玉及金、易爾貨品、</verse>
				<verse number="23">哈蘭 干尼 伊甸 、及 示巴 亞述 基抹 商賈、與爾通商、</verse>
				<verse number="24">彼以上等貨品、紫衣文繡、盛以香柏之匱、繫以繩索、與爾貿易、</verse>
				<verse number="25">他施 諸舟、為爾載物、爾則豐富、大得尊榮於海中、</verse>
				<verse number="26">爾之舟子引爾於大水、東風破爾於海中、</verse>
				<verse number="27">爾淪亡之日、爾之豐富、貨財品物、為舟子者、為鄉導者、彌舟隙者、商賈戰士、以及爾中民眾、俱溺於海、</verse>
				<verse number="28">鄉導呼號、波濤澎湃、</verse>
				<verse number="29">凡撥櫂者、舟子鄉導、必去舟而立於岸、</verse>
				<verse number="30">為爾痛哭、其聲遠聞、蒙塵於首、輾轉於灰、</verse>
				<verse number="31">為爾自髠、以麻束腰、痛心哭泣、備極悲哀、</verse>
				<verse number="32">為爾號咷、必作哀歌、哭曰、 推羅 寂寞於海、孰與之比擬乎、</verse>
				<verse number="33">爾之貨品、自海而出、使多國充足、因爾財物豐盛、俾地上列王富饒、</verse>
				<verse number="34">爾破壞於海之深處、財物民眾、與爾偕沈、</verse>
				<verse number="35">海島居民、為爾駭異、其王恐懼、憂形於色、</verse>
				<verse number="36">列邦商賈、咸為嗤笑、爾歸滅沒、永不復振、</verse>
			</chapter>
			<chapter number="28">
				<verse number="1">耶和華諭我曰、</verse>
				<verse number="2">人子歟、當謂 推羅 君曰、主耶和華云、爾心驕泰、自謂我為上帝、坐上帝之位於海中、居心同乎上帝、爾仍為人、非上帝也、</verse>
				<verse number="3">爾智過於 但以理 、無所隱於汝、</verse>
				<verse number="4">以爾智慧明哲、而得貨財、藏金銀於府庫、</verse>
				<verse number="5">以大智暨貿易、增益富厚、因而中心驕泰、</verse>
				<verse number="6">故主耶和華曰、因爾居心同乎上帝、</verse>
				<verse number="7">我必使異邦人、即列國之強暴者至、彼必拔刃、毀爾智慧之美、污衊爾之榮光、</verse>
				<verse number="8">使爾陷於坎阱、如被戮者沒於海中、</verse>
				<verse number="9">爾豈得謂殺爾者曰、我為上帝乎、爾在戕爾者之手、則為人、非上帝矣、</verse>
				<verse number="10">爾必死於外人之手、與未受割者同、主耶和華曰、我言之矣、○</verse>
				<verse number="11">耶和華諭我曰、</verse>
				<verse number="12">人子歟、當為 推羅 王作哀歌、謂之曰、主耶和華云、爾純全如玉印、智慧充足、美麗完備、</verse>
				<verse number="13">爾居於 伊甸 上帝囿、以珍寶為飾、即瑪瑙、淡黃玉、金鋼石、水蒼玉、碧玉、璧玉、藍玉、青玉、葱珩、及金、爾受造之日、鼗簫兼備、</verse>
				<verse number="14">爾為基路伯、展翼以覆庇、我置爾於上帝聖山、遊於光輝寶玉之間、</verse>
				<verse number="15">爾自受造之日、所為完全、迨著爾之不義、</verse>
				<verse number="16">爾因貿易之盛、遂行強暴、而干罪戾、我則視爾為污、逐爾出上帝之山、展翼之基路伯乎、我滅爾於光輝寶玉之間、</verse>
				<verse number="17">爾因美麗、中心驕泰、爾之榮光、敗爾智慧、我必仆爾於地、置爾於列王前、為其目睹、</verse>
				<verse number="18">爾罪眾多、貿易不公、污爾聖所、故我使火出自爾中、滅爾成灰於地、俾眾目睹、</verse>
				<verse number="19">列邦素識爾者、咸為駭異、爾歸滅沒、永不復振、○</verse>
				<verse number="20">耶和華諭我曰、</verse>
				<verse number="21">人子歟、其面 西頓 而預言、</verse>
				<verse number="22">曰、主耶和華云、 西頓 乎、我為爾敵、必得榮於爾中、我既行鞫於爾、顯己為聖、眾則知我乃耶和華、</verse>
				<verse number="23">我必使疫與血、遍爾逵衢、傷者仆於其中、鋒刃四周臨之、則知我乃耶和華、</verse>
				<verse number="24">昔 以色列 家、為四周列國所藐視、刺之如棘、傷之如莿、後不復有、則知我乃主耶和華、○</verse>
				<verse number="25">主耶和華曰、我集 以色列 家自所散至之民中、顯己為聖、使列邦目睹、彼必居於故土、即我所賜我僕 雅各 之地、</verse>
				<verse number="26">彼安居於其中、我既行鞫於四方藐視之者、彼必建第宅、栽葡萄園、宴然居處、則知我乃耶和華、彼之上帝也、</verse>
			</chapter>
			<chapter number="29">
				<verse number="1">十年十月十二日、耶和華諭我曰、</verse>
				<verse number="2">人子歟、其面 埃及 王 法老 、及 埃及 四境而預言曰、</verse>
				<verse number="3">主耶和華云、 埃及 王 法老 乎、我為爾敵、爾乃巨鱷、臥於河中、自謂河為我有、我為己造之、</verse>
				<verse number="4">我必以鈎貫爾之頰、使河中之魚、附於爾鱗、曳爾及附鱗之魚、俱出於河、</verse>
				<verse number="5">擲爾及爾河中之魚於野、仆於田間、不集不斂、必付爾於地之走獸、天之飛鳥、為其所食、</verse>
				<verse number="6">埃及 居民、則知我乃耶和華、蓋 埃及 人、為 以色列 家所恃之葦杖、</verse>
				<verse number="7">彼執爾於手、爾則斷折、致傷其肩、彼倚爾時、爾則斷折、致閃其腰、</verse>
				<verse number="8">故主耶和華曰、我必使刃臨爾、絕爾人畜、</verse>
				<verse number="9">因 埃及 王自謂、河為我有、乃我所造、 埃及 地必淒涼荒廢、則知我乃耶和華、</verse>
				<verse number="10">我乃敵爾、及爾諸河、必使 埃及 地荒廢淒涼、自 密奪 至 色弗尼 、延及 古實 界、</verse>
				<verse number="11">人足不履之、獸蹄不經之、無人居處、歷四十年、</verse>
				<verse number="12">我必使 埃及 地荒蕪、列於荒蕪之國、其邑毀壞、列於毀壞之邑、歷四十年、使 埃及 人散於異邦、分於列國、</verse>
				<verse number="13">主耶和華曰、越四十年、我必集 埃及 人、使離分散而至之民、</verse>
				<verse number="14">反其俘囚、俾歸 巴忒羅 地、乃其故土、在彼為卑微之邦、</verse>
				<verse number="15">即列國中之至卑者、不復振興、超越諸邦、我必減其人數、俾其不再統轄諸國、</verse>
				<verse number="16">不復為 以色列 家所賴、 以色列 家若仰望之、必憶其罪、而知我乃主耶和華、○</verse>
				<verse number="17">二十七年正月朔、耶和華諭我曰、</verse>
				<verse number="18">人子歟、 巴比倫 王 尼布甲尼撒 、遣師以攻 推羅 、乃為大役、故皆髠首破肩、而王及軍旅、未得攻 推羅 之犒勞、</verse>
				<verse number="19">故主耶和華曰、我必以 埃及 地、賜 巴比倫 王 尼布甲尼撒 、彼必虜其庶民、掠其財物、奪其所獲、以犒其軍、</verse>
				<verse number="20">彼為我供役、我以 埃及 地賜之、以為賞勞、主耶和華言之矣、○</verse>
				<verse number="21">是時、我必使 以色列 家萌一角、俾爾啟口於其中、彼則知我乃耶和華、</verse>
			</chapter>
			<chapter number="30">
				<verse number="1">耶和華諭我曰、</verse>
				<verse number="2">人子歟、爾其預言曰、主耶和華云、爾其號咷曰、哀哉斯日、</verse>
				<verse number="3">其日伊邇、耶和華之日將屆、乃密雲之日、異邦之期、</verse>
				<verse number="4">鋒刃必臨於 埃及 、其人被殺而仆、 古實 慘怛、民眾被虜、基址傾毀、</verse>
				<verse number="5">古實 、 弗 、 路德 、與雜族之人、及 古巴 與同盟國之眾、偕亡於刃、○</verse>
				<verse number="6">耶和華曰、扶持 埃及 者必蹶、 埃及 恃力之高傲必降、自 密奪 至 色弗尼 、俱仆於刃、主耶和華言之矣、</verse>
				<verse number="7">彼必荒蕪、列於荒蕪之國、其邑毀壞、列於毀壞之邑、</verse>
				<verse number="8">我燃火於 埃及 、殲滅凡助之者、彼則知我乃耶和華、</verse>
				<verse number="9">是日我必遣使駕舟、令安居之 古實 人震驚、加以慘怛、同於 埃及 遘災之日、其事伊邇、○</verse>
				<verse number="10">主耶和華曰、我必藉 巴比倫 王 尼布甲尼撒 之手、滅絕 埃及 之眾、</verse>
				<verse number="11">彼必率其民眾、即列邦之強暴者、入滅斯土、拔刃以攻 埃及 、被殺者遍於其地、</verse>
				<verse number="12">我必涸其諸河、鬻其地於惡人之手、亦藉外人之手、荒蕪其地、滅其所有、我耶和華言之矣、○</verse>
				<verse number="13">主耶和華曰、我必毀其偶像、絕其神像於 挪弗 、 埃及 不復有君、其地震驚、我使之然、</verse>
				<verse number="14">我必荒蕪 巴忒羅 、燃火於 瑣安 、行鞫於 挪 、</verse>
				<verse number="15">傾我怒於 訓 、即 埃及 之保障、滅絕 挪 眾、</verse>
				<verse number="16">燃火於 埃及 、 訓 民慘怛、 挪 邑破壞、 挪弗 日遭敵害、</verse>
				<verse number="17">亞文比伯實 之少者、必仆於刃、邑民被虜、</verse>
				<verse number="18">我於 答比匿 、折 埃及 之軛、止其恃力之高傲、斯時日光斂曜、密雲覆邑子女被虜、</verse>
				<verse number="19">如是行鞫於 埃及 、彼則知我乃耶和華、○</verse>
				<verse number="20">十一年正月七日、耶和華諭我曰、</verse>
				<verse number="21">人子歟、我已折 埃及 王 法老 之肱、不裹其傷、不敷以藥、不纏以布、俾其無力執刃、</verse>
				<verse number="22">故主耶和華曰、我與 埃及 王 法老 為敵、必折其二肱、健者傷者、今並折之、使刃墮於其手、</verse>
				<verse number="23">俾 埃及 人散於列國、分於異邦、</verse>
				<verse number="24">堅 巴比倫 王之肱、付我刃於其手、折 法老 之肱、使呻吟於其前、若人受重傷然、</verse>
				<verse number="25">我必輔 巴比倫 王之肱、使 法老 之肱下垂、既以我刃付 巴比倫 王手、使舉而擊 埃及 國、則知我乃耶和華、</verse>
				<verse number="26">我必使 埃及 人散於列國、分於異邦、俾知我乃耶和華、</verse>
			</chapter>
			<chapter number="31">
				<verse number="1">十一年三月朔、耶和華諭我曰、</verse>
				<verse number="2">人子歟、當語 埃及 王 法老 、及其眾曰、爾之為大、孰可比擬、</verse>
				<verse number="3">前者 亞述 王、為 利巴嫩 之香柏、枝柯繁美、其蔭濃密、其榦崇高、其杪入雲、</verse>
				<verse number="4">有水養之、有淵長之、支流四出、灌溉田間諸木、</verse>
				<verse number="5">惟此香柏、超於田間諸木、因得水澤、生枝既繁、發條且長、</verse>
				<verse number="6">飛鳥結巢於其枝、野獸生子於其下、大國之民、居於其蔭、</verse>
				<verse number="7">根盤水濱、故榦巨枝長、其形榮美、</verse>
				<verse number="8">上帝囿之香柏、不能蔽之、松樹不及其枝、楓樹不及其柯、上帝囿中諸木、不得與之媲美、</verse>
				<verse number="9">我使其枝繁盛、因而榮美、致上帝囿 伊甸 諸木、咸嫉妒之、</verse>
				<verse number="10">主耶和華曰、因其崇高、其杪入雲、心志驕泰、</verse>
				<verse number="11">我必付於列國強者之手、彼必處之、因其邪惡、我已逐之、</verse>
				<verse number="12">列國強暴之外人、斫而去之、其枝墜於陵谷、其柯折於溪濱、天下萬民、離其蔭庇而去、</verse>
				<verse number="13">飛鳥棲其榦上、野獸伏其枝間、</verse>
				<verse number="14">使水濱諸木、不誇其崇高、其杪不入雲中、得灌溉之強者、不復聳立、俱必死亡、偃於下土、至歸墓之人中、○</verse>
				<verse number="15">主耶和華曰、彼下陰府之日、我令人為之哀悼、我使深淵閉塞、河流息、大水涸、俾 利巴嫩 為之顦顇、田野諸木因之衰殘、</verse>
				<verse number="16">我擲之於陰府、與歸墓者相偕、列國聞其下墜之聲、靡不震動、 伊甸 諸木、 利巴嫩 之佳樹、凡得灌溉者、咸受慰於地之深處、</verse>
				<verse number="17">彼眾素為其臂、於列國中居其蔭下、偕之歸於陰府、至戮於刃者之所、○</verse>
				<verse number="18">爾之榮耀威嚴、 伊甸 諸木、孰可比擬、然必偕同 伊甸 諸木、下墜地之深處、爾必偃於未受割、而戮於刃者之中、 法老 及其民眾若此、主耶和華言之矣、</verse>
			</chapter>
			<chapter number="32">
				<verse number="1">十二年十二月朔、耶和華諭我曰、</verse>
				<verse number="2">人子歟、當為 埃及 王 法老 作哀歌、謂曰、爾於列國中、昔若壯獅、今若海中之鱷、衝突於爾河、以足攪水、使河渾濁、</verse>
				<verse number="3">主耶和華曰、我必率多國之眾、張我罟以網爾、曳爾而上、</verse>
				<verse number="4">委爾於地、擲爾於野、使空中諸鳥、棲於爾上、全地之獸、食爾而飽、</verse>
				<verse number="5">以爾肉置於山、以爾身填於谷、</verse>
				<verse number="6">以爾血灌爾游泳之地、延及諸山、充乎谿澗、</verse>
				<verse number="7">我滅爾時、必蔽諸天、使星昏暗、以雲掩日、令月無光、</verse>
				<verse number="8">我使天之輝光昏暗、布晦冥於爾地、主耶和華言之矣、</verse>
				<verse number="9">我以爾之敗亡、加於爾所未識之國、則擾多民之心、</verse>
				<verse number="10">諸民為爾駭愕、其王於我揮刃之日、為爾戰慄不已、當爾顚仆之日、眾必顧其生命、時切恐惶、</verse>
				<verse number="11">主耶和華曰、 巴比倫 王之刃必及爾、</verse>
				<verse number="12">我必使爾眾仆於武士之刃、彼乃列國之強暴、必滅 埃及 之驕泰、殲其民眾、</verse>
				<verse number="13">我必屠其河濱羣畜、人足獸蹄、不復渾濁其水、</verse>
				<verse number="14">使水澄清、河流若油、主耶和華言之矣、</verse>
				<verse number="15">我使 埃及 荒蕪淒涼、絕其所盈、滅其居民、彼則知我乃耶和華、</verse>
				<verse number="16">主耶和華曰、是乃哀歌、列邦諸女、必為 埃及 、與其民眾、以此悼之、○</verse>
				<verse number="17">十二年望日、耶和華諭我曰、</verse>
				<verse number="18">人子歟、當為 埃及 民眾哀悼、且與名邦之女、陷之於地之深處、與入墓之人相偕、</verse>
				<verse number="19">曰、爾美於誰、其下而與未受割者並列、</verse>
				<verse number="20">彼必仆於為刃所戮者之中、刃已出鞘、當曳彼及其眾而去、</verse>
				<verse number="21">武士之強者、必自陰府、與彼及助之者言曰、未受割而戮於刃者、亦下此而靜臥焉、</verse>
				<verse number="22">亞述 及其民眾在此、俱被戮而仆於刃者、其塚遍於四周、</verse>
				<verse number="23">斯塚列於深坑、其眾環之、生時令人恐懼、今被戮而仆於刃、</verse>
				<verse number="24">以攔 在此、其眾環於其塚、乃被戮而仆於刃、未受割而入地之深處者、生時令人恐懼、今與入墓之人、同蒙羞恥、</verse>
				<verse number="25">彼及其眾之牀、設於被戮者中、其塚遍於四周、皆未受割而戮於刃者、生時令人恐懼、今與入墓之人、同蒙羞恥、 以攔 列於被戮者中、</verse>
				<verse number="26">米設 土巴 及其民眾在此、其塚遍於四周、皆未受割而戮於刃者、以其生時令人恐懼也、</verse>
				<verse number="27">未受割之勇士、下於陰府、攜其軍械、首枕刀劍、白骨負罪、 米設 土巴 必不與之同臥、以其生時為武士所懼也、</verse>
				<verse number="28">爾必折於未受割者之中、與戮於刃者同臥、</verse>
				<verse number="29">以東 及其君王牧伯在此、昔雖剛強、今與戮於刃者並列、彼與未受割而入墓者同臥、</verse>
				<verse number="30">北方諸王、及 西頓 民眾在此、彼與被戮者偕下、昔雖剛強、使人恐懼、今蒙羞恥、彼未受割、與戮於刃者同臥、且與入墓之人、同負羞辱、</verse>
				<verse number="31">法老 及其軍旅、俱戮於刃、目擊彼眾、則受慰藉、主耶和華言之矣、</verse>
				<verse number="32">法老 在生人之地、令人恐懼、我使之然、彼及軍旅、必與未受割、而戮於刃者同列、主耶和華言之矣、</verse>
			</chapter>
			<chapter number="33">
				<verse number="1">耶和華諭我曰、</verse>
				<verse number="2">人子歟、謂爾民族曰、我若使刃臨於一邦、是邦之民、簡其中一人、立為戍卒、</verse>
				<verse number="3">彼見刃將至、吹角以警民、</verse>
				<verse number="4">凡聞角聲、不受警戒、刃至而殺之、其血必歸於己首、</verse>
				<verse number="5">既聞角聲、不受警戒、其血必歸於己、若受警戒、則得自救其命、</verse>
				<verse number="6">如戍卒見刃將至、不吹角以警民、刃至而殺人、其人死於其罪、而我必索其血於戍卒、</verse>
				<verse number="7">人子歟、我立爾為 以色列 家之戍卒、其聽我口所言、為我警之、</verse>
				<verse number="8">我語惡人曰、惡者乎、爾必死、如爾不警之、使離其道、惡人必死於其罪、而我必索其血於爾、</verse>
				<verse number="9">如爾警惡人、使離其道、彼不轉而離之、必死於其罪、惟爾得救己命、○</verse>
				<verse number="10">人子歟、謂 以色列 家云、爾曰、我儕任愆尤、負罪戾、漸即消亡、何能生存、</verse>
				<verse number="11">爾告之曰、主耶和華云、我指己生而誓、惡人死亡、我所不悅、惟悅惡人轉離其道、而得生存、 以色列 家乎、爾其回轉、回轉、離爾惡途、何為自取死亡、</verse>
				<verse number="12">人子歟、謂爾民族曰、義人干罪之日、其義不能救之、惡人去惡之日、其惡不能隕之、義人干罪之日、不能藉其義而得生、</verse>
				<verse number="13">我謂義人必生、如彼自恃其義而行惡、則其義行、俱不見憶、必死於其所犯之罪、</verse>
				<verse number="14">我若謂惡人曰、爾必死、而彼轉離其惡、循法合理、</verse>
				<verse number="15">反所受之質、償所刦之物、遵行生命之典章、不復為惡、則必得生、不致死亡、</verse>
				<verse number="16">彼所犯之罪、俱不見憶、彼既循法合理、則必得生、</verse>
				<verse number="17">惟爾民族曰、主道不公、實彼之道不公也、</verse>
				<verse number="18">義人轉離其義而行惡、必死於其中、</verse>
				<verse number="19">惡人轉離其惡、循法合理、則因之而得生、</verse>
				<verse number="20">惟爾曰、主道不公、 以色列 家乎、我必各依所行而鞫爾、○</verse>
				<verse number="21">我儕被虜之十二年、十月五日、有一自 耶路撒冷 逃逸者、詣我曰、城陷矣、</verse>
				<verse number="22">逃逸者未至之前夕、耶和華感我、而啟我口、詰朝逃逸者至、我口則啟、不復緘默、</verse>
				<verse number="23">耶和華諭我曰、</verse>
				<verse number="24">人子歟、居於 以色列 地、荒蕪之處者曰、 亞伯拉罕 僅一人耳、而得斯土、我儕既眾、必得斯土為業、</verse>
				<verse number="25">故當告之曰、主耶和華云、肉尚有血、爾曹食之、瞻爾偶像、流人之血、豈得據有斯土乎、</verse>
				<verse number="26">爾恃鋒刃、作可惡之事、互玷鄰妻、豈得據有斯土乎、</verse>
				<verse number="27">當告之曰、主耶和華云、我指己生而誓、居荒蕪之處者、必仆於刃、居田野者、我必付之於獸噬之、居保障及巖穴者、必斃於疫癘、</verse>
				<verse number="28">我必使斯土荒涼、令人駭異、俾其恃力之驕泰止息、 以色列 山岡荒涼、無人經歷、</verse>
				<verse number="29">緣彼行可惡之事、我使斯土荒涼、令人駭異、彼則知我乃耶和華、○</verse>
				<verse number="30">人子歟、爾民族在垣墉之側、門閾之間論爾、彼此相語曰、其來聽耶和華所出之言、</verse>
				<verse number="31">彼詣爾所、如民來集、坐於爾前、若為我民、聽爾言而不行之、其口多顯仁愛、心則逐利、</verse>
				<verse number="32">彼之視爾、若善謳者歌其情詞、若善樂者操其妙音、彼聽爾言、而不行之、</verse>
				<verse number="33">所言必成、既成之時、彼則知有先知在其中矣、</verse>
			</chapter>
			<chapter number="34">
				<verse number="1">耶和華諭我曰、</verse>
				<verse number="2">人子歟、當以預言責 以色列 之牧者曰、主耶和華云、 以色列 之牧者、自牧其身、其人禍哉、牧者豈不宜牧其羣羊乎、</verse>
				<verse number="3">爾曹食其脂、衣其毛、宰其肥者、而不牧羊、</verse>
				<verse number="4">弱者不扶之、疾者不醫之、受傷者不裹之、被驅者不反之、迷亡者不尋之、乃以強暴嚴酷制之、</verse>
				<verse number="5">緣無牧者而散、既散、則為野獸所噬、</verse>
				<verse number="6">我羊迷於諸山峻嶺、散於全地、無人尋覓、</verse>
				<verse number="7">故爾牧者、其聽耶和華言、</verse>
				<verse number="8">主耶和華曰、我指己生而誓、因無牧者、我羊被掠、為野獸所吞噬、我之牧者、不尋我羊、自牧其身、不牧我羊、</verse>
				<verse number="9">故爾牧者、其聽耶和華言、</verse>
				<verse number="10">主耶和華曰、我為牧者之敵、必索我羊於其手、使之不得復牧我羊、不得自牧其身、必救我羊脫於其口、不復為其所食、</verse>
				<verse number="11">主耶和華曰、我必自尋我羊、躬親覓之、</verse>
				<verse number="12">譬彼牧者、羊散之時、則尋覓之、我必如是尋覓我羊、救之出於密雲幽暗之日、所散之地、</verse>
				<verse number="13">我必導之出於異邦、集之離乎列國、使歸故土、牧之於 以色列 山岡溪濱、及民所居之地、</verse>
				<verse number="14">我必牧之於芳草之場、其牢在 以色列 高地之山、彼必臥於美牢、牧於腴壤、在 以色列 山岡、</verse>
				<verse number="15">主耶和華曰、我必自牧我羊、使之攸伏、</verse>
				<verse number="16">迷亡者我必尋之、被驅者我必反之、傷者裹之、病者扶之、肥者強者、我必滅之、以公義牧之、</verse>
				<verse number="17">主耶和華曰、我羣羊歟、我必折衷於羊與羊、牡綿羊與牡山羊之間、</verse>
				<verse number="18">爾食於芳草之場、猶為細故、而以足蹂躪其餘乎、爾飲於清水、猶為細故、而以足渾濁其餘乎、</verse>
				<verse number="19">我羊食爾足所蹂躪者、飲爾足所渾濁者、○</verse>
				<verse number="20">主耶和華曰、我必折衷於肥羊瘠羊間、</verse>
				<verse number="21">因爾以身以肩擠之、以角牴其病者、使散於外、</verse>
				<verse number="22">故我必救我羊、不復被掠、折衷於羊與羊間、</verse>
				<verse number="23">我必立一牧者以牧之、即我僕 大衛 、彼必牧之、為其牧者、</verse>
				<verse number="24">我耶和華必為其上帝、我僕 大衛 為君於其中、我耶和華言之矣、</verse>
				<verse number="25">我將與結平和之約、絕惡獸於斯土、使彼安居於野、寢息於林、</verse>
				<verse number="26">我必錫嘏於彼、及我山四周、降以時雨、沛以福澤之甘霖、</verse>
				<verse number="27">田野之樹結實、土壤產物、民得安居其地、我既折其軛、救其脫於所服役者之手、彼則知我乃耶和華、</verse>
				<verse number="28">不復為異邦所虜、野獸所噬、必得安居、無人使之恐怖、</verse>
				<verse number="29">我必為之備具名園、彼在其地、不復亡於饑饉、不負列邦之毀辱、</verse>
				<verse number="30">主耶和華曰、彼必知我耶和華、彼之上帝、乃與之偕、 以色列 家為我之民、</verse>
				<verse number="31">爾為我羊、我場之羊乃爾世人、我為爾之上帝、主耶和華言之矣、</verse>
			</chapter>
			<chapter number="35">
				<verse number="1">耶和華諭我曰、</verse>
				<verse number="2">人子歟、其面 西珥 山而預言曰、</verse>
				<verse number="3">主耶和華云、 西珥 山乎、我為爾敵、必舉手攻爾、使爾荒涼、令人駭異、</verse>
				<verse number="4">毀爾城邑、使爾荒涼、則知我乃耶和華、</verse>
				<verse number="5">因爾恆懷仇怨、且於 以色列 族遭難之時、受罰之際、付之於刃、</verse>
				<verse number="6">主耶和華曰、我指己生而誓、我必使爾遭血、血必追襲爾、爾既不惡血、故血必追襲爾也、</verse>
				<verse number="7">我將使 西珥 山荒涼、令人駭異、往來之人、絕於其中、</verse>
				<verse number="8">被戮者遍於山岡、被刃者仆於陵谷溪澗、</verse>
				<verse number="9">我將使爾恆為荒墟、爾之城邑、無人居處、則知我乃耶和華、</verse>
				<verse number="10">爾曰、此二國二族、必歸於我、為我所有、第耶和華在彼、</verse>
				<verse number="11">故主耶和華曰、我指己生而誓、爾以憾恨、而忿嫉我民、我必依此待爾、我鞫爾時、必自顯於其中、</verse>
				<verse number="12">爾指 以色列 山岡謗瀆云、彼既荒涼、付我吞噬、必知我耶和華悉聞斯言矣、</verse>
				<verse number="13">爾以口向我誇大、煩言攻我、我已聞之、</verse>
				<verse number="14">主耶和華曰、全地歡樂之際、我必使爾荒涼、</verse>
				<verse number="15">爾因 以色列 族之業荒涼而喜、我必依爾所行而報爾、 西珥 山乎、爾及 以東 全地、必皆荒涼、則知我乃耶和華、</verse>
			</chapter>
			<chapter number="36">
				<verse number="1">人子歟、當對 以色列 山岡預言曰、 以色列 山岡乎、其聽耶和華言、</verse>
				<verse number="2">主耶和華曰、敵指爾云、嘻嘻、上古之高地、為我所有、</verse>
				<verse number="3">故爾當預言曰、主耶和華云、敵人使爾荒涼、四周吞噬、俾為列國遺民之業、為喋喋者談論、被人毀謗、</verse>
				<verse number="4">以色列 山岡歟、宜聽主耶和華言、主耶和華告諸山岡澗谷、荒蕪之區、委棄之邑、為四周列國遺民所刦掠譏誚者、</verse>
				<verse number="5">主耶和華云、列國遺民及 以東 全地、滿心喜樂、衷懷輕藐、據有我地、驅逐居民、刦掠殆盡、故我忌嫉、憤烈若火、而加譴責、</verse>
				<verse number="6">爾其指 以色列 地預言、對山岡澗谷曰、主耶和華云、因爾負異邦之毀辱、我以忿嫉而言、</verse>
				<verse number="7">主耶和華曰、我既舉手而言、爾四周之列邦、必負其辱、</verse>
				<verse number="8">以色列 山岡乎、爾必為我民 以色列 、發枝結實、蓋其歸期邇矣、</verse>
				<verse number="9">我必轉而為爾、俾得耕種、</verse>
				<verse number="10">我必使 以色列 家、生齒繁衍於爾上、邑有居民、荒墟復建、</verse>
				<verse number="11">我必增人畜於爾上、俾其孳息繁庶、居民如昔、我待遇爾、較前尤厚、則知我乃耶和華、</verse>
				<verse number="12">且使我民 以色列 、往來於爾中、據爾為業、不復喪其子、</verse>
				<verse number="13">主耶和華曰、有人云、爾素吞噬人、使民喪子、</verse>
				<verse number="14">今而後不復吞噬人、不復使爾民喪子、主耶和華言之矣、</verse>
				<verse number="15">亦不復聞異邦之毀辱、不復受列國之謗瀆、不復使爾民顚躓、主耶和華言之矣、○</verse>
				<verse number="16">耶和華諭我曰、</verse>
				<verse number="17">人子歟、 以色列 家居故土時、以其所行所為玷污之、其行之污、我視若行癸不潔之婦、</verse>
				<verse number="18">彼流人血、崇拜偶像、玷污斯土、故我傾怒其上、</verse>
				<verse number="19">散之於列國、分之於異邦、依其所行所為而鞫之、</verse>
				<verse number="20">彼至異邦、污我聖名、因人指之曰、斯為耶和華之民、出於其地者、</verse>
				<verse number="21">惟我惜我聖名、即 以色列 家至異邦所污者、</verse>
				<verse number="22">故當謂 以色列 家云、主耶和華曰、 以色列 家乎、我之行是、非為爾故、乃為我聖名、爾至異邦所污者、</verse>
				<verse number="23">爾在異邦污我大名、我必使之成聖、我於爾前既顯為聖、異邦則知我乃耶和華、主耶和華言之矣、</verse>
				<verse number="24">我必導爾出於異邦、集爾離乎列國、引爾歸於故土、</verse>
				<verse number="25">以清水灑爾、使爾為潔、滌爾諸污、除爾所有之偶像、</verse>
				<verse number="26">以新心賜爾、以新神賦於爾衷、去爾石心、錫以肉心、</verse>
				<verse number="27">以我神賦於爾衷、使爾循我典章、守我律例、而遵行之、</verse>
				<verse number="28">爾必居於我賜爾祖之地、爾為我民、我為爾上帝、</verse>
				<verse number="29">援爾脫於諸污、使五穀豐登、不加爾饑饉、</verse>
				<verse number="30">木實增益、土產繁盛、不復因饑饉受辱於異邦、</verse>
				<verse number="31">爾必追念爾之惡行、與所為不善、則因爾罪惡、及可惡之事、而自怨焉、</verse>
				<verse number="32">主耶和華曰、 以色列 家乎、當知我之行是、非為爾故、宜為爾途含羞懷慚、</verse>
				<verse number="33">主耶和華曰、我潔爾脫於愆尤之日、必使爾邑復有居民、荒墟復建、</verse>
				<verse number="34">荒寂之地、過者目睹、必復耕耘、</verse>
				<verse number="35">人必曰、昔也斯土荒蕪、今則若 伊甸 囿、荒涼寂寞傾毀之邑、今有垣墉居民、</verse>
				<verse number="36">四周所遺之族、必知我耶和華建造傾毀之區、培植荒蕪、我耶和華言之、亦必成之、○</verse>
				<verse number="37">主耶和華曰、 以色列 家若求於我、我必允之、俾其生齒繁多、有若羊羣、</verse>
				<verse number="38">使荒涼之邑充滿人羣、若於 耶路撒冷 節期、犧牲之羣、則知我乃耶和華、</verse>
			</chapter>
			<chapter number="37">
				<verse number="1">耶和華感我、藉其神導我出、置我於谷、其中盈以骨、</verse>
				<verse number="2">使我巡其四周、見谷中布骨甚多、殊為枯槁、</verse>
				<verse number="3">遂諭我曰、人子歟、此骨可生乎、我曰、主耶和華、爾知之矣、</verse>
				<verse number="4">又諭我曰、對斯骨預言云、爾枯骨乎、其聽耶和華言、</verse>
				<verse number="5">主耶和華謂骨曰、我必以氣賦於爾中、使爾得生、</verse>
				<verse number="6">亦必加爾以筋、益爾以肌、蔽爾以膚、賦爾以氣、爾則得生、而知我乃耶和華、</verse>
				<verse number="7">我遵命而預言、言時有聲、地震、骨乃湊集、互相聯合、</verse>
				<verse number="8">我視之、見骨上加以筋、益以肌、蔽以膚、惟其中無氣、</verse>
				<verse number="9">又諭我曰、人子歟、其對風預言曰、主耶和華云、氣乎、來自四方、噓於斯被殺者、使之得生、</verse>
				<verse number="10">我遵命而預言、氣乃入於其中、彼則得生而起立、成為至大之軍、</verse>
				<verse number="11">主諭我曰、人子歟、此骨即 以色列 全家、彼曰、我骨已枯、我望已失、我悉滅絕、</verse>
				<verse number="12">故當預言、告之曰、主耶和華云、我民乎、我必啟爾墓、俾爾出、導爾入 以色列 地、</verse>
				<verse number="13">我民乎、我既啟爾墓、俾爾出、則知我乃耶和華、</verse>
				<verse number="14">我必以我神賦於爾中、使爾得生、安爾於故土、則知我耶和華既言之、亦成之焉、○</verse>
				<verse number="15">耶和華諭我曰、</verse>
				<verse number="16">人子歟、其取一杖、書於上曰、是為 猶大 、及同儕 以色列 族、又取一杖、書於上曰、是為 約瑟 之 以法蓮 、及同儕 以色列 全家、</verse>
				<verse number="17">連此二杖、成為一杖、在於爾手、</verse>
				<verse number="18">爾民族問爾曰、作此何意、不示我乎、</verse>
				<verse number="19">則告之曰、主耶和華云、我必取 以法蓮 手中、 約瑟 與其同儕 以色列 支派之杖、置於 猶大 之杖、連之為一、在於我手、成為一杖、</verse>
				<verse number="20">爾所書之二杖、當執於手、俾眾目睹、</verse>
				<verse number="21">告之曰、主耶和華云、我必取 以色列 族、出於所至之邦、自四方集之、導入故土、</verse>
				<verse number="22">使於斯土合為一邦、在 以色列 山、為一王所治、不復為二族、不分為二國、</verse>
				<verse number="23">不復以偶像、與可憎之物、及其罪愆、而污厥身、我必拯之、出於干罪之區、使成清潔、彼為我民、我為其上帝、</verse>
				<verse number="24">我僕 大衛 必為其王、斯眾惟有一牧、循我律例、守我典章、而遵行之、</verse>
				<verse number="25">彼與子孫、必永居於我賜我僕 雅各 、厥祖所居之地、我僕 大衛 必為其君、歷世弗替、</verse>
				<verse number="26">我必與立平和之約、永世不廢、使其安居、生齒繁衍、設我聖所於其中、迄於永久、</verse>
				<verse number="27">我幕亦在其中、我為其上帝、彼為我民、</verse>
				<verse number="28">我聖所既永在其中、列邦則知我乃耶和華、使 以色列 族成聖焉、</verse>
			</chapter>
			<chapter number="38">
				<verse number="1">耶和華諭我曰、</verse>
				<verse number="2">人子歟、當面 瑪各 地之 歌革 、即 羅施米設土巴 之君、而預言曰、</verse>
				<verse number="3">主耶和華云、 羅施米設土巴 之君 歌革 乎、我為爾敵、</verse>
				<verse number="4">必以鈎貫爾頰、使爾旋轉、曳爾出境、及爾全軍、戰馬騎兵、悉著戎衣、成為大隊、執干盾、揮刀劍、</verse>
				<verse number="5">波斯 古實 與 弗 偕之、咸執干戴盔、</verse>
				<verse number="6">歌篾 及其眾、北極之 陀迦瑪 族及其眾、又有多民偕之、</verse>
				<verse number="7">爾與同集之軍、當預備之、爾為其帥、</verse>
				<verse number="8">以色列 山久為荒蕪、惟彼庶民免於刃者、將自多國而集、安居斯土、歷年既久、爾必奉命而入其境、</verse>
				<verse number="9">爾及有眾、與所偕之諸族、將若暴風猝至、若雲蔽覆斯土、</verse>
				<verse number="10">主耶和華曰、是日、爾心必起惡念、而設詭謀、</verse>
				<verse number="11">云、無城之地、安靖之民、無城垣、無門楗、我必往焉、</verse>
				<verse number="12">其地昔為荒墟、今則有人居處、集自列邦、聚貨財、豢牲畜、居其高處、我必攻之、刦掠其物、</verse>
				<verse number="13">示巴 底但 、與 他施 之商旅、及其稚獅、將詰爾云、爾來欲刦奪乎、爾集斯眾、欲虜掠乎、欲攘金銀、刦牲畜、奪貨物、掠取多財乎、○</verse>
				<verse number="14">人子歟、爾對 歌革 預言曰、主耶和華云、我民 以色列 安居時、爾豈不得而知之乎、</verse>
				<verse number="15">爾自所居北極之地而來、多族偕至、咸乘馬、其數甚眾、成為大軍、</verse>
				<verse number="16">歌革 歟、爾來攻我民 以色列 、若雲覆地、越至末日、我必導爾伐我土地、使我因爾彰顯為聖、列邦目睹、彼則識我、</verse>
				<verse number="17">主耶和華曰、昔我託我諸僕、 以色列 先知、歷年預言云、我必使爾來攻我民、所言者、非爾乎、</verse>
				<verse number="18">主耶和華曰、 歌革 來攻 以色列 地時、我怒憤烈、必發於鼻、</verse>
				<verse number="19">我以忌嫉烈怒而言曰、是日 以色列 地、必震動殊甚、</verse>
				<verse number="20">海魚飛鳥、野獸昆蟲、及天下億兆、必戰慄於我前、山嶽崩頹、磐巖墜落、垣墉傾圮、</verse>
				<verse number="21">主耶和華曰、我必自我諸山、召刃至而擊之、彼軍各以其刃、互相殘殺、</verse>
				<verse number="22">我必以疫與血懲之、以霪雨大雹、電火硫磺降之、及其有眾、與所偕之諸族、</verse>
				<verse number="23">我必自顯為大為聖、萬邦目睹、則知我乃耶和華、</verse>
			</chapter>
			<chapter number="39">
				<verse number="1">人子歟、當對 歌革 預言曰、主耶和華云、 羅施米設土巴 之君 歌革 乎、我為爾敵、</verse>
				<verse number="2">使爾旋轉、導爾出北極地、至 以色列 山、</verse>
				<verse number="3">擊爾弓脫乎左手、使爾矢隕自右手、</verse>
				<verse number="4">爾及有眾、與偕爾之諸族、將仆於 以色列 山、我必以爾付於鷙鳥野獸食之、</verse>
				<verse number="5">爾將仆於田野、主耶和華曰、我言之矣、</verse>
				<verse number="6">我必降火於 瑪各 、及洲島安居者、俾知我乃耶和華、</verse>
				<verse number="7">彰我聖名於我民 以色列 中、俾我聖名不復受侮、列邦則知我乃耶和華、 以色列 之聖者、</verse>
				<verse number="8">主耶和華曰、我所言之日、今已至矣、事必成焉、</verse>
				<verse number="9">以色列 諸邑居民必出、取其器械、干盾弓矢、杖梃矛戟、為薪燃火、七年之久、</verse>
				<verse number="10">無庸拾薪於野、伐木於林、惟以器械燃火、昔為所刦、今則刦之、昔為所虜、今反虜之、主耶和華言之矣、○</verse>
				<verse number="11">是日也、在 以色列 地、海東往來之谷、我必賜於 歌革 、以為葬地、人必瘞之於彼、及其羣眾、阻人往來、稱之曰 哈們歌革 谷、</verse>
				<verse number="12">以色列 家葬屍、必歷七月、以潔其地、</verse>
				<verse number="13">斯土眾民瘞之、而得令名、於我獲榮之日、主耶和華言之矣、</verse>
				<verse number="14">彼必簡人恆巡斯土、瘞埋所遺於地之尸、以潔其地、歷至七月、必巡察之、</verse>
				<verse number="15">凡巡斯土者、見人之骨、則立誌於旁、待葬者瘞之於 哈們歌革 谷、</verse>
				<verse number="16">必名其邑曰 哈摩那 、如是俾地成潔、○</verse>
				<verse number="17">主耶和華曰、人子歟、當告飛鳥野獸云、我於 以色列 山、為爾備大祭、爾其會集、自四方而來、食肉飲血、</verse>
				<verse number="18">食勇士之肉、飲牧伯之血、以為牡綿羊、羔羊、牡山羊、牡牛、皆 巴珊 之肥畜、</verse>
				<verse number="19">我為爾所宰之祭品、爾將飽食其脂、醉飲其血、</verse>
				<verse number="20">爾於我席、將飫馬與乘馬者、勇士及諸戰士、主耶和華言之矣、</verse>
				<verse number="21">我必彰我榮於列邦、萬民必見我所行之鞫、所加之罰、</verse>
				<verse number="22">自是日而後、 以色列 家、必知我乃彼之上帝耶和華、</verse>
				<verse number="23">列邦亦知 以色列 家被虜、乃因其愆尤、彼獲罪於我、故我掩面不顧、付之敵手、悉隕於刃、</verse>
				<verse number="24">我依其污衊罪惡而待之、掩面而不之顧、○</verse>
				<verse number="25">主耶和華曰、我今必反 雅各 之俘囚、矜憫 以色列 全家、為我聖名而熱中、</verse>
				<verse number="26">迨彼安居故土、無人使之恐怖、必因干罪於我、懷慚負咎、</verse>
				<verse number="27">在我導之歸自列邦、集之出於敵國、我顯為聖於彼、多邦目睹之時、</verse>
				<verse number="28">我使之虜於列邦、復集之歸於故土、不遺一人、彼則知我乃其上帝耶和華、</verse>
				<verse number="29">我不復掩面、而不之顧、蓋我以我神注於 以色列 家、主耶和華言之矣、</verse>
			</chapter>
			<chapter number="40">
				<verse number="1">我儕被虜之二十五年、正月十日、城陷後十四年、是日耶和華感我、導我至此、</verse>
				<verse number="2">於上帝異象中、導我至 以色列 地、置於至高之山、山之南方、若有建築城邑之狀、</verse>
				<verse number="3">既導我至、則見有人、其色若銅、手執麻繩、與量度之竿、而立於門、</verse>
				<verse number="4">謂我曰、人子歟、我所示爾者、爾其目睹耳聞心思之、蓋我導爾至此、乃為示爾此事、爾所見者、悉以告 以色列 家、○</verse>
				<verse number="5">我見室外、四周有垣、其人執竿、竿長六肘、肘長、較之常肘再加一掌、乃量其垣、廣一竿、高一竿、</verse>
				<verse number="6">遂至東門、拾級登階、量其門閾、廣計一竿、其次亦廣一竿、</verse>
				<verse number="7">有守衛室、各深一竿、廣一竿、守衛室相間五肘、內門之閾、廣計一竿、與門廊相近、</verse>
				<verse number="8">又量門內之廊、計亦一竿、</verse>
				<verse number="9">復量門廊、深八肘、其柱二肘、門廊向室、</verse>
				<verse number="10">東門之守衛室、左右各三、深廣相同、左右之柱亦相同、</verse>
				<verse number="11">入門之處、廣十肘、長十三肘、</verse>
				<verse number="12">左右之守衛室、深廣各六肘、其前左右有欄、廣一肘、</verse>
				<verse number="13">又量門、自左守衛室之頂、至右守衛室之頂、廣二十五肘、門各相向、</verse>
				<verse number="14">又量眾柱、共六十肘、門柱四周有院、延及門廊、</verse>
				<verse number="15">自外門前、至內門之後廊前、計五十肘、</verse>
				<verse number="16">諸守衛室、及門內四周之柱、各有窗、閉以斜櫺、廊內四周亦有窗、柱上有椶樹之狀、○</verse>
				<verse number="17">其人導我入外院、則見四周有室、地鋪以石、上有守衛室三十、</verse>
				<verse number="18">鋪石之地在門側、長與門同、是為下鋪石地、</verse>
				<verse number="19">又量自下門前至內院外、深百肘、東北皆然、</verse>
				<verse number="20">又量外院向北之門、計其深廣、</verse>
				<verse number="21">其守衛室、左右各三、其柱其廊、與上所言之門相同、院長五十肘、廣二十五肘、</verse>
				<verse number="22">其窗其廊、及椶樹之狀、俱循東門之度、登門之階有七級、其前有廊、</verse>
				<verse number="23">內院有門、東門北門相對、自彼門量至此門、計百肘、</verse>
				<verse number="24">又導我南往、見有門南向、乃量其柱其廊、其度如前、</verse>
				<verse number="25">門與廊四周有窗、與先量之窗相同、院長五十肘、廣二十五肘、</verse>
				<verse number="26">登門之階有七級、其前有廊、柱上左右、有椶樹之狀、</verse>
				<verse number="27">內院有門南向、自彼門至此門、向南量之、計百肘、○</verse>
				<verse number="28">復導我由南門入內院、遂量南門、其度如前、</verse>
				<verse number="29">其守衛室、其柱其廊、度亦如前、門與廊四周有窗、院長五十肘、廣二十五肘、</verse>
				<verse number="30">四周有廊、深二十五肘、廣五肘、</verse>
				<verse number="31">廊向外院、柱上有椶樹之狀、登門之階有八級、</verse>
				<verse number="32">又導我入內院、東向而量其門、其度如前、</verse>
				<verse number="33">其守衛室、其柱其廊、度亦如前、門與廊四周有窗、院長五十肘、廣二十五肘、</verse>
				<verse number="34">廊向外院、柱上左右、有椶樹之狀、登門之階有八級、</verse>
				<verse number="35">又導我至北門量之、其度如前、</verse>
				<verse number="36">量其守衛室、及柱與廊、四周有窗、院長五十肘、廣二十五肘、</verse>
				<verse number="37">廊向外院、柱上左右、有椶樹之狀、登門之階有八級、○</verse>
				<verse number="38">門內柱側有小室、以滌燔祭之牲、</verse>
				<verse number="39">門廊之內、左右各有二幾、以宰燔祭補過祭贖罪祭之牲、</verse>
				<verse number="40">廊外北向之門、其階旁有二幾、門廊之旁、亦有二几、</verse>
				<verse number="41">門旁左右各四几、共八几、宰牲於上、</verse>
				<verse number="42">亦有石鑿之几四、為燔祭所用、長一肘有半、廣一肘有半、高一肘、宰燔祭及他祭牲者、置所用之器於其上、</verse>
				<verse number="43">有鈎廣約一掌、釘於廊內四周、几上置胙肉、</verse>
				<verse number="44">內門之外、內院有室、為謳歌者所居、一在北門旁南向、一在東門旁北向、</verse>
				<verse number="45">其人告我曰、南向之室、為守殿之祭司所居、</verse>
				<verse number="46">北向之室、為守壇之祭司所居、即 利未 裔 撒督 子孫、詣耶和華而役事者居之、</verse>
				<verse number="47">又量其院、長百肘、廣百肘、其式維方、壇在室前、○</verse>
				<verse number="48">又導我至室前之廊、而量其柱、左右各廣五肘、其門左右、各廣三肘、</verse>
				<verse number="49">廊深二十肘、廣十一肘、拾級而登、柱旁復有柱、左右各一、</verse>
			</chapter>
			<chapter number="41">
				<verse number="1">其人導我入殿、而量其柱、左右各廣六肘、與帳幕同、</verse>
				<verse number="2">入門之處廣十肘、門旁左右、各五肘、乃量殿、深四十肘、廣二十肘、</verse>
				<verse number="3">其人遂進內殿、量入門處之柱、各廣二肘、門廣六肘、門旁左右、各七肘、</verse>
				<verse number="4">亦量內殿、深二十肘、廣二十肘、告我曰、此至聖所也、</verse>
				<verse number="5">又量室牆六肘、室之四周、所有小室、各廣四肘、</verse>
				<verse number="6">小室有三層、共室三十、殿牆四周、又有小牆、小室附之、不與殿牆相接、</verse>
				<verse number="7">小室愈高愈廣、因殿四周之牆愈高愈狹、故殿亦愈高愈廣、自下層至上層、由中層而登、</verse>
				<verse number="8">我觀殿之四周、有高基、小室之基、高足一竿、即六大肘、</verse>
				<verse number="9">小室之外牆、厚五肘、其間有隙地、</verse>
				<verse number="10">殿四周之小室間、其隙地廣二十肘、</verse>
				<verse number="11">小室之門、向乎隙地、一向北、一向南、四周隙地、各廣五肘、</verse>
				<verse number="12">西向隙地之前有室、廣七十肘、深九十肘、四周之牆、厚五肘、</verse>
				<verse number="13">遂量殿、深百肘、又量隙地、與室及牆、亦長百肘、</verse>
				<verse number="14">殿前東向之隙地、亦百肘、○</verse>
				<verse number="15">復量隙地前之室、與其左右之廡、各深百肘、</verse>
				<verse number="16">內殿院廊、門閾及窗櫺、環殿三層之廡、門閾相向、自地及窗、俱蓋以板、窗亦悉閉、</verse>
				<verse number="17">門之上、至殿之內外、牆之四周、咸有其度、</verse>
				<verse number="18">製基路伯與椶樹之狀、二基路伯間有一椶樹、基路伯各有二面、</verse>
				<verse number="19">左有人面、向於椶樹、右有獅面、向於椶樹、室之四周皆如是、</verse>
				<verse number="20">殿牆自地以至門上、製基路伯與椶樹之狀、</verse>
				<verse number="21">殿之門柱、形製維方、至聖所前、其狀與殿式同、</verse>
				<verse number="22">有木製之壇、高三肘、長二肘、其隅其座其旁、俱以木製、其人告我曰、此乃耶和華前之几、</verse>
				<verse number="23">殿與至聖所、各有一門、</verse>
				<verse number="24">其門各有雙扉、每扉分為二、可相轉捩、</verse>
				<verse number="25">殿門製基路伯與椶樹之狀、與牆上同、外廊之前、以木為閾、</verse>
				<verse number="26">廊左右有窗櫺、與椶樹之狀、殿之小室及閾、皆若是、</verse>
			</chapter>
			<chapter number="42">
				<verse number="1">又導我出而北往、至外院、入隙地相對之屋、在北向之室前、</verse>
				<verse number="2">長百肘、廣五十肘、其門向北、</verse>
				<verse number="3">與內院二十肘之隙地、及外院鋪石處相對、其間有廡三層、廡各相向、</verse>
				<verse number="4">室前有道、廣十肘、長百肘、其門向北、</verse>
				<verse number="5">上層之室維狹、因上層之廡、較中下愈寬、</verse>
				<verse number="6">廡有三層、無柱、不與外院相同、故上層之室、較中下維狹、</verse>
				<verse number="7">室外有牆、與外院諸室相向、長五十肘、</verse>
				<verse number="8">外院之室、長五十肘、殿前之室、長百肘、</verse>
				<verse number="9">此室之下、有門東向、可自外院由此而入、</verse>
				<verse number="10">院牆之南、隙地與屋之前、亦有室、</verse>
				<verse number="11">室前有道、與向北之室相同、長廣如一、出入之門、及其形製、與前式同、</verse>
				<verse number="12">橫牆之前、向東有道、道末有門、可由之而入、與向南諸室之門相同、</verse>
				<verse number="13">其人告我曰、隙地前南北之室、俱為聖室、詣耶和華之祭司、可在彼食至聖之物、亦以至聖之物、與素祭補過祭贖罪祭、置於其所、蓋斯處乃聖也、</verse>
				<verse number="14">祭司入時、不可自聖所往外院、必先置供職之聖服於彼、易以他衣、後方出至民所、○</verse>
				<verse number="15">其人量內室既竟、遂由東門之道、導我而出、量其四周、</verse>
				<verse number="16">以竿量東方、長五百竿、</verse>
				<verse number="17">以竿量北方、長五百竿、</verse>
				<verse number="18">以竿量南方、長五百竿、</verse>
				<verse number="19">轉而向西、以竿量西方、長五百竿、</verse>
				<verse number="20">量其四方、有牆環繞、長五百竿、廣五百竿、以區別聖地與俗地、</verse>
			</chapter>
			<chapter number="43">
				<verse number="1">厥後、其人導我至向東之門、</verse>
				<verse number="2">見 以色列 上帝之榮光、自東而至、聲若眾水漰渤、地因其榮光而焜耀、</verse>
				<verse number="3">其狀若我昔來滅城時、所見之異象、亦如在 迦巴魯 河濱所見者、我則面伏於地、</verse>
				<verse number="4">耶和華之榮光、由東向之門入室、</verse>
				<verse number="5">神乃舉我、導入內院、見耶和華之榮光充盈於室、</verse>
				<verse number="6">我聞室中有與我言者、有人立於我側、</verse>
				<verse number="7">諭我曰、人子歟、此我設位之所、駐蹕之城、我必永居 以色列 族中、 以色列 家及其君王、不復行邪淫、葬王尸於崇邱、污我聖名、</verse>
				<verse number="8">置其門閾於我閾旁、置其門柱於我柱側、彼我之間、祇間一垣、且行可惡之事、污我聖名、致我震怒、而殲滅之、</verse>
				<verse number="9">今當去其邪淫、遠徙王尸、我則永居其中、○</verse>
				<verse number="10">人子歟、宜以此室示 以色列 家、使恥其罪、而度其式、</verse>
				<verse number="11">彼若恥其所行、則以室之規模形式、出入之處、及諸形狀、禮儀製造、與其法度示之、書之於册、俾眾目睹、使彼循其規模、遵其法度而行、</verse>
				<verse number="12">室在山巔、四周之界、俱為至聖、室之法度如是、○</verse>
				<verse number="13">其壇之度、循其肘數、肘長、較之常肘再加一掌、壇基高一肘、邊廣一肘、四周有緣、廣一掌、此為壇基、</verse>
				<verse number="14">自基至下層之上邊、高二肘、邊廣一肘、自下層至中層之上邊、高四肘、邊廣一肘、</verse>
				<verse number="15">復上為壇面、高四肘、上有四角、</verse>
				<verse number="16">壇面長十二肘、廣十二肘、其式維方、</verse>
				<verse number="17">中層倂邊、共長十四肘、廣十四肘、四周有緣、廣半肘、其基四出一肘、階級向東、○</verse>
				<verse number="18">其人告我曰、人子歟、主耶和華云、此壇既成、獻燔祭灑血於上之日、其例如左、</verse>
				<verse number="19">主耶和華曰、 利未 人祭司、 撒督 之裔、近而奉事我者、爾必以一牡犢與之、為贖罪祭、</verse>
				<verse number="20">取血釁壇四角、邊之四隅、緣之四周、以贖壇而潔之、</verse>
				<verse number="21">以贖罪之牡犢、焚於至聖所外、預定之處、</verse>
				<verse number="22">翌日、必以無疵之牡山羊、獻為贖罪祭、以潔祭壇、如用牡犢潔之然、</verse>
				<verse number="23">潔壇既畢、當獻牡犢一、牡綿羊一、純潔無疵、</verse>
				<verse number="24">奉至耶和華前、祭司灑以鹽、獻為燔祭於耶和華、</verse>
				<verse number="25">歷七日、每日備山羊一、為贖罪祭、又獻牡犢一、牡綿羊一、純潔無疵、</verse>
				<verse number="26">歷七日、為壇行贖罪之禮、使之成潔、如是區別為聖、</verse>
				<verse number="27">七日既竟、八日而後、祭司則於斯壇、獻爾曹之燔祭、及酬恩祭、我必悅納爾、主耶和華言之矣、</verse>
			</chapter>
			<chapter number="44">
				<verse number="1">其人導我、返至聖所向東之外門、其門乃閉、</verse>
				<verse number="2">耶和華諭我曰、斯門必閉而不啟、人不得由之而入、蓋 以色列 之上帝耶和華、由之而入、故必恆閉、</verse>
				<verse number="3">惟君王可坐其內、在耶和華前食餅、必由門廊而入、亦由之而出、</verse>
				<verse number="4">復導我由北門至室前、我見耶和華之榮光、充盈耶和華室、我則面伏於地、</verse>
				<verse number="5">耶和華諭我曰、人子歟、我論耶和華室之禮儀法度、所告爾者、爾其注意、目視耳聽、細察殿宇之入處、及聖所之出處、</verse>
				<verse number="6">告悖逆之 以色列 家云、主耶和華曰、 以色列 家乎、爾所行可惡之事、可謂足矣、</verse>
				<verse number="7">爾獻餅脂血時、導心身未受割之外人、入我聖地、污我室、背我約、以增爾可惡之事、</verse>
				<verse number="8">不守我聖物、乃立人代爾供我聖地之役事、</verse>
				<verse number="9">主耶和華曰、心身未受割、居於 以色列 族中之外人、不得入我聖地、</verse>
				<verse number="10">昔 以色列 族迷途時、有 利未 人遠我、從事偶像、必負其罪、</verse>
				<verse number="11">猶可在我聖地供役、守室之門、為民宰燔祭與他祭之牲、立於其前、以供役事、</verse>
				<verse number="12">既在偶像前、為民供役、為 以色列 家之窒礙、陷之於罪、故我舉手而言、彼必負其罪、主耶和華言之矣、</verse>
				<verse number="13">彼不得詣我前、供祭司之職、亦不得近我至聖之物、必因所行可惡之事、而負其辱、</verse>
				<verse number="14">然我立之守室、供諸役事於其中、○</verse>
				<verse number="15">主耶和華曰、昔 以色列 族迷途離我時、 利未 人祭司、 撒督 之裔、尚守我聖所者、可近而奉事我、侍立我前、獻脂與血於我、</verse>
				<verse number="16">入我聖所、近我几前、而奉事我、供諸役事、</verse>
				<verse number="17">彼入內院之門、必衣枲衣、在內院門及室、供職之時、勿衣羊毛、</verse>
				<verse number="18">首戴枲巾、腰著枲褲、致汗之衣、俱勿服之、</verse>
				<verse number="19">出至外院、以見民眾、必解供職之衣、置於聖屋、易以他衣、免以聖服俾民成聖、</verse>
				<verse number="20">勿薙首、勿長髮、惟修以剪、</verse>
				<verse number="21">祭司入內院時、不可飲酒、</verse>
				<verse number="22">勿娶嫠婦棄婦、第娶 以色列 家之處女、或他祭司之嫠婦、</verse>
				<verse number="23">當教我民區別聖與不聖、潔與不潔、</verse>
				<verse number="24">有訟事必審鞫、按我律而斷之、在我諸節期、必守我法律典章、亦守我安息日為聖、</verse>
				<verse number="25">勿近尸、致自玷、惟為父母、子女兄弟、未嫁之姊妹、則可自玷、</verse>
				<verse number="26">成潔之後、當計七日、</verse>
				<verse number="27">入內院、詣聖所、以供役事之日、必獻其贖罪祭、主耶和華言之矣、</verse>
				<verse number="28">祭司必有其業、即我是也、勿在 以色列 中與之業、我為其業也、</verse>
				<verse number="29">素祭補過祭贖罪祭、彼可得而食之、 以色列 中所獻之物、悉歸祭司、</verse>
				<verse number="30">凡初熟之實、及所獻之舉祭、悉歸祭司、初熟之麥屑、亦予祭司、俾福臨於爾家、</verse>
				<verse number="31">凡自斃與攫裂之物、或禽或獸、祭司不可食之、</verse>
			</chapter>
			<chapter number="45">
				<verse number="1">爾曹掣籤分地為業、當獻一區於耶和華、以為聖地、長二萬五千肘、廣一萬肘、其界四周、俱為聖地、</verse>
				<verse number="2">其中復別一區、以為聖所、長五百肘、廣五百肘、其式維方、其外四周五十肘、以為隙地、</verse>
				<verse number="3">於斯聖地、復量一區、長二萬五千肘、廣一萬肘、其中必有聖所、乃為至聖、</verse>
				<verse number="4">此乃斯土之聖地、必歸於供役聖所、近前奉事耶和華之祭司、以為第宅及聖所之聖地、</verse>
				<verse number="5">其一區、長二萬五千肘、廣一萬肘、必歸於殿中供役之 利未 人為業、建邑以居、</verse>
				<verse number="6">所獻聖地之旁、當定一區、廣五千肘、長二萬五千肘、以建邑、歸於 以色列 全家、</verse>
				<verse number="7">於所獻之聖地、及建邑之地、左右相向之處、必歸於君、西至國之西界、東至國之東界、長與聖地東西之界同、</verse>
				<verse number="8">以色列 中為君者、可得斯地為畿、免其復虐我民、餘地則予 以色列 家、循其支派、○</verse>
				<verse number="9">主耶和華曰、 以色列 君乎、斯已足矣、強暴苛虐、爾其去之、秉公行義、勿復佔據民業、主耶和華言之矣、</verse>
				<verse number="10">當有公權、公伊法、公罷特、</verse>
				<verse number="11">伊法罷特、其量必均、伊法罷特、皆容賀梅爾十分之一、俱以賀梅爾為準、</verse>
				<verse number="12">二十季拉為一舍客勒、五為五、十為十、五十舍客勒為一彌那、</verse>
				<verse number="13">所當獻之禮物如左、小麥一賀梅爾中、當獻伊法六分之一、麰麥一賀梅爾中、亦獻伊法六分之一、</verse>
				<verse number="14">油之定數、一歌珥即一賀梅爾中、當獻罷特十分之一、蓋一賀梅爾為十罷特、</verse>
				<verse number="15">在 以色列 潤澤之草場、二百羔中、獻一以為素祭燔祭、及酬恩祭、為民贖罪、主耶和華言之矣、</verse>
				<verse number="16">斯土眾民、各當以此禮物、奉於 以色列 君、</verse>
				<verse number="17">其君之職、乃於節期月朔安息日、及 以色列 家諸節期、獻燔祭素祭及灌祭、必備贖罪祭、素祭、燔祭、酬恩祭、為 以色列 家贖罪、○</verse>
				<verse number="18">主耶和華曰、正月朔、必取無疵之牡犢一、以潔聖所、</verse>
				<verse number="19">祭司取贖罪祭牲之血、釁室之門橛、壇邊之四隅、及內院之門橛、</verse>
				<verse number="20">七月朔、當為誤犯罪、及無知而犯者、亦行此禮、以潔斯室、</verse>
				<verse number="21">正月十四日、當守逾越節、七日為節期、食無酵餅、</verse>
				<verse number="22">是日君必為己及斯土之民、備牡犢一、為贖罪祭、</verse>
				<verse number="23">歷節期之七日、為耶和華日備無疵之牡犢七、牡綿羊七、以為燔祭、亦必日備牡山羊一、為贖罪祭、</verse>
				<verse number="24">亦為各牡犢、各牡綿羊、備麵一伊法、每麵一伊法、加油一欣、以為素祭、</verse>
				<verse number="25">七月望、守節期歷七日、亦當如是而行、俱循贖罪祭、燔祭、素祭、及油之數、</verse>
			</chapter>
			<chapter number="46">
				<verse number="1">主耶和華曰、內院東向之門、六日間操作時、必閉之、惟安息日及月朔、必啟之、</verse>
				<verse number="2">君入、必由外門之廊、立於門柱之側、祭司為備燔祭酬恩祭、君拜於門閾、然後出、而門不閉、至於日暮、</verse>
				<verse number="3">斯土之民、於安息日月朔、必在是門闕、崇拜於耶和華前、</verse>
				<verse number="4">安息日、君所獻於耶和華之燔祭、乃無疵之綿羊羔六、牡綿羊一、</verse>
				<verse number="5">亦備素祭、為牡綿羊麵一伊法、為羔羊各隨其力、每麵一伊法、加油一欣、</verse>
				<verse number="6">月朔所獻者、乃無疵之牡犢一、及綿羊羔六、牡綿羊一、皆無疵者、</verse>
				<verse number="7">亦備素祭、為牡犢麵一伊法、為牡綿羊麵一伊法、為羔羊各隨其力、每麵一伊法、加油一欣、</verse>
				<verse number="8">君入、必由門廊之道、出亦由之、</verse>
				<verse number="9">斯土之民、於諸節期、詣耶和華前時、凡由北門入而崇拜者、必由南門而出、由南門而入者、必由北門而出、不可返於所入之門、必直前而出焉、</verse>
				<verse number="10">民入、君亦於其中而入、民出、君亦偕之、</verse>
				<verse number="11">大會節期之素祭、為牡犢麵一伊法、為牡綿羊麵一伊法、為羔羊各隨其力、每麵一伊法、加油一欣、</verse>
				<verse number="12">如君願備燔祭、或酬恩祭、為樂獻之祭、奉於耶和華、必為之啟東向之門、獻其燔祭、或酬恩祭、如安息日然、既出、則閉其門、</verse>
				<verse number="13">日備一歲無疵之羔、以為燔祭、奉於耶和華、每晨備之、</verse>
				<verse number="14">每晨必備素祭、麵一伊法六分之一、油一欣三分之一和之、以為耶和華之素祭、循其常例、</verse>
				<verse number="15">每晨必備羔羊、素祭及油、為恆獻之燔祭、○</verse>
				<verse number="16">主耶和華曰、如君錫物於子、則為子有、以為恆業、</verse>
				<verse number="17">若以產業錫於臣僕、則為彼有、越屆豁免之年、乃歸於君、惟君之業、必歸於子、</verse>
				<verse number="18">君欲錫土於子、必取畿輔予之、勿逐民出其業、免我民失業而星散、○</verse>
				<verse number="19">其人導我、由門旁之道而入、詣祭司北向之聖室、見其西有一所、</verse>
				<verse number="20">遂告我曰、此乃祭司烹補過祭、贖罪祭、及炙素祭之所、免其攜至外院、俾民成聖、</verse>
				<verse number="21">復導我入外院、使我經行院之四隅、見每隅有院、</verse>
				<verse number="22">院之四隅、各有環牆之院、長四十肘、廣三十肘、四院之度維一、</verse>
				<verse number="23">小院四周有廊、其下遍有烹飪之所、</verse>
				<verse number="24">其人告我云、斯乃烹飪之室、庶民所獻祭牲、室中供役者、必烹之於此、</verse>
			</chapter>
			<chapter number="47">
				<verse number="1">其人導我返至室門、其室東向、門閾之下、有水湧出、流於東方、由室右及壇南而下、</verse>
				<verse number="2">遂導我自北門而出、由向東之道、折至外門、見水出於右、</verse>
				<verse number="3">其人執繩、向東而出、量千肘、使我涉之、其水沒踝、</verse>
				<verse number="4">又量千肘、使我涉之、其水沒膝、再量千肘、使我涉之、其水沒腰、</verse>
				<verse number="5">又量千肘、其水成河、我不得涉、蓋水泛濫、可泳而不可涉矣、</verse>
				<verse number="6">遂謂我曰、人子歟、爾見此乎、乃導我返於河濱、</verse>
				<verse number="7">既返、則見河濱左右、林木繁多、</verse>
				<verse number="8">其人謂我曰、此水流於東方、下至 亞拉巴 、而入於海、既入於海、海水變甘、</verse>
				<verse number="9">此河所至之地、諸動物必得滋生、鱗族繁衍、斯水既至、海水變甘、所至之處、百物生焉、</verse>
				<verse number="10">漁人必立河濱、自 隱基底 至 隱以革蓮 、為張網之所、其中之魚、種類俱備、厥數繁多、若大海之魚然、</verse>
				<verse number="11">惟其淤地水澤、水不變甘、留為斥鹵、</verse>
				<verse number="12">河濱左右、生長各樹、其實可餐、其葉不凋、其果不斷、因水出於聖所、月結新實、果可為食、葉可醫疾、○</verse>
				<verse number="13">主耶和華曰、爾分斯土為業、循 以色列 十二支派、其界如左、 約瑟 必得二區、</verse>
				<verse number="14">昔我舉手而言、以斯土錫爾列祖、爾必共分、得之為業、</verse>
				<verse number="15">斯土北界、自大海、沿 希特倫 、至 洗達 境、</verse>
				<verse number="16">哈馬比羅他 與 西伯蓮 、 西伯蓮 在 大馬色 哈馬 二界之間、及 浩蘭 旁之 哈撒哈提干 、</verse>
				<verse number="17">自海至 大馬色 界之 哈撒以楠 、北以 哈馬 為界、此為北界、</verse>
				<verse number="18">東界在 浩蘭 及 大馬色基列 、與 以色列 地之間、乃 約但 河、自北界至東海量之、此為東界、</verse>
				<verse number="19">南界自 他瑪 至 米利巴加低斯 水、迄 埃及 溪、延及大海、此為南界、</verse>
				<verse number="20">西界大海、自南界至 哈馬 道、此為西界、</verse>
				<verse number="21">當以斯土、循 以色列 支派而分之、</verse>
				<verse number="22">掣籤分地與爾、及旅爾中而生子之外人、斯人爾必視如 以色列 本族、彼必於 以色列 支派中、與爾共得地為業、</verse>
				<verse number="23">外人旅於何支派中、爾必於彼以業給之、主耶和華言之矣、</verse>
			</chapter>
			<chapter number="48">
				<verse number="1">支派之名如左、在北界、由 希特倫 至 哈馬 道、延及 大馬色 界之 哈撒以楠 、北向至於 哈馬 、自東至西、為 但 所得之區、</verse>
				<verse number="2">附 但 之界、自東至西、為 亞設 所得之區、</verse>
				<verse number="3">附 亞設 之界、自東至西、為 拿弗他利 所得之區、</verse>
				<verse number="4">附 拿弗他利 之界、自東至西、為 瑪拿西 所得之區、</verse>
				<verse number="5">附 瑪拿西 之界、自東至西、為 以法蓮 所得之區、</verse>
				<verse number="6">附 以法蓮 之界、自東至西、為 流便 所得之區、</verse>
				<verse number="7">附 流便 之界、自東至西、為 猶大 所得之區、</verse>
				<verse number="8">附 猶大 之界、自東至西、為爾所獻之地、廣二萬五千肘、自東至西、長如他區之一、聖所必在其中、</verse>
				<verse number="9">爾所獻於耶和華之地、必長二萬五千肘、廣一萬肘、</verse>
				<verse number="10">所獻之聖地、必歸於祭司、北向長二萬五千肘、東向廣一萬肘、西向廣一萬肘、南向長二萬五千肘、耶和華之聖所、必在其中、</verse>
				<verse number="11">斯地歸於 撒督 之裔、區別為祭司、供我職事者、昔 以色列 族迷途時、彼不若 利未 人之迷罔、</verse>
				<verse number="12">故附 利未 之界、所獻之地、必歸於彼、以為至聖之區、</verse>
				<verse number="13">附祭司之地、 利未 人必得一區、長二萬五千肘、廣一萬肘、</verse>
				<verse number="14">此區歸於耶和華為聖、 利未 人不可鬻之、不可易之、其土產之初實、不可歸於他人、</verse>
				<verse number="15">附此二萬五千肘之區、所餘一區、廣五千肘、以為俗地、建邑築室、亦為郊野、邑在其中、</verse>
				<verse number="16">其度如左、東西四千五百肘、南北四千五百肘、</verse>
				<verse number="17">邑郊、東西二百五十肘、南北二百五十肘、</verse>
				<verse number="18">附於所獻聖地、其餘之區、東一萬肘、西一萬肘、與聖地相等、其土所產、歸於邑中供役者為食、</verse>
				<verse number="19">以色列 支派、於邑中供役者、必耕種其地、</verse>
				<verse number="20">所獻之聖地、與建邑之地、其式維方、長二萬五千肘、廣二萬五千肘、○</verse>
				<verse number="21">聖地與邑地、左右餘地、東二萬五千肘、西二萬五千肘、與聖地相等、必歸於君、聖地聖室、必在其中、</verse>
				<verse number="22">猶大 便雅憫 二界間之地、除 利未 人之區及邑地外、咸歸於君、○</verse>
				<verse number="23">其餘支派、自東至西、為 便雅憫 所得之區、</verse>
				<verse number="24">附 便雅憫 之界、自東至西、為 西緬 所得之區、</verse>
				<verse number="25">附 西緬 之界、自東至西、為 以薩迦 所得之區、</verse>
				<verse number="26">附 以薩迦 之界、自東至西、為 西布倫 所得之區、</verse>
				<verse number="27">附 西布倫 之界、自東至西、為 迦得 所得之區、</verse>
				<verse number="28">迦得 之南界、自 他瑪 至 米利巴加低斯 水、迄 埃及 溪、延及大海、</verse>
				<verse number="29">爾當掣籤、分於 以色列 支派為業之地、其所得之區即此、主耶和華言之矣、○</verse>
				<verse number="30">邑之四方及門如左、北方四千五百肘、</verse>
				<verse number="31">邑門依 以色列 支派之名名之、北向有三門、一 流便 門、一 猶大 門、一 利未 門、</verse>
				<verse number="32">東方四千五百肘、有三門、一 約瑟 門、一 便雅憫 門、一 但 門、</verse>
				<verse number="33">南方四千五百肘、有三門、一 西緬 門、一 以薩迦 門、一 西布倫 門、</verse>
				<verse number="34">西方四千五百肘、有三門、一 迦得 門、一 亞設 門、一 拿弗他利門 、</verse>
				<verse number="35">邑之四周、共計一萬八千肘、是日以後、邑名曰耶和華在此、</verse>
			</chapter>
		</book>
		<book number="27">
			<chapter number="1">
				<verse number="1">猶大 王 約雅敬 三年、 巴比倫 王 尼布甲尼撒 、至 耶路撒冷 圍之、</verse>
				<verse number="2">主以 猶大 王 約雅敬 、及上帝室之器一分、付於其手、攜器至 示拿 地、入於其神之廟、置於其神之庫、</verse>
				<verse number="3">王諭宦官長 亞施毘拿 、以 以色列 宗室、及顯者中數人、攜之而至、</verse>
				<verse number="4">即少年無疵、美姿容、嫻智慧、具知識、明格致、可侍於王宮者、教以 迦勒底 人之學術語言、</verse>
				<verse number="5">王命日以己所用之膳、所飲之酒頒之、養之三年、屆期侍於王前、</verse>
				<verse number="6">中有 猶大 人 但以理 、 哈拿尼雅 、 米沙利 、 亞撒利雅 、</verse>
				<verse number="7">宦官長易其名、稱 但以理 曰 伯提沙撒 、稱 哈拿尼雅 曰 沙得拉 、稱 米沙利 曰 米煞 、稱 亞撒利雅 曰 亞伯尼歌 、</verse>
				<verse number="8">惟 但以理 立志、不以王膳與酒自污、遂求宦官長免其受污、</verse>
				<verse number="9">上帝使 但以理 蒙恩惠憐恤於宦官長、</verse>
				<verse number="10">宦官長謂 但以理 曰、我畏我主我王、既定爾之飲食、何可見爾形容憔悴、不及爾同年少者乎、若然、則於王前、使我莫保首領、</verse>
				<verse number="11">宦官長委保傅、監理 但以理 、 哈拿尼雅 、 米沙利 、 亞撒利雅 、</verse>
				<verse number="12">但以理 謂之曰、請試爾僕、飯蔬飲水十日、</verse>
				<verse number="13">後觀我容、及食王膳少者之容、依爾所見而待爾僕、</verse>
				<verse number="14">乃允斯事、試之十日、</verse>
				<verse number="15">越十日、見其容、較食王膳少者、尤美而豐、</verse>
				<verse number="16">保傅乃去所頒之膳與酒、食以菜蔬、</verse>
				<verse number="17">此四少者、上帝賜以知識聰睿、精於文字學術、 但以理 洞悉諸啟示及夢兆、</verse>
				<verse number="18">屆王所定少者入覲之期、宦官長引之見 尼布甲尼撒 、</verse>
				<verse number="19">王與之言、見其中無及 但以理 、 哈拿尼雅 、 米沙利 、 亞撒利雅 者、遂侍於王前、</verse>
				<verse number="20">王於所詢智慧明哲之事、見其愈於舉國之巫人術士十倍、</verse>
				<verse number="21">但以理 在彼、至 古列 王元年、</verse>
			</chapter>
			<chapter number="2">
				<verse number="1">尼布甲尼撒 二年、王得夢、心煩不得寢、</verse>
				<verse number="2">乃召巫人、術士卜筮、及 迦勒底 人咸至、為王說夢、眾入、立於王前、</verse>
				<verse number="3">王謂之曰、我得夢、中心煩擾、欲知夢兆維何、</verse>
				<verse number="4">迦勒底 人以 亞蘭 方言奏王曰、願王萬歲、請以夢告僕、我則解之、</verse>
				<verse number="5">王曰、我命已出、如爾不以夢、及其解告我、必解爾體、使爾室為糞場、</verse>
				<verse number="6">如以夢及其解告我、則必自我而獲品物、賞賚、及大尊榮、故當以夢及其解告我、</verse>
				<verse number="7">彼復奏王曰、請以夢告僕、我則解之、</verse>
				<verse number="8">王曰、我確知爾欲延其時、因知我命已出、</verse>
				<verse number="9">如爾不以夢告我、祇以一法懲爾、因爾設誑言妄語告我、以待其時變易、爾其以夢告我、則知爾能解之、</verse>
				<verse number="10">迦勒底 人對曰、王之事、天下無能示之、從未有君王、主治者、掌權者、以此詰巫人術士、及 迦勒底 人者、</verse>
				<verse number="11">王所詰者罕矣、除不居於形軀之神外、無能告王、</verse>
				<verse number="12">王因之怒、忿甚、命殲 巴比倫 諸哲士、</verse>
				<verse number="13">王命出、將誅哲士、則索 但以理 、及其同儕、欲殺之、</verse>
				<verse number="14">王之侍衛長 亞畧 出、欲殺 巴比倫 諸哲士、 但以理 以聰明審慎與之言、</verse>
				<verse number="15">曰、王命何若是嚴急哉、 亞畧 以情告之、</verse>
				<verse number="16">但以理 入覲、求王寬限、為王解之、○</verse>
				<verse number="17">但以理 歸、以告同儕 哈拿尼雅 、 米沙利 、 亞撒利雅 、</verse>
				<verse number="18">請其為此秘奧、求天上上帝矜憫、免 但以理 及其同儕、與其餘之 巴比倫 哲士偕亡、</verse>
				<verse number="19">於夜間異象中、此秘奧顯示於 但以理 、 但以理 遂稱頌天上上帝、</verse>
				<verse number="20">曰、智慧能力悉屬上帝、願其名受頌美、永世靡暨、</verse>
				<verse number="21">彼變更時日、廢立君王、以智賜哲士、以識賜達人、</verse>
				<verse number="22">顯示隱微深奧之事、洞悉暗中所有、光與之偕、</verse>
				<verse number="23">我列祖之上帝歟、我稱謝頌美爾、錫我智能、以我儕之所求示我、俾知王事、</verse>
				<verse number="24">但以理 入、見王所命殲 巴比倫 哲士之 亞畧 曰、勿殲 巴比倫 哲士、引我覲王、我必為王解之、○</verse>
				<verse number="25">亞畧 急引 但以理 入覲王、奏曰、於 猶大 俘囚中、我得一人、彼將為王解之、</verse>
				<verse number="26">王謂稱 伯提沙撒 之 但以理 曰、我所得之夢與其解、爾能告我乎、</verse>
				<verse number="27">但以理 對曰、王所問之秘奧、哲士術士、巫人卜筮、不能告王、</verse>
				<verse number="28">惟在天有上帝、顯示秘奧、彼以末日必有之事、示 尼布甲尼撒 王、王在牀所得之夢、及所見之異象乃此、</verse>
				<verse number="29">王在牀時、思未來之事、今顯示秘奧者、以必有之事示爾、</verse>
				<verse number="30">此秘奧顯示於我、非因我有智慧、逾於眾生、乃以夢兆告王、俾知心之所思、</verse>
				<verse number="31">王見巨像、其形雄偉、輝煌特甚、立於王前、其狀可懼、</verse>
				<verse number="32">像首為精金、胸臂為銀、腹股為銅、</verse>
				<verse number="33">其脛為鐵、其足半鐵半泥、</verse>
				<verse number="34">王視之、見一石、非人手所鑿、擊厥像半鐵半泥之足而碎之、</verse>
				<verse number="35">於是鐵泥銅銀與金俱碎、如夏日禾場之粃糠、為風飄揚、無從尋覓、擊像之石、成為大山、遍盈天下、</verse>
				<verse number="36">所夢若是、我今為王解之、</verse>
				<verse number="37">王歟、爾為諸王之王、天上上帝以國以權、以能以榮賜爾、</verse>
				<verse number="38">凡有居民之處、野獸飛鳥、悉付爾手、俾爾治之、金首即爾也、</verse>
				<verse number="39">爾後將有一國興起、亞於爾國、又有其三之國若銅、統轄天下、</verse>
				<verse number="40">復有其四之國、堅剛似鐵、夫鐵能服百物而碎之、此國亦必行破壞如鐵然、</verse>
				<verse number="41">爾見其足與趾、半為陶人之泥、半為鐵者、其國必分、爾見鐵雜於泥、其國必有力如鐵然、</verse>
				<verse number="42">其趾半鐵半泥、其國亦半強半弱、</verse>
				<verse number="43">爾見鐵雜於泥、其民必與異族混雜、惟彼此不相洽、如鐵不與泥合然、</verse>
				<verse number="44">當彼列王時、天上上帝必立一國、永不見滅、其權不歸他族、將毀前之諸國、而盡滅之、其國恆存弗替、</verse>
				<verse number="45">爾見有石、自山鑿出、非由人手、擊碎鐵銅泥銀及金、斯乃惟皇上帝 以未 來之事示王、其夢實真、所解誠確、</verse>
				<verse number="46">尼布甲尼撒 王遂面伏於地、拜 但以理 、命以禮物香品奉之、</verse>
				<verse number="47">王語 但以理 曰、爾之上帝、誠為諸神之上帝、諸王之主、顯示秘奧、使爾知此秘奧、</verse>
				<verse number="48">王乃使 但以理 為大、加以重賚、立之治 巴比倫 全州、為 巴比倫 哲士之長、</verse>
				<verse number="49">但以理 求於王、王乃立 沙得拉米煞亞伯尼歌 、分理 巴比倫 州事、惟 但以理 侍於御門、</verse>
			</chapter>
			<chapter number="3">
				<verse number="1">尼布甲尼撒 王製金像、高六十肘、廣六肘、立於 巴比倫 州 杜拉 平原、</verse>
				<verse number="2">遣使召諸方伯、大臣牧伯、刑官庫司、議士士師、及諸州牧咸至、為 尼布甲尼撒 王所立之像、行敬奉之禮、</verse>
				<verse number="3">於是方伯、大臣牧伯、刑官庫司、議士士師、及諸州牧咸集、為 尼布甲尼撒 王所立之像、行敬奉之禮、俱立於像前、</verse>
				<verse number="4">遒人大聲呼曰、諸民諸國、諸方言者、今命爾曹、</verse>
				<verse number="5">爾於何時、聞角簫琵琶琴瑟笙、及各樂器之音、即當伏拜 尼布甲尼撒 王所立之金像、</verse>
				<verse number="6">凡不伏拜者、即時投於烈火之爐、</verse>
				<verse number="7">諸民聞角簫琵琶琴瑟、及各樂器之音時、諸民諸國、諸方言者、遂伏拜 尼布甲尼撒 王所立之金像、</verse>
				<verse number="8">時、有 迦勒底 數人、進前控 猶大 人、</verse>
				<verse number="9">奏 尼布甲尼撒 王曰、願王萬歲、</verse>
				<verse number="10">王歟、爾曾頒詔、凡聞角簫琵琶琴瑟笙、及各樂器之音、當伏拜金像、</verse>
				<verse number="11">凡不伏拜者、必投於烈火之爐、</verse>
				<verse number="12">有 猶大 數人、 沙得拉 、 米煞 、 亞伯尼歌 、乃王所立、以理 巴比倫 州事者、王歟、斯人不尊重爾、不事爾神、不拜爾所立之金像、</verse>
				<verse number="13">尼布甲尼撒 怒、忿甚、命攜 沙得拉米煞亞伯尼歌 至、遂攜之至於王前、</verse>
				<verse number="14">尼布甲尼撒 謂之曰、 沙得拉 、 米煞 、 亞伯尼歌 、爾曹不事我神、不拜我所立之金像、乃故意乎、</verse>
				<verse number="15">今爾聞角簫琵琶琴瑟笙、及各樂器之音、願伏拜我所製之像、則可、若不拜之、必即時投於烈火之爐、何神能拯爾於我手耶、</verse>
				<verse number="16">沙得拉米煞亞伯尼歌 對曰、 尼布甲尼撒 歟、斯事、我儕無庸答爾、</verse>
				<verse number="17">果爾、我所事之上帝、能拯我於烈火之爐、亦必拯我於爾手、</verse>
				<verse number="18">即不然、王當知我決不事爾神、不拜爾所立之金像、</verse>
				<verse number="19">尼布甲尼撒 怒甚、向 沙得拉米煞亞伯尼歌 變色、命爇其爐、烈較尋常七倍、</verse>
				<verse number="20">亦命軍中壯士數人、縛 沙得拉米煞亞伯尼歌 、投諸烈火之爐、</verse>
				<verse number="21">三人被縛、仍衣褲袍與褻服、及他衣、投於烈火之爐、</verse>
				<verse number="22">因王命孔亟、其爐甚熱、投 沙得拉米煞亞伯尼歌 之人、俱為火燄所斃、</verse>
				<verse number="23">沙得拉米煞亞伯尼歌 三人被縛、墮於烈火之爐、</verse>
				<verse number="24">時、 尼布甲尼撒 王駭異、急起、謂議士曰、我所縛而投於火者、非三人乎、對曰、王歟、是也、</verse>
				<verse number="25">王曰、我見四人、不縛不傷、遊於火中、其四者之貌、有若神子、</verse>
				<verse number="26">尼布甲尼撒 近烈火之爐門曰、至上上帝之僕、 沙得拉米煞亞伯尼歌 歟、其出而前、三人即自火中出、</verse>
				<verse number="27">方伯大臣牧伯、及王之議士咸集、見此三人、火不能傷其身、首髮不焦、衣服不變、火燎之臭、亦未及之、</verse>
				<verse number="28">尼布甲尼撒 曰、 沙得拉米煞亞伯尼歌 之上帝、宜頌美焉、遣其使救賴之之僕、彼背王命、自舍其身、於其上帝外、不事他神、而崇拜之、</verse>
				<verse number="29">我今頒詔、各民各國、各方言者、凡謗 沙得拉米煞亞伯尼歌 之上帝、必解其體、使其室為糞場、蓋無他神能行拯救若是、</verse>
				<verse number="30">王遂陞 沙得拉米煞亞伯尼歌 於 巴比倫 州、</verse>
			</chapter>
			<chapter number="4">
				<verse number="1">尼布甲尼撒 王詔天下諸民諸國、諸方言者曰、願爾平康增益、</verse>
				<verse number="2">至上上帝於我所行之神蹟奇事、我以宣之為善、</verse>
				<verse number="3">大哉其神蹟、偉哉其奇事、其國永存、其權歷世弗替、○</verse>
				<verse number="4">我 尼布甲尼撒 安居於我室、暢遂於我宮、</verse>
				<verse number="5">爰得一夢、令我畏懼、在牀所思、暨所得之異象、使我煩擾、</verse>
				<verse number="6">乃命引 巴比倫 哲士、咸詣我前、為我解夢、</verse>
				<verse number="7">於是巫人術士、 迦勒底 人、卜筮皆至、我告以夢、彼未為我解之、</verse>
				<verse number="8">終有 但以理 、依我神之名、稱曰 伯提沙撒 、為聖神之靈所感者、至於我前、我以夢告之曰、</verse>
				<verse number="9">巫師長 伯提沙撒 歟、我知聖神之靈寓於爾中、秘奧無足難爾、其告我所得之夢象、為我解之、</verse>
				<verse number="10">我在牀所得之異象若是、見有一樹、植於地中、其榦高甚、</verse>
				<verse number="11">其樹生長堅剛、高凌霄漢、四極見之、</verse>
				<verse number="12">其葉秀茂、厥果繁多、足供眾生、野獸伏於其蔭、飛鳥棲於其枝、凡有血氣者、由之得食、</verse>
				<verse number="13">我在牀所得之異象、見一儆醒之聖使、自天而降、</verse>
				<verse number="14">大聲呼曰、伐其樹、斫其枝、搖落其葉、播散其果、使獸離其下、使鳥去其枝、</verse>
				<verse number="15">惟留其根於地、在田野青草之間、束以銅鐵之索、濕以天露、俾與野獸共囓地草、</verse>
				<verse number="16">變其人心、予以獸心、歷至七期、</verse>
				<verse number="17">此乃儆醒者所定、聖使所命、使生民咸知至上者治世人之國、隨意畀人、立人間之至卑者主之、</verse>
				<verse number="18">我 尼布甲尼撒 王所得之夢即此、 伯提沙撒 歟、爾其解之、我國中諸哲士、不能為我解、惟爾能之、蓋聖神之靈寓於爾中也、○</verse>
				<verse number="19">稱 伯提沙撒 之 但以理 、愕然頃之、中心煩擾、王曰、 伯提沙撒 歟、勿以夢及其解煩擾、 伯提沙撒 對曰、我主歟、願此夢應於憾爾者、其解應於爾敵、</verse>
				<verse number="20">爾所見之樹、生長堅剛、高凌霄漢、四極見之、</verse>
				<verse number="21">其葉秀茂、厥果繁多、足供眾生、野獸伏於其下、飛鳥棲於其枝、</verse>
				<verse number="22">王歟、生長堅剛者爾也、爾之高大、凌乎霄漢、爾之權勢、及於地極、</verse>
				<verse number="23">王見儆醒之聖使、自天而降曰、伐其樹而毀之、惟留其根於地、在田野青草之間、束以銅鐵之索、濕以天露、俾與野獸共囓乎草、歷至七期、</verse>
				<verse number="24">王歟、其解若是、至上者所命定、臨於我主我王、</verse>
				<verse number="25">爾將被逐、離乎人羣、與野獸同居、囓草如牛、為天露所濡、歷至七期、迨爾知至上者治世人之國、隨意畀人、</verse>
				<verse number="26">既命留樹之根、乃謂迨爾知天操其權、則爾國復歸於爾、</verse>
				<verse number="27">王歟、請納我諫、去過而行義、絕惡而恤困、庶可延長綏安、</verse>
				<verse number="28">凡此皆應於 尼布甲尼撒 王、</verse>
				<verse number="29">越十二月、王遊於 巴比倫 王宮、</verse>
				<verse number="30">曰、此非大 巴比倫 、我以大能大力建為王都、彰我威榮乎、</verse>
				<verse number="31">言未竟、自天有聲曰、 尼布甲尼撒 王歟、有言告爾、國位已離爾矣、</verse>
				<verse number="32">爾將被逐、離乎人羣、與野獸同居、囓草如牛、歷至七期、迨爾知至上者治世人之國、隨意畀人、</verse>
				<verse number="33">斯言即時驗於 尼布甲尼撒 、被逐離乎人羣、囓草如牛、身為天露所濡、迨及髮長若鷹毛、甲長若鳥爪、</verse>
				<verse number="34">厥期既盡、我 尼布甲尼撒 舉目望天、靈性遂復、乃稱謝至上者、頌美尊崇永生者、其權永存、其國歷世弗替、</verse>
				<verse number="35">地上居民、悉若無有、彼於天上軍旅、地上億兆、隨意而行、無能阻其手、或詰之曰、爾何為者、</verse>
				<verse number="36">是時我靈性已復、我仍得威嚴光輝、致國獲榮、我之議士大臣、再朝覲我、我復堅立於國位、威勢增益於我躬、</verse>
				<verse number="37">今我 尼布甲尼撒 、頌美稱揚尊崇天上之王、其所行者、悉為真實、其道公義、惟驕泰而行者、則降而卑之、</verse>
			</chapter>
			<chapter number="5">
				<verse number="1">伯沙撒 王為其大臣千人、設具盛筵、對之飲酒、</verse>
				<verse number="2">伯沙撒 暢飲之際、命取其父 尼布甲尼撒 自 耶路撒冷 殿中、所取之金銀器皿、王及大臣后妃、以之而飲、</verse>
				<verse number="3">遂取自 耶路撒冷 上帝殿中、所取之金器至、王及大臣后妃、以之而飲、</verse>
				<verse number="4">彼眾飲酒、頌讚金銀銅鐵木石之神、</verse>
				<verse number="5">維時、有人手之指顯見、書文於王宮粉壁、燈臺相對之處、王見書文之手、</verse>
				<verse number="6">王變乎色、中心煩擾、腰骨脫節、兩膝相觸、</verse>
				<verse number="7">乃大聲而呼、命召術士、 迦勒底 人、卜筮咸入、王告 巴比倫 哲士曰、讀斯文為我解之者、必身衣絳袍、項垂金索、治國職居其三、</verse>
				<verse number="8">王之哲士咸入、而莫能讀其文、為王解之、</verse>
				<verse number="9">伯沙撒 王憂甚而色變、大臣猶豫、</verse>
				<verse number="10">太后因王與大臣所言、乃入宴室曰、願王萬歲、勿中懷煩擾、而變乎色、</verse>
				<verse number="11">爾國中有一人焉、聖神之靈寓於其中、爾父之時、見其通明、聰睿、智慧、若神之智、爾父 尼布甲尼撒 王、立之為巫人術士、 迦勒底 人、卜筮之長、</verse>
				<verse number="12">其名 但以理 、王稱之為 伯提沙撒 、心性佳妙、有智慧聰睿、且能解夢兆、明隱語、釋秘奧、今召之至、彼必解之、○</verse>
				<verse number="13">但以理 被引詣王、王謂之曰、昔我王父自 猶大 所虜之 猶大 俘囚、爾即其中之 但以理 乎、</verse>
				<verse number="14">我聞神明之靈寓於爾中、具有通明聰睿、美妙之智慧、</verse>
				<verse number="15">今諸哲士術士、引至我前、使讀斯文、為我解之、而不能解、</verse>
				<verse number="16">我聞爾善解、而釋秘奧、爾果能讀斯文、為我解之、必身衣絳袍、項垂金索、治國職居其三、</verse>
				<verse number="17">但以理 對曰、爾饋可反於己、爾賚可錫他人、雖然、我必為王讀斯文而解之、</verse>
				<verse number="18">王歟、至上上帝以國位大權、尊榮威嚴、錫爾父 尼布甲尼撒 、</verse>
				<verse number="19">因上帝所賜之大權、諸民諸國、諸方言者、咸戰慄畏懼於其前、生殺升降、隨其所欲、</verse>
				<verse number="20">惟其心驕傲、其性剛愎、泰然而行、乃黜其王位、奪其尊榮、</verse>
				<verse number="21">被逐離乎人羣、心變如獸、與野驢同居、囓草如牛、身為天露所濡、迨知至上上帝治世人之國、隨意立人主之、</verse>
				<verse number="22">伯沙撒 歟、爾乃其子、雖知此事、而心不自卑、</verse>
				<verse number="23">惟自高而抗天上之主、取其室中之器、至於爾前、爾與大臣后妃、用以飲酒、頌美金銀銅鐵木石之神、即無見無聞無知者、至於掌爾氣息、定爾道途之上帝、則不尊榮之、</verse>
				<verse number="24">故上帝使手出於其前、而書此文、</verse>
				<verse number="25">其文曰、彌尼、彌尼、提客勒、烏法珥新、</verse>
				<verse number="26">其解曰、彌尼者、上帝數爾國祚、使之永終也、</verse>
				<verse number="27">提客勒者、爾衡於權、而見虧缺也、</verse>
				<verse number="28">毘勒斯者、爾國分裂、畀於 瑪代 波斯 人也、</verse>
				<verse number="29">伯沙撒 遂命以絳袍衣 但以理 、以金索垂其項、頒詔使之治國、職居其三、</verse>
				<verse number="30">是夕 迦勒底 王 伯沙撒 見殺、</verse>
				<verse number="31">瑪代 人 大利烏 得其國、時年六十有二、</verse>
			</chapter>
			<chapter number="6">
				<verse number="1">大利烏 悅立方伯百二十人、分治全國、</verse>
				<verse number="2">更立宰輔三人、 但以理 居其一、俾方伯述職於其前、免王受損、</verse>
				<verse number="3">但以理 心性佳妙、愈於其他宰輔、及諸方伯、王欲立之治理全國、</verse>
				<verse number="4">宰輔方伯、索 但以理 政事之失以訟之、惟 但以理 忠誠、無錯無謬、無隙可乘、</verse>
				<verse number="5">其人相語曰、除 但以理 遵其上帝之法而外、我儕不得其隙以訟之、</verse>
				<verse number="6">宰輔方伯咸集、詣王奏曰、願 大利烏 王萬歲、</verse>
				<verse number="7">國之宰輔、督臣方伯、議士牧伯會議、請降詔諭、立一禁令、三旬之內、惟王是求、此外、凡求神與人者、必投之獅洞、</verse>
				<verse number="8">請王立此禁令、簽押其文、俾不得改、循 瑪代 波斯 人之例、不可更易、</verse>
				<verse number="9">王乃簽押、立此禁令、</verse>
				<verse number="10">但以理 知王簽押此文、則歸其家、其室之牖、啟向 耶路撒冷 、屈膝而跪、日凡三次、禱告稱謝其上帝、同於往日、</verse>
				<verse number="11">彼眾會集、見 但以理 禱告祈求於其上帝前、</verse>
				<verse number="12">遂詣王、論其禁令曰、王歟、爾非簽押禁令、三旬之內、惟王是求、此外、凡求神與人者、必投之獅洞乎、王曰、誠有其事、循 瑪代 波斯 人之例、不可更易、</verse>
				<verse number="13">眾對王曰、王歟、 猶大 俘囚中之 但以理 、不尊重爾、不遵爾所簽押之禁令、每日祈禱三次、</verse>
				<verse number="14">王聞此言、憂甚、決志救 但以理 、苦籌至於日沒、</verse>
				<verse number="15">彼眾會集、詣王奏曰、王歟、當知 瑪代 波斯 人之例、凡王所立之禁令典章、不可更易、</verse>
				<verse number="16">王乃出命、則攜 但以理 至、投於獅洞、王謂 但以理 曰、爾所恆事之上帝必救爾、</verse>
				<verse number="17">遂移石於洞口、王封以己璽、又鈐以大臣之章、使處 但以理 之旨、不得更易、</verse>
				<verse number="18">王乃返宮、終夜禁食、徹樂於其前、亦不成寐、</verse>
				<verse number="19">翌日夙興、急往獅洞、</verse>
				<verse number="20">既近於洞、哀聲呼 但以理 曰、維生上帝之僕 但以理 歟、爾恆事之上帝、能救爾脫於獅害乎、</verse>
				<verse number="21">但以理 對曰、願王萬歲、</verse>
				<verse number="22">我之上帝遣其使箝獅口俾不傷我、以我於其前無罪、在王前亦未行不善也、</verse>
				<verse number="23">王喜甚、命取 但以理 出洞、遂取之出、其身毫無所傷、因信賴其上帝也、</verse>
				<verse number="24">王命既出、遂曳訟 但以理 之人、及其妻孥、投於獅洞、未至洞底、獅即攫之、盡碎其骨、○</verse>
				<verse number="25">大利烏 王詔天下諸民諸國、諸方言者曰、願爾平康增益、</verse>
				<verse number="26">我今降詔、諭我全國人民、當於 但以理 之上帝前、戰慄畏懼、彼乃維生永存之上帝、其國永不見滅、其權至於終極、</verse>
				<verse number="27">彼施拯救、在天在地、行神蹟奇事、今救 但以理 脫於獅勢、</verse>
				<verse number="28">但以理 於 大利烏 及 波斯 人 古列 在位時、俱得亨通、</verse>
			</chapter>
			<chapter number="7">
				<verse number="1">巴比倫 王 伯沙撒 元年、 但以理 得夢、在牀見異象、遂書其夢、述其大畧、</verse>
				<verse number="2">曰、我夜見異象、天之四風驟起、與大海相搏、</verse>
				<verse number="3">有四巨獸、自海而出、其狀各殊、</verse>
				<verse number="4">其一若獅、有鷹之翼、我視之、見其翼被拔、厥獸被舉而起、立以二足如人、且得畀以人心、</verse>
				<verse number="5">其次之獸若熊、半身側立、其口齒間、啣三脇骨、有謂之曰、起、吞噬多肉、</verse>
				<verse number="6">厥後、又見一獸若豹、背有四鳥翼、獸亦有四首、得賜以權、</verse>
				<verse number="7">此後於夜間異象中、我見其四之獸、可畏可懼、極強有力、亦有鐵牙甚巨、吞噬碎裂、足踐所餘、與前諸獸迥異、首有十角、</verse>
				<verse number="8">我思維其角時、見一小角生於其中、前角中之三角、為小角所拔、小角有目若人、有口出言誇大、</verse>
				<verse number="9">我視之、見有座設立、一年高者坐焉、衣皜如雪、髮潔若純粹之羊毛、火炎其座、烈燄其輪、</verse>
				<verse number="10">火川出於其前、服役者千千、侍立者萬萬、鞫事已備、書卷悉展、</verse>
				<verse number="11">其時我因小角出言誇大、則注目而視、迨至其獸見殺、其身被毀、為火所焚、</verse>
				<verse number="12">所餘之獸、其權被奪、惟延其生、以待時期、</verse>
				<verse number="13">我於夜間異象中、又見一人若人子者、乘天雲而來、詣年高者、被引至於其前、</verse>
				<verse number="14">乃錫以權、與榮與國、使諸民諸國、諸方言者咸事之、其權恆存弗替、其國永不見滅、○</verse>
				<verse number="15">我 但以理 心憂於中、所見之異象、令我煩擾、</verse>
				<verse number="16">我乃就一侍者、詢諸事之實、彼以之告我、為我解其義曰、</verse>
				<verse number="17">此四巨獸即四王、將出於世者、</verse>
				<verse number="18">惟至上者之聖民、必承其國、以為己有、永世靡暨、</verse>
				<verse number="19">我欲知第四獸之實、以其異於他獸、甚可畏懼、其牙為鐵、其爪為銅、吞噬碎裂、足踐所餘、</verse>
				<verse number="20">又欲知其首之十角、及生於其中之一角、使三角墜於其前者、是角有目、有口出言誇大、其狀大於他角、</verse>
				<verse number="21">我視之、見斯角與聖民戰而獲勝、</verse>
				<verse number="22">迨年高者至、為至上者之聖民伸冤、聖民得國之期已屆、</verse>
				<verse number="23">侍者曰、第四獸、即在世之第四國、異於諸國、將吞噬天下、踐而碎之、</verse>
				<verse number="24">其十角即十王、將由此國而興、其後有一王起、異於前者、將服三王、</verse>
				<verse number="25">彼出言逆至上者、銷磨其聖民、意欲改易節期法律、聖民將付於其手、歷一載二載半載、</verse>
				<verse number="26">鞫事已備、必奪其權、毀之滅之、至於終極、</verse>
				<verse number="27">惟國與權、及天下萬邦之尊顯、必咸畀於至上者之聖民、其國為永久之國、凡秉權者、必服事順從之、</verse>
				<verse number="28">其言至此而竟、我 但以理 中懷煩擾、容色改變、惟存此事於心、</verse>
			</chapter>
			<chapter number="8">
				<verse number="1">伯沙撒 王三年、我 但以理 於前見異象後、復見異象、</verse>
				<verse number="2">其時、我恍若在 以攔 州、 書珊 宮、我於異象中、在 烏萊 河濱、</verse>
				<verse number="3">我舉目而觀、見牡綿羊一、立於河濱、有二角、二角俱高、此高於彼、高者後出、</verse>
				<verse number="4">我見其羊、向西向北向南而觸、凡獸莫能禦之、亦莫能施拯救於其手、彼乃隨意而行、自為強大、</verse>
				<verse number="5">我思維時、見牡山羊一、自西而來、遍行天下、足不履地、兩目間有一卓犖之角、</verse>
				<verse number="6">詣我所見立於河濱、二角之牡綿羊、奮怒疾趨、而力觸之、</verse>
				<verse number="7">我見其既近、盛怒而觸之、折其二角、牡綿羊無力抵禦、乃仆之於地、而蹂躪之、無能拯牡綿羊而脫之、</verse>
				<verse number="8">牡山羊自大特甚、其強壯時、巨角斷折、有四卓犖之角代出、向天四方、</verse>
				<verse number="9">其一又生小角、漸成極大、向南向東、亦向榮美之地、</verse>
				<verse number="10">漸即高大、及於天象、天象星宿、有被擲於地者、加以蹂躪、</verse>
				<verse number="11">彼乃自大、而敵天象之君、去其日獻之祭、傾其聖所、</verse>
				<verse number="12">因討罪而得軍、以敵日獻之祭、委棄真理於地、隨意而行、無不利達、</verse>
				<verse number="13">我聞一聖者宣言、又有一聖者詢之曰、異象所示、論去日獻之祭、與行毀滅之罪、且付聖所與軍旅、而受足踐、其事延至何時、</verse>
				<verse number="14">對曰、迨至二千三百晝夜、聖所乃得潔清、○</verse>
				<verse number="15">我 但以理 既睹此異象、欲明其義、見有一立於我前者、其貌若人、</verse>
				<verse number="16">亦聞 烏萊 河兩岸之間、有人聲呼曰、 加百列 歟、其使斯人知此異象、</verse>
				<verse number="17">彼遂近我所立之處、既至、我則懼、面伏於地、彼謂我曰、人子歟、其知此異象、因關乎末期也、</verse>
				<verse number="18">彼與我言時、我乃沉睡、面伏於地、彼撫我、使我起立、</verse>
				<verse number="19">曰、我以震怒末期、所有之事示爾、蓋此異象、乃關末日之定期也、</verse>
				<verse number="20">爾所見二角之牡綿羊、即 瑪代 波斯 二王、</verse>
				<verse number="21">牡山羊即 希臘 王、其兩目間之巨角、乃其元王、</verse>
				<verse number="22">巨角斷折、四角代出、即由其國、將有四國崛興、惟權不及於彼、</verse>
				<verse number="23">四國末期、悖逆之人、罪惡貫盈、有一王興、其貌猛厲、能明秘奧、</verse>
				<verse number="24">將執大權、非由己力、彼必施行毀滅、異於尋常、隨意而行、無不利達、毀滅有能者、爰及聖民、</verse>
				<verse number="25">彼用權術、成其詭譎、中心自大、乘民安居、多行殲滅、且起而抗逆萬君之君、然終必見折、非由人手、</verse>
				<verse number="26">所示爾晝夜日數之異象乃真、惟當封之、蓋關乎多日之後也、</verse>
				<verse number="27">我 但以理 昏迷、疾病數日、後乃起理王事、我駭詫此異象、無人明其意焉、</verse>
			</chapter>
			<chapter number="9">
				<verse number="1">瑪代 族、 亞哈隨魯 子 大利烏 立為王、治 迦勒底 人之國、</verse>
				<verse number="2">元年、我 但以理 閱書所載、知耶和華諭先知 耶利米 之言、 耶路撒冷 荒蕪、歷七十年乃滿、</verse>
				<verse number="3">我決意以禱告祈求、禁食衣麻蒙灰、尋主上帝、</verse>
				<verse number="4">遂禱我上帝耶和華、認罪曰、主歟、尊大可畏之上帝、愛主而遵主命者、為之踐約施恩、</verse>
				<verse number="5">我儕犯罪乖戾、行惡悖逆、離爾訓詞律例、</verse>
				<verse number="6">未聽爾僕諸先知、奉爾之名告我君王、牧伯列祖、及國中庶民之言、</verse>
				<verse number="7">主歟、惟爾為義、我則蒙羞、有如今日、 猶大 人、 耶路撒冷 居民、及 以色列 眾、因其獲罪於爾、或遠或近、被驅至於諸國、</verse>
				<verse number="8">主歟、我與我之君王、牧伯列祖、因獲罪於爾、俱蒙羞恥、</verse>
				<verse number="9">我主我上帝、恆懷矜憫赦宥、而我儕悖逆之、</verse>
				<verse number="10">不聽我上帝耶和華之言、不行爾藉爾僕諸先知所示我之法律、</verse>
				<verse number="11">以色列 全族干犯爾律、轉而離爾、不聽爾言、故上帝僕 摩西 律中、所載之呪詛誓詞、臨於我躬、以我獲罪於上帝也、</verse>
				<verse number="12">彼對我儕、及鞫我之士師所言者、今則成之、而降大災於我、 耶路撒冷 所遘之災、天下未嘗遭焉、</verse>
				<verse number="13">斯災臨我、乃依 摩西 律中所載、而我猶不求恩於我上帝耶和華、棄離我之罪愆、洞悉爾之真道、</verse>
				<verse number="14">故耶和華顧視、而降此災於我、蓋我上帝耶和華所行、無不公義、惟我不聽其言、</verse>
				<verse number="15">主我之上帝歟、昔以巨能之手、導爾民出 埃及 、而得聲譽、有如今日、惟我犯罪行惡、</verse>
				<verse number="16">主歟、願依爾仁義、使爾忿怒、轉離爾邑 耶路撒冷 、即爾聖山、今因我儕之罪、及我列祖之愆、 耶路撒冷 與爾民、為四周之人所辱、</verse>
				<verse number="17">我上帝歟、請聽爾僕之禱告祈求、為爾之故、以爾容光、照爾荒寂之聖所、</verse>
				<verse number="18">我上帝歟、求爾傾耳而聽、啟目視我荒蕪之區、及以爾名而稱之邑、我陳所祈於爾前、非因己義、乃因爾之鴻慈也、</verse>
				<verse number="19">主歟、聽之、主歟、宥之、主歟、俯聽而施行之、我上帝歟、為爾之故、勿延緩、蓋斯邑斯民、俱以爾名而稱也、○</verse>
				<verse number="20">我尚出言祈禱、自認己罪、及我民 以色列 之罪、為我上帝聖山、陳所祈於我上帝耶和華前、</verse>
				<verse number="21">祈禱之際、獻晚祭時、我前於異象中、所見之 加百列 、疾飛詣我、</verse>
				<verse number="22">與我言而誨我曰、 但以理 歟、今我出而至此、錫爾聰明智慧、</verse>
				<verse number="23">爾始祈時、有命出、我則來示爾、蓋爾大蒙眷愛、當思維斯事、而明其異象、</verse>
				<verse number="24">為爾民與爾聖邑、已定以七日為期、以七十相乘、用是遏過犯、除罪戾、滌愆尤、彰永義、證異象及預言、膏至聖者、</verse>
				<verse number="25">爾當知覺、自初命復建 耶路撒冷 、至有受膏之君、必歷七日、相乘以七、又歷七日、乘以六十二、其邑必復建、且有街有濠、斯時必際困難、</verse>
				<verse number="26">七日乘以六十二後、受膏者必見絕、空諸所有、且有一君之民將至、毀城及聖所、其終若為洪水所淹、戰鬥至終、荒蕪已定、</verse>
				<verse number="27">彼與多人將立堅約、歷至七日、一七之間、使祭祀與祭品俱息、殘賊者藉可憎之翼而來、且有忿怒、傾於行毀滅者、至於所定之末期、</verse>
			</chapter>
			<chapter number="10">
				<verse number="1">波斯 王 古列 三年、有一事示 但以理 、稱 伯提沙撒 者、其事誠確、關乎大戰、 但以理 洞悉其事、明此異象、</verse>
				<verse number="2">維時、我 但以理 憂戚、歷三七日、</verse>
				<verse number="3">不御美食、酒肉不入於口、不膏我身、盈三七日之期、</verse>
				<verse number="4">正月二十四日、我在 希底結 大河之濱、</verse>
				<verse number="5">舉目而觀、見一人衣枲衣、腰束 烏法 精金、</verse>
				<verse number="6">身若碧玉、面若閃電、目若火炬、手足若磨光之銅、聲若羣眾之聲、</verse>
				<verse number="7">我 但以理 獨見此異象、偕我者未見之、惟大戰慄、遁逃自匿、</verse>
				<verse number="8">遺我獨在、見此大異象、身力無存、容色灰變、精力盡廢、</verse>
				<verse number="9">然我猶聞其言之聲、既聞之、則沉睡、面伏於地、</verse>
				<verse number="10">有手撫我使起、我以膝與掌、抵地而動搖、</verse>
				<verse number="11">其人謂我曰、大蒙眷愛之 但以理 歟、我今奉遣就爾、當明我所語爾之言而起立、彼既言此、我則顫然而立、</verse>
				<verse number="12">又謂我曰、 但以理 歟、勿懼、自爾初日、決志欲明斯事、自卑於爾上帝前、爾言升聞矣、我因爾言而至、</verse>
				<verse number="13">惟 波斯 國之君、阻我二十一日、而君長之一 米迦勒 前來助我、我則無庸留於 波斯 王所、</verse>
				<verse number="14">今我來此、俾爾知爾民末日所遭之事、蓋此異象、歷多日始應也、</verse>
				<verse number="15">彼以此言告我、我則俯首視地、默爾無言、</verse>
				<verse number="16">有狀若人者捫我脣、我則啟口、謂立我前者曰、我主歟、我因異象、憂苦轉加我身、精力無存、</verse>
				<verse number="17">我主之僕、焉得與我主言乎、斯時我力盡廢、我氣俱無、</verse>
				<verse number="18">又有狀若人者撫我、壯我、</verse>
				<verse number="19">曰、大蒙眷愛者歟、勿懼、願爾平康、強乃心、壯乃志、彼與我言、我則得力、曰、請我主言之、以爾壯我也、</verse>
				<verse number="20">彼曰、我之詣爾、爾知其故乎、今我將返、與 波斯 之君戰、我既去、 希臘 之君必至、</verse>
				<verse number="21">惟真經所載者、我將示爾、除爾君 米迦勒 外、無有奮勇、助我禦之者也、</verse>
			</chapter>
			<chapter number="11">
				<verse number="1">瑪代 王 大利烏 元年、我嘗興起、助而壯之、</verse>
				<verse number="2">今我以真實示爾、 波斯 國猶有三王崛興、其四者較為富饒、迨其因富而強、則慫恿羣眾、以攻 希臘 國、</verse>
				<verse number="3">將有英勇之王崛興、以大權施治、隨意而行、</verse>
				<verse number="4">彼既興起、其國乃裂、依天之四風而分之、不傳其裔、其權不如昔日、蓋其國必見拔、歸於外人、</verse>
				<verse number="5">南方之王、與其軍長之一俱強、惟此軍長、較之尤強、而秉國鈞、其權甚大、</verse>
				<verse number="6">越數年、彼此結盟、南方之公主、將歸於北方之王、以圖敦睦、而公主之力必不久、北王之權亦不存、公主及其侍從、與生之者、暨當時助之者俱被陷焉、</verse>
				<verse number="7">惟自公主本族、將挺生一人、以嗣其位、統率軍旅、入北王之保障、攻而勝之、</verse>
				<verse number="8">掠其神像鑄像、金銀寶器、攜至 埃及 、數年之間、不攻北王、</verse>
				<verse number="9">厥後、北王必侵南王之境、而返故土、</verse>
				<verse number="10">其子備戰、大集軍旅而來、勢若洪水氾濫、以攻南王之保障、</verse>
				<verse number="11">南王震怒而出、陳列大軍、與北王戰、北軍付於其手、</verse>
				<verse number="12">既集其眾、心則驕侈、仆敵數萬、而不終強、</verse>
				<verse number="13">北王還、復集軍旅、較前尤眾、越數年、率大軍及輜重甚多而至、</verse>
				<verse number="14">其時將有多人、起攻南王、民中強暴者亦起、欲使異象得應、然必隕亡、</verse>
				<verse number="15">於是北王必至、築營壘、取堅城、南方之軍、不能禦之、其選兵亦無力以禦焉、</verse>
				<verse number="16">來攻之者、隨意而行、無能禦之、彼必立於榮美之地、手操毀滅之權、</verse>
				<verse number="17">決志以其全國之力而至、與之修好、以女妻之、欲傾其國、然其計不成、無所裨益、</verse>
				<verse number="18">厥後、轉向洲島、而多取之、第有軍長、必洒其所施之辱、以之加於其身、</verse>
				<verse number="19">遂轉向故土之保障、惟必顚仆、杳然不見、</verse>
				<verse number="20">嗣其位者、使虐索者、遍行國內美地、惟彼無怒無戰、不日隕亡、</verse>
				<verse number="21">嗣其位者、為卑陋之夫、國位之榮、原不宜得、乃乘宴安之際、以諂諛而得國、</verse>
				<verse number="22">軍旅彌漫、破於其前、同盟之君亦然、</verse>
				<verse number="23">立約之後、彼必行詐、率軍而來、其民雖寡、亦為強盛、</verse>
				<verse number="24">乘宴安之際、侵州內腴壤、行其祖父、及其列祖所未行者、以所刦所奪之貨財、頒其從者、設謀攻取保障、迨其期屆、</verse>
				<verse number="25">奮其力、壯其膽、率大軍以攻南王、南王亦率至大至強之軍迎戰、而不能抵禦、因有設謀以敵之者、</verse>
				<verse number="26">食其珍饈者敗壞之、軍旅彌漫、見殺而仆者甚眾、</verse>
				<verse number="27">二王居心行惡、同席言誑、然所謀不成、迨及所定之期、其事乃終、</verse>
				<verse number="28">北王多得貨財而歸、志廢聖約、隨意而行、乃返其國、</verse>
				<verse number="29">迨及定期、復反而至南方、然是次之至、不如初次、</verse>
				<verse number="30">蓋 基提 之艦、至而攻之、彼則懷憂而歸、甚怒聖約、隨意而行、既歸、背聖約者、則重視之、</verse>
				<verse number="31">立意募兵、污聖所保障、去日獻之祭、置殘賊可惡之物於其中、</verse>
				<verse number="32">以諂諛惑背約行惡之人、惟識上帝之民、終必剛強而行、</verse>
				<verse number="33">民中智者、將誨厥眾、第有隕亡於鋒刃及火燄、俘虜刦奪、歷至多日、</verse>
				<verse number="34">彼隕亡時、少得扶助、然以諂諛而從之者亦多、</verse>
				<verse number="35">智者亦有隕亡、以鍊乎眾、潔之白之、直至末期、蓋此事有定期焉、</verse>
				<verse number="36">王任意而行、自尊自大、越於諸神、發奇異之言詞、侮諸神之上帝、且得亨通、迨及忿怒盡洩、蓋所定之事必成也、</verse>
				<verse number="37">其列祖之神、與婦女所慕者、以及他神、彼皆不顧、而自尊大、越於所有、</verse>
				<verse number="38">惟在其位、崇事保障之神、且以金銀寶石、可悅之物、奉其列祖所不識之神、</verse>
				<verse number="39">亦恃異神之助、取鞏固之保障、凡所識者、則加以尊榮、立之治眾、受賄而錫分土、</verse>
				<verse number="40">末期既屆、南王將與之戰、北王逆之、勢若旋風、率車騎及艨艟、侵其諸國、衝而過之、</verse>
				<verse number="41">亦侵榮美之地、傾覆多國、惟 以東 摩押 、及 亞捫 族之強半、脫於其手、</verse>
				<verse number="42">又伸厥手、以攻列邦、 埃及 地不得免焉、</verse>
				<verse number="43">埃及 之寶藏金銀、與所有珍寶、歸其掌握、 呂彼亞 與 古實 之人、為其侍從、</verse>
				<verse number="44">惟有音耗、自東自北而至、使之煩擾、遂盛怒而出、欲戮多人、而翦滅之、</verse>
				<verse number="45">張其宮帷、於海及榮聖之山間、然必隕亡、無助之者、</verse>
			</chapter>
			<chapter number="12">
				<verse number="1">斯時也、護衛爾民之大君 米迦勒 將興、亦有大難、自有國以來、迄於是日、未之有也、其時爾民之中、凡名錄於册者、必蒙拯救、</verse>
				<verse number="2">長眠於塵土者、多有復醒、得永生者有之、蒙羞而受永辱者有之、</verse>
				<verse number="3">智者輝煌、若穹蒼之光耀、使多人歸義者、若星宿之明朗、永久弗替、</verse>
				<verse number="4">但以理 歟、爾其封此言、鈐此書、以待末期、將有多人往來、世人增其識見、○</verse>
				<verse number="5">我 但以理 視之、見又有二使、一立河之此岸、一立河之彼岸、</verse>
				<verse number="6">其一問河上衣枲衣者曰、此奇異之事、何時始畢、</verse>
				<verse number="7">我聞河上衣枲衣者、向天舉左右手、指永生者而誓曰、必歷一載二載半載、迨摧聖民之權已盡、則諸事畢焉、</verse>
				<verse number="8">我聞而不悟、則曰、我主歟、此事之終局若何、</verse>
				<verse number="9">曰、 但以理 歟、爾其往哉、因斯言封而鈐之、以俟末期、</verse>
				<verse number="10">將有多人自潔而白、 以得 試鍊、惟惡人仍行惡、惡者不悟此、智者則悟焉、</verse>
				<verse number="11">自去日獻之祭、置殘賊可惡之物時、必歷一千二百九十日、</verse>
				<verse number="12">凡待至一千三百三十五日者、其人福矣、</verse>
				<verse number="13">爾其往哉、以待終期、爾將安息、末日既屆、立於爾業、</verse>
			</chapter>
		</book>
		<book number="28">
			<chapter number="1">
				<verse number="1">烏西雅 、 約坦 、 亞哈斯 、 希西家 、相繼為 猶大 王、及 約阿施 子 耶羅波安 、為 以色列 王時、耶和華諭 備利 子 何西阿 之言、○</verse>
				<verse number="2">耶和華初諭 何西阿 時、謂之曰、爾往娶淫婦、得其由淫而生之子、蓋斯土行淫特甚、離棄耶和華、</verse>
				<verse number="3">遂往娶 滴拉音 女 歌篾 、懷妊生子、</verse>
				<verse number="4">耶和華曰、名之 耶斯列 、蓋歷時無幾、我將於 耶戶 家、討 耶斯列 之血、絕 以色列 家之國、</verse>
				<verse number="5">是日我必折 以色列 之弓於 耶斯列 谷、</verse>
				<verse number="6">婦再懷妊生女、耶和華曰、名之 羅路哈瑪 、蓋我不復矜憫 以色列 家、決不赦宥之、</verse>
				<verse number="7">惟矜憫 猶大 家、使賴其上帝耶和華得救、不賴弓刃戰鬥、馬與騎兵、</verse>
				<verse number="8">婦為 羅路哈瑪 斷乳、復妊生子、</verse>
				<verse number="9">耶和華曰、名之 羅阿米 、蓋爾曹非我民、我不為爾上帝、○</verse>
				<verse number="10">以色列 人數、將若海沙、不能量數、昔於何處謂之曰、爾非我民、後則於彼謂之曰、爾乃維生上帝之子、</verse>
				<verse number="11">猶大 與 以色列 人必會集、而立一長、咸離此地、蓋 耶斯列 之日、必為大日、</verse>
			</chapter>
			<chapter number="2">
				<verse number="1">當稱爾兄弟曰 阿米 、稱爾姊妹曰 路哈瑪 、</verse>
				<verse number="2">其與爾母爭辯、爭辯、蓋彼非我妻、我非其夫、使除其面上之淫、去其懷中之姦、</verse>
				<verse number="3">免我褫而裸之、俾如初生之日、使之如曠野、如暵地、因渴而死、</verse>
				<verse number="4">我不矜憫其子、以其由淫而生也、</verse>
				<verse number="5">其母為妓、孕此子者、行可恥事、曰、我之情人予我餅水、羢麻油酒、我必從之、</verse>
				<verse number="6">故我將以棘塞其路、築垣墉以闌之、俾不得其徑、</verse>
				<verse number="7">彼追情人而不及、尋之而不遇、則曰、我將歸我故夫、彼日之況、較今日尤美也、</verse>
				<verse number="8">彼不知五穀酒油、皆我所賜、增其金銀、而彼用以奉 巴力 、</verse>
				<verse number="9">故我屆期必收我穀、至時必取我酒、奪我羢麻、所用以蔽其裸體者、</verse>
				<verse number="10">今我顯其醜態、使其情人目睹、無能救之於我手、</verse>
				<verse number="11">亦必息其歡樂、節期、月朔、安息日、及諸大會、</verse>
				<verse number="12">毀其葡萄樹、無花果樹、乃其自謂我之情人所贈、以為值者、使之為林木、為野獸所食、</verse>
				<verse number="13">耶和華曰、昔彼奉事 巴力 、為之焚香、以耳環珍寶自飾、從其情人而忘我、我必討之、</verse>
				<verse number="14">我將誘掖之、導之於野、以善言慰之、</verse>
				<verse number="15">又給以葡萄園、予 亞割 谷、為冀望之門、在此彼必與我相應、如其幼年之時、出 埃及 地之日、</verse>
				<verse number="16">耶和華曰、是日也、爾必稱我為夫、不復稱我為主、</verse>
				<verse number="17">我必除 巴力 之名於其口、不復言及、</verse>
				<verse number="18">是日也、我為我民、與野獸飛鳥昆蟲立約、且於斯土折諸弓刀、使無戰鬥、俾得安寢、</verse>
				<verse number="19">我必聘爾、永歸於我、以義以公、以仁以慈、聘爾歸我、</verse>
				<verse number="20">我以信實聘爾歸我、俾爾識耶和華、</verse>
				<verse number="21">耶和華曰、是日也、我必應之、我應乎天、天應乎地、</verse>
				<verse number="22">地應乎穀酒與油、穀酒與油應乎 耶斯列 、</verse>
				<verse number="23">我必播斯民於斯土、矜憫乎未受矜憫者、語未為我民者曰、爾為我民、彼必曰、爾為我上帝、</verse>
			</chapter>
			<chapter number="3">
				<verse number="1">耶和華諭我曰、爾其復往、愛彼淫婦、他人所愛者、如 以色列 人雖轉向他神、嗜其葡萄餅、耶和華仍愛之、</verse>
				<verse number="2">於是我以銀十五舍客勒、麰麥一賀梅爾有半、購婦歸我、</verse>
				<verse number="3">謂之曰、爾其與我靜處多日、勿行淫、勿從他人、我之於爾亦然、</verse>
				<verse number="4">以色列 人必歷多日、無王無君、無祭祀、無柱像、無聖衣、無家神、</verse>
				<verse number="5">厥後 以色列 人、必轉求其上帝耶和華、及其王 大衛 、迨至末日、以寅畏歸於耶和華、蒙其慈惠、</verse>
			</chapter>
			<chapter number="4">
				<verse number="1">以色列 人歟、其聽耶和華言、耶和華與斯土居民爭辯、因其境內無誠實、無仁慈、無識上帝之知識、</verse>
				<verse number="2">惟妄誓、失信、殺戮、偷盜、姦淫、殘暴是行、疊流人血、</verse>
				<verse number="3">故斯士愁慘、居民野獸、飛鳥衰殘、海魚被取、</verse>
				<verse number="4">但人勿相爭、勿相責、蓋爾民如與祭司爭者然、</verse>
				<verse number="5">爾必躓於晝、先知偕爾躓於夜、我將滅絕爾母、</verse>
				<verse number="6">我民緣無知而見滅、爾棄知識、我亦棄爾、不容為我祭司、爾忘爾上帝法律、我亦忘爾子、</verse>
				<verse number="7">彼愈繁衍、愈獲罪於我、我將變其榮為辱、</verse>
				<verse number="8">彼食我民贖罪之祭、志於民之愆尤、</verse>
				<verse number="9">民如何、祭司亦將如何、我必因其所行而罰之、依其所為以報之、</verse>
				<verse number="10">彼將食而不飽、淫而不育、因其棄耶和華、而不從之、</verse>
				<verse number="11">淫行陳酒新釀、乃奪人心、</verse>
				<verse number="12">我民諮詢於木、藉杖示之、彼為淫心所迷、狥欲離其上帝之制、</verse>
				<verse number="13">獻祭於山巔、焚香於岡巒、在橡楊栗之下、緣其蔭美、故爾女行姦、爾媳宣淫、</verse>
				<verse number="14">爾女行姦、爾媳宣淫、我不罰之、緣爾轉就妓女、而偕淫婦獻祭、無知之民、必致傾覆、</verse>
				<verse number="15">以色列 歟、爾雖行淫、 猶大 不可干罪、勿至 吉甲 、勿往 伯亞文 、勿指維生之耶和華而誓、</verse>
				<verse number="16">蓋 以色列 倔強、若桀驁之牝犢、今耶和華豈牧之、如牧羔羊於廣處乎、</verse>
				<verse number="17">以法蓮 好合偶像、可姑聽之、</verse>
				<verse number="18">彼縱飲既畢、則行淫不已、牧伯悅乎恥辱、</verse>
				<verse number="19">風翼捲之、彼因所獻之祭、必蒙羞恥、</verse>
			</chapter>
			<chapter number="5">
				<verse number="1">祭司歟、爾其聽之、 以色列 家、爾其聆之、王室爾其傾耳、審鞫有關於爾、因爾為擭於 米斯巴 、為網於 他泊 、</verse>
				<verse number="2">彼叛逆者、深入邪僻、我必責之、</verse>
				<verse number="3">以法蓮 為我所知、 以色列 無隱於我、 以法蓮 歟、爾乃行淫、 以色列 被玷、</verse>
				<verse number="4">彼之所為、阻其歸於上帝、蓋中懷淫心、不識耶和華、</verse>
				<verse number="5">以色列 所誇者、覿面懲之、 以色列 與 以法蓮 、必因其罪而躓、 猶大 亦偕之躓、</verse>
				<verse number="6">彼將攜其牛羊、往求耶和華而不遇、已離之矣、</verse>
				<verse number="7">彼眾欺罔耶和華、而生私子、迨及月朔、必與其業偕亡、○</verse>
				<verse number="8">爾其在 基比亞 鳴笳、在 拉瑪 吹角、在 伯亞文 示警曰、 便雅憫 歟、其顧爾後、</verse>
				<verse number="9">譴責之日、 以法蓮 將為荒涼、我在 以色列 支派中、示以必成之事、</verse>
				<verse number="10">猶大 牧伯、如遷移界址者然、我將傾怒於彼、有若傾水、</verse>
				<verse number="11">以法蓮 甘從虛妄、是以受壓制、被屈抑、</verse>
				<verse number="12">故我於 以法蓮 如蠹、於 猶大 家如黴、</verse>
				<verse number="13">以法蓮 自知其病、 猶大 自覺其傷、 以法蓮 則往 亞述 、遣人詣 耶雷布 王、然彼不能醫其病、療其傷、</verse>
				<verse number="14">我將於 以法蓮 如獅、於 猶大 家如稚獅、攫裂之而去、奪取之而往、無能救援、</verse>
				<verse number="15">我必歸於我所、待其認己罪、而求見我面、彼遇難時、必切求我、</verse>
			</chapter>
			<chapter number="6">
				<verse number="1">其來、我儕歸耶和華、彼既裂我、亦必醫我、彼既擊我、亦必裹我、</verse>
				<verse number="2">越二日、將蘇我、至三日、將起我、生於其前、</verse>
				<verse number="3">我儕當識耶和華、黽勉而識之、其見也、若晨光之準、其臨也、若甘雨、若潤土之春雨、○</verse>
				<verse number="4">以法蓮 歟、我將何以待爾、 猶大 歟、我將何以待爾、蓋爾之仁義、有若朝雲、又如速消之露、</verse>
				<verse number="5">故我藉諸先知削斵之、以我口之言誅戮之、我之審鞫、若光之見、</verse>
				<verse number="6">我欲矜恤、不欲祭祀、欲識上帝之知識、愈於燔祭、</verse>
				<verse number="7">彼爽約若他人、而欺罔我、</verse>
				<verse number="8">基列 乃行惡者之邑、為血沾染、</verse>
				<verse number="9">譬彼羣盜、伏而伺人、祭司亦會於 示劍 之途、肆行殺戮、邪惡是作、</verse>
				<verse number="10">在 以色列 家、我見可憎之事、 以法蓮 行淫、 以色列 被玷、</verse>
				<verse number="11">猶大 歟、我返我民之俘囚時、必有為爾所定之果報、</verse>
			</chapter>
			<chapter number="7">
				<verse number="1">我欲醫 以色列 時、 以法蓮 之罪、 撒瑪利亞 之惡顯著、彼詐偽是行、盜賊入於內羣寇刦於外、</verse>
				<verse number="2">我念諸惡、而彼中心不思、今其所為、繞乎其身、在於我前、</verse>
				<verse number="3">以惡行悅君王、以誑言悅牧伯、</verse>
				<verse number="4">彼眾行淫、如烘餅者所爇之爐、自摶麵至發酵、暫止撥火、</verse>
				<verse number="5">我王之大日、牧伯因酒之熱而致疾、王與侮慢者握手、</verse>
				<verse number="6">彼眾潛伏、心熱如爐、其烘餅者、竟夕睡臥、至於清晨、厥火炎炎、</verse>
				<verse number="7">眾熱如爐、滅其士師、君王傾覆、其中無人籲我、</verse>
				<verse number="8">以法蓮 雜於列邦、乃為未翻之餅、</verse>
				<verse number="9">外人食其力、而彼不知、首髮頒白、而彼不覺、</verse>
				<verse number="10">以色列 所誇者、覿面懲之、彼雖遭此、不歸其上帝耶和華、不尋求之、</verse>
				<verse number="11">以法蓮 無知如蠢鳩、呼 埃及 、就 亞述 、</verse>
				<verse number="12">彼往時、我必張網其上、若墜飛鳥、必依其會眾所聞而責之、</verse>
				<verse number="13">禍哉彼眾、因其離棄我、將見毀滅、因其悖逆我、我欲救贖之、彼乃言誑以謗我、</verse>
				<verse number="14">其心不籲我、惟在牀呼號、因穀酒之故、自傷以逆我、</verse>
				<verse number="15">我雖練其臂而堅之、彼尚謀惡以抗我、</verse>
				<verse number="16">彼雖回轉、然不向上、有若偏反之弓、其牧伯口出狂言、必仆於刃、在 埃及 地為人姍笑、</verse>
			</chapter>
			<chapter number="8">
				<verse number="1">爾口吹角、敵至若鷹、攻耶和華之家、因民爽我約、干我律、</verse>
				<verse number="2">彼將呼籲我曰、我上帝歟、吾 以色列 識爾、</verse>
				<verse number="3">以色列 委棄諸善、敵將追襲之、</verse>
				<verse number="4">彼立君王、非由於我、彼立牧伯、我不知之、以其金銀造像、必致殄滅、</verse>
				<verse number="5">撒瑪利亞 歟、爾犢見棄、我向斯民震怒、彼至何時、方得無罪、</verse>
				<verse number="6">斯犢出於 以色列 、工匠所造、非上帝也、 撒瑪利亞 之犢、必見破碎、</verse>
				<verse number="7">彼眾所播者風、所穫者颶風、無有禾稼、其莖不實、即實、亦為外人所吞、</verse>
				<verse number="8">以色列 既見吞、在列國中、如人不悅之器、</verse>
				<verse number="9">彼往 亞述 、如獨行之野驢、 以法蓮 以賄求愛、</verse>
				<verse number="10">雖行賄於列邦、我必阻之、俾其暫止膏立君王牧伯、</verse>
				<verse number="11">以法蓮 增築祭壇而干罪、其壇陷之於罪、</verse>
				<verse number="12">我為彼書律萬言、彼視為與己無涉、</verse>
				<verse number="13">至於獻我祭品、彼獻肉而食之、惟耶和華不納之、必憶其愆、而罰其罪、彼必返於 埃及 、</verse>
				<verse number="14">以色列 忘乎造之者、自建第宅、 猶大 增築堅城、我將降火於其城邑、燬其第宅、</verse>
			</chapter>
			<chapter number="9">
				<verse number="1">以色列 歟、毋欣喜歡樂如列邦、蓋爾狥欲而離上帝、在各禾場、好人投贈、</verse>
				<verse number="2">禾場與酒醡、不足以養之、新酒亦將缺乏、</verse>
				<verse number="3">彼不得居耶和華之地、 以法蓮 必返於 埃及 、食穢物於 亞述 、</verse>
				<verse number="4">不得奠酒於耶和華、其祭品不蒙悅納、乃如居喪者所食、凡食者必被污、為己充飢而已、不得入於耶和華室、</verse>
				<verse number="5">在大會之日、與耶和華之節期、爾曹將何為哉、</verse>
				<verse number="6">彼眾逃避滅亡、 埃及 將殮之、 摩弗 將瘞之、其嘉美之銀器、將為蒺藜所據、其帳幕中荊棘叢生、</verse>
				<verse number="7">懲罰之日既至、報施之日已來、 以色列 必知之、先知愚妄、感於靈者顚狂、因爾多罪、怨恨特甚、</verse>
				<verse number="8">以法蓮 之守望、上帝所立、而為先知、罹網羅於諸途、見怨於上帝家、</verse>
				<verse number="9">斯民深陷邪惡、如在 基比亞 時、上帝必憶其愆、而罰其罪、○</verse>
				<verse number="10">我遇 以色列 、若遇葡萄於曠野、見爾列祖、如見無花果樹初熟之果、然彼就 巴力毘珥 、自奉於可恥之物、成為可憎、如其所愛者然、</verse>
				<verse number="11">以法蓮 之榮光將去、若鳥之飛、不產不胎、不懷孕、</verse>
				<verse number="12">即或育子、我必喪之、靡有孑遺、我棄之之時、斯民禍哉、</verse>
				<verse number="13">以法蓮 植於美地、依我觀之、如 推羅 然、惟 以法蓮 必攜其子、出就行戮者焉、</verse>
				<verse number="14">耶和華歟、尚其賜之、將何以賜之、賜以胎墮乳乾也、</verse>
				<verse number="15">彼之惡事、俱在 吉甲 、在彼我始憾之、緣其惡行、我必逐之於我家、不復愛之、其牧伯皆悖逆者也、</verse>
				<verse number="16">以法蓮 被擊、其根已槁、不復結實、縱使生產、其所出之愛子、我將誅戮、</verse>
				<verse number="17">因其不聽命、我上帝必棄之、俾其流離於列邦、</verse>
			</chapter>
			<chapter number="10">
				<verse number="1">以色列 為茂盛之葡萄樹、結實纍纍、其實愈繁、築壇愈多、其地愈美、建柱愈佳、</verse>
				<verse number="2">彼貳其心、今定其罪、上帝必擊其壇、毀其柱、</verse>
				<verse number="3">彼曰、我儕無王、不寅畏耶和華、夫王於我何為哉、</verse>
				<verse number="4">彼出虛言、假誓立約、故災罰滋生、若毒草之於隴畝、</verse>
				<verse number="5">撒瑪利亞 居民、將因 伯亞文 之犢而驚惶、庶民為之悲哀、素悅斯犢之祭司戰慄、以其榮去之也、</verse>
				<verse number="6">其犢必舁至 亞述 、餽與 耶雷布 王、 以法蓮 將蒙羞、 以色列 必因己謀而抱愧、</verse>
				<verse number="7">撒瑪利亞 被滅、其王若水面之片木、</verse>
				<verse number="8">亞文 之崇邱、乃 以色列 之罪、將見毀滅、荊棘蒺藜生於其壇、彼將謂山曰覆我、謂陵曰傾於我上、</verse>
				<verse number="9">以色列 歟、爾之干罪、較在 基比亞 時為尤甚、彼眾立於 基比亞 、以免攻不義者之戰及之、</verse>
				<verse number="10">我欲加譴之日、必懲罰之、彼為二罪所繫、列邦將會集而攻之、</verse>
				<verse number="11">以法蓮 乃馴習之牝犢、喜於踏穀、昔我惜其項之美、今則使之曳耒耜、 猶大 耕之、 雅各 耙之、</verse>
				<verse number="12">爾當以義播之、依仁穫之、尋求耶和華之時已屆、爾其開墾土壤、迨其臨蒞、雨爾以義、</verse>
				<verse number="13">惟爾耕種奸惡、而穫愆尤、食虛誕之果、蓋爾恃己之行、與勇士之眾、</verse>
				<verse number="14">故爾民中、擾攘將起、保障見毀、如 沙勒幔 當戰鬥之日、毀 伯亞比勒 然、其時母子被擲而碎、</verse>
				<verse number="15">爾曹遇此、乃 伯特利 所使、以爾罪重故也、 以色列 王、必於昧爽隕沒、</verse>
			</chapter>
			<chapter number="11">
				<verse number="1">以色列 為孩提時、我愛之、召我子出自 埃及 、</verse>
				<verse number="2">先知召之愈殷、彼則離之愈遠、獻祭於 巴力 、焚香於雕像、</verse>
				<verse number="3">我教 以法蓮 行走、抱之以臂、我嘗醫之、而彼不知、</verse>
				<verse number="4">我以仁愛之繩、慈惠之索引之、弛軛在其頰、置糧於其前、</verse>
				<verse number="5">彼必不返 埃及 、因其不肯回轉、 亞述 必為其王、</verse>
				<verse number="6">鋒刃必揮於其城、毀其關楗、因其計謀而滅之、</verse>
				<verse number="7">我民決志違離我、雖有召之向上、興者迄無一人、</verse>
				<verse number="8">以法蓮 歟、我焉能舍爾、 以色列 歟、我焉能棄爾、焉能使爾若 押瑪 、置爾如 洗扁 、我回厥志、慈心熾發、</verse>
				<verse number="9">不發我烈怒、不滅 以法蓮 、我乃上帝、非為世人、乃爾中之聖者、不以忿恚臨爾、</verse>
				<verse number="10">耶和華若咆哮之獅、民皆從之、既已咆哮、諸子疾馳、自西而至、</verse>
				<verse number="11">彼之疾馳、若鳥至自 埃及 、如鴿來自 亞述 、我將使之安居厥室、耶和華言之矣、○</verse>
				<verse number="12">以法蓮 以欺誑環我、 以色列 家以詭譎繞我、 猶大 對於上帝、即信實之聖者、則貳其心、</verse>
			</chapter>
			<chapter number="12">
				<verse number="1">以法蓮 餐風、追隨東風、妄誕殘暴日增、且與 亞述 結盟、貢油於 埃及 、</verse>
				<verse number="2">耶和華與 猶大 有爭辯、必循 雅各 所行而懲之、依其所為而報之、</verse>
				<verse number="3">昔 雅各 在母胎中、執兄之踵、壯年之時、與上帝角力、</verse>
				<verse number="4">與使者角力而獲勝、哭泣懇求之、上帝遇之於 伯特利 、在彼與我儕言、</verse>
				<verse number="5">彼乃萬軍之上帝耶和華、耶和華乃其誌名也、</verse>
				<verse number="6">爾其歸爾上帝、謹守仁義、恆望爾上帝、○</verse>
				<verse number="7">彼為 迦南 人、手執欺誑之衡、以勒索為悅、</verse>
				<verse number="8">以法蓮 自謂、我誠富有、已得貨財、凡我勞而獲者、人不得見我有不義、可視為罪、</verse>
				<verse number="9">我自爾出 埃及 時、為爾上帝耶和華、必使爾復居於幕、如大會之日然、</verse>
				<verse number="10">我曾諭諸先知、增加異象、藉先知以設譬、</verse>
				<verse number="11">基列 無罪乎、盡為虛妄、在 吉甲 獻牡牛為祭、其壇將如隴畝之石壘、</verse>
				<verse number="12">昔 雅各 遁至 亞蘭 、 以色列 為得妻而服役、為得婦而牧羊、</verse>
				<verse number="13">耶和華藉先知導 以色列 出 埃及 、亦藉先知保存之、</verse>
				<verse number="14">以法蓮 干怒特甚、故其所流人血、留於其身、所加其主之辱、其主必反之、</verse>
			</chapter>
			<chapter number="13">
				<verse number="1">昔 以法蓮 戰兢出言、居高位於 以色列 中、後因 巴力 而干咎、底於滅亡、</verse>
				<verse number="2">今干罪愈甚、以銀鑄像、循其聰明造偶、悉為工匠所製、指之而言曰、任獻祭者與犢接吻、</verse>
				<verse number="3">故彼眾若朝雲、若露立見消散、若禾場之糠、為颶風飄揚、若煙騰於牖外、</verse>
				<verse number="4">我自爾出 埃及 時、為爾上帝耶和華、我外、爾不識他神、我外、無救者、</verse>
				<verse number="5">我在曠野旱乾之地識爾、</verse>
				<verse number="6">斯民得食而飽、飽則心驕、而忘乎我、</verse>
				<verse number="7">我則向之如獅、若豹伏伺於途、</verse>
				<verse number="8">我遇之、必若喪子之熊、裂其心胸、如牝獅噬之、如野獸裂之、</verse>
				<verse number="9">以色列 歟、爾之敗亡、乃因敵我、即助爾者、</verse>
				<verse number="10">昔爾曰、以王與牧伯賜我、今爾王安在、俾救爾於諸邑、爾之士師安在、</verse>
				<verse number="11">我怒以王予爾、亦怒而廢之、</verse>
				<verse number="12">以法蓮 之愆尤緘封、其罪惡蓋藏、</verse>
				<verse number="13">產婦之痛苦、必忽臨之、彼乃無知之子、其時已至、不宜濡滯子宮之間、</verse>
				<verse number="14">我將救之出於陰府、贖之脫於死亡、死亡乎、爾之為禍安在、陰府乎、爾之為害安在、我必不顯厥悔、</verse>
				<verse number="15">彼於昆弟中雖結實、而東風將來、即耶和華之風起自原野、使其源竭泉涸、掠其所藏之寶器、</verse>
				<verse number="16">撒瑪利亞 悖逆其上帝、必負厥咎、仆於鋒刃、嬰孩被碎、孕婦被刳、</verse>
			</chapter>
			<chapter number="14">
				<verse number="1">以色列 歟、爾因罪而顚覆、當歸爾之上帝耶和華、</verse>
				<verse number="2">以言歸耶和華曰、宥我諸愆、以恩納我、我則以言代犢、奉獻於爾、</verse>
				<verse number="3">我不恃 亞述 之救援、不復乘馬、不復謂我手所造者曰、爾為我神、孤兒必蒙矜憫於爾耶和華、</verse>
				<verse number="4">我將醫其悖逆、厚加眷愛、蓋我怒已轉離之、</verse>
				<verse number="5">我將向 以色列 如露、使其舒蕊如百合花、盤根若 利巴嫩 、</verse>
				<verse number="6">枝條散布、佳美若橄欖樹、芬芳如 利巴嫩 、</verse>
				<verse number="7">居其蔭下者必旋歸、茂盛如五穀、舒蕊如葡萄、香若 利巴嫩 之酒、</verse>
				<verse number="8">以法蓮 將曰、我與偶像猶有何涉、我耶和華既應之、必加眷顧、我若青松、爾將由我而結實、</verse>
				<verse number="9">孰為智者、而明此事乎、孰為哲人、而知其情乎、耶和華之途乃正、義人必履之、而罪人蹶於其中、</verse>
			</chapter>
		</book>
		<book number="29">
			<chapter number="1">
				<verse number="1">耶和華諭 毘土珥 子 約珥 之言、○</verse>
				<verse number="2">耆老歟、爾其聽此、斯土居民歟、爾其傾耳、當爾之日、或爾列祖之日、有此事乎、</verse>
				<verse number="3">當以之告爾子、爾子告厥子、厥子告於後代、</verse>
				<verse number="4">蟿螽所遺者、蚱蜢食之、蚱蜢所遺者、蝗蟲食之、蝗蟲所遺者、蝻蝗食之、</verse>
				<verse number="5">沈湎者歟、爾其醒而哭泣、飲酒者歟、甘酒絕於爾口、爾其號咷、</verse>
				<verse number="6">蓋有一族、臨於我地、強且無數、齒若獅齒、牙若牝獅之牙、</verse>
				<verse number="7">毀我葡萄樹、剝我無花果、盡剝而委棄之、致枝露白、</verse>
				<verse number="8">爾其哀哭、若少女束麻、哭其少時之夫、</verse>
				<verse number="9">素祭灌祭、絕於耶和華之室、供役耶和華之祭司悲哀、</verse>
				<verse number="10">田畝荒蕪、土地愁慘、蓋五穀已毀、新酒已罄、新油已匱、</verse>
				<verse number="11">農夫歟、爾其慚怍、治葡萄者歟、爾其號咷、因麰麥小麥皆無、田穡俱敗也、</verse>
				<verse number="12">葡萄樹枯槁、無花果衰殘、石榴椶樹㰋果、田間諸木、無不憔悴、人之喜樂、變為羞愧、</verse>
				<verse number="13">祭司歟、爾其束麻而哀哭、奉事於壇者歟、爾其號咷、供役於我上帝者歟、其來衣麻、終夜而臥、蓋素祭灌祭、不得入爾上帝室也、</verse>
				<verse number="14">當定禁食之日、宣告肅會、召集長老、及居斯土之眾、入爾上帝耶和華室、呼籲耶和華、</verse>
				<verse number="15">哀哉其日、耶和華之日伊邇、必如殲滅自全能者而來、</verse>
				<verse number="16">糈糧豈非絕於我目前乎、欣喜歡樂、豈非絕於我上帝室乎、</verse>
				<verse number="17">穀種枯於鋤下、倉虛廩毀、禾稼憔悴、</verse>
				<verse number="18">牲畜哀鳴、牛羣以無草而散亂、羊羣亦皆困苦、</verse>
				<verse number="19">耶和華歟、我呼籲爾、火燬野間之草場、燄焚田間之諸木、</verse>
				<verse number="20">野獸向爾而喘、蓋溪流涸竭、野間草場、為火所燬也、</verse>
			</chapter>
			<chapter number="2">
				<verse number="1">吹角於 錫安 、示警於我聖山、境內居民、咸當戰慄、蓋耶和華之日將至、今伊邇矣、</verse>
				<verse number="2">是日也、昏暗晦冥、密雲深厚、有一族至、既大且強、勢若晨光布於山上、自古迄今、未有若此者、歷至萬世亦無之、</verse>
				<verse number="3">火燬其前、燄焚其後、其前之地、若 伊甸 園、其後之地、為荒涼之野、無有得免者、</verse>
				<verse number="4">其狀若馬、疾行若騎、</verse>
				<verse number="5">躍於山巔、其聲若車轟轟、若火焚草芥之聲、若強民列陳以戰、</verse>
				<verse number="6">諸民見之、慘怛變色、</verse>
				<verse number="7">彼疾趨若勇士、攀城若戰士、各循其道、不失行伍、</verse>
				<verse number="8">不相擁擠、各行其徑、雖遭鋒刃、而不辟易、</verse>
				<verse number="9">衝突於邑、奔馳於垣、攀椽於屋、由窗而入、有如盜賊、</verse>
				<verse number="10">其至也、地震天動、日月晦冥、星辰斂曜、</verse>
				<verse number="11">耶和華發聲於其軍前、其營甚大、行其命者甚強、耶和華之日大而可畏、孰能當之、</verse>
				<verse number="12">耶和華曰、爾其專心歸我、禁食、哭泣、悲哀、</verse>
				<verse number="13">當裂乃心、毋裂乃衣、歸爾上帝耶和華、蓋彼仁慈矜憫、遲於發怒、富有恩惠、回意不降厥災、</verse>
				<verse number="14">彼或回心轉意、遺福於後、以為素祭灌祭、奉於爾上帝耶和華、亦未可知、○</verse>
				<verse number="15">吹角於 錫安 、定禁食之日、宣告肅會、</verse>
				<verse number="16">聚集庶民、區別聖會、聚老集幼、以及哺乳之嬰、使新娶者出其室、新婦離其閨、</verse>
				<verse number="17">供役於耶和華之祭司、其哭於廊與壇之間、曰、耶和華歟、矜恤爾民、勿使爾業受辱、為列邦所轄、奚使諸國之人曰、彼之上帝安在乎、○</verse>
				<verse number="18">斯時耶和華為其地熱中、矜憫其民、</verse>
				<verse number="19">遂應之曰、我將賜爾以穀、新酒與油、使爾饜足、不復為列邦所辱、</verse>
				<verse number="20">我將移北軍遠離爾、驅至旱乾荒蕪之地、前鋒入於東海、後隊入於西海、其臭上升、其腥上騰、以其行大事也、</verse>
				<verse number="21">地乎、勿懼、當欣喜歡樂、蓋耶和華行大事也、</verse>
				<verse number="22">田間之畜勿懼、以郊野之草萌芽、林木結實、無花果葡萄樹、亦出其力、</verse>
				<verse number="23">錫安 之子女歟、爾其歡欣、因爾上帝耶和華而喜樂、以其錫爾秋雨、適合其宜、為爾降甘霖、即春雨秋雨、同乎疇昔、</verse>
				<verse number="24">場內之麥豐盈、醡中之酒與油充溢、</verse>
				<verse number="25">蚱蜢蝗蟲、蝻蝗蟿螽、我所遣至爾中之大軍、數年所食者、我將償之、</verse>
				<verse number="26">爾將足食而果腹、爾上帝耶和華待爾異常、爾必頌美其名、我民永不羞愧、</verse>
				<verse number="27">爾則知我在 以色列 中為爾之上帝耶和華、此外無他、我民永不羞愧、○</verse>
				<verse number="28">厥後、我將以我神、注於凡有血氣者、爾之子女將預言、爾之老者將得夢、爾之幼者見異象、</verse>
				<verse number="29">是日也、我將以我神、注於僕婢、</verse>
				<verse number="30">我將顯奇事於上天下地、若血、若火、若煙柱、</verse>
				<verse number="31">日將變暗、月將變血、在耶和華大而可畏之日未至之前、</verse>
				<verse number="32">凡籲耶和華之名者、必得拯救、蓋依耶和華之言、在 錫安 山 耶路撒冷 、將有逃脫者、在遺民中、必有耶和華所召者也、</verse>
			</chapter>
			<chapter number="3">
				<verse number="1">是日、我返 猶大 與 耶路撒冷 俘囚之時、</verse>
				<verse number="2">我將招集萬邦、攜至 約沙法 谷而鞫之、因其以我民即我業 以色列 、散於列邦、並分我地、</verse>
				<verse number="3">且為我民掣籤、以童易妓、鬻女得酒而飲、</verse>
				<verse number="4">推羅 西頓 、及 非利士 四境歟、爾與我何涉、爾欲報復於我乎、如爾報我、我必疾使爾報歸於爾首、</verse>
				<verse number="5">爾既刦我金銀、以我珍寶、攜入爾宮、</verse>
				<verse number="6">以 猶大 及 耶路撒冷 人、鬻於 希臘 人、俾遠離其境、</verse>
				<verse number="7">我將激之、離爾所鬻而至之地、使爾之報、歸於爾首、</verse>
				<verse number="8">且鬻爾之子女於 猶大 人、彼鬻於 示巴 、即遠方之國、耶和華言之矣、○</verse>
				<verse number="9">當宣告於列邦曰、爾其備戰、激勵勇士、使戰士咸進而上、</verse>
				<verse number="10">以犂製劍、以鐮製戈、懦者當曰、我乃勇士、</verse>
				<verse number="11">四周諸邦、爾其迅速來集、耶和華歟、使爾勇士、蒞臨於此、</verse>
				<verse number="12">列國其興、上至 約沙法 谷、我坐於彼、而鞫四周諸民、</verse>
				<verse number="13">禾稼既熟、當以鐮刈之、酒醡既盈、其池既溢、當至而踐之、以其惡大也、</verse>
				<verse number="14">羣眾羣眾、在於斷定谷、耶和華在斷定谷之日伊邇矣、</verse>
				<verse number="15">日月晦冥、星辰斂曜、</verse>
				<verse number="16">耶和華自 錫安 號呼、自 耶路撒冷 發聲、天地震動、惟耶和華必為其民之避所、為 以色列 人之保障、</verse>
				<verse number="17">爾則知我乃爾之上帝耶和華、居於 錫安 、我之聖山、於是 耶路撒冷 為聖、外人不復經行其中、</verse>
				<verse number="18">是日也、山滴酒醴、岡流乳酪、 猶大 諸溪流水、耶和華室出泉、灌溉 什亭 谷、</verse>
				<verse number="19">埃及 將成荒蕪、 以東 必為荒野、因其虐遇 猶大 人、流無辜之血於其地、</verse>
				<verse number="20">惟 猶大 必永存、 耶路撒冷 歷世弗替、</verse>
				<verse number="21">昔我未雪之血、今必雪之、耶和華居於 錫安 故也、</verse>
			</chapter>
		</book>
		<book number="30">
			<chapter number="1">
				<verse number="1">猶大 王 烏西 亞、 以色列 王 約阿施 子 耶羅波安 時、地震前二年、 提哥亞 牧人中、 阿摩司 得啟示、論 以色列 之言、○</verse>
				<verse number="2">曰、耶和華將自 錫安 號呼、自 耶路撒冷 發聲、牧人之草場愁慘、 迦密 山巔凋零、○</verse>
				<verse number="3">耶和華曰、 大馬色 干罪、至三至四、我不挽回厥罰、以其以打穀鐵器撻 基列 也、</verse>
				<verse number="4">我必使火入於 哈薛 家、燬 便哈達 之宮室、</verse>
				<verse number="5">折 大馬色 之楗、殲 亞文 谷之居民、及 伯伊甸 之執杖者、使 亞蘭 人為俘、而至 吉珥 、耶和華言之矣、○</verse>
				<verse number="6">耶和華曰、 迦薩 干罪、至三至四、我不挽回厥罰、以其盡虜人民、付於 以東 也、</verse>
				<verse number="7">我必降火於 迦薩 城垣、燬其宮室、</verse>
				<verse number="8">殲 亞實突 之居民、及 亞實基倫 之執杖者、反手以攻 以革倫 、 非利士 之遺民滅亡、主耶和華言之矣、○</verse>
				<verse number="9">耶和華曰、 推羅 干罪、至三至四、我不挽回厥罰、以其付眾民於 以東 、不念昆弟之約也、</verse>
				<verse number="10">我必降火於 推羅 城垣、燬其宮室、○</verse>
				<verse number="11">耶和華曰、 以東 干罪、至三至四、我不挽回厥罰、以其以刃追襲昆弟、絕無矜憫、發忿傷人不已、怒氣恆懷也、</verse>
				<verse number="12">我必降火於 提幔 、燬 波斯拉 之宮室、○</verse>
				<verse number="13">耶和華曰、 亞捫 族干罪、至三至四、我不挽回厥罰、以其刳剔 基列 之孕婦、恢廓其境土也、</verse>
				<verse number="14">我必燃火於 拉巴 城垣、燬其宮室、在呼喊戰鬥之日、颶風暴雨之時、</verse>
				<verse number="15">其王與牧伯為俘、耶和華言之矣、</verse>
			</chapter>
			<chapter number="2">
				<verse number="1">耶和華曰、 摩押 干罪、至三至四、我不挽回厥罰、以其焚 以東 王之骨為灰也、</verse>
				<verse number="2">他必降火於 摩押 、燬 加畧 宮室、 摩押 必死於鼓譟喧譁角聲之中、</verse>
				<verse number="3">我必翦滅其士師、殺戮其牧伯、耶和華言之矣、○</verse>
				<verse number="4">耶和華曰、 猶大 干罪、至三至四、我不挽回厥罰、以其棄耶和華之法律、不守其典章、厥祖所行之虛誕、使之迷惘、</verse>
				<verse number="5">我必降火於 猶大 、燬 耶路撒冷 宮室、○</verse>
				<verse number="6">耶和華曰、 以色列 干罪、至三至四、我不挽回厥罰、以其鬻義人而得銀、鬻貧民以易屨也、</verse>
				<verse number="7">貪貧窮者蒙首之塵、窒溫柔者所行之路、父子同近一女、辱我聖名、</verse>
				<verse number="8">以所質之衣、陳於諸壇之側、偃臥其上、以所罰之酒、飲於其神之室、</verse>
				<verse number="9">昔我滅 亞摩利 人於爾前、其人高若香柏、強如橡樹、我上滅其果、下絕其根、</verse>
				<verse number="10">我亦攜爾出 埃及 、導爾歷曠野、凡四十年、俾爾據有 亞摩利 人之地、</verse>
				<verse number="11">耶和華曰、 以色列 人歟、我自爾諸子中、興起先知、由爾少年中、興起拿細耳人、是事豈不有諸、</verse>
				<verse number="12">爾乃以酒飲拿細耳人、囑先知曰、勿預言、</verse>
				<verse number="13">我必壓爾、如滿載禾束之車之輘轢然、</verse>
				<verse number="14">疾趨者不得避所、強壯者不得施力、剛勇者不能自救、</verse>
				<verse number="15">執弓者不得屹立、捷足者不得脫逃、乘馬者不能自救、</verse>
				<verse number="16">是日也、壯士中之勇敢者、必裸而遁、耶和華言之矣、</verse>
			</chapter>
			<chapter number="3">
				<verse number="1">以色列 人歟、耶和華責所導出 埃及 之全家、其言爾當聽之、</verse>
				<verse number="2">地上諸族、我惟識爾、故爾諸愆、我必報之、</verse>
				<verse number="3">二人若不相約、豈能偕行乎、</verse>
				<verse number="4">獅未攫物、豈咆哮於林乎、稚獅無所獲、豈怒吼於穴乎、</verse>
				<verse number="5">地上若未設機、鳥豈罹於網乎、無有所獲、機豈起於地乎、</verse>
				<verse number="6">邑中吹角、民豈不懼乎、邑中遭禍、豈非耶和華所為乎、</verse>
				<verse number="7">主耶和華若不以秘密、先示其僕諸先知、則無所行、</verse>
				<verse number="8">獅既吼、孰不懼乎、主耶和華既有命、孰不宣之、○</verse>
				<verse number="9">當於 亞實突 與 埃及 之宮室、宣告曰、其集於 撒瑪利亞 山、觀其中之擾亂、及其暴虐、</verse>
				<verse number="10">耶和華曰、彼以殘暴刧奪、所得之物、藏於其第、不知行正、</verse>
				<verse number="11">故主耶和華曰、將有敵人環繞斯土、敗爾力、掠爾第、</verse>
				<verse number="12">取和華曰、譬彼牧人、救二足一耳於獅口、居 撒瑪利亞 之 以色列 人、坐於榻隅、據於華毯之牀、其得救也、亦將若是、</verse>
				<verse number="13">主耶和華、萬軍之上帝曰、爾其聽之、以戒 雅各 家、</verse>
				<verse number="14">我罰 以色列 罪愆之日、亦必罰 伯特利 之壇、斫其壇角、俾墜於地、</verse>
				<verse number="15">且擊其冬夏之室、毀其象牙之室、多室歸於無有、耶和華言之矣、</verse>
			</chapter>
			<chapter number="4">
				<verse number="1">在 撒瑪利亞 山、 巴珊 之牝牛歟、其聽斯言、爾曹虐遇貧窮、壓制困乏、謂其主曰、攜酒共飲、</verse>
				<verse number="2">主耶和華指己之聖而誓曰、其日將至、人必以鈎取爾、以魚鈎取爾遺民、</verse>
				<verse number="3">爾必出城缺而直前、投於 哈門 、耶和華言之矣、○</verse>
				<verse number="4">其往 伯特利 而干罪、至 吉甲 而增愆、每晨奉爾祭品、每三日而獻什一、</verse>
				<verse number="5">焚獻有酵之酬恩祭、以樂獻祭炫示於人、 以色列 人歟、斯乃爾所悅者、主耶和華言之矣、</verse>
				<verse number="6">我於諸邑中、使爾齒淨、各地乏食、然爾猶不歸我、耶和華言之矣、</verse>
				<verse number="7">穫前三月、我禁厥雨、惟雨此邑、不雨彼邑、一田得雨、他田無雨、則枯槁焉、</verse>
				<verse number="8">如是、二三邑之民、踉蹌而行、至他邑求水、飲之而不足、然爾猶不歸我、耶和華言之矣、</verse>
				<verse number="9">我以炎風毒黴之災擊爾、諸菜圃與葡萄園、無花果與橄欖樹、為蟿螽所食、然爾猶不歸我、耶和華言之矣、</verse>
				<verse number="10">我降疫癘於爾中、同乎 埃及 、以刃殺爾少者、掠爾馬匹、俾爾營中、腥臭撲鼻、然爾猶不歸我、耶和華言之矣、</verse>
				<verse number="11">我傾覆爾中之城邑、若上帝傾覆 所多瑪 蛾摩拉 然、爾如燼木、得拔於火、然爾猶不歸我、耶和華言之矣、</verse>
				<verse number="12">以色列 歟、我必如是行於爾、 以色列 歟、職是之故、爾宜自備、以迎爾之上帝、</verse>
				<verse number="13">彼造山創風、以人之意念示人、變清晨為昏暗、履於地之高處、萬軍之上帝耶和華、乃其名也、</verse>
			</chapter>
			<chapter number="5">
				<verse number="1">以色列 家歟、我為爾作哀歌、爾其聽之、</verse>
				<verse number="2">以色列 處女顚仆、不得復振、被擲於其地、無人起之、</verse>
				<verse number="3">主耶和華曰、 以色列 家之邑、出千人者遺百人、出百人者遺十人、</verse>
				<verse number="4">故耶和華謂 以色列 家曰、爾其尋我則得生、</verse>
				<verse number="5">勿尋 伯特利 、勿入 吉甲 、勿往 別是巴 、蓋 吉甲 必被虜掠、 伯特利 必為虛無、</verse>
				<verse number="6">爾其尋耶和華則得生、免其若火發於 約瑟 家、而行焚燬、其在 伯特利 也、無撲滅者、</verse>
				<verse number="7">爾曹變公平為茵蔯、委義於地、</verse>
				<verse number="8">當求造昴參、變晦冥為晨光、使白晝為黑夜、召海水而傾之於地面者、耶和華其名也、</verse>
				<verse number="9">彼令強者忽遭敗亡、以致毀滅及於保障、</verse>
				<verse number="10">督責於邑門者、爾憎之、言正直者、亦惡之、</verse>
				<verse number="11">以爾蹂躪貧人、橫征麥稅、雖以鑿石建室、不得居其中、雖植葡萄嘉園、不得飲其酒、</verse>
				<verse number="12">蓋我知爾罪惡繁多、愆尤重大、虐義人而受賄賂、在邑門而枉窮民、</verse>
				<verse number="13">斯乃奸惡之時、達人緘默、</verse>
				<verse number="14">其求善、勿求惡、俾爾得生、則萬軍之上帝耶和華必偕爾、依爾所言焉、</verse>
				<verse number="15">爾其惡惡好善、在邑門立公義、庶幾萬軍之上帝耶和華、施恩於 約瑟 之遺民、</verse>
				<verse number="16">主耶和華、萬軍之上帝曰、在諸廣場、人皆號咷、在諸街衢、人曰哀哉、哀哉、召農夫哀悼、召善哭者號咷、</verse>
				<verse number="17">在諸葡萄園、亦必號咷、蓋我經行於爾中、耶和華言之矣、</verse>
				<verse number="18">爾望耶和華之日者禍哉、奚望耶和華之日、其日乃暗而非光也、</verse>
				<verse number="19">如人避獅而遇熊、入室捫壁、被齧於蛇、</verse>
				<verse number="20">耶和華之日、非暗而無光、昏而無耀乎、</verse>
				<verse number="21">爾之節期、我厭惡之、爾之肅會、我不悅之、</verse>
				<verse number="22">爾雖獻燔祭素祭、我不悅納、爾肥牲之酬恩祭、我不垂顧、</verse>
				<verse number="23">爾謳歌之聲、撤於我前、爾琴瑟之音、我不聽聞、</verse>
				<verse number="24">惟願公平如流水之滾滾、仁義如巨川之源源、</verse>
				<verse number="25">以色列 家歟、爾在曠野歷四十年、豈以犧牲素祭獻於我乎、</verse>
				<verse number="26">爾舁爾王 西弗 、與爾之像基芸、即爾之神星、為己所造者、</verse>
				<verse number="27">故我必使爾被虜至 大馬色 外、名為萬軍之上帝耶和華言之矣、</verse>
			</chapter>
			<chapter number="6">
				<verse number="1">安逸於 錫安 、優游於 撒瑪利亞 山、著名列邦之首、 以色列 家所歸者、其人禍哉、</verse>
				<verse number="2">爾其往 甲尼 而觀、自彼至 哈馬 大邑、下至 非利士 之 迦特 、其邑豈愈於此國乎、其境豈廣於爾境乎、</verse>
				<verse number="3">爾以為患難之日遙遠、致暴虐之位速設、</verse>
				<verse number="4">偃臥於象牙之牀、舒體於榻、食羣中之羔、與牢中之犢、</verse>
				<verse number="5">和琴瑟之聲、歌無謂之曲、為己而製樂器、同乎 大衛 、</verse>
				<verse number="6">以巨盂飲酒、以寶膏自沐、而為 約瑟 之難、則不憂焉、</verse>
				<verse number="7">彼於被虜者中、必先見虜、舒體者之讌樂逝矣、</verse>
				<verse number="8">萬軍之上帝耶和華曰、主耶和華指己而誓、我惡 雅各 之驕泰、而憎其宮室、將以斯城及其中所有、悉付諸敵、</verse>
				<verse number="9">若於一室遺有十人、俱必死亡、</verse>
				<verse number="10">人之親屬焚其尸者、攜骸出室、問內室之人曰、尚有人偕爾否、彼曰無有、又曰緘默、勿道耶和華之名、</verse>
				<verse number="11">蓋耶和華出令、巨室被擊而碎、小屋亦遭殘破、</verse>
				<verse number="12">馬豈馳於磐巖之上乎、牛豈耕於彼乎、惟爾變公平為荼毒、變義果為茵蔯、</verse>
				<verse number="13">虛無是喜、乃曰我儕之角、非以己力而得乎、</verse>
				<verse number="14">萬軍之上帝耶和華曰、 以色列 家歟、我將興一國以敵爾、自 哈馬 之道、至 亞拉巴 之溪、困苦爾焉、</verse>
			</chapter>
			<chapter number="7">
				<verse number="1">主耶和華示我一事、為王刈草之後、草復萌蘖、是時彼造蝗蟲、</verse>
				<verse number="2">蝗蟲食盡境內之草、我曰、主耶和華歟、求爾赦宥、 雅各 微小、何能卓立乎、</verse>
				<verse number="3">耶和華回意曰、必免其災、耶和華言之矣、○</verse>
				<verse number="4">主耶和華復示我一事、主耶和華以火施罰、涸其巨淵、將焚土地、</verse>
				<verse number="5">我曰、主耶和華歟、求爾止息、 雅各 微小、何能卓立乎、</verse>
				<verse number="6">耶和華回意曰、亦免此災、耶和華言之矣、○</verse>
				<verse number="7">又示我一事、爰有牆垣、依準繩所築者、主執準繩、立於其側、</verse>
				<verse number="8">耶和華諭我曰、 阿摩司 歟、爾所見維何、對曰、準繩、曰、我將置準繩於我民 以色列 中、不復赦宥之、</verse>
				<verse number="9">以撒 之崇邱必荒寂、 以色列 之聖所必荒蕪、我將興起、以刃攻 耶羅波安 家、○</verse>
				<verse number="10">伯特利 之祭司 亞瑪謝 、遣人詣 以色列 王 耶羅波安 曰、 阿摩司 在 以色列 家、圖謀叛爾、彼之所言、國不能堪、</verse>
				<verse number="11">蓋 阿摩司 曰、 耶羅波安 必死於刃、 以色列 必被虜、離其故土、</verse>
				<verse number="12">亞瑪謝 又謂 阿摩司 曰、先見歟、爾其遁往 猶大 地、在彼可得餬口、而預言焉、</verse>
				<verse number="13">惟在 伯特利 勿復預言、蓋此為王之聖所、國家之宮室也、</verse>
				<verse number="14">阿摩司 對曰、我素非先知、亦非先知弟子、乃牧人治桑者、</verse>
				<verse number="15">耶和華取我於羣羊之後、謂我曰、往哉、向我民 以色列 預言、</verse>
				<verse number="16">今爾其聽耶和華言、爾曰勿對 以色列 預言、勿對 以撒 家發言、</verse>
				<verse number="17">故耶和華曰、爾妻將在邑中為妓、爾子女將仆於刃、爾地將度以繩而被分、爾身將死於穢地、 以色列 必被虜、離其故土、</verse>
			</chapter>
			<chapter number="8">
				<verse number="1">主耶和華示我夏果一筐、</verse>
				<verse number="2">曰、 阿摩司 歟、爾所見維何、我曰、夏果一筐、耶和華曰、我民 以色列 、末期已屆、我不復赦宥之、</verse>
				<verse number="3">主耶和華曰、是日殿中之歌、變為號咷、尸骸繁多、隨在棄擲、人皆緘默、</verse>
				<verse number="4">爾欲吞噬窮乏、滅絕斯土之貧民者、其聽我言、</verse>
				<verse number="5">爾曰、月朔何時過、俾我儕糶穀、安息何時過、俾我儕鬻麥、小其伊法、大其舍客勒、以欺誑之衡詐人、</verse>
				<verse number="6">以銀購窮乏、以屨易貧民、以劣麥出售、</verse>
				<verse number="7">耶和華指 雅各 之榮而誓曰、彼之所為、我永不忘、</verse>
				<verse number="8">斯地豈不因此而震動、居其中者豈不悲哀乎、斯地將墳起、如大河之漲、搖撼而復下陷、如 埃及 之河焉、</verse>
				<verse number="9">主耶和華曰、是日也、我將使日沈於亭午、使地晦於白晝、</verse>
				<verse number="10">使爾節期變為愁日、謳詠變為哀歌、人各束麻、眾咸髠首、哀哭若喪獨子、其終則如苦日焉、</verse>
				<verse number="11">主耶和華曰、時日將至、我必使饑饉臨於斯土、人之飢也、非因無糧無水、乃因未聽耶和華之言也、</verse>
				<verse number="12">人必踉蹌而行、自此海至彼海、自北至東、疾趨往來、尋耶和華之言而不得、</verse>
				<verse number="13">是日也、美女少男、必因渴而疲憊、</verse>
				<verse number="14">凡指 撒瑪利亞 之罪而誓者曰、 但 乎、我指爾維生之神而誓、或曰、我指 別是巴 之生途而誓、其人必顚覆、永不復興、</verse>
			</chapter>
			<chapter number="9">
				<verse number="1">我見主立於壇側曰、擊柱頂以震門閾、俾其折碎、墮於眾首、我必以刃戮其遺民、無一能逃、無一得避、</verse>
				<verse number="2">彼雖穿穴入於陰府、我手必取之、雖攀至高天、我必降之、</verse>
				<verse number="3">雖匿於 迦密 之巔、我必搜而出之、雖避我目、藏於海底、我必命蛇齧之、</verse>
				<verse number="4">雖被虜於敵前、我必命刃殺之、我注目視之、乃為殃、非為祥也、</verse>
				<verse number="5">蓋主萬軍之耶和華捫斯地、地即消融、凡居其中者必悲哀、地將墳起、如大河之漲、而復下陷、如 埃及 之河焉、</verse>
				<verse number="6">彼乃建其宮室於天、奠其穹蒼於地、召海水而傾之於地面、耶和華其名也、</verse>
				<verse number="7">耶和華曰、 以色列 人歟、我非視爾如 古實 人乎、我非導 以色列 人出 埃及 地、 非利士 人出 迦斐託 、 亞蘭 人出 吉珥 乎、</verse>
				<verse number="8">維此干罪之國、主耶和華注目視之、將滅之於地、惟不盡滅 雅各 家、耶和華言之矣、</verse>
				<verse number="9">我將出命、播散 以色列 家於列邦、若篩之以篩、惟一粒不隕於地、</verse>
				<verse number="10">我民中之罪人、自謂禍不及我、不臨於我、必死於刃、○</verse>
				<verse number="11">是日也、我將起 大衛 傾覆之幕、而彌其隙、興其荒墟、建之同於昔日、</verse>
				<verse number="12">使彼得 以東 之遺民、及以我名而稱之諸邦、行斯事之耶和華言之矣、</verse>
				<verse number="13">耶和華曰、時日將至、耕者繼穫者、踐葡萄者繼播種者、山滴新釀、陵化甘酒、</verse>
				<verse number="14">我將返我民 以色列 之俘囚、必建荒寂之邑而居之、栽葡萄園而飲其酒、治苑囿而食其果、</verse>
				<verse number="15">我植我民於故土、不復見拔於我所錫之地、爾上帝耶和華言之矣、</verse>
			</chapter>
		</book>
		<book number="31">
			<chapter number="1">
				<verse number="1">俄巴底亞 所得之啟示、論 以東 曰、我儕自耶和華得聞音信、有使者奉遣至列邦曰、其起、我儕其起、與之戰、</verse>
				<verse number="2">耶和華曰、我使爾在列邦中為微小、甚被藐視、</verse>
				<verse number="3">爾處巖穴、居於崇高、爾心之驕欺爾、自謂誰能降我於地、</verse>
				<verse number="4">爾雖高居如鷹、結巢星間、我必使爾下墜、耶和華言之矣、</verse>
				<verse number="5">爾之見滅為何如乎、如賊臨爾、如盜夜間至爾、其攘竊也、豈非饜其所欲而後已乎、如摘葡萄者至爾、豈不有所遺乎、</verse>
				<verse number="6">以掃 何被搜乎、其所藏之寶、何被索乎、</verse>
				<verse number="7">與爾結盟者、咸逐爾至於邊陲、與爾和好者、欺爾勝爾、食爾糧者、設機檻於爾下、爾無知識也、</verse>
				<verse number="8">耶和華曰、是日、我豈不滅 以東 之智者、絕 以掃 山之哲人乎、</verse>
				<verse number="9">提幔 歟、爾之勇士將驚惶、致居 以掃 山者、悉被戮而盡絕、</verse>
				<verse number="10">以爾行暴於爾昆弟 雅各 、必蒙羞恥、永世見絕、</verse>
				<verse number="11">昔日外人掠其貨財、異族入其邑門、為 耶路撒冷 掣籤、爾立於旁、若敵中之一焉、</verse>
				<verse number="12">爾昆弟遘災之日、爾不可旁觀、 猶大 人見滅之日、爾不可欣喜、於其遭難之日、爾不可狂言、</verse>
				<verse number="13">我民遇禍之日、爾不可入其邑門、受罰之日、爾不可旁觀其苦、罹害之日、爾不可攘取其財、</verse>
				<verse number="14">不可立於通衢、而絕其逃脫者、於其患難之日、不可付其遺民於敵、</verse>
				<verse number="15">蓋耶和華之日近臨萬邦、爾所為者、加諸爾身、爾所行者、歸於爾首、</verse>
				<verse number="16">爾 猶大 人、在我聖山而飲、萬邦亦將如是恆飲、且飲且咽、將若未嘗有者、</verse>
				<verse number="17">惟在 錫安 山、將有逃脫者、其山為聖、 雅各 家必得其業、</verse>
				<verse number="18">雅各 家為火、 約瑟 家為燄、 以掃 家為稿、必燃而燬之、 以掃 家靡有孑遺、耶和華言之矣、</verse>
				<verse number="19">南土之人、將得 以掃 山、窪地之人、將得 非利士 地、其餘將得 以法蓮 、及 撒瑪利亞 之田疇、 便雅憫 將得 基列 、</verse>
				<verse number="20">以色列 軍旅之俘囚、在 迦南 人中者、將得其地、至於 撒勒法 、 耶路撒冷 之俘囚、在 西法拉 者、必得南土諸邑、</verse>
				<verse number="21">將有救者、上 錫安 山而鞫 以掃 山、國則歸於耶和華焉、</verse>
			</chapter>
		</book>
		<book number="32">
			<chapter number="1">
				<verse number="1">耶和華諭 亞米太 子 約拿 曰、</verse>
				<verse number="2">起往 尼尼微 大邑、向之而呼、蓋其惡達於我前也、</verse>
				<verse number="3">然 約拿 起、欲逃往 他施 、以避耶和華、下至 約帕 、遇一舟往 他施 、則付值登舟、欲與之偕往 他施 、以避耶和華、</verse>
				<verse number="4">耶和華使大風驟起於海、海盪甚、舟幾破、</verse>
				<verse number="5">舟子恐、各籲其神、擲舟中貨於海以輕之、 約拿 已下內艙、臥而沉睡、</verse>
				<verse number="6">舟長就之曰、睡者歟、奚若此、其起禱爾神、庶神眷念我儕、免致死亡、</verse>
				<verse number="7">眾相語曰、其來、我儕掣籤、俾知我遭此禍、伊誰之故、遂掣籤而得 約拿 、</verse>
				<verse number="8">眾謂之曰、請告我、我遭斯禍、緣誰之故、爾何業、何自、隸何國、屬何族、</verse>
				<verse number="9">曰、我乃 希伯來 人、畏天上上帝耶和華、造滄海與陸地者也、</verse>
				<verse number="10">眾懼甚、謂之曰、爾所為何事、其人咸知彼乃逃避耶和華者、蓋已告之也、</verse>
				<verse number="11">又謂之曰、我當何以待爾、使海為我而恬靜乎、因海久而愈盪、</verse>
				<verse number="12">約拿 曰、舉我而擲於海、則海必為爾恬靜、蓋我知爾遭此大風、以我故也、</verse>
				<verse number="13">眾力櫂回岸而不能、以海久而愈盪也、</verse>
				<verse number="14">於是眾籲耶和華曰、耶和華歟、求爾勿為此人之命、使我淪亡、勿以無辜之血、歸於我儕、緣爾耶和華隨所欲而行、</verse>
				<verse number="15">乃舉 約拿 擲之於海、海之狂蕩乃息、</verse>
				<verse number="16">眾甚畏耶和華、向之獻祭許願、</verse>
				<verse number="17">耶和華備一巨魚吞 約拿 、 約拿 在於魚腹、三晝三夜、</verse>
			</chapter>
			<chapter number="2">
				<verse number="1">約拿 自魚腹中、禱其上帝耶和華、</verse>
				<verse number="2">曰、我遭患難、籲耶和華、即蒙俞允、我自陰府之腹呼號、爾聽我聲、</verse>
				<verse number="3">爾投我於深淵、在海之心、洪水環繞我、爾之波濤淹沒我、</verse>
				<verse number="4">我曰、我自爾目前見擲、然仍瞻望爾之聖殿、</verse>
				<verse number="5">大水環我、危及我魂、深淵圍我、草裹我首、</verse>
				<verse number="6">我下至山基、永閉於地楗、我上帝耶和華歟、爾仍援我命於坑坎、</verse>
				<verse number="7">我心疲憊之時、則思念耶和華、我之祈禱、入爾聖殿、達於爾前、</verse>
				<verse number="8">凡務虛妄者、乃自絕慈惠、</verse>
				<verse number="9">惟我必以稱謝之言、獻祭於爾、償我所許之願、拯救乃由於耶和華也、</verse>
				<verse number="10">耶和華命其魚、遂吐 約拿 於陸地、</verse>
			</chapter>
			<chapter number="3">
				<verse number="1">耶和華復諭 約拿 曰、</verse>
				<verse number="2">起往 尼尼微 大邑、以我所命爾者宣之、</verse>
				<verse number="3">約拿 乃遵耶和華言、起而往 尼尼微 、夫 尼尼微 之邑甚大、周歷三日之程、</verse>
				<verse number="4">約拿 入邑一日之程、呼曰、越至四旬、 尼尼微 必傾覆矣、</verse>
				<verse number="5">尼尼微 民信上帝、宣告禁食、自尊逮卑、皆衣麻焉、</verse>
				<verse number="6">斯音傳至 尼尼微 王、遂起、下位解袍、衣麻坐於灰塵、</verse>
				<verse number="7">乃與諸伯出諭、布告 尼尼微 曰、或人或畜、牛羣羊羣、俱勿嘗食、勿食勿飲、</verse>
				<verse number="8">人畜俱披麻、眾皆切求上帝、各轉離其惡途、去其手之強暴、</verse>
				<verse number="9">上帝或回心轉意、息其烈怒、俾我不亡、亦未可知、</verse>
				<verse number="10">上帝見其所為、咸離惡途、乃回厥意、不降所言之災、</verse>
			</chapter>
			<chapter number="4">
				<verse number="1">約拿 不悅之甚、而怒、</verse>
				<verse number="2">禱耶和華曰、耶和華歟、我在故土、非言此乎、故亟逃往 他施 、蓋我知爾為仁慈矜憫之上帝、遲於發怒、富有恩惠、回意不降其災、</verse>
				<verse number="3">耶和華歟、今求爾索我命、以我之死、猶愈於生、</verse>
				<verse number="4">耶和華曰、爾怒宜乎、</verse>
				<verse number="5">約拿 出邑、坐於邑東、在彼構廬、坐於蔭下、觀此邑之究竟、</verse>
				<verse number="6">耶和華上帝備蓖蔴、滋長高於 約拿 、蔭覆厥首、以解其苦、 約拿 因之喜甚、</verse>
				<verse number="7">詰旦昧爽、上帝備蟲齧蓖蔴、遂致枯槁、</verse>
				<verse number="8">日出時、上帝備東風、其氣炎酷、日暴 約拿 之首、使之昏迷、則求死曰、我之死、猶愈於生焉、</verse>
				<verse number="9">上帝謂之曰、爾以蓖蔴而怒、宜乎、對曰、我怒至死、亦宜也、</verse>
				<verse number="10">耶和華曰、此蓖蔴、爾未為之勞、爾未使之長、一夜而生、一夜而亡、爾尚惜之、</verse>
				<verse number="11">尼尼微 大邑、其中不辨左右手者、有逾十二萬、且牲畜孔多、我豈不惜之乎、</verse>
			</chapter>
		</book>
		<book number="33">
			<chapter number="1">
				<verse number="1">猶大 王 約坦 亞哈斯 希西家 年間、耶和華以論 撒瑪利亞 耶路撒冷 之事、諭 摩利沙 人 彌迦 、○</verse>
				<verse number="2">諸民歟、爾其聽之、地與充其上者、傾耳聆之、主耶和華自其聖殿、向爾為證、</verse>
				<verse number="3">蓋耶和華出其所而降臨、履於地之高處、</verse>
				<verse number="4">其下諸山銷鎔、諸谷分裂、如蠟在火前、如水流坡下、</verse>
				<verse number="5">此皆因 雅各 之愆尤、 以色列 家之罪戾也、 雅各 之愆尤維何、非 撒瑪利亞 乎、 猶大 之崇邱維何、非 耶路撒冷 乎、</verse>
				<verse number="6">故我將使 撒瑪利亞 、如田野之邱墟、如植葡萄之處、傾其石於谷、而露其基、</verse>
				<verse number="7">其雕像悉見碎、所獲之贈、必焚於火、其偶像必荒廢、蓋彼所積者、原為娼之贈、後必復為娼之贈、</verse>
				<verse number="8">為此、我將哀痛號咷、解衣裸體而行、哀嘷若野犬、悲鳴若鴕鳥、</verse>
				<verse number="9">因其創不能醫、延及 猶大 、至於 耶路撒冷 、我民之門、</verse>
				<verse number="10">勿告於 迦特 、勿哭於 亞柯 、我在 伯亞弗拉 、輾轉於灰塵、</verse>
				<verse number="11">沙斐 居民歟、爾其裸體、蒙羞而去、 撒南 居民不出、 伯以薛 人號咷、致爾失立足之地、</verse>
				<verse number="12">瑪律 居民憂慮、而望福祉、因禍自耶和華降於 耶路撒冷 之門、</verse>
				<verse number="13">拉吉 居民歟、其以快馬駕車、 錫安 女獲罪、始於 拉吉 、 以色列 之罪戾、肇見於爾中、</verse>
				<verse number="14">爾 猶大 必饋贐於 摩利設迦特 、 亞革悉 諸家將欺誆 以色列 諸王、</verse>
				<verse number="15">瑪利沙 居民歟、我將使據有爾者至爾所、 以色列 之顯者、將逃至 亞杜蘭 、</verse>
				<verse number="16">爾其自髠、為爾所悅之子女而剪髮、首童若鷹、以其被虜而離爾焉、</verse>
			</chapter>
			<chapter number="2">
				<verse number="1">在牀謀惡營邪、迨至黎明、以手有力而行之者、其人禍哉、</verse>
				<verse number="2">彼貪田畝而奪之、貪第宅而取之、且虐待其人與家、而據其業、</verse>
				<verse number="3">故耶和華曰、我必籌一災禍、以罰斯族、爾不得脫於項、不得昂首而行、以此乃患難之時也、</verse>
				<verse number="4">是日也、人將為爾作諷詞、發悲慘之哀歌曰、我儕悉敗、彼移我民之業、使其離我、以我田畝、分予悖逆之人、</verse>
				<verse number="5">故在耶和華會中、掣籤引繩者、爾中無一人焉、</verse>
				<verse number="6">彼云、爾曹勿言預言、勿道此事、侮辱之言、永不止息、</verse>
				<verse number="7">雅各 家歟、豈可曰耶和華之神褊急乎、此事豈彼所為、我言非有益於正行者乎、</verse>
				<verse number="8">邇來我民興起若敵、有人安然而行、不好戰鬥、彼乃奪其外服、祇留裏衣、</verse>
				<verse number="9">爾逐我民婦、離其安宅、永奪我榮於其幼稚、</verse>
				<verse number="10">爾起而往、此非爾安息之所、污穢必敗壞之、其敗壞甚矣、</verse>
				<verse number="11">如人從虛偽、尚誑言、曰、我論清酒醇醪、向爾預言、彼則可為斯民之先知焉、○</verse>
				<verse number="12">雅各 歟、我必集爾眾、亦必聚 以色列 之遺民、置於一所、若牢中之羊、場內之羣、因人眾多、其聲譁然、</verse>
				<verse number="13">闢路者前往、眾乃衝至邑門、自邑門而出、其王先之而行、耶和華導於其前、</verse>
			</chapter>
			<chapter number="3">
				<verse number="1">我曰、 雅各 之首領、 以色列 家之有司歟、爾其聽之、公義非爾所當知乎、</verse>
				<verse number="2">惟爾惡善好惡、剝人之膚、剔肉於骨、</verse>
				<verse number="3">食我民之肉、剝其膚、折其骨、切之成塊、若為釜而備、若鼎中之肉、</verse>
				<verse number="4">至時、彼將籲耶和華、而不之應、必因其所為之惡、掩面弗顧、</verse>
				<verse number="5">論及誘惑我民之先知、彼牙齒有所嚼、則呼曰平康、若不以物實其口、則備戰以攻之、耶和華曰、</verse>
				<verse number="6">爾將遇昏夜、不見異象、遘晦冥、不得卜筮、日必沒於先知之上、晝變為暗、</verse>
				<verse number="7">先見抱愧、卜者懷慙、皆掩其脣、因無有上帝之應也、</verse>
				<verse number="8">惟我感於耶和華之神、充力與義與能、以示 雅各 之愆尤、 以色列 之罪戾、</verse>
				<verse number="9">雅各 家之首領、 以色列 家之有司歟、爾其聽之、爾曹惡公義、枉正直、</verse>
				<verse number="10">以血建 錫安 、以惡建 耶路撒冷 、</verse>
				<verse number="11">首領為賄而行鞫、祭司為利而訓誨、先知為金而占卜、猶恃耶和華曰、耶和華非在我中乎、災禍必不臨我、</verse>
				<verse number="12">以爾之故、 錫安 必被耕、有若田疇、 耶路撒冷 為墟、聖室之山、猶林中之崇邱、</verse>
			</chapter>
			<chapter number="4">
				<verse number="1">越至末日、耶和華室之山、必堅立為眾山之冠、超乎諸嶺、萬邦匯之、</verse>
				<verse number="2">眾民將往而言曰、其來、我儕登耶和華之山、詣 雅各 上帝之室、彼將教我以其道、我將履於其途、蓋法律自 錫安 而出、耶和華之言、由 耶路撒冷 而來、</verse>
				<verse number="3">彼將行鞫於列邦、審判遠方之強國、俾其以劍製犂、以戈製鐮、國不興戎相攻、人不復習戰、</verse>
				<verse number="4">惟各坐其葡萄及無花果樹下、無人使之恐怖、萬軍之耶和華口言之矣、</verse>
				<verse number="5">萬民各奉其神之名而行、惟我儕必奉我上帝耶和華之名而行、至於永久焉、○</verse>
				<verse number="6">耶和華曰、是日我必集跛者、聚逐者、及我所困苦者、</verse>
				<verse number="7">使跛者為遺民、屏諸遠方者為強國、耶和華治之於 錫安 山、自今以迄永久、</verse>
				<verse number="8">錫安 女之山、羣羊之臺歟、昔日之權、 耶路撒冷 女之國、必復於爾、</verse>
				<verse number="9">今爾何為號呼、爾中無王、爾之謀士隕沒、致爾痛苦、若臨產之婦乎、</verse>
				<verse number="10">錫安 女歟、爾其痛苦劬勞、若臨產之婦、蓋爾必出邑居野、且至 巴比倫 、在彼得救、耶和華將贖爾於敵手、</verse>
				<verse number="11">今有多國集而攻爾、曰、願彼被污、願我目睹所欲臨於 錫安 者、</verse>
				<verse number="12">但彼不知耶和華之意、不明其謀、蓋耶和華集之、如集禾束在於禾場、</verse>
				<verse number="13">錫安 女歟、起而踐之、我必使爾角為鐵、爾蹄為銅、爾將擊碎多民、獻其利於耶和華、奉其財於全地之主、</verse>
			</chapter>
			<chapter number="5">
				<verse number="1">結隊之女乎、今可和會成羣、彼眾已圍攻我、將以杖擊 以色列 士師之頰、</verse>
				<verse number="2">伯利恆 以法他 乎、爾在 猶大 郡中為小、然將有一人自爾而出、為君於 以色列 、其原由於亙古、本於太初、</verse>
				<verse number="3">耶和華將付斯民於敵、迨妊婦生子之時、其昆弟之遺餘、將歸於 以色列 人、</verse>
				<verse number="4">彼必卓立、賴耶和華之力、與其上帝耶和華之威名、而牧其羣、使眾安居、彼必為大、至於地極、</verse>
				<verse number="5">斯人將為我之平康、當 亞述 人入我境、踐我宮時、我必興起七牧八伯以敵之、</verse>
				<verse number="6">彼將以刃毀 亞述 地、及 甯錄 地之關、 亞述 人入我地、踐我境時、彼必救我、</verse>
				<verse number="7">雅各 遺民、必在多邦中、若湛露由於耶和華、若甘霖施於草、不待於人、不須世人也、</verse>
				<verse number="8">雅各 遺民、必在諸國多民中、若獅於林間百獸之中、若稚獅於羣羊之中、如其經過、則踐踏裂碎之、無人救援、</verse>
				<verse number="9">願爾手舉於仇讐之上、願爾敵悉見絕焉、○</verse>
				<verse number="10">耶和華曰、是日我將於爾中絕爾馬、壞爾車、</verse>
				<verse number="11">毀爾地之城邑、傾爾諸保障、</verse>
				<verse number="12">絕爾中之巫術、俾不復有占卜者、</verse>
				<verse number="13">絕爾中之雕像柱像、使爾不復拜己手所造之物、</verse>
				<verse number="14">拔爾中之木偶、毀爾諸敵、</verse>
				<verse number="15">不順之邦、我必發忿震怒以報之、</verse>
			</chapter>
			<chapter number="6">
				<verse number="1">爾曹其聽耶和華言、曰起向諸山爭辯、俾諸陵聽爾之聲、</verse>
				<verse number="2">諸山及永固之地基歟、其聽耶和華之爭辯、蓋耶和華有爭論於其民、必與 以色列 爭辯、</verse>
				<verse number="3">我民歟、我於爾何為、何事煩爾、爾其對我證之、</verse>
				<verse number="4">昔我導爾出 埃及 地、贖爾脫奴隸之室、遣 摩西 亞倫 米利暗 行於爾前、</verse>
				<verse number="5">我民歟、爾其憶 摩押 王 巴勒 所謀、及 比珥 子 巴蘭 所以應之、且憶自 什亭 至 吉甲 、所遇之事、俾爾知耶和華公義之行為、○</verse>
				<verse number="6">我詣耶和華、跪拜至上之上帝、當奉何物、豈以燔祭及盈歲之犢、而詣之乎、</verse>
				<verse number="7">耶和華豈悅牡羊千千、或油溪萬萬乎、我豈可因己過、獻我首生之子、緣我魂之罪、獻我身之果乎、</verse>
				<verse number="8">人乎、耶和華已示爾何者為善、彼所求於爾者、非惟行公義、好仁慈、謙卑與爾上帝偕行乎、○</verse>
				<verse number="9">耶和華之聲、向斯邑而呼、智者必寅畏其名、其聽厥杖、而知為誰所定、</verse>
				<verse number="10">惡人之家、非尚有不義之財、與可憎之小量乎、</verse>
				<verse number="11">我若有不公之衡、囊中有欺誑之石、豈得為潔乎、</verse>
				<verse number="12">邑中富人、充於強暴、居民言誑、口舌詭譎、</verse>
				<verse number="13">故我擊爾、俾受重傷、以爾諸罪、使爾寂寞、</verse>
				<verse number="14">爾將食而不飽、腹中空虛、雖遷爾賄、不得保存、即有保存、我必付之於刃、</verse>
				<verse number="15">爾將播而不穫、踐橄欖不得沐其油、踐葡萄不得飲其酒、</verse>
				<verse number="16">蓋尚有守 暗利 之例、從 亞哈 家所為者、而爾遵循其謀、我必使爾寂寞、斯土居民、為人嗤笑、我民之辱、爾必任之、</verse>
			</chapter>
			<chapter number="7">
				<verse number="1">禍哉我也、我如夏果已收、如採葡萄所遺、無穗可食、我心所慕初熟之無花果、亦無有也、</verse>
				<verse number="2">虔敬者亡於斯土、正直者泯於人間、皆伏伺以流血、各張網羅、以獵昆弟、</verse>
				<verse number="3">厥手惟惡是營、而亟行之、牧伯徇情、士師貪賄、大人言其中心之惡欲、共同組織之、</verse>
				<verse number="4">其至善者、等於荊榛、其至正者、劣於棘籬、爾守望者所宣懲罰之日、今已至矣、爾必驚擾、</verse>
				<verse number="5">勿信鄰里、勿恃友朋、對爾懷中之婦、亦守爾口、</verse>
				<verse number="6">蓋子藐其父、女敵其母、媳敵其姑、人之仇讐、即其家人也、○</verse>
				<verse number="7">若我、則必瞻望耶和華、俟救我之上帝、我上帝必聽我、</verse>
				<verse number="8">我敵歟、勿因我而欣喜、我雖傾覆、必復興起、我坐於幽暗、耶和華為我之光、</verse>
				<verse number="9">緣我獲罪於耶和華、必當其怒、迨其為我伸冤、為我行鞫、彼必導我入於光明、我必得見其義、</verse>
				<verse number="10">我敵見之、必蒙羞恥、昔彼謂我曰、爾之上帝耶和華安在、彼必遭報、被踐若街衢之泥、為我目睹、</verse>
				<verse number="11">建築牆垣之日、爾之地界廣拓、</verse>
				<verse number="12">是日有人、自 亞述 與 埃及 諸邑、自 埃及 至大河、自此海至彼海、自此山至彼山、必皆歸爾、</verse>
				<verse number="13">惟斯土必因居民行為之果報、而荒蕪焉、○</verse>
				<verse number="14">爾其以杖、牧爾獨居林中之民、即爾業之羣、在 迦密 間、牧之於 巴珊 基列 、若古昔然、</verse>
				<verse number="15">我將以異蹟示爾、如出 埃及 地之日、</verse>
				<verse number="16">列邦見之、必以己之能力為恥、掩其口、塞其耳、</verse>
				<verse number="17">必舐塵若蛇、戰慄出穴、如匍匐之物、悚然而歸我上帝耶和華、且因爾而懼焉、</verse>
				<verse number="18">有何神若爾乎、赦免愆尤、宥遺民之罪戾、蓄怒不永、仁慈是悅、</verse>
				<verse number="19">彼必復矜恤我、踐我愆尤於足下、投其諸罪於深海、</verse>
				<verse number="20">必依古昔與我列祖所誓之言、施誠實於 雅各 、行仁慈於 亞伯拉罕 、</verse>
			</chapter>
		</book>
		<book number="34">
			<chapter number="1">
				<verse number="1">對 尼尼微 之警示、 伊勒歌斯 人 那鴻 啟示之書、○</verse>
				<verse number="2">耶和華為忌邪報復之上帝、耶和華報復而充以怒、耶和華報復於其敵、為其仇蓄怒、</verse>
				<verse number="3">耶和華遲於發怒、具有大能、干罪者決不赦宥、耶和華之道途、在於颶風狂飇、雲為其足下之塵埃、</verse>
				<verse number="4">斥海而涸之、竭河而乾之、 巴珊 迦密 衰殘、 利巴嫩 之榮華凋謝、</verse>
				<verse number="5">山嶽因之震動、岡嶺銷鎔、大地世界與居其上者、墳起於其前、</verse>
				<verse number="6">厥怒奮發、孰能屹立、孰能當其忿怒之烈、其怒傾洩如火、磐巖為之崩裂、</verse>
				<verse number="7">耶和華乃善、患難之日、乃為保障、凡託庇於彼者、彼皆知之、</verse>
				<verse number="8">惟以氾濫之水、淹沒其地、追敵入於幽暗、</verse>
				<verse number="9">爾曹向耶和華何所謀乎、彼將盡滅之、災難無庸再起、</verse>
				<verse number="10">彼眾叢雜若荊棘、沈迷若醉酒、必若枯草、被燬殆盡、</verse>
				<verse number="11">有一人焉、自爾而出、向耶和華圖奸惡、謀不軌、</verse>
				<verse number="12">耶和華曰、敵雖力足人多、亦將見滅、歸於烏有、我昔雖苦爾、不復苦爾矣、</verse>
				<verse number="13">我必自爾折其軛、斷爾索、</verse>
				<verse number="14">耶和華論敵、發命曰、以爾名而稱者、不復繼傳、雕鑄之像、我將滅於爾神之室、爾乃卑陋、我為爾造墓矣、</verse>
				<verse number="15">試觀報嘉音、傳和平者、其足立於山上、 猶大 歟、守爾節期、償爾所願、蓋彼惡者盡滅、不復過爾境矣、</verse>
			</chapter>
			<chapter number="2">
				<verse number="1">行破壞者至而攻爾、當守保障、防道路、強健爾腰、大奮爾力、</verse>
				<verse number="2">耶和華恢復 雅各 之榮、如疇昔 以色列 之榮、蓋刦者已刦之、且毀傷其葡萄之枝、</verse>
				<verse number="3">勇士之干乃朱、戰士之衣乃絳、備戰之日、車之鋼鐵、閃爍若火、松戈揮動、</verse>
				<verse number="4">其車狂走於邑郊、馳驅於街市、狀如火炬、疾若電光、</verse>
				<verse number="5">彼召其顯者、乃竭蹶而行、速至城垣、以備扞禦、</verse>
				<verse number="6">河閘開啟、宮闕消滅、</verse>
				<verse number="7">命定王后暴露、被虜而去、宮女椎胸、哀鳴若鳩、</verse>
				<verse number="8">伊古以來、 尼尼微 若匯水之沼、今居民逃遁、或呼之曰、止止、無回顧者、</verse>
				<verse number="9">掠其銀、刦其金、寶藏無盡、珍器甚多、</verse>
				<verse number="10">邑既空虛荒涼、人心消沮、兩膝相觸、腰間痛楚、面俱失色、</verse>
				<verse number="11">獅穴與稚獅養育之區、牡獅牝獅稚獅遊行、無人恫喝之所、今安在哉、</verse>
				<verse number="12">牡獅裂者、以給稚獅、攫者以予牝獅、以所裂者充其穴、以所攫者盈其洞、</verse>
				<verse number="13">萬軍之耶和華曰、我為爾敵、必焚爾車為煙、以刃戮爾稚獅、爾所裂者、絕於地上、爾使之聲、不復聞焉、</verse>
			</chapter>
			<chapter number="3">
				<verse number="1">禍哉血邑、詭譎強暴充滿、刦奪不息、</verse>
				<verse number="2">鞭聲振振、車輪轟轟、馬馳驟、車奔騰、</verse>
				<verse number="3">騎兵衝突、劍光芒、戈閃爍、被殺者多、尸身堆積、屍骸無數、人蹶於上、</verse>
				<verse number="4">蓋此美妓多淫、工行邪術、以淫行鬻列邦、以邪術鬻諸族、</verse>
				<verse number="5">萬軍之耶和華曰、我為爾敵、必揭爾裙、以蒙爾面、以爾裸體示於列國、以爾醜辱示於萬邦、</verse>
				<verse number="6">且以可憎之穢、投於爾身、使爾鄙陋、為眾目所視、</verse>
				<verse number="7">凡見爾者、必逃避爾曰、 尼尼微 荒蕪、誰哀悼之、慰藉爾者、我何由而尋之乎、</verse>
				<verse number="8">爾豈愈於 挪亞們 乎、彼居河間、諸水縈繞、以水為塹、以水為垣、</verse>
				<verse number="9">古實 埃及 、為彼之力、其力無窮、 弗 與 路比 、為彼之助、</verse>
				<verse number="10">惟彼被徙、而為俘囚、嬰孩被擲、碎於街隅、其顯者、敵為之掣籤、其大人、則繫之以鏈、</verse>
				<verse number="11">爾將沈醉而昏、因敵而尋衛所、</verse>
				<verse number="12">爾諸保障、如無花果之初實、一經搖撼、則落於食者之口、</verse>
				<verse number="13">爾境之民、同於婦女、爾國之門、啟於敵前、門楗為火所焚、</verse>
				<verse number="14">爾其汲水以備受困、堅爾保障、踐泥擣土、執持磚模、</verse>
				<verse number="15">任爾多若蝻蝗、眾若蟿螽、在彼火將焚爾、刃將滅爾、如為蝻蝗所吞、</verse>
				<verse number="16">爾增商賈、多於天星蝻蝗食盡而去、</verse>
				<verse number="17">爾之牧伯、有若蝗蟲、爾之軍長、有若蚱蜢成羣、日寒棲於藩籬、日出而去、不知其所、</verse>
				<verse number="18">亞述 王乎、爾之民牧寢矣、爾之顯者休矣、民眾散於山間、無人集之、</verse>
				<verse number="19">爾傷莫能減之、爾創甚劇、凡聞爾之音耗者、必向爾鼓掌、蓋爾之兇惡、誰未屢受之耶、</verse>
			</chapter>
		</book>
		<book number="35">
			<chapter number="1">
				<verse number="1">先知 哈巴谷 所得之警示、○</verse>
				<verse number="2">耶和華歟、我呼籲、爾不垂聽、將至何時、我因強暴呼籲爾、爾不施援、</verse>
				<verse number="3">胡為使我見奸惡、爾奚觀橫逆乎、殘賊強暴、在於我前、怨隙爭鬥、紛然並起、</verse>
				<verse number="4">緣此法律廢弛、公義不彰、惡者環繞義人、公義顯然違反、</verse>
				<verse number="5">爾其觀於列邦、甚為駭異、當爾之日、我行一事、人雖告爾、爾不之信、</verse>
				<verse number="6">我將興起 迦勒底 人是乃殘酷暴躁之邦、徧行大地、據非己之居所、</verse>
				<verse number="7">彼矜嚴可畏、使威行鞫、悉由於己、</verse>
				<verse number="8">其馬疾於豹、猛於暮出之狼、騎兵奔騰、來自遠方、疾飛如急食之鷹、</verse>
				<verse number="9">彼之來也、為行強暴、奮勇直前、聚厥俘虜、如沙之多、</verse>
				<verse number="10">藐視君王、姍笑牧伯、譏嘲保障、築壘而下之、</verse>
				<verse number="11">彼以己力為神、其衝突也、若風飄過、致干罪戾、</verse>
				<verse number="12">耶和華我上帝、我聖者歟、爾非自永古而有乎、我儕必不死矣、耶和華歟、爾為行鞫而立之、磐石歟、爾為譴責而設之、</verse>
				<verse number="13">爾目清潔、不視邪惡、不觀橫逆、爾何顧諟行詐者乎、惡人吞噬義於己者、爾何緘默乎、</verse>
				<verse number="14">何使人若海魚、若無主匍匐之物乎、</verse>
				<verse number="15">敵以鈎釣之、以罟捕之、以網集之、緣此歡欣喜樂、</verse>
				<verse number="16">獻祭於其罟、焚香於其網、因其由此所得者肥、所食者豐也、</verse>
				<verse number="17">彼傾其網、恆戮列邦、而不之惜、可乎哉、</verse>
			</chapter>
			<chapter number="2">
				<verse number="1">我必立於守望之所、佇於戍樓、觀其何以語我、我之質訴、何以應答、</verse>
				<verse number="2">耶和華謂我曰、書此啟示、昭著於版、俾人趨而能讀、</verse>
				<verse number="3">蓋此啟示、有定期焉、其終極必速至、決不虛誑、雖則遲延、爾其待之、因其必臨、不濡滯也、</verse>
				<verse number="4">其人心驕、中懷不正、惟義者以信得生、</verse>
				<verse number="5">彼嗜酒行詐、驕傲而不安居、擴張其欲、恍若陰府、如死亡之無饜、集萬邦、會萬民、使為己有、</verse>
				<verse number="6">斯眾豈不以譬詞諷之、以隱語嘲之曰、禍哉其人、聚斂非己之財、擔負典質之重、伊於胡底、</verse>
				<verse number="7">剝削爾者、豈不勃興乎、窘迫爾者、豈不亟起乎、爾必為其所虜之物、</verse>
				<verse number="8">因爾刦掠多邦、流人之血、行強暴於其地其邑、及凡居於其中者、諸國之遺民、亦必刦掠爾、○</verse>
				<verse number="9">獲不義之財、以富其家、營巢於高處、以避凶暴之手、其人禍哉、</verse>
				<verse number="10">爾之所謀、翦滅多民、貽羞爾家、自取罪戾、</verse>
				<verse number="11">壁中之石將呼、木中之梁將應、○</verse>
				<verse number="12">以血建邑、以惡築城、其人禍哉、</verse>
				<verse number="13">諸民勞力乃為火、列邦辛苦歸於虛、此非由於萬軍之耶和華乎、</verse>
				<verse number="14">蓋知耶和華榮耀之知識、將徧滿大地、若水之瀰漫於海焉、○</verse>
				<verse number="15">和毒以飲鄰里、使之沈醉、欲觀其裸、其人禍哉、</verse>
				<verse number="16">爾充於辱、非充於榮、亦當飲之、彰爾不潔、耶和華右手之杯、將傳及爾、污辱加於爾榮、</verse>
				<verse number="17">爾行強暴於 利巴嫩 、加殘害於羣獸、使之驚怖、且流人血、行強暴於其地其邑、及凡居於其中者、必反乎爾、○</verse>
				<verse number="18">工師雕像、於製造者何益之有、鑄偶乃偽師、製造者恃此喑啞之像、何益之有、</verse>
				<verse number="19">謂木曰寤、謂啞石曰起、其人禍哉、此物豈能垂訓乎、彼飾以金銀、而中無生氣、</verse>
				<verse number="20">惟耶和華在其聖殿、全地當靜默於其前、</verse>
			</chapter>
			<chapter number="3">
				<verse number="1">先知 哈巴谷 之禱語、心感神游之詞章、○</verse>
				<verse number="2">耶和華歟、我聞爾之聲譽而懼、耶和華歟、求爾於此數年中、復興爾工、於此數年中顯著之、震怒之際、仍懷矜憫之念、</verse>
				<verse number="3">上帝自 提幔 來、聖者自 巴蘭 山至、其榮蔽諸天、讚美徧大地、</verse>
				<verse number="4">朗耀如日華、其手發光芒、能力蘊於其中、</verse>
				<verse number="5">疫癘行於其前、火箭出於其下、</verse>
				<verse number="6">彼立、則震動大地、彼視、則激觸列邦、恆在之山崩頹、永存之嶺傾陷、其道亙古如斯、</verse>
				<verse number="7">我見 古珊 之幕遭難、 米甸 之帷動搖、</verse>
				<verse number="8">耶和華乘馬、駕拯救之車、豈忿諸河、恚諸川、怒滄海乎、</verse>
				<verse number="9">爾弓出弢、爾矢皆中、使河決地、</verse>
				<verse number="10">諸山見爾而戰慄、大水奔流、深淵發聲、波濤激躍、</verse>
				<verse number="11">爾矢激射、爾戈閃爍、日月因之停於其宮、</verse>
				<verse number="12">爾發忿徧行大地、爾震怒蹂躪列邦、</verse>
				<verse number="13">爾出以救爾民、拯爾受膏者、爾擊惡者之首、毀其室、露其址、至於盡處、</verse>
				<verse number="14">爾以戈矛、刺其戰士之首、彼眾來如颶風、使我四散、其所喜者、暗噬貧民、</verse>
				<verse number="15">爾乘馬踐海、經洶湧之大水、○</verse>
				<verse number="16">我既聞之、我體戰慄、我脣顫動、骸骨若朽、我戰慄於我所、我惟靜默、以俟患難之日至、犯境之民來、</verse>
				<verse number="17">無花果雖不舒蕊、葡萄樹雖不結實、橄欖無所產、田畝不出糧、牢中絕羊、闌內無牛、</verse>
				<verse number="18">我猶因耶和華而歡欣、為救我之上帝而喜樂、</verse>
				<verse number="19">主耶和華為我之力、使我足疾若麀、俾我履於崇高之處、斯歌使伶長鼓琴歌之、</verse>
			</chapter>
		</book>
		<book number="36">
			<chapter number="1">
				<verse number="1">亞們 子 約西亞 為 猶大 王時、耶和華諭 希西家 玄孫、 亞瑪利雅 曾孫、 基大利 孫、 古示 子 西番雅 、</verse>
				<verse number="2">耶和華曰、我必盡滅萬類於地、</verse>
				<verse number="3">殲滅人民牲畜、飛鳥海魚、及凡窒礙、與行惡者、我必絕人於地、耶和華言之矣、</verse>
				<verse number="4">我必舉手於 猶大 、及 耶路撒冷 居民、且在斯土、滅絕所遺之 巴力 、與 基瑪琳 之名、暨厥祭司、</verse>
				<verse number="5">以及凡在屋巔、崇拜天象者、並崇拜耶和華、指耶和華而誓、亦指 瑪勒堪 而誓者、</verse>
				<verse number="6">與背耶和華、而不從之者、及不尋求耶和華、而不訪之者、○</verse>
				<verse number="7">在主耶和華前、爾宜靜默、蓋耶和華之日伊邇、耶和華已備祭品、區別其賓客矣、</verse>
				<verse number="8">至耶和華祭祀之日、必罰牧伯、與諸王子、及凡衣異服者、</verse>
				<verse number="9">是日凡踰門閾、以強暴詭詐充其主人之室者、我必罰之、</verse>
				<verse number="10">耶和華曰、是日必有哀哭之聲、出自魚門、號咷之聲、出自二區、傾圮之聲、出自邱陵、</verse>
				<verse number="11">瑪革提施 居民歟、爾其號咷、因貿易者敗亡、運銀者見絕矣、</verse>
				<verse number="12">是時我將以燈遍索 耶路撒冷 、凡沉靜若酒滓、中心自謂、耶和華不降福、亦不降禍者、我必罰之、</verse>
				<verse number="13">彼之貨財被掠、第宅荒蕪、建屋而不得居、植葡萄園而不得飲其酒、</verse>
				<verse number="14">耶和華之大日伊邇、既近且速、耶和華之日有聲、勇士慘然號哭、</verse>
				<verse number="15">是日乃震怒之日、急難困苦之日、毀滅淒涼之日、幽暗晦冥之日、密雲深黑之日、</verse>
				<verse number="16">吹角告警之日、將攻堅城高堞、</verse>
				<verse number="17">我必加苦於人、使其行走同於瞽者、以其獲罪於耶和華、其血傾如塵埃、其肉棄如糞土、</verse>
				<verse number="18">耶和華震怒之日、彼之金銀不能救之、全地必為其憤嫉之火所滅、凡居斯土者、必猝然滅絕、</verse>
			</chapter>
			<chapter number="2">
				<verse number="1">無恥之邦歟、爾其會集、</verse>
				<verse number="2">即於命令未出、光陰未逝、其速如糠、耶和華烈怒未降、忿恚之日未至以先、會集而來、</verse>
				<verse number="3">大地之上、凡謙卑而守律例者、當尋求耶和華、尋求公義與謙卑、則於耶和華忿怒之日、庶可藏匿、</verse>
				<verse number="4">迦薩 必闃寂、 亞實基倫 必荒涼、 亞實突 亭午被逐、 以革倫 見拔、</verse>
				<verse number="5">禍哉、海濱居民、 基利提 族也、 非利士 人之地 迦南 歟、耶和華有言責爾、將殲滅爾、至無居民、</verse>
				<verse number="6">瀕海之區、將為草場、有牧人之廬、羣羊之牢、</verse>
				<verse number="7">海濱將歸於 猶大 家之遺民、牧畜於彼、暮則臥於 亞實基倫 之室、蓋其上帝耶和華必眷顧之、而返其俘囚也、</verse>
				<verse number="8">摩押 之毀謗、 亞捫 人之詬辱、我聞之矣、彼詆我民、自大而侵其境、</verse>
				<verse number="9">故萬軍之耶和華、 以色列 之上帝曰、我指己生而誓、 摩押 將如 所多瑪 、 亞捫 將如 蛾摩拉 、徧成蒺藜斥鹵之地、永久荒蕪、我之遺民、必虜其人、我之餘民、必據其土、</verse>
				<verse number="10">因彼驕矜自大、毀謗萬軍耶和華之民、故必遇此也、</verse>
				<verse number="11">耶和華必向之顯為可畏、使地上諸神受餒、列邦羣島之民、各在其所崇拜耶和華、</verse>
				<verse number="12">古實 人歟、爾亦必見戮於我刃、</verse>
				<verse number="13">耶和華將伸手向北、而滅 亞述 、使 尼尼微 荒蕪、旱乾如曠野、</verse>
				<verse number="14">羣畜各類之獸、將臥其中、鵜鶘鸕鷀、棲於柱頂、鳴於窗牖、門閾闃寂、香柏之製、俱已剝落、</verse>
				<verse number="15">此乃歡樂之邑、安居無慮、其心自謂惟我而已、我外無他、今奚荒寂、成為獸臥之所、凡經過者、必搖手而嗤笑之、</verse>
			</chapter>
			<chapter number="3">
				<verse number="1">禍哉、背逆污穢暴虐之邑也、</verse>
				<verse number="2">彼不聽命令、不受教誨、不恃耶和華、不親其上帝、</verse>
				<verse number="3">其中之牧伯乃吼獅、其士師為暮出之狼、無所遺於詰旦、</verse>
				<verse number="4">其先知輕佻詭詐、其祭司污玷聖所、干犯法律、</verse>
				<verse number="5">在其中之耶和華乃義、不行不義、旦旦彰其公義、無有間斷、惟彼不義之輩、弗知愧恥、</verse>
				<verse number="6">我曾翦滅列邦、使其堞樓闃寂、街衢荒涼、無人經之、其邑被毀、寂然無人、無居之者、</verse>
				<verse number="7">我曾曰、爾惟寅畏我、受我訓誨、爾之第宅、則不依我所定被毀、但爾黎明而起、自敗厥行、</verse>
				<verse number="8">耶和華曰、爾宜俟我、迨我起而虜掠之日、蓋我已定志、招集諸族、會聚諸國、傾我忿恚、洩我烈怒於其上、全地將為我憤嫉之火所滅、</verse>
				<verse number="9">是時我必使諸民之脣為潔、以籲耶和華名、同心服事之、</verse>
				<verse number="10">禱我之民、分散之女、將自 古實 河外、攜禮物以獻我、</verse>
				<verse number="11">昔之所行、干罪於我、是日爾不因之而羞愧、蓋我將除驕泰誇張者於爾中、俾爾在我聖山、不復驕泰、</verse>
				<verse number="12">然我必遺困苦貧乏之民於爾中、彼必託庇於耶和華之名、</verse>
				<verse number="13">以色列 遺民、不復行惡言誑、口無詭譎之舌、或食或寢、無人怖之、○</verse>
				<verse number="14">錫安 女歟、爾其謳歌、 以色列 歟、爾其歡呼、 耶路撒冷 女歟、爾其一心欣喜懽忭、</verse>
				<verse number="15">耶和華已除爾刑罰、去爾仇敵、 以色列 王耶和華在於爾中、爾不復遘禍矣、</verse>
				<verse number="16">是日人必謂 耶路撒冷 曰、毋懼、 錫安 乎、爾手毋弱、</verse>
				<verse number="17">爾之上帝耶和華在於爾中、為有能者、必行拯救、緣爾而悅樂、默然安於仁愛、懽忭而謳歌、</verse>
				<verse number="18">為大會而憂者、我將集之、彼原屬爾、以爾之辱為重負也、</verse>
				<verse number="19">是時凡難爾者、我必罰之、拯跛者、集逐者、凡在各地受侮辱者、我必使之獲稱讚、得名譽、</verse>
				<verse number="20">是時我將攜爾旋歸、俾爾聚集、返爾俘囚、為爾目睹、致爾於大地兆民中、得名譽、獲稱讚、耶和華言之矣、</verse>
			</chapter>
		</book>
		<book number="37">
			<chapter number="1">
				<verse number="1">大利烏 王二年六月朔、耶和華藉先知 哈該 、諭 撒拉鐵 子 猶大 方伯 所羅巴伯 、及 約撒答 子大祭司 約書亞 曰、</verse>
				<verse number="2">萬軍之耶和華曰、斯民云、建耶和華之室、其時未至、</verse>
				<verse number="3">耶和華則藉先知 哈該 諭曰、</verse>
				<verse number="4">斯室荒涼、爾居板蓋之室、於斯時宜乎、</verse>
				<verse number="5">故萬軍之耶和華云、爾其自思所為、</verse>
				<verse number="6">爾播多而穫少、食不得飽、飲不得足、衣不得暖、傭獲其值、盛於敝囊、</verse>
				<verse number="7">萬軍之耶和華云、爾其自思所為、</verse>
				<verse number="8">登山取木、以建斯室、我則悅之而獲榮、耶和華言之矣、</verse>
				<verse number="9">爾望多而得少、攜之而歸、我則噓之、萬軍之耶和華曰、此何故耶、因我室荒涼、爾各亟於己室也、</verse>
				<verse number="10">以爾之故、天靳其露、地靳其果、</verse>
				<verse number="11">我命旱乾臨於斯土山岡、穀酒與油、暨地所產、其人與畜、爰及爾手勞而得者、○</verse>
				<verse number="12">撒拉鐵 子 所羅巴伯 、 約撒答 子大祭司 約書亞 、與諸遺民、遂遵其上帝耶和華之命、及先知 哈該 奉其上帝耶和華遣、所傳之言、民眾乃寅畏耶和華、</verse>
				<verse number="13">耶和華之使者 哈該 、奉耶和華之命告民曰、耶和華云、我偕爾矣、</verse>
				<verse number="14">耶和華感 撒拉鐵 子 猶大 方伯 所羅巴伯 、與 約撒答 子大祭司 約書亞 、及諸遺民之心、遂咸至、興工於其上帝萬軍耶和華之室、</verse>
				<verse number="15">時、 大利烏 王二年、六月二十四日也、</verse>
			</chapter>
			<chapter number="2">
				<verse number="1">七月二十一日、耶和華藉先知 哈該 諭曰、</verse>
				<verse number="2">爾其告 撒拉鐵 子 猶大 方伯 所羅巴伯 、 約撒答 子大祭司 約書亞 、及諸遺民曰、</verse>
				<verse number="3">爾中曾見此室昔時之榮者、有誰尚存、今爾視之、為何如耶、在爾目中、非若無有乎、</verse>
				<verse number="4">耶和華曰、 所羅巴伯 歟、其強乃心、 約撒答 子大祭司 約書亞 歟、其強乃心、耶和華又曰、斯土眾民歟、其強乃心、興工操作、蓋我偕爾、萬軍之耶和華言之矣、</verse>
				<verse number="5">依爾出 埃及 時、我與爾約之言、我神寓於爾中、爾勿畏懼、</verse>
				<verse number="6">萬軍之耶和華曰、再延片時、我將震動天地海陸、</verse>
				<verse number="7">亦將震動萬邦、萬邦所愉悅者將至我必以榮光充斯室、萬軍之耶和華言之矣、</verse>
				<verse number="8">萬軍之耶和華曰、銀為我有、金亦我有、</verse>
				<verse number="9">此室其後之榮、較前尤大、萬軍之耶和華言之矣、 我將錫平康於斯土、萬軍之耶和華言之矣、○</verse>
				<verse number="10">大利烏 二年九月二十四日、耶和華藉先知 哈該 諭曰、</verse>
				<verse number="11">萬軍之耶和華云、問法律於祭司曰、</verse>
				<verse number="12">設有人以衣襟裹聖肉、其襟觸餅羹酒油、及他食物、則是物成為聖乎、祭司僉曰、否、</verse>
				<verse number="13">哈該 曰、設有人以捫尸而蒙不潔、觸此諸物、則是物成為不潔乎、祭司僉曰、必為不潔、</verse>
				<verse number="14">哈該 曰、耶和華云、斯民斯族於我前亦若是、其手所作之工、及所獻之物、皆為不潔、</verse>
				<verse number="15">請爾追思、此日以前、耶和華之殿、未疊石於石上之先、</verse>
				<verse number="16">歷時如是之久、人至穀堆、冀得二十、僅得其十、人至酒油、望得五十、僅得二十、</verse>
				<verse number="17">耶和華曰、我以暴風毒黴大雹、擊爾於爾手之工作、而爾猶不歸我、</verse>
				<verse number="18">請爾追思、此日以前、即自九月二十四日、立耶和華殿基時、爾其念之、</verse>
				<verse number="19">倉廩尚有穀種乎、葡萄、無花果、石榴、橄欖諸樹、俱未結實、自今以後、我必錫嘏於爾、○</verse>
				<verse number="20">是月二十四日、耶和華復諭 哈該 曰、</verse>
				<verse number="21">告 猶大 方伯 所羅巴伯 云、我必震動天地、</verse>
				<verse number="22">傾列邦之座位、滅萬民諸國之勢力、覆其車與駕之者、馬與乘之者、俱仆於昆弟之刃、</verse>
				<verse number="23">萬軍之耶和華曰、我僕 撒拉鐵 子 所羅巴伯 歟、我已簡爾、是日我必視爾為印、萬軍之耶和華言之矣、</verse>
			</chapter>
		</book>
		<book number="38">
			<chapter number="1">
				<verse number="1">大利烏 二年八月、耶和華諭 易多 孫、 比利家 子、先知 撒迦利亞 曰、</verse>
				<verse number="2">昔耶和華甚不悅爾列祖、</verse>
				<verse number="3">故當告民曰、萬軍之耶和華云、爾其返於我、我則返於爾、萬軍之耶和華言之矣、</verse>
				<verse number="4">毋效爾列祖、古先知呼之曰、萬軍之耶和華云、轉離爾之惡途惡行、惟彼不聽、不從我言、耶和華言之矣、</verse>
				<verse number="5">爾列祖安在乎、眾先知永存乎、</verse>
				<verse number="6">惟我所命我僕諸先知之言詞典章、豈非及於爾列祖乎、彼則悛改曰、萬軍之耶和華欲依我所行所為、而施行於我、已若是待我矣、○</verse>
				<verse number="7">大利烏 二年十一月、即細罷特月二十四日、耶和華諭 易多 孫、 比利家 子、先知 撒迦利亞 、</verse>
				<verse number="8">彼則曰、我於夜間、見有乘赤馬者、立於谷中岡拈樹間、其後有赤紅白色之馬、</verse>
				<verse number="9">我曰、我主、此維何、與我言之使謂我曰、我將以之示爾、</verse>
				<verse number="10">立於岡拈樹間者曰、此乃耶和華所遣、遍遊大地者也、</verse>
				<verse number="11">彼眾遂覆立於岡拈樹間之耶和華使者曰、我儕已遍遊大地、見全地安居靜謐、</verse>
				<verse number="12">耶和華之使者曰、萬軍之耶和華歟、爾怒 耶路撒冷 、及 猶大 諸邑、既歷七十年、不加矜憫、將至幾時乎、</verse>
				<verse number="13">耶和華以善言慰語、答與我言之使、</verse>
				<verse number="14">與我言之使謂我曰、爾其呼云、萬軍之耶和華曰、我為 耶路撒冷 與 錫安 、熱中特甚、</verse>
				<verse number="15">我深不悅安逸之列邦、蓋我微怒斯民、彼則加以苦難、</verse>
				<verse number="16">故耶和華云、我以矜憫而返 耶路撒冷 、我室必建其中、引繩於 耶路撒冷 、萬軍之耶和華言之矣、</verse>
				<verse number="17">當又呼曰、萬軍之耶和華云、我之諸邑、將豐阜而盈溢、耶和華必慰藉 錫安 邑、遴選 耶路撒冷 焉、○</verse>
				<verse number="18">我舉目而觀、見有四角、</verse>
				<verse number="19">遂謂與我言之使曰、此維何、曰、乃散 猶大 以色列 耶路撒冷 之角也、</verse>
				<verse number="20">耶和華以工匠四人示我、</verse>
				<verse number="21">我曰、其來何為、曰、此角驅散 猶大 、以致無人昂首、斯人之來、使之恐怖、且擲列邦之角、即高舉以攻 猶大 、而散之者也、</verse>
			</chapter>
			<chapter number="2">
				<verse number="1">我復舉目而觀、見一人手執準繩、</verse>
				<verse number="2">我曰、爾將何之、曰、往度 耶路撒冷 、而視其長廣、</verse>
				<verse number="3">與我言之使乃往、他使出迓之、</verse>
				<verse number="4">謂之曰、爾其疾趨、語此少者曰、 耶路撒冷 將有居民、因人畜繁多、如無垣之村、</verse>
				<verse number="5">耶和華曰、我必為其四周之火垣、且為其中之榮、</verse>
				<verse number="6">耶和華曰、咨、我曾散爾於天之四風、爾其自北而遁、耶和華言之矣、</verse>
				<verse number="7">咨、與 巴比倫 女偕居之 錫安 歟、爾其逃避、</verse>
				<verse number="8">萬軍之耶和華有言、為彰其榮、遣我至虜爾之邦、犯爾者、即犯其眸子也、</verse>
				<verse number="9">我將向之搖手、彼必為其廝役所虜、爾則知萬軍之耶和華遣我矣、</verse>
				<verse number="10">耶和華曰、 錫安 女歟、爾其謳歌欣喜、我將蒞臨、居於爾中、</verse>
				<verse number="11">是日必有多國歸附耶和華、為我之民、我必居於爾中、如是、爾則知萬軍之耶和華遣我就爾、</verse>
				<verse number="12">耶和華將取 猶大 、為其業於聖地、復簡 耶路撒冷 、</verse>
				<verse number="13">凡有血氣者、宜靜默於耶和華前、蓋彼興起、而出其聖所矣、</verse>
			</chapter>
			<chapter number="3">
				<verse number="1">彼又示我、見大祭司 約書亞 立於耶和華使者前、 撒但 立於其右為之敵、</verse>
				<verse number="2">耶和華謂 撒但 曰、撒但歟、耶和華斥責爾、簡 耶路撒冷 之耶和華斥責爾、此非拔於火中之燼乎、</verse>
				<verse number="3">約書亞 衣不潔之服、立於使者前、</verse>
				<verse number="4">使者謂立於其前者曰、去其不潔之服、復謂 約書亞 曰、我去爾之罪愆、衣爾以美服、</verse>
				<verse number="5">我曰、當以潔冠加於其首、遂以潔冠冠之、以衣衣之、耶和華之使者立於側、</verse>
				<verse number="6">耶和華之使者戒 約書亞 曰、</verse>
				<verse number="7">萬軍之耶和華云、如爾行我途、遵我命、則必理我室、守我院、我且使爾行於侍者之間、</verse>
				<verse number="8">大祭司 約書亞 歟、爾與坐於爾前之儔侶、皆為預兆之人、咸宜聽之、我將使我僕名萌蘖者出、</verse>
				<verse number="9">萬軍之耶和華曰、我置於 約書亞 前之石、一石有七目、我必雕刻之、斯土之罪、一日之間、我將除之、</verse>
				<verse number="10">萬軍之耶和華曰、是日爾曹相邀鄰里、至葡萄樹、及無花果樹下、</verse>
			</chapter>
			<chapter number="4">
				<verse number="1">與我言之使、復來醒我、若寢者為人所醒、</verse>
				<verse number="2">謂我曰、爾所見維何、我曰、見一燈臺、純金所製、其上有盂、亦有七燈、各有七管、</verse>
				<verse number="3">旁有橄欖樹二、一在盂右、一在盂左、</verse>
				<verse number="4">我謂與我言之使曰、我主、此維何、</verse>
				<verse number="5">與我言之使曰、爾不知此乎、曰、我主、我不知也、</verse>
				<verse number="6">彼曰、此乃耶和華諭 所羅巴伯 之言曰、非以權勢、非以能力、乃藉我神、萬軍之耶和華言之矣、</verse>
				<verse number="7">大山歟、爾為何、於 所羅巴伯 前、將成平壤、彼必出頂石而置之、有聲呼曰、恩寵、恩寵歸之、</verse>
				<verse number="8">耶和華復諭我曰、</verse>
				<verse number="9">所羅巴伯 之手、既奠此室之基、其手亦必竣厥工、如是、爾則知萬軍之耶和華遣我就爾、</verse>
				<verse number="10">誰藐視其日、以為細故乎、耶和華之七目、遍察全地、必喜見 所羅巴伯 手執準繩也、</verse>
				<verse number="11">我謂之曰、燈臺左右、二橄欖樹、何耶、</verse>
				<verse number="12">復曰、橄欖二枝、附於流金油之二金嘴、何耶、</verse>
				<verse number="13">彼曰、爾不知此乎、曰、我主、我不知也、</verse>
				<verse number="14">曰、此乃二油人、侍於全地之主側也、</verse>
			</chapter>
			<chapter number="5">
				<verse number="1">我復舉目、見一飛卷、</verse>
				<verse number="2">彼謂我曰、爾所見維何、我曰、見一飛卷、長二十肘、廣十肘、</verse>
				<verse number="3">彼曰、此乃呪詛、遍行斯土、凡盜竊者、必按卷此面之文而見絕、凡妄誓者、必按卷彼面之文而見絕、</verse>
				<verse number="4">萬軍之耶和華曰、我出此卷、使入盜賊之室、與指我名而妄誓者之室、恆處其中、而毀滅之、爰及木石、○</verse>
				<verse number="5">與我言之使出而謂我曰、爾其舉目、見所出者維何、</verse>
				<verse number="6">我曰、此維何、曰、所出者伊法也、又曰、是乃惡人在斯土之狀也、</verse>
				<verse number="7">我則見一鉛片被舉、其式維圓、伊法中有婦坐焉、</verse>
				<verse number="8">彼曰、此乃邪惡、遂投婦於伊法中、置鉛片於其口、</verse>
				<verse number="9">我復舉目、見二婦出、有翼若鸛、振翮有風、舉伊法懸於天地之間、</verse>
				<verse number="10">我謂與我言之使曰、彼攜伊法何適、</verse>
				<verse number="11">曰、適 示拿 地、為婦建室、既備、則置之於其所、</verse>
			</chapter>
			<chapter number="6">
				<verse number="1">我復舉目、見有四車、出自二山之間、其山乃銅山也、</verse>
				<verse number="2">一駕赤馬、二駕玄馬、</verse>
				<verse number="3">三駕白馬、四駕斑駁之健馬、</verse>
				<verse number="4">我謂與我言之使曰、我主、此維何、</verse>
				<verse number="5">使者曰、此乃天之四風、侍於全地之主前、奉遣而出、</verse>
				<verse number="6">駕玄馬者往北方、白馬從其後、斑駁之馬往南方、</verse>
				<verse number="7">健馬出、欲遍行於地、使者曰、往哉、遍行於地、遂遍行於地焉、</verse>
				<verse number="8">使者呼而謂我曰、往北方者、已安我心於北方矣、○</verse>
				<verse number="9">耶和華諭我曰、</verse>
				<verse number="10">俘囚之中、來自 巴比倫 之 黑玳 、 多比雅 、 耶大雅 、詣 西番雅 子 約西亞 之室、是日爾往見之、</verse>
				<verse number="11">取其金銀、以之製冕、加於 約撒答 子大祭司 約書亞 之首、</verse>
				<verse number="12">謂之曰、萬軍之耶和華云、有名萌蘖者、必由其地挺生、將建耶和華之殿、</verse>
				<verse number="13">彼建耶和華之殿、亦必得其尊榮、居其位而主治、在其位為祭司、使此二者之間、著和平之謀議、</verse>
				<verse number="14">此冕歸於 希連 、 多比雅 、與 耶大雅 、以誌 西番雅 子之惠、置於耶和華殿、</verse>
				<verse number="15">遠人將至、建耶和華之殿、如是、爾則知萬軍之耶和華遣我就爾、爾若勤遵爾上帝耶和華之命、則此事必成焉、</verse>
			</chapter>
			<chapter number="7">
				<verse number="1">大利烏 王四年九月、即基斯流月四日、耶和華有言諭於 撒迦利亞 、</verse>
				<verse number="2">時、 伯特利 人遣 沙利色 、 利堅米勒 、偕其從者、求恩於耶和華、</verse>
				<verse number="3">謂萬軍之耶和華室中之祭司、與先知曰、我於五月間、仍當哭泣齋戒、循我歷年所行乎、</verse>
				<verse number="4">萬軍之耶和華諭我曰、</verse>
				<verse number="5">其告斯土之民、及諸祭司曰、爾於五月七月、禁食哭泣、歷七十年、豈為我禁食乎、</verse>
				<verse number="6">爾式飲式食、豈非為己而食、為己而飲乎、</verse>
				<verse number="7">耶和華藉古先知所宣之言、爾不宜聽之乎、其時 耶路撒冷 及四周之邑、有居民、且興盛、南土平原、亦有居民焉、○</verse>
				<verse number="8">耶和華諭 撒迦利亞 曰、</verse>
				<verse number="9">萬軍之耶和華云、當以公正行鞫、以仁慈矜憫相待、</verse>
				<verse number="10">勿虐遇孤寡、賓旅貧乏、勿中心謀惡、以害昆弟、</verse>
				<verse number="11">惟彼不從、而轉其肩、塞耳不聽、</verse>
				<verse number="12">鐵石其心、不聽法律、與萬軍之耶和華以其神藉古先知所傳之言、緣此、萬軍之耶和華大發其怒、</verse>
				<verse number="13">萬軍之耶和華曰、我呼之、而彼不聽、彼呼我、我亦不聽、</verse>
				<verse number="14">我將以旋風、散之於素所不識之邦、厥後其地成為荒蕪、無人來往、致可悅之地荒寂焉、</verse>
			</chapter>
			<chapter number="8">
				<verse number="1">萬軍之耶和華諭曰、</verse>
				<verse number="2">萬軍之耶和華云、我為 錫安 熱中特甚、為之憤嫉、</verse>
				<verse number="3">耶和華云、我返於 錫安 、將居 耶路撒冷 中、 耶路撒冷 將稱為真誠之邑、萬軍耶和華之山、將稱為聖山、</verse>
				<verse number="4">萬軍之耶和華云、將有老夫老婦、坐於 耶路撒冷 之衢、各因壽高、手扶厥杖、</verse>
				<verse number="5">邑中街衢、滿有童男幼女、戲玩其間、</verse>
				<verse number="6">萬軍之耶和華云、是日也、遺民若視為奇異、我亦視為奇異乎、萬軍之耶和華言之矣、</verse>
				<verse number="7">萬軍之耶和華云、我將自東自西、拯救我民、</verse>
				<verse number="8">導之而至、使居 耶路撒冷 中、彼為我民、我以誠以義、為其上帝、</verse>
				<verse number="9">萬軍之耶和華云、建耶和華殿、立基之時、先知在焉、爾曹是日聞其口出之言、其強乃手、</verse>
				<verse number="10">是日之前、人不得值、畜不得值、人之出入、緣敵而不得安、我使其眾彼此相攻故也、</verse>
				<verse number="11">萬軍之耶和華曰、今我待此遺民、不同曩昔、</verse>
				<verse number="12">必穫平安之穡、葡萄結實、地出其產、天降其露、我必使斯遺民、得此諸物、</verse>
				<verse number="13">猶大 與 以色列 家歟、爾在列邦、為人呪詛、我將救爾、使爾為人祝嘏、勿懼、其強乃手、</verse>
				<verse number="14">萬軍之耶和華云、爾列祖激我怒時、我擬降災、而不回意、</verse>
				<verse number="15">今我亦擬施恩於 耶路撒冷 、與 猶大 家、爾其勿懼、</verse>
				<verse number="16">爾所當行者、乃與鄰里言、各以誠實、在爾邑門、行公正和平之鞫、</verse>
				<verse number="17">勿中心謀惡、以害鄰里、勿好偽誓、蓋此悉我所惡、耶和華言之矣、○</verse>
				<verse number="18">萬軍之耶和華諭我曰、</verse>
				<verse number="19">萬軍之耶和華云、四月五月、七月十月、禁食之期、在 猶大 家、將為喜樂歡忭之期、欣悅之節、爾宜誠實和平是好、</verse>
				<verse number="20">萬軍之耶和華云、厥後必有諸民、及多邑之居民將至、</verse>
				<verse number="21">此邑之民、詣彼邑曰、我儕速往、求耶和華之恩、尋萬軍之耶和華、我亦偕往、</verse>
				<verse number="22">將有多民、強大之邦、往 耶路撒冷 、尋萬軍之耶和華、而乞其恩、</verse>
				<verse number="23">萬軍之耶和華云、是日異言之列邦中、將有十人、執 猶大 一人之裾曰、我聞上帝偕爾、我欲與爾偕行、</verse>
			</chapter>
			<chapter number="9">
				<verse number="1">耶和華之警示、應於 哈得拉 地、歸於 大馬色 、及其鄰邑 哈馬 、萬人與 以色列 諸支派之目、皆仰望耶和華、</verse>
				<verse number="2">亦歸於 推羅 西頓 、以其大有智慧也、</verse>
				<verse number="3">推羅 為己建保障、積銀如塵土、積精金如衢泥、</verse>
				<verse number="4">主必逐之、摧其權勢於海、邑為火焚、</verse>
				<verse number="5">亞實基倫 見之而恐懼、 迦薩 見之而痛苦、 以革倫 因絕望而蒙羞、 迦薩 王必淪喪、 亞實基倫 無人居處、</verse>
				<verse number="6">外族將居於 亞實突 、我必絕 非利士 人之驕、</verse>
				<verse number="7">除其口中之血、齒間可憎之物、彼將為我上帝之遺民、若 猶大 中之族長、 以革倫 若 耶布斯 人、</verse>
				<verse number="8">我將建營以環我室、抵禦敵軍、絕其往來、使暴虐者不復經行斯境、蓋我目顧之、○</verse>
				<verse number="9">錫安 女歟、爾其大樂、 耶路撒冷 女歟、爾其歡呼、爾王臨爾、彼乃公義、且施拯救、溫柔而乘驢、即驢之駒、</verse>
				<verse number="10">我必絕 以法蓮 之車、與 耶路撒冷 之馬、除爭戰之弓、彼將向列邦言和平、其權所及、自此海至彼海、自大河至地極、</verse>
				<verse number="11">若爾、因爾盟約之血、我將釋爾俘囚、出於眢井、</verse>
				<verse number="12">有望之俘囚歟、宜歸保障、我今宣告、必償爾維倍、</verse>
				<verse number="13">我以 猶大 為已彎之弓、以 以法蓮 為在弦之矢、 錫安 歟、我將激爾子、以攻 雅完 之子、使爾若勇士之劍、</verse>
				<verse number="14">耶和華將見於其上、發矢如閃電、主耶和華吹角、御南方之旋風而行、</verse>
				<verse number="15">萬軍之耶和華將保衛之、俾吞滅其敵、踐其所發之石、將飲敵血而喧譟、有若飲酒、又若盈血之祭盂、沃血之壇角、</verse>
				<verse number="16">是日也、彼之上帝耶和華必救其民、視若羣羊、俾如冕旒之寶石、焯爍於其地、</verse>
				<verse number="17">其福何其洪、其榮何其美、少男以佳穀而昌、少女因新酒而盛、</verse>
			</chapter>
			<chapter number="10">
				<verse number="1">春雨之時、當求雨於耶和華、耶和華發雷電、必降雨、賜人田間之蔬、</verse>
				<verse number="2">家神言虛誕、卜筮見欺誑、妄宣偽夢、徒施慰藉、故民流離如羊、因無牧而困苦、</verse>
				<verse number="3">我怒熾於牧者、必懲罰牡山羊、蓋萬軍之耶和華垂顧其羣、即 猶大 家、必使若臨陳之駿馬、</verse>
				<verse number="4">隅石、幕釘、戰弓、及諸主治者、將皆出於彼、</verse>
				<verse number="5">彼若武士、當戰爭時、踐其敵於衢泥、其戰爭也、因耶和華偕之、凡乘馬者、無不惶愧、</verse>
				<verse number="6">我將鞏固 猶大 室、拯救 約瑟 家、導之旋歸、加以矜憫、俾如未見棄者、蓋我為其上帝耶和華、必聽其祈、</verse>
				<verse number="7">以法蓮 將如武士、中心欣悅、有若飲酒、其子見之則喜、其心因耶和華而樂、</verse>
				<verse number="8">我將號召而集之、我已贖之、彼將繁衍、如昔日然、</verse>
				<verse number="9">我將播之於列邦、彼在遠方、必記憶我、偕其子女得生而還、</verse>
				<verse number="10">我將引之出 埃及 、集之出 亞述 、導之入 基列 、及 利巴嫩 、其地不足以居之、</verse>
				<verse number="11">我將經行苦海、衝擊海濤、 尼羅 之深處必涸、 亞述 之驕矜必降、 埃及 之權柄必亡、</verse>
				<verse number="12">我將使之恃耶和華而堅強、奉其名而往來、耶和華言之矣、</verse>
			</chapter>
			<chapter number="11">
				<verse number="1">利巴嫩 歟、其啟爾門、任火焚爾香柏、</verse>
				<verse number="2">松木歟、爾其號咷、因香柏已傾、其佳者已毀矣、 巴珊 橡樹歟、爾其號咷、因叢林已仆矣、</verse>
				<verse number="3">有牧人號咷之聲、因其榮華毀矣、有稚獅咆哮之聲、因 約但 之榮美摧矣、</verse>
				<verse number="4">我上帝耶和華云、將宰之羊、爾其飼之、</verse>
				<verse number="5">購者殺之、而自以為無辜、鬻者曰、耶和華宜頌美、因我富有矣、彼之牧者、亦不惜之、</verse>
				<verse number="6">耶和華云、斯土居民、我不復惜之、必付於其鄰與王、彼將擊斯土、我不拯之於其手、</verse>
				<verse number="7">我則飼此將宰之羊、其羊誠為困苦、遂取二杖、一曰榮美、一曰維繫、而飼斯羊、</verse>
				<verse number="8">一月之間、我絕三牧、蓋我心厭彼、彼心憾我也、</verse>
				<verse number="9">我則曰、必不飼爾、死者聽其死、亡者聽其亡、其餘任其相食、</verse>
				<verse number="10">遂取我榮美之杖折之、以廢我與諸民所立之約、</verse>
				<verse number="11">是日即廢之、困苦之羊聽從我者、咸知此為耶和華之言、</verse>
				<verse number="12">我謂之曰、若視為善、其給我值、否則已矣、於是權銀三十、以為我值、</verse>
				<verse number="13">耶和華謂我曰、以彼估我之嘉值、擲於陶人、我則取其銀三十、擲於陶人、在耶和華之室、</verse>
				<verse number="14">其二維繫之杖、我亦折之、以絕 猶大 與 以色列 兄弟之誼、○</verse>
				<verse number="15">耶和華謂我曰、復取愚牧之器、</verse>
				<verse number="16">我將興一牧於斯土、彼不顧喪亡者、不尋離散者、不醫被傷者、不飼茁壯者、惟食肥者之肉、而斷其蹄、</verse>
				<verse number="17">禍哉、棄其羣羊之庸牧乎、刃必擊其臂、傷其右目、其臂枯槁、其右目昏瞶矣、</verse>
			</chapter>
			<chapter number="12">
				<verse number="1">耶和華論 以色列 之警示、○鋪張諸天、建立地基、創造人靈之耶和華曰、</verse>
				<verse number="2">我將使 耶路撒冷 為四周諸民致眩之杯、 耶路撒冷 被圍時、 猶大 亦得其佑、</verse>
				<verse number="3">是日我將使 耶路撒冷 為諸民之重石、凡負之者、必受重傷、天下列邦、將集而攻之、</verse>
				<verse number="4">耶和華曰、是日我將使諸馬驚駭、乘者顚狂、惟 猶大 家、我必垂顧之、列邦諸馬、我使之矇瞽、</verse>
				<verse number="5">猶大 族長意謂、 耶路撒冷 居民、恃其上帝萬軍之耶和華、為我之力、</verse>
				<verse number="6">是日我使 猶大 族長、若火盆之在柴薪、若火炬之在禾束、必左右焚燬四周之邦、 耶路撒冷 之民、仍居其所 耶路撒冷 、</verse>
				<verse number="7">耶和華必先救 猶大 之幕、俾 大衛 家與 耶路撒冷 居民之榮、不得越於 猶大 、</verse>
				<verse number="8">是日耶和華必扞衛 耶路撒冷 居民、其中懦弱者將如 大衛 、 大衛 家將如上帝、如耶和華之使、在於其前者、</verse>
				<verse number="9">是日來攻 耶路撒冷 之列邦、我擬滅之、</verse>
				<verse number="10">且必注恩賜、賦懇求之心於 大衛 家、及 耶路撒冷 居民、俾仰望我、即彼所刺者、為之哀哭、若喪獨子、為之慘怛、若喪長子、</verse>
				<verse number="11">是日 耶路撒冷 大有悲哀、如在 米吉多 平原 哈達臨門 之悲哀、</verse>
				<verse number="12">斯土各家、必有悲哀、 大衛 家男女異室而居、 拿單 家男女異室而居、</verse>
				<verse number="13">利未 家男女異室而居、 示每 家男女異室而居、</verse>
				<verse number="14">其餘之家、男女異室而居、</verse>
			</chapter>
			<chapter number="13">
				<verse number="1">是日必有源泉、為 大衛 家、及 耶路撒冷 居民而闢、以去罪戾污穢、</verse>
				<verse number="2">萬軍之耶和華曰、當是日、我必絕偶像之名於斯土、不復見憶、亦使先知與邪鬼出斯土、</verse>
				<verse number="3">如有人預言、則生之之父母、必謂之曰、爾託耶和華名而言誑、必不得生、彼預言時、生之之父母、必刺而穿之、</verse>
				<verse number="4">是日先知預言者、必因所見之異象而羞愧、不復衣毛服以欺人、</verse>
				<verse number="5">乃曰、我非先知、乃農夫耳、自幼為奴、</verse>
				<verse number="6">或謂之曰、爾兩肩之間何傷也、曰、我在友人之家、所受之傷也、○</verse>
				<verse number="7">萬軍之耶和華曰、鋒刃歟、其起擊我牧者、與我同儔、其擊牧者、散厥羣羊、惟彼小子、我將反手加之、</verse>
				<verse number="8">耶和華曰、四境之內、三分之二、將見絕滅而亡、三分之一、必得存留、</verse>
				<verse number="9">其三分之一、我將使之經火、煉之若銀、煆之若金、彼必呼籲我名、而我應之、我則曰、彼為我民、彼則曰、耶和華乃我上帝也、</verse>
			</chapter>
			<chapter number="14">
				<verse number="1">耶和華之日將至、爾物被掠、必在爾中分之、</verse>
				<verse number="2">蓋我必集萬邦、與 耶路撒冷 戰、其城被取其室被刦、其女被玷、邑民之半、將為俘囚、其餘之民、則不見絕於邑中、</verse>
				<verse number="3">維時、耶和華必出、與列邦戰、如昔日之戰焉、</verse>
				<verse number="4">是日、其足立於 耶路撒冷 東之 橄欖 山、 橄欖 山必中裂、自東至西、成為巨谷、其山半移於北、半移於南、</verse>
				<verse number="5">山谷延及 亞薩 、爾曹將循之而遁、若 猶大 王 烏西雅 時、因避地震而遁、我上帝耶和華必涖臨、諸聖者偕之、</verse>
				<verse number="6">是日無光、明星斂曜、</verse>
				<verse number="7">此乃唯一之日、為耶和華所知、非晝非夜、至暮有光、</verse>
				<verse number="8">是日必有活水、出自 耶路撒冷 、半流東海、半流西海、冬夏皆然、</verse>
				<verse number="9">耶和華將為天下之王、是日耶和華乃惟一、其名亦惟一、</verse>
				<verse number="10">斯土將成為平原、自 迦巴 至 耶路撒冷 南之 臨門 、 耶路撒冷 必將卓越、而居其所、自 便雅憫 門、至首門之處、延及隅門、復自 哈楠業 樓、至王之酒醡、</verse>
				<verse number="11">必有人處於其中、不復見詛、 耶路撒冷 民安然而居、</verse>
				<verse number="12">惟彼列邦、與 耶路撒冷 戰者、耶和華必加之以災、其足尚立時、其肉即腐、目腐於眶、舌腐於口、</verse>
				<verse number="13">是日耶和華必使其中、大為擾亂、鄰里互相執手、舉手相擊、</verse>
				<verse number="14">猶大 亦在 耶路撒冷 而戰、四周列邦之貨財、金銀衣服、聚集繁多、</verse>
				<verse number="15">馬騾駝驢、營中諸畜、所遘之災、亦必如此、</verse>
				<verse number="16">凡曾攻 耶路撒冷 者、列邦所餘之民、每歲必上、崇拜其王萬軍之耶和華、守構廬節、</verse>
				<verse number="17">地上萬族、不上 耶路撒冷 、崇拜其王萬軍之耶和華者、雨不降之、</verse>
				<verse number="18">若 埃及 族、不上而至、亦必遘災、如不上而守構廬節之列邦、遘耶和華所降之災然、</verse>
				<verse number="19">埃及 與列邦、凡不上而守構廬節者、其罰乃此、</verse>
				<verse number="20">是日馬鈴之上、必有文云、為聖於耶和華、耶和華室中之鼎、必若壇前之盂、</verse>
				<verse number="21">耶路撒冷 猶大 之鼎、俱為聖於萬軍之耶和華、凡獻祭者、將取而烹之於其中、是日不復有 迦南 人、在萬軍耶和華之室矣、</verse>
			</chapter>
		</book>
		<book number="39">
			<chapter number="1">
				<verse number="1">耶和華藉 瑪拉基 、向 以色列 所言之警示、○</verse>
				<verse number="2">耶和華曰、我愛爾、爾曰、於何愛我、耶和華曰、 以掃 非 雅各 之兄乎、然我 愛雅各 、</verse>
				<verse number="3">惡 以掃 、使其山荒蕪、以其業畀野犬、</verse>
				<verse number="4">以東 曰、我雖傾覆、必復建荒墟之處、萬軍之耶和華云、彼將建之、我必毀之、人將稱之為惡境、其人為耶和華恆怒之民、</verse>
				<verse number="5">爾必目睹之、曰、願耶和華為大於 以色列 境之外、○</verse>
				<verse number="6">萬軍之耶和華曰、輕視我名之祭司歟、子尊其父、僕尊其主、我若為父、尊我者安在、我若為主、畏我者安在、爾曰、我於何事輕視爾名乎、</verse>
				<verse number="7">爾以不潔之餅、奉於我壇、猶曰我於何事污爾乎、爾言耶和華之几、可藐視也、</verse>
				<verse number="8">萬軍之耶和華曰、爾獻瞽牲為祭、豈非惡乎、爾獻跛牲病牲、豈非惡乎、今試奉於爾之方伯、彼豈悅爾、而納爾乎、</verse>
				<verse number="9">萬軍之耶和華曰、爾既行此、試求上帝施恩、使加矜憫、彼豈納爾中一人乎、</verse>
				<verse number="10">深願爾中有人閉門、免徒爇火於我壇、萬軍之耶和華曰、我不悅爾、不納爾手所獻之物、</verse>
				<verse number="11">萬軍之耶和華曰、自日出至日入之處、我名為大於列邦、隨在有人為之焚香、獻清潔之祭品、蓋我名為大於列邦也、</verse>
				<verse number="12">惟爾侮之、曰、耶和華之幾不潔、其上之食品、可藐視也、</verse>
				<verse number="13">萬軍之耶和華曰、爾謂行此諸事、何其煩勞、遂輕慢之、耶和華曰、爾以所強奪者、及跛牲病牲、獻之為祭、我豈由爾手而納之乎、</verse>
				<verse number="14">譎者許願、羣中原有牡牲、乃以殘廢之牲獻主、其人可詛、我乃大君、我名在列邦中為可畏、萬軍之耶和華言之矣、</verse>
			</chapter>
			<chapter number="2">
				<verse number="1">爾祭司歟、斯命乃為爾也、</verse>
				<verse number="2">萬軍之耶和華曰、如爾不聽、不置於心、歸榮我名、我必降詛於爾、詛爾福祉、我已詛之、以爾不置於心也、</verse>
				<verse number="3">我必斥爾之種子、以爾犧牲之糞、塗於爾面、爾與斯糞、同被移徙、</verse>
				<verse number="4">爾則知我傳斯命於爾、乃堅我與 利未 所立之約、萬軍之耶和華言之矣、</verse>
				<verse number="5">我與 利未 立約、賜以生命平康、使之寅畏、彼則敬我、寅畏我名、</verse>
				<verse number="6">其口存真實之法律、其脣無不義、彼以和平正直、偕我而行、俾多人轉離其罪愆、</verse>
				<verse number="7">祭司之脣、宜存智識、人當求法律於其口、以其為萬軍耶和華之使也、</verse>
				<verse number="8">惟爾偏離其道、俾多人躓於法律、 利未 之約、爾亦爽之、萬軍之耶和華言之矣、</verse>
				<verse number="9">因爾未守我道、在於法律、偏以待人、故我使爾成為可厭、眾民所鄙、○</verse>
				<verse number="10">我儕非共一父乎、非一上帝所造乎、胡為昆弟相欺、侮我列祖之約、</verse>
				<verse number="11">猶大 曾行詭詐、在 以色列 與 耶路撒冷 中、有行可憎之事、蓋 猶大 侮耶和華所悅之聖潔、娶事異神之女、</verse>
				<verse number="12">凡行此之人、或巡邏者、或應答者、及獻祭於萬軍之耶和華者、耶和華必絕之於 雅各 幕中、</verse>
				<verse number="13">爾復有所行、即使哀哭、歎息涕泣、遍於耶和華之壇、致耶和華不復顧爾禮物、不由爾手樂納之也、</verse>
				<verse number="14">惟爾曰、奚為哉、乃因耶和華在爾與爾少時之妻間為證、彼雖為爾伉儷、盟約之妻、而爾以詐偽待之、</verse>
				<verse number="15">上帝生氣雖有餘裕、祇造一人、何以惟一、乃求聖裔耳、故當謹守爾心、勿以詐偽待少時之妻、</verse>
				<verse number="16">以色列 之上帝耶和華曰、出妻之事、與以強暴待其妻者、我恨惡之、故當謹守爾心、勿行詭詐、萬軍之耶和華言之矣、○</verse>
				<verse number="17">爾既以言煩瀆耶和華、乃曰於何煩瀆之、爾言凡行惡者、耶和華視之為善、且欣悅之、不然、秉公之上帝安在哉、</verse>
			</chapter>
			<chapter number="3">
				<verse number="1">萬軍之耶和華曰、我遣我使備路於我前、爾所求之主、必忽臨厥殿、盟約之使、爾所慕者、將至矣、</verse>
				<verse number="2">彼至之日、誰能當之、彼顯之時、誰能立乎、蓋彼若煆金之火、如漂布之鹼、</verse>
				<verse number="3">將坐、如煉銀而潔之者、以潔 利未 子孫、煉之若金銀、則必依義獻祭於耶和華、</verse>
				<verse number="4">斯時 猶大 與 耶路撒冷 之祭、必見悅於耶和華、有如曩日昔年、</verse>
				<verse number="5">我必蒞臨、行鞫於爾、凡巫覡及淫亂妄誓、負傭值、欺孤寡、屈賓旅、而不畏我者、我必亟證之、萬軍之耶和華言之矣、</verse>
				<verse number="6">我耶和華不變易、故爾 雅各 子孫、不見翦滅、○</verse>
				<verse number="7">萬軍之耶和華曰、自爾列祖之日、爾偏離我律例、而不守之、當返於我、我則返於爾、爾乃曰於何而返乎、</verse>
				<verse number="8">人可行竊於上帝乎、爾乃行竊於我、爾曰於何行竊於爾、在於輸什一、及獻禮物也、</verse>
				<verse number="9">爾受詛矣、蓋舉國行竊於我也、</verse>
				<verse number="10">萬軍之耶和華曰、其輸什一、悉歸府庫、俾我室中有糧、以此試我、是否為爾啟天之牖、傾福於爾、無地可容、</verse>
				<verse number="11">我將為爾責吞噬者、俾不壞爾土產、爾田間之葡萄、不先期而隕、萬軍之耶和華言之矣、</verse>
				<verse number="12">萬民必稱爾有福、爾國將為樂土、萬軍之耶和華言之矣、○</verse>
				<verse number="13">耶和華曰、爾以狂悖之言逆我、乃曰、我以何言逆爾乎、</verse>
				<verse number="14">爾曰、奉事上帝、乃徒然耳、我遵其命、於萬軍之耶和華前殷憂而行、何益之有、</verse>
				<verse number="15">我儕則謂狂傲者有福、行惡者建立、試上帝而獲免、</verse>
				<verse number="16">是時寅畏耶和華者相語、耶和華乃傾耳而聽之、為凡寅畏耶和華、而思念其名者、錄誌書於其前、</verse>
				<verse number="17">萬軍之耶和華曰屆我所定之期、斯人必屬於我、為我之業、我必矜恤之、若人矜恤事己之子、</verse>
				<verse number="18">當斯時也、義與不義者、事上帝與不事上帝者、爾將轉而分辨之、</verse>
			</chapter>
			<chapter number="4">
				<verse number="1">萬軍之耶和華曰、其日將屆、火燃若爐、驕侈與作惡者、將如草芥、日至盡燬、致根與枝、靡有孑遺、</verse>
				<verse number="2">惟爾寅畏我名者、義日將為爾出、其翼施醫、爾將出而踴躍、如牢中之犢、</verse>
				<verse number="3">爾必蹂躪惡人、於我所定之日、彼若灰塵、在爾足下、萬軍之耶和華言之矣、○</verse>
				<verse number="4">我僕 摩西 之法律、我在 何烈 所命、傳於 以色列 之典章律例、爾其憶之、</verse>
				<verse number="5">在耶和華大而可畏之日未至以先、我必遣先知 以利亞 詣爾、</verse>
				<verse number="6">必使為父者之心、轉向其子、為子者之心、轉向其父、免我蒞臨、呪詛斯土、</verse>
			</chapter>
		</book>
	</testament>
	<testament name="New">
		<book number="40">
			<chapter number="1">
				<verse number="1">亞伯拉罕 大衛 之裔、 耶穌 基督族譜、</verse>
				<verse number="2">亞伯拉罕 生 以撒 、 以撒 生 雅各 、 雅各 生 猶大 、與其兄弟、</verse>
				<verse number="3">猶大 由 他瑪 氏生 法勒斯 、 謝拉 、 法勒斯 生 希斯侖 、 希斯侖 生 亞蘭 、</verse>
				<verse number="4">亞蘭 生 亞米拿達 、 亞米拿達 生 拿順 、 拿順 生 撒門 、</verse>
				<verse number="5">撒門 由 喇合 氏生 波阿斯 、 波阿斯 由 路得 氏生 俄備得 、 俄備得 生 耶西 、</verse>
				<verse number="6">耶西 生 大衛 王、○</verse>
				<verse number="7">大衛 納 烏利亞 妻、生 所羅門 、 所羅門 生 羅波安 、 羅波安 生 亞比亞 、 亞比亞 生 亞撒 、</verse>
				<verse number="8">亞撒 生 約沙法 、 約沙法 生 約蘭 、 約蘭 生 烏西亞 、</verse>
				<verse number="9">烏西亞 生 約坦 、 約坦 生 亞哈斯 、 亞哈斯 生 希西家 、</verse>
				<verse number="10">希西家 生 瑪拿西 、 瑪拿西 生 亞們 、 亞們 生 約西亞 、</verse>
				<verse number="11">民見徙於 巴比倫 時、 約西亞 生 耶哥尼雅 與其兄弟、○</verse>
				<verse number="12">徙 巴比倫 後、 耶哥尼雅 生 撒拉鐵 、 撒拉鐵 生 所羅巴伯 、</verse>
				<verse number="13">所羅巴伯 生 亞比玉 、 亞比玉 生 以利亞敬 、 以利亞敬 生 亞所 、</verse>
				<verse number="14">亞所 生 撒督 、 撒督 生 亞金 、 亞金 生 以律 、</verse>
				<verse number="15">以律 生 以利亞撒 、 以利亞撒 生 馬但 、 馬但 生 雅各 、</verse>
				<verse number="16">雅各 生 約瑟 、 約瑟 即 馬利亞 之夫、 馬利亞 生 耶穌 、稱基督者、○</verse>
				<verse number="17">如是自 亞伯拉罕 至 大衛 十四代、自 大衛 至徙 巴比倫 十四代、自徙 巴比倫 至基督十四代、</verse>
				<verse number="18">耶穌 基督之生如左、母 馬利亞 為 約瑟 所聘、未婚感聖神而孕、</verse>
				<verse number="19">其夫 約瑟 、義人也、不欲顯辱之、意隱休之、</verse>
				<verse number="20">思維間、主之使見於夢曰、 大衛 之裔 約瑟 、娶爾妻 馬利亞 勿懼、蓋所孕者、由聖神也、</verse>
				<verse number="21">彼將生子、可名曰 耶穌 、因將救其民脫厥罪也、</verse>
				<verse number="22">斯事悉成、以應主藉先知所言曰、</verse>
				<verse number="23">將有處女孕而生子、人稱其名、曰 以馬內利 、譯即上帝偕我儕也、</verse>
				<verse number="24">約瑟 寤、如主使所命娶之、</verse>
				<verse number="25">未與同室、及生子、則名之曰 耶穌 、</verse>
			</chapter>
			<chapter number="2">
				<verse number="1">希律 王時、 耶穌 既生於 猶太 之 伯利恆 、有博士數人、自東方至 耶路撒冷 、</verse>
				<verse number="2">曰、生而為 猶太 人王者安在、我在東方見其星、故來拜之、</verse>
				<verse number="3">希律 王聞之惶懼、舉 耶路撒冷 皆然、</verse>
				<verse number="4">乃集祭司諸長、及民間士子、問基督當生於何處、</verse>
				<verse number="5">僉曰 猶太 之 伯利恆 、蓋先知載云、</verse>
				<verse number="6">猶太 地之 伯利恆 乎、在 猶太 郡中、爾非最小者、蓋將有君自爾出、牧我 以色列 民矣、</verse>
				<verse number="7">於是 希律 密召博士、詢悉星見之時、</verse>
				<verse number="8">遂遣之往 伯利恆 曰、爾往詳訪嬰兒、遇則告我、我亦往拜之、</verse>
				<verse number="9">博士聞王命而往、東方所見之星前導、至嬰兒所在、則止其上、</verse>
				<verse number="10">博士見星、喜不自勝、</verse>
				<verse number="11">入室、見嬰及其母 馬利亞 、則俯伏拜嬰、啟櫝以黃金乳香沒藥獻之、</verse>
				<verse number="12">乃於夢中得示、令勿返見 希律 、遂由他途而歸、○</verse>
				<verse number="13">博士既去、主之使見夢於 約瑟 曰、起、攜嬰及其母、奔 埃及 、寓彼、俟余示爾、蓋 希律 將索嬰殲之、</verse>
				<verse number="14">遂起、攜嬰及其母、夜往 埃及 、</verse>
				<verse number="15">寓彼、至 希律 卒、以應主藉先知所言云、曾召吾子出 埃及 矣、</verse>
				<verse number="16">時 希律 知為博士所愚、怒甚、遣人將 伯利恆 及四境所有之男嬰、按其詳問博士時、凡二歲以下者殄之、</verse>
				<verse number="17">於是應先知 耶利米 所言云、</verse>
				<verse number="18">在 拉瑪 聞聲、哀泣慟甚、乃 拉結 氏哭子、而不受慰、以其無存也、○</verse>
				<verse number="19">希律 既卒、主之使在 埃及 見夢於 約瑟 曰、起、</verse>
				<verse number="20">攜嬰及其母、往 以色列 地、蓋索嬰命者已死矣、</verse>
				<verse number="21">遂起、攜嬰及其母、至 以色列 地、</verse>
				<verse number="22">聞 亞基老 繼父 希律 為 猶太 王、懼不敢往、夢中得示、遂入 加利利 境、</verse>
				<verse number="23">至一邑名 拿撒勒 居之、應諸先知所言云、人將稱之為 拿撒勒 人矣、</verse>
			</chapter>
			<chapter number="3">
				<verse number="1">維時、施洗 約翰 至、宣言於 猶太 野、</verse>
				<verse number="2">曰、爾宜改悔、天國邇矣、</verse>
				<verse number="3">此乃先知 以賽亞 所言者、曰、有呼於野者、其聲云、備主路、直其徑、</verse>
				<verse number="4">夫 約翰 身衣駝毛、腰束皮帶、食則蝗蟲野蜜、</verse>
				<verse number="5">時 耶路撒冷 猶太 及 約但 四方、咸出就之、</verse>
				<verse number="6">在 約但 河受其洗、而承己罪、</verse>
				<verse number="7">約翰 見法利賽撒都該人多就其洗、謂之曰、蝮類乎、誰示爾避將來之怒乎、</verse>
				<verse number="8">故當結果、以副改悔、</verse>
				<verse number="9">勿自謂、我有 亞伯拉罕 為父也、我語汝、上帝能由此石興起 亞伯拉罕 之子孫焉、</verse>
				<verse number="10">今斧置樹根、凡不結善果者、則斫之、委於火、</verse>
				<verse number="11">夫我洗爾以水、俾爾改悔、但後我來者、尤勝於我、即攜其履、我亦弗堪、彼將洗爾以聖神及火焉、</verse>
				<verse number="12">其手執箕、簸淨厥場、斂麥入倉、而燒糠以不滅之火、○</verse>
				<verse number="13">時 耶穌 自 加利利 至 約但 就 約翰 、欲受其洗、</verse>
				<verse number="14">約翰 辭曰、我應受洗於爾、爾乃就我乎、</verse>
				<verse number="15">耶穌 曰、今姑許我、我儕亦如是以盡諸義、乃許之、</verse>
				<verse number="16">耶穌 受洗、由水而上、天為之開、見上帝之神、如鴿降臨其上、</verse>
				<verse number="17">自天有聲云、此我愛子、我所欣悅者、</verse>
			</chapter>
			<chapter number="4">
				<verse number="1">維時、聖神導 耶穌 適野、見試於魔、</verse>
				<verse number="2">禁食四十晝夜、則飢、</verse>
				<verse number="3">試者進曰、爾若上帝子、可命此石為餅、</verse>
				<verse number="4">曰、記有之、人之生不第恃食、惟恃上帝所出之言、</verse>
				<verse number="5">魔遂攜之入聖京、置諸殿頂、 曰、</verse>
				<verse number="6">爾若上帝子、可投下、記有之、彼將命其使以手扶爾、免足觸石、</verse>
				<verse number="7">耶穌 曰、記亦有之、勿試主爾之上帝、</verse>
				<verse number="8">魔復攜之陟最高之山、以世上諸國及其榮華示之、</verse>
				<verse number="9">曰、若俯伏拜我、悉以予爾、</verse>
				<verse number="10">耶穌 曰、 撒但 退、記有之、當拜主爾之上帝而獨事之、</verse>
				<verse number="11">於是魔去之、天使至而服事焉、○</verse>
				<verse number="12">耶穌 聞 約翰 下獄、乃退往 加利利 、</verse>
				<verse number="13">去 拿撒勒 至 迦百農 居焉、其地濱海、在 西布倫 拿弗他利 境、</verse>
				<verse number="14">應先知 以賽亞 所言云、</verse>
				<verse number="15">面海之 西布倫 拿弗他利 地、即 約但 外異邦之 加利利 、</verse>
				<verse number="16">其處暗之民、已見大光、處死地陰翳者、有光昇及之、</verse>
				<verse number="17">自是 耶穌 始宣言曰、爾宜改悔、天國邇矣、○</verse>
				<verse number="18">耶穌 經行 加利利 海濱、見兄弟二人、乃 西門 稱 彼得 者、與其弟 安得烈 、施網於海、蓋漁者也、</verse>
				<verse number="19">謂之曰、從我、我將使爾為漁人者焉、</verse>
				<verse number="20">即舍網從之、</verse>
				<verse number="21">由此而前、又見兄弟二人、乃 西庇太 之子 雅各 與其弟 約翰 、偕父在舟補網、招之、</verse>
				<verse number="22">即舍舟別父而從焉、○</verse>
				<verse number="23">耶穌 周行 加利利 、在諸會堂訓誨、宣天國福音、醫庶民疾病、</verse>
				<verse number="24">聲名洋溢於 敘利亞 、人攜諸負病、疾苦、患鬼、癲癇、癱瘓者、就之、悉醫焉、</verse>
				<verse number="25">時、有眾自 加利利 低加波利 耶路撒冷 猶太 及 約但 外從之、</verse>
			</chapter>
			<chapter number="5">
				<verse number="1">耶穌 見眾、乃登山、既坐、門徒就焉、</verse>
				<verse number="2">啟口訓之曰、</verse>
				<verse number="3">虛心者福矣、以天國為其有也、</verse>
				<verse number="4">哀慟者福矣、以其將受慰也、</verse>
				<verse number="5">溫柔者福矣、以其將嗣地也、</verse>
				<verse number="6">飢渴慕義者福矣、以其將得飽也、</verse>
				<verse number="7">矜恤者福矣、以其將見矜恤也、</verse>
				<verse number="8">清心者福矣、以其將見上帝也、</verse>
				<verse number="9">致和者福矣、以其將稱為上帝子也、</verse>
				<verse number="10">為義而見窘逐者福矣、以天國為其有也、</verse>
				<verse number="11">為我而人詬爾窘爾、妄以諸惡誣爾、爾福矣、</verse>
				<verse number="12">宜欣喜歡樂、以爾在天之賞大也、蓋前乎爾之先知、人亦如是窘逐之、○</verse>
				<verse number="13">爾乃世之鹽、鹽失其味、何以復之、後無所用、惟棄於外、為人所踐耳、</verse>
				<verse number="14">爾乃世之光、邑建於山、不能隱也、</verse>
				<verse number="15">人燃燈、不置斗下、乃置檠上、則普照同室之人、</verse>
				<verse number="16">如是、爾之光亦當照乎人前、俾人見爾善行、榮爾在天之父焉、○</verse>
				<verse number="17">勿意我來廢律、或先知也、我來非以廢之、乃以成之、</verse>
				<verse number="18">我誠語汝、天地未廢、律之一點一畫必不廢、迨皆成焉、</verse>
				<verse number="19">故廢此誡至微之一、又以是訓人者、在天國必謂之至微、惟遵行之、且以訓人者、在天國必謂之大也、</verse>
				<verse number="20">我語汝、儻爾之義、無以尚乎士子法利賽人之義、斷不進於天國也、○</verse>
				<verse number="21">爾聞有語古人云、勿殺、殺則干乎鞫、</verse>
				<verse number="22">惟我語汝、怒兄弟者干乎鞫、謂兄弟曰、愚者、干乎公會、曰妄者、干乎火獄、</verse>
				<verse number="23">故爾獻禮於壇時、而念兄弟與爾有隙、</verse>
				<verse number="24">則留禮物於壇前、先往和乃兄弟、然後來獻爾禮物焉、</verse>
				<verse number="25">訟爾者尚偕爾於途、急與之和、恐付爾於士師、士師付爾於隸、而下於獄、</verse>
				<verse number="26">我誠語汝、非毫釐盡償、斷不得出也、○</verse>
				<verse number="27">爾聞有言、勿淫、</verse>
				<verse number="28">惟我語汝、見色而好之者、心已淫之矣、</verse>
				<verse number="29">設也右目陷爾於罪、則抉而棄之、寧喪百體之一、勿全身委地獄、</verse>
				<verse number="30">設也右手陷爾於罪、 則斷而棄之、寧喪百體之一、勿全身入地獄、</verse>
				<verse number="31">又言若人出妻、宜以離書與之、</verse>
				<verse number="32">惟我語汝、非以姦故而出妻、是使之淫也、娶所出之妻者、亦淫也、○</verse>
				<verse number="33">爾又聞有語古人云、勿背誓、誓必償之於主、</verse>
				<verse number="34">惟我語爾、概勿誓、勿指天、以天乃上帝座也、</verse>
				<verse number="35">勿指地、以地乃其足几也、勿指 耶路撒冷 、以其為大君之京師也、</verse>
				<verse number="36">勿指爾首而誓、以首之一髮、爾不能使之為黑為白也、</verse>
				<verse number="37">顧爾之言、宜是是否否、過此則出於惡者也、○</verse>
				<verse number="38">爾聞有言、目償目、齒償齒、</verse>
				<verse number="39">惟我語汝、勿與惡者敵、或批爾右頰、並轉左頰向之、</verse>
				<verse number="40">或欲訟爾、索爾裏衣、即外服亦聽取之、</verse>
				<verse number="41">或強爾行一里、則偕之行二里、</verse>
				<verse number="42">求爾者與之、借爾者勿却、○</verse>
				<verse number="43">爾聞有言、鄰則愛之、敵則惡之、</verse>
				<verse number="44">惟我語汝、敵爾者愛之、窘逐爾者、為之祈禱、</verse>
				<verse number="45">則可為爾天父之子、蓋天父使日照於善不善、雨降於義不義者也、</verse>
				<verse number="46">爾愛乎愛爾者、有何賞耶、稅吏不亦然乎、</verse>
				<verse number="47">爾惟問安於兄弟、有何過人耶、異邦人不亦然乎、</verse>
				<verse number="48">故當純全若爾天父焉、</verse>
			</chapter>
			<chapter number="6">
				<verse number="1">慎勿行爾義於人前、令人見之、若然、則不獲賞於爾天父矣、</verse>
				<verse number="2">故施濟勿吹角於前、若偽善者在會堂通衢、求榮於人、我誠語汝、彼已得其賞矣、</verse>
				<verse number="3">惟爾施濟、勿使左手知右手所為、</verse>
				<verse number="4">俾爾之施濟隱焉、爾父鑒於隱者、將以報爾、○</verse>
				<verse number="5">爾祈禱、勿若偽善者、好立會堂街隅祈禱、令人見之、我誠語汝、彼已得其賞矣、</verse>
				<verse number="6">惟爾祈禱、宜入密室閉門、祈爾隱中之父、爾父鑒於隱者、將以報爾、</verse>
				<verse number="7">爾祈禱、語勿重複、如異邦人、彼以為言多乃得升聞也、</verse>
				<verse number="8">爾勿效之、蓋未求之先、爾所需者、父已知之、</verse>
				<verse number="9">故爾祈禱宜云、我父在天、願爾名聖、</verse>
				<verse number="10">爾國臨格、爾旨得成、在地若天、</verse>
				<verse number="11">日需之糧、今日賜我、</verse>
				<verse number="12">求免我負、如我免人、</verse>
				<verse number="13">勿導入試、拯我出惡、</verse>
				<verse number="14">蓋爾免人過、天父亦免爾過、</verse>
				<verse number="15">爾不免人過、爾父亦不免爾過、○</verse>
				<verse number="16">爾禁食、勿若偽善者作憂容、彼垢面以禁食見於人、我誠語汝、彼已得其賞矣、</verse>
				<verse number="17">惟爾禁食、膏首、靧面、</verse>
				<verse number="18">俾爾禁食不見於人、惟見於隱中之父、爾父鑒於隱者、將以報爾、○</verse>
				<verse number="19">勿積財於地、其處蠹蝕銹壞、盜穴而竊之、</verse>
				<verse number="20">惟積財於天、其處則蠹不蝕、銹不壞、盜不穴而竊之、</verse>
				<verse number="21">蓋爾財所在、爾心亦在焉、</verse>
				<verse number="22">夫身之燈、目也、目瞭則全身光、</verse>
				<verse number="23">目眊則全身暗、爾衷之光若暗、其暗大哉、</verse>
				<verse number="24">未有能事二主者、蓋惡此愛彼、或重此輕彼、爾不能事上帝、又事財貨也、</verse>
				<verse number="25">故我語汝、勿慮生何以食、何以飲、身何以衣、夫生非大於食、身非大於衣乎、</verse>
				<verse number="26">試觀飛鳥、不稼不穡、不積於廩、爾天父且育之、爾豈不尤貴於鳥乎、</verse>
				<verse number="27">爾曹誰能以思慮延生一刻乎、</verse>
				<verse number="28">曷為衣慮耶、試思野之百合花、如何而長、不勞不紡、</verse>
				<verse number="29">我語汝、當 所羅門 榮華之極、所衣不及此花之一也、</verse>
				<verse number="30">夫野草今日尚存、明日投爐、上帝猶衣之若此、況於爾小信者乎、</verse>
				<verse number="31">故勿慮何以食、何以飲、何以衣、</verse>
				<verse number="32">此皆異邦人所求、爾天父知爾悉需之、</verse>
				<verse number="33">惟先於其國其義是求、則此悉加諸爾、</verse>
				<verse number="34">故勿為明日慮、明日之慮、明日慮之、是日之勞、是日足矣、</verse>
			</chapter>
			<chapter number="7">
				<verse number="1">勿議人、免見議、</verse>
				<verse number="2">爾以何議議人、則見議亦如是、爾以何度度人、則見度亦如是、</verse>
				<verse number="3">胡為視爾兄弟目中有草芥、而不覺己目中有梁木乎、</verse>
				<verse number="4">爾目中有梁木、何以語兄弟曰、容我去爾目中之草芥乎、</verse>
				<verse number="5">偽善者乎、先去爾目中之梁木、方可瞭然以去兄弟目中之草芥也、○</verse>
				<verse number="6">勿以聖物予犬、勿以珍珠委豕、恐彼踐之、轉而噬爾、○</verse>
				<verse number="7">求則爾予、尋則遇之、叩門則為爾啟之、</verse>
				<verse number="8">蓋求者得也、尋者遇也、叩者啟也、</verse>
				<verse number="9">爾中孰有子求餅而予之石、</verse>
				<verse number="10">求魚而予之蛇乎、</verse>
				<verse number="11">爾曹雖不善、尚知以嘉物予子、況爾在天之父、豈不以嘉物予求之者乎、</verse>
				<verse number="12">凡欲人施諸己、亦宜如是施諸人、此即律法與先知也、○</verse>
				<verse number="13">當入窄門、蓋引而之亡者、其門也闊、其路也寬、入之者眾、</verse>
				<verse number="14">引而之生者、其門也窄、其路也狹、得之者寡、○</verse>
				<verse number="15">謹防偽先知、其就爾也、外飾若羊、內則貪狼、</verse>
				<verse number="16">是可因其果識之、荊棘中豈摘葡萄乎、蒺藜中豈採無花果乎、</verse>
				<verse number="17">善樹結善果、惡樹結惡果、</verse>
				<verse number="18">善樹不能結惡果、惡樹不能結善果、</verse>
				<verse number="19">凡不結善果者、即斫之、委於火、</verse>
				<verse number="20">故因其果而識之、</verse>
				<verse number="21">凡稱我曰、主也主也者、未必盡入天國、惟遵我父之旨者而已、</verse>
				<verse number="22">彼日多人將語我云、主也主也、我非以爾名宣道、以爾名逐鬼、以爾名廣行異能乎、</verse>
				<verse number="23">我將示之曰、我未嘗識爾、作不法者其去我、</verse>
				<verse number="24">凡聞我言而行之者、譬諸智人、建屋磐上、</verse>
				<verse number="25">雨降潦行、風吹衝屋、而不傾覆、因基磐上也、</verse>
				<verse number="26">凡聞我言而不行者、譬諸愚人、建屋沙上、</verse>
				<verse number="27">雨降潦行、風吹撞屋、遂以傾覆、且傾覆者大也、○</verse>
				<verse number="28">耶穌 言竟、眾奇其訓、</verse>
				<verse number="29">以其訓人若操權者、非若士子也、</verse>
			</chapter>
			<chapter number="8">
				<verse number="1">耶穌 下山、羣眾從之、</verse>
				<verse number="2">有癩者就而拜曰、主、若肯、必能潔我、</verse>
				<verse number="3">遂伸手捫之、曰、我肯、爾其潔哉、癩即潔、</verse>
				<verse number="4">耶穌 語之曰、慎勿告人、但往示身於祭司、獻 摩西 所命之禮、以證於眾、○</verse>
				<verse number="5">入 迦百農 、有百夫長就而求曰、</verse>
				<verse number="6">主、我僕癱瘓、偃臥在室、痛甚、</verse>
				<verse number="7">曰、我往醫之、</verse>
				<verse number="8">百夫長曰、主、臨我舍、我弗堪、第發一言、我僕必愈、</verse>
				<verse number="9">蓋我隸人權、有士卒隸我權、令此往則往、來則來、令僕行是則行是、</verse>
				<verse number="10">耶穌 聞而奇之、謂從者曰、我誠語汝、如是之信、即 以色列 中、亦未之見也、</verse>
				<verse number="11">我語汝、自東自西、有眾將至、與 亞伯拉罕 以撒 雅各 、同席天國、</verse>
				<verse number="12">而其國子民、必見逐於幽暗、在彼有哀哭切齒矣、</verse>
				<verse number="13">乃謂百夫長曰、往哉、如爾信、成之、即時僕愈、</verse>
				<verse number="14">耶穌 入 彼得 家、見其妻母病熱偃臥、</verse>
				<verse number="15">捫其手、熱即退、婦即起而供事之、</verse>
				<verse number="16">既暮、有攜患鬼者多人就之、則以一言逐其鬼、諸負病者醫之、</verse>
				<verse number="17">應先知 以賽亞 所言云、其任我恙、肩我病、○</verse>
				<verse number="18">耶穌 見羣眾環己、命濟彼岸、</verse>
				<verse number="19">有士子至、曰、師乎、不論何之、我必從爾、</verse>
				<verse number="20">耶穌 曰、狐有穴、鳥有巢、惟人子無枕首之所也、</verse>
				<verse number="21">又一門徒曰、主、容我先歸葬父、</verse>
				<verse number="22">耶穌 曰、從我、任死者葬其死者、○</verse>
				<verse number="23">既登舟、其徒從之、</verse>
				<verse number="24">海風大作、波濤蔽舟、 耶穌 適寢、</verse>
				<verse number="25">門徒就而寤之曰、主、拯我、我亡矣、</verse>
				<verse number="26">曰、小信者乎、何懼耶、乃起、斥風與海、遂大平息、</verse>
				<verse number="27">眾異之曰、彼何人斯、風與海亦順之、○</verse>
				<verse number="28">既濟、至 加大拉 地、遇患鬼者二人、自墓出、猛甚、無敢經此途者、</verse>
				<verse number="29">呼曰、上帝子、我與爾何與、時未至、爾來苦我乎、</verse>
				<verse number="30">遠有羣豕方食、</verse>
				<verse number="31">鬼求之曰、若逐我、則遣入豕羣、</verse>
				<verse number="32">曰、往哉、鬼遂出、入於豕、全羣突下山坡、投海、死於水、</verse>
				<verse number="33">牧者奔入邑、以其事及患鬼者所遇告人、</verse>
				<verse number="34">舉邑出迎 耶穌 、既見之、求去其境、</verse>
			</chapter>
			<chapter number="9">
				<verse number="1">耶穌 登舟而濟、歸故邑、</verse>
				<verse number="2">有舁癱瘓臥牀者就之、 耶穌 見其信、謂癱瘓者曰、小子安心、爾罪赦矣、</verse>
				<verse number="3">有士子數人、意謂僭妄哉若人、</verse>
				<verse number="4">耶穌 知其意、曰爾心何懷惡耶、</verse>
				<verse number="5">言爾罪赦矣、與言起而行、孰易、</verse>
				<verse number="6">但令爾知人子在世、有權以赦罪耳、遂語癱瘓者曰、起、取牀以歸、</verse>
				<verse number="7">即起而返、</verse>
				<verse number="8">眾見之悚然、歸榮上帝、因其以如是之權賜人也、○</verse>
				<verse number="9">耶穌 由此而往、見有名 馬太 者、坐於稅關、謂之曰、從我、遂起從之、</verse>
				<verse number="10">耶穌 席坐其家、諸稅吏及罪人至、與 耶穌 及門徒偕坐、</verse>
				<verse number="11">法利賽人見之、謂其徒曰、何爾師與稅吏罪人共食乎、</verse>
				<verse number="12">耶穌 聞之曰、健者不需醫、惟病者需之、夫我欲矜恤、不欲祭祀之意、爾往學之、</verse>
				<verse number="13">蓋我來非召義人、乃召罪人耳、○</verse>
				<verse number="14">時、 約翰 之門徒至、曰、我與法利賽人數禁食、惟爾門徒不禁食、何也、</verse>
				<verse number="15">耶穌 曰、新娶者偕在、賀娶者豈能哀慟乎、惟日將至、新娶者見接而去、乃禁食耳、</verse>
				<verse number="16">未有以新布補舊衣者、以所補者反損其衣、而綻尤甚、</verse>
				<verse number="17">未有以新酒注舊革囊者、恐囊裂酒漏、其囊亦敗、惟新酒注新囊、斯二者俱存矣、○</verse>
				<verse number="18">言時、有宰來拜曰、我女甫死、爾來手按之、則生矣、</verse>
				<verse number="19">耶穌 起而從之、門徒偕焉、</verse>
				<verse number="20">有婦患痭十有二年、尾 耶穌 後、捫其衣緣、</verse>
				<verse number="21">意謂、第捫其衣必愈、</verse>
				<verse number="22">耶穌 回顧曰、女也、安汝心、爾信愈爾、自是婦愈、</verse>
				<verse number="23">耶穌 入宰者之家、見吹籥者、及眾號咷、</verse>
				<verse number="24">謂之曰、退、女非死、乃寢耳、眾哂之、</verse>
				<verse number="25">既屏眾、乃入、執其手、女即起、</verse>
				<verse number="26">於是聲聞徧揚斯地、○</verse>
				<verse number="27">耶穌 由此而往、有二瞽者從之、呼曰、 大衛 之裔矜恤我、</verse>
				<verse number="28">入室、瞽者就之、 耶穌 曰、爾信我能為此乎、對曰、主、然、</verse>
				<verse number="29">乃捫其目曰、如爾信成之、</verse>
				<verse number="30">其目即啟、 耶穌 嚴戒之曰、慎勿令人知之、</verse>
				<verse number="31">二人出、徧揚其名於斯地、○</verse>
				<verse number="32">當其出也、有攜瘖啞而患鬼者、就之、</verse>
				<verse number="33">鬼既逐、啞遂言、眾異之、曰、 以色列 中、未嘗見是也、</verse>
				<verse number="34">法利賽人曰、彼藉鬼王逐鬼耳、○</verse>
				<verse number="35">耶穌 周遊鄉邑、在會堂訓誨、宣天國福音、醫諸疾病、</verse>
				<verse number="36">見眾憫之、以其困苦流離、猶羊無牧也、</verse>
				<verse number="37">遂語其徒曰、穡多工少、</verse>
				<verse number="38">宜求穡主、遣工力穡焉、</verse>
			</chapter>
			<chapter number="10">
				<verse number="1">耶穌 召十二門徒、賜之權、逐邪鬼、醫疾病、○</verse>
				<verse number="2">十二使徒之名如左、首 西門 稱 彼得 、及其弟 安得烈 、 西庇太 子 雅各 、及其弟 約翰 、</verse>
				<verse number="3">腓力 、 巴多羅買 、 多馬 、稅吏 馬太 、 亞勒腓 子 雅各 、並 達太 、</verse>
				<verse number="4">加那尼 人 西門 、與 加畧 人 猶大 、即賣師者、○</verse>
				<verse number="5">耶穌 遣此十二人、命之曰、異邦之途勿由、 撒瑪利亞 之邑勿入、</verse>
				<verse number="6">寧就 以色列 家之亡羊也、</verse>
				<verse number="7">往則宣言曰、天國邇矣、</verse>
				<verse number="8">醫病、起死、潔癩、逐鬼、爾以不費受之、宜以不費施之、</verse>
				<verse number="9">勿備金銀銅於袋、</verse>
				<verse number="10">途間勿囊、勿二衣、勿履、勿杖、蓋工得其食、宜也、</verse>
				<verse number="11">入邑與鄉、則訪孰為宜者、主之、直至去時、</verse>
				<verse number="12">入其家、則祝其安、</verse>
				<verse number="13">其家若宜、爾祝之安、必臨之、不宜、爾祝之安、則歸諸己、</verse>
				<verse number="14">不接爾、不聽爾者、出其家其邑、拂去足塵、</verse>
				<verse number="15">我誠語汝、當鞫日、 所多瑪 蛾摩拉 之刑、較斯邑猶易受也、○</verse>
				<verse number="16">我遣爾似羊入狼中、故當智如蛇、馴如鴿、</verse>
				<verse number="17">謹防若人、蓋將付爾於公會、鞭爾於會堂、</verse>
				<verse number="18">爾將為我故、見解至侯王前、為證於彼、及異邦人、</verse>
				<verse number="19">付爾時、勿慮何以言、何所言、屆時必賜爾以何言也、</verse>
				<verse number="20">非爾自言、乃爾父之神、在爾衷言耳、</verse>
				<verse number="21">兄弟將致兄弟於死、父之於子亦然、子將攻父母而死之、</verse>
				<verse number="22">且爾以我名見憾於眾、惟終忍者得救也、</verse>
				<verse number="23">此邑窘逐爾、則奔彼邑、我誠語汝、 以色列 諸邑、爾行未遍、而人子至矣、○</verse>
				<verse number="24">徒不踰師、僕不踰主、</verse>
				<verse number="25">徒如師、僕如主、足矣、若呼家主為 別西卜 、 況其家人乎、</verse>
				<verse number="26">勿懼之、未有藏而不露、隱而不顯者也、</verse>
				<verse number="27">我語爾於暗者、當述之於光明、爾聆於耳者、當宣之於屋上、</verse>
				<verse number="28">殺身而不能殺魂者、勿懼之、寧懼能滅身及魂於地獄者、</verse>
				<verse number="29">二雀非一分金售乎、然非爾父許之、其一不隕於地、</verse>
				<verse number="30">爾髮亦悉見數、</verse>
				<verse number="31">故勿懼、爾較多雀尤貴也、</verse>
				<verse number="32">凡認我於人前、我亦認之於我天父前、</verse>
				<verse number="33">凡不認我於人前、我亦不認之於我天父前、○</verse>
				<verse number="34">勿意我來施和平於世、我來非施和平、乃興戎耳、</verse>
				<verse number="35">蓋我來、俾子疏其父、女疏其母、婦疏其姑、</verse>
				<verse number="36">而仇敵即家人矣、</verse>
				<verse number="37">愛父母踰於我者、不宜乎我也、愛子女踰於我者、不宜乎我也、</verse>
				<verse number="38">不負其十架而從我者、亦不宜乎我也、</verse>
				<verse number="39">得生命者將喪之、為我而喪生命者、將得之、○</verse>
				<verse number="40">接爾者、即接我、接我者、即接遣我者也、</verse>
				<verse number="41">接先知、以其為先知者、得先知之賞、接義人、以其為義人者、得義人之賞、</verse>
				<verse number="42">第以杯水飲此小子之一、以其為吾徒也、我誠語汝、彼必不失其賞也、</verse>
			</chapter>
			<chapter number="11">
				<verse number="1">耶穌 既命十二門徒、乃去彼、往諸邑、施教宣道、○</verse>
				<verse number="2">約翰 在獄、聞基督所行、則遣其徒問之、</verse>
				<verse number="3">曰、當來者爾乎、抑他人是望乎、</verse>
				<verse number="4">耶穌 曰、以爾所聞所見、往告 約翰 、</verse>
				<verse number="5">如瞽者明、跛者行、癩者潔、聾者聰、死者甦、貧者聞福音、</verse>
				<verse number="6">凡不我棄者、福矣、</verse>
				<verse number="7">其人歸、 耶穌 舉 約翰 語眾曰、爾曩出野、何觀耶、風動之葦乎、</verse>
				<verse number="8">抑爾出何觀耶、衣毳衣者乎、衣毳衣者、在王宮也、</verse>
				<verse number="9">然則爾出何為也、觀先知乎、是也、我語汝、且卓越於先知也、</verse>
				<verse number="10">此即經所謂、我遣我使先爾、以備爾路者、</verse>
				<verse number="11">我誠語汝、婦之所生、未有大於施洗 約翰 者、然在天國之微者、猶大於彼也、</verse>
				<verse number="12">自施洗 約翰 迄今、天國被攻、而攻者奮力得之、</verse>
				<verse number="13">蓋諸先知及律法、預言至 約翰 而已、</verse>
				<verse number="14">爾願承之、此即當來之 以利亞 也、</verse>
				<verse number="15">有耳以聽者、宜聽焉、</verse>
				<verse number="16">斯世將何以喻之、譬童子坐於市、呼其侶、</verse>
				<verse number="17">曰、我吹籥、爾不踊、我舉哀、爾不擗、</verse>
				<verse number="18">蓋 約翰 至、不食不飲、人言其患鬼、</verse>
				<verse number="19">人子至、式食式飲、人言其嗜食甘酒、稅吏罪人之友也、夫智也因其行而善之、○</verse>
				<verse number="20">時、 耶穌 責其多行異能之諸邑、以其不改悔也、曰、</verse>
				<verse number="21">禍哉 哥拉汛 乎、禍哉 伯賽大 乎、蓋在爾中所行之異能、若行於 推羅 西頓 則早衣麻蒙灰而改悔矣、</verse>
				<verse number="22">我語汝、當鞫日、 推羅 西頓 之刑、較爾猶易受也、</verse>
				<verse number="23">迦百農 歟、爾將升於天乎、必下陰府耳、蓋在爾中所行異能、若行於 所多瑪 、則今日猶存、</verse>
				<verse number="24">我語汝、當鞫日、 所多瑪 之刑、較爾猶易受也、○</verse>
				<verse number="25">耶穌 又曰、父乎、天地主也、我讚爾、以此事、於智者達者則隱之、於赤子則顯之、</verse>
				<verse number="26">父乎然也、此乃爾所悅者也、</verse>
				<verse number="27">萬有由父賜我、父之外無識子者、子及子所欲示者之外、無識父者、</verse>
				<verse number="28">凡勞苦負重者就我、我賜爾安、</verse>
				<verse number="29">我心溫柔謙遜、宜負我軛而學我、則爾心獲安、</verse>
				<verse number="30">蓋我軛易、我負輕也、</verse>
			</chapter>
			<chapter number="12">
				<verse number="1">維時、 耶穌 於安息日經行田間、其徒飢、摘穗而食、</verse>
				<verse number="2">法利賽人見之、曰、爾徒所為、在安息日非宜也、</verse>
				<verse number="3">耶穌 曰、爾未讀 大衛 及從者飢時所為乎、</verse>
				<verse number="4">入上帝宮、食陳設之餅、此餅非彼及從者可食、惟祭司可耳、</verse>
				<verse number="5">抑未讀律所載、祭司在殿犯安息日而無罪乎、</verse>
				<verse number="6">我語汝、在此有大於殿者、</verse>
				<verse number="7">爾若知我欲矜恤、不欲祭祀之意、則不罪無辜者矣、</verse>
				<verse number="8">蓋人子為安息日之主也、○</verse>
				<verse number="9">於是去彼入會堂、</verse>
				<verse number="10">見有枯一手者、或問曰、安息日施醫、宜乎、意欲訟之、</verse>
				<verse number="11">耶穌 曰、爾中孰有羊、安息日陷於坎、不援而出之乎、</verse>
				<verse number="12">人之於羊、其貴何如耶、故安息日為善、宜也、</verse>
				<verse number="13">遂語其人曰、伸爾手、伸之、即愈如他手、</verse>
				<verse number="14">法利賽人出、謀何以殺之、</verse>
				<verse number="15">耶穌 知之、則去彼、人多從焉、病者悉醫之、</verse>
				<verse number="16">且戒之勿揚、</verse>
				<verse number="17">應先知 以賽亞 所言云、</verse>
				<verse number="18">試觀我僕、乃我所選、所愛、而心悅者、我將以我神賦之、彼將以義示異邦、</verse>
				<verse number="19">彼不競不喧、其聲不聞於衢、</verse>
				<verse number="20">已傷之葦不折、燃餘之炷不滅、</verse>
				<verse number="21">迨義獲勝、異邦將仰賴其名矣、○</verse>
				<verse number="22">時、有攜患鬼之瞽而瘖者來、 耶穌 醫之、瘖者言且見、</verse>
				<verse number="23">眾駭曰、此 大衛 之裔乎、</verse>
				<verse number="24">法利賽人聞之曰、彼逐鬼、無非藉鬼王 別西卜 耳、</verse>
				<verse number="25">耶穌 知其意、曰、凡國自相分爭、必墟、或邑或家自相分爭、不立、</verse>
				<verse number="26">若 撒但 逐 撒但 、是自相分爭也、其國何以立哉、</verse>
				<verse number="27">使我藉 別西卜 逐鬼、則爾子弟逐鬼誰藉乎、彼將議爾矣、</verse>
				<verse number="28">若我藉上帝之神逐鬼、則上帝國臨爾矣、</verse>
				<verse number="29">何能入勇士之室、劫其器用、非先縛勇士、後劫其室乎、</verse>
				<verse number="30">不與我偕者、即敵我、不與我斂者、即散也、</verse>
				<verse number="31">故我語汝、凡罪惡謗讟、其人可赦、惟謗讟聖神者、不赦也、</verse>
				<verse number="32">以言敵人子者、可赦、惟敵聖神者、今世來世、不赦也、</verse>
				<verse number="33">或以樹善、其果亦善、樹惡、其果亦惡、蓋由果而識樹矣、</verse>
				<verse number="34">蝮類乎、爾既惡、言何能善、蓋充諸心者、出諸口也、</verse>
				<verse number="35">善人由內蘊之善、而發其善、惡人由內蘊之惡、而發其惡、</verse>
				<verse number="36">我語汝、人所出之虛言、當鞫日、莫不供之、</verse>
				<verse number="37">蓋以爾言義爾、亦以爾言罪爾、○</verse>
				<verse number="38">時、有士子法利賽人謂之曰、師乎、我欲觀爾異兆、</verse>
				<verse number="39">曰姦惡之世而求異兆、先知 約拿 之兆外、無以示之、</verse>
				<verse number="40">如 約拿 三日三夜在鯨腹、人子亦將三日三夜在地中也、</verse>
				<verse number="41">當鞫日 尼尼微 人、將與斯世同起而罪之、以其因 約拿 所宣而改悔、況在此有大於 約拿 者乎、</verse>
				<verse number="42">當鞫日南方女王、將與斯世同起而罪之、以其來自地極、聽 所羅門 之哲言、況在此有大於 所羅門 者乎、</verse>
				<verse number="43">邪鬼離人、遊行旱地、求安不得、</verse>
				<verse number="44">曰、我將歸所出之室、至、則見其闃寂、掃除、修飾矣、</verse>
				<verse number="45">遂往、又攜七鬼惡於己者、入而居之、其人後患、較前尤劇、此惡世亦必如是、○</verse>
				<verse number="46">耶穌 語眾時、其母及兄弟立於外、欲與之言、</verse>
				<verse number="47">或告之曰、汝母及兄弟立於外、欲與汝言、</verse>
				<verse number="48">耶穌 謂之曰、孰為我母我兄弟乎、</verse>
				<verse number="49">遂指門徒曰、視我母及兄弟、</verse>
				<verse number="50">凡遵我父旨者、即我兄弟姊妹及母也、</verse>
			</chapter>
			<chapter number="13">
				<verse number="1">是日 耶穌 出室、坐海濱、</verse>
				<verse number="2">羣眾集就之、遂登舟而坐、眾立於岸、</verse>
				<verse number="3">乃多端設喻語之、曰、有播種者、出而播種、</verse>
				<verse number="4">播時、有落道旁者、鳥至盡食之、</verse>
				<verse number="5">有落磽地者、厥土無多、以其淺薄、發萌則速、</verse>
				<verse number="6">日出曝之、無根而槁、</verse>
				<verse number="7">有落棘中者、棘起蔽之、</verse>
				<verse number="8">有落沃壤者、結實、或百倍、或六十倍、或三十倍、</verse>
				<verse number="9">有耳者宜聽焉、○</verse>
				<verse number="10">門徒就之曰、爾以喻語眾、何也、</verse>
				<verse number="11">曰、天國之奧、予爾知之、不予他人也、</verse>
				<verse number="12">蓋有者將予之使有餘、無者並其所有、亦將奪之、</verse>
				<verse number="13">故我以喻語之、因其視而不見、聽而不聞、亦不悟也、</verse>
				<verse number="14">以應 以賽亞 預言云、爾將聽而不聰、視而不明、</verse>
				<verse number="15">蓋斯民心頑、耳聵、自閉其目、恐目視、耳聽、心悟、轉移而我醫之、</verse>
				<verse number="16">惟爾目福矣、以其見也、爾耳福矣、以其聞也、</verse>
				<verse number="17">我誠語汝、昔先知義人多欲見爾所見、而不得見、聞爾所聞、而不得聞、</verse>
				<verse number="18">夫播種之喻、爾其聽之、</verse>
				<verse number="19">凡聞天國之道而不悟、惡者至、奪其心之所播、此播於道旁者也、</verse>
				<verse number="20">播於磽地者、乃人聽道、即喜受之、</verse>
				<verse number="21">惟內無根、則亦暫耳、及為道而遇患難窘逐、即厭棄之、</verse>
				<verse number="22">播於棘中者、乃人聽道、而世之慮、財之惑、蔽其道而不實、</verse>
				<verse number="23">播於沃壤者、乃人聽道而悟、結實、或百倍、或六十倍、或三十倍、○</verse>
				<verse number="24">又設喻曰、天國猶人播美種於田、</verse>
				<verse number="25">寢時敵至、播稗麥中而去、</verse>
				<verse number="26">苗秀而實、稗亦見、</verse>
				<verse number="27">家主之僕來告曰、主、非播美種於田乎、何以有稗也、</verse>
				<verse number="28">曰、敵為之、僕曰、我往薅之、可乎、</verse>
				<verse number="29">曰毋、恐薅稗而麥亦拔、</verse>
				<verse number="30">容二者並長以待穫、穫時、我語刈者、先集稗、束而火之、惟斂麥入倉、○</verse>
				<verse number="31">又設喻曰、天國猶芥種一粒、人取而播於田、</verse>
				<verse number="32">此百種之至微者、及其長也、大於諸蔬、且成樹、飛鳥來棲其枝、○</verse>
				<verse number="33">又設喻曰、天國猶酵、婦取納三斗麵中、致均發酵焉、○</verse>
				<verse number="34">此皆 耶穌 以喻語眾、非喻無所語之、</verse>
				<verse number="35">應先知所言云、我將啟口設喻、闡創世以來之秘、○</verse>
				<verse number="36">時、 耶穌 離眾入室、其徒就之曰、田稗之喻、明以教我、</verse>
				<verse number="37">曰、播美種者、人子也、田者、世也、</verse>
				<verse number="38">美種者、天國之子民也、稗、則惡者之子民也、</verse>
				<verse number="39">播稗之敵、魔也、穫時、世末也、刈者、天使也、</verse>
				<verse number="40">集稗而火之、世末亦然、</verse>
				<verse number="41">人子將遣厥使、由其國中、集諸陷人於罪及為不法者、</verse>
				<verse number="42">投之火爐、在彼有哀哭切齒者矣、</verse>
				<verse number="43">時、義者在其父之國、輝光如日、有耳者宜聽焉、○</verse>
				<verse number="44">天國猶寶藏於田、人遇而掩之、喜而歸、售所有、以市斯田、○</verse>
				<verse number="45">又天國猶賈求美珠、</verse>
				<verse number="46">遇一重值者、則往鬻所有以市之、○</verse>
				<verse number="47">又天國猶罟施於海、集諸水族、</verse>
				<verse number="48">既盈、則曳於岸、坐而擇其美者入器、惡者則棄之、</verse>
				<verse number="49">世末亦然、天使將出、於義者中以別惡者、</verse>
				<verse number="50">投之火爐、在彼有哀哭切齒矣、○</verse>
				<verse number="51">凡此爾皆悟乎、對曰然、</verse>
				<verse number="52">曰、故凡士子為天國之徒者、如家主由其庫中出新舊之物焉、○</verse>
				<verse number="53">耶穌 既竟斯喻、去彼、</verse>
				<verse number="54">至故土、在會堂訓誨、眾奇之曰、斯人何由得斯智慧異能乎、</verse>
				<verse number="55">此非木工之子乎、其母非名 馬利亞 、其兄弟非 雅各 約西 西門 猶大 乎、</verse>
				<verse number="56">其姊妹非與我比鄰乎、斯焉得斯耶、</verse>
				<verse number="57">遂厭棄之、 耶穌 曰、先知在故土室家外、莫不尊焉、</verse>
				<verse number="58">耶穌 在彼、不多行異能、以其不信故也、</verse>
			</chapter>
			<chapter number="14">
				<verse number="1">維時、分封之君 希律 、聞 耶穌 聲名、</verse>
				<verse number="2">謂其臣曰、此乃施洗 約翰 自死而起、故此異能運行於彼焉、</verse>
				<verse number="3">初 希律 以其弟 腓力 妻 希羅底 故、執 約翰 繫於獄、</verse>
				<verse number="4">蓋 約翰 曾謂之曰、納此婦非宜也、</verse>
				<verse number="5">希律 欲殺之、而懼眾、因眾以之為先知也、</verse>
				<verse number="6">適 希律 誕、 希羅底 女舞於前、以娛 希律 、</verse>
				<verse number="7">遂誓許所求、</verse>
				<verse number="8">女為母所唆、曰、求以施洗 約翰 之首、於盤上予我、</verse>
				<verse number="9">王憂、然以誓故、又以同筵者在、乃命予之、</verse>
				<verse number="10">遣人斬 約翰 於獄、</verse>
				<verse number="11">置首於盤以予女、女以奉母、</verse>
				<verse number="12">其徒至、取屍葬之、往告 耶穌 、○</verse>
				<verse number="13">耶穌 聞之、登舟去彼、潛之野、眾聞之、由諸邑步從焉、</verse>
				<verse number="14">耶穌 出、見人甚眾、憫之、醫其病者、</verse>
				<verse number="15">薄暮、門徒就之曰、此乃野、時已逝、請散眾、入鄉市食、</verse>
				<verse number="16">耶穌 曰、無庸、爾其食之、</verse>
				<verse number="17">曰、我儕於此、惟五餅二魚而已、</verse>
				<verse number="18">曰、取以與我、</verse>
				<verse number="19">遂命眾藉草而坐、取五餅二魚、仰天祝而擘之、以予門徒、門徒予眾、</verse>
				<verse number="20">皆食而飽、拾其屑、盈十二筐、</verse>
				<verse number="21">食者、婦孺外約五千人、○</verse>
				<verse number="22">耶穌 促門徒登舟、先濟彼岸、俟其散眾、</verse>
				<verse number="23">散後、則潛登山祈禱、薄暮獨在、</verse>
				<verse number="24">舟在海中、為浪所撼、風逆故也、</verse>
				<verse number="25">四更時、 耶穌 履海就之、</verse>
				<verse number="26">門徒見其履海、愕然曰、妖幻也、遂懼而呼、</verse>
				<verse number="27">耶穌 曰、安爾心、我也、勿懼、</verse>
				<verse number="28">彼得 曰、主、果爾也、則命我履水就爾、</verse>
				<verse number="29">曰、來、 彼得 下舟、履水就之、</verse>
				<verse number="30">見風烈則懼、將溺、呼曰、主、救我、</verse>
				<verse number="31">耶穌 以手援之、曰、小信者何疑乎、</verse>
				<verse number="32">既登舟、風遂息、</verse>
				<verse number="33">舟中人拜之曰、爾誠上帝子也、○</verse>
				<verse number="34">既濟、至 革尼撒勒 地、</verse>
				<verse number="35">其人識之、遣報四方、攜諸病者就之、</verse>
				<verse number="36">第求捫其衣緣、捫者皆愈、</verse>
			</chapter>
			<chapter number="15">
				<verse number="1">時、有法利賽人士子、自 耶路撒冷 來、就 耶穌 曰、</verse>
				<verse number="2">何爾門徒犯古人遺傳、不盥手而食乎、</verse>
				<verse number="3">曰爾何因爾遺傳、犯上帝誡乎、</verse>
				<verse number="4">蓋上帝曰、敬爾父母、又曰、詈父母者、必死之、</verse>
				<verse number="5">爾則曰、若人謂父母云、我所當奉於爾者、已獻於上帝矣、</verse>
				<verse number="6">遂可不敬父母、是爾以爾遺傳廢上帝誡也、</verse>
				<verse number="7">偽善者乎、 以賽亞 預言指爾者誠是也、</verse>
				<verse number="8">曰斯民以口尊我、而心則遠我、</verse>
				<verse number="9">其拜我徒然、以所教者、乃人所命耳、</verse>
				<verse number="10">遂召眾語之曰、爾宜聽而悟也、</verse>
				<verse number="11">非入諸口者污人、惟出諸口者污人也、</verse>
				<verse number="12">門徒就之曰、法利賽人聞斯言而慍、爾知之乎、</verse>
				<verse number="13">曰凡植物非我天父所植者、將拔之、</verse>
				<verse number="14">姑聽之、彼乃瞽而導者、以瞽導瞽、二者皆陷於坑矣、</verse>
				<verse number="15">彼得 曰、斯喻明以教我、</verse>
				<verse number="16">曰爾曹猶未悟乎、</verse>
				<verse number="17">豈不知入口者運於腹、而遺於廁乎、</verse>
				<verse number="18">惟出諸口者由心而發、斯污人也、</verse>
				<verse number="19">蓋惡念、兇殺、淫亂、苟合、盜竊、妄證、訕謗、</verse>
				<verse number="20">皆由心而發、斯乃污人、但未盥手而食、不污人也、○</verse>
				<verse number="21">耶穌 去彼、適 推羅 西頓 境、</verse>
				<verse number="22">有 迦南 婦出境、呼曰、主、 大衛 之裔、矜恤我、我女患鬼苦甚、</verse>
				<verse number="23">耶穌 不答、其徒至、</verse>
				<verse number="24">曰婦呼於後、請遣之、 曰、我奉使但為 以色列 家之亡羊而已、</verse>
				<verse number="25">婦進而拜曰、主、助我、</verse>
				<verse number="26">曰、取兒曹投餅狗、非宜也、</verse>
				<verse number="27">婦曰、主、然、狗亦食其主案下遺屑耳、</verse>
				<verse number="28">曰婦乎、爾信大矣、如爾願成之、自是女愈、○</verse>
				<verse number="29">耶穌 去彼、至 加利利 海濱、登山而坐、</verse>
				<verse number="30">羣眾就之、攜跛者、瞽者、瘖者、殘者、及諸病者、置其足前、遂醫之、</verse>
				<verse number="31">眾見瘖者言、殘者痊、跛者行、瞽者明、則奇之、歸榮 以色列 之上帝、○</verse>
				<verse number="32">耶穌 召其徒曰、我憫斯眾、已偕我三日而無食、我不欲使之飢而去、恐途中困憊也、</verse>
				<verse number="33">門徒曰、在野安得若許之餅、以飽斯眾耶、</verse>
				<verse number="34">耶穌 曰、爾有餅幾何、曰、七、及數小魚耳、</verse>
				<verse number="35">遂命眾席地而坐、</verse>
				<verse number="36">取七餅與魚、祝謝而擘之、以予門徒、門徒予眾、</verse>
				<verse number="37">皆食而飽、拾其屑盈七籃、</verse>
				<verse number="38">食者婦孺外四千人焉、</verse>
				<verse number="39">耶穌 散眾、登舟入 馬加丹 境、</verse>
			</chapter>
			<chapter number="16">
				<verse number="1">法利賽人及撒都該人、來試 耶穌 、請以自天之異兆示之、</verse>
				<verse number="2">耶穌 曰、暮時、爾云將晴、以天紅也、</verse>
				<verse number="3">朝時云、今日風雨、以天紅而晦也、爾識別天色、而不識此時之異兆耶、</verse>
				<verse number="4">姦惡之世而求異兆、 約拿 異兆而外、無以示之、遂去之、○</verse>
				<verse number="5">門徒濟彼岸、忘攜餅、</verse>
				<verse number="6">耶穌 謂之曰、謹防法利賽撒都該人之酵、</verse>
				<verse number="7">門徒竊議曰、是為不取餅也、</verse>
				<verse number="8">耶穌 知之曰、小信者乎、曷以無餅竊議耶、</verse>
				<verse number="9">爾猶未悟乎、豈不憶五千人之五餅、拾屑幾筐乎、</verse>
				<verse number="10">又四千人之七餅、拾屑幾籃乎、</verse>
				<verse number="11">何不悟我非為餅而言、惟當防法利賽撒都該人之酵也、</verse>
				<verse number="12">門徒乃悟其所言、非防餅之酵、乃法利賽撒都該人之教耳、○</verse>
				<verse number="13">耶穌 至 該撒利亞腓立比 境、問其徒曰、人言人子為誰、</verse>
				<verse number="14">對曰、或言施洗 約翰 、或言 以利亞 、或言 耶利米 、抑先知之一、</verse>
				<verse number="15">曰、爾曹謂我為誰、</verse>
				<verse number="16">西門彼得 對曰、爾乃基督維生上帝子也、</verse>
				<verse number="17">耶穌 曰、 西門 巴約拿 福矣、蓋非有血氣者示爾、乃我在天之父也、</verse>
				<verse number="18">吾又語汝、爾乃 彼得 、 我將建我會於此磐、而陰府之權、不能勝之、</verse>
				<verse number="19">我將以天國之鑰予爾、凡爾繫於地者、在天亦繫之、釋於地者、在天亦釋之、</verse>
				<verse number="20">遂戒門徒、勿以己為基督告人、○</verse>
				<verse number="21">自是 耶穌 始示其徒、以己必往 耶路撒冷 、備受長老祭司諸長士子之苦、且見殺、三日而起、</verse>
				<verse number="22">彼得 援而諫之曰、主、不可、此必不及爾也、</verse>
				<verse number="23">耶穌 回顧 彼得 曰、 撒但 退、爾阻我、以爾不體上帝之事、乃體人之事耳、</verse>
				<verse number="24">遂語其徒曰、欲從我者、當克己負其十架以從、</verse>
				<verse number="25">蓋欲救其生者、將喪之、為我而喪其生者、將得之、</verse>
				<verse number="26">利盡天下、而失其生、何益之有、人將以何者易其生乎、</verse>
				<verse number="27">蓋人子將以父之榮、偕厥使而來、依人所行而報之、</verse>
				<verse number="28">我誠語汝、立於此者、有人未死、得見人子臨於其國矣、</verse>
			</chapter>
			<chapter number="17">
				<verse number="1">越六日、 耶穌 攜 彼得 雅各 及 雅各 弟 約翰 潛陟高山、</verse>
				<verse number="2">當前變狀、面耀如日、衣皎如光、</verse>
				<verse number="3">摩西 以利亞 、見與之語、</verse>
				<verse number="4">彼得 謂 耶穌 曰、主、我儕於此善矣、若爾願之、則我於此結三廬、一為爾、一為 摩西 、一為 以利亞 、</verse>
				<verse number="5">言時、景雲覆之、有聲自雲出曰、此我愛子、我所欣悅者、爾其聽之、</verse>
				<verse number="6">門徒聞之、俯伏、懼甚、</verse>
				<verse number="7">耶穌 前撫之曰、起、勿懼、</verse>
				<verse number="8">門徒舉目、不見一人、惟 耶穌 而已、○</verse>
				<verse number="9">下山時、 耶穌 命之曰、人子尚未自死而起、勿以所見告人、</verse>
				<verse number="10">門徒問曰、士子言 以利亞 必先至、何也、</verse>
				<verse number="11">曰、 以利亞 果至、興復諸事、</verse>
				<verse number="12">我語汝、 以利亞 已至、而人不之識、任意待之、人子亦將受其害、</verse>
				<verse number="13">門徒始悟所言、乃指施洗 約翰 也、○</verse>
				<verse number="14">至眾所在、有人就而跪、</verse>
				<verse number="15">曰、主、矜恤我子、癲癇苦甚、屢躓於火、屢躓於水、</verse>
				<verse number="16">攜就爾徒、弗能醫也、</verse>
				<verse number="17">耶穌 曰、噫、悖逆不信之世、我偕爾至幾何時、忍爾至幾何時乎、攜之就我、</verse>
				<verse number="18">耶穌 斥鬼、鬼即出、自是子愈、</verse>
				<verse number="19">門徒私就 耶穌 曰、我儕不能逐之、何也、</verse>
				<verse number="20">曰、信小故也、我誠語汝、有信如芥種、即命此山去此移彼、亦必移焉、</verse>
				<verse number="21">且爾無不能也、○</verse>
				<verse number="22">尚居 加利利 時、 耶穌 謂門徒曰、人子將見付於人手、</verse>
				<verse number="23">為其所殺、三日而起、門徒憂甚、○</verse>
				<verse number="24">至 迦百農 、有收丁稅者、就 彼得 曰、爾師輸丁稅乎、</verse>
				<verse number="25">曰然、既而入屋、 耶穌 先之曰、 西門 、爾意若何、世上諸王、向誰徵餉收稅乎、向己子乎、向庶民乎、</verse>
				<verse number="26">對曰、庶民耳、 耶穌 曰、然則己子可蠲矣、</verse>
				<verse number="27">但恐觸其怒、汝往海垂釣、取先上之魚、啟其口、將得金一枚、為我與汝納之、</verse>
			</chapter>
			<chapter number="18">
				<verse number="1">維時、門徒詣 耶穌 曰、在天國孰為大、</verse>
				<verse number="2">耶穌 呼一孩提來、立之眾中、曰、</verse>
				<verse number="3">我誠語汝、若不轉移如孩提、不得入天國也、</verse>
				<verse number="4">故自謙如此孩提者、於天國為大也、</verse>
				<verse number="5">凡以我名接一如是孩提者、即接我、</verse>
				<verse number="6">陷信我小子之一者、寧以巨磨懸其頸、沉於深海、</verse>
				<verse number="7">禍哉斯世、以其陷人故也、夫陷人於罪、事所必有、但陷人者禍矣、</verse>
				<verse number="8">倘爾一手一足陷爾、則斫而棄之、寧殘與跛入於生、勝於二手二足委永火、</verse>
				<verse number="9">倘爾一目陷爾、則抉而棄之、寧一目入於生、勝於二目委火獄、</verse>
				<verse number="10">慎勿輕視此小子之一、</verse>
				<verse number="11">我語汝、其使在天、常覲我父之顏也、</verse>
				<verse number="12">設人有百羊而亡其一、爾意若何、豈不姑舍九十九羊於山、往覓其亡乎、若遇之、</verse>
				<verse number="13">我誠語汝、其為此一羊而喜、勝於為九十九之未亡者矣、</verse>
				<verse number="14">如是、亡此小子之一、非爾天父意也、○</verse>
				<verse number="15">倘兄弟得罪於爾、則於彼獨處時謫之、若聽、則得爾兄弟、</verse>
				<verse number="16">弗聽、則攜一二人偕往、致以二三證者之口、其言咸定矣、</verse>
				<verse number="17">又弗聽、則告於會、弗聽會、則視之猶異邦人與稅吏、可也、</verse>
				<verse number="18">我誠語汝、凡爾繫於地者、在天亦繫之、釋於地者、在天亦釋之、</verse>
				<verse number="19">我又語汝、倘爾二人同心、在地祈求、無論何事、我在天之父必成之、</verse>
				<verse number="20">蓋二三人奉我名隨在而集、我亦在其中矣、○</verse>
				<verse number="21">時 彼得 就之曰、主、兄弟獲罪於我、我恕之、當幾何次、至七次乎、</verse>
				<verse number="22">耶穌 曰、我所謂非僅於七、乃七十乘七也、</verse>
				<verse number="23">是故天國猶王者、與其僕會計、</verse>
				<verse number="24">計時、有曳負千萬金者至、</verse>
				<verse number="25">既無可償、主命鬻其身與妻孥、及其所有以償、</verse>
				<verse number="26">僕伏而拜曰、主、寬我、我將盡償、</verse>
				<verse number="27">主憐而釋之、免其債、</verse>
				<verse number="28">僕出、遇同儕負其十金、執之、扼其吭曰、爾所負者償之、</verse>
				<verse number="29">同儕伏而求曰、寬我、我將償爾、</verse>
				<verse number="30">弗許、下之獄、俟償所負、</verse>
				<verse number="31">諸同儕見之憂甚、以其所行赴愬於主、</verse>
				<verse number="32">主召之曰、惡哉僕也、爾所負者求我、則盡免之、</verse>
				<verse number="33">不當矜恤同儕、猶我矜恤爾乎、</verse>
				<verse number="34">主怒、付之皂隸、俟盡償所負、</verse>
				<verse number="35">爾眾不誠恕兄弟、則我天父亦將如是施諸爾、</verse>
			</chapter>
			<chapter number="19">
				<verse number="1">耶穌 言竟、去 加利利 、至 猶太 境 約但 河外、</verse>
				<verse number="2">羣眾從之、醫其病者、</verse>
				<verse number="3">有法利賽人來試之曰、不論何故、出妻可乎、</verse>
				<verse number="4">耶穌 曰、自始造者、造男與女、</verse>
				<verse number="5">曰、緣此人必離父母、膠漆其妻、成為一體、此經爾未讀乎、</verse>
				<verse number="6">如是、不復為二、乃一體矣、故上帝所耦者、人不可分之、</verse>
				<verse number="7">曰、然則 摩西 命予離書出之、何也、</verse>
				<verse number="8">曰、 摩西 以爾心頑、許爾出妻、但元始不然、</verse>
				<verse number="9">且吾語汝、非以姦故、出妻而他娶者、淫也、娶所出者、亦淫也、</verse>
				<verse number="10">門徒曰、人於妻如此、寧勿娶、</verse>
				<verse number="11">曰、斯言非盡人能納、惟稟賦者能之、</verse>
				<verse number="12">蓋有生而閹者、有被人閹者、亦有為天國自閹者、斯言能納者納之、○</verse>
				<verse number="13">時、有攜孩提詣 耶穌 、欲其按手祈禱、門徒責之、</verse>
				<verse number="14">耶穌 曰、容孩提就我、勿禁之、蓋屬天國者乃如是人也、</verse>
				<verse number="15">遂手按之而去、○</verse>
				<verse number="16">有少者就之曰、師乎、我當行何善、以獲永生、</verse>
				<verse number="17">曰、胡為以善問我、善者一而已矣、爾欲入生、則當守誡、</verse>
				<verse number="18">曰、何誡乎、 耶穌 曰、勿殺、勿淫、勿竊、勿妄敬、</verse>
				<verse number="19">證爾父母、愛鄰如己、</verse>
				<verse number="20">少者曰、凡此我嘗守之矣、尚有何缺乎、</verse>
				<verse number="21">耶穌 曰、爾欲為完人、往售所有以濟貧、則將有財於天、且來從我、</verse>
				<verse number="22">少者聞之、愀然而去、貲厚故也、○</verse>
				<verse number="23">耶穌 謂其徒曰、我誠語汝、富者入天國、難矣哉、</verse>
				<verse number="24">我又語汝、駝穿針孔、較富者入上帝國猶易也、</verse>
				<verse number="25">門徒聞之訝甚、曰、然則誰能得救乎、</verse>
				<verse number="26">耶穌 目之曰、人則不能、上帝無不能也、</verse>
				<verse number="27">彼得 曰、我儕已舍一切以從爾、將何得歟、</verse>
				<verse number="28">耶穌 曰、我誠語汝、爾曹從我者、及復興之際、人子坐其榮位、爾亦坐十二位、鞫 以色列 十二支矣、</verse>
				<verse number="29">凡為我名、舍屋宇、兄弟、姊妹、父母、子女、田疇者、將受百倍、而嗣永生、</verse>
				<verse number="30">然多有先者將為後、後者將為先也、</verse>
			</chapter>
			<chapter number="20">
				<verse number="1">天國猶家主、朝出僱工入葡萄園、</verse>
				<verse number="2">與工約、日金一錢、遣之入園、</verse>
				<verse number="3">巳初出見有閒立於市者、</verse>
				<verse number="4">謂之曰、爾亦往葡萄園、所宜與者、我與爾、其人遂往、</verse>
				<verse number="5">日中及申初又出、亦如之、</verse>
				<verse number="6">酉初出、復見有立者、謂之曰、爾何終日閒立於此乎、</verse>
				<verse number="7">曰、無僱我者、曰、爾亦往葡萄園、</verse>
				<verse number="8">及暮、園主語其家宰曰、呼工給其值、由後以及先、</verse>
				<verse number="9">酉初僱者至、各受金一錢、</verse>
				<verse number="10">先僱者至、意所受必加多、乃亦各受一錢、</verse>
				<verse number="11">既受之、則怨家主曰、</verse>
				<verse number="12">我終日任勞當暑、後至者、僅工作片時、乃使之與我等耶、</verse>
				<verse number="13">園主謂其人曰、友、我未嘗負爾、爾非與我約金一錢乎、</verse>
				<verse number="14">取爾值而去、我欲予後至者、猶予爾然、</verse>
				<verse number="15">以我之物、行我所欲、不亦宜乎、我為善、爾嫉視乎、</verse>
				<verse number="16">如是、後者將為先、而先者後矣、○</verse>
				<verse number="17">耶穌 上 耶路撒冷 、潛攜十二徒、途間謂之曰、</verse>
				<verse number="18">我儕上 耶路撒冷 、人子將見付於祭司諸長士子擬以死、</verse>
				<verse number="19">解於異邦人、戲侮鞭扑、釘十架、三日而起、○</verse>
				<verse number="20">西庇太 二子之母率其子就之、拜求一事、</verse>
				<verse number="21">耶穌 曰、爾何求、曰、命我二子坐於爾國、在爾左右、</verse>
				<verse number="22">耶穌 曰、爾曹所求者、爾不知也、我將飲之杯、爾能飲乎、曰、能、</verse>
				<verse number="23">曰我之杯、爾必飲之、但坐我左右、非我得予、我父為誰備之、則誰予、</verse>
				<verse number="24">十徒聞之、則憾兄弟二人、</verse>
				<verse number="25">耶穌 召之曰、異邦之君主其治、而大人執其權、爾所知也、</verse>
				<verse number="26">惟爾曹不然、爾中欲為大者、當為爾役、</verse>
				<verse number="27">欲為首者、當為爾僕、</verse>
				<verse number="28">猶人子至、非以役人、乃役於人、且舍生為眾贖也、○</verse>
				<verse number="29">出 耶利哥 時、羣眾從之、</verse>
				<verse number="30">有瞽者二人坐於道旁、聞 耶穌 過、呼曰、主、 大衛 之裔、矜恤我、</verse>
				<verse number="31">眾責之、使緘默、瞽者愈呼曰、主、 大衛 之裔矜恤我、</verse>
				<verse number="32">耶穌 止、呼之曰、爾欲我何為、</verse>
				<verse number="33">曰主、欲目得見、</verse>
				<verse number="34">耶穌 憫之、捫其目、目即見、遂從之、</verse>
			</chapter>
			<chapter number="21">
				<verse number="1">近 耶路撒冷 、至 伯法其 於 橄欖 山、 耶穌 遣二門徒、</verse>
				<verse number="2">曰、爾往前村、必遇驢縶焉、有駒同在、解而牽之來、</verse>
				<verse number="3">有詰爾者、則曰、主需之、彼即遣之、</verse>
				<verse number="4">是乃應先知所言云、</verse>
				<verse number="5">告 錫安 女曰、爾王臨矣、溫柔而乘驢、及駒、即負重之子也、</verse>
				<verse number="6">門徒遂往、如命而行、</verse>
				<verse number="7">牽驢及駒、置衣於上、 耶穌 乘之、</verse>
				<verse number="8">眾中多以衣布途、或伐樹枝布之、</verse>
				<verse number="9">前後眾庶呼曰、 大衛 之裔、啝𠾎哪、 奉主名而來者、宜頌也、高高在上歟、啝𠾎哪、</verse>
				<verse number="10">既入 耶路撒冷 、舉城竦動、曰、此為誰、</verse>
				<verse number="11">眾曰、 加利利 之 拿撒勒 先知 耶穌 也、○</verse>
				<verse number="12">耶穌 入上帝殿、逐其中貿易者、傾兌錢者之几、及鬻鴿者之椅、</verse>
				<verse number="13">曰、經云、我室必稱為祈禱室、而爾曹以為盜穴也、</verse>
				<verse number="14">有瞽者、跛者、就 耶穌 於殿、遂醫之、</verse>
				<verse number="15">祭司諸長士子、見其所行奇異、又見孺子呼於殿曰、 大衛 之裔、啝𠾎哪、則恚、</verse>
				<verse number="16">語 耶穌 曰、若所言、爾聞之乎、曰、然、以赤子乳哺者之口、完備頌讚、爾未讀乎、</verse>
				<verse number="17">遂去之、出城、至 伯大尼 宿焉、○</verse>
				<verse number="18">來朝返城時、 耶穌 飢、</verse>
				<verse number="19">道旁見無花果樹就之、無所得、惟葉而已、謂之曰、今而後、爾永不實、樹即枯、</verse>
				<verse number="20">門徒見而奇曰、無花果樹何枯之速也、</verse>
				<verse number="21">耶穌 曰、我誠語汝、爾若信不疑、不獨於此樹能行之、即命此山移而投海、亦必成焉、</verse>
				<verse number="22">且祈禱時、凡爾所求、信則得之、○</verse>
				<verse number="23">耶穌 入殿訓誨、祭司諸長民間長老、就之曰、爾以何權行是、且誰賜爾此權耶、</verse>
				<verse number="24">耶穌 曰、我亦一言問爾、爾告我、則我亦以何權行是告爾、</verse>
				<verse number="25">約翰 之洗自奚、自天乎、自人乎、眾竊議曰、若云自天、彼必曰、曷不信之、</verse>
				<verse number="26">若云自人、則我畏眾、蓋皆以 約翰 為先知也、</verse>
				<verse number="27">遂對曰、不知也、 耶穌 曰、我亦不告爾以何權行是矣、</verse>
				<verse number="28">或有二子、謂其長子曰、我子今日往葡萄園工作、</verse>
				<verse number="29">對以不往、後悔而往、</verse>
				<verse number="30">謂其仲子亦如之、對曰、主諾、既而不往、</verse>
				<verse number="31">二者孰遵父旨乎、曰、長子、 耶穌 曰、我誠語汝、稅吏娼妓、先爾入上帝國矣、</verse>
				<verse number="32">蓋 約翰 由義路就爾、爾不之信、而稅吏娼妓信之、且爾見此、後仍不悔以信也、○</verse>
				<verse number="33">爾復聽一喻、有家主樹葡萄園、環之以籬、掘酒醡、建望樓、租與農夫、遂往異地、</verse>
				<verse number="34">果期將近、遣僕就農夫收果、</verse>
				<verse number="35">農夫執其僕、扑一、殺一、石擊一、</verse>
				<verse number="36">復遣他僕、較先尤眾、農夫待之如故、</verse>
				<verse number="37">後遣其子、意謂必敬我子矣、</verse>
				<verse number="38">農夫見其子、則相語曰、此其嗣子、且來殺之、據其業、</verse>
				<verse number="39">遂執之、出諸園外殺焉、</verse>
				<verse number="40">園主至、何以處此農夫乎、</verse>
				<verse number="41">僉曰、必殲滅此惡人、園租於他農、可依期納果也、</verse>
				<verse number="42">耶穌 曰、經云、工師所棄之石、成為屋隅首石、此主所為者、我目而奇之、爾未讀乎、</verse>
				<verse number="43">故我語汝、上帝國必奪諸爾、以賜結實之民矣、</verse>
				<verse number="44">墮此石上者、身必碎、此石墮其上者、散若塵、</verse>
				<verse number="45">祭司諸長、法利賽人、聞此喻、識其言指己、</verse>
				<verse number="46">謀所以執之、而懼眾、蓋皆以之為先知也、</verse>
			</chapter>
			<chapter number="22">
				<verse number="1">耶穌 又設喻語眾曰、</verse>
				<verse number="2">天國猶人君為子設婚筵、</verse>
				<verse number="3">遣僕召所請者赴筵、而不至、</verse>
				<verse number="4">復遣他僕曰、告所請者云、我餐已具、牛與肥畜已宰、百物俱備、可就筵矣、</verse>
				<verse number="5">彼不顧而去、一往於田、一往於肆、</verse>
				<verse number="6">其餘執僕、辱而殺之、</verse>
				<verse number="7">君怒、遣軍殲此兇、焚其邑、</verse>
				<verse number="8">語僕曰、婚筵已備、惟所請者不堪、</verse>
				<verse number="9">可往通衢、凡所遇者、悉召赴筵、</verse>
				<verse number="10">僕出途間、集所遇善者惡者、賓滿婚筵矣、</verse>
				<verse number="11">君入視賓、見一不衣禮服者、</verse>
				<verse number="12">謂之曰、友乎、不衣禮服、胡為乎來、其人默然、</verse>
				<verse number="13">君命役曰、縛其手足、投於幽暗、在彼有哀哭切齒矣、</verse>
				<verse number="14">蓋蒙召者多、見選者少也、○</verse>
				<verse number="15">法利賽人出、謀即其言以罔之、</verse>
				<verse number="16">遂遣其徒、同 希律 黨、就之曰、夫子、我知爾乃誠者、且以誠宣上帝道、亦不徇人、蓋不以貌取人也、</verse>
				<verse number="17">納稅於 該撒 宜否、爾意若何、請告我、</verse>
				<verse number="18">耶穌 識其惡、曰、偽善者乎、何試我耶、</verse>
				<verse number="19">以稅金示我、遂取一金與之、</verse>
				<verse number="20">耶穌 曰、是像與號為誰、</verse>
				<verse number="21">曰 該撒 、曰、然則以 該撒 之物納 該撒 、以上帝之物納上帝矣、</verse>
				<verse number="22">眾聞而奇之、遂去、○</verse>
				<verse number="23">是日撒都該人、即言無復起者、就而問曰、</verse>
				<verse number="24">夫子、 摩西 云、人無子而死、其弟當娶其妻、生子以嗣兄、</verse>
				<verse number="25">我中有兄弟七人、長者娶而死、無嗣、遺妻與弟、</verse>
				<verse number="26">其二其三至其七皆然、</verse>
				<verse number="27">厥後婦亦死、</verse>
				<verse number="28">至復起時、婦於七人中為誰之妻乎、蓋皆納之矣、</verse>
				<verse number="29">耶穌 曰、爾誤矣、以不識經及上帝之能故也、</verse>
				<verse number="30">蓋復起時、不娶不嫁、如天使然、</verse>
				<verse number="31">論死者復起、上帝所諭於爾者、爾豈未讀乎、</verse>
				<verse number="32">曰吾乃 亞伯拉罕 之上帝、 以撒 之上帝、 雅各 之上帝、是上帝非死者之上帝、乃生者之上帝也、</verse>
				<verse number="33">眾聞之、奇其訓、○</verse>
				<verse number="34">法利賽人聞 耶穌 使撒都該人語塞、遂集、</verse>
				<verse number="35">中有為律師者、問而試之曰、</verse>
				<verse number="36">夫子、律中之誡、孰為大、</verse>
				<verse number="37">曰、當盡心、盡性、盡意、愛主爾之上帝、</verse>
				<verse number="38">此誡之首而大者、</verse>
				<verse number="39">其次愛鄰如己亦猶是、</verse>
				<verse number="40">全律及先知、統於此二誡也、○</verse>
				<verse number="41">法利賽人集時、 耶穌 問曰、</verse>
				<verse number="42">爾意基督若何、係誰之裔乎、</verse>
				<verse number="43">曰、 大衛 之裔也、曰、然則 大衛 何以感於聖神、稱之為主耶、</verse>
				<verse number="44">其言云、主語我主曰、坐我右、迨我以爾敵置爾足下、</verse>
				<verse number="45">夫 大衛 既稱之為主、則如何為 大衛 裔乎、</verse>
				<verse number="46">眾無辭以對、自是無敢復問者、</verse>
			</chapter>
			<chapter number="23">
				<verse number="1">時、 耶穌 語眾及門徒曰、</verse>
				<verse number="2">士子法利賽人居 摩西 位、</verse>
				<verse number="3">故凡所命爾者、悉行而守之、但勿效其所為、以其言而不行也、</verse>
				<verse number="4">彼以重且難負之任、縛置人肩、己則一指弗動也、</verse>
				<verse number="5">其所行者、皆欲見於人而為之、闊其佩經、大其衣緣、</verse>
				<verse number="6">好筵間首位、會堂高座、</verse>
				<verse number="7">受祝於市、人稱之曰、夫子、</verse>
				<verse number="8">然爾勿受夫子之稱、蓋爾師惟一、爾曹皆兄弟也、</verse>
				<verse number="9">勿稱在地者為父、爾父惟一、即在天者、</verse>
				<verse number="10">亦勿受師尊之稱、爾師尊惟一、即基督、</verse>
				<verse number="11">爾中大者、當為爾役、</verse>
				<verse number="12">自高者將卑之、自卑者將高之、○</verse>
				<verse number="13">禍哉、爾偽善之士子、與法利賽人乎、</verse>
				<verse number="14">以爾閉天國於人前、不自入、將入者、爾亦不許也、○</verse>
				<verse number="15">禍哉、爾偽善之士子、與法利賽人乎、以爾周行水陸、使一人進教、既進矣、乃使為地獄之人、較倍於爾也、○</verse>
				<verse number="16">禍哉、爾瞽而導者乎、每曰、人指殿而誓、則無事、惟指殿之金而誓、則當償之、</verse>
				<verse number="17">愚而瞽者歟、孰為大、金乎、抑使金成聖之殿乎、</verse>
				<verse number="18">爾又云、指壇而誓、則無事、惟指壇上禮物而誓、則當償之、</verse>
				<verse number="19">瞽者歟、孰為大、禮物乎、抑使禮物成聖之壇乎、</verse>
				<verse number="20">故指壇而誓、是指壇及在其上者而誓也、</verse>
				<verse number="21">指殿而誓、是指殿及居其中者而誓也、</verse>
				<verse number="22">指天而誓、是指上帝座、及坐其上者而誓也、○</verse>
				<verse number="23">禍哉、爾偽善之士子與法利賽人乎、以爾於薄荷、茴香、馬芹、十輸其一、而於律之尤重者、若義與慈與信、則遺之、此乃爾所當行、而彼亦不可遺也、</verse>
				<verse number="24">瞽而導者乎、蚋則濾之、駝則吞之、○</verse>
				<verse number="25">禍哉、爾偽善之士子與法利賽人乎、以爾潔杯盤之外、而內充以劫奪邪侈也、</verse>
				<verse number="26">瞽目之法利賽人乎、先潔杯盤之內、則其外亦潔矣、○</verse>
				<verse number="27">禍哉、爾偽善之士子與法利賽人乎、爾似粉堊之塋、外見為美、內則死骸諸穢充之矣、</verse>
				<verse number="28">如是、爾以義外見於人、內則偽善不法充之矣、○</verse>
				<verse number="29">禍哉、爾偽善之士子與法利賽人乎、以爾建先知之塋、飾義人之墓、</verse>
				<verse number="30">每曰、若我在我列祖時、必不與於流先知之血、</verse>
				<verse number="31">如是、爾自證為殺先知者之裔矣、</verse>
				<verse number="32">其盈爾祖之量哉、</verse>
				<verse number="33">蛇乎、蝮類歟、安能逭地獄之刑乎、</verse>
				<verse number="34">是以我遣先知哲人士子就爾、見殺者有之、釘十架者有之、鞭於會堂、由此邑逐於彼邑者亦有之、</verse>
				<verse number="35">致世間所流義人之血、悉歸於爾、即自義人 亞伯 之血、至爾所殺於殿壇間、 巴拉加 子 撒迦利亞 之血、</verse>
				<verse number="36">我誠語汝、此事悉歸斯世也、○</verse>
				<verse number="37">耶路撒冷 歟、 耶路撒冷 歟、殺先知石擊使於爾者乎、我欲集爾赤子、似牝鷄集雛翼下者屢矣、而爾不欲也、</verse>
				<verse number="38">爾室為墟、遺諸爾矣、</verse>
				<verse number="39">我語汝、今而後、爾不見我、迨爾云、奉主名來者宜頌也、</verse>
			</chapter>
			<chapter number="24">
				<verse number="1">耶穌 出殿、途間門徒就焉、以殿宇示之、</verse>
				<verse number="2">耶穌 曰、爾不見此乎、我誠語汝、將無石遺於石上、而弗圮也、○</verse>
				<verse number="3">耶穌 坐於 橄欖 山、門徒潛就之曰、請告我、何時有此、且爾臨及世末、有何兆乎、</verse>
				<verse number="4">耶穌 曰、慎勿為人所惑、</verse>
				<verse number="5">將多有冒我名而來者、曰、我基督也、且惑多人、</verse>
				<verse number="6">爾將聞戰及戰之風聲、慎勿懼、此事必有、但非盡期耳、</verse>
				<verse number="7">民將攻民、國將攻國、饑饉地震、隨在皆然、</verse>
				<verse number="8">此劬勞之始也、</verse>
				<verse number="9">時、人將陷爾於難而殺爾、爾為我名見憾於萬民、</verse>
				<verse number="10">人多顚躓、相陷相憾、</verse>
				<verse number="11">偽先知羣起而惑多人、</verse>
				<verse number="12">因惡貫盈、愛情漸冷者眾、</verse>
				<verse number="13">惟終忍者、得救也、</verse>
				<verse number="14">天國福音、將宣於天下、為證萬邦、盡期乃至、</verse>
				<verse number="15">爾觀先知 但以理 所言、穢惡摧殘者、立於聖地、讀者宜致思焉、</verse>
				<verse number="16">斯時也、在 猶太 者宜遁於山、</verse>
				<verse number="17">乘屋者勿下取物、</verse>
				<verse number="18">在田者勿歸取衣、</verse>
				<verse number="19">當此之時、妊婦乳婦其有禍乎、</verse>
				<verse number="20">宜祈禱、免冬時及安息日而逃、</verse>
				<verse number="21">是時必有大難、自世之始迄今未有、後亦無之、</verse>
				<verse number="22">若非減其日、則無得救者、但為選民故、其日將減耳、</verse>
				<verse number="23">時、若有告爾基督在此、或在彼、勿信、</verse>
				<verse number="24">蓋將有偽基督偽先知者起、大施異蹟奇事、設能惑選民、則亦惑之矣、</verse>
				<verse number="25">我已預語爾矣、</verse>
				<verse number="26">或告爾基督在曠野、勿出、基督在密室、勿信、</verse>
				<verse number="27">蓋電閃於東、而見於西、人子之臨亦然、</verse>
				<verse number="28">屍所在、鷙鳥集焉、○</verse>
				<verse number="29">此難之後、日將冥、月無光、星隕自天、天象震動、</verse>
				<verse number="30">其時人子之兆見於天、在地諸族必皆哀傷、且見人子以大權大榮、乘雲而來、</verse>
				<verse number="31">遣其使以宏大之角聲、集厥選民於四方、自天此涯、以至彼涯、○</verse>
				<verse number="32">可由無花果樹取譬、其枝柔葉萌、則知夏近矣、</verse>
				<verse number="33">如是、爾見此事、則知人子近已及門矣、</verse>
				<verse number="34">我誠語汝、此代未逝、斯事皆成、</verse>
				<verse number="35">天地必廢、我言不廢、</verse>
				<verse number="36">然其日其時、人不知、天使與子亦不知、惟父知之、</verse>
				<verse number="37">人子之臨、有如 挪亞 之日、</verse>
				<verse number="38">洪水之先、其人飲食嫁娶、迨 挪亞 入方舟日、</verse>
				<verse number="39">人莫之知、及洪水至、盡沒之、人子之臨亦然、</verse>
				<verse number="40">時、二人在田、取一舍一、</verse>
				<verse number="41">二女旋磨、取一舍一、</verse>
				<verse number="42">故當儆醒、蓋不知爾主何日至也、</verse>
				<verse number="43">若家主知盜何更至、則必儆醒、不容穴其屋、此爾所知也、</verse>
				<verse number="44">是以爾當備之、因爾不意之時、人子至矣、</verse>
				<verse number="45">孰為忠智之僕、主任之督其家人、依時予之糧乎、</verse>
				<verse number="46">主至、見僕行是、其僕福矣、</verse>
				<verse number="47">我誠語汝、主將任之以督其所有、</verse>
				<verse number="48">倘彼惡僕意謂、我主稽遲、</verse>
				<verse number="49">遂扑其同儕、與酒徒飲食、</verse>
				<verse number="50">乃於不意之日、不知之時、主至、</verse>
				<verse number="51">處以極刑、擬與偽善同科、在彼有哀哭切齒者矣、</verse>
			</chapter>
			<chapter number="25">
				<verse number="1">天國可比處女十人、執燈出迎新娶者、</verse>
				<verse number="2">其中五智五愚、</verse>
				<verse number="3">愚者執燈而未備油、</verse>
				<verse number="4">智者執燈、備油於器、</verse>
				<verse number="5">新娶者稽遲、皆假寐而寢、</verse>
				<verse number="6">中夜有呼曰、新娶者至矣、爾出迎之、</verse>
				<verse number="7">眾處女遂起、重整其燈、</verse>
				<verse number="8">愚者謂智者曰、以爾油分我、我燈垂熄、</verse>
				<verse number="9">智者曰、恐爾我俱不足、寧就鬻者沽之、</verse>
				<verse number="10">往沽時、新娶者至、有備者同入婚筵、而門閉矣、</verse>
				<verse number="11">其餘處女後至、曰、主歟、主歟、請為我啟、</verse>
				<verse number="12">曰、我誠語汝、吾不爾識也、</verse>
				<verse number="13">故當儆醒、以爾不知其時日也、○</verse>
				<verse number="14">又如一人將往他方、召其僕以家資付之、</verse>
				<verse number="15">或與金五千、或與二千、或與一千、各因其才、遂往、</verse>
				<verse number="16">受五千者、往而貿易、又獲五千、</verse>
				<verse number="17">受二千者、亦獲二千、</verse>
				<verse number="18">惟受一千者、往而掘地、藏其主之金、</verse>
				<verse number="19">久之、主歸、與之會計、</verse>
				<verse number="20">受五千者至、又攜五千曰、主付我五千、又獲五千矣、</verse>
				<verse number="21">主曰、俞、善而忠之僕也、爾於寡者既忠、我將以多者任爾、可進於爾主之樂也、</verse>
				<verse number="22">受二千者至、曰、主付我二千、又獲二千矣、</verse>
				<verse number="23">主曰、俞、善而忠之僕也、爾於寡者既忠、我將以多者任爾、可進於爾主之樂也、</verse>
				<verse number="24">受一千者亦至、曰、主、我知爾乃忍人、未播之處而穫、未散之處而斂、</verse>
				<verse number="25">是以我懼、藏爾金於地、今爾故物猶存、</verse>
				<verse number="26">主曰、惡且惰之僕乎、爾知我未播而穫、未散而斂、</verse>
				<verse number="27">則當以我金付金商、我至時、得以取其本、而獲其息、</verse>
				<verse number="28">可奪其一千、予有十千者、</verse>
				<verse number="29">蓋有者將予之、使其有餘、無者並其所有亦奪之、</verse>
				<verse number="30">其無益之僕、逐於幽暗、在彼有哀哭切齒矣、○</verse>
				<verse number="31">當人子偕諸使以其榮而臨、坐其榮位、</verse>
				<verse number="32">萬民集於其前、遂區別之、猶牧者區別綿羊、山羊、</verse>
				<verse number="33">置綿羊於右、山羊於左、</verse>
				<verse number="34">王謂在右者曰、爾見寵於我父者、可前而嗣國、乃創世以來為爾所備者也、</verse>
				<verse number="35">蓋我飢爾食我、我渴爾飲我、我為旅爾館我、</verse>
				<verse number="36">我裸爾衣我、我病爾顧我、我在獄爾就我、</verse>
				<verse number="37">義者將應之曰、主、我何時見爾飢而食爾、渴而飲爾、</verse>
				<verse number="38">何時見爾旅而館爾、裸而衣爾、</verse>
				<verse number="39">何時見爾病、或在獄、而就爾乎、</verse>
				<verse number="40">王將謂之曰、我誠語汝、既行之於我兄弟至微之一、即行之於我也、</verse>
				<verse number="41">又謂在左者曰、爾服詛者、去我入永火、乃為魔及其使而備者、</verse>
				<verse number="42">蓋我飢爾不食我、渴爾不飲我、</verse>
				<verse number="43">為旅爾不館我、裸爾不衣我、病及在獄、爾不顧我、</verse>
				<verse number="44">彼亦將應之曰、主、我何時見爾飢、渴、旅、裸、病、及在獄、而不事爾乎、</verse>
				<verse number="45">王將謂之曰、我誠語汝、既不行之於此至微者之一、即不行之於我也、</verse>
				<verse number="46">若人入永刑、惟義者入永生、</verse>
			</chapter>
			<chapter number="26">
				<verse number="1">耶穌 言竟、謂門徒曰、</verse>
				<verse number="2">越二日、乃逾越節、爾所知也、人子將見付、釘十架矣、</verse>
				<verse number="3">時、祭司諸長、及民之長老、集大祭司 該亞法 院、</verse>
				<verse number="4">謀以詭計執 耶穌 、殺之、</verse>
				<verse number="5">惟曰、毋於節期、恐民生亂、○</verse>
				<verse number="6">耶穌 在 伯大尼 癩者 西門 家、</verse>
				<verse number="7">有婦以玉瓶盛至貴之膏就之、於席間沃其首、</verse>
				<verse number="8">門徒見之不悅、曰、惡用此靡費為哉、</verse>
				<verse number="9">此膏可鬻多金、以濟貧也、</verse>
				<verse number="10">耶穌 知其意、曰、何為難此婦乎、彼所行者善也、</verse>
				<verse number="11">蓋爾恆有貧者偕、不恆有我也、</verse>
				<verse number="12">彼傾此膏於我躬、乃為我葬而行之、</verse>
				<verse number="13">我誠語汝、普天之下、凡宣此福音之地、必述此婦所行、以為之記、○</verse>
				<verse number="14">時、十二徒之一、 加畧 人 猶大 、詣祭司諸長曰、</verse>
				<verse number="15">爾欲予我幾何、我以彼付爾、遂權金三十而予之、</verse>
				<verse number="16">自是 猶大 尋機付之、○</verse>
				<verse number="17">除酵節首日、門徒就 耶穌 曰、欲我何處為爾備逾越節筵乎、</verse>
				<verse number="18">曰、爾入城詣某、語之曰、師云、我時邇矣、將偕門徒守節於爾家、</verse>
				<verse number="19">門徒如命而備節筵、</verse>
				<verse number="20">既暮、 耶穌 偕十二徒席坐、</verse>
				<verse number="21">食間、曰、我誠語汝、爾中一人、將賣我矣、</verse>
				<verse number="22">眾憂甚、遞相問曰、主、我乎、</verse>
				<verse number="23">曰、與我濡手於盂者、即賣我者也、</verse>
				<verse number="24">人子將逝、如經所載、惟賣人子者禍矣、其人不生為幸、</verse>
				<verse number="25">賣之者 猶大 問曰、夫子、我乎、曰、爾言之矣、</verse>
				<verse number="26">食間、 耶穌 取餅、祝而擘之、予門徒曰、取而食之、斯乃我身、</verse>
				<verse number="27">又取杯、謝而予之曰、爾皆飲之、</verse>
				<verse number="28">斯乃我血、即盟約之血、為眾而流、以赦罪者也、</verse>
				<verse number="29">我語汝、今而後我不復飲葡萄之汁、待他日我偕爾飲新者於我父國也、○</verse>
				<verse number="30">既咏詩、遂出、往 橄欖 山、○</verse>
				<verse number="31">耶穌 謂其徒曰、此夜爾皆將棄我、記有之、我擊牧者、而羊散矣、</verse>
				<verse number="32">但我復起後、將先爾往 加利利 、</verse>
				<verse number="33">彼得 曰、眾雖棄爾、我終不爾棄、</verse>
				<verse number="34">耶穌 曰、我誠語汝、此夜鷄未鳴、爾將三言不識我矣、</verse>
				<verse number="35">彼得 曰、我即與爾偕亡、必不言不識爾、眾門徒言亦如之、○</verse>
				<verse number="36">耶穌 偕門徒至一處、名 客西馬尼 、謂之曰、坐此、待我往彼祈禱、</verse>
				<verse number="37">遂攜 彼得 及 西庇太 二子、憂戚慘怛、</verse>
				<verse number="38">曰、我心憂甚、瀕死矣、爾曹留此、偕我儆醒、</verse>
				<verse number="39">少進、俯伏祈禱曰、我父歟、若或能之、則令此杯去我、雖然、非從我所欲、乃從爾所欲也、</verse>
				<verse number="40">遂就門徒、見其寢、謂 彼得 曰、爾曹不能偕我儆醒片時乎、</verse>
				<verse number="41">儆醒祈禱、免入誘惑、心固願之、而身弱耳、</verse>
				<verse number="42">復進、禱曰、我父歟、若此杯不能去我、我必飲之、願爾旨得成焉、</verse>
				<verse number="43">又至、見門徒仍寢、以其目倦也、</verse>
				<verse number="44">去之再進、三禱、言亦如之、</verse>
				<verse number="45">後就門徒語之曰、今寢且安、時邇矣、人子見賣於惡人手矣、</verse>
				<verse number="46">起而偕行、賣我者近矣、○</verse>
				<verse number="47">言時、十二徒之一 猶大 、偕羣眾以刃與梃、自祭司諸長及民之長老而來、</verse>
				<verse number="48">賣師者與以號、曰、我接吻者是也、可執之、</verse>
				<verse number="49">即就 耶穌 曰、夫子安、遂吻接之、</verse>
				<verse number="50">耶穌 曰、友乎、爾來所欲為者、為之、眾遂前、執 耶穌 、</verse>
				<verse number="51">偕 耶穌 者一人、抽刃擊大祭司僕、削其一耳、</verse>
				<verse number="52">耶穌 曰、韜爾刃、凡執刃者、必亡於刃、</verse>
				<verse number="53">爾意我不能祈我父、為我遣十二營有餘之天使乎、</verse>
				<verse number="54">若然、則經所云、此事必有者、何以得應乎、</verse>
				<verse number="55">遂語眾曰、爾以刃與梃來執我、若捕盜乎、我日坐於殿訓誨、爾不我執、</verse>
				<verse number="56">但此事悉成、以應先知之經焉、門徒皆離之而奔、○</verse>
				<verse number="57">執 耶穌 者曳至大祭司 該亞法 所、士子長老已集、</verse>
				<verse number="58">彼得 遠隨 耶穌 、至大祭司院、入與諸隸同坐、欲觀其竟、</verse>
				<verse number="59">祭司諸長、及全公會、求妄證、攻 耶穌 以死之、</verse>
				<verse number="60">雖多妄證者至、亦未得其據、後有二人進曰、</verse>
				<verse number="61">此人曾言能毀上帝殿、三日建之、</verse>
				<verse number="62">大祭司起、問 耶穌 曰、爾無所答乎、斯人所證者何耶、</verse>
				<verse number="63">耶穌 不答、大祭司曰、我指維生上帝、令爾誓而告我、爾果上帝子基督否、</verse>
				<verse number="64">耶穌 曰、爾言之矣、且吾語汝、此後爾曹將見人子坐有權者之右、乘雲而來也、</verse>
				<verse number="65">大祭司自裂其衣、曰、僭妄哉若人、何用他證、爾已聞其僭妄矣、</verse>
				<verse number="66">爾意若何、僉曰、是宜死、</verse>
				<verse number="67">遂唾其面、拳擊之、有手批之者、曰、</verse>
				<verse number="68">基督乎、試言擊爾者誰、○</verse>
				<verse number="69">彼得 坐於院、有婢前曰、爾亦偕 加利利 人 耶穌 也、</verse>
				<verse number="70">彼得 於眾前弗承、曰、我不知爾言何也、</verse>
				<verse number="71">出、至院門、又一婢見之、語同在者曰、彼亦偕 拿撒勒 人 耶穌 者、</verse>
				<verse number="72">彼得 又弗承、且誓曰、我不識其人也、</verse>
				<verse number="73">少頃、旁立者前語 彼得 曰、爾誠其黨、爾方言可證矣、</verse>
				<verse number="74">彼得 詛且誓曰、我不識其人也、鷄即鳴、</verse>
				<verse number="75">彼得 憶 耶穌 言云、鷄未鳴、爾將三言不識我、乃出而痛哭、</verse>
			</chapter>
			<chapter number="27">
				<verse number="1">平旦、祭司諸長、民之長老、謀攻 耶穌 以死之、</verse>
				<verse number="2">繫而曳之、解於方伯 彼拉多 、○</verse>
				<verse number="3">時、賣師者 猶大 、見 耶穌 定罪、則悔、反其金三十於祭司諸長長老、</verse>
				<verse number="4">曰、我賣無辜者之血、有罪矣、僉曰、於我何與、爾自當之、</verse>
				<verse number="5">猶大 擲金於殿、退而自縊、</verse>
				<verse number="6">祭司諸長取其金、曰、此乃血值、貯庫非宜、</verse>
				<verse number="7">遂共議以其金市陶人田、以瘞旅、</verse>
				<verse number="8">故其田迄今稱血田焉、</verse>
				<verse number="9">乃應先知 耶利米 言云、彼取被估者之值三十金、即 以色列 人所估者、</verse>
				<verse number="10">以市陶人田、依主所命我也、○</verse>
				<verse number="11">耶穌 立方伯前、方伯問曰、爾 猶太 人王乎、 耶穌 曰、爾言之矣、</verse>
				<verse number="12">祭司諸長長老訟之、 耶穌 不答、</verse>
				<verse number="13">彼拉多 曰、斯人多端證爾、爾不聞乎、</verse>
				<verse number="14">耶穌 不答一詞、方伯奇甚、</verse>
				<verse number="15">屆節期、方伯例釋一囚、任眾所欲、</verse>
				<verse number="16">時有著名之囚、 巴拉巴 、</verse>
				<verse number="17">眾集、 彼拉多 曰、爾欲我孰釋耶、 巴拉巴 乎、抑 耶穌 稱基督者乎、</verse>
				<verse number="18">蓋知其因媢嫉而付 耶穌 也、</verse>
				<verse number="19">方伯坐於堂、其妻使謂之曰、此義人、爾勿與也、以我今夜夢中、不勝為之哀傷焉、</verse>
				<verse number="20">祭司諸長、長老、唆眾求釋 巴拉巴 、而滅 耶穌 、</verse>
				<verse number="21">方伯謂眾曰、二人中欲我孰釋、曰、 巴拉巴 、</verse>
				<verse number="22">彼拉多 曰、然則稱基督之 耶穌 、何以處之、僉曰、釘之十架、</verse>
				<verse number="23">方伯曰、彼行何惡耶、眾愈呼曰、釘之十架、</verse>
				<verse number="24">彼拉多 見言之無濟、反以滋亂、遂取水、眾前盥手、曰、流此義人之血、非我罪也、爾自當之、</verse>
				<verse number="25">眾皆應曰、其血歸我、及我子孫、</verse>
				<verse number="26">遂釋 巴拉巴 、鞭 耶穌 、付之釘十架、○</verse>
				<verse number="27">時、方伯之卒、攜 耶穌 入署、集全營圍之、</verse>
				<verse number="28">褫其衣、衣以絳袍、</verse>
				<verse number="29">編棘冕、冠其首、置葦於右手、跪其前、而戲之曰、 猶太 人王安、</verse>
				<verse number="30">且唾之、取葦擊其首、</verse>
				<verse number="31">戲畢、褫其袍、衣以故衣、曳釘十架、○</verse>
				<verse number="32">眾出、遇一 古利奈 人、 西門 、強之偕往、負 耶穌 之十架、</verse>
				<verse number="33">至一地、名 各各他 、即髑髏處也、</verse>
				<verse number="34">以酒和膽飲之、 耶穌 嘗而不飲、</verse>
				<verse number="35">既釘之十架、鬮分其衣、</verse>
				<verse number="36">坐而守之、</verse>
				<verse number="37">置標於首、書曰、 猶太 人之王 耶穌 、</verse>
				<verse number="38">有二盜同釘十架、一左一右、</verse>
				<verse number="39">過者誚之、搖首曰、</verse>
				<verse number="40">爾毀殿、三日復建之、可自救也、爾若上帝子、則自十架下矣、</verse>
				<verse number="41">祭司諸長、士子、長老、亦如是戲之曰、</verse>
				<verse number="42">彼救他人、不能自救也、彼為 以色列 王、今自十架而下、我則信之、</verse>
				<verse number="43">彼恃上帝、上帝果悅之、今可拯之、蓋彼曰、我乃上帝子也、</verse>
				<verse number="44">同釘之盜、亦如是詬之、○</verse>
				<verse number="45">自午正至申初、徧地晦冥、</verse>
				<verse number="46">約申初、 耶穌 大聲呼曰、㕽唎、㕽唎、啦嗎［口撒］［口駁］𠯈呢、即言我上帝、我上帝、何遺我也、</verse>
				<verse number="47">旁立者有人聞之曰、彼呼 以利亞 也、</verse>
				<verse number="48">其中一人疾趨、取海絨漬醯、束葦以飲之、</verse>
				<verse number="49">或曰、姑聽之、試觀 以利亞 來救之否、</verse>
				<verse number="50">耶穌 復大聲而呼、氣遂絕、</verse>
				<verse number="51">殿幔自上至下裂為二、地震、磐裂、</verse>
				<verse number="52">墓啟、既逝之聖、其身多有復起者、</verse>
				<verse number="53">迨 耶穌 復生後、出墓入聖京、見於多人、</verse>
				<verse number="54">百夫長及同守 耶穌 者見地震、與所歷之事、懼甚、曰、此誠上帝子也、</verse>
				<verse number="55">有多婦自 加利利 從 耶穌 、而供事之者、在彼遠觀、</verse>
				<verse number="56">中有 抹大拉 之 馬利亞 、 雅各 、 約西 之母 馬利亞 、及 西庇太 二子之母、○</verse>
				<verse number="57">既暮、有富人 約瑟 者、來自 亞利馬太 、亦 耶穌 之徒也、</verse>
				<verse number="58">謁 彼拉多 求 耶穌 屍、 彼拉多 命予之、</verse>
				<verse number="59">約瑟 取屍、裹以潔枲布、</verse>
				<verse number="60">置諸己之新墓、鑿於磐者、轉大石於門墓而去、</verse>
				<verse number="61">有 抹大拉 之 馬利亞 、及他 馬利亞 、對塋而坐、○</verse>
				<verse number="62">翌日、即備節之次日、祭司諸長與法利賽人、集謁 彼拉多 曰、</verse>
				<verse number="63">大人、我儕憶彼惑人者、生時嘗曰、三日後、我將復起、</verse>
				<verse number="64">是以請命固守其塋三日、恐其徒竊之、而以自死而起告民、則後此之謬、較甚於先矣、</verse>
				<verse number="65">彼拉多 曰、爾有守兵、往盡乃心、固守之、</verse>
				<verse number="66">遂往封石設兵、固守其塋焉、</verse>
			</chapter>
			<chapter number="28">
				<verse number="1">安息日甫竟、七日之首日昧爽、 抹大拉 之 馬利亞 、及他 馬利亞 、來觀其塋、</verse>
				<verse number="2">地大震、主之使自天而下、轉移其石而坐之、</verse>
				<verse number="3">其容如電、衣白如雪、</verse>
				<verse number="4">守者恐懼、戰慄若死、</verse>
				<verse number="5">使者謂婦曰、勿懼、我知爾尋釘十架之 耶穌 、</verse>
				<verse number="6">彼不在此、已如其言而起矣、爾來觀主臥處、</verse>
				<verse number="7">速往告其徒、彼自死而起、先爾往 加利利 、在彼必見之、我已告爾矣、</verse>
				<verse number="8">婦急離墓、懼且大喜、趨報門徒、</verse>
				<verse number="9">耶穌 遇之曰、願爾安、婦前抱其足、拜之、</verse>
				<verse number="10">耶穌 曰、勿懼、往報我兄弟、使適 加利利 、在彼必見我焉、○</verse>
				<verse number="11">婦去時、守卒入城、以所歷之事、報祭司諸長、</verse>
				<verse number="12">遂與長老集議、予卒多金、</verse>
				<verse number="13">曰、爾可云、我眠時、其徒夜來竊之、</verse>
				<verse number="14">倘聞於方伯、我則勸之、俾爾無虞、</verse>
				<verse number="15">卒受金、如所囑而行、此言徧揚 猶太 人中、至於今日、○</verse>
				<verse number="16">十一門徒、往 加利利 、至 耶穌 所言之山、</verse>
				<verse number="17">既見、則拜之、然猶有疑者、</verse>
				<verse number="18">耶穌 前語之曰、在天在地之權、悉予我矣、</verse>
				<verse number="19">爾往招萬民為徒、施之洗、以歸父子聖神之名、</verse>
				<verse number="20">教之守我所命者、且我日偕爾至世末焉、</verse>
			</chapter>
		</book>
		<book number="41">
			<chapter number="1">
				<verse number="1">上帝子 耶穌 基督福音之始、</verse>
				<verse number="2">如先知 以賽亞 所載云、我遣我使在爾前、以修爾路、</verse>
				<verse number="3">有呼於野者、其聲云、備主路、直其徑、</verse>
				<verse number="4">約翰 至、在野施洗、宣改悔之洗禮、俾罪得赦、</verse>
				<verse number="5">舉 猶太 地、及 耶路撒冷 人、皆出就之、在 約但 河受其洗、而承己罪、</verse>
				<verse number="6">約翰 身衣駝毛、腰束革帶、食則蝗蟲野蜜、</verse>
				<verse number="7">宣言曰、有後我來者、尤勝於我、即屈身解其履帶、我亦弗堪、</verse>
				<verse number="8">我洗爾以水、彼將洗爾以聖神焉、○</verse>
				<verse number="9">時 耶穌 來自 加利利 之 拿撒勒 、在 約但 受洗於 約翰 、</verse>
				<verse number="10">由水而上、見天裂、聖神如鴿臨之、</verse>
				<verse number="11">自天有聲云、爾乃我之愛子、我所欣悅者、○</verse>
				<verse number="12">聖神即促 耶穌 適野、</verse>
				<verse number="13">在彼四旬、見試於 撒但 、與野獸處、天使事之、○</verse>
				<verse number="14">約翰 下獄後、 耶穌 至 加利利 、宣上帝福音、</verse>
				<verse number="15">曰、期已屆矣、上帝國邇矣、宜改悔、信福音、○</verse>
				<verse number="16">耶穌 經行 加利利 海濱、見 西門 與其弟 安得烈 、施網於海、蓋漁者也、</verse>
				<verse number="17">耶穌 謂之曰、從我、我將使爾為漁人者焉、</verse>
				<verse number="18">即舍網從之、</verse>
				<verse number="19">少進、見 西庇太 之子 雅各 、與其弟 約翰 、在舟補網、</verse>
				<verse number="20">招之、遂別父及傭人於舟而從焉、○</verse>
				<verse number="21">進 迦百農 、適安息日、 耶穌 入會堂訓誨、</verse>
				<verse number="22">眾奇其訓、以其訓人如操權者、不類士子也、</verse>
				<verse number="23">會堂中有患邪鬼者、</verse>
				<verse number="24">呼曰、 拿撒勒 耶穌 、我儕與爾何涉、爾來滅我乎、我識爾為誰、乃上帝之聖者、</verse>
				<verse number="25">耶穌 斥之曰、緘爾口、出之、</verse>
				<verse number="26">邪鬼拘攣其人、大呼而出、</verse>
				<verse number="27">眾駭異、相問曰、此何耶、乃新教也、蓋彼以權命邪鬼、而邪鬼順之、</verse>
				<verse number="28">其聲名遂洋溢於 加利利 四境、○</verse>
				<verse number="29">甫出會堂、與 雅各 約翰 、進 西門 安得烈 家、</verse>
				<verse number="30">西門 之妻母病熱偃臥、或以告 耶穌 、</verse>
				<verse number="31">耶穌 前執其手、起之、熱即退、婦遂供事之、○</verse>
				<verse number="32">及暮、日入時、有攜諸病者、患鬼者、就之、</verse>
				<verse number="33">舉邑皆集於門、</verse>
				<verse number="34">耶穌 醫諸病者、且逐多鬼、不許鬼言、以其識己也、○</verse>
				<verse number="35">詰朝昧爽、 耶穌 興、出而適野祈焉、</verse>
				<verse number="36">西門 與同人跡其所往、</verse>
				<verse number="37">既遇、曰、眾尋爾、</verse>
				<verse number="38">耶穌 曰、偕我往附近鄉邑、亦宣教於彼、蓋我為是而來也、</verse>
				<verse number="39">遂徧進 加利利 會堂、宣教逐鬼、○</verse>
				<verse number="40">有癩者就之、跪而求曰、爾若肯、必能潔我、</verse>
				<verse number="41">耶穌 憫焉、伸手撫之、曰、我肯、爾其潔哉、</verse>
				<verse number="42">癩即除、其人潔矣、</verse>
				<verse number="43">耶穌 嚴戒而遣之、</verse>
				<verse number="44">曰、慎勿告人、但往示身於祭司、因爾獲潔、獻 摩西 所命者、以證於眾、</verse>
				<verse number="45">其人出、廣宣而播揚之、致 耶穌 不復顯然入城、爰居於野、四方就之、</verse>
			</chapter>
			<chapter number="2">
				<verse number="1">越數日、 耶穌 復進 迦百農 、眾聞其在室、</verse>
				<verse number="2">咸集、致無隙地、門前亦然、 耶穌 與之言道、</verse>
				<verse number="3">有攜癱瘓者來、為四人所舁、</verse>
				<verse number="4">以人眾不得近、乃於 耶穌 所在、揭屋頂而穴之、縋癱瘓者及所臥之牀而下、</verse>
				<verse number="5">耶穌 見其信、謂癱瘓者曰、小子歟、爾罪赦矣、</verse>
				<verse number="6">士子數人在座、</verse>
				<verse number="7">意謂斯人何出此言、乃僭妄也、上帝而外、誰能赦罪乎、</verse>
				<verse number="8">耶穌 心知其如是竊議、謂之曰、爾曹胡為心議斯事乎、</verse>
				<verse number="9">於癱瘓者言爾罪赦矣、與言起取牀而行、孰易、</verse>
				<verse number="10">但令爾知人子在世、有權以赦罪耳、遂謂癱瘓者曰、</verse>
				<verse number="11">我命爾起、取牀以歸、</verse>
				<verse number="12">其人即起、於眾前取牀而出、眾奇之、歸榮上帝、曰、我儕從未見若是者也、○</verse>
				<verse number="13">耶穌 復出、沿海而行、眾就之、遂訓誨焉、</verse>
				<verse number="14">行時、見 亞勒腓 之子 利未 坐於稅關、謂之曰、從我、遂起從之、</verse>
				<verse number="15">耶穌 席坐於其家、諸稅吏及罪人、與 耶穌 並其徒同坐、蓋從之者眾也、</verse>
				<verse number="16">法利賽人之士子、見 耶穌 與罪人稅吏共食、語其徒曰、彼與稅吏罪人飲食也、</verse>
				<verse number="17">耶穌 聞之曰、健者不需醫、惟病者需之、我來、非召義人、乃召罪人耳、○</verse>
				<verse number="18">適 約翰 之徒、與法利賽人禁食、或就 耶穌 曰、 約翰 之徒、與法利賽人之徒禁食、爾徒獨不禁食何也、</verse>
				<verse number="19">耶穌 曰、新娶者偕在、賀婚者能禁食乎、新娶者尚在、不能禁食也、</verse>
				<verse number="20">惟日將至、新娶者見接而去、乃禁食耳、</verse>
				<verse number="21">未有以新布補舊衣者、若然、則所補之新者裂其舊者、其綻尤甚、</verse>
				<verse number="22">亦未有以新酒注舊革囊者、若然、則酒必裂囊、酒與囊俱敗、惟以新酒注於新囊焉、○</verse>
				<verse number="23">值安息日、 耶穌 行經田間、其徒摘穗、</verse>
				<verse number="24">法利賽人謂 耶穌 曰、彼何行安息日不宜行者乎、</verse>
				<verse number="25">耶穌 曰、爾未讀 大衛 與從者匱而飢時所為乎、</verse>
				<verse number="26">當 亞比亞他 為大祭司時、入上帝宮、食陳設餅、亦予從者、斯餅非祭司不宜食、</verse>
				<verse number="27">又曰、安息日為人而設、非人為安息日也、</verse>
				<verse number="28">是以人子亦為安息日之主、</verse>
			</chapter>
			<chapter number="3">
				<verse number="1">耶穌 復入會堂、有枯一手者在焉、</verse>
				<verse number="2">眾窺其於安息日醫之否、意欲訟之、</verse>
				<verse number="3">耶穌 謂手枯者曰、起、立於中、</verse>
				<verse number="4">語眾曰、安息日行善行惡、救生殺生、孰宜、眾默然、</verse>
				<verse number="5">耶穌 怒而環視之、憂其心頑也、語手枯者曰、伸爾手、伸之、即愈、</verse>
				<verse number="6">法利賽人出、與 希律 黨、謀何以滅之、○</verse>
				<verse number="7">耶穌 偕其徒退往海濱、羣眾自 加利利 從之、</verse>
				<verse number="8">猶太 耶路撒冷 以土買 約但 外、及 推羅 西頓 四境之人、聞其所行、就之者亦甚眾、</verse>
				<verse number="9">耶穌 因命其徒具小舟以待、俾免擁擠、</verse>
				<verse number="10">蓋 耶穌 曾醫多人、致凡病痛者、逼近欲捫之、</verse>
				<verse number="11">邪鬼見之、伏其前、呼曰、爾乃上帝子也、</verse>
				<verse number="12">耶穌 嚴戒毋揚、○</verse>
				<verse number="13">遂登山、隨所欲以召人、而人就之、</verse>
				<verse number="14">立十有二人偕己、遣之宣教、</verse>
				<verse number="15">且予以逐鬼之權、</verse>
				<verse number="16">有若 西門 、 耶穌 名之曰 彼得 、</verse>
				<verse number="17">西庇太 之子 雅各 、與其弟 約翰 、此二人者名之 半尼其 、即雷子也、</verse>
				<verse number="18">又有 安得烈 、 腓力 、 巴多羅買 、 馬太 、 多馬 、 亞勒腓 之子 雅各 、又 達太 、與 加那尼 人 西門 、</verse>
				<verse number="19">並 加畧 人 猶大 、即賣師者、○</verse>
				<verse number="20">耶穌 入室、眾復集、致弗能食、</verse>
				<verse number="21">其親屬聞而出、欲執之、曰、彼狂也、</verse>
				<verse number="22">自 耶路撒冷 而來之士子、曰、彼有 別西卜 、又曰、彼藉鬼王逐鬼耳、</verse>
				<verse number="23">耶穌 呼之來、以喻謂之曰、 撒但 安能逐 撒但 乎、</verse>
				<verse number="24">夫國自相分爭、其國弗能立、</verse>
				<verse number="25">家自相分爭、其家弗能立、</verse>
				<verse number="26">若 撒但 分裂、起而自攻、亦弗能立、終必滅耳、</verse>
				<verse number="27">未有能入勇士之室、刧其器用者、必先縛勇士、而後刧其室也、</verse>
				<verse number="28">我誠語汝、世人之諸罪、及凡所出褻瀆之言、皆將得赦、</verse>
				<verse number="29">惟褻瀆聖神者、終不得赦、乃干永罪、</verse>
				<verse number="30">斯言也、因人謂其有邪鬼也、○</verse>
				<verse number="31">耶穌 之母及其兄弟至、立於外、遣人呼之、</verse>
				<verse number="32">眾環坐、謂之曰、爾母及兄弟在外覓爾、</verse>
				<verse number="33">耶穌 曰、孰為我母我兄弟乎、</verse>
				<verse number="34">遂四顧環坐者曰、試觀我母我兄弟、</verse>
				<verse number="35">蓋凡行上帝旨者、即我兄弟姊妹及母也、</verse>
			</chapter>
			<chapter number="4">
				<verse number="1">耶穌 復於海濱訓誨、大眾集就之、遂登舟浮海而坐、眾立於岸、</verse>
				<verse number="2">乃多端設喻以訓之、</verse>
				<verse number="3">曰聽之哉、有播種者出而播種、</verse>
				<verse number="4">播時、有落路旁者、鳥至、盡食之、</verse>
				<verse number="5">有落磽地者、厥土無多、以其淺薄、發萌則速、</verse>
				<verse number="6">日出曝之、無根而槁、</verse>
				<verse number="7">有落棘中者、棘起蔽之而不實、</verse>
				<verse number="8">有落沃壤者、發生滋長、結實三十倍、六十倍、百倍焉、</verse>
				<verse number="9">又曰、有耳以聽者、宜聽焉、○</verse>
				<verse number="10">耶穌 燕居時、從者與十二徒問諸喻之說、</verse>
				<verse number="11">耶穌 曰、上帝國之奧、乃賜於爾、於外人則皆以喻焉、</verse>
				<verse number="12">俾其視而不明、聽而不悟、恐其轉移而獲赦也、</verse>
				<verse number="13">又曰、斯喻爾未達乎、又安識諸喻耶、</verse>
				<verse number="14">夫播者、播道也、</verse>
				<verse number="15">播於路旁者、乃播以道、而彼既聽矣、 撒但 驟至、將播於其衷者奪之、</verse>
				<verse number="16">播於磽地者、乃人聽道、即欣受之、</verse>
				<verse number="17">但內無根、則亦暫耳、及患難窘逐、因道而興、即厭棄矣、</verse>
				<verse number="18">播於棘中者、乃人聽道、</verse>
				<verse number="19">而斯世之慮、貨財之惑、及諸端物慾、入而蔽之、致不結實、</verse>
				<verse number="20">其播於沃壤者、乃人聽道受之、結實三十倍、六十倍、百倍焉、○</verse>
				<verse number="21">又曰、人攜燈豈置斗下牀下乎、非檠上耶、</verse>
				<verse number="22">蓋未有隱而不欲其彰、藏而不欲其露者、</verse>
				<verse number="23">有耳以聽者、宜聽焉、</verse>
				<verse number="24">又曰、慎所聽也、爾以何量量人、亦將如是見量、且加於爾焉、</verse>
				<verse number="25">蓋有者將予之、無者並其所有亦奪之、○</verse>
				<verse number="26">又曰、上帝國猶人播種於地、</verse>
				<verse number="27">夜寐夙興、種發且長、彼不知其所以然、</verse>
				<verse number="28">夫地自生物、始而苗、繼而穗、後則成穀、</verse>
				<verse number="29">既熟、則用鐮、以穫時至矣、○</verse>
				<verse number="30">又曰、上帝國我儕何以比之、抑以何喻表之耶、</verse>
				<verse number="31">猶芥種一粒、播於地、乃地上百種之至微者、</verse>
				<verse number="32">既播而長、大於諸蔬、且發巨枝、飛鳥棲其蔭、○</verse>
				<verse number="33">耶穌 多以如斯之喻、論道於眾、依其所能聽者、</verse>
				<verse number="34">非以喻不與之言、燕居時、悉為其徒解之、○</verse>
				<verse number="35">是日既暮、謂其徒曰、可濟彼岸、</verse>
				<verse number="36">耶穌 尚在舟、門徒遂離眾、載之同往、亦有他舟偕焉、</verse>
				<verse number="37">颶風大作、浪激入舟、幾盈、</verse>
				<verse number="38">耶穌 於舟尾枕而寢、門徒寤之曰、夫子、不恤我儕之亡乎、</verse>
				<verse number="39">耶穌 興、斥風、謂海曰、靜而息、風即止、乃大平安、</verse>
				<verse number="40">語門徒曰、奚懼、尚無信乎、</verse>
				<verse number="41">眾駭甚、相語曰、彼何人斯、風與海亦順之也、</verse>
			</chapter>
			<chapter number="5">
				<verse number="1">至海之彼岸、 格拉森 地、</verse>
				<verse number="2">離舟時、有患邪鬼者、自墓出、遇之、</verse>
				<verse number="3">其人素居於塚、雖以鏈亦莫能縛之、</verse>
				<verse number="4">蓋屢以桎以鏈縛之、則斷鏈毀桎、弗克制之、</verse>
				<verse number="5">恆於塚於山、日夜號呼、以石自傷、</verse>
				<verse number="6">遙見 耶穌 、趨而拜之、</verse>
				<verse number="7">大呼曰、至高上帝子 耶穌 、我與爾何涉、我賴上帝、懇爾莫我苦、</verse>
				<verse number="8">蓋 耶穌 曾語之曰、邪鬼出其人也、</verse>
				<verse number="9">遂問之曰、爾何名、對曰、軍、我儕多故也、</verse>
				<verse number="10">乃切求 耶穌 、勿使之出境、</verse>
				<verse number="11">適有羣豕食於山、</verse>
				<verse number="12">眾鬼求曰、使我入附於豕、</verse>
				<verse number="13">耶穌 許之、即出而入豕、羣豕突下山坡、投海而溺、數約二千、</verse>
				<verse number="14">牧者奔告城鄉、眾出、欲觀之、</verse>
				<verse number="15">既就 耶穌 、見患羣鬼者、坐而衣衣自若、則懼、</verse>
				<verse number="16">見者以患鬼者所遇、及羣豕之事、悉告於眾、</verse>
				<verse number="17">眾遂求 耶穌 出其境、</verse>
				<verse number="18">耶穌 登舟時、曩患鬼者、求與之偕、</verse>
				<verse number="19">弗許、曰、歸爾家、就爾屬、以主為爾所行之大事、及若何矜恤爾者告之、</verse>
				<verse number="20">其人乃往、在 低加波利 宣言 耶穌 為己所行之大事、眾奇之、○</verse>
				<verse number="21">耶穌 乘舟、復濟彼岸、大眾聚集、就之於海濱、</verse>
				<verse number="22">有司會堂名 睚魯 者、來見 耶穌 、伏其足下、</verse>
				<verse number="23">切求之曰、我幼女瀕死、爾來以手按之、俾得愈而生焉、</verse>
				<verse number="24">耶穌 偕之往、大眾從而擁之、</verse>
				<verse number="25">有婦患痭十有二年、</verse>
				<verse number="26">曾由諸醫而受多苦、盡耗所有、不見益而反劇、</verse>
				<verse number="27">聞 耶穌 事、於眾中自後而來、捫其衣、</verse>
				<verse number="28">蓋謂第捫其衣必愈焉、</verse>
				<verse number="29">其血源立涸、自覺痼疾已愈、</verse>
				<verse number="30">時 耶穌 覺有能力由己而出、乃於眾中轉身曰、捫我衣者誰耶、</verse>
				<verse number="31">其徒曰、爾見眾擁爾、尚問誰捫我乎、</verse>
				<verse number="32">耶穌 環視、欲見行此之婦、</verse>
				<verse number="33">婦知所成於己者、恐懼戰慄、進伏其前、悉以實告、</verse>
				<verse number="34">耶穌 曰、女乎、爾信救爾、安然而歸、爾痼疾愈矣、○</verse>
				<verse number="35">言時、有自司會堂來者、曰、爾女亡矣、何尚勞夫子耶、</verse>
				<verse number="36">耶穌 不顧其所言、謂司會堂者曰、毋懼、惟信而已、</verse>
				<verse number="37">乃於 彼得 雅各 及 雅各 之弟 約翰 外、不許他人從行、</verse>
				<verse number="38">至司會堂者之家、見其紛擾、哭泣號咷、</verse>
				<verse number="39">既入、則曰、胡為紛擾哭泣乎、女非死、乃寢耳、</verse>
				<verse number="40">眾哂之、 耶穌 屏眾、率女之父母與從者入女所、</verse>
				<verse number="41">執其手曰、大利大古米、譯即幼女乎、吾語爾起、</verse>
				<verse number="42">女即起、且行、蓋年十有二矣、眾甚駭異、</verse>
				<verse number="43">耶穌 嚴戒之、毋令人知、且命食女焉、</verse>
			</chapter>
			<chapter number="6">
				<verse number="1">耶穌 去彼至故鄉、門徒從之、</verse>
				<verse number="2">適安息日、訓於會堂、眾聞而奇之曰、斯焉得斯、所賦之智慧維何、有如是異能由其手而出耶、</verse>
				<verse number="3">此非木工乎、非 馬利亞 之子、 雅各 約西 猶大 西門 之昆弟乎、其姊妹非與我儕比鄰乎、遂厭棄之、</verse>
				<verse number="4">耶穌 曰、先知在故鄉、宗族、室家外、莫不尊焉、</verse>
				<verse number="5">耶穌 在彼不得行異能、惟手按病者數人而醫之、</verse>
				<verse number="6">且異其不信、乃周行諸鄉訓誨焉、○</verse>
				<verse number="7">耶穌 召十二徒、耦而遣之、予之權以制邪鬼、</verse>
				<verse number="8">命勿攜資斧、惟杖而已、勿糧勿袋、勿金於囊、</verse>
				<verse number="9">惟著履、毋衣二衣、</verse>
				<verse number="10">又曰、凡入人家、則居之、以至去時、</verse>
				<verse number="11">有不接爾、不聽爾者、去時拂爾足塵、以證於眾、</verse>
				<verse number="12">門徒遂往、宣言人宜改悔、</verse>
				<verse number="13">逐諸鬼、以膏膏病者多人而醫之、○</verse>
				<verse number="14">耶穌 之名既彰、 希律 王聞之曰、施洗 約翰 自死而起、故此異能運行於彼焉、</verse>
				<verse number="15">或曰、 以利亞 也、或曰、先知也、猶先知之一也、</verse>
				<verse number="16">惟 希律 則曰、我所斬之 約翰 起矣、</verse>
				<verse number="17">初 希律 遣人執 約翰 繫獄、為其弟 腓力 妻 希羅底 故、蓋 希律 已娶之、</verse>
				<verse number="18">約翰 曾謂之曰、納弟妻非宜也、</verse>
				<verse number="19">於是 希羅底 怨之、欲殺之而弗得、</verse>
				<verse number="20">因 希律 敬畏 約翰 、知其義且聖、而庇之、聞其言、心多猶豫、而喜聽之、</verse>
				<verse number="21">會逢其適、 希律 於誕辰設筵、宴諸大夫千夫長及 加利利 之尊者、</verse>
				<verse number="22">希羅底 之女入舞、以娛 希律 及同筵者、王謂之曰、凡爾所欲、求則予之、</verse>
				<verse number="23">又矢之曰、爾所求、即國之半、我亦予之、</verse>
				<verse number="24">女退、謂母曰、我當何求、曰、施洗 約翰 之首、</verse>
				<verse number="25">女亟入見王、求曰、我欲施洗 約翰 首、即置盤中予我、</verse>
				<verse number="26">王憂甚、然以矢故、又以同筵者在、不欲拒之、</verse>
				<verse number="27">乃命侍衛一人、取 約翰 首、遂斬之於獄、</verse>
				<verse number="28">置首於盤、以予女、女以予母、</verse>
				<verse number="29">約翰 之徒聞之、來取其屍、葬於墓、○</verse>
				<verse number="30">使徒集就 耶穌 、悉以所行所教告之、</verse>
				<verse number="31">耶穌 曰、爾曹潛往於野、憩息片時、蓋往來者眾、不遑暇食、</verse>
				<verse number="32">乃乘舟而往、</verse>
				<verse number="33">眾見之、多有識之者、自諸邑徒步、趨而先至、</verse>
				<verse number="34">耶穌 出、見大眾、憫焉、以其猶羊無牧、乃多端以教之、</verse>
				<verse number="35">日旰、門徒就之、曰、地乃野、日已旰、</verse>
				<verse number="36">請散眾、俾往村落市食、</verse>
				<verse number="37">耶穌 曰、爾其食之、對曰、得毋以二十金往而市餅、以食之乎、</verse>
				<verse number="38">曰、爾有餅幾何、且往觀焉、既知、則曰、五餅二魚、</verse>
				<verse number="39">遂命使眾成列、坐於青草、</verse>
				<verse number="40">乃分隊而坐、或百、或五十、</verse>
				<verse number="41">耶穌 取五餅二魚、仰天而祝、擘餅以予門徒、陳於眾前、亦以二魚分給諸人、</verse>
				<verse number="42">皆食而飽、</verse>
				<verse number="43">拾其屑及殘魚、盈筐十二、</verse>
				<verse number="44">食者五千人焉、○</verse>
				<verse number="45">耶穌 促門徒登舟、先濟彼岸、至 伯賽大 、俟己散眾、</verse>
				<verse number="46">別後、登山祈禱、</verse>
				<verse number="47">既暮、舟在海中、 耶穌 獨在岸、</verse>
				<verse number="48">見門徒鼓櫂甚苦、風逆故也、夜約四更、履海就之、若欲經過者然、</verse>
				<verse number="49">門徒見其履海、以為妖幻、則呼、</verse>
				<verse number="50">蓋皆見之而驚、 耶穌 亟謂之曰、安爾心、我也、毋懼、</verse>
				<verse number="51">遂登舟就之、風乃息、眾駭異不勝、</verse>
				<verse number="52">蓋未悟擘餅之事、心頑故也、○</verse>
				<verse number="53">既濟、至 革尼撒勒 地、泊岸、</verse>
				<verse number="54">離舟、眾識之、</verse>
				<verse number="55">周馳四境、聞其所在、以牀舁病者、就之、</verse>
				<verse number="56">凡 耶穌 所入、或村、或邑、或鄉、眾置病者於市、第求捫其衣緣、捫之者悉愈焉、</verse>
			</chapter>
			<chapter number="7">
				<verse number="1">法利賽人及士子數人、自 耶路撒冷 來、集就 耶穌 、</verse>
				<verse number="2">見其徒有以俗手而食者、即未盥手也、</verse>
				<verse number="3">蓋法利賽人、與 猶太 眾、執古人遺傳、不力盥其手、則不食、</verse>
				<verse number="4">自市歸、不浴不食、其受而守之者、更有多端、若杯爵銅器亦洗之、</verse>
				<verse number="5">乃問 耶穌 曰、爾門徒不依古人遺傳、以俗手而食、何也、</verse>
				<verse number="6">耶穌 曰、善夫、 以賽亞 指爾偽善者之預言也、如記云、斯民以口尊我、而心則遠我、</verse>
				<verse number="7">其拜我徒然、以所教者、乃人所命耳、</verse>
				<verse number="8">爾曹舍上帝誡、執人遺傳、</verse>
				<verse number="9">又曰、誠哉、爾廢上帝誡、守爾遺傳也、</verse>
				<verse number="10">蓋 摩西 曰、敬爾父母、又曰、詈父母者必死之、</verse>
				<verse number="11">惟爾則曰、人若謂父母云、爾可由我得益者、乃咯［口板］、即謂已獻於上帝、</verse>
				<verse number="12">則不再許其有所事於父母矣、</verse>
				<verse number="13">是爾以所授遺傳、廢上帝道、爾之所為多類此、</verse>
				<verse number="14">遂復招眾、謂之曰、皆宜聽我而悟焉、</verse>
				<verse number="15">未有自外入者能污人、</verse>
				<verse number="16">惟自內出者、斯污人也、</verse>
				<verse number="17">遂離眾入室、其徒問此喻之說、</verse>
				<verse number="18">耶穌 曰、爾亦如斯不悟乎、豈不知凡自外入者、不能污人、</verse>
				<verse number="19">因非入其心、乃入其腹、而遺於廁、斯言也、謂食物皆潔也、</verse>
				<verse number="20">又曰、出於人者、斯污人、</verse>
				<verse number="21">蓋自內即自人心出諸惡念、</verse>
				<verse number="22">如苟合、盜竊、兇殺、淫亂、貪婪、惡毒、詭騙、邪侈、妒嫉、訕謗、驕傲、狂悖、</verse>
				<verse number="23">凡斯惡行皆自內出而污人也、○</verse>
				<verse number="24">耶穌 去彼、往 推羅 西頓 境內、入一室、不欲人知、而不能隱、</verse>
				<verse number="25">適有一婦、其幼女患邪鬼、聞 耶穌 事則來、伏其足下、</verse>
				<verse number="26">斯婦乃 希利尼 人、 敍利非尼基 族也、求 耶穌 逐鬼出其女、</verse>
				<verse number="27">耶穌 曰、容兒曹先飽、取其餅投狗、非宜也、</verse>
				<verse number="28">對曰、主、然、案下之狗、亦得食兒曹遺屑耳、</verse>
				<verse number="29">耶穌 曰、因此一言、爾其往哉、鬼已出爾女矣、</verse>
				<verse number="30">婦歸、見女臥於牀、而鬼已出、○</verse>
				<verse number="31">耶穌 出 推羅 地、過 西頓 、經 低加波利 境、至 加利利 海、</verse>
				<verse number="32">有攜聾而口吃者、求其手按之、</verse>
				<verse number="33">耶穌 引之離眾、至僻處、以指探其耳、唾而捫其舌、</verse>
				<verse number="34">仰天歎曰、以法大、譯即啟也、</verse>
				<verse number="35">其耳即啟、舌結解、而言明矣、</verse>
				<verse number="36">耶穌 戒眾、毋以告人、然愈戒而愈播揚、</verse>
				<verse number="37">眾不勝奇異曰、其所為皆善、使聾者聞、啞者言矣、</verse>
			</chapter>
			<chapter number="8">
				<verse number="1">維時、大眾復集、無所食、 耶穌 召其徒曰、</verse>
				<verse number="2">我憫眾、今已偕我三日而無食、</verse>
				<verse number="3">若遣之飢而歸、途間必困憊、蓋有遠來者也、</verse>
				<verse number="4">門徒曰、此乃野、何由得餅以飽斯眾乎、</verse>
				<verse number="5">曰、爾有餅幾何、對曰、七、</verse>
				<verse number="6">乃命眾坐於地、取七餅祝而擘之、予門徒、使陳之、遂陳於眾前、</verse>
				<verse number="7">又有小魚數尾、既祝、亦使陳之、</verse>
				<verse number="8">眾食而飽、拾其屑七籃、</verse>
				<verse number="9">食者約四千人、 耶穌 乃遣之、</verse>
				<verse number="10">偕其徒登舟、至 大瑪努他 境、○</verse>
				<verse number="11">法利賽人出而詰之、求自天之兆以試之、</verse>
				<verse number="12">耶穌 中心太息、曰、斯世胡為求兆乎、我誠語汝、必不以兆予之、</verse>
				<verse number="13">於是去之、復登舟往彼岸、○</verse>
				<verse number="14">門徒忘攜餅、舟中僅一餅耳、</verse>
				<verse number="15">耶穌 戒之曰、慎之哉、當防法利賽與 希律 之酵、</verse>
				<verse number="16">眾相議曰、是為我儕無餅也、</verse>
				<verse number="17">耶穌 知之曰、何因無餅相議耶、爾猶未識未悟乎、爾心頑乎、</verse>
				<verse number="18">爾有目不視、有耳不聽、亦不憶乎、</verse>
				<verse number="19">我擘五餅予五千人、爾拾屑盈幾筐乎、對曰、十二、</verse>
				<verse number="20">又七餅予四千人、爾拾屑盈幾籃乎、對曰、七、</verse>
				<verse number="21">曰、爾尚不悟乎、○</verse>
				<verse number="22">至 伯賽大 有攜瞽者就之、求其捫焉、</verse>
				<verse number="23">乃執瞽者手、攜出村外、唾其目、以手按之、曰、有所見否、</verse>
				<verse number="24">瞽者仰視曰、我見人矣、觀其若樹而行也、</verse>
				<verse number="25">復手按其目、其人凝視則愈、明見庶物、</verse>
				<verse number="26">遂遣之歸、曰、勿入村、○</verse>
				<verse number="27">耶穌 與門徒往 該撒利亞腓立比 諸鄉、途間問曰、人謂我為誰、</verse>
				<verse number="28">對曰、施洗之 約翰 、或曰、 以利亞 、或曰、先知之一、</verse>
				<verse number="29">曰、爾曹謂我為誰、 彼得 對曰、爾乃基督、</verse>
				<verse number="30">遂戒之、毋以告人、</verse>
				<verse number="31">乃始誨之曰、人子必受諸苦、為諸長老祭司長士子所棄、且見殺、三日復起、</verse>
				<verse number="32">耶穌 明出此言、 彼得 援而諫之、</verse>
				<verse number="33">耶穌 回顧門徒、責 彼得 曰、 撒但 退、以爾不體上帝之事、乃體人之事耳、</verse>
				<verse number="34">遂召眾與門徒語之曰、欲從我者、當克己、負其十架以從、</verse>
				<verse number="35">蓋欲救其生者將喪之、為我及福音喪其生者、將救之、</verse>
				<verse number="36">利盡天下、而失其生、何益之有、</verse>
				<verse number="37">人將以何者易其生乎、</verse>
				<verse number="38">當此姦惡之世、凡恥我及我之道者、人子 以父榮偕聖使而臨時、亦將恥其人矣、</verse>
			</chapter>
			<chapter number="9">
				<verse number="1">耶穌 曰、我誠語汝、立於此者有人、未死之先、得見上帝國乘權而臨也、○</verse>
				<verse number="2">越六日、 耶穌 攜 彼得 雅各 約翰 潛陟高山、當前變狀、</verse>
				<verse number="3">其衣燦爛皎白、世之漂者、無能白之若此、</verse>
				<verse number="4">有 以利亞 摩西 見、與之語、</verse>
				<verse number="5">彼得 謂 耶穌 曰、夫子、我儕在此善矣、容結三廬、一為爾、一為 摩西 、一為 以利亞 、</verse>
				<verse number="6">蓋不自知所謂、皆懼甚故也、</verse>
				<verse number="7">雲適覆之、自雲有聲云、此我愛子、爾其聽之、</verse>
				<verse number="8">忽爾環視、不復見人、惟 耶穌 而已、○</verse>
				<verse number="9">下山時、 耶穌 戒之曰、人子尚未自死復起、毋以所見告人、</verse>
				<verse number="10">門徒服膺斯言、互議自死復起何意、</verse>
				<verse number="11">乃問之曰、士子言 以利亞 必先至、何歟、</verse>
				<verse number="12">耶穌 曰、 以利亞 果先至、興復諸事、但記云、人子必經諸苦、為人所忽、何耶、</verse>
				<verse number="13">我語汝、 以利亞 已至、而人任意待之、如所記者焉、○</verse>
				<verse number="14">至門徒所、見大眾環之、士子與之辯論、</verse>
				<verse number="15">眾見 耶穌 甚異之、趨前問安、</verse>
				<verse number="16">耶穌 問之曰、爾與之辯論者何、</verse>
				<verse number="17">眾中一人對曰、夫子、我攜我子就爾、彼患啞鬼、</verse>
				<verse number="18">隨在執之、傾跌之、則流涎嚼齒枯槁焉、我請爾徒逐之、而不能也、</verse>
				<verse number="19">耶穌 曰、不信之世歟、我偕爾忍爾將幾何時乎、攜之就我、</verse>
				<verse number="20">遂攜之至、一見 耶穌 、鬼即拘攣之、其人仆地、輾轉流涎、</verse>
				<verse number="21">耶穌 問其父曰、患此自何時乎、對曰、自少時、</verse>
				<verse number="22">鬼屢投之於火於水、欲滅之、儻爾能為、則憫而助我儕、</verse>
				<verse number="23">耶穌 曰、何云、儻爾能為、於信者無不能也、</verse>
				<verse number="24">子之父即呼曰、我信矣、設有未盡、其助余、</verse>
				<verse number="25">耶穌 見眾趨集、則叱邪鬼曰、喑聾之鬼、我命爾出、毋復入之、</verse>
				<verse number="26">鬼號呼、極拘攣之、乃出、其子若死、人多謂其已死矣、</verse>
				<verse number="27">耶穌 執其手扶之、遂起、</verse>
				<verse number="28">既入室、門徒竊問曰、我儕不能逐之、何耶、</verse>
				<verse number="29">耶穌 曰、斯類也、藉非祈禱、無能出之、○</verse>
				<verse number="30">於是去彼、經 加利利 、不欲人知、</verse>
				<verse number="31">誨其徒曰、人子見付於人手、將殺之、三日復起、</verse>
				<verse number="32">門徒未達、而不敢問、○</verse>
				<verse number="33">至 迦百農 、 耶穌 在室、問其徒曰、爾途間所議者何、</verse>
				<verse number="34">門徒默然、因其爭辯孰大也、</verse>
				<verse number="35">耶穌 坐、呼十二徒曰、欲為首者、必為眾末、為眾役也、</verse>
				<verse number="36">遂以孩提置其中、且抱之、</verse>
				<verse number="37">語門徒曰、凡因我名接一若是孩提者即接我、接我者非接我、乃接遣我者也、○</verse>
				<verse number="38">約翰 謂 耶穌 曰、夫子、我儕見一人、以爾名逐鬼、禁之、以其不從我儕也、</verse>
				<verse number="39">耶穌 曰、毋、蓋未有以我名行異能、而遽誹我者也、</verse>
				<verse number="40">不敵我儕者、即向我儕也、</verse>
				<verse number="41">凡因爾屬基督、以一杯水飲爾者、我誠語汝、斷不失其賞也、</verse>
				<verse number="42">陷信我小子之一者、寧以巨磨懸其頸、投於海、</verse>
				<verse number="43">儻爾一手陷爾、則斫之、</verse>
				<verse number="44">寧殘而入於生、勝有二手入地獄不滅之火、</verse>
				<verse number="45">儻爾一足陷爾、則斫之、</verse>
				<verse number="46">寧跛而入於生、勝有二足投於地獄不滅之火、</verse>
				<verse number="47">儻爾一目陷爾、則去之、寧一目而進上帝國、勝有二目投於地獄、</verse>
				<verse number="48">在彼蟲不死、火不滅、</verse>
				<verse number="49">蓋凡人必鹽之以火、</verse>
				<verse number="50">鹽善矣、若失其鹹、何以調之、爾曹宜自有鹽而相和也、</verse>
			</chapter>
			<chapter number="10">
				<verse number="1">耶穌 去彼、至 猶太 境、及 約但 外、眾復集就之、 耶穌 如常訓誨、</verse>
				<verse number="2">有法利賽人就而問曰、人出妻可乎、蓋試之也、</verse>
				<verse number="3">耶穌 曰、 摩西 命爾何耶、</verse>
				<verse number="4">曰 摩西 許書離書出之、</verse>
				<verse number="5">耶穌 曰、以爾心頑、故書斯命予爾、</verse>
				<verse number="6">然自造物之始、即造男女、</verse>
				<verse number="7">緣此、人必離父母、膠漆其妻、</verse>
				<verse number="8">二者成為一體、如是不復為二、乃一體矣、</verse>
				<verse number="9">故上帝所耦者、人不可分之也、</verse>
				<verse number="10">入室、門徒復以此問之、</verse>
				<verse number="11">耶穌 曰、凡棄妻而他娶者、乃負妻行淫也、</verse>
				<verse number="12">妻棄夫而他適者、亦行淫也、○</verse>
				<verse number="13">有攜孩提就 耶穌 、欲其捫之者、門徒斥之、</verse>
				<verse number="14">耶穌 見而不悅曰、容孩提就我、勿禁之、蓋屬上帝國者、乃如是人也、</verse>
				<verse number="15">我誠語汝、凡承上帝國、而不如孩提者斷不得入也、</verse>
				<verse number="16">乃抱之、按手而祝焉、○</verse>
				<verse number="17">耶穌 出於途、有趨就者、跪而問曰、善哉夫子、我當何為、以嗣永生、</verse>
				<verse number="18">耶穌 曰、何善我乎、善者惟一、上帝而已、</verse>
				<verse number="19">夫諸誡爾所識也、毋殺、毋淫、毋竊、毋妄證、毋欺詐、敬爾父母、</verse>
				<verse number="20">對曰、夫子、凡此我自幼悉守之矣、</verse>
				<verse number="21">耶穌 顧而愛之曰、爾猶缺一、往鬻所有以濟貧、則將有財於天、且來從我、</verse>
				<verse number="22">其人聞言色沮、愀然而去、貲厚故也、○</verse>
				<verse number="23">耶穌 環視、謂其徒曰、有財者入上帝國難矣哉、</verse>
				<verse number="24">門徒異其言、 耶穌 又曰、小子、恃財者入上帝國難矣哉、</verse>
				<verse number="25">駝穿針孔、較富者入上帝國猶易也、</verse>
				<verse number="26">門徒訝甚、曰、然則誰能得救乎、</verse>
				<verse number="27">耶穌 目之曰、於人固不能、於上帝則不然、蓋上帝無不能也、</verse>
				<verse number="28">彼得 曰、我儕已舍一切以從爾、</verse>
				<verse number="29">耶穌 曰、我誠語汝、為我及福音舍屋宇、兄弟、姊妹、父母、子女、田疇者、</verse>
				<verse number="30">未有不於今時獲百倍、即屋宇、兄弟、姊妹、母子、田疇、兼之窘逐、而來世獲永生也、</verse>
				<verse number="31">然多有先者將為後、而後者先也、○</verse>
				<verse number="32">上 耶路撒冷 時、途間、 耶穌 行於前、門徒異之、從者懼焉、 耶穌 復攜十二徒、以己將遇之事告之、</verse>
				<verse number="33">曰、我儕上 耶路撒冷 、人子見付於祭司諸長及士子、擬以死、付之異邦人、</verse>
				<verse number="34">戲之、唾之、扑而殺之、三日復起、○</verse>
				<verse number="35">西庇太 之子、 雅各 約翰 進曰、夫子、我求爾者、願為我行之、</verse>
				<verse number="36">耶穌 曰、欲我何為、</verse>
				<verse number="37">對曰、爾榮時、賜我儕一坐爾左、一坐爾右、</verse>
				<verse number="38">耶穌 曰、爾所求者、爾不知也、我飲之杯、爾能飲乎、我受之洗、爾能受乎、</verse>
				<verse number="39">對曰、能、曰、我飲之杯、爾將飲之、我受之洗、爾將受之、</verse>
				<verse number="40">但坐我左右、非我得賜、惟為誰備則誰賜、</verse>
				<verse number="41">十徒聞之、則憾 雅各 約翰 、</verse>
				<verse number="42">耶穌 召之曰、所謂君異邦者、主其治、而大人執其權、爾所知也、</verse>
				<verse number="43">惟爾中不然、凡欲為大者、必為爾役、</verse>
				<verse number="44">欲為首者、必為眾僕、</verse>
				<verse number="45">蓋人子至、非以役人、乃役於人、且舍生為眾贖也、○</verse>
				<verse number="46">至 耶利哥 偕門徒及大眾出邑時、有瞽而乞者、 底買 之子 巴底買 、坐於路旁、</verse>
				<verse number="47">聞為 拿撒勒 人 耶穌 、呼曰、 大衛 之裔 耶穌 、矜恤我、</verse>
				<verse number="48">眾責之、使緘默、彼愈呼曰、 大衛 之裔、矜恤我、</verse>
				<verse number="49">耶穌 止、命召之來、乃召瞽者曰、安爾心、起、 耶穌 召爾矣、</verse>
				<verse number="50">即棄衣亟起、而就 耶穌 、</verse>
				<verse number="51">耶穌 曰、欲我何為、瞽者對曰、夫子、我欲得見、</verse>
				<verse number="52">耶穌 曰、往哉、爾信愈爾矣、遂得見、從 耶穌 於路、</verse>
			</chapter>
			<chapter number="11">
				<verse number="1">近 耶路撒冷 至 橄欖 山之 伯法其 及 伯大尼 、 耶穌 遣其徒二人、</verse>
				<verse number="2">語之曰、爾往前村、至則見小驢縶焉、從無乘之者、解而牽之來、</verse>
				<verse number="3">儻人問爾胡為若是、則曰、主需之、彼必立遣之、</verse>
				<verse number="4">遂往、遇小驢縶於門外衢間、解之、</verse>
				<verse number="5">旁立者曰、解驢何為、</verse>
				<verse number="6">遂以 耶穌 之言對、許之、</verse>
				<verse number="7">乃牽小驢就 耶穌 、置己衣於上、 耶穌 乘之、</verse>
				<verse number="8">多有以己衣布於路者、或伐田間樹枝布之、</verse>
				<verse number="9">前行後從者呼曰、啝［口撒］哪 、奉主名而來者、宜頌也、</verse>
				<verse number="10">臨格之國、即我祖 大衛 之國、宜頌也、高高在上歟、啝［口撒］哪、○</verse>
				<verse number="11">耶穌 進 耶路撒冷 入殿、環視諸物、既暮、偕十二徒出、至 伯大尼 、○</verse>
				<verse number="12">翌日、出 伯大尼 耶穌 飢、</verse>
				<verse number="13">遙見無花果樹有葉、就之、意於其上或有所得、及至、惟葉而已、蓋非果期也、</verse>
				<verse number="14">耶穌 謂樹曰、今而後、永無人由爾食果矣、其徒聞之、○</verse>
				<verse number="15">至 耶路撒冷 耶穌 入殿、逐其中貿易者、傾兌錢者之几、及鬻鴿者之椅、</verse>
				<verse number="16">且不許人攜具過殿、</verse>
				<verse number="17">誨之曰、記不云乎、吾室必稱萬邦祈禱之室、而爾曹以為盜巢也、</verse>
				<verse number="18">祭司諸長及士子聞此、謀何以滅之、蓋懼之、以眾奇其訓也、○</verse>
				<verse number="19">每及暮、 耶穌 出城、○</verse>
				<verse number="20">朝經無花果樹、見自根而槁、</verse>
				<verse number="21">彼得 憶而言曰、夫子、試觀爾所詛之無花果樹已槁矣、</verse>
				<verse number="22">耶穌 曰、宜信上帝、</verse>
				<verse number="23">我誠語汝、凡命此山、移而投海、中心不疑、惟信所言必成者、則將得之也、</verse>
				<verse number="24">故我語爾、凡爾所禱而求者、信其已得、則必得之、</verse>
				<verse number="25">立而禱時、儻有憾於人、則恕之、</verse>
				<verse number="26">致爾天父亦恕爾過焉、○</verse>
				<verse number="27">復至 耶路撒冷 、 耶穌 行於殿、祭司諸長士子長老、就之、</verse>
				<verse number="28">曰、爾以何權行是、賜爾行此權者誰耶、</verse>
				<verse number="29">耶穌 曰、我試問爾一言、爾答之、我則以何權行此告爾、</verse>
				<verse number="30">約翰 之洗、自天乎、自人乎、爾其答之、</verse>
				<verse number="31">其人竊議曰、若云自天、彼必曰、曷不信之、</verse>
				<verse number="32">若云自人、則又畏民、蓋皆以 約翰 為先知也、</verse>
				<verse number="33">遂對曰、不知也、 耶穌 曰、我亦不告爾以何權行是矣、</verse>
			</chapter>
			<chapter number="12">
				<verse number="1">耶穌 以喻語眾曰、有樹葡萄園者、環之以籬、掘酒醡、建望樓、租與農夫、遂往異地、</verse>
				<verse number="2">屆期、遣一僕就農夫、取葡萄園之果、</verse>
				<verse number="3">農夫執而扑之、使之徒返、</verse>
				<verse number="4">復遣他僕、農夫傷其首、且辱之、</verse>
				<verse number="5">又遣一僕、農夫殺之、復遣多僕、或扑或殺、</verse>
				<verse number="6">尚有愛子、卒遣之、曰、彼必敬我子矣、</verse>
				<verse number="7">農夫相語曰、此其嗣子、且來殺之、業歸我矣、</verse>
				<verse number="8">遂執而殺之、棄諸園外、</verse>
				<verse number="9">園主將何為、必至滅此農夫、以園付他人焉、</verse>
				<verse number="10">經云、工師所棄之石、成為屋隅首石、</verse>
				<verse number="11">此主所為者、我目而奇之、爾未讀乎、</verse>
				<verse number="12">其人知斯喻指己而言、欲執之、而畏眾、遂去之、○</verse>
				<verse number="13">後遣法利賽與 希律 黨數人、欲即其言以陷之、</verse>
				<verse number="14">既至、謂之曰、夫子、我知爾乃誠者、不徇乎人、蓋不以貌取人、而誠以上帝道訓人者也、納稅於 該撒 宜否、我儕納乎否乎、</verse>
				<verse number="15">耶穌 知其詐、曰、何試我耶、取一錢予我觀之、</verse>
				<verse number="16">遂取之、 耶穌 曰、是像與號為誰、對曰、 該撒 、</verse>
				<verse number="17">曰、以 該撒 之物納 該撒 、以上帝之物納上帝、眾甚奇之、○</verse>
				<verse number="18">有撒都該人、即言無復起者、就而問曰、</verse>
				<verse number="19">夫子、 摩西 書於我云、若人兄死、遺妻而無子、其弟當納其妻、生子以嗣之、</verse>
				<verse number="20">有兄弟七人、長者娶妻、無子而死、</verse>
				<verse number="21">其二納之、亦無子而死、其三亦然、</verse>
				<verse number="22">七人皆取之而無子、厥後婦亦死、</verse>
				<verse number="23">復起時、將為誰之妻乎、蓋七人皆納之矣、</verse>
				<verse number="24">耶穌 曰、爾之誤、非因不識經與上帝之能乎、</verse>
				<verse number="25">蓋自死復起時、不娶不嫁、如天使然、</verse>
				<verse number="26">論死者復起、爾未讀 摩西 書棘叢篇乎、上帝諭之曰、吾乃 亞伯拉罕 之上帝、 以撒 之上帝、 雅各 之上帝、</verse>
				<verse number="27">是上帝非死者之上帝、乃生者之上帝也、爾曹誤甚矣、○</verse>
				<verse number="28">有士子一人來、聞其辯論、見 耶穌 應對者善、問之曰、諸誡中何者為首、</verse>
				<verse number="29">耶穌 曰、其首云、 以色列 其聽之、主、我儕之上帝、惟一耳、</verse>
				<verse number="30">宜盡心、盡性、盡意、盡力、愛主、爾之上帝、</verse>
				<verse number="31">次則愛鄰如己、誡未有大於斯二者、</verse>
				<verse number="32">士子曰、夫子所言、上帝惟一、誠善矣、其外無他也、</verse>
				<verse number="33">且盡心、盡意、盡力、愛主、又愛鄰如己、則愈於諸燔 犧祭祀矣、</verse>
				<verse number="34">耶穌 見其應對明敏、乃曰、爾去上帝國不遠矣、自是無敢問之者、○</verse>
				<verse number="35">耶穌 於殿訓誨、曰、士子何言基督為 大衛 裔乎、</verse>
				<verse number="36">大衛 感於聖神、自言曰、主謂我主云、坐我右、俟我使爾敵為爾足几、</verse>
				<verse number="37">夫 大衛 自稱基督為主、則何為其裔乎、眾皆樂聞之、○</verse>
				<verse number="38">耶穌 訓誨時、曰、謹防士子、好衣長服而遊、受祝於市、</verse>
				<verse number="39">會堂高座、筵間首位、</verse>
				<verse number="40">乃吞嫠婦家資、佯為長祈、其受刑必尤重也、○</verse>
				<verse number="41">耶穌 對庫而坐、見眾以錢輸庫、諸富者多輸之、</verse>
				<verse number="42">有貧嫠至、輸錢二、即一釐也、</verse>
				<verse number="43">遂召其徒、謂之曰、我誠語汝、此貧嫠所輸者、較眾尤多、</verse>
				<verse number="44">蓋眾由其羨餘、彼則由其不足而盡輸所有、即其所藉以生者也、</verse>
			</chapter>
			<chapter number="13">
				<verse number="1">耶穌 出殿、其徒之一曰、夫子、試觀斯石若何、殿宇若何、</verse>
				<verse number="2">耶穌 曰、爾見斯大宇耶、將無石遺於石上、而弗圮也、○</verse>
				<verse number="3">耶穌 於 橄欖 山對殿而坐、 彼得 、 雅各 、 約翰 、 安得烈 、竊問曰、</verse>
				<verse number="4">請告我、何時有是、此諸事將成、有何兆乎、</verse>
				<verse number="5">耶穌 曰、爾慎勿為人所惑、</verse>
				<verse number="6">將多有冒我名而來者、曰、我基督也、致惑多人、</verse>
				<verse number="7">且爾聞戰及戰之風聲、毋懼、此事必有、惟末期未至耳、</verse>
				<verse number="8">民將攻民、國將攻國、隨在地震、饑饉、斯乃劬勞之始也、○</verse>
				<verse number="9">爾宜自慎、人將付爾於公會、撻爾於會堂、且為我故、將立於侯王前而為之證、</verse>
				<verse number="10">福音必先傳於萬國、</verse>
				<verse number="11">曳爾付爾時、毋先慮何以言、當時賜爾何言、則言之、蓋非爾言、乃聖神也、</verse>
				<verse number="12">兄將致弟於死、父之於子亦然、子將攻其父母而死之、</verse>
				<verse number="13">爾因我名為眾所憾、惟終忍者得救也、○</verse>
				<verse number="14">讀經者宜悟哉、爾見穢惡摧殘者、立於不當立之地、斯時也、居 猶太 者、宜遁於山、</verse>
				<verse number="15">乘屋者勿下、勿入室取物、</verse>
				<verse number="16">在田者勿歸取衣、</verse>
				<verse number="17">妊婦乳婦禍矣、</verse>
				<verse number="18">宜祈禱、免冬時值此也、</verse>
				<verse number="19">蓋是時將有災難、自上帝造物之始、以迄於今、未嘗如此、後亦無之、</verse>
				<verse number="20">若主未減其日、則無得救者、但為選民故、乃減其日也、</verse>
				<verse number="21">時若有告爾、基督在此、或在彼、勿信之、</verse>
				<verse number="22">蓋將有偽基督、偽先知起、施異蹟奇事、設能惑選民、則亦惑之矣、</verse>
				<verse number="23">慎之哉、我悉預告爾矣、○</verse>
				<verse number="24">當是時也、災難之後、日將冥、月無光、</verse>
				<verse number="25">星隕自天、天象震動、</verse>
				<verse number="26">且見人子以大權大榮、乘雲而來、</verse>
				<verse number="27">必遣諸使、集厥選民於四方、自地之極、至天之涯、○</verse>
				<verse number="28">可由無花果樹取譬、其枝柔葉萌、則知夏近矣、</verse>
				<verse number="29">如是、爾見此事將成、則知人子近已及門矣、</verse>
				<verse number="30">我誠語汝、此代未逝、斯事皆成、</verse>
				<verse number="31">天地必廢、我言不廢、</verse>
				<verse number="32">然其日其時、人不知、天使與子亦不知、惟父知之、</verse>
				<verse number="33">慎之哉、儆醒祈禱、以爾不知其期也、</verse>
				<verse number="34">譬人去家遠遊、委權於僕、各有所司、命閽者儆醒、</verse>
				<verse number="35">是以爾宜儆醒、因不知家主何時而至、或昏暮、或夜半、或鷄鳴、或平旦、恐突如其來、遇爾寢焉、</verse>
				<verse number="36">我所語爾者、亦以語眾、宜儆醒也、</verse>
			</chapter>
			<chapter number="14">
				<verse number="1">越二日、乃逾越節、即除酵節也、祭司諸長、士子、謀以詭計執 耶穌 而殺之、</verse>
				<verse number="2">曰、勿於節期、恐民生亂、○</verse>
				<verse number="3">耶穌 在 伯大尼 癩者 西門 家席坐、一婦以玉瓶盛至純至貴哪噠膏來、破玉瓶、傾其首、</verse>
				<verse number="4">有憾之者曰、靡費此膏何為耶、</verse>
				<verse number="5">此膏可鬻金三十有奇、以濟貧也、遂尤之、</verse>
				<verse number="6">耶穌 曰、姑聽之、何難之耶、其行於我者善也、</verse>
				<verse number="7">蓋爾恆有貧者偕、欲善視之、隨時皆能、惟不恆有我也、</verse>
				<verse number="8">婦乃以其所能者為之、預膏我躬、以備葬耳、</verse>
				<verse number="9">我誠語汝、普天之下、凡宣福音之地、必述此婦所行以誌之、○</verse>
				<verse number="10">十二徒之一、 加畧 人 猶大 、詣祭司諸長、欲以 耶穌 付之、</verse>
				<verse number="11">彼聞之喜、許予之金、遂尋機付之、○</verse>
				<verse number="12">除酵節首日、即宰逾越節羔之期也、其徒曰、欲我何處備爾食逾越節筵乎、</verse>
				<verse number="13">耶穌 遣其徒二人語之曰、爾往入城、將遇攜水瓶者、爾從之、</verse>
				<verse number="14">入何所、即謂其家主曰、師云、客舍安在、將偕我徒於彼食逾越節筵也、</verse>
				<verse number="15">彼將以大樓示爾、陳設具備、可為我儕備焉、</verse>
				<verse number="16">門徒出、入城、果如所言、遂備節筵、○</verse>
				<verse number="17">既暮、 耶穌 偕十二徒至、</verse>
				<verse number="18">席間曰、我誠語汝、爾中一人與我共食、將賣我矣、</verse>
				<verse number="19">門徒憂之、遞相問曰、我乎、</verse>
				<verse number="20">耶穌 曰、十二中之一、與我濡手於盂者是也、</verse>
				<verse number="21">人子將逝、如經所載、惟賣人子者禍矣、其人不生為幸、○</verse>
				<verse number="22">食時、 耶穌 取餅祝而擘之、予門徒曰、取之、斯乃我身、</verse>
				<verse number="23">又取杯、謝而予之、眾皆飲焉、</verse>
				<verse number="24">耶穌 曰、斯乃我血、即盟約之血、為眾而流者、</verse>
				<verse number="25">我誠語汝、我不復飲葡萄之汁、迨他日我飲新者於上帝國矣、○</verse>
				<verse number="26">既詠詩、遂出、往 橄欖 山、○</verse>
				<verse number="27">耶穌 謂其徒曰、爾皆將棄我、記有之、我擊牧者而羊散矣、</verse>
				<verse number="28">但我復起後、將先爾往 加利利 、</verse>
				<verse number="29">彼得 曰、眾雖棄爾、惟我不然、</verse>
				<verse number="30">耶穌 曰、我誠語汝、今夜鷄二鳴之先、爾將三言不識我矣、</verse>
				<verse number="31">彼得 力言曰、我即與爾偕亡、必不言不識爾、眾言亦如之、○</verse>
				<verse number="32">至一處、名 客西馬尼 、 耶穌 謂門徒曰、坐此、俟我祈禱、</verse>
				<verse number="33">遂攜 彼得 雅各 約翰 偕往、驚駭慘怛、</verse>
				<verse number="34">曰、我心憂甚、瀕死矣、爾曹留此儆醒、</verse>
				<verse number="35">少進、伏地祈曰、若或能之、俾免此時、</verse>
				<verse number="36">又曰、阿爸、父乎、爾諸事能之、使此杯去我、然非從我所欲、乃從爾所欲也、</verse>
				<verse number="37">既返、見門徒寢、語 彼得 曰、 西門 爾寢乎、不能儆醒片時乎、</verse>
				<verse number="38">儆醒、祈禱、免入誘惑、心固願之、而身弱耳、</verse>
				<verse number="39">又往祈禱、言亦如之、</verse>
				<verse number="40">復返、見門徒仍寢、因目倦甚、不知所對、</verse>
				<verse number="41">三返、謂之曰、今寢且安、已矣、時至矣、人子見賣於惡人手矣、</verse>
				<verse number="42">起而偕行、賣我者近矣、○</verse>
				<verse number="43">言時、十二徒之一 猶大 、偕眾以刃與梃、自祭司諸長、士子、長老、而來、</verse>
				<verse number="44">賣之者曾予以號曰、我接吻者是也、執而固曳之、</verse>
				<verse number="45">至、則就 耶穌 曰、夫子、遂吻接之、</verse>
				<verse number="46">眾乃著手執之、</verse>
				<verse number="47">旁立者一人、抽刃擊大祭司僕、削其一耳、</verse>
				<verse number="48">耶穌 語眾曰、爾以刃與梃來執我、若捕盜乎、</verse>
				<verse number="49">我日偕爾於殿訓誨、爾不我執、然經所載必應矣、</verse>
				<verse number="50">門徒皆棄之而奔、○</verse>
				<verse number="51">有少者裸而披以枲布從 耶穌 、眾執之、</verse>
				<verse number="52">遂棄枲布裸而奔、○</verse>
				<verse number="53">眾曳 耶穌 至大祭司前、祭司諸長、長老、士子、偕集、</verse>
				<verse number="54">彼得 遠從 耶穌 、入大祭司院、偕諸隸坐而向火、</verse>
				<verse number="55">祭司諸長及全公會、求證攻 耶穌 而死之、弗得、</verse>
				<verse number="56">蓋以妄證攻之者多、而所證不符、</verse>
				<verse number="57">有起而妄證者數人、</verse>
				<verse number="58">曰、我儕嘗聞其言云、此殿乃手所作、我將毀之、三日別建一殿、非手所作者、</verse>
				<verse number="59">但其所證亦不符、</verse>
				<verse number="60">大祭司立於中、問 耶穌 曰、爾無所答乎、斯人所證者何耶、</verse>
				<verse number="61">耶穌 不答、大祭司復問曰、爾乃宜頌者之子基督乎、</verse>
				<verse number="62">耶穌 曰、是也、爾曹將見人子坐有權者之右、乘雲而來也、</verse>
				<verse number="63">大祭司自裂其衣、曰、安用他證乎、</verse>
				<verse number="64">爾已聞其僭妄矣、爾意若何、眾擬其宜死、</verse>
				<verse number="65">或唾之、且掩其面、以拳擊之、曰、爾試預言焉、諸隸執而批之、○</verse>
				<verse number="66">彼得 在院內、大祭司之婢至、</verse>
				<verse number="67">見 彼得 向火、目之曰、爾亦偕 拿撒勒 人 耶穌 者、</verse>
				<verse number="68">彼得 弗承、曰、我不知、亦不識爾云何也、遂出、至前院、鷄即鳴、</verse>
				<verse number="69">婢見之、復語旁立者曰、彼亦其黨、</verse>
				<verse number="70">彼得 復不承、頃之、旁立者謂之曰、爾誠其黨、以爾乃 加利利 人也、</verse>
				<verse number="71">彼得 詛且誓曰、爾所言若人、我不識也、</verse>
				<verse number="72">鷄再鳴矣、 彼得 憶 耶穌 所言、鷄二鳴之先、爾將三言不識我、思之則哭矣、</verse>
			</chapter>
			<chapter number="15">
				<verse number="1">及晨、祭司諸長、長老、士子、全會、共議、遂繫 耶穌 、曳而付於 彼拉多 、</verse>
				<verse number="2">彼拉多 問曰、爾為 猶太 人王乎、答曰、爾言之矣、</verse>
				<verse number="3">祭司諸長多端訟之、</verse>
				<verse number="4">彼拉多 復問曰、爾無所答乎、眾何多端訟爾也、</verse>
				<verse number="5">耶穌 終不答、 彼拉多 奇之、</verse>
				<verse number="6">屆節期、方伯例釋一囚、任眾所求、</verse>
				<verse number="7">有 巴拉巴 者、與叛者同繫、若等叛時、曾殺人焉、</verse>
				<verse number="8">眾進、求其依例而行、</verse>
				<verse number="9">彼拉多 曰、爾欲我釋 猶太 人王乎、</verse>
				<verse number="10">蓋知祭司諸長、因媢嫉而付之也、</verse>
				<verse number="11">祭司諸長唆眾、寧釋 巴拉巴 、</verse>
				<verse number="12">彼拉多 復語之曰、然則爾所謂 猶太 人王者、我何以處之、</verse>
				<verse number="13">眾又呼曰、釘之十架、</verse>
				<verse number="14">彼拉多 曰、彼行何惡耶、眾愈呼曰、釘之十架、</verse>
				<verse number="15">彼拉多 欲愜眾意、乃釋 巴拉巴 、鞭 耶穌 、付之釘十架、○</verse>
				<verse number="16">士卒曳之入院、即公廨也、召集全營、</verse>
				<verse number="17">衣以紫袍、編棘冕冠之、</verse>
				<verse number="18">致敬曰、安哉、 猶太 人之王歟、</verse>
				<verse number="19">又以葦擊其首、唾之、屈膝拜之、</verse>
				<verse number="20">戲畢、褫紫袍、衣以故衣、曳出、以釘十架、○</verse>
				<verse number="21">有 古利奈 人 西門 、即 亞力山大 與 魯孚 之父、來自田間、經此、眾強之偕往、負 耶穌 之十架、</verse>
				<verse number="22">眾攜 耶穌 至 各各他 、譯即髑髏處、</verse>
				<verse number="23">以酒和沒藥飲之、弗受、</verse>
				<verse number="24">遂釘之十架、鬮分其衣、以觀孰得、</verse>
				<verse number="25">釘時、乃在巳初、</verse>
				<verse number="26">標書其罪曰、 猶太 人王、</verse>
				<verse number="27">有二盜同釘、一左一右、</verse>
				<verse number="28">過者誚之、搖首曰、噫、爾毀殿三日復建之、</verse>
				<verse number="29"></verse>
				<verse number="30">可自救由十架而下也、</verse>
				<verse number="31">祭司諸長、與士子、亦如是戲之、相語曰、彼救他人、不能自救耶、</verse>
				<verse number="32">以色列 王基督、今可由十架而下、俾我見而信也、同釘者亦詬之、○</verse>
				<verse number="33">自午正至申初、徧地晦冥、</verse>
				<verse number="34">申初、 耶穌 大聲呼曰、㕽唎、㕽唎、啦嗎［口撒］［口駁］𠯈呢、譯即我上帝、我上帝、何遺我耶、</verse>
				<verse number="35">旁立者有人聞之曰、彼呼 以利亞 也、</verse>
				<verse number="36">一人趨前、以醯漬海絨、束於葦、以飲之曰、姑聽之、試觀 以利亞 來取之下否、</verse>
				<verse number="37">耶穌 大聲而呼、氣遂絕、</verse>
				<verse number="38">殿幔自上至下裂為二、</verse>
				<verse number="39">百夫長立於前、見其如是氣絕、則曰、斯人誠上帝子也、</verse>
				<verse number="40">有數婦遠觀、中有 抹大拉 之 馬利亞 、少 雅各 與 約西 之母 馬利亞 、並 撒羅米 、</verse>
				<verse number="41">即 耶穌 在 加利利 時、從而供事之者、又有多婦、即與之同上 耶路撒冷 者、○</verse>
				<verse number="42">是日乃備節之日、即安息之前一日、</verse>
				<verse number="43">既暮、有 亞利馬太 之 約瑟 來、彼乃尊貴議士、仰慕上帝國者、毅然入見 彼拉多 求 耶穌 屍、</verse>
				<verse number="44">彼拉多 奇 耶穌 已死、召百夫長問其死久否、</verse>
				<verse number="45">既知之、則以屍予 約瑟 、</verse>
				<verse number="46">約瑟 市枲布、取屍下、裹之、葬於磐鑿之墓、轉石於墓門、</verse>
				<verse number="47">抹大拉 之 馬利亞 及 約西 之母 馬利亞 、見其葬處、</verse>
			</chapter>
			<chapter number="16">
				<verse number="1">安息日既過、 抹大拉 之 馬利亞 與 雅各 之母 馬利亞 及 撒羅米 、市香品、欲往傅 耶穌 、</verse>
				<verse number="2">七日之首日、日甫出、適墓、</verse>
				<verse number="3">相語曰、誰為我轉墓門石乎、</verse>
				<verse number="4">蓋石甚巨、望之見其已轉矣、</verse>
				<verse number="5">入墓、見一少者坐於右、衣白衣、則駭、</verse>
				<verse number="6">少者語之曰、毋駭、爾尋釘十架之 拿撒勒 人 耶穌 、彼已起、不在此矣、可觀其葬處、</verse>
				<verse number="7">往告其徒及 彼得 、言彼先爾往 加利利 、在彼將見之、如其所語爾者、</verse>
				<verse number="8">婦出、自墓而奔、戰慄驚駭、亦不告人、懼故也、○</verse>
				<verse number="9">七日之首日、平旦、 耶穌 復起、先見於 抹大拉 之 馬利亞 、即曾由之逐七鬼者、</verse>
				<verse number="10">其素偕 耶穌 者、方哀哭時、 馬利亞 往告之、</verse>
				<verse number="11">眾聞其生、為 馬利亞 所見、而不之信、○</verse>
				<verse number="12">厥後、二徒適鄉、行時、 耶穌 易容而見、</verse>
				<verse number="13">二徒往告其餘、亦不之信、○</verse>
				<verse number="14">後、十一徒席坐間、 耶穌 顯見、責其不信與心之頑、以其復起後曾有見者、而彼不信也、</verse>
				<verse number="15">耶穌 曰、爾曹往普天之下、宣福音於萬民、</verse>
				<verse number="16">信而受洗者得救、不信者擬罪、</verse>
				<verse number="17">信者將有異蹟偕之、即奉我名逐鬼、言諸方言、</verse>
				<verse number="18">操蛇、飲毒、決無所傷、按手病者則愈、○</verse>
				<verse number="19">主 耶穌 言竟、見接升天、坐上帝右、</verse>
				<verse number="20">門徒出、隨在宣教、主與之偕行、以所偕之異蹟徵其道焉、阿們、</verse>
			</chapter>
		</book>
		<book number="42">
			<chapter number="1">
				<verse number="1">蓋多有舉筆作傳、陳述我中已成之事、</verse>
				<verse number="2">乃依自始親見而為道役者、授於我儕、</verse>
				<verse number="3">我既於諸事推原詳考、以為亦當循序書之、達 提阿非羅 仁臺、</verse>
				<verse number="4">俾爾知素所習者之確然也、○</verse>
				<verse number="5">當 猶太 王 希律 時、 亞比亞 班中、有祭司 撒迦利亞 者、其妻 以利沙伯 亞倫 之裔也、</verse>
				<verse number="6">二人在上帝前、義者也、於主之誡命禮儀、悉遵行之、無間然也、</verse>
				<verse number="7">但無子、蓋 以利沙伯 弗妊、而二人年又邁、○</verse>
				<verse number="8">撒迦利亞 依其班次、供祭司職於上帝前、</verse>
				<verse number="9">循祭司例掣籤、入主殿焚香、</verse>
				<verse number="10">焚香時、眾民在外祈禱、</verse>
				<verse number="11">主之使顯見、立香壇右、</verse>
				<verse number="12">撒迦利亞 見之、愕然而懼、</verse>
				<verse number="13">天使謂之曰、 撒迦利亞 勿懼、爾祈禱上聞矣、爾妻 以利沙伯 將生子、可名之曰 約翰 、</verse>
				<verse number="14">爾必歡樂、眾悅其生、</verse>
				<verse number="15">蓋彼將於主前為大、清酒醇醪皆不飲、自母胎而聖神充之、</verse>
				<verse number="16">將使 以色列 多人、轉而歸主、即其上帝也、</verse>
				<verse number="17">彼將以 以利亞 之性與能、行於主前、使為父者之心、轉向其子、逆者從義者之智、為主備適宜之民、</verse>
				<verse number="18">撒迦利亞 謂天使曰、我何以知此、蓋我已老、妻亦年邁矣、</verse>
				<verse number="19">天使曰、我乃 加百列 立於上帝前者、奉使語爾、報此嘉音、</verse>
				<verse number="20">爾必默不能言、以至事成之日、因爾不信我言、而屆時必應也、</verse>
				<verse number="21">民俟 撒迦利亞 、奇其久於殿內、</verse>
				<verse number="22">及出、不能言、則知其於殿已見異象、彼乃頷以示意、而竟瘖矣、</verse>
				<verse number="23">職事日滿則歸、○</verse>
				<verse number="24">此後其妻 以利沙伯 妊、匿居五月、</verse>
				<verse number="25">曰主於顧我之日待我若此、以滌我恥於人間、○</verse>
				<verse number="26">至六月、天使 加百列 奉上帝遣、往 加利利 之一邑、曰 拿撒勒 、</verse>
				<verse number="27">臨一處女 馬利亞 、 大衛 室 約瑟 所聘者、</verse>
				<verse number="28">天使入曰、沐恩者安、主偕爾矣、</verse>
				<verse number="29">女深訝其言、思此問安何也、</verse>
				<verse number="30">天使曰、 馬利亞 勿懼、爾獲恩於上帝矣、</verse>
				<verse number="31">爾將妊而生子、名之曰 耶穌 、</verse>
				<verse number="32">彼將為大、稱為至上者之子、主上帝以其祖 大衛 之位予之、</verse>
				<verse number="33">永王於 雅各 家、其國靡暨、</verse>
				<verse number="34">馬利亞 謂天使曰、我未適人、何以得此、</verse>
				<verse number="35">天使曰、聖神將臨爾、至上者之能將庇爾、是以所生者稱聖、為上帝子、</verse>
				<verse number="36">且爾戚 以利沙伯 素稱弗妊者、今老而妊、已六月矣、</verse>
				<verse number="37">蓋言出於上帝、未有無能者也、</verse>
				<verse number="38">馬利亞 曰、我乃主婢、願如爾言而成於我、天使遂去之、○</verse>
				<verse number="39">斯時也、 馬利亞 起、亟往山地、至 猶太 一邑、</verse>
				<verse number="40">入 撒迦利亞 室、問安於 以利沙伯 、</verse>
				<verse number="41">以利沙伯 聞 馬利亞 問安、胎孕內躍、 以利沙伯 充於聖神、</verse>
				<verse number="42">大聲呼曰、諸女中爾福矣、爾所妊者亦福矣、</verse>
				<verse number="43">我主之母臨我、何由得此、</verse>
				<verse number="44">蓋爾問安之聲、一入我耳、而胎孕於內、遂喜而躍、</verse>
				<verse number="45">信女其福矣、蓋主所語者必應也、○</verse>
				<verse number="46">馬利亞 曰、我心以主為大、</verse>
				<verse number="47">我神悅乎上帝、即救我者也、</verse>
				<verse number="48">以其顧婢之卑微、今而後、萬世將謂余有福矣、</verse>
				<verse number="49">蓋彼能者、為我已成大事、厥名惟聖、</verse>
				<verse number="50">畏之者、則矜恤之、至於世世、</verse>
				<verse number="51">彼以其臂施厥能力、心志驕者散之、</verse>
				<verse number="52">有權者黜其位、卑下者舉而上之、</verse>
				<verse number="53">飢者飽以珍饈、富者使之徒返、</verse>
				<verse number="54">扶持其僕 以色列 、</verse>
				<verse number="55">如昔諭我祖、垂念矜恤 亞伯拉罕 及其裔、至於世世、○</verse>
				<verse number="56">馬利亞 與之同居約三月而歸、○</verse>
				<verse number="57">以利沙伯 產期已屆、乃生子、</verse>
				<verse number="58">鄰里親族、聞主大矜恤之、遂與之同樂、</verse>
				<verse number="59">至八日、眾來為子行割、欲以其父之名 撒迦利亞 名之、</verse>
				<verse number="60">其母曰、否、必名之曰 約翰 、</verse>
				<verse number="61">眾曰、爾親族中無名此名者、</verse>
				<verse number="62">乃頷以示意、問其父欲何名、</verse>
				<verse number="63">父索簡、書曰、其名 約翰 、眾奇之、</verse>
				<verse number="64">其口即啟、舌亦解、出言頌讚上帝、</verse>
				<verse number="65">鄰里皆驚、此言徧揚於 猶太 山地、</verse>
				<verse number="66">聞者心藏之、云此子將若何、蓋主手偕之矣、○</verse>
				<verse number="67">其父 撒迦利亞 充於聖神預言曰、</verse>
				<verse number="68">可頌哉、主 以色列 之上帝、垂顧其民而贖之也、</verse>
				<verse number="69">為我儕挺生拯救之角、於其僕 大衛 室、</verse>
				<verse number="70">如自世之始、藉聖先知之口所言、</verse>
				<verse number="71">救我脫於諸敵、及凡惡我者之手、</verse>
				<verse number="72">施矜恤於我列祖、念其聖約、</verse>
				<verse number="73">即與我祖 亞伯拉罕 所矢之誓、</verse>
				<verse number="74">使我拯於敵手、</verse>
				<verse number="75">畢生以聖以義於其前、無所懼而事之、</verse>
				<verse number="76">惟汝小子、將稱為至上者之先知、因爾行於主前、以備其路、</verse>
				<verse number="77">使民知拯救、在罪之赦也、</verse>
				<verse number="78">即因我上帝矜恤之心、使旭日自上臨我、</verse>
				<verse number="79">照夫居於幽暗及死蔭者、導我履平康之路、○</verse>
				<verse number="80">嬰兒漸長、心靈日健、居於野、至顯於 以色列 之日、</verse>
			</chapter>
			<chapter number="2">
				<verse number="1">維時、 該撒亞古士督 下詔、令天下人咸登籍、</verse>
				<verse number="2">此乃 居里扭 為 敍利亞 方伯時、首次登籍也、</verse>
				<verse number="3">眾往登籍、各歸其邑、</verse>
				<verse number="4">約瑟 係 大衛 族系、故自 加利利 之 拿撒勒 邑詣 猶太 、至 大衛 之邑、曰 伯利恆 、</verse>
				<verse number="5">偕所聘之 馬利亞 登籍時 馬利亞 已妊、</verse>
				<verse number="6">寓彼時、產期適屆、</verse>
				<verse number="7">乃生冢子、裹以布、置於槽、客舍無隙地故也、○</verse>
				<verse number="8">其地有牧者、居於原野、夜守羣羊、</verse>
				<verse number="9">主之使立其旁、主之榮光環照之、牧者大懼、</verse>
				<verse number="10">天使謂之曰、勿懼、我報爾大喜之嘉音、將及眾民者、</verse>
				<verse number="11">蓋今日於 大衛 之邑、為爾生救者、即主基督也、</verse>
				<verse number="12">爾將見一嬰、裹以布、臥於槽、是其號矣、</verse>
				<verse number="13">忽有眾天軍偕天使讚上帝曰、</verse>
				<verse number="14">在至上則榮歸上帝、在地則和平歸其所悅之人、○</verse>
				<verse number="15">諸天使離之升天、牧人相語曰、我儕且往 伯利恆 、觀主示我所成之事、</verse>
				<verse number="16">遂亟往、見 馬利亞 約瑟 、且見嬰臥於槽、</verse>
				<verse number="17">既見之、則以指斯嬰而報之之言、播揚之、</verse>
				<verse number="18">聞者咸奇牧人所語之之事、</verse>
				<verse number="19">惟 馬利亞 悉存斯言、而自度之、</verse>
				<verse number="20">牧者返、以所見所聞、盡如所報、而歸榮頌讚上帝、○</verse>
				<verse number="21">八日既屆、為嬰行割、命名 耶穌 、即未妊時、天使所稱者、○</verse>
				<verse number="22">潔日既滿、依 摩西 律、攜嬰上 耶路撒冷 獻之於主、</verse>
				<verse number="23">如主律所載、凡初胎之男、必稱聖歸主也、</verse>
				<verse number="24">且獻祭、如主律所言、以雙鳩、或二雛鴿焉、</verse>
				<verse number="25">耶路撒冷 有 西面 者、其人義且虔、素望 以色列 之慰者、而聖神偕之、</verse>
				<verse number="26">曾得聖神之示、言其未死之先、必見主之基督、</verse>
				<verse number="27">彼感於聖神進殿、適父母抱嬰孩 耶穌 入、欲為之循律而行、</verse>
				<verse number="28">則接抱之、頌上帝曰、</verse>
				<verse number="29">主乎、今乃如爾言、釋爾僕安然而逝、</verse>
				<verse number="30">因我目已見爾之拯救、</verse>
				<verse number="31">即爾所備於萬民前者、</verse>
				<verse number="32">為光以照異邦、亦為爾 以色列 民之榮、</verse>
				<verse number="33">父母奇其指嬰孩之言、</verse>
				<verse number="34">西面 祝之、謂其母 馬利亞 曰、此子之立、致 以色列 多人興衰、亦為受誹之兆、</verse>
				<verse number="35">且劍將刺爾心、俾多人之意念顯著、○</verse>
				<verse number="36">有女先知 亞拿 者、 亞設 支、 法內力 之女也、其年已邁、自于歸、偕夫七載、</verse>
				<verse number="37">為嫠八十有四年、身不離殿、禁食祈禱、日夜事主、</verse>
				<verse number="38">適進前稱謝上帝、與望 耶路撒冷 得贖者、論說此嬰、</verse>
				<verse number="39">其父母既遵主律、已畢諸事、乃歸 加利利 、至己邑 拿撒勒 、○</verse>
				<verse number="40">嬰孩漸長日健、智慧充實、上帝之恩寵偕之、○</verse>
				<verse number="41">每歲逾越節、其父母詣 耶路撒冷 、</verse>
				<verse number="42">耶穌 年十有二、遵節例偕往、</verse>
				<verse number="43">卒期而返、童子 耶穌 猶留 耶路撒冷 、其父母不知也、</verse>
				<verse number="44">意其在同行者中、行一日程、乃於親知間訪焉、</verse>
				<verse number="45">未遇、則返 耶路撒冷 覓之、</verse>
				<verse number="46">三日後遇之於殿、坐諸師中、且聽且問、</verse>
				<verse number="47">聞之者皆奇其穎悟應對、</verse>
				<verse number="48">父母見而異之、其母謂之曰、兒、何待我若此乎、爾父與我憂苦覓爾、</verse>
				<verse number="49">耶穌 曰、奚覓我哉、豈不知我必在我父所乎、</verse>
				<verse number="50">父母未達、</verse>
				<verse number="51">耶穌 與歸 拿撒勒 而承順之、其母以諸言悉藏於心、</verse>
				<verse number="52">耶穌 之智齡日增、上帝與人益愛之、</verse>
			</chapter>
			<chapter number="3">
				<verse number="1">提庇留該撒 在位之十五年、 本丟彼拉多 為 猶太 方伯、 希律 為 加利利 分封之君、其弟 腓力 為 以土利亞 及 特拉可尼 地分封之君、 呂撒聶 為 亞比利尼 分封之君、</verse>
				<verse number="2">亞那 與 該亞法 為大祭司時、上帝之言臨 撒迦利亞 之子 約翰 於野、</verse>
				<verse number="3">遂至 約但 四境、宣改悔之洗禮、俾罪得赦、</verse>
				<verse number="4">如先知 以賽亞 之書所載云、有呼於野者、其聲曰、備主路、直其徑、</verse>
				<verse number="5">諸谷填之、山阜卑之、屈曲直之、崎嶇之路平之、</verse>
				<verse number="6">凡有血氣者、將見上帝之拯救也、○</verse>
				<verse number="7">眾出受洗、 約翰 謂之曰、蝮類乎、誰示爾避將來之怒乎、</verse>
				<verse number="8">故當結果、以副改悔、勿自謂我有 亞伯拉罕 為父也、我語汝、上帝能由此石、興起 亞伯拉罕 之子孫焉、</verse>
				<verse number="9">今斧置樹根、凡不結善果者、則斫之、委於火、</verse>
				<verse number="10">眾問曰、然則我當何為、</verse>
				<verse number="11">曰、有二衣者、則分與無者、有食者亦然、</verse>
				<verse number="12">稅吏亦來受洗、問曰、夫子、我當何為、</verse>
				<verse number="13">曰、定賦之外毋索、</verse>
				<verse number="14">有軍士問曰、我當何為、曰、毋強暴、毋誣詐、惟安爾餉、○</verse>
				<verse number="15">民方冀望、人皆心議 約翰 或即基督、</verse>
				<verse number="16">約翰 謂眾曰、我洗爾以水、有勝於我者來、即解其履帶、我亦弗堪、彼將洗爾以聖神及火、</verse>
				<verse number="17">其手執箕、簸淨厥場、斂麥入倉、而燒穅以不滅之火、○</verse>
				<verse number="18">約翰 又多端勸之、宣福音於民、</verse>
				<verse number="19">分封之君 希律 、因其弟 腓力 妻 希羅底 事、及所行諸惡、見責於 約翰 、</verse>
				<verse number="20">乃益其惡、囚 約翰 於獄、○</verse>
				<verse number="21">當眾民受洗時、 耶穌 亦受洗、祈禱間天開、</verse>
				<verse number="22">聖神降臨其上、狀如鴿、自天有聲云、爾乃我之愛子、我所欣悅者、○</verse>
				<verse number="23">耶穌 始宣道時、年約三十、人以其為 約瑟 之子、 約瑟 之上為 希里 、</verse>
				<verse number="24">其上為 瑪塔 、其上為 利未 、其上為 麥基 、其上為 雅拿 、其上為 約瑟 、</verse>
				<verse number="25">其上為 瑪他提亞 、其上為 亞摩斯 、其上為 拿鴻 、其上為 以斯利 、其上為 拿該 、</verse>
				<verse number="26">其上為 瑪押 、其上為 瑪他提亞 、其上為 西美 、其上為 約瑟 、其上為 猶大 、</verse>
				<verse number="27">其上為 約亞拿 、其上為 利撒 、其上為 所羅巴伯 、其上為 撒拉鐵 、其上為 尼利 、</verse>
				<verse number="28">其上為 麥基 、其上為 亞底 、其上為 哥桑 、其上為 以摩當 、其上為 珥 、</verse>
				<verse number="29">其上為 約細 、其上為 以利以謝 、其上為 約令 、其上為 瑪塔 、其上為 利未 、</verse>
				<verse number="30">其上為 西緬 、其上為 猶大 、其上為 約瑟 、其上為 約南 、其上為 以利亞敬 、</verse>
				<verse number="31">其上為 米利亞 、其上為 買南 、其上為 瑪達他 、其上為 拿單 、其上為 大衛 、</verse>
				<verse number="32">其上為 耶西 、其上為 俄備得 、其上為 波阿斯 、其上為 撒門 、其上為 拿順 、</verse>
				<verse number="33">其上為 亞米拿達 、其上為 亞蘭 、其上為 希斯崙 、其上為 法勒斯 、其上為 猶大 、</verse>
				<verse number="34">其上為 雅各 、其上為 以撒 、其上為 亞伯拉罕 、其上為 他拉 、其上為 拿鶴 、</verse>
				<verse number="35">其上為 西鹿 、其上為 拉吳 、其上為 法勒 、其上為 希伯 、其上為 沙拉 、</verse>
				<verse number="36">其上為 該南 、其上為 亞法撒 、其上為 閃 、其上為 挪亞 、其上為 拉麥 、</verse>
				<verse number="37">其上為 瑪土撒拉 、其上為 以諾 、其上為 雅列 、其上為 瑪勒列 、其上為 該南 、</verse>
				<verse number="38">其上為 以挪士 、其上為 塞特 、其上為 亞當 、其上為上帝、</verse>
			</chapter>
			<chapter number="4">
				<verse number="1">耶穌 充於聖神、歸自 約但 、聖神導之適野、</verse>
				<verse number="2">四旬見試於魔、未嘗進食、卒期乃飢、</verse>
				<verse number="3">魔謂之曰、爾若上帝子、可命此石為餅、</verse>
				<verse number="4">耶穌 曰、記有之、人之生不第恃食、</verse>
				<verse number="5">魔引之上升、瞬息間、以世上諸國示之、</verse>
				<verse number="6">曰、此諸權及榮、我將予爾、蓋此已付我、所欲予者則予之、</verse>
				<verse number="7">爾若拜我、悉為爾有、</verse>
				<verse number="8">耶穌 曰、記有之、當拜主爾之上帝、而獨事之、</verse>
				<verse number="9">又導至 耶路撒冷 、置諸殿頂、曰、爾若上帝子、可自茲投下、</verse>
				<verse number="10">蓋記有之、彼將命其使護爾、</verse>
				<verse number="11">又云、其使必以手扶爾、免足觸石、</verse>
				<verse number="12">耶穌 曰、有云、勿試主爾之上帝、</verse>
				<verse number="13">魔畢諸試、乃暫去之、○</verse>
				<verse number="14">耶穌 以聖神之能、歸 加利利 、其聲聞徧於四方、</verse>
				<verse number="15">在諸會堂訓誨、人皆榮之、○</verse>
				<verse number="16">至 拿撒勒 、即其長育之區、於安息日、循其規入會堂、立而誦讀、</verse>
				<verse number="17">或以先知 以賽亞 書予之、開卷見所載云、</verse>
				<verse number="18">主之神偕我矣、蓋彼膏我、以宣福音於貧者、遣我宣告、虜者得釋、瞽者得明、受挫折者得自由、</verse>
				<verse number="19">宣揚主悅納之年也、</verse>
				<verse number="20">耶穌 掩卷、反於役者而坐、會堂眾人注目視之、</verse>
				<verse number="21">耶穌 謂之曰、是經今日應於爾耳矣、</verse>
				<verse number="22">眾證之、且奇其口出恩言、曰、此非 約瑟 子乎、</verse>
				<verse number="23">耶穌 曰、爾必引斯諺語我云、醫當自醫、我聞爾行之於 迦百農 者、亦當行之於故土、</verse>
				<verse number="24">又曰、我誠語汝、未有先知見重於故土者、</verse>
				<verse number="25">我誠語汝、當 以利亞 時、天閉塞三年有六月、徧地大饑、 以色列 中多嫠、</verse>
				<verse number="26">以利亞 未奉遣往見一人、惟往見 西頓 撒勒法 之一嫠、</verse>
				<verse number="27">先知 以利沙 時、 以色列 中多癩者、無一得潔、惟 敍利亞 之 乃幔 而已、</verse>
				<verse number="28">在會堂者聞之、皆怒甚、</verse>
				<verse number="29">起而逐之邑外、其邑建於山、曳之至崖、欲投之下、</verse>
				<verse number="30">耶穌 經行眾中而去、○</verse>
				<verse number="31">至 加利利 之 迦百農 邑、於安息日訓眾、</verse>
				<verse number="32">眾奇其訓、以其言有權也、</verse>
				<verse number="33">會堂中有為邪鬼所祟者、大聲呼曰、</verse>
				<verse number="34">噫、 拿撒勒 耶穌 、我儕與爾何涉、爾來滅我乎、我識爾為誰、乃上帝之聖者、</verse>
				<verse number="35">耶穌 斥之曰、緘爾口、出之、鬼仆其人於眾中而出、然未傷之、</verse>
				<verse number="36">眾駭異相語曰、此何言耶、蓋彼以權以能命邪鬼、而鬼出矣、</verse>
				<verse number="37">於是聲聞徧於四方、</verse>
				<verse number="38">耶穌 出會堂、入 西門 家、 西門 妻母熱疾甚重、或為之求 耶穌 、</verse>
				<verse number="39">耶穌 近立、斥熱、熱即退、婦遂起而供事之、○</verse>
				<verse number="40">日入時、凡有患病者、皆攜就之、 耶穌 均按手而醫焉、</verse>
				<verse number="41">有鬼自多人出、呼曰、爾乃上帝子、 耶穌 斥之、不許其言、以鬼識其為基督也、○</verse>
				<verse number="42">平旦 耶穌 出、適野、眾尋而就之、欲止之俾勿去、</verse>
				<verse number="43">耶穌 曰、我亦必於他邑、宣上帝國之福音、蓋我奉遣、乃為是也、</verse>
				<verse number="44">於是宣教於 加利利 諸會堂、</verse>
			</chapter>
			<chapter number="5">
				<verse number="1">眾擁擠之聽上帝道、 耶穌 立於 革尼撒勒 湖濱、</verse>
				<verse number="2">見二舟泊焉、漁人離舟洗網、</verse>
				<verse number="3">一舟屬 西門 者、 耶穌 登之、令其離岸少許、坐於舟以訓眾、</verse>
				<verse number="4">言竟、語 西門 曰、移至深處、下網以漁、</verse>
				<verse number="5">西門 曰、夫子、我儕終夜勞苦、竟無所得、然以爾言、我則下網、</verse>
				<verse number="6">既而圍魚甚多、網幾裂、</verse>
				<verse number="7">招他舟之侶來助、則盈二舟、將沉矣、</verse>
				<verse number="8">西門彼得 見之、伏 耶穌 膝前曰、主其去我、我罪人也、</verse>
				<verse number="9">蓋彼與同人、因獲魚之多皆駭異也、</verse>
				<verse number="10">西門 之侶、 西庇太 之子 雅各 約翰 亦然、 耶穌 謂 西門 曰、勿懼、今而後爾將獲人矣、</verse>
				<verse number="11">眾曳舟上岸、舍所有而從 耶穌 、○</verse>
				<verse number="12">耶穌 在一邑、有通體患癩者、見之、伏而求曰、主若肯、必能潔我、</verse>
				<verse number="13">耶穌 伸手捫之曰、我肯、爾其潔哉、癩即除、</verse>
				<verse number="14">耶穌 戒之毋告人、但往示身於祭司、因爾之潔、獻依 摩西 所命者、以證於眾、</verse>
				<verse number="15">然其聲聞益彰、羣眾集聽、且冀其醫疾、</verse>
				<verse number="16">耶穌 退、適野祈禱、○</verse>
				<verse number="17">一日 耶穌 訓誨、有法利賽人、與律師、自 加利利 諸鄉、 猶太 耶路撒冷 來、坐於其旁、主之能偕 耶穌 以施醫、</verse>
				<verse number="18">或以榻舁癱瘓者、求舁之入而置其前、</verse>
				<verse number="19">因人眾不得入、乃升屋、由瓦間以榻縋之下、置於眾中、當 耶穌 前、</verse>
				<verse number="20">耶穌 見其信、曰、人乎、爾罪赦矣、</verse>
				<verse number="21">士子與法利賽人議曰、此僭妄者誰歟、上帝而外、孰能赦罪乎、</verse>
				<verse number="22">耶穌 知其所議、曰、爾心何議耶、</verse>
				<verse number="23">言爾罪赦矣、與言起而行、孰易、</verse>
				<verse number="24">但令爾知人子在世、有權以赦罪耳、遂謂癱瘓者曰、我語爾起、取牀以歸、</verse>
				<verse number="25">其人即起、於眾前取臥具而返、歸榮上帝、</verse>
				<verse number="26">眾皆駭異、亦歸榮上帝、且懼甚、曰、今日見意外之事矣、○</verse>
				<verse number="27">厥後 耶穌 出、見稅吏 利未 者、坐於稅關、謂之曰、從我、</verse>
				<verse number="28">遂舍所有、起而從之、</verse>
				<verse number="29">利未 為之設盛筵於家、有諸稅吏及他人同席、</verse>
				<verse number="30">法利賽人與其士子咎門徒曰、爾曹胡為與稅吏罪人飲食乎、</verse>
				<verse number="31">耶穌 謂之曰、健者不需醫、惟病者需之、</verse>
				<verse number="32">我來非召義人、乃召罪人改悔耳、</verse>
				<verse number="33">眾謂之曰、 約翰 之徒屢禁食祈禱、法利賽之徒亦然、惟爾徒式食式飲焉、</verse>
				<verse number="34">耶穌 曰、新娶者在、安能使賀娶者禁食乎、</verse>
				<verse number="35">惟日將至、新娶者見接而去、乃禁食耳、</verse>
				<verse number="36">遂設喻曰、未有裂新衣以補舊衣者、若然、則新衣既裂、且新與舊亦不合也、</verse>
				<verse number="37">未有以新酒注舊革囊者、若然、則新酒裂囊酒漏而囊亦敗、</verse>
				<verse number="38">惟新酒必注於新囊也、</verse>
				<verse number="39">未有飲陳酒而新是嗜者、蓋曰、陳者旨耳、</verse>
			</chapter>
			<chapter number="6">
				<verse number="1">值安息日、 耶穌 經行田間、其徒摘穗、以手搓而食之、</verse>
				<verse number="2">有法利賽人曰、爾何行安息日不宜行者乎、</verse>
				<verse number="3">耶穌 曰、爾未讀 大衛 及從者飢時所行乎、</verse>
				<verse number="4">入上帝宮、取陳設之餅而食、且予從者、斯餅非祭司不宜食、</verse>
				<verse number="5">又曰、人子乃安息日之主也、○</verse>
				<verse number="6">又一安息日、 耶穌 入會堂訓誨、有一右手枯者在焉、</verse>
				<verse number="7">士子與法利賽人、窺其於安息日施醫否、欲得所以訟之、</verse>
				<verse number="8">耶穌 知其意、謂手枯者曰、起、立於中、遂起而立、</verse>
				<verse number="9">耶穌 謂眾曰、試問安息日行善行惡、救生殺生、孰宜、</verse>
				<verse number="10">遂環視之、謂其人曰、伸爾手、伸之、即愈、</verse>
				<verse number="11">眾皆盛怒、共議何以處 耶穌 、○</verse>
				<verse number="12">維時、 耶穌 出、入山以禱、終夜祈求上帝、</verse>
				<verse number="13">平旦、召其徒、選十有二人、謂之使徒、</verse>
				<verse number="14">有若 西門 、 耶穌 亦稱之曰 彼得 、及其弟 安得烈 、 雅各 、 約翰 、 腓力 、 巴多羅買 、</verse>
				<verse number="15">馬太 、 多馬 、 亞勒腓 之子 雅各 、 加那尼 人 西門 、</verse>
				<verse number="16">雅各 之子 猶大 、 加畧 人 猶大 、即賣師者、</verse>
				<verse number="17">耶穌 偕之下山、立於平地、同其諸徒、及自 猶太 四方、 耶路撒冷 、並 推羅 西頓 之海濱而來之羣眾、即欲聽 耶穌 、且冀其醫疾者、</verse>
				<verse number="18">為邪鬼所難者、亦得醫焉、</verse>
				<verse number="19">眾皆欲捫 耶穌 、因有能由之出、而悉醫之、○</verse>
				<verse number="20">耶穌 舉目視其徒曰、爾貧者福矣、以上帝國為爾有也、</verse>
				<verse number="21">爾今飢者福矣、以爾將飽也、爾今哭者福矣、以爾將笑也、</verse>
				<verse number="22">為人子而人惡爾、絕爾、詈爾、以爾名為惡而棄之、爾則福矣、</verse>
				<verse number="23">當日宜欣喜踴躍、以爾在天之賞大也、蓋其祖行於先知亦如是、</verse>
				<verse number="24">惟爾富者禍矣、以爾已得爾之慰也、</verse>
				<verse number="25">爾今飽者禍矣、以爾將飢也、爾今笑者禍矣、以爾將哀而哭也、</verse>
				<verse number="26">爾為眾所譽者禍矣、蓋其祖行於偽先知亦如是、○</verse>
				<verse number="27">我語爾聽之者曰、敵爾者愛之、憾爾者善視之、</verse>
				<verse number="28">詛爾者祝之、虐遇爾者、為之祈禱、</verse>
				<verse number="29">批爾此頰者、並轉彼頰以與之、奪爾外服者、內服亦勿禁之、</verse>
				<verse number="30">求爾者與之、取爾物者毋復索之、</verse>
				<verse number="31">爾欲人如何施諸己、亦如是施諸人、</verse>
				<verse number="32">爾若愛乎愛爾者、何惠之有、蓋罪人亦愛乎愛己者、</verse>
				<verse number="33">爾若善視乎善視爾者、何惠之有、蓋罪人亦如是行之、</verse>
				<verse number="34">爾貸於人而望償、何惠之有、蓋罪人亦貸於罪人、欲其如數而償也、</verse>
				<verse number="35">惟爾當愛爾敵、而善待之、貸於人而不絕望、則爾賞大矣、且爾將為至上者之子、蓋彼施仁於辜恩及不善者矣、</verse>
				<verse number="36">爾宜矜恤、如爾父之矜恤然、</verse>
				<verse number="37">毋議人、則不見議、毋罪人、則不見罪、恕人則見恕、</verse>
				<verse number="38">予則見予、且以巨量、按之、撼之、溢之、納爾懷中、蓋爾以何量而量、將以復量於爾、○</verse>
				<verse number="39">又設喻語眾曰、瞽能導瞽乎、不胥陷於坎乎、</verse>
				<verse number="40">徒不踰師、惟成全者將如師也、</verse>
				<verse number="41">胡為視爾兄弟目中有草芥、而不覺己目中有梁木乎、</verse>
				<verse number="42">不視己目中有梁木、何能語兄弟云、兄弟歟、容我去爾目中之草芥乎、偽善者乎、先去爾目中之梁木、方可瞭然、以去兄弟目中之草芥也、</verse>
				<verse number="43">未有善樹結惡果者、亦未有惡樹結善果者、</verse>
				<verse number="44">蓋凡樹以其果而識之、荊棘中不摘無花果、蒺藜中不採葡萄也、</verse>
				<verse number="45">善人由內蘊之善而發其善、惡人由內蘊之惡而發其惡、蓋充諸心者、即宣諸口也、○</verse>
				<verse number="46">爾胡為稱我主也、主也、而不行我所言乎、</verse>
				<verse number="47">凡就我、聞我言而行之者、我示爾其人何似、</verse>
				<verse number="48">似人建屋、掘而深之、置基磐上、洪水氾濫、河流衝屋、不能撼之、以其建之善也、</verse>
				<verse number="49">惟聞而不行者、似人建屋土上、而無基、河流衝之則傾、其屋之頹壞大矣、</verse>
			</chapter>
			<chapter number="7">
				<verse number="1">耶穌 語民諸言既畢、遂入 迦百農 、</verse>
				<verse number="2">有百夫長之愛僕、病將死、</verse>
				<verse number="3">風聞 耶穌 、遣 猶太 長老、求之來醫其僕、</verse>
				<verse number="4">乃詣 耶穌 懇求曰、爾為之行此、其人宜也、</verse>
				<verse number="5">以其愛我民、為我建會堂、</verse>
				<verse number="6">耶穌 偕往、距室不遠、百夫長遣友就而謂之曰、主毋勞、爾臨我舍、我不堪也、</verse>
				<verse number="7">即我就爾、亦覺不堪、第發一言、我僕必愈、</verse>
				<verse number="8">蓋我隸人權、有士卒隸我權、命此往則往、彼來則來、命僕行是則行是、</verse>
				<verse number="9">耶穌 聞而奇之、回顧從者曰、我語汝、如是之篤信、即 以色列 中、亦未之見也、</verse>
				<verse number="10">所遣者歸、見僕已愈、○</verse>
				<verse number="11">未幾、 耶穌 適一邑、名 拿因 、其徒及大眾同行、</verse>
				<verse number="12">近邑門、有舁死者出、其母獨此子而嫠、邑民送之者甚眾、</verse>
				<verse number="13">主見而憫之、曰、毋哭、</verse>
				<verse number="14">遂近按其櫬、舁者止、 耶穌 曰、少者、我命爾起、</verse>
				<verse number="15">死者起而坐且言、遂付之於其母、</verse>
				<verse number="16">眾驚懼、歸榮上帝曰、大先知興於我中、上帝臨格其民矣、</verse>
				<verse number="17">此聲聞徧於 猶太 及四方、○</verse>
				<verse number="18">約翰 之徒以斯事悉告之、</verse>
				<verse number="19">約翰 遂召其徒二人、遣詣 耶穌 曰、當來者爾乎、抑他人是望乎、</verse>
				<verse number="20">二人詣 耶穌 曰、施洗 約翰 遣我詣爾云、當來者爾乎、抑他人是望乎、</verse>
				<verse number="21">時 耶穌 醫諸疾病痛苦、及患惡鬼者、且多賜瞽者得明、</verse>
				<verse number="22">遂語之曰、以爾所見所聞往告 約翰 、如瞽者明、跛者行、癩者潔、聾者聰、死者甦、貧者聞福音、</verse>
				<verse number="23">凡不我棄者福矣、○</verse>
				<verse number="24">約翰 之使者退、 耶穌 舉 約翰 語眾曰、爾曩出野何觀耶、風動之葦乎、</verse>
				<verse number="25">抑爾出何觀耶、衣毳衣者乎、夫文繡膏粱者、在王宮也、</verse>
				<verse number="26">然則爾出何觀耶、先知乎、是也、我語汝、且卓越於先知也、</verse>
				<verse number="27">此即經所謂、我遣我使先爾、以備爾路者也、</verse>
				<verse number="28">我語汝、婦之所生、未有大於 約翰 者、然在上帝國之微者、猶大於彼也、</verse>
				<verse number="29">庶民與稅吏、既受 約翰 之洗、聞之遂義上帝、</verse>
				<verse number="30">惟法利賽人與律師未受其洗、自暴而拒上帝之旨、</verse>
				<verse number="31">又曰、斯世之人、我何以比之、其何似耶、</verse>
				<verse number="32">似童子坐於市、相呼曰、我吹籥、爾不踊、我舉哀、爾不哭、</verse>
				<verse number="33">蓋施洗 約翰 至、不食餅、不飲酒、爾言其患鬼、</verse>
				<verse number="34">人子至、式食式飲、爾言其嗜食甘酒、稅吏罪人之友也、</verse>
				<verse number="35">夫智也、惟其弟子義之、○</verse>
				<verse number="36">有法利賽人、請 耶穌 共食、遂入其家席坐、</verse>
				<verse number="37">邑中一婦、罪人也、知 耶穌 席坐於法利賽人之家、攜玉瓶盛香膏、</verse>
				<verse number="38">立其後、傍其足而哭、淚濡其足、以髮拭之、且吻接之、以香膏膏之、</verse>
				<verse number="39">請 耶穌 之法利賽人見之、意謂、斯人若先知、必知捫之者為誰、為何如婦、乃罪人也、</verse>
				<verse number="40">耶穌 謂之曰、 西門 、我有以語爾、曰、夫子言之、</verse>
				<verse number="41">曰、債主某、有二負債者、一負五十金、一負五金、</verse>
				<verse number="42">因無以償、悉免之、斯二人之愛債主孰甚、</verse>
				<verse number="43">西門 對曰、我意其多免者、曰、爾所擬者是也、</verse>
				<verse number="44">遂顧婦語 西門 曰、爾見此婦乎、我入爾家、爾未嘗以水濯我足、惟彼以淚濡我足、以髮拭之、</verse>
				<verse number="45">爾未嘗吻接我、惟彼自我入時、吻接我足不已、</verse>
				<verse number="46">爾未嘗以膏膏我首、惟彼以香膏膏我足、</verse>
				<verse number="47">故我語汝、彼多罪見赦矣、以其多愛也、惟赦之少者、其愛亦少、</verse>
				<verse number="48">遂謂婦曰、爾罪赦矣、</verse>
				<verse number="49">同席者相語曰、此為誰、而赦罪乎、</verse>
				<verse number="50">耶穌 謂婦曰、爾信救爾矣、可安然而往、</verse>
			</chapter>
			<chapter number="8">
				<verse number="1">未幾、 耶穌 周遊諸邑諸鄉、宣播上帝國之福音、十二徒偕之、</verse>
				<verse number="2">且有數婦嘗患惡鬼、負諸病、而得愈者、即稱 抹大拉 之 馬利亞 、曾有七鬼由之而出、</verse>
				<verse number="3">又 希律 家宰 苦撒 之妻 約亞拿 、與 蘇撒拿 、並多婦、皆以其所有供事之、○</verse>
				<verse number="4">大眾會集、且有自諸邑來就者、 耶穌 設喻曰、</verse>
				<verse number="5">有播種者出而播種、播時有落路旁者、為人所踐、飛鳥盡食之、</verse>
				<verse number="6">有落石上者、生而即槁、以無潤澤也、</verse>
				<verse number="7">有落棘中者、棘同生而蔽之、</verse>
				<verse number="8">有落沃壤者、生而結實百倍焉、言竟、遂呼曰、有耳以聽者、宜聽焉、</verse>
				<verse number="9">其徒問之曰、此喻何耶、</verse>
				<verse number="10">曰上帝國之奧、賜爾知之、惟於他人則設喻、俾其視而不明、聽而不悟、</verse>
				<verse number="11">所喻如是、種者、上帝道也、</verse>
				<verse number="12">路旁者、猶人聽道而魔至、由其心奪之、免其信而得救、</verse>
				<verse number="13">石上者、猶人聽道而欣受之、惟其無根、則暫信耳、遇試遂背之、</verse>
				<verse number="14">棘中者、猶人聽道而往、為此生之諸慮貨財逸樂所蔽、而其實不成、</verse>
				<verse number="15">沃壤者、猶人聽道、以善良之心守之、恆忍而結實、○</verse>
				<verse number="16">未有燃燈而以器覆之、或置之牀下者、惟置之檠上、俾入者見其光、</verse>
				<verse number="17">未有隱而不顯、藏而不露、為人所知者、</verse>
				<verse number="18">是故宜慎厥聽、蓋有者、將予之、無者、即其所自以為有者、亦將奪之、○</verse>
				<verse number="19">耶穌 之母及其兄弟至、因人眾不得近、</verse>
				<verse number="20">或告之曰、爾母及兄弟立於外、欲見爾、</verse>
				<verse number="21">耶穌 謂眾曰、聽上帝道而行之者、即我母及我兄弟也、○</verse>
				<verse number="22">一日 耶穌 偕門徒登舟、謂之曰、我儕且渡湖、遂移舟、</verse>
				<verse number="23">行時、 耶穌 寢、湖上颶風驟起、水幾盈舟、危甚、</verse>
				<verse number="24">門徒就而寤之曰、夫子、夫子、我儕亡矣、 耶穌 寤、斥風與浪、即止而平息矣、</verse>
				<verse number="25">謂門徒曰、爾信安在、眾驚異、相語曰、彼何人斯、命風與水亦順之也、○</verse>
				<verse number="26">舟行至 格拉森 地、與 加利利 相對、</verse>
				<verse number="27">耶穌 登岸、有人自邑出、遇之、乃為鬼所憑者、久不衣衣、不居室、惟居塚中、</verse>
				<verse number="28">見 耶穌 、遂號呼而伏其前、大聲曰、至高上帝子 耶穌 、我與爾何涉、求爾莫我苦、</verse>
				<verse number="29">蓋 耶穌 已命邪鬼出其人也、此鬼屢強拘之、人雖以鏈與桎繫而守之、彼斷其繫具、而被鬼逐於野、</verse>
				<verse number="30">耶穌 問之曰、爾何名、對曰、羣、以有多鬼憑之也、</verse>
				<verse number="31">遂求 耶穌 毋令入淵、</verse>
				<verse number="32">在山有羣豕方食、鬼求 耶穌 許其入豕、許之、</verse>
				<verse number="33">乃出其人而入豕、羣豕突下山坡、入湖而溺、</verse>
				<verse number="34">牧者見之、奔城鄉、而遍告焉</verse>
				<verse number="35">眾出欲觀所為、就 耶穌 、見諸鬼所由出之人、衣衣自若、坐於 耶穌 足下、則懼、</verse>
				<verse number="36">見者以患鬼之人、如何得愈告之、</verse>
				<verse number="37">格拉森 四方之眾、求 耶穌 去之、懼甚故也、 耶穌 登舟而返、</verse>
				<verse number="38">諸鬼所由出之人求與之偕、 耶穌 遣之去、曰、</verse>
				<verse number="39">歸爾家、以上帝為爾所行之大事告人、彼遂往、徧邑宣言 耶穌 為己所行之大事、○</verse>
				<verse number="40">耶穌 既返、眾迓之、蓋皆佇望之也、</verse>
				<verse number="41">有司會堂名 睚魯 者、來伏 耶穌 足下、求至其家、</verse>
				<verse number="42">蓋彼有獨生女、年約十二、瀕死、 耶穌 往時、眾擁擠之、○</verse>
				<verse number="43">有婦患痭十有二年、於諸醫盡耗其業、無能愈之者、</verse>
				<verse number="44">尾 耶穌 後、捫其衣緣、痭即止、</verse>
				<verse number="45">耶穌 曰、捫我者誰耶、眾皆弗承、 彼得 與同人曰、夫子、眾擁逼爾也、</verse>
				<verse number="46">耶穌 曰、有捫我者、蓋我覺有能由我出焉、</verse>
				<verse number="47">婦知不得隱、戰慄而前、向 耶穌 俯伏、當眾前告以捫之之故、與如何立愈、</verse>
				<verse number="48">耶穌 語之曰、女也、爾信已愈爾矣、可安然而往、○</verse>
				<verse number="49">言時、或自司會堂之家來、曰、爾女死矣、毋勞夫子、</verse>
				<verse number="50">耶穌 聞之曰、勿懼、惟信、則女將愈矣、</verse>
				<verse number="51">至室、於 彼得 雅各 約翰 、及女之父母外、不許他人同入、</verse>
				<verse number="52">眾哭之慟、 耶穌 曰、毋哭、女非死、寢耳、</verse>
				<verse number="53">眾知其已死、哂之、</verse>
				<verse number="54">耶穌 執女手呼曰、女子起、</verse>
				<verse number="55">其魂返、即起、 耶穌 命食之、</verse>
				<verse number="56">其父母駭異、 耶穌 戒之勿以所行告人、</verse>
			</chapter>
			<chapter number="9">
				<verse number="1">耶穌 召集十二徒、賜之能與權、以制眾鬼、醫諸疾、</verse>
				<verse number="2">又遣之宣上帝國、且醫病者、</verse>
				<verse number="3">謂之曰、勿攜資斧、勿杖、勿袋、勿糧、勿金、勿二衣、</verse>
				<verse number="4">所入之室、則居之、亦由之而去、</verse>
				<verse number="5">凡不接爾者、去其邑時、拂爾足塵、以為之證、</verse>
				<verse number="6">其徒遂往、徧行諸鄉、隨在宣福音、並施醫焉、○</verse>
				<verse number="7">分封之君 希律 、聞 耶穌 所行、則躊躇、因有謂 約翰 自死而起、</verse>
				<verse number="8">有謂 以利亞 顯見、有謂古先知之一復起、</verse>
				<verse number="9">希律 曰、 約翰 我已斬之、今所聞如此、斯人果誰耶、遂欲見之、○</verse>
				<verse number="10">使徒既歸、以其所行告 耶穌 、 耶穌 攜之潛退、至一邑、名 伯賽大 、</verse>
				<verse number="11">眾知而從焉、 耶穌 迎之、與言上帝國、需醫者醫之、</verse>
				<verse number="12">日甫昃、十二徒就之曰、請散眾、周往鄉村田舍、投宿覓食、蓋我儕所在、乃荒野也、</verse>
				<verse number="13">耶穌 曰、爾其食之、曰、若不往而為眾市食、則僅有五餅二魚耳、</verse>
				<verse number="14">蓋其人約有五千焉、 耶穌 謂其徒曰、使眾列坐、每列約五十人、</verse>
				<verse number="15">遂如其言、使眾坐、</verse>
				<verse number="16">耶穌 取五餅二魚、仰天祝而擘之、予門徒、使陳於眾前、</verse>
				<verse number="17">皆食而飽、拾其屑十二筐、○</verse>
				<verse number="18">耶穌 燕居祈禱、門徒偕之、 耶穌 問曰、眾言我為誰、</verse>
				<verse number="19">對曰、施洗 約翰 、或云 以利亞 、或云古先知之一復起、</verse>
				<verse number="20">耶穌 曰、爾曹言我為誰、 彼得 對曰、上帝之基督、</verse>
				<verse number="21">耶穌 戒之、勿以告人、</verse>
				<verse number="22">又曰、人子必受多苦、為長老、祭司諸長士子所棄、且見殺、三日復起、</verse>
				<verse number="23">又謂眾曰、欲從我者、當克己日負其十架以從、</verse>
				<verse number="24">蓋凡欲救其生者、將喪之、為我喪其生者、將救之、</verse>
				<verse number="25">利盡天下、而自喪自亡、何益之有、</verse>
				<verse number="26">蓋凡恥我及我道者、迨人子以己與父、及聖使之榮而臨時、亦必恥其人、</verse>
				<verse number="27">我誠語汝、立於此者有人、未死之先、得見上帝國也、○</verse>
				<verse number="28">此後、約八日、 耶穌 攜 彼得 約翰 雅各 、登山祈禱、</verse>
				<verse number="29">禱時、容貌異常、衣白燁燁、</verse>
				<verse number="30">有二人與之言、即 摩西 以利亞 也、</verse>
				<verse number="31">以榮而見、言及 耶穌 逝世、即其將成於 耶路撒冷 者、</verse>
				<verse number="32">彼得 與同人倦而寢、及醒、見 耶穌 之榮、與二人同立、</verse>
				<verse number="33">別時、 彼得 謂 耶穌 曰、夫子、我儕在此善矣、容結三廬、一為爾、一為 摩西 、一為 以利亞 、然不自知所謂也、</verse>
				<verse number="34">言時、有雲覆之、入雲時則懼、</verse>
				<verse number="35">有聲自雲出曰、此乃我子、我所選者、爾其聽之、</verse>
				<verse number="36">聲既畢、見 耶穌 獨在、門徒緘默、維時不以所見告人、○</verse>
				<verse number="37">翌日下山、大眾迎之、</verse>
				<verse number="38">中一人呼曰、夫子、祈顧我子、乃我獨生者、</verse>
				<verse number="39">為鬼所執、則遽呼、拘攣之、致流涎、且重傷之、去之實難、</verse>
				<verse number="40">我曾求爾徒逐之、而不能也、</verse>
				<verse number="41">耶穌 曰、噫、悖逆不信之世、我偕爾忍爾、幾何時乎、攜爾子來此、</verse>
				<verse number="42">來時、鬼傾跌之、拘攣之、 耶穌 斥邪鬼、遂醫此子、付諸其父、眾皆驚異上帝之嚴威焉、○</verse>
				<verse number="43">當眾奇其所行、 耶穌 謂門徒曰、</verse>
				<verse number="44">爾宜以此言藏諸耳、蓋人子將見付於人手矣、</verse>
				<verse number="45">門徒未達、以其言隱秘、致彼不悟也、又不敢問之、○</verse>
				<verse number="46">門徒相議孰將為大、</verse>
				<verse number="47">耶穌 知其心之所議、遂取孩提置於側、</verse>
				<verse number="48">語門徒曰、凡以我名接斯孩提者、即接我也、接我者、即接遣我者也、夫爾中最微者、乃為大也、○</verse>
				<verse number="49">約翰 曰、夫子、我儕見一人、以爾名逐鬼、禁之、因其不從我儕也、</verse>
				<verse number="50">耶穌 曰、勿禁之、蓋不敵爾者、即向爾者也、○</verse>
				<verse number="51">耶穌 接升之期將至、則定向 耶路撒冷 而行、</verse>
				<verse number="52">遣使先之、遂往入 撒瑪利亞 之一鄉、而為之備、</verse>
				<verse number="53">鄉人不納、以其向 耶路撒冷 行也、</verse>
				<verse number="54">其徒 雅各 約翰 見之、曰、主欲我令火自天而降、以滅之乎、</verse>
				<verse number="55">耶穌 顧而責之、</verse>
				<verse number="56">遂往他鄉、○</verse>
				<verse number="57">行路時、或謂之曰、爾無論何往、我必從之、</verse>
				<verse number="58">耶穌 曰、狐有穴、鳥有巢、惟人子無枕首之所也、</verse>
				<verse number="59">又語一人曰、從我、曰、主、容我先歸葬父、</verse>
				<verse number="60">耶穌 曰、任死者葬其死者、爾往宣上帝之國、</verse>
				<verse number="61">又一人曰、主、我將從爾、但容我先別家人、</verse>
				<verse number="62">耶穌 曰、手執耒耜而顧後者、不宜乎上帝國也、</verse>
			</chapter>
			<chapter number="10">
				<verse number="1">厥後、主別立七十人、耦而遣之於其前、入己將至之諸邑諸地、</verse>
				<verse number="2">謂之曰、穡多工少、宜求穡主、遣工力穡焉、</verse>
				<verse number="3">往哉、我遣爾似羔入狼中、</verse>
				<verse number="4">勿攜囊、勿袋、勿履、途中勿問人安、</verse>
				<verse number="5">所入之室、則先曰、願斯室安、</verse>
				<verse number="6">儻於彼有宜乎安者、爾祝之安必臨之、不然、則歸爾矣、</verse>
				<verse number="7">居斯室、則飲食其所供、蓋工者得其值、宜也、毋由此室移於彼室、</verse>
				<verse number="8">所入之邑、人接爾、則食其陳於爾前者、</verse>
				<verse number="9">邑中有病者醫之、且語眾曰、上帝國近爾矣、</verse>
				<verse number="10">所入之邑、人不接爾、則出至其衢、曰、</verse>
				<verse number="11">爾邑之塵沾我足者、亦對爾拂之、雖然、爾宜知上帝國近矣、</verse>
				<verse number="12">我語汝、於彼日 所多瑪 之刑、較斯邑猶易受也、</verse>
				<verse number="13">禍哉、 哥拉汛 乎、禍哉、 伯賽大 乎、蓋在爾中所行之異能、若行於 推羅 西頓 、彼早衣麻坐灰、而改悔矣、</verse>
				<verse number="14">然於鞫日、 推羅 西頓 之刑、較爾猶易受也、</verse>
				<verse number="15">迦百農 歟、爾將升於天乎、必下陰府耳、</verse>
				<verse number="16">又曰、聽爾者、即聽我、拒爾者、即拒我、拒我者、即拒遣我者也、○</verse>
				<verse number="17">七十人喜而返、曰、主、以爾名、鬼亦服我、</verse>
				<verse number="18">耶穌 曰、我曾見 撒但 如電、自天而隕、</verse>
				<verse number="19">我賜爾以權、可踐蛇蠍、與制敵諸能、必無害爾者、</verse>
				<verse number="20">然毋以諸鬼服爾為喜、當以爾名錄於天為喜、○</verse>
				<verse number="21">是時也、 耶穌 感於聖神而喜曰、父乎、天地主也、我讚爾、以此事於智者達者則隱之、於赤子則顯之、父乎、然也、此乃爾所悅者也、</verse>
				<verse number="22">萬有由父賜我、父之外無識子者、子及子所欲示者之外、無識父者、</verse>
				<verse number="23">乃顧其徒、潛語之曰、見爾所見者、其目福矣、</verse>
				<verse number="24">我語汝、昔先知君王、多欲見爾所見、而不之見、聞爾所聞、而不之聞、○</verse>
				<verse number="25">有律師起而試之曰、夫子、我當何為、以嗣永生、</verse>
				<verse number="26">耶穌 曰、律所載者何耶、爾讀之如何、</verse>
				<verse number="27">對曰、爾當盡心、盡性、盡力、盡意、愛主爾之上帝、亦當愛鄰如己、</verse>
				<verse number="28">耶穌 曰、爾所對是也、行此則生、</verse>
				<verse number="29">彼欲自義、謂 耶穌 曰、誰為我鄰、</verse>
				<verse number="30">耶穌 曰、或自 耶路撒冷 下 耶利哥 、遇盜、剝其衣、且傷之、瀕死、委之而去、</verse>
				<verse number="31">適有祭司由是路而下、見之、則旁行而過、</verse>
				<verse number="32">又有 利未 人至彼處、見之、亦旁行而過、</verse>
				<verse number="33">惟一 撒瑪利亞 人、行至其地、見而憫焉、</verse>
				<verse number="34">遂就之、以油以酒澆其傷處、裹之、乘以己畜、攜至旅館、而顧恤之、</verse>
				<verse number="35">翌日取金二錢、予館人、曰、且顧此人、若所費加多、我返時償爾、</verse>
				<verse number="36">此三人中、爾意孰為遇盜者之鄰耶、</verse>
				<verse number="37">曰、矜恤之者是也、 耶穌 曰、爾往效此而行、○</verse>
				<verse number="38">眾行時、 耶穌 入一村、有婦名 馬大 迎之至其家、</verse>
				<verse number="39">其姊妹 馬利亞 坐主足下聽其言、</verse>
				<verse number="40">馬大 以供事多而心紛、詣 耶穌 曰、主、我姊妹遺我一人供事、爾不為意乎、請命之助我、</verse>
				<verse number="41">主語之曰、 馬大 馬大 、爾因多端思慮煩擾、</verse>
				<verse number="42">然所需者一而已、 馬利亞 已擇善業、而莫之奪也、</verse>
			</chapter>
			<chapter number="11">
				<verse number="1">耶穌 在一處祈禱、既畢、有一徒曰、主教我儕祈禱、如 約翰 之教其徒然、</verse>
				<verse number="2">耶穌 曰、爾曹祈禱、宜云、父歟、願爾名聖、爾國臨格、</verse>
				<verse number="3">所需之糧、日日賜我、</verse>
				<verse number="4">免我諸罪、蓋人負我、我亦免之、勿導入試、○</verse>
				<verse number="5">又曰、爾中孰有友、夜半就之曰、友乎、以三餅借我、</verse>
				<verse number="6">蓋我友自途中來、無以供之、</verse>
				<verse number="7">彼自內應之曰、毋擾我、門已閉、兒曹與我在牀、不能起以予爾、</verse>
				<verse number="8">我語汝、縱不以友故起而予之、然因其迫切、必起予之、應其所需、</verse>
				<verse number="9">我又語汝、求則予爾、尋則遇之、叩門則為爾啟、</verse>
				<verse number="10">蓋凡求者得也、尋者遇也、叩者啟也、</verse>
				<verse number="11">爾中為父者、孰有子求餅而予之石乎、求魚而予之蛇以代魚乎、</verse>
				<verse number="12">抑求卵而予之蠍乎、</verse>
				<verse number="13">爾曹雖不善、尚知以嘉貺予爾子、況天父不更以聖神予求之者乎、○</verse>
				<verse number="14">耶穌 逐一瘖鬼、鬼既出、而瘖者言、眾奇之、</verse>
				<verse number="15">中有數人曰、彼藉鬼王 別西卜 逐鬼耳、</verse>
				<verse number="16">又有試之者、求自天之兆、</verse>
				<verse number="17">耶穌 知其意、語之曰、凡國自相分爭必墟、家自相分爭必傾、</verse>
				<verse number="18">若 撒但 自相分爭、其國何以立哉、因爾云我藉 別西卜 逐鬼、</verse>
				<verse number="19">使我藉 別西卜 逐鬼、則爾子弟逐鬼孰藉乎、彼將議爾矣、</verse>
				<verse number="20">若我藉上帝之能逐鬼、則上帝國臨爾矣、</verse>
				<verse number="21">夫勇士具武備而守其家、則所有者安矣、</verse>
				<verse number="22">惟更勇者至、而勝之、則盡奪其所恃之武具、而分其贓、</verse>
				<verse number="23">夫不與我偕者、即敵我、不與我斂者、即散也、</verse>
				<verse number="24">邪鬼既出其人、遊行旱地、求安不得、曰、我將返我所出之室、</verse>
				<verse number="25">至、則見其掃除修飾矣、</verse>
				<verse number="26">遂往、又攜七鬼更惡於己者、入而居之、其人之後況、較前尤劇矣、○</verse>
				<verse number="27">言時、眾中一婦、揚聲謂之曰、胎妊爾、乳哺爾者、福矣、</verse>
				<verse number="28">耶穌 曰、未若聽上帝道而守之者福也、○</verse>
				<verse number="29">眾集就之、 耶穌 曰、此世乃惡世也、而求異兆、 約拿 之兆外、無以示之、</verse>
				<verse number="30">蓋 約拿 為兆於 尼尼微 人、人子亦將為兆於斯世、</verse>
				<verse number="31">當鞫日、南方女王將與斯世之人同起而罪之、以其來自地極、聽 所羅門 之哲言、況有大於 所羅門 者在此乎、</verse>
				<verse number="32">當鞫日、 尼尼微 人將與斯世並立而罪之、以其因 約拿 所宣而改悔、況有大於 約拿 者在此乎、○</verse>
				<verse number="33">人燃燈、未有置於窖中、或斗下者、乃置檠上、俾入者見其光也、</verse>
				<verse number="34">夫身之燈、目也、爾目瞭、則全體光、目眊、則全體暗、</verse>
				<verse number="35">故宜省之、恐爾衷之光暗也、</verse>
				<verse number="36">儻爾全體皆光、而無一毫之暗、則其光充滿、似燈之光燦照爾矣、○</verse>
				<verse number="37">言時、有法利賽人邀之共食、 耶穌 入而坐、</verse>
				<verse number="38">法利賽人見其不先濯而食、異之、</verse>
				<verse number="39">主謂之曰、今爾法利賽人、惟杯盤之外是潔、然爾內則充以刧奪、惡慝、</verse>
				<verse number="40">無知者乎、造其外者、不亦造其內耶、</verse>
				<verse number="41">惟以在內者施濟、則於爾無不潔矣、○</verse>
				<verse number="42">禍哉、爾法利賽人乎、以爾於薄荷、芸香、及諸蔬、十輸其一、而於義、及向上帝之愛、則忽之、此乃爾所當行、而彼亦不可遺也、</verse>
				<verse number="43">禍哉、爾法利賽人乎、以爾好會堂高坐、受祝於市、</verse>
				<verse number="44">禍哉爾乎、以爾似隱沒之墓、履其上者不知也、○</verse>
				<verse number="45">有律師應之曰、夫子、斯言亦辱我儕矣、曰、</verse>
				<verse number="46">禍哉爾律師乎、以爾任難負之任於人、而己則不著一指、</verse>
				<verse number="47">禍哉爾乎、以爾建先知之墓、乃爾祖所殺者也、</verse>
				<verse number="48">如是、則爾祖所為、爾證之、且與之、蓋彼殺先知、而爾建其墓也、</verse>
				<verse number="49">是故上帝之哲言有云、我將遣先知使徒就彼、其中有見殺者、有見迫者、</verse>
				<verse number="50">致創世以來所流先知之血、皆於此代而討焉、</verse>
				<verse number="51">即自 亞伯 之血、至亡於殿壇間 撒迦利亞 之血也、我語汝、必於此代而討焉、</verse>
				<verse number="52">禍哉爾律師乎、以爾嘗奪知識之鑰、己則不進、而阻進之者、○</verse>
				<verse number="53">出時、士子與法利賽人嚴迫之、激使多言、</verse>
				<verse number="54">設伏伺之、欲執其自口而出者、</verse>
			</chapter>
			<chapter number="12">
				<verse number="1">時、眾集數萬、致相蹂踐、 耶穌 謂其徒曰、當謹防法利賽人之酵、即偽善也、</verse>
				<verse number="2">蓋未有掩而不露、隱而不知者、</verse>
				<verse number="3">是故爾言於幽暗者、必聞於光明、附耳語於密室者、必宣於屋上、</verse>
				<verse number="4">我友乎、我語汝、殺身而後別無能為者、勿懼之、</verse>
				<verse number="5">我以當懼者示爾、即殺後、又有權投於地獄者、我誠語汝、當懼者此也、</verse>
				<verse number="6">五雀非二分金售乎、然於上帝前、其一亦不忘也、</verse>
				<verse number="7">即爾首之髮、皆已見數、勿懼、爾較多雀尤貴也、</verse>
				<verse number="8">我又語汝、凡於人前認我者、人子於上帝使者前、亦必認之、</verse>
				<verse number="9">於人前不認我者、亦必不見認於上帝使者前、</verse>
				<verse number="10">凡以言攻人子者、其人將得赦、惟褻瀆聖神者、不得赦、</verse>
				<verse number="11">人曳爾至會堂、及執政操權者前、毋慮何以對、何所言、</verse>
				<verse number="12">蓋於彼時、聖神必教爾以所當言也、○</verse>
				<verse number="13">眾中一人謂之曰、夫子、令我兄弟與我析產、</verse>
				<verse number="14">耶穌 曰、人乎、誰任我為爾聽訟分析者乎、</verse>
				<verse number="15">遂語眾曰、慎戒貪婪、蓋人之生、不在所蓄之豐裕也、</verse>
				<verse number="16">又設喻曰、有一富人、土地蕃殖、</verse>
				<verse number="17">自忖曰、無處儲我物產、將何為乎、</verse>
				<verse number="18">既而曰、我知所為矣、必毀我倉、而建其大者、以儲百穀財物、</verse>
				<verse number="19">我將謂我靈曰、靈乎、爾多財貨積為歷年之用、可安然飲食喜樂也、</verse>
				<verse number="20">惟上帝謂之曰、無知者乎、今夜將索爾靈、則所備者誰歸、</verse>
				<verse number="21">凡積財於己、而於上帝前不富者亦如是、○</verse>
				<verse number="22">耶穌 謂其徒曰、故我語汝、毋慮爾生何以食、身何以衣、</verse>
				<verse number="23">蓋生貴於糧、身貴於衣也、</verse>
				<verse number="24">試思烏鴉、不稼不穡、無倉無廩、而上帝且育之、爾之於鳥、其貴何如耶、</verse>
				<verse number="25">爾曹誰能以思慮延生一刻乎、</verse>
				<verse number="26">至微者爾尚不能、何慮其餘耶、</verse>
				<verse number="27">試思百合花如何而長、不勞不紡、我語汝、當 所羅門 榮華之極、所衣者不及此花之一也、</verse>
				<verse number="28">夫野草今日尚存、明日投爐、上帝猶衣之若此、況爾小信者乎、</verse>
				<verse number="29">勿求何以食、何以飲、亦勿縈擾、</verse>
				<verse number="30">凡此皆異邦人所求、爾父知爾需之、</verse>
				<verse number="31">爾惟其國是求、則此物將加諸爾、</verse>
				<verse number="32">二三子勿懼、爾父喜以國賜爾、</verse>
				<verse number="33">當售爾所有以施濟、為己備不舊之囊、在天不匱之財、即盜不至、蠹不敗之處、</verse>
				<verse number="34">蓋爾財所在、心亦在焉、○</verse>
				<verse number="35">爾腰宜束、燈宜燃、</verse>
				<verse number="36">效人俟主自婚筵歸、至而叩門即為之啟也、</verse>
				<verse number="37">主至、見僕儆醒、其僕福矣、我誠語汝、主將自束其帶、令僕席坐、前而供事之、</verse>
				<verse number="38">其至也、或二更或三更、見僕如是、其僕福矣、</verse>
				<verse number="39">若家主知盜何時至、則必儆醒、不致穴其室、此爾所知也、</verse>
				<verse number="40">爾亦當備之、因爾不意之時、人子至矣、○</verse>
				<verse number="41">彼得 曰、主歟、爾設此喻、向我儕乎、抑向眾人乎、</verse>
				<verse number="42">主曰、孰為忠智之家宰、主任之督其家人、依時予之糧乎、</verse>
				<verse number="43">主至、見僕行是、其僕福矣、</verse>
				<verse number="44">我誠語汝、主將任之以督其所有、</verse>
				<verse number="45">倘斯僕意謂我主稽遲、遂扑僕婢、食飲且醉、</verse>
				<verse number="46">乃於不意之日、不知之時、其主至、處以極刑、擬與不信者同科、</verse>
				<verse number="47">僕知主意而不備、不順其意者、見扑必多、</verse>
				<verse number="48">惟不知而作當扑之事者、見扑必少、蓋多予之、必多取之、多託之、必多索之、○</verse>
				<verse number="49">我來以火投地、倘火既燃、非我所欲乎、</verse>
				<verse number="50">我有當受之洗、未成時、我抑鬱何如乎、</verse>
				<verse number="51">爾以我來施和平於世乎、我語汝、非也、乃分爭耳、</verse>
				<verse number="52">今而後、一家五人將分爭、三攻二、二攻三、</verse>
				<verse number="53">父攻子、子攻父、母攻女、女攻母、姑攻婦、婦攻姑焉、○</verse>
				<verse number="54">遂謂眾曰、爾見雲西起、即言將雨、果有之、</verse>
				<verse number="55">風自南來、即言將暑、亦有之、</verse>
				<verse number="56">偽善者乎、爾識別天地色象、何不識別此時乎、</verse>
				<verse number="57">且何不自審所宜乎、</verse>
				<verse number="58">與訟爾者、往見有司、途間當力求解釋、恐曳爾於士師、士師付爾於吏、吏下爾於獄、</verse>
				<verse number="59">我語汝、爾非償盡毫釐、斷不得出也、</verse>
			</chapter>
			<chapter number="13">
				<verse number="1">時、同在者數人、以 加利利 人之事、告 耶穌 、即 彼拉多 以其血雜祭物中也、</verse>
				<verse number="2">耶穌 曰、爾意此 加利利 人受此害、較眾 加利利 人、尤有罪乎、</verse>
				<verse number="3">我告爾、非也、爾弗改悔、皆將如斯而亡、</verse>
				<verse number="4">昔 西羅亞 樓傾、壓而斃者十八人、爾意斯人較居 耶路撒冷 諸民、尤負罪乎、</verse>
				<verse number="5">我告爾、非也、爾弗改悔、皆將如斯而亡、○</verse>
				<verse number="6">乃設喻曰、有植無花果樹於其葡萄園者、來而求果弗得、</verse>
				<verse number="7">語園丁曰、我來求果於此樹者三年矣、而弗得、宜斫之、何為曠此土乎、</verse>
				<verse number="8">對曰、主、今歲姑容之、待我周掘壅糞、</verse>
				<verse number="9">後或結果、否則斫之、○</verse>
				<verse number="10">安息日 耶穌 在一會堂訓誨、</verse>
				<verse number="11">適有婦患鬼而病十有八年、傴僂不能伸、</verse>
				<verse number="12">耶穌 見而呼之曰、婦乎、爾釋於病矣、</verse>
				<verse number="13">遂以手按之、婦即伸、歸榮上帝、</verse>
				<verse number="14">司會堂者、因 耶穌 於安息日施醫、憾焉、謂眾曰、工作自有六日、於此可來受醫、勿於安息日也、</verse>
				<verse number="15">主曰、偽善者乎、爾曹於安息日、孰不解牛驢於廄、牽以飲之乎、</verse>
				<verse number="16">況此婦為 亞伯拉罕 之裔、 撒但 繫之十有八年、不當於安息日解其結乎、</verse>
				<verse number="17">耶穌 言此、諸敵愧恥、眾見其所行諸有榮之事皆喜、○</verse>
				<verse number="18">耶穌 曰、上帝國何似、我將何以比之、</verse>
				<verse number="19">乃似芥種一粒、人取而播於其園、長而成樹、飛鳥棲其枝、</verse>
				<verse number="20">又曰、我將何以比上帝國乎、</verse>
				<verse number="21">乃似酵、婦取而納於三斗麵中、致均發酵焉、○</verse>
				<verse number="22">耶穌 經邑鄉訓誨、向 耶路撒冷 而往、</verse>
				<verse number="23">或曰、主、得救者其寡乎、</verse>
				<verse number="24">曰當竭力以進窄門、我語汝、將有求進而不得者多也、</verse>
				<verse number="25">迨家主起而閉門、爾立於外、叩門曰、主歟、為我啟之、彼將應曰、我不識爾奚自、</verse>
				<verse number="26">爾將曰、我儕曾於爾前食飲、爾亦於我衢訓誨、</verse>
				<verse number="27">彼將曰、我告爾、我不識爾奚自、爾眾行不義者、其去我、</verse>
				<verse number="28">時、爾見 亞伯拉罕 以撒 雅各 、與諸先知在上帝國、而爾見逐於外、則必哀哭切齒矣、</verse>
				<verse number="29">自東自西、自南自北、有人將至、席坐於上帝國、</verse>
				<verse number="30">有後者將為先、先者將為後也、○</verse>
				<verse number="31">是時法利賽數人來、謂之曰、出而去之、 希律 欲殺爾也、</verse>
				<verse number="32">耶穌 曰、往告彼狐狸云、今日明日、我逐鬼施醫、至三日、我事畢矣、</verse>
				<verse number="33">雖然、今日明日及後日、我必行矣、蓋先知不能亡於 耶路撒冷 外也、</verse>
				<verse number="34">耶路撒冷 歟、 耶路撒冷 歟、殺先知、石擊使於爾者乎、我欲集爾赤子、似牝鷄集雛翼下者屢矣、而爾不欲也、</verse>
				<verse number="35">爾室遺爾矣、我語汝、爾將不見我、迨爾云、奉主名來者宜頌也、</verse>
			</chapter>
			<chapter number="14">
				<verse number="1">安息日 耶穌 入法利賽宰者之家、食焉、眾窺之、</verse>
				<verse number="2">當前有一病臌者、</verse>
				<verse number="3">耶穌 謂律師與法利賽人曰、安息日施醫宜否、</verse>
				<verse number="4">眾默然、 耶穌 援其人、醫而遣之、</verse>
				<verse number="5">謂眾曰、爾中孰有牛驢於安息日陷于坎、不即曳之出乎、</verse>
				<verse number="6">眾無以對、○</verse>
				<verse number="7">耶穌 見所請之人、首位是擇、遂設喻語之曰、</verse>
				<verse number="8">爾見請赴婚筵、毋居首位、恐所請有尊於爾者、</verse>
				<verse number="9">則請爾與彼之人、前語爾曰、其位讓於斯人、爾必慚而就末位、</verse>
				<verse number="10">惟見請時、往居末位、則請爾者來語爾曰、友上坐、則爾於同席者前有榮矣、</verse>
				<verse number="11">蓋凡自高者、將卑之、自卑者、將高之也、○</verse>
				<verse number="12">又謂請之者曰、爾設午餐、或晚餐、毋招爾朋友、兄弟、親戚、富鄰、恐彼復招爾而受其報也、</verse>
				<verse number="13">惟設筵請貧者、殘者、跛者、瞽者、則爾福矣、</verse>
				<verse number="14">蓋彼無以報爾、而於義人復起時、爾將得報也、○</verse>
				<verse number="15">同席一人聞之曰、食於上帝國者福矣、</verse>
				<verse number="16">耶穌 曰、或設大筵、所請者眾、</verse>
				<verse number="17">筵時、遣僕告所請者曰、來、百物備矣、</verse>
				<verse number="18">眾辭之、如出一心、一人曰、我適購田、須往視之、請辭、</verse>
				<verse number="19">又一人曰、我適購牛五耦、將往試之、請辭、</verse>
				<verse number="20">又一人曰、我方娶妻、故不能往、</verse>
				<verse number="21">僕歸、悉告其主、主怒、曰、速往邑之衢巷、引諸貧者、殘者、跛者、瞽者來、</verse>
				<verse number="22">僕曰、主、既如所命行矣、尚有座焉、</verse>
				<verse number="23">主曰、出往道路藩籬間、而強人入、俾滿我室、</verse>
				<verse number="24">我語汝、先所請者、無一得嘗我筵也、○</verse>
				<verse number="25">有羣眾偕行、 耶穌 顧之曰、</verse>
				<verse number="26">人就我、而不憎其父母、妻子、兄弟、姊妹、與己生命者、不得為我徒、</verse>
				<verse number="27">不負己之十架而從我者、亦不得為我徒、</verse>
				<verse number="28">爾曹孰欲建臺、不先坐而計其貲、足以竣事否乎、</verse>
				<verse number="29">恐或置基而不克成、見者皆哂之、</verse>
				<verse number="30">曰、此人建於始、而不克成於終也、</verse>
				<verse number="31">或有王出與他王戰、孰不先坐而運籌、能以一萬禦彼以二萬來攻者否乎、</verse>
				<verse number="32">不然、當敵尚遠、則遣使求和矣、</verse>
				<verse number="33">如是、凡爾中不盡舍所有者、不得為我徒也、</verse>
				<verse number="34">夫鹽善矣、第鹽失其味、將何以調之、</verse>
				<verse number="35">不宜於田、不宜於糞、惟棄於外耳、有耳以聽者、宜聽焉、</verse>
			</chapter>
			<chapter number="15">
				<verse number="1">眾稅吏與罪人、就聽 耶穌 、</verse>
				<verse number="2">法利賽人與士子、咸訾議曰、彼納罪人而共食焉、</verse>
				<verse number="3">耶穌 設喻語之曰、</verse>
				<verse number="4">爾中孰有百羊而亡其一、不姑舍九十九羊於野、往覓其亡者、以至於獲乎、</verse>
				<verse number="5">獲之則喜、負於肩、</verse>
				<verse number="6">歸而集其友鄰、謂之曰、與我同樂、我之亡羊已獲矣、</verse>
				<verse number="7">我語汝、罪人有一改悔者、則在天為之樂亦然、較為九十九義人、無須改悔者尤甚也、</verse>
				<verse number="8">或婦有銀錢十、而亡其一、豈不燃燈掃室、勤而覓之、至於獲乎、</verse>
				<verse number="9">獲之、則集其友鄰、曰、與我同樂、我所亡之錢已獲矣、</verse>
				<verse number="10">我語汝、罪人有一改悔者、在上帝使者前、為之喜亦然、○</verse>
				<verse number="11">又曰、或有二子、</verse>
				<verse number="12">其季子謂父曰、父歟、以當歸我之業予我、父遂以產分之、</verse>
				<verse number="13">未幾、季子盡挾所有遠遊異地、在彼放恣、浪費其業、</verse>
				<verse number="14">盡耗一切、適其地大饑、始形困乏、</verse>
				<verse number="15">遂投其地一民、遣之於田牧豕、</verse>
				<verse number="16">欲以豕所食之豆莢充腹、而無人予之、</verse>
				<verse number="17">既而悟曰、我父若許傭人、其糧有餘、我乃於此飢而死耶、</verse>
				<verse number="18">我將起而歸父、謂之曰、父歟、我獲罪於天及爾、</verse>
				<verse number="19">今而後、不堪稱為爾子矣、視我如傭人之一、可也、</verse>
				<verse number="20">遂起而歸父、相去尚遠、父見而憫之、趨抱其頸而吻接之、</verse>
				<verse number="21">子曰、父歟、我獲罪於天及爾、今而後、不堪稱為爾子矣、</verse>
				<verse number="22">父語諸僕曰、速取至美之袍衣之、施環於其指、納履於其足、</verse>
				<verse number="23">且牽肥犢宰之、我儕食而樂焉、</verse>
				<verse number="24">蓋我此子、死而復生、亡而復得者也、眾遂樂焉、</verse>
				<verse number="25">適長子自田歸、將及室、聞樂舞、</verse>
				<verse number="26">呼一僕、問其故、</verse>
				<verse number="27">對曰、爾弟歸、爾父宰肥犢、為其無恙而復得之也、</verse>
				<verse number="28">長子怒、不肯入、父出勸之、</verse>
				<verse number="29">長子謂父曰、我事爾多年、從無違命、而爾未嘗賜我一羔、俾我與友同樂、</verse>
				<verse number="30">惟爾此子、狎妓盡耗爾產、彼至、乃為之宰肥犢也、</verse>
				<verse number="31">父曰、子乎、爾常偕我、我所有者、</verse>
				<verse number="32">皆為爾有、惟爾弟死而復生、亡而復得、我儕喜樂宜也、</verse>
			</chapter>
			<chapter number="16">
				<verse number="1">耶穌 又謂其徒曰、富人某、有一家宰、或以其耗主業訴於其主、</verse>
				<verse number="2">主呼之曰、我聞言及爾者何耶、陳述爾職、蓋爾不得仍為家宰也、</verse>
				<verse number="3">家宰意謂、主奪我職、我將何為乎、鋤無力、乞則恥、</verse>
				<verse number="4">我知所為矣、黜職時、令人接我入其家、</verse>
				<verse number="5">遂於負主債者、一一呼之來、謂先至者曰、爾負我主幾何、</verse>
				<verse number="6">曰、油百斗、曰、取券亟坐、書五十、</verse>
				<verse number="7">又謂其他曰、爾負幾何、曰、麥百斛、曰、取券書八十、</verse>
				<verse number="8">其主乃譽不義之家宰、以其所行之智也、蓋斯世之子於其世事、較光明之子尤智也、</verse>
				<verse number="9">我語汝、以不義之財結友、致匱時、則彼接爾入永宅矣、</verse>
				<verse number="10">忠於小者、亦忠於大、不義於小者、亦不義於大、</verse>
				<verse number="11">若爾於不義之財不忠、孰以真者託爾耶、</verse>
				<verse number="12">若爾於屬人者不忠、孰以屬爾者予爾耶、</verse>
				<verse number="13">一僕不能事二主、或惡此愛彼、或重此輕彼、爾不能事上帝、兼事貨財也、○</verse>
				<verse number="14">法利賽人乃好利者、聞而哂之、</verse>
				<verse number="15">耶穌 謂之曰、爾於人前自義、然上帝知爾心、蓋人所崇者、上帝所惡也、</verse>
				<verse number="16">律與先知、至 約翰 而已、自是上帝國之福音宣布、人人奮力以進之、</verse>
				<verse number="17">然天地之逝、較律一畫之隕尤易也、</verse>
				<verse number="18">凡出妻他娶者、淫也、娶所出者、亦淫也、○</verse>
				<verse number="19">有富者衣紫袍枲布、日事華靡宴樂、</verse>
				<verse number="20">又有乞者、名 拉撒路 、通體生瘍、置於富者之門、</verse>
				<verse number="21">欲食富者几下遺屑、犬來舐其瘍、</verse>
				<verse number="22">乞者死、天使扶至 亞伯拉罕 之懷、富者亦死而葬、</verse>
				<verse number="23">陰間痛苦之際、舉目遙見 亞伯拉罕 、有 拉撒路 在其懷、</verse>
				<verse number="24">遂呼曰、我祖 亞伯拉罕 乎、矜恤我、遣 拉撒路 以指尖蘸水涼我舌、蓋我在此火燄中苦甚、</verse>
				<verse number="25">亞伯拉罕 曰、子乎、當憶爾生時、受諸福、 拉撒路 受諸難、今彼慰、而爾苦焉、</verse>
				<verse number="26">不第此也、爾我間限以巨淵、欲由此赴爾不能也、由彼過我、亦不能也、</verse>
				<verse number="27">曰、若是、求祖遣 拉撒路 往我父家、</verse>
				<verse number="28">我有兄弟五人、使彼證之、免其亦來此痛苦之處也、</verse>
				<verse number="29">亞伯拉罕 曰、彼有 摩西 及諸先知、可聽之也、</verse>
				<verse number="30">對曰、祖 亞伯拉罕 乎、非也、若有由死而就之者、彼必改悔矣、</verse>
				<verse number="31">曰、不聽 摩西 與先知、即有自死而起者、彼亦不受勸也、</verse>
			</chapter>
			<chapter number="17">
				<verse number="1">耶穌 謂其徒曰、陷人於罪、事不能無、而陷之者禍矣、</verse>
				<verse number="2">與其陷此小子之一於罪、寧以巨磨繫頸投於海、</verse>
				<verse number="3">爾當自慎、若兄弟獲罪則斥之、悔則恕之、</verse>
				<verse number="4">儻一日獲罪於爾者七、反而語爾者亦七、曰、我悔矣、則爾必恕之、○</verse>
				<verse number="5">使徒謂主曰、祈益我信、</verse>
				<verse number="6">主曰、爾若有信如芥種一粒、即命此桑拔根植於海、亦必順爾、</verse>
				<verse number="7">爾中孰有僕、或耕、或牧、自田歸、而謂之曰、來、坐而食乎、</verse>
				<verse number="8">豈不曰、備我餐、束帶事我、迨我食飲後、爾食飲也、</verse>
				<verse number="9">僕依命而行、其謝之乎、</verse>
				<verse number="10">如是、爾盡行所命、亦當曰、我乃無益之僕、行所當行已耳、○</verse>
				<verse number="11">耶穌 往 耶路撒冷 、經行 撒瑪利亞 、與 加利利 、</verse>
				<verse number="12">入一村、有癩者十人、遇之而遠立、</verse>
				<verse number="13">揚聲曰、 耶穌 夫子、矜恤我、</verse>
				<verse number="14">耶穌 目之曰、爾往示身於祭司、往時即潔矣、</verse>
				<verse number="15">其一見己已愈、返而大聲歸榮上帝、</verse>
				<verse number="16">伏 耶穌 足下稱謝之、彼乃 撒瑪利亞 人也、</verse>
				<verse number="17">耶穌 曰、潔者非十人乎、其九安在、</verse>
				<verse number="18">此異族人之外、未見返而歸榮上帝者、</verse>
				<verse number="19">遂語其人曰、起而往、爾信救爾矣、○</verse>
				<verse number="20">法利賽人問上帝國何時而臨、 耶穌 曰、上帝國其臨不顯、</verse>
				<verse number="21">人亦不云、在此在彼、蓋上帝國在爾中也、</verse>
				<verse number="22">又語其徒曰、時將至、爾欲見人子之一日而不得見、</verse>
				<verse number="23">人將告爾、在此在彼、勿往勿從、</verse>
				<verse number="24">蓋如電之在天、閃於此、而光於彼、人子於其日亦如是、</verse>
				<verse number="25">但必先受諸苦、為斯世所棄、</verse>
				<verse number="26">人子之時、如 挪亞 之時、</verse>
				<verse number="27">人食飲嫁娶、迨 挪亞 入方舟之日、洪水至而滅眾、</verse>
				<verse number="28">又如 羅得 之時、人食飲貿易、樹藝建造、</verse>
				<verse number="29">迨 羅得 出 所多瑪 之日、自天雨火與硫而滅眾、</verse>
				<verse number="30">人子顯著之日、亦如是、</verse>
				<verse number="31">是日也、乘屋者、其具在室、勿下取之、在田者、亦勿歸、</verse>
				<verse number="32">當憶 羅得 之妻、</verse>
				<verse number="33">欲救其生者、必喪之、喪之者、必存之、</verse>
				<verse number="34">我語汝、是夜二人同榻、取一遺一、</verse>
				<verse number="35">二婦同磨、取一遺一、</verse>
				<verse number="36"></verse>
				<verse number="37">眾問曰、主歟、何處有此、曰、屍所在、鷙鳥集焉、</verse>
			</chapter>
			<chapter number="18">
				<verse number="1">耶穌 又設喻、語眾當恆祈不倦、</verse>
				<verse number="2">曰、邑有士師、不畏上帝、不禮世人、</verse>
				<verse number="3">其邑有嫠、屢就之曰、有仇我者、祈伸我冤、</verse>
				<verse number="4">久而不許、後自思云、我雖不畏上帝、不禮世人、</verse>
				<verse number="5">但此嫠瀆我、必伸其冤、免其恆來擾我、</verse>
				<verse number="6">主曰、聽此不義之士師所言、</verse>
				<verse number="7">況上帝選民晝夜呼籲、雖久忍之、豈不伸其冤乎、</verse>
				<verse number="8">我語汝、必速伸之矣、雖然、人子至、將見信於世乎、○</verse>
				<verse number="9">有自恃為義、而輕忽他人者、 耶穌 設喻謂之曰、</verse>
				<verse number="10">二人登殿祈禱、一為法利賽人、一為稅吏、</verse>
				<verse number="11">法利賽人立而自禱曰、上帝歟、我謝爾、以我不似他人強索、不義、淫亂、亦不似此稅吏、</verse>
				<verse number="12">我七日禁食者二、而以所得者十輸其一、</verse>
				<verse number="13">稅吏遠立、不敢舉目仰天、第拊膺曰、上帝歟、憐我罪人也、</verse>
				<verse number="14">我語汝、此人歸、較彼見義、蓋自高者、將卑之、自卑者、將高之也、○</verse>
				<verse number="15">有攜孩提就 耶穌 者、欲其捫之、門徒見而責之、</verse>
				<verse number="16">耶穌 呼之來、曰、容孩提就我、勿禁之、蓋屬上帝國者、乃如是人也、</verse>
				<verse number="17">我誠語汝、凡承上帝國、而不如孩提者、斷不得入也、○</verse>
				<verse number="18">有宰問之曰、善哉夫子、我將何為、以嗣永生、</verse>
				<verse number="19">耶穌 曰、何善我乎、善者惟一、上帝而已、</verse>
				<verse number="20">夫諸誡爾所識也、毋淫、毋殺、毋竊、毋妄證、敬爾父母、</verse>
				<verse number="21">對曰、凡此我自幼悉守之矣、</verse>
				<verse number="22">耶穌 聞此、語之曰、爾猶缺一、悉鬻所有以濟貧、則將有財於天、且來從我、</verse>
				<verse number="23">其人聞之、憂甚、巨富故也、</verse>
				<verse number="24">耶穌 見之、曰、有財者入上帝國難矣哉、</verse>
				<verse number="25">駝穿針孔、較富者入上帝國猶易也、</verse>
				<verse number="26">聞者曰、然則誰能得救乎、</verse>
				<verse number="27">曰、人所不能者、上帝能之也、</verse>
				<verse number="28">彼得 曰、我儕已舍所有從爾矣、</verse>
				<verse number="29">曰我誠語汝、未有為上帝國舍屋宇、父母、兄弟、妻子、</verse>
				<verse number="30">而今世不獲倍蓰、來世不獲永生者也、○</verse>
				<verse number="31">耶穌 攜十二徒謂之曰、我儕上 耶路撒冷 、先知所載指人子者、將悉應矣、</verse>
				<verse number="32">蓋將見付於異邦人、受戲玩、凌辱、唾之、</verse>
				<verse number="33">又扑而殺之、三日復起、</verse>
				<verse number="34">門徒一無所悟、蓋斯言隱秘、而彼不識所謂也、○</verse>
				<verse number="35">近 耶利哥 時、有瞽者坐乞路旁、</verse>
				<verse number="36">聞眾過、問其故、</verse>
				<verse number="37">或告之曰、 拿撒勒 耶穌 過此也、</verse>
				<verse number="38">瞽者呼曰、 大衛 之裔 耶穌 、矜恤我、</verse>
				<verse number="39">前行者責之使默、彼愈呼曰、 大衛 之裔、矜恤我、</verse>
				<verse number="40">耶穌 止、命攜之來、既近、則問之曰、</verse>
				<verse number="41">欲我何為、曰、主、俾我得見、</verse>
				<verse number="42">耶穌 曰、見矣、爾信救爾矣、</verse>
				<verse number="43">彼即得見、從 耶穌 、歸榮上帝、眾見之、亦頌讚上帝、</verse>
			</chapter>
			<chapter number="19">
				<verse number="1">耶穌 入 耶利哥 、經行時、</verse>
				<verse number="2">有 撒該 者、為稅吏長而富、</verse>
				<verse number="3">欲識 耶穌 為何人、以人眾而不得見、身短故也、</verse>
				<verse number="4">遂趨前升桑、以其必過此也、</verse>
				<verse number="5">耶穌 至、仰視之、曰、 撒該 速下、今日我將主爾家、</verse>
				<verse number="6">遂亟下、喜接之、</verse>
				<verse number="7">眾見之、訾議曰、彼往寓罪人之家矣、</verse>
				<verse number="8">撒該 立而謂主曰、主歟、我以所有之半濟貧、若誣詐人者、則四倍償之、</verse>
				<verse number="9">耶穌 曰、今日拯救臨此家矣、以其亦為 亞伯拉罕 之裔也、</verse>
				<verse number="10">蓋人子至、為尋救失亡之人耳、○</verse>
				<verse number="11">眾聞此言時、 耶穌 因近 耶路撒冷 、眾意上帝國將即顯著、遂復設喻、</verse>
				<verse number="12">曰、有貴胄往遠地、欲得國而返、</verse>
				<verse number="13">召其僕十人、予金十斤、謂之曰、貿易以待我來、</verse>
				<verse number="14">其民憾之、遣使於其後、曰、我儕不欲斯人君我也、</verse>
				<verse number="15">貴胄受國而返、命召予金之僕、欲知其獲利幾何、</verse>
				<verse number="16">其一至、曰、主之一斤、已獲十斤矣、</verse>
				<verse number="17">曰、俞、善僕也、爾於小者既忠、可宰十邑也、</verse>
				<verse number="18">其次至、曰、主之一斤、已獲五斤矣、</verse>
				<verse number="19">曰爾亦可宰五邑也、</verse>
				<verse number="20">又其次至、曰、主之一斤在此、我藏之於巾、</verse>
				<verse number="21">蓋我畏爾嚴人也、未置者取之、未播者穫之、</verse>
				<verse number="22">主謂之曰、惡哉僕也、我即由爾口判爾、爾既知我嚴、未置而取、未播而穫、</verse>
				<verse number="23">盍以我金置肆、我來時、可並其利取之、</verse>
				<verse number="24">遂命左右曰、奪其一斤、以予有十斤者、</verse>
				<verse number="25">眾曰、主、彼已有十斤矣、</verse>
				<verse number="26">曰我語汝、凡有者、將予之、無者、並其所有亦奪之、</verse>
				<verse number="27">至於我敵、不欲我君之者、曳之來、誅於我前、○</verse>
				<verse number="28">耶穌 言竟、前行、上 耶路撒冷 、○</verse>
				<verse number="29">既近 伯法其 、 伯大尼 、於 橄欖 山、遣門徒二人、</verse>
				<verse number="30">曰、爾往前村、至則見小驢縶焉、從無乘之者、解而牽之來、</verse>
				<verse number="31">倘有問爾解之何為、則曰、主需之、</verse>
				<verse number="32">使者往、果如所言、</verse>
				<verse number="33">解小驢時、其主詰之曰、解驢何為、</verse>
				<verse number="34">曰主需之、</verse>
				<verse number="35">遂牽就 耶穌 、置己衣於其上、扶 耶穌 乘之、</verse>
				<verse number="36">行時、眾以衣布路、</verse>
				<verse number="37">既近 耶路撒冷 、將下 橄欖 山、眾門徒因所見之諸異能而喜、大聲讚上帝、</verse>
				<verse number="38">曰、奉主名而來之王、宜頌也、在天和平、在至上者光榮、</verse>
				<verse number="39">眾中有法利賽數人、謂 耶穌 曰、夫子當責爾徒、</verse>
				<verse number="40">曰、我語汝、此輩若緘默、諸石將呼矣、○</verse>
				<verse number="41">既近、見城、則為之哭、</verse>
				<verse number="42">曰、倘爾於是日、知關乎平安之事則幸、但今隱於爾目矣、</verse>
				<verse number="43">蓋日將至、爾敵必築壘環爾、四週困爾、</verse>
				<verse number="44">且擲爾及爾中子女於地、不遺一石於石上、以爾不知眷顧爾之日也、○</verse>
				<verse number="45">入殿、逐其貿易者、</verse>
				<verse number="46">謂之曰、記有之、我室必為祈禱室、而爾曹以為盜巢也、○</verse>
				<verse number="47">耶穌 日在殿訓誨、祭司諸長、士子、與民間尊長、尋機滅之、</verse>
				<verse number="48">但未得所為、因民皆傾聽之也、</verse>
			</chapter>
			<chapter number="20">
				<verse number="1">一日、 耶穌 在殿訓民宣福音時、祭司諸長、士子、長老、就之曰、</verse>
				<verse number="2">試告我、爾以何權行是、賜爾此權者誰耶、</verse>
				<verse number="3">曰、我亦一言問爾、爾其告我、</verse>
				<verse number="4">約翰 之洗、自天乎、自人乎、</verse>
				<verse number="5">其人竊議曰、若云自天、彼必曰、曷不信之、</verse>
				<verse number="6">若云自人、眾民必以石擊我、蓋民信 約翰 為先知也、</verse>
				<verse number="7">遂對曰、不知奚自、</verse>
				<verse number="8">耶穌 曰、我亦不告爾以何權行是矣、○</verse>
				<verse number="9">乃設喻語眾曰、有樹葡萄園者、租與農夫、而往異地久之、</verse>
				<verse number="10">屆期、遣一僕就農夫、令納園中之果、農夫扑之、使之徒返、</verse>
				<verse number="11">再遣他僕、亦扑之、且辱之、使之徒返、</verse>
				<verse number="12">三遣其僕、農夫又傷而逐之、</verse>
				<verse number="13">園主曰、我將如之何、必遣我愛子、庶或敬之矣、</verse>
				<verse number="14">農夫見之、相議曰、此其嗣子、我且殺之、業歸我矣、</verse>
				<verse number="15">遂逐於園外殺焉、園主將何以處之乎、</verse>
				<verse number="16">必至滅此農夫、以園付他人矣、聞者曰、毋如是、</verse>
				<verse number="17">耶穌 目之曰、經云、工師所棄之石、成為屋隅首石、何謂也、</verse>
				<verse number="18">凡墮此石上者身必碎、此石墮其上者散若塵、○</verse>
				<verse number="19">時、士子與祭司諸長、知此喻指己、欲執之、而懼民、</verse>
				<verse number="20">乃窺伺之、遣偵者、佯為義人、欲執其言、付於方伯權下治之、</verse>
				<verse number="21">遂問曰、夫子、我知爾所言所誨皆正、不以貌取人、誠以上帝之道誨人也、</verse>
				<verse number="22">我儕納稅於 該撒 宜否、</verse>
				<verse number="23">耶穌 知其詐、曰、</verse>
				<verse number="24">以一錢示我、是像與號為誰、曰、 該撒 、</verse>
				<verse number="25">曰、然則以 該撒 之物納 該撒 、以上帝之物納上帝矣、</verse>
				<verse number="26">偵者當民前、無由執其言、且奇其應對而默然、○</verse>
				<verse number="27">有撒都該人、即言無復起者、就而問曰、</verse>
				<verse number="28">夫子、 摩西 書於我云、若人兄死、遺妻而無子、其弟當納其妻、生子以嗣之、</verse>
				<verse number="29">有兄弟七人、長者娶妻、無子而死、</verse>
				<verse number="30">其二其三納之、</verse>
				<verse number="31">至其七亦然、皆無子而死、</verse>
				<verse number="32">厥後婦亦死、</verse>
				<verse number="33">至復起時、將為誰之妻乎、蓋七人皆納之也、</verse>
				<verse number="34">耶穌 曰、斯世之人、有娶有嫁、</verse>
				<verse number="35">惟堪得彼世、及自死復起者、則不娶不嫁、</verse>
				<verse number="36">亦不能復死、以其等於天使、既為復起之子、乃上帝之子也、</verse>
				<verse number="37">論死者復起、 摩西 棘叢篇詳之矣、其稱主為 亞伯拉罕 之上帝、 以撒 之上帝、 雅各 之上帝、</verse>
				<verse number="38">是上帝非死者之上帝、乃生者之上帝、因皆為上帝而生也、</verse>
				<verse number="39">有士子數人曰、夫子所言善矣、</verse>
				<verse number="40">蓋不敢復問之也、○</verse>
				<verse number="41">耶穌 謂眾曰、人何言基督為 大衛 之裔乎、</verse>
				<verse number="42">蓋詩篇中 大衛 自言、主謂我主云、坐我右、</verse>
				<verse number="43">迨我使爾敵為爾足几、</verse>
				<verse number="44">夫 大衛 既稱之為主、則基督如何為其裔乎、○</verse>
				<verse number="45">眾民聽時、 耶穌 語其徒曰、</verse>
				<verse number="46">謹防士子、好衣長服而遊、受祝於市、會堂高座、筵間首位、</verse>
				<verse number="47">乃吞嫠婦家資、佯為長祈、其受刑必尤重也、</verse>
			</chapter>
			<chapter number="21">
				<verse number="1">耶穌 舉目、見諸富者以所捐者輸庫、</verse>
				<verse number="2">又見一貧嫠、輸小錢二、</verse>
				<verse number="3">則曰、我誠語汝、此貧嫠所輸者較眾尤多也、</verse>
				<verse number="4">蓋眾由其羨餘、此則由其不足、即其所以養生者、盡輸之也、○</verse>
				<verse number="5">或論殿以美石、及所獻之珍物為飾、</verse>
				<verse number="6">耶穌 曰、爾所見諸物、日將至、無石遺於石上、而弗圮也、</verse>
				<verse number="7">眾問曰、夫子、何時有此、斯事將應之時、有何兆乎、</verse>
				<verse number="8">曰、慎毋受惑、蓋將多有冒我名而來者云、我基督也、又云、期已近矣、爾勿從之、</verse>
				<verse number="9">爾聞戰與亂、勿驚惶、蓋斯事必先有、惟盡期未即至耳、○</verse>
				<verse number="10">又謂之曰、民將攻民、國將攻國、</verse>
				<verse number="11">地大震、隨在饑疫、自天有可畏之象、與至大之兆、</verse>
				<verse number="12">此諸事之先、人將執爾、窘爾、付爾於會堂、下爾於囹圄、為我名曳爾至君王方伯前、</verse>
				<verse number="13">斯將反為爾證也、</verse>
				<verse number="14">故宜定爾心、毋先慮何以訴、</verse>
				<verse number="15">蓋我將賜爾才辯智慧、爾諸仇不能抵拒辯駁也、</verse>
				<verse number="16">爾將為父母兄弟親戚朋友所付、爾中且有見殺者、</verse>
				<verse number="17">爾為我名、將見憾於眾、</verse>
				<verse number="18">然爾之一髮、亦不喪也、</verse>
				<verse number="19">爾之生、將於恆忍得之、○</verse>
				<verse number="20">爾見 耶路撒冷 為軍所圍、則知其荒墟近矣、</verse>
				<verse number="21">時在 猶太 者、宜遁於山、在邑者宜出、在田者勿入、</verse>
				<verse number="22">蓋此乃報復之日、致所載者皆應也、</verse>
				<verse number="23">是日也、妊婦乳婦禍矣、蓋其地必有大災、怒及斯民、</verse>
				<verse number="24">彼將仆於鋒刃、擄於諸國、 耶路撒冷 為異邦蹂躪、迨異邦之期滿焉、</verse>
				<verse number="25">日月星辰、將有異兆、在地諸國困苦顚連、海波漰湃故也、</verse>
				<verse number="26">人因危懼、並虞將臨於世之事而昏絕、天象震動故也、</verse>
				<verse number="27">時、將見人子以大權大榮、乘雲而來、</verse>
				<verse number="28">甫有斯事、爾宜興起翹首、蓋爾之贖近矣、○</verse>
				<verse number="29">又設喻謂之曰、試觀無花果與諸樹、</verse>
				<verse number="30">方其萌芽、爾見之、則知夏近矣、</verse>
				<verse number="31">如是、爾見斯事至、則知上帝國近矣、</verse>
				<verse number="32">我誠語汝、此代未逝、斯事皆成、</verse>
				<verse number="33">天地必廢、我言不廢、○</verse>
				<verse number="34">爾當自慎、勿以饜飲沈湎、世之憧擾累爾心、免其日如機檻、突然臨爾、</verse>
				<verse number="35">蓋此日必臨於全地之居人、</verse>
				<verse number="36">爾惟隨時儆醒祈求、俾爾得避此將來之事、而立於人子前、○</verse>
				<verse number="37">耶穌 日在殿訓誨、夜出至 橄欖 山宿焉、</verse>
				<verse number="38">庶民黎明就於殿以聽之、</verse>
			</chapter>
			<chapter number="22">
				<verse number="1">除酵節伊邇、亦名逾越節、</verse>
				<verse number="2">祭司諸長與士子、謀何以殺 耶穌 、畏民故也、○</verse>
				<verse number="3">撒但 入於 猶大 、稱 以色加畧 者、十二徒之一也、</verse>
				<verse number="4">詣祭司諸長及殿司、相議如何以 耶穌 付之、</verse>
				<verse number="5">眾喜、約予之金、</verse>
				<verse number="6">猶大 諾、乃尋機於眾不在時付之、○</verse>
				<verse number="7">除酵日至、當宰逾越羔時也、</verse>
				<verse number="8">耶穌 遣 彼得 約翰 曰、爾往、備逾越節筵、我儕食焉、</verse>
				<verse number="9">曰、欲我何處備之、</verse>
				<verse number="10">曰、入邑將有挈水瓶者遇爾、可從之入室、</verse>
				<verse number="11">告其家主曰、夫子問客舍安在、將偕門徒食逾越節筵、</verse>
				<verse number="12">彼將以陳設之大樓示爾、在彼備之可也、</verse>
				<verse number="13">門徒往、果如所言、遂備節筵、○</verse>
				<verse number="14">屆時、 耶穌 席坐、使徒偕之、</verse>
				<verse number="15">耶穌 曰、我切願於受害之先、偕爾食此節筵也、</verse>
				<verse number="16">蓋我語汝、我不復食之、迨其事應於上帝國焉、</verse>
				<verse number="17">遂接杯祝謝、曰、取此分於爾眾、</verse>
				<verse number="18">我語汝、今而後、我不飲葡萄樹所產者、迨上帝國臨焉、</verse>
				<verse number="19">又取餅祝謝、擘而予之、曰、斯乃我身、為爾捐者、爾其行此以憶我、</verse>
				<verse number="20">餐後、取杯亦然、曰、此杯乃新約、以我血為爾流者也、</verse>
				<verse number="21">顧賣我者、其手偕我在席也、</verse>
				<verse number="22">人子固如所定者而逝、惟賣之者其人禍矣、</verse>
				<verse number="23">眾互問誰將為此、○</verse>
				<verse number="24">門徒又互爭其中孰大、</verse>
				<verse number="25">耶穌 謂之曰、異邦之君主其治、秉權者稱為恩主、</verse>
				<verse number="26">爾則不然、爾中為大者、當若少、為首者、當若役、</verse>
				<verse number="27">孰為大、席坐者乎、役事者乎、非席坐者大乎、然我在爾中如役事者也、</verse>
				<verse number="28">爾曹恆偕我於諸試中、</verse>
				<verse number="29">我以國封爾、如我父封我然、</verse>
				<verse number="30">俾爾在我國、飲食於我席、爾亦將居於位、鞫 以色列 十二支焉、</verse>
				<verse number="31">西門 、 西門 、 撒但 嘗索爾曹、欲簸爾若麥、</verse>
				<verse number="32">然我為爾祈、使爾信無闕、迨爾反正後、堅爾兄弟也、</verse>
				<verse number="33">曰、主、我已備偕爾入獄蹈死矣、</verse>
				<verse number="34">曰 彼得 、我語汝、今日鷄尚未鳴、爾將三言不識我矣、○</verse>
				<verse number="35">乃謂門徒曰、我遣爾時、毋囊、毋袋、毋履、爾有所缺乎、曰、無、</verse>
				<verse number="36">曰今有囊者、取之、袋亦然、無刀者、售衣購刀、</verse>
				<verse number="37">我語汝、經所記、人視之為罪犯中人、必應於我、蓋所關於我者、將終也、</verse>
				<verse number="38">門徒曰、主、有二刀於此、曰、足矣、○</verse>
				<verse number="39">耶穌 出、依然往 橄欖 山、其徒從之、</verse>
				<verse number="40">至其處、謂之曰、祈禱也、免入於試、</verse>
				<verse number="41">遂離之、約投石之遠、屈膝祈禱、</verse>
				<verse number="42">曰、父歟、若欲之、則以此杯去我、然非我旨、惟爾旨是成、</verse>
				<verse number="43">有使者自天而見、壯之、</verse>
				<verse number="44">耶穌 傷痛、祈禱愈切、汗如滴血落地、</verse>
				<verse number="45">禱畢、起就門徒、見其因憂而寐、</verse>
				<verse number="46">謂之曰、何寢乎、起而禱、免入於試、○</verse>
				<verse number="47">言時、眾至、十二徒之一、 猶大 者、先眾而前、就 耶穌 、欲吻接之、</verse>
				<verse number="48">耶穌 語之曰、 猶大 、爾以接吻賣人子乎、</verse>
				<verse number="49">左右見事將及、則曰、主、我儕以刀擊之可乎、</verse>
				<verse number="50">中一人擊大祭司之僕、削其右耳、</verse>
				<verse number="51">耶穌 曰、既至此、姑容之、遂捫其耳而醫之、</verse>
				<verse number="52">乃謂來攻之祭司諸長、殿司、長老、曰、爾來以刃與梃、若捕盜乎、</verse>
				<verse number="53">我日偕爾在殿、爾未舉手攻我、但今乃爾曹之時、幽暗之權矣、○</verse>
				<verse number="54">眾執 耶穌 、曳至大祭司宅、 彼得 遙從之、</verse>
				<verse number="55">眾於院中、燃火同坐、 彼得 亦坐其間、</verse>
				<verse number="56">有婢見 彼得 向火而坐、注視之、曰、此人亦偕之、</verse>
				<verse number="57">彼得 不承、曰、女乎、我不識之、</verse>
				<verse number="58">有頃、又一人見之、曰、爾亦其黨、 彼得 曰、人乎、非也、</verse>
				<verse number="59">逾半時、復一人力言曰、此人實偕之、蓋 加利利 人也、</verse>
				<verse number="60">彼得 曰、人乎、我不識爾云何也、言時、鷄即鳴、</verse>
				<verse number="61">主回顧 彼得 、 彼得 憶主之言曰、鷄鳴之先、爾將三言不識我、</verse>
				<verse number="62">遂出而痛哭、○</verse>
				<verse number="63">執 耶穌 者、戲而扑之、</verse>
				<verse number="64">掩其目、問曰、試言擊爾者誰耶、</verse>
				<verse number="65">又以多端謗讟之、</verse>
				<verse number="66">及旦、民之長老、祭司諸長、士子、咸集、曳 耶穌 至公會、</verse>
				<verse number="67">曰、爾若基督、其告我、曰、我若告爾、爾必不信、</verse>
				<verse number="68">詰爾、爾亦不應、</verse>
				<verse number="69">今而後、人子將坐於大權上帝之右矣、</verse>
				<verse number="70">僉曰、然則爾為上帝子乎、曰、爾言是也、</verse>
				<verse number="71">眾曰、尚須何證、我儕由其口親聞之矣、</verse>
			</chapter>
			<chapter number="23">
				<verse number="1">眾皆起、解 耶穌 至 彼拉多 前、</verse>
				<verse number="2">訟之曰、我見此人、誘惑我邦、禁納稅於 該撒 、自稱為基督為王也、</verse>
				<verse number="3">彼拉多 問之曰、爾 猶太 人王乎、曰、爾言之矣、</verse>
				<verse number="4">彼拉多 謂祭司諸長與眾曰、我不見此人何辜、</verse>
				<verse number="5">眾益奮曰、彼搖動庶民、訓誨徧 猶太 、始自 加利利 以至於此、</verse>
				<verse number="6">彼拉多 聞之、問其為 加利利 人乎、</verse>
				<verse number="7">既知其隸 希律 治下、則遣詣之、時、 希律 亦在 耶路撒冷 、○</verse>
				<verse number="8">希律 見 耶穌 甚喜、蓋因聞其事、久欲見之、且冀見其異蹟、</verse>
				<verse number="9">以多言問之、而 耶穌 一無所答、</verse>
				<verse number="10">祭司諸長與士子、立而訟之甚切、</verse>
				<verse number="11">希律 與其士卒輕忽戲玩之、衣以彩服、復遣詣 彼拉多 、</verse>
				<verse number="12">彼拉多 與 希律 素相仇、是日遂相友矣、○</verse>
				<verse number="13">彼拉多 召集祭司諸長、有司、庶民、</verse>
				<verse number="14">謂之曰、爾解此人至我、一若誘惑民者、我依爾所訟之事、於爾前鞫之、未見其有辜、</verse>
				<verse number="15">希律 亦然、蓋彼復遣之至我、可知其所行、未有當死者、</verse>
				<verse number="16">我將笞而釋之、</verse>
				<verse number="17"></verse>
				<verse number="18">眾皆呼曰、去此人、為我釋 巴拉巴 、</verse>
				<verse number="19">夫 巴拉巴 乃邑中作亂殺人、而下獄者、</verse>
				<verse number="20">彼拉多 欲釋 耶穌 、復語眾、</verse>
				<verse number="21">眾呼曰、釘之十架、釘之十架、</verse>
				<verse number="22">彼拉多 三語眾曰、彼行何惡耶、我未見其有當死之辜、故將笞而釋之、</verse>
				<verse number="23">眾大聲切求釘之十架、而其聲勝矣、</verse>
				<verse number="24">於是 彼拉多 擬如其所求而行、</verse>
				<verse number="25">釋作亂殺人而下獄者、乃付 耶穌 於眾、以徇其意、○</verse>
				<verse number="26">曳 耶穌 去時、有 古利奈 人 西門 、來自田間、眾執之、以十架置其身、使負之、從 耶穌 後、○</verse>
				<verse number="27">民眾隨之、又有多婦擗而哀之、</verse>
				<verse number="28">耶穌 顧之曰、 耶路撒冷 之女乎、毋為我哭、當為己及子女哭、</verse>
				<verse number="29">蓋日將至、人必曰、未妊者、未產者、未哺乳者、福矣、</verse>
				<verse number="30">時、人將謂山曰、壓我、謂陵曰、掩我、</verse>
				<verse number="31">蓋木之青者猶如此、枯者將若何、</verse>
				<verse number="32">又曳二犯、將與 耶穌 同殺之、○</verse>
				<verse number="33">至一處、名髑髏、釘之十架、又釘二犯、一右一左、</verse>
				<verse number="34">耶穌 曰、父歟、赦之、蓋彼不知所為也、兵卒鬮分其衣、</verse>
				<verse number="35">民立而觀、有司亦哂之、曰、彼救他人、若為上帝所選之基督、可自救也、</verse>
				<verse number="36">兵卒亦戲之、就而予之醯、</verse>
				<verse number="37">曰、爾若 猶太 人王、可自救也、</verse>
				<verse number="38">其上有標、曰 猶太 人王、○</verse>
				<verse number="39">同懸之犯、一謗之曰、爾非基督乎、救己及我儕也、</verse>
				<verse number="40">一斥之曰、爾同服鞫、猶不畏上帝乎、</verse>
				<verse number="41">我儕宜也、蓋我所受、稱我所行、惟斯人所行、無不韙也、</verse>
				<verse number="42">又曰、 耶穌 、爾於爾國而來、其憶我、</verse>
				<verse number="43">耶穌 曰、我誠語汝、今日爾將偕我在樂園矣、○</verse>
				<verse number="44">時約午正、徧地晦冥、至申初、</verse>
				<verse number="45">日無光、殿幔中裂、</verse>
				<verse number="46">耶穌 大聲呼曰、父歟、我靈託爾手矣、言畢、氣遂絕、</verse>
				<verse number="47">百夫長見之、歸榮上帝、曰、是誠義人也、</verse>
				<verse number="48">聚觀之眾、歷見諸事、皆拊膺而返、</verse>
				<verse number="49">其相識者、及自 加利利 相隨之婦、皆遠立而見斯事、○</verse>
				<verse number="50">有 約瑟 者、議士也、為人善且義、</verse>
				<verse number="51">不與斯謀斯事、隸 猶太 之 亞利馬太 邑、素慕上帝國者也、</verse>
				<verse number="52">詣 彼拉多 求 耶穌 屍、</verse>
				<verse number="53">取之下、裹以枲布、置於石鑿之墓、從未葬人者、</verse>
				<verse number="54">時乃備節之期、安息日伊邇、</verse>
				<verse number="55">自 加利利 偕來之婦隨之、觀其墓、及如何葬其屍、</verse>
				<verse number="56">歸備香品香膏、當安息日遵誡而安息焉、</verse>
			</chapter>
			<chapter number="24">
				<verse number="1">七日之首日、昧爽、諸婦攜所備之香品、至墓、</verse>
				<verse number="2">見石已自墓輾離、</verse>
				<verse number="3">遂入、不見主 耶穌 之屍、</verse>
				<verse number="4">躊躇間、見二人旁立、衣服燁燁、</verse>
				<verse number="5">婦驚、伏於地、二人謂之曰、何於死者中尋生者乎、</verse>
				<verse number="6">彼已起、不在此矣、當憶彼在 加利利 時、曾語爾云、</verse>
				<verse number="7">人子必付於罪人手、釘十架、三日復起、</verse>
				<verse number="8">婦遂憶其言、</verse>
				<verse number="9">自墓歸、悉告十一徒、及諸同人、</verse>
				<verse number="10">告使徒者、乃 抹大拉 之 馬利亞 、 雅各 之母 馬利亞 、及 約亞拿 、又有他婦偕焉、</verse>
				<verse number="11">使徒以為虛誕而弗信、</verse>
				<verse number="12">彼得 起趨墓、俯視其內、惟枲布而已、奇異而歸、○</verse>
				<verse number="13">是日門徒二人、往一村、名 以馬忤斯 、去 耶路撒冷 約二十五里、</verse>
				<verse number="14">互論所遇之事、</verse>
				<verse number="15">談論間、 耶穌 近而偕行、</verse>
				<verse number="16">二人目迷、不識之、</verse>
				<verse number="17">耶穌 謂之曰、爾行時、互論者何耶、二人止步、有憂色、</verse>
				<verse number="18">其一名 革流巴 對曰、爾豈獨旅於 耶路撒冷 、不知近日所遇之事乎、</verse>
				<verse number="19">曰、何事、曰、 拿撒勒 耶穌 之事也、彼乃先知、在上帝及眾民前、言行皆有大能、</verse>
				<verse number="20">而祭司諸長與我有司付之、擬以死、釘之十架、</verse>
				<verse number="21">惟我儕素望其為將贖 以色列 者、然此事之成、今已三日矣、</verse>
				<verse number="22">而我中數婦、使我駭異、彼黎明在墓、</verse>
				<verse number="23">不見其屍、來告云、已見天使顯見、言其生矣、</verse>
				<verse number="24">我中數人適墓、果如其言、惟不見 耶穌 、</verse>
				<verse number="25">耶穌 曰、噫、無知者乎、諸先知所言、爾心何信之遲耶、</verse>
				<verse number="26">基督受斯苦、而獲其榮、不亦宜乎、</verse>
				<verse number="27">於是自 摩西 始、並諸先知、凡經中所指己者、悉為之詳解焉、</verse>
				<verse number="28">將近所往之村、 耶穌 若將前行者、</verse>
				<verse number="29">二人強之曰、與我偕居、蓋時將暮、日已昃矣、遂入而偕居焉、</verse>
				<verse number="30">同席時、 耶穌 取餅祝謝、擘而予之、</verse>
				<verse number="31">二人目啟、乃識之、忽不見、</verse>
				<verse number="32">相語曰、途間與我言、且釋經時、我心豈不熱乎、</verse>
				<verse number="33">即起、歸 耶路撒冷 、見十一使徒與同人聚而言曰、</verse>
				<verse number="34">主果復起矣、見於 西門 、</verse>
				<verse number="35">二人乃述途中所遇、及擘餅、識 耶穌 之事、○</verse>
				<verse number="36">言時、 耶穌 立於其中、曰、爾曹平安、</verse>
				<verse number="37">門徒驚懼、意所見者神也、</verse>
				<verse number="38">耶穌 曰、爾何驚擾、心中起思議乎、</verse>
				<verse number="39">視我手足、即我也、試捫且視、神無骨肉、爾視我則有之、</verse>
				<verse number="40">言此、即以手足示之、</verse>
				<verse number="41">門徒以喜故、而猶未信、且奇之、 耶穌 語之曰、於此有食物否、</verse>
				<verse number="42">乃予之炙魚一片、</verse>
				<verse number="43">耶穌 取之、食於其前、○</verse>
				<verse number="44">謂之曰、此乃我素偕爾時、所語爾者、云、凡 摩西 律、先知書、及詩篇所載指我者、悉必應也、</verse>
				<verse number="45">遂啟其聰、使悟諸經、</verse>
				<verse number="46">曰、記有之、基督當受難、三日自死復起、</verse>
				<verse number="47">且以其名傳改悔、及赦罪之道於萬邦、自 耶路撒冷 始焉、</verse>
				<verse number="48">爾曹為斯事之證者、</verse>
				<verse number="49">我遣我父所許者臨爾、爾其居於聖邑、迨自上之能錫爾焉、</verse>
				<verse number="50">遂引之出、至 伯大尼 舉手祝之、</verse>
				<verse number="51">祝時、別眾、見升於天、</verse>
				<verse number="52">眾拜之、喜甚、而歸 耶路撒冷 、</verse>
				<verse number="53">常在殿祝頌上帝焉、</verse>
			</chapter>
		</book>
		<book number="43">
			<chapter number="1">
				<verse number="1">太初有道、道偕上帝、道即上帝也、</verse>
				<verse number="2">是道太初與上帝偕也、</verse>
				<verse number="3">萬有由之而造、凡受造者、無不由之而造焉、</verse>
				<verse number="4">生在其中、生者人之光也、</verse>
				<verse number="5">光燭於暗、而暗弗識之、</verse>
				<verse number="6">有上帝所遣者、曰 約翰 、</verse>
				<verse number="7">彼來作證、即為光作證、俾眾由之而信、</verse>
				<verse number="8">斯人非光、特為光作證耳、</verse>
				<verse number="9">是有真光、普照凡入世之人、</verse>
				<verse number="10">其在世也、世由之而造、而世弗知之、</verse>
				<verse number="11">其至己所屬、而屬己者弗受也、</verse>
				<verse number="12">凡受之者、即信其名者、則賜之權、為上帝子、</verse>
				<verse number="13">其生也、非由血氣、非由情欲、非由人意、乃由上帝也、</verse>
				<verse number="14">夫道成人身、寓我儕中、充以恩寵真理、我儕見其榮、如天父獨生子之榮焉、</verse>
				<verse number="15">約翰 為之證、呼曰、我言後我來者、乃為我先、以其先我而在、即斯人也、</verse>
				<verse number="16">由其所充者、我儕皆有所受、即恩之有加無已矣、</verse>
				<verse number="17">夫律由 摩西 而授、恩寵真理、則由 耶穌 基督而來、</verse>
				<verse number="18">從未有見上帝者、惟在父懷之獨生子表彰之、○</verse>
				<verse number="19">約翰 之證如左、 猶太 人自 耶路撒冷 遣祭司及 利未 人、問之曰、爾誰也、</verse>
				<verse number="20">約翰 承而不諱、曰、我非基督、</verse>
				<verse number="21">曰、然則爾為 以利亞 乎、曰非也、爾為彼先知乎、曰否、</verse>
				<verse number="22">曰、爾為誰、俾我可復遣我者、爾自謂何如也、</verse>
				<verse number="23">曰我乃呼於野者之聲云、直主之路、如先知 以賽亞 所言也、</verse>
				<verse number="24">其人乃法利賽人所遣、</verse>
				<verse number="25">復問之曰、爾非基督、非 以利亞 、非彼先知、胡為施洗耶、</verse>
				<verse number="26">約翰 曰、我以水施洗耳、有立於爾中、爾弗識者、</verse>
				<verse number="27">即後我而來、我解其履帶、亦弗堪焉、</verse>
				<verse number="28">斯事行於 約但 外 伯大尼 地、即 約翰 施洗處也、○</verse>
				<verse number="29">翌日、 約翰 見 耶穌 來、則曰、觀上帝之羔、乃負世之罪者、</verse>
				<verse number="30">此即我所言、後我來者乃為我先、以其先我而在也、</verse>
				<verse number="31">我素弗識之、但為使之顯於 以色列 故來以水施洗耳、</verse>
				<verse number="32">約翰 又證之曰、我曾見聖神如鴿、自天而降、止於其上、</verse>
				<verse number="33">我素弗識之、惟遣我以水施洗者、語我曰、爾見聖神降而止其上者、即以聖神施洗者也、</verse>
				<verse number="34">我見之、而證其為上帝子也、○</verse>
				<verse number="35">又翌日、 約翰 偕二徒立、</verse>
				<verse number="36">見 耶穌 遊行、則曰、觀上帝之羔、</verse>
				<verse number="37">二徒聞其言、遂從 耶穌 、</verse>
				<verse number="38">耶穌 回顧、見其從己、曰、爾何求、對曰、拉比何居、拉比、譯即夫子也、</verse>
				<verse number="39">曰、來則見之、遂往觀焉、是日與之同居、時約申正矣、</verse>
				<verse number="40">聞 約翰 言、而從 耶穌 者、其一乃 西門彼得 之弟 安得烈 、</verse>
				<verse number="41">彼先遇其兄 西門 曰、我儕已遇彌賽亞、譯即基督、</verse>
				<verse number="42">遂引之就 耶穌 、 耶穌 顧之曰、爾乃 約翰 子 西門 、將稱 磯法 、譯即 彼得 、</verse>
				<verse number="43">翌日、 耶穌 欲往 加利利 、遇 腓力 、謂之曰、從我、</verse>
				<verse number="44">腓力 者 伯賽大 人也、與 安得烈 彼得 同邑、</verse>
				<verse number="45">腓力 遇 拿但業 曰、 摩西 律及先知所載者、我儕已遇之、即 約瑟 之子、 拿撒勒 人 耶穌 也、</verse>
				<verse number="46">拿但業 曰、善者能出自 拿撒勒 乎、 腓力 曰、來、試觀之、</verse>
				<verse number="47">耶穌 見 拿但業 至、指之曰、是誠 以色列 人、無詭譎者、</verse>
				<verse number="48">拿但業 曰、何由知我乎、曰、 腓力 未呼爾、爾在無花果樹下、我已見之矣、</verse>
				<verse number="49">拿但業 曰、夫子、爾乃上帝子、 以色列 王也、</verse>
				<verse number="50">耶穌 曰、因我言於無花果樹下見爾、爾即信乎、爾將見尤大於此者、</verse>
				<verse number="51">又曰、我誠語汝、爾將見天開、上帝之使、陟降於人子上矣、</verse>
			</chapter>
			<chapter number="2">
				<verse number="1">第三日、 加利利 之 迦拿 、有婚筵、 耶穌 之母在焉、</verse>
				<verse number="2">耶穌 與其徒亦見招赴筵、</verse>
				<verse number="3">酒罄、 耶穌 之母語之曰、酒無矣、</verse>
				<verse number="4">耶穌 曰、媼歟、我與爾何與、我時未至也、</verse>
				<verse number="5">其母謂諸僕曰、凡彼語爾者、其行之、</verse>
				<verse number="6">依 猶太 人之潔禮、設石甕六、各容水二三桶、</verse>
				<verse number="7">耶穌 謂僕曰、以水盈甕、遂盈之至口、</verse>
				<verse number="8">又曰挹之、授司筵者、遂授之、</verse>
				<verse number="9">司筵者嘗之、已變酒矣、不知奚自、惟挹水之僕知之、司筵者呼新郎、</verse>
				<verse number="10">曰、凡人先設旨酒、至客酣、方進次者惟爾留旨酒至今矣、</verse>
				<verse number="11">此 耶穌 諸異蹟之始、行之於 加利利 之 迦拿 、而顯其榮、其徒信之、○</verse>
				<verse number="12">厥後、偕其母及兄弟門徒、下至 迦百農 居不數日、○</verse>
				<verse number="13">猶太 人逾越節伊邇、 耶穌 上 耶路撒冷 、</verse>
				<verse number="14">見殿中有鬻牛羊鴿者、及兌錢者坐焉、</verse>
				<verse number="15">遂以繩為鞭、悉逐牛羊出殿、傾兌錢者之金、倒其几、</verse>
				<verse number="16">謂鬻鴿者曰、攜之去、勿以我父室、為貿易室也、</verse>
				<verse number="17">其徒憶經所載云、為爾室焦灼、幾滅沒我矣、</verse>
				<verse number="18">猶太 人曰、爾既為此、則以何異蹟示我、</verse>
				<verse number="19">耶穌 曰、爾毀此殿、我三日必建之、</verse>
				<verse number="20">曰、此殿之建、歷四十有六年、爾三日將建之乎、</verse>
				<verse number="21">耶穌 之言、乃以身喻殿也、</verse>
				<verse number="22">迨其自死而起、門徒憶其曾有是言、遂信經及 耶穌 之言矣、○</verse>
				<verse number="23">當逾越節 耶穌 在 耶路撒冷 、多有見其所行之異蹟、而信其名者、</verse>
				<verse number="24">但 耶穌 不以己託之、因其知人也、</verse>
				<verse number="25">無須人證乎人、自知其內蘊矣、</verse>
			</chapter>
			<chapter number="3">
				<verse number="1">有法利賽人 尼哥底母 者、 猶太 宰也、</verse>
				<verse number="2">夜詣 耶穌 曰、夫子、我儕知爾為師、自上帝而來、蓋爾所行之異蹟、非上帝偕之、無能行者、</verse>
				<verse number="3">耶穌 曰、我誠語汝、人非更生、不能見上帝國也、</verse>
				<verse number="4">尼哥底母 曰、人既老、奚能生、能再入母胎而生耶、</verse>
				<verse number="5">耶穌 曰、我誠語汝、人非由水與聖神而生、不能入上帝國、</verse>
				<verse number="6">由肉而生者、肉也、由神而生者、神也、</verse>
				<verse number="7">我語爾必更生、勿以為奇、</verse>
				<verse number="8">夫風任意而吹、爾聞其聲、不知其何來何往、凡由聖神生者、亦若是、</verse>
				<verse number="9">尼哥底母 曰、安有此乎、</verse>
				<verse number="10">耶穌 曰、爾為 以色列 之師、猶未知此乎、</verse>
				<verse number="11">我誠語汝、我儕言所知、證所見、而爾曹不受我證焉、</verse>
				<verse number="12">我言屬地者、爾尚弗信、若言屬天者、爾詎信乎、</verse>
				<verse number="13">從未有升天者、惟自天而降、即在天之人子耳、</verse>
				<verse number="14">摩西 舉蛇於野、人子亦必如是見舉、</verse>
				<verse number="15">致凡信者於彼而有永生、○</verse>
				<verse number="16">蓋上帝愛世、至賜其獨生子、俾凡信之者、免沉淪而有永生、</verse>
				<verse number="17">因上帝遣子入世、非以鞫世、乃令由之而獲救、</verse>
				<verse number="18">信之者不受鞫、不信者已鞫矣、以其未信上帝獨生子之名也、</verse>
				<verse number="19">是鞫也、因光臨世、而人愛暗愈於光、以其行惡也、</verse>
				<verse number="20">蓋凡為惡者、惡光而不就之、恐其所行見責、</verse>
				<verse number="21">惟行真理者、就光以彰其行、乃遵上帝而行焉、○</verse>
				<verse number="22">厥後、 耶穌 與其徒、至 猶太 地、居而施洗、</verse>
				<verse number="23">約翰 亦施洗於近 撒冷 之 哀嫩 、以其地多水也、眾至而受洗焉、</verse>
				<verse number="24">蓋 約翰 尚未下獄也、</verse>
				<verse number="25">其徒與一 猶太 人辯潔禮、</verse>
				<verse number="26">遂詣 約翰 曰、夫子、昔偕爾於 約但 外、爾所證者、今施洗、而人皆就之、</verse>
				<verse number="27">約翰 曰、非由天授、人則無所能受、</verse>
				<verse number="28">爾曹證之、我曾言我非基督、乃奉遣於其前耳、</verse>
				<verse number="29">娶新婦者、新郎也、新郎之友立而聽之、聞其聲則喜甚、故此、我喜滿盈矣、</verse>
				<verse number="30">彼必興、我必衰、</verse>
				<verse number="31">自上來者在萬有上、自地者屬地、所言者亦屬地、自天來者在萬有上、</verse>
				<verse number="32">其所證者、乃其所見所聞、而無人受其證、</verse>
				<verse number="33">受其證者、如已鈐印、證上帝為真矣、</verse>
				<verse number="34">上帝所遣者、言上帝之言、蓋上帝賜聖神無限量也、</verse>
				<verse number="35">父愛子、以萬有付其手、</verse>
				<verse number="36">信子者有永生、不順子者弗得生、上帝之怒止其上矣、</verse>
			</chapter>
			<chapter number="4">
				<verse number="1">主知法利賽人聞己招徒施洗、多於 約翰 、</verse>
				<verse number="2">實則 耶穌 非自施洗、乃其徒也、</verse>
				<verse number="3">遂去 猶太 、復往 加利利 、</verse>
				<verse number="4">必經 撒瑪利亞 、</verse>
				<verse number="5">至其一邑名 敍加 近 雅各 賜其子 約瑟 之田、</verse>
				<verse number="6">雅各 井在焉、 耶穌 行倦、依井而坐、時約日中、</verse>
				<verse number="7">有 撒瑪利亞 之婦來汲水、 耶穌 謂之曰、飲我、</verse>
				<verse number="8">蓋其徒入邑市食也、</verse>
				<verse number="9">婦曰、爾 猶太 人也、胡為求飲於我 撒瑪利亞 婦乎、蓋 猶太 人與 撒瑪利亞 人不相往來也、</verse>
				<verse number="10">耶穌 曰、爾若知上帝之賜、及語爾飲我者為誰、爾必求之、則以活水予爾、</verse>
				<verse number="11">婦曰、主、爾無汲器、井又深、何由得活水耶、</verse>
				<verse number="12">爾豈大於我祖 雅各 乎、遺我此井、彼與其子及畜曾飲之、</verse>
				<verse number="13">耶穌 曰、飲此水者將復渴、</verse>
				<verse number="14">惟飲我所予之水者、永不渴、蓋我所予之水、將於其中為泉、湧至永生、</verse>
				<verse number="15">婦曰主、請以此水予我、俾我不渴、無庸遠來以汲矣、</verse>
				<verse number="16">耶穌 曰、往呼爾夫來此、</verse>
				<verse number="17">婦曰、我無夫、 耶穌 曰、爾言無夫、然也、</verse>
				<verse number="18">蓋爾曾有五夫、今所有者非爾夫、爾言誠是、</verse>
				<verse number="19">婦曰、主、我視爾為先知、</verse>
				<verse number="20">我祖崇拜於此山、惟爾曹言當拜之地在 耶路撒冷 、</verse>
				<verse number="21">耶穌 曰、婦歟、宜信我、時至、爾曹拜父、不在此山、亦不在 耶路撒冷 、</verse>
				<verse number="22">爾曹拜所不知者、我儕拜所知者、蓋拯救出自 猶太 人也、</verse>
				<verse number="23">時將至、今是矣、誠於崇拜者、將以神以誠拜父、蓋父欲如是者拜之、</verse>
				<verse number="24">上帝乃神、拜之者、必以神以誠拜之也、</verse>
				<verse number="25">婦曰、我知彌賽亞稱基督者將至、至則以萬事告我儕、</verse>
				<verse number="26">耶穌 曰、我是也、即與爾言者也、○</verse>
				<verse number="27">門徒至、異其與婦言、但無人云爾奚求、胡為與婦言耶、</verse>
				<verse number="28">婦遂舍瓶入邑、語眾曰、</verse>
				<verse number="29">試往觀之、有一人焉、我素行者彼悉言之、得毋基督乎、</verse>
				<verse number="30">眾即出邑就 耶穌 、</verse>
				<verse number="31">適門徒請曰、夫子食哉、</verse>
				<verse number="32">耶穌 曰、我有糧以食、爾所不知者、</verse>
				<verse number="33">門徒相語曰、有供其食者乎、</verse>
				<verse number="34">耶穌 曰、行遣我者之旨、而畢其工、即我之糧也、</verse>
				<verse number="35">豈不曰、尚有四月而穫時至乎、我語汝、舉目視田、已黃待穫矣、</verse>
				<verse number="36">穫者得值、積實至永生、俾播者穫者同樂也、</verse>
				<verse number="37">諺云、彼播此穫、於斯誠然、</verse>
				<verse number="38">我遣爾穫爾所未勞者、他人勞之、而爾繼其勞焉、○</verse>
				<verse number="39">其邑之 撒瑪利亞 人多信之、以婦證云、我素行者、彼悉言之、</verse>
				<verse number="40">故 撒瑪利亞 人就之、求其偕居、遂留二日、</verse>
				<verse number="41">因其言而信者尤眾、</verse>
				<verse number="42">謂婦曰、今我儕非為爾言而信、乃親聆之、知其誠救世者也、○</verse>
				<verse number="43">越二日、 耶穌 去彼、往 加利利 、</verse>
				<verse number="44">蓋自證先知在故土不見尊也、</verse>
				<verse number="45">至 加利利 、 加利利 人接納之、因見其在 耶路撒冷 節筵時所行之事、蓋若輩亦赴節筵也、○</verse>
				<verse number="46">耶穌 復至 加利利 之 迦拿 、即其以水變酒之處、有王臣某、其子病於 迦百農 、</verse>
				<verse number="47">聞 耶穌 自 猶太 至 加利利 、遂詣之、求往醫其子、因瀕死矣、</verse>
				<verse number="48">耶穌 曰、不見異蹟奇事、爾曹必不信也、</verse>
				<verse number="49">王臣曰、主、我子尚未死、請往焉、</verse>
				<verse number="50">曰、往哉、爾子生矣、其人信 耶穌 之言而往、</verse>
				<verse number="51">行時、其僕迎之、言其子生矣、</verse>
				<verse number="52">問其病瘳於何時、對曰、日昨未刻熱退、</verse>
				<verse number="53">父知即 耶穌 言爾子生之時、於是己及舉家皆信焉、</verse>
				<verse number="54">耶穌 自 猶太 至 加利利 所行異蹟、此其二也、</verse>
			</chapter>
			<chapter number="5">
				<verse number="1">厥後、值 猶太 人節期、 耶穌 上 耶路撒冷 、○</verse>
				<verse number="2">在 耶路撒冷 近羊門有池、 希伯來 音曰 畢士大 、有五廊焉、</verse>
				<verse number="3">中臥病者、瞽者、跛者、血枯者、甚眾、</verse>
				<verse number="4"></verse>
				<verse number="5">有負病三十八年者在焉、</verse>
				<verse number="6">耶穌 見其臥、知其病已久、謂之曰、爾欲愈乎、</verse>
				<verse number="7">病者曰、主、水湧時無人掖我入池、逮我至、他人先我下矣、</verse>
				<verse number="8">曰、起、取爾榻而行、</verse>
				<verse number="9">其人即愈、取榻而行、○</verse>
				<verse number="10">是日、乃安息日、 猶太 人謂病愈者曰、茲乃安息日、爾取榻非宜也、</verse>
				<verse number="11">曰、愈我者云、取爾榻而行、</verse>
				<verse number="12">曰、語爾取榻而行者誰也、</verse>
				<verse number="13">病愈者不知為誰、蓋 耶穌 以其地人眾而退避矣、</verse>
				<verse number="14">後、 耶穌 遇之於殿、曰、爾愈矣、勿復干罪、恐所遭者尤甚、</verse>
				<verse number="15">其人往告 猶太 人、愈之者 耶穌 也、</verse>
				<verse number="16">猶太 人以 耶穌 於安息日行是、故窘迫之、</verse>
				<verse number="17">耶穌 曰、我父至今行事、我亦行之、</verse>
				<verse number="18">故 猶太 人益欲殺 耶穌 、因其不僅犯安息日、且稱上帝為父、以己匹上帝也、○</verse>
				<verse number="19">耶穌 曰、我誠語汝、子不見父行之、己則無所能行、凡父所行者、子亦如是行之也、</verse>
				<verse number="20">蓋父愛子、悉以己所行者示之、且將以大於此者示之、令爾奇異焉、</verse>
				<verse number="21">父如何起死者而甦之、子亦如是甦其所欲者、</verse>
				<verse number="22">父不鞫人、悉以鞫委子、</verse>
				<verse number="23">俾眾敬子如敬父、不敬子者、不敬遣子之父也、</verse>
				<verse number="24">我誠語汝、聽我言而信遣我者、有永生、不至見鞫、乃已出死入生矣、</verse>
				<verse number="25">我誠語汝、時至、今是矣、死者將聞上帝子之聲、而聞者將生、</verse>
				<verse number="26">蓋如父於己有生、其賜子於己有生亦然、</verse>
				<verse number="27">且賜之權行鞫、以其為人子也、</verse>
				<verse number="28">勿以此為奇、時至、凡墓中者將聞其聲而出、</verse>
				<verse number="29">行善者、復起得生、行惡者、復起見鞫、○</verse>
				<verse number="30">我於己無所能行、惟依所聞而鞫、我鞫乃義、以我不求己旨、求遣我者之旨耳、</verse>
				<verse number="31">我若自證、則我證非真、</verse>
				<verse number="32">別有證我者、我知其證我之證乃真、</verse>
				<verse number="33">爾曾遣人詣 約翰 、彼為真理作證、</verse>
				<verse number="34">然我受證非由於人、第言此、俾爾得救耳、</verse>
				<verse number="35">彼乃燈、燃且明也、爾暫喜其光、</verse>
				<verse number="36">然我所有之證、大於 約翰 者、蓋父委我以成之事、即我所行者、證我為父所遣也、</verse>
				<verse number="37">且遣我之父、已為我證也、爾從未聞其聲、亦未見其形、</verse>
				<verse number="38">不存其道於爾衷、蓋其所遣者、爾不信之也、</verse>
				<verse number="39">爾探索諸經、意其中有永生、而證我者即此也、</verse>
				<verse number="40">然爾弗欲就我以得生、</verse>
				<verse number="41">我不受榮於人、</verse>
				<verse number="42">但知無上帝之愛於爾衷焉、</verse>
				<verse number="43">我以我父之名而來、而爾弗納、若他人以己名而來、爾將納之、</verse>
				<verse number="44">爾互相受榮、而不求自獨一上帝所來之榮、詎能信乎、</verse>
				<verse number="45">勿意我將訟爾於父、有訟爾者、即爾所仰望之 摩西 也、</verse>
				<verse number="46">爾若信 摩西 、則必信我、因其所書者指我、</verse>
				<verse number="47">若不信其書、詎信我言哉、</verse>
			</chapter>
			<chapter number="6">
				<verse number="1">厥後、 耶穌 渡 加利利 海、即 提比哩亞 海、</verse>
				<verse number="2">從者甚眾、因見其行異蹟於病者也、</verse>
				<verse number="3">耶穌 登山、偕其徒而坐、</verse>
				<verse number="4">猶太 人之逾越節伊邇、</verse>
				<verse number="5">耶穌 舉目、見就之者甚眾、語 腓力 曰、我儕何由市餅以食斯眾乎、</verse>
				<verse number="6">言此、乃試之、蓋自知將何為也、</verse>
				<verse number="7">腓力 曰、以二十金之餅、使各得少許亦不足也、</verse>
				<verse number="8">門徒之一、 西門彼得 之弟 安得烈 曰、</verse>
				<verse number="9">有童子攜麰麥餅五、小魚二、然於斯眾奚濟乎、</verse>
				<verse number="10">耶穌 曰、令眾坐、其地多草、眾遂坐、數約五千、</verse>
				<verse number="11">於是 耶穌 取餅祝謝、分予坐者、魚亦然、如眾所願、</verse>
				<verse number="12">既飽、 耶穌 謂其徒曰、拾其屑、勿使有遺、</verse>
				<verse number="13">遂拾五麰麥餅之屑、眾食而餘者、盈筐十二、</verse>
				<verse number="14">眾見其所行之異蹟、曰、是誠臨世之先知也、○</verse>
				<verse number="15">耶穌 知眾將至、強之為王、遂復退、獨入於山、○</verse>
				<verse number="16">及暮、其徒至海濱、</verse>
				<verse number="17">登舟欲濟、往 迦百農 、既暝、 耶穌 尚未至、</verse>
				<verse number="18">風烈波揚、</verse>
				<verse number="19">門徒鼓櫂、約行八里有奇、見 耶穌 履海近舟、則懼、</verse>
				<verse number="20">耶穌 曰、我也、勿懼、</verse>
				<verse number="21">門徒欣然接之登舟、而舟倏至所往之處、○</verse>
				<verse number="22">翌日、眾立彼岸、見一艇外無他舟、且見 耶穌 未偕其徒登舟、惟門徒獨往、</verse>
				<verse number="23">然有數艇來自 提比哩亞 、近主祝餅食眾之處、</verse>
				<verse number="24">眾見 耶穌 與其徒皆未在茲、遂登其艇、至 迦百農 尋之、</verse>
				<verse number="25">遇於海之彼岸、則曰、夫子、何時至此、</verse>
				<verse number="26">耶穌 曰、我誠語汝、爾尋我、非為見異蹟、乃為食餅而飽耳、</verse>
				<verse number="27">勿為將壞之糧而勞、宜為存至永生之糧而勞、即人子將予爾者、蓋父上帝已印之矣、</verse>
				<verse number="28">眾曰、我儕當何為以作上帝之工乎、</verse>
				<verse number="29">耶穌 曰、信其所遣者、即上帝之工也、</verse>
				<verse number="30">眾曰、爾行何異蹟、使我見而信爾乎、爾何所為乎、</verse>
				<verse number="31">昔我祖食瑪那於野、記有之、主以自天之餅食之、</verse>
				<verse number="32">耶穌 曰、我誠語汝、非 摩西 賜爾自天之餅、乃我父以自天之真餅賜爾也、</verse>
				<verse number="33">蓋上帝之餅、乃降自天、以生賜世者也、</verse>
				<verse number="34">僉曰、主歟、常以斯餅賜我、</verse>
				<verse number="35">耶穌 曰、我乃維生之餅、就我者必不飢、信我者永不渴、</verse>
				<verse number="36">然我曾語爾、爾見我而猶弗信也、</verse>
				<verse number="37">凡父予我者、將就我、就我者、我必不棄之、</verse>
				<verse number="38">蓋我降自天、非行己旨、乃行遣我者之旨、</verse>
				<verse number="39">其予我者、我弗失、而末日復起之、此遣我者之旨也、</verse>
				<verse number="40">凡見子而信之者、有永生、末日我將復起之、此我父之旨也、○</verse>
				<verse number="41">猶太 人因 耶穌 言我即自天而降之餅、遂訾議之、</verse>
				<verse number="42">曰、此非 約瑟 之子 耶穌 乎、其父母乃我所識者、今何言自天而降耶、</verse>
				<verse number="43">耶穌 曰、毋相訾議也、</verse>
				<verse number="44">非遣我之父引之、無能就我、就我者、我於末日復起之、</verse>
				<verse number="45">先知載云、眾將蒙上帝之訓焉、凡聽於父而學之者、則就我、</verse>
				<verse number="46">非謂有人見父、惟來自上帝者見之耳、</verse>
				<verse number="47">我誠語汝、信者有永生、</verse>
				<verse number="48">我乃維生之餅、</verse>
				<verse number="49">爾祖食瑪那於野、亦死焉、</verse>
				<verse number="50">食而不死者、天降之餅也、</verse>
				<verse number="51">我乃維生之餅、自天而降、人食之則永生、我所將予之餅、即我之肉、為世之生而予者也、○</verse>
				<verse number="52">猶太 人遂爭論曰、斯人焉能以其肉食我乎、</verse>
				<verse number="53">耶穌 曰、我誠語汝、非食人子肉、而飲其血、則爾衷無生矣、</verse>
				<verse number="54">食我肉、飲我血者、有永生、我於末日復起之、</verse>
				<verse number="55">蓋我肉誠為食、我血誠為飲也、</verse>
				<verse number="56">食我肉、飲我血者、居我中、我亦居彼中焉、</verse>
				<verse number="57">維生之父遣我、我因父而生、食我者因我而生亦若是也、</verse>
				<verse number="58">此乃自天而降之餅、非如列祖食瑪那而死、食此餅者、必永生也、</verse>
				<verse number="59">此 耶穌 在 迦百農 會堂訓誨而言也、○</verse>
				<verse number="60">其徒聞之、多云、難哉斯言、誰能聽之、</verse>
				<verse number="61">耶穌 心知其徒緣此訾議、則曰、斯言躓爾耶、</verse>
				<verse number="62">設見人子升於故處、則何如、</verse>
				<verse number="63">畀生者神也、肉無益、我語爾之言、神也、生也、</verse>
				<verse number="64">然爾中有弗信者矣、蓋 耶穌 自始即知弗信者為誰、賣己者為誰也、</verse>
				<verse number="65">又曰、故我嘗語爾、非父予之、無能就我也、○</verse>
				<verse number="66">由是其徒多退、不復從之、</verse>
				<verse number="67">耶穌 謂十二徒曰、爾亦欲去乎、</verse>
				<verse number="68">西門彼得 對曰、主有永生之道、吾誰與歸、</verse>
				<verse number="69">我儕已信、且知爾為上帝之聖者、</verse>
				<verse number="70">耶穌 曰、我非選爾十有二人乎、而爾中之一乃魔也、</verse>
				<verse number="71">言此、乃指 加畧 人 西門 之子 猶大 、十二徒之一、將賣 耶穌 者也、</verse>
			</chapter>
			<chapter number="7">
				<verse number="1">厥後、 耶穌 遊行 加利利 、不欲行於 猶太 、以 猶太 人欲殺之、</verse>
				<verse number="2">猶太 人之張幕節伊邇、</verse>
				<verse number="3">其兄弟謂之曰、去此、往 猶太 、俾爾徒亦見爾所行、</verse>
				<verse number="4">未有欲自顯、而行於隱者也、爾若行此、宜自顯於世矣、</verse>
				<verse number="5">蓋其兄弟亦未之信也、</verse>
				<verse number="6">耶穌 曰、我時尚未至、爾時恆便、</verse>
				<verse number="7">世不能惡爾而惡我、以我證其惡行也、</verse>
				<verse number="8">爾可赴節、我猶不赴焉、以我時未至也、</verse>
				<verse number="9">言此、則仍居 加利利 、○</verse>
				<verse number="10">迨其兄弟赴節、 耶穌 亦往、非顯然、乃若隱然者、</verse>
				<verse number="11">猶太 人於節期尋之、曰、彼安在乎、</verse>
				<verse number="12">眾多竊議之、或曰、善人也、或曰否、乃惑眾耳、</verse>
				<verse number="13">然無明言之者、懼 猶太 人也、○</verse>
				<verse number="14">節期中、 耶穌 上殿訓誨、</verse>
				<verse number="15">猶太 人奇之、曰、斯人未學、何由識書乎、</verse>
				<verse number="16">耶穌 曰、我之訓非由己、乃由遣我者也、</verse>
				<verse number="17">人願行其旨、必知斯訓、或由上帝、或我由己而言矣、</verse>
				<verse number="18">由己言者、求己之榮、惟求遣之者之榮、斯人乃誠、其衷無不義也、</verse>
				<verse number="19">摩西 非 以律 授爾乎、第爾中無一行律者、何為欲殺我耶、</verse>
				<verse number="20">眾曰、爾患鬼矣、誰欲殺爾、</verse>
				<verse number="21">耶穌 曰、我曾行一事、爾皆奇之、</verse>
				<verse number="22">夫 摩西 授爾割禮、然非由 摩西 、乃由列祖、故安息日、爾行割於人、</verse>
				<verse number="23">人於安息日受割、免違 摩西 之律、而我於安息日使人痊愈、爾遂怒我乎、</verse>
				<verse number="24">勿鞫以貌、鞫以義耳、○</verse>
				<verse number="25">耶路撒冷 人有云、此非眾欲殺者乎、</verse>
				<verse number="26">今彼侃侃而談、無與之言者、有司誠知其為基督乎、</verse>
				<verse number="27">然我儕知斯人所自、而基督至、無知其所自者、</verse>
				<verse number="28">故 耶穌 於殿訓誨、呼曰、爾知我、亦知我所自、我非擅至、遣我者乃真、爾不知之、</verse>
				<verse number="29">惟我知之、以我由之而來、而彼遣我也、</verse>
				<verse number="30">是以眾欲執之、但無著手者、以其時未至也、</verse>
				<verse number="31">眾中多信之、曰、基督至、其行異蹟、多於斯人乎、</verse>
				<verse number="32">法利賽人聞眾議如此、遂與祭司諸長遣役執之、</verse>
				<verse number="33">耶穌 曰、我猶暫偕爾、後歸遣我者、</verse>
				<verse number="34">爾將尋我不遇、我所在、爾弗能至、</verse>
				<verse number="35">猶太 人相語曰、彼將何往、使我不遇耶、豈往散處於 希利尼 人中者、而訓 希利尼 人乎、</verse>
				<verse number="36">其言尋我不遇、我所在爾弗能至、是何言歟、○</verse>
				<verse number="37">於節之末日、即大日也、 耶穌 立而呼曰、人若渴、宜就我飲、</verse>
				<verse number="38">信我者、如經所言、將有活水之川、由其腹而流焉、</verse>
				<verse number="39">耶穌 此言、指信之者將受之聖神、蓋聖神尚未降、因 耶穌 未榮也、</verse>
				<verse number="40">眾聞斯言、或曰、是誠彼先知也、</verse>
				<verse number="41">或曰、是乃基督、或曰、基督豈出自 加利利 乎、</verse>
				<verse number="42">經不云、基督出於 大衛 之裔、自 伯利恆 、即 大衛 所居之鄉乎、</verse>
				<verse number="43">眾遂因之紛爭、</verse>
				<verse number="44">中有欲執之者、但無人著手耳、○</verse>
				<verse number="45">役復祭司諸長、及法利賽人、僉曰、何不曳之來乎、</verse>
				<verse number="46">對曰、從未有人若是而言也、</verse>
				<verse number="47">法利賽人曰、爾亦為所惑乎、</verse>
				<verse number="48">有司與法利賽人、有信之者乎、</verse>
				<verse number="49">但此眾不識律、見詛矣、</verse>
				<verse number="50">中有 尼哥底母 即昔詣 耶穌 者、謂之曰、</verse>
				<verse number="51">未聽其言、不識其所為、而鞫之、豈我律乎、</verse>
				<verse number="52">眾曰、爾亦出自 加利利 乎、可考而知、無先知自 加利利 起也、○</verse>
				<verse number="53">眾乃歸、</verse>
			</chapter>
			<chapter number="8">
				<verse number="1">耶穌 往 橄欖 山、</verse>
				<verse number="2">昧爽、返於殿、民咸就之、乃坐而訓焉、</verse>
				<verse number="3">士子與法利賽人、曳一行淫時見執之婦、置於中、</verse>
				<verse number="4">謂之曰、夫子、此婦適行淫時見執、</verse>
				<verse number="5">若是之婦、 摩西 律命以石擊之、爾意云何、</verse>
				<verse number="6">此言乃試 耶穌 、欲得所以訟之、 耶穌 鞠躬以指畫地、</verse>
				<verse number="7">眾問不已、 耶穌 起曰、爾中無罪者、可先以石擊之、</verse>
				<verse number="8">復鞠躬畫地、</verse>
				<verse number="9">眾聞之、自長至幼、一一皆出、惟遺 耶穌 、婦猶立於前、</verse>
				<verse number="10">耶穌 起、謂之曰、婦乎、其人安在、無罪爾者乎、</verse>
				<verse number="11">婦曰、主、無之、曰、我亦不爾罪、去之、勿再犯也、○</verse>
				<verse number="12">耶穌 復語眾曰、我乃世之光、從我者、不行於暗、必有維生之光、</verse>
				<verse number="13">法利賽人曰、爾自證、其證非真、</verse>
				<verse number="14">耶穌 曰、我雖自證、其證乃真、蓋我自知何來何往、而爾不知也、</verse>
				<verse number="15">爾以貌判人、我弗判也、</verse>
				<verse number="16">設我判之、其判乃真、以我非獨在、乃偕遣我之父也、</verse>
				<verse number="17">爾律載云、二人之證為真、</verse>
				<verse number="18">我自證、遣我之父亦證焉、</verse>
				<verse number="19">眾曰、爾父安在、 耶穌 曰、爾不識我、亦不識我父、若識我、亦必識我父矣、</verse>
				<verse number="20">此 耶穌 訓於殿、在庫前所言、無人執之、以其時未至也、○</verse>
				<verse number="21">耶穌 又曰、我往矣、爾將尋我、而必死於爾罪、我往之所、爾不能至、</verse>
				<verse number="22">猶太 人曰、其言我往之所、爾不能至、得毋自戕乎、</verse>
				<verse number="23">耶穌 曰、爾屬下、我屬上、爾屬斯世、我非屬斯世、</verse>
				<verse number="24">故曰、爾必死於爾罪、若不信我之為彼、 則死於爾罪必矣、</verse>
				<verse number="25">眾曰、爾為誰、曰、即自始所言於爾者、</verse>
				<verse number="26">我尚有多端議爾、判爾、惟遣我者乃真、我以聞於彼者、語於世也、</verse>
				<verse number="27">眾不知其指父而言、</verse>
				<verse number="28">耶穌 曰、爾舉人子時、將知我之為彼、非自擅而行、乃依父訓我者言之耳、</verse>
				<verse number="29">遣我者偕我、不遣我獨在、以我常行其所悅也、</verse>
				<verse number="30">耶穌 言此、人多信之、○</verse>
				<verse number="31">遂謂信己之 猶太 人曰、爾若恆於我道、則誠我徒也、</verse>
				<verse number="32">爾將識真理、而真理將釋爾、</verse>
				<verse number="33">眾曰、我儕 亞伯拉罕 之裔、從未為人奴、何釋之云、曰、</verse>
				<verse number="34">我誠語汝、凡干罪者、即罪之奴、</verse>
				<verse number="35">夫奴不永居於家、而子永居焉、</verse>
				<verse number="36">若子釋爾、則誠釋矣、</verse>
				<verse number="37">我知爾為 亞伯拉罕 之裔、然爾欲殺我、因我道不容於爾衷也、</verse>
				<verse number="38">我所見於我父、我即言之、爾所聞於爾父、爾即行之、</verse>
				<verse number="39">眾曰、 亞伯拉罕 我父也、 耶穌 曰、爾若 亞伯拉罕 之子、必行 亞伯拉罕 之行矣、</verse>
				<verse number="40">我以聞於上帝之真理語爾、而爾今欲殺我、此非 亞伯拉罕 所行也、</verse>
				<verse number="41">爾行爾父之行耳、眾曰、我非由淫而生、我有一父、即上帝也、</verse>
				<verse number="42">耶穌 曰、若上帝為爾父、則必愛我、蓋我出自上帝、非自擅而至、乃上帝所遣、</verse>
				<verse number="43">爾何不達我言乎、不能聽我道故也、</verse>
				<verse number="44">爾由爾父、即魔也、爾父之慾、爾欲行之、彼自始為殺人者、不立於真理、以其衷無真理也、其言誑、乃由己而言、蓋彼為誑者、且為誑者之父、</verse>
				<verse number="45">爾不信我、以我言真理也、</verse>
				<verse number="46">爾中誰以罪擬我乎、我言真理、爾何不信我耶、</verse>
				<verse number="47">由上帝者、聽上帝之言、爾非由上帝、故弗聽也、</verse>
				<verse number="48">猶太 人曰、我言爾為 撒瑪利亞 人、且患鬼、豈不然乎、</verse>
				<verse number="49">耶穌 曰、我非患鬼、乃尊我父、而爾侮我耳、</verse>
				<verse number="50">我不求己榮、有一求我榮者、且行鞫焉、</verse>
				<verse number="51">我誠語汝、人守我道、永不見死、</verse>
				<verse number="52">猶太 人曰、今我知爾患鬼、 亞伯拉罕 死、諸先知亦死、而爾曰、人守我道、永不見死、</verse>
				<verse number="53">爾豈大於我父 亞伯拉罕 乎、彼已死、諸先知亦死、爾自居何等耶、</verse>
				<verse number="54">耶穌 曰、我若自榮、我榮則無矣、榮我者乃我父、即爾所言爾之上帝也、</verse>
				<verse number="55">爾未嘗識之、而我識之、若云不識、則誑如爾矣、惟我識之、而守其道、</verse>
				<verse number="56">爾父 亞伯拉罕 欣然冀見我之日、見之則喜矣、</verse>
				<verse number="57">猶太 人曰、爾年未五旬、豈見 亞伯拉罕 乎、</verse>
				<verse number="58">耶穌 曰、我誠語汝、未有 亞伯拉罕 之先、即有我矣、</verse>
				<verse number="59">眾取石欲擊之、 耶穌 潛而出殿、</verse>
			</chapter>
			<chapter number="9">
				<verse number="1">耶穌 行時、見有生而瞽者、</verse>
				<verse number="2">門徒問曰、夫子、斯人生而瞽、誰獲罪歟、斯人乎、抑其父母乎、</verse>
				<verse number="3">耶穌 曰、非斯人獲罪、亦非其父母、惟於彼以顯上帝作為耳、</verse>
				<verse number="4">時尚晝、我儕必行遣我者之行、夜至、則無人能行矣、</verse>
				<verse number="5">我在世、乃世之光、</verse>
				<verse number="6">言竟、則唾於地、以唾和泥、敷瞽者之目、</verse>
				<verse number="7">謂之曰、往洗於 西羅亞 池、 西羅亞 譯即奉遣也、其人往洗之、得見而反、</verse>
				<verse number="8">鄰人與素見其為乞者曰、此非坐而乞者乎、</verse>
				<verse number="9">或曰然、或曰否、似之耳、其人曰、我是也、</verse>
				<verse number="10">眾曰、爾目何以啟、</verse>
				<verse number="11">曰、有 耶穌 者、和泥塗我目、令我往洗於 西羅亞 池、我往洗之、即明矣、</verse>
				<verse number="12">眾曰、其人安在、曰、不知也、○</verse>
				<verse number="13">眾引素瞽者詣法利賽人、</verse>
				<verse number="14">耶穌 和泥啟其目之日、乃安息日也、</verse>
				<verse number="15">法利賽人亦問其何以得明、對曰、彼敷泥於我目、我洗而明也、</verse>
				<verse number="16">法利賽人有曰、斯人不守安息日、非由上帝也、或曰、罪人何能行如是異蹟乎、眾遂分黨、</verse>
				<verse number="17">復謂瞽者曰、彼既啟爾目、爾謂其為何如人、曰、先知也、</verse>
				<verse number="18">猶太 人不信其素為瞽而復明、遂呼其父母、</verse>
				<verse number="19">問曰、此爾子、爾言生而瞽者乎、今何以得見耶、</verse>
				<verse number="20">父母曰、我知其為我子、生而瞽者、</verse>
				<verse number="21">今何以得見、我則不知、誰啟其目、我亦不知、彼長矣、可問之、將自言也、</verse>
				<verse number="22">父母言此、懼 猶太 人也、因 猶太 人約定、有認 耶穌 為基督者、必逐之於會堂、</verse>
				<verse number="23">故其父母曰、彼長矣、可問之、</verse>
				<verse number="24">猶太 人又呼素瞽者曰、爾宜歸榮上帝、我知斯人乃罪人也、</verse>
				<verse number="25">曰、其為罪人與否、我不知也、惟知一事、即我昔瞽今見耳、</verse>
				<verse number="26">眾問之曰、彼於爾何為、如何啟爾目、</verse>
				<verse number="27">曰我已告爾、爾弗聽、何復欲聽之、爾亦欲為其徒乎、</verse>
				<verse number="28">眾詬之曰、爾乃其徒、我儕 摩西 徒也、</verse>
				<verse number="29">上帝諭 摩西 、我儕知之、但不知斯人奚自、</verse>
				<verse number="30">曰、斯亦奇矣、彼啟我目、而爾不知其奚自耶、</verse>
				<verse number="31">我知上帝不聽罪人、惟崇拜上帝而行其旨者、乃聽之、</verse>
				<verse number="32">伊古以來、未聞有啟生而瞽者之目也、</verse>
				<verse number="33">斯人若非由上帝、則無能為也、</verse>
				<verse number="34">眾曰、爾通體生於罪中、反教我乎、遂逐之、○</verse>
				<verse number="35">耶穌 聞其見逐、遇之、曰、爾信上帝子乎、</verse>
				<verse number="36">曰、主、彼為誰、俾我信之、</verse>
				<verse number="37">耶穌 曰、爾已見之、與爾言者是也、</verse>
				<verse number="38">曰、主、我信矣、遂拜之、</verse>
				<verse number="39">耶穌 曰、我為鞫入世、使不見者得見、而見者反瞽也、</verse>
				<verse number="40">同在之法利賽人聞之曰、我儕亦瞽乎、</verse>
				<verse number="41">耶穌 曰、爾若瞽、則無罪、今云我見、爾罪尚在焉、</verse>
			</chapter>
			<chapter number="10">
				<verse number="1">我誠語汝、入羊牢不由其門、而踰自他處者、竊也、盜也、</verse>
				<verse number="2">由門入者羊牧也、</verse>
				<verse number="3">司門者為之啟、羊聽其聲、遂以名呼其羊、引之出、</verse>
				<verse number="4">既悉出之、則先之行、羊從之、以識其聲也、</verse>
				<verse number="5">不從他人而避之、不識其聲也、</verse>
				<verse number="6">耶穌 以斯喻語之、眾不知其云何、○</verse>
				<verse number="7">故 耶穌 又曰、我誠語汝、我即羊之門、</verse>
				<verse number="8">凡先我來者、竊也、盜也、羊弗之聽、</verse>
				<verse number="9">我即門也、由我入者、將得救、且出入而得芻、</verse>
				<verse number="10">竊者至、無非以竊、以殺、以滅、我至俾之有生、且有餘裕焉、</verse>
				<verse number="11">我乃善牧、善牧者為羊舍生、</verse>
				<verse number="12">傭者、非牧也、羊非己羊、見狼至、則棄而逃、狼攫而散之、</verse>
				<verse number="13">以其為傭、不顧羊耳、</verse>
				<verse number="14">我乃善牧、我識屬己者、屬己者亦識我、</verse>
				<verse number="15">猶父識我、我識父然、我且為羊舍生、</verse>
				<verse number="16">我別有羊、非屬此牢者、亦必引之、彼將聽我聲、則為一羣一牧矣、</verse>
				<verse number="17">父愛我、以我舍生、俾復取之、</verse>
				<verse number="18">我生無奪之者、乃我自舍之也、我有權舍之、亦有權取之、斯命我已受於我父矣、○</verse>
				<verse number="19">猶太 人緣此、復分黨、</verse>
				<verse number="20">多云、彼憑鬼而狂、胡為聽之、</verse>
				<verse number="21">或云、此非憑鬼者之言、鬼能啟瞽者之目乎、○</verse>
				<verse number="22">值 耶路撒冷 之修殿節、冬時也、</verse>
				<verse number="23">耶穌 在殿、步於 所羅門 之廊、</verse>
				<verse number="24">猶太 人環而語之曰、爾令我猶豫幾何時乎、爾若基督、明以告我、</verse>
				<verse number="25">耶穌 曰、我曾告爾、而爾弗信、我以父名而行者證我矣、</verse>
				<verse number="26">但爾弗信、以爾非我羊也、</verse>
				<verse number="27">我羊聽我聲、我識之、而羊從我、</verse>
				<verse number="28">我亦予之永生、終弗淪亡、無能奪之於我手、</verse>
				<verse number="29">我父即以羊予我者、大於萬有、無能奪之於父手、</verse>
				<verse number="30">我與父一也、</verse>
				<verse number="31">猶太 人復取石欲擊之、</verse>
				<verse number="32">耶穌 曰、我由父多以善行示爾、爾因何行以石擊我乎、</verse>
				<verse number="33">猶太 人曰、擊爾者、非為善行、乃為僭妄、以爾人也、而自以為上帝也、</verse>
				<verse number="34">耶穌 曰、爾律不載云、我言爾曹為神乎、</verse>
				<verse number="35">夫經不能廢也、既稱承上帝道者為神、</verse>
				<verse number="36">則父以為聖而遣入世者、自謂上帝子、僭妄云乎哉、</verse>
				<verse number="37">若我不行我父之行、則勿信我、</verse>
				<verse number="38">若行之、雖不信我、宜信其行、俾爾知而且明、父在我中我在父中也、</verse>
				<verse number="39">眾又欲執之、乃脫其手而去、○</verse>
				<verse number="40">復往 約但 外、至 約翰 初施洗之處居焉、</verse>
				<verse number="41">人多就之、曰、 約翰 未行異蹟、而所指斯人言者、皆真也、</verse>
				<verse number="42">在彼信之者眾、</verse>
			</chapter>
			<chapter number="11">
				<verse number="1">有病者 拉撒路 、居 伯大尼 、即 馬利亞 與其姊妹 馬大 之村、</verse>
				<verse number="2">此 馬利亞 、乃昔以膏膏主、以髮拭其足者、病者 拉撒路 其兄弟也、</verse>
				<verse number="3">姊妹遣人告 耶穌 曰、主、爾所愛者病矣、</verse>
				<verse number="4">耶穌 聞之、曰、此病不至死、乃為上帝之榮、俾上帝子以是而榮也、</verse>
				<verse number="5">馬大 姊妹、並 拉撒路 、皆 耶穌 所愛者、</verse>
				<verse number="6">既聞其病、於所居之處仍留二日、</verse>
				<verse number="7">後謂門徒曰、我儕可復往 猶太 、</verse>
				<verse number="8">門徒曰、夫子、 猶太 人方欲以石擊爾、爾尚復往乎、</verse>
				<verse number="9">耶穌 曰、晝非六時乎、人晝行不蹶、因見此世之光、</verse>
				<verse number="10">夜行則蹶、以其無光也、</verse>
				<verse number="11">言竟、又曰、我儕之友 拉撒路 寢矣、我往寤之、</verse>
				<verse number="12">門徒曰、主、寢則將愈矣、</verse>
				<verse number="13">耶穌 此言、乃指其死、門徒意其謂安寢也、</verse>
				<verse number="14">耶穌 遂明告之曰、 拉撒路 死矣、</verse>
				<verse number="15">我未在彼、則為爾喜、致爾信也、雖然我儕往就之、</verse>
				<verse number="16">多馬 稱 低土馬 者、謂同人曰、我儕亦往與之偕亡、○</verse>
				<verse number="17">耶穌 至、知 拉撒路 葬已四日矣、</verse>
				<verse number="18">伯大尼 近 耶路撒冷 、相去約六里、</verse>
				<verse number="19">猶太 人多就 馬大 馬利亞 、為其兄弟而唁之、</verse>
				<verse number="20">馬大 聞 耶穌 至、出迓之、 馬利亞 仍坐於室、</verse>
				<verse number="21">馬大 謂 耶穌 曰、主若在此、我兄弟不死矣、</verse>
				<verse number="22">今我知爾凡求於上帝者、莫不賜爾、</verse>
				<verse number="23">耶穌 曰、爾兄弟將復起、</verse>
				<verse number="24">馬大 曰、我知末日復起時、彼亦復起、</verse>
				<verse number="25">耶穌 曰、復起者我也、生者亦我也、信我者雖死必生、</verse>
				<verse number="26">生而信我者永不死、爾信斯乎、</verse>
				<verse number="27">馬大 曰、主、然也、我已信爾為基督、即上帝子、當入世者、</verse>
				<verse number="28">言竟、乃歸、潛呼其姊妹 馬利亞 曰、師至、呼爾、</verse>
				<verse number="29">馬利亞 聞之、亟起就之、</verse>
				<verse number="30">時、 耶穌 未入村、猶在 馬大 迓之之所、</verse>
				<verse number="31">偕 馬利亞 於室而唁之之 猶太 人、見其亟起而出、則從之、意其往墓而哭也、</verse>
				<verse number="32">馬利亞 至、見 耶穌 、伏其足下、曰、主若在此、我兄弟不死矣、</verse>
				<verse number="33">耶穌 見其哭、又見偕來之 猶太 人亦哭、心恚而傷、</verse>
				<verse number="34">曰、葬於何處、曰、主來觀之、</verse>
				<verse number="35">耶穌 泣、</verse>
				<verse number="36">猶太 人曰、其愛斯人何如也、</verse>
				<verse number="37">或曰、彼曾啟瞽者之目、不能使斯人不死乎、</verse>
				<verse number="38">耶穌 復恚於衷、至墓、墓乃洞、上置石焉、</verse>
				<verse number="39">耶穌 曰、去其石、死者之姊妹 馬大 曰、主、今已臭矣、蓋四日也、</verse>
				<verse number="40">耶穌 曰、我不語汝云、爾若信、將見上帝之榮乎、</verse>
				<verse number="41">眾遂去石、 耶穌 仰目曰、父歟、爾既聽我、我謝爾、</verse>
				<verse number="42">我知爾恆聽我、但我言此、乃為環立之眾、俾其信爾遣我也、</verse>
				<verse number="43">言畢、大聲呼曰、 拉撒路 出、</verse>
				<verse number="44">死者即出、手足束布、面裹巾、 耶穌 謂眾曰、解之使行、○</verse>
				<verse number="45">就 馬利亞 之 猶太 人、見 耶穌 所行、多信之、</verse>
				<verse number="46">但有以其所行、往告法利賽人者、○</verse>
				<verse number="47">於是祭司諸長與法利賽人會集曰、斯人多行異蹟、我儕若何、</verse>
				<verse number="48">若容其如是、眾將信之、 羅馬 人必至、奪我土地人民矣、</verse>
				<verse number="49">中有 該亞法 者、是年為大祭司、語眾曰、爾無所知也、</verse>
				<verse number="50">獨不思一人為眾死、俾舉國弗亡、乃爾曹之益也、</verse>
				<verse number="51">其言非由乎己、乃是年為大祭司、預言 耶穌 將為斯民死也、</verse>
				<verse number="52">且不祇為斯民、又使上帝散處之子民會歸於一也、</verse>
				<verse number="53">自是而後、眾議殺之、○</verse>
				<verse number="54">故 耶穌 不復顯行於 猶太 人中、去彼而往近野之地、至一邑、名 以法蓮 、偕門徒居之、</verse>
				<verse number="55">猶太 人逾越節伊邇、多有自鄉上 耶路撒冷 者、於節前自潔也、</verse>
				<verse number="56">眾尋 耶穌 、立於殿相語曰、爾意若何、彼不赴節乎、</verse>
				<verse number="57">祭司諸長、與法利賽人曾出諭曰、若有知其所在者、宜報焉、俾得執之、</verse>
			</chapter>
			<chapter number="12">
				<verse number="1">逾越節前六日、 耶穌 至 伯大尼 、即使 拉撒路 自死復起之所、</verse>
				<verse number="2">在彼或為之具飱、 馬大 供事、 拉撒路 為同席者之一、</verse>
				<verse number="3">馬利亞 以至純至貴哪噠膏一斤、膏 耶穌 足、以髮拭之、膏香滿室、</verse>
				<verse number="4">門徒之一、即將賣 耶穌 之 加畧 人 猶大 曰、</verse>
				<verse number="5">何不以此膏鬻金三十以濟貧乎、</verse>
				<verse number="6">此言非顧貧、乃因其為竊、且職橐而取所貯耳、</verse>
				<verse number="7">耶穌 曰、聽之、俾存之俟我葬日、</verse>
				<verse number="8">蓋爾恆有貧者偕、不恆有我也、○</verse>
				<verse number="9">猶太 眾庶、知 耶穌 在彼、則至、不獨為 耶穌 、亦欲見其自死而起之 拉撒路 、</verse>
				<verse number="10">祭司諸長相議、欲並 拉撒路 殺之、</verse>
				<verse number="11">蓋 猶太 人多因之信 耶穌 也、○</verse>
				<verse number="12">翌日、赴節者甚眾、聞 耶穌 將至 耶路撒冷 、</verse>
				<verse number="13">取椶枝出迎、呼曰、啝𠾎哪、奉主名來者 以色列 王、宜頌也、</verse>
				<verse number="14">耶穌 遇小驢乘之、如記所云、</verse>
				<verse number="15">錫安 女勿懼、爾王來、乘驢駒也、</verse>
				<verse number="16">門徒初不明此、至 耶穌 榮時、方憶斯事經已載之、而眾果行之也、</verse>
				<verse number="17">耶穌 呼 拉撒路 出墓、俾其自死而起、所偕之眾為之證、</verse>
				<verse number="18">眾往迎之、聞其行斯異蹟故也、</verse>
				<verse number="19">法利賽人相語曰、爾謀一無所濟、舉世皆從之矣、○</verse>
				<verse number="20">當節期往拜者、中有 希利尼 數人、</verse>
				<verse number="21">就 加利利 伯賽大 人 腓力 曰、主、我儕欲見 耶穌 、</verse>
				<verse number="22">腓力 往告 安得烈 、 安得烈 與 腓力 告 耶穌 、</verse>
				<verse number="23">耶穌 曰、人子榮時至矣、</verse>
				<verse number="24">我誠語汝、麥粒弗落地而死、獨存而已、死、則結實繁矣、</verse>
				<verse number="25">愛其生者喪之、不愛其生於斯世者、將保之至永生、</verse>
				<verse number="26">人役於我、則當從我、我所在、我役亦在焉、役於我者、我父將貴之、</verse>
				<verse number="27">今我心憂忡、將何言乎、父歟、拯我免於斯時、然我為此而至斯時也、</verse>
				<verse number="28">父歟、願爾榮爾名、時、自天有聲云、我既榮之、將再榮之、</verse>
				<verse number="29">旁立之眾聞之、曰、雷也、或曰、天使與之言也、</verse>
				<verse number="30">耶穌 曰、斯聲之來、非為我、乃為爾曹、</verse>
				<verse number="31">今此世見鞫、此世之君見逐矣、</verse>
				<verse number="32">我若見舉離地、將引眾就我矣、</verse>
				<verse number="33">耶穌 此言、乃示其將死之狀也、</verse>
				<verse number="34">眾曰、我聞律云、基督永存、爾何言人子將見舉乎、此人子誰耶、</verse>
				<verse number="35">耶穌 曰、光在爾中、暫耳、有光則宜行、免暗及爾、行於暗者、不知所往矣、</verse>
				<verse number="36">爾尚有光、宜信之、致成為光之子也、○</verse>
				<verse number="37">耶穌 言竟、遂往而隱、雖多行異蹟於眾前、而人猶不之信、</verse>
				<verse number="38">以應先知 以賽亞 之言云、主歟、我所宣傳、信之者誰、主之臂力、顯於誰乎、</verse>
				<verse number="39">眾之所以不能信者、蓋 以賽亞 又云、</verse>
				<verse number="40">主瞽其目、頑其心、恐其目見心悟、轉移而我醫之、</verse>
				<verse number="41">以賽亞 之言、因見其榮、而論及之也、</verse>
				<verse number="42">然有司多信之、因法利賽人、故不承之、恐見逐於會堂、</verse>
				<verse number="43">蓋好人之榮、過於上帝之榮也、○</verse>
				<verse number="44">耶穌 呼曰、信我者、非信我、乃信遣我者、</verse>
				<verse number="45">且見我、即見遣我者也、</verse>
				<verse number="46">我乃光臨於世、俾信者弗居於暗、</verse>
				<verse number="47">聞我言而不守者、我不之鞫、蓋我來非以鞫世、乃以救世耳、</verse>
				<verse number="48">人拒我而弗納我言、有鞫之者、即我所言之道、將鞫之於末日也、</verse>
				<verse number="49">我未嘗由己而言、乃遣我之父、以所當言、所當語者、命我也、</verse>
				<verse number="50">我知其命乃永生、故我所言、乃依父語我者言之耳、</verse>
			</chapter>
			<chapter number="13">
				<verse number="1">逾越節前、 耶穌 知離世歸父時至、既愛在世之屬己者、終亦愛之、</verse>
				<verse number="2">席間、魔既以賣 耶穌 之意、置於 西門 子 加畧 人 猶大 之心、</verse>
				<verse number="3">耶穌 知父已畀萬物於其手、且知其出於上帝、歸於上帝、</verse>
				<verse number="4">遂離席解衣、取巾自束、</verse>
				<verse number="5">注水於盤、濯門徒足、以所束之巾拭之、</verse>
				<verse number="6">比及 西門彼得 、 彼得 曰、主、濯我足乎、</verse>
				<verse number="7">耶穌 曰、我所為者、爾今不識、後則知之、</verse>
				<verse number="8">彼得 曰、爾終毋濯我足、曰、我不爾濯、爾則與我無與、</verse>
				<verse number="9">西門彼得 曰、主、不止我足、即我手與首、亦然、</verse>
				<verse number="10">耶穌 曰、既浴者、祇須濯足、則全潔矣、爾曹乃潔、但不盡然耳、</verse>
				<verse number="11">蓋 耶穌 知將賣己者為誰、故曰、不盡潔也、○</verse>
				<verse number="12">濯畢、衣而復坐、曰、我所行者、爾知之乎、</verse>
				<verse number="13">爾稱我為師、為主、爾之言然、蓋我是也、</verse>
				<verse number="14">我為主、為師、猶濯爾足、則爾曹亦宜相濯足也、</verse>
				<verse number="15">蓋我以模楷示爾、使爾如我所行而行焉、</verse>
				<verse number="16">我誠語汝、僕不大於主、使者不大於使之者、</verse>
				<verse number="17">爾若知此而行之、則福矣、</verse>
				<verse number="18">我言非概指爾眾、我所選者我知之、但俾經得驗、食我餅者、舉踵敵我也、</verse>
				<verse number="19">今事未成、我先告爾、使事既成、可信我為基督、</verse>
				<verse number="20">我誠語汝、接我所遣者、即接我、接我者、即接遣我者也、○</verse>
				<verse number="21">耶穌 言此、心則憂忡、證曰、我誠語汝、爾中一人將賣我矣、</verse>
				<verse number="22">門徒相視、不知所言者誰、</verse>
				<verse number="23">有一為 耶穌 所愛者、適倚其懷、</verse>
				<verse number="24">西門彼得 頷示之、蓋謂告我儕所言者誰也、</verse>
				<verse number="25">乃依 耶穌 胸問曰、主、誰歟、</verse>
				<verse number="26">耶穌 曰、我濡片食而予之者是也、遂濡片食予 西門 子 加畧 人 猶大 、</verse>
				<verse number="27">猶大 受片食後、 撒但 入之、 耶穌 語之曰、爾所為者、速為之、</verse>
				<verse number="28">同席者、無人知其何以言此、</verse>
				<verse number="29">或意因 猶大 職橐、使市席筵所需、抑使濟貧也、</verse>
				<verse number="30">猶大 受片食亟出、時已夜矣、○</verse>
				<verse number="31">既出、 耶穌 曰、今也人子榮、上帝亦因之而榮、</verse>
				<verse number="32">上帝將於己榮之、且速榮之、</verse>
				<verse number="33">小子乎、我尚暫偕爾、爾將尋我、昔我語 猶太 人、我所往爾不能至、今亦如是語爾也、</verse>
				<verse number="34">我以新誡予爾、令爾相愛、如我愛爾、爾亦相愛也、</verse>
				<verse number="35">爾若相愛、則人皆識爾為我徒也、○</verse>
				<verse number="36">西門 彼得 曰、主、何往、 耶穌 曰、我所往、爾今不能從、後將從之、</verse>
				<verse number="37">彼得 曰、主、今何不能從爾乎、我欲為爾捐生、</verse>
				<verse number="38">耶穌 曰、爾為我捐生乎、我誠語汝、鷄尚未鳴、爾將三言不識我矣、</verse>
			</chapter>
			<chapter number="14">
				<verse number="1">爾心勿憂、既信上帝、亦宜信我、</verse>
				<verse number="2">我父家多第宅、否則我必先告爾、我往備爾所居耳、</verse>
				<verse number="3">若往備之、則復來接爾歸我、我所在、爾亦在焉、</verse>
				<verse number="4">我所往、爾知其途、</verse>
				<verse number="5">多馬 曰、主、爾所往、我且不知、焉知其途乎、</verse>
				<verse number="6">耶穌 曰、我即途也、誠也、生也、非由我、則無人就父、</verse>
				<verse number="7">爾若識我、則亦識我父、今而後爾識之、且曾見之、</verse>
				<verse number="8">腓力 曰、主、以父示我儕、足矣、</verse>
				<verse number="9">耶穌 曰、 腓力 、我偕爾如是之久、爾猶不識我乎、見我即見父、爾何言以父示我耶、</verse>
				<verse number="10">我在父中、父在我中、爾弗信乎、我語爾者、非由己而言、乃恆在我中之父行厥行也、</verse>
				<verse number="11">我在父中、父在我中、爾宜信之、否則以所行者信我、</verse>
				<verse number="12">我誠語汝、信我者、將行我之行、且行大於斯者、以我歸父也、</verse>
				<verse number="13">爾以我名求者、我必成之、俾父以子而榮、</verse>
				<verse number="14">爾以我名求於我者、我必成之、</verse>
				<verse number="15">爾若愛我、必守我誡、</verse>
				<verse number="16">我將求父、父必別以保惠師予爾、使之永偕爾也、</verse>
				<verse number="17">即真理之神、世不能納、以弗之見、且弗之識、惟爾識之、以其恆偕爾、且將在爾衷、</verse>
				<verse number="18">我不遺爾為孤子、我必就爾、</verse>
				<verse number="19">頃之、世不復見我、惟爾見我、以我生、爾亦必生、</verse>
				<verse number="20">是時也、爾將知我在父中、爾在我中、我在爾中、</verse>
				<verse number="21">有我誡而守之者、即愛我、愛我者、必見愛於我父、我亦愛之、且以己顯示之、</verse>
				<verse number="22">有 猶大 者、非 加畧 之 猶大 、曰、主顯示我儕、而不顯示於世何也、</verse>
				<verse number="23">耶穌 曰、人若愛我、必守我道、我父必愛之、我儕就而偕居焉、</verse>
				<verse number="24">不愛我者、不守我道、爾所聞者非我道、乃遣我之父之道也、○</verse>
				<verse number="25">我偕爾居時、言此於爾、</verse>
				<verse number="26">惟保惠師、即父因我名將遣之聖神、必以萬事訓爾、且令爾悉憶我所語爾者、</verse>
				<verse number="27">我遺爾以安、以我之安予爾、我所予、非如世所予、爾心勿憂勿懼、</verse>
				<verse number="28">爾嘗聞我云、我往而復就爾、爾若愛我、則以我歸父而喜、以父大於我也、</verse>
				<verse number="29">今事未成、我先告爾、既成、俾爾信之、</verse>
				<verse number="30">此後、我與爾無多言、蓋此世之君將至、彼於我無與也、</verse>
				<verse number="31">但使世知我愛父、循父命而行焉、起、我儕其去此、</verse>
			</chapter>
			<chapter number="15">
				<verse number="1">我為真葡萄樹、我父為場師、</verse>
				<verse number="2">凡在我之枝、而不實者、則去之、實則潔之、使實尤繁也、</verse>
				<verse number="3">今爾曹因我語爾之言而潔矣、</verse>
				<verse number="4">爾宜恆在我中、我亦在爾中、若枝不恆在於樹、不能自實、爾不恆在我亦然、</verse>
				<verse number="5">我為葡萄樹、爾為枝、恆在我中、我亦在彼中者、則結實孔繁、蓋外乎我、爾無能為也、</verse>
				<verse number="6">不恆在我者、猶枝見棄而槁、人拾而投於火焚之、</verse>
				<verse number="7">若爾恆在我中、我言恆在爾中、凡爾所欲、求則成之、</verse>
				<verse number="8">爾實孔繁、我父於此而榮、而爾乃為我徒也、</verse>
				<verse number="9">如父愛我、我亦愛爾、爾宜恆在我之愛中、</verse>
				<verse number="10">爾守我誡、則恆在我愛、如我守父誡、而恆在其愛矣、</verse>
				<verse number="11">我以是語爾、俾我之喜在爾中、俾爾之喜得盈也、</verse>
				<verse number="12">爾宜相愛、如我愛爾、此我誡也、</verse>
				<verse number="13">人為友捐生、愛莫大於此者、</verse>
				<verse number="14">爾若行我所命、即我友也、</verse>
				<verse number="15">今而後我不謂爾為僕、蓋僕不知其主所行、乃謂爾為友、以所聞於父者、悉已示爾、</verse>
				<verse number="16">非爾選我、乃我選爾立爾、俾爾往而實、且俾爾實恆存、致爾以我名求父者、父則賜爾、</verse>
				<verse number="17">我以此命爾、使爾相愛、</verse>
				<verse number="18">世若惡爾、爾知其先已惡我、</verse>
				<verse number="19">爾若屬世、世必愛屬己者、爾非屬世、乃我選爾出乎世、故世惡爾焉、</verse>
				<verse number="20">宜憶我言云、僕不大於主、人若窘逐我、亦將窘逐爾、若守我言、亦將守爾言矣、</verse>
				<verse number="21">人將因我名悉以是加爾、不識遣我者故也、</verse>
				<verse number="22">若我未來誨之、彼則無罪、今其罪無可諉矣、</verse>
				<verse number="23">惡我者、亦惡我父、</verse>
				<verse number="24">我若於其中未行人所未行者、彼則無罪、今彼於我及父、且見且惡矣、</verse>
				<verse number="25">此乃應其律所載云、彼無故惡我也、</verse>
				<verse number="26">但我自父將遣於爾之保惠師、即出於父真理之神、既至、必為我證、</verse>
				<verse number="27">爾亦為證、以爾自始偕我焉、</verse>
			</chapter>
			<chapter number="16">
				<verse number="1">我以此語爾、免爾傾覆、</verse>
				<verse number="2">人將逐爾出會、且時將至、殺爾者、自以為事上帝也、</verse>
				<verse number="3">如是因其未識父與我也、</verse>
				<verse number="4">我以是語爾、時至、俾爾憶我嘗言之、初未以此語爾者、以我偕爾也、</verse>
				<verse number="5">我今歸於遣我者、爾中無人問我何往、</verse>
				<verse number="6">第因我以是語爾、憂充爾心矣、</verse>
				<verse number="7">然我以誠語爾、我往、則益爾、不往、保惠師弗來、往則遣之就爾、</verse>
				<verse number="8">至則以罪、以義、以鞫、使世自訟、</verse>
				<verse number="9">以罪、因其弗信我、</verse>
				<verse number="10">以義、因我歸父、爾不復見我、</verse>
				<verse number="11">以鞫、因斯世之君見鞫也、</verse>
				<verse number="12">我尚有多端語爾、但爾今弗克勝之、</verse>
				<verse number="13">迨真理之神至、將導爾悉明真理、蓋彼非由己而言、乃言其所聞、且以將來者示爾、</verse>
				<verse number="14">彼將榮我、蓋以取於我者示爾也、</verse>
				<verse number="15">凡父所有者、即我有、故曰、以取於我者示爾也、</verse>
				<verse number="16">頃之、爾不見我、又頃之、爾復見我、</verse>
				<verse number="17">其徒或相語曰、彼云、頃之不見我、又頃之復見我、且云、因我歸父、此言何也、</verse>
				<verse number="18">又曰、頃之云者、何也、我不知所謂也、</verse>
				<verse number="19">耶穌 知其欲問、遂曰、我言頃之爾不見我、又頃之爾復見我、爾以此相詰乎、</verse>
				<verse number="20">我誠語汝、爾將哭而哀、世將喜、爾將憂、然爾憂必易為樂也、</verse>
				<verse number="21">婦臨產則憂、因其期至、既誕、不復憶其苦、喜有人生於世也、</verse>
				<verse number="22">如是爾今有憂、然我復見爾、爾心將喜、且爾之喜、無人奪之、</verse>
				<verse number="23">其時、爾無所問於我、我誠語汝、爾若有求於父者、父將以我名賜爾、</verse>
				<verse number="24">爾未嘗以我名而求、求則必得、致爾之樂盈焉、○</verse>
				<verse number="25">凡此我曾以喻語爾、時至、我不復以喻語爾、乃以父明示於爾、</verse>
				<verse number="26">其時、爾將以我名而求、我不曰、我將為爾祈父、</verse>
				<verse number="27">蓋父自愛爾、以爾愛我、且信我出於父也、</verse>
				<verse number="28">我出於父而臨世、復離世而歸父、</verse>
				<verse number="29">門徒曰、今爾明言、不以喻矣、</verse>
				<verse number="30">我今知爾乃無不知、無須人問、是以信爾自上帝出也、</verse>
				<verse number="31">耶穌 曰、爾今信乎、</verse>
				<verse number="32">時將至、亦已至矣、爾將離散、各歸其所、遺我獨在、然我非獨在、父偕我也、</verse>
				<verse number="33">我以此語爾、俾爾於我而安、爾在世有難、然當毅然、我已勝世矣、</verse>
			</chapter>
			<chapter number="17">
				<verse number="1">耶穌 言竟、舉目仰天曰、父歟、時至矣、祈榮爾子、致子榮爾也、</verse>
				<verse number="2">如爾予子以權、以治凡有血氣者、俾子以永生予爾所予之者、</verse>
				<verse number="3">永生也者、識爾為獨一之真上帝、與爾所遣之 耶穌 基督也、</verse>
				<verse number="4">我已榮爾於地、爾所委我行者、我已成之矣、</verse>
				<verse number="5">父乎、今使我與爾偕榮、即創世之先、與爾共有之榮也、</verse>
				<verse number="6">爾自世予我之人、我已以爾名示之、彼原屬爾、爾以予我、而彼已守爾道也、</verse>
				<verse number="7">今彼知爾所予我者、悉由於爾、</verse>
				<verse number="8">蓋爾授我之言、我授於彼、而彼受之、知我誠由爾出、且信爾遣我也、</verse>
				<verse number="9">我為彼祈、不為世祈、惟為爾所予我者、以其屬爾也、</verse>
				<verse number="10">凡屬我者屬爾、屬爾者屬我、我於彼而榮矣、</verse>
				<verse number="11">今而後、我不在世、彼在世、我歸爾、聖父歟、爾所予我者、祈於爾名保之、俾為一、如爾我然、</verse>
				<verse number="12">我偕之之時、曾於爾所予我之名保之、且守之、中無所亡、惟沉淪 之子耳、以應經言也、</verse>
				<verse number="13">今我歸爾、而言此於世、致我之樂盈於彼焉、</verse>
				<verse number="14">我以爾道授之、而世惡之、以其不屬世、如我不屬世然、</verse>
				<verse number="15">我非祈爾取之離世、乃保之脫惡也、</verse>
				<verse number="16">彼不屬世、如我不屬世然、</verse>
				<verse number="17">祈爾聖之以真理、爾道乃真理也、</verse>
				<verse number="18">如爾遣我入世、我亦遣彼入世、</verse>
				<verse number="19">我為彼而聖、使彼亦以真理而聖、</verse>
				<verse number="20">我不僅為彼祈、亦為因其言而信我者祈、</verse>
				<verse number="21">使皆為一、如父在我中、我在父中、使彼亦在我儕中、令世信爾遣我也、</verse>
				<verse number="22">爾予我之榮、我已予彼、使之為一、如爾我為一然、</verse>
				<verse number="23">我於彼中、爾於我中、使之成全於一、致世知爾遣我、且愛彼如愛我也、</verse>
				<verse number="24">父歟、爾所予我者、願於我所在、彼亦偕在、見爾賜我之榮、蓋創世之先、爾已愛我矣、</verse>
				<verse number="25">義哉父乎、世弗爾知、惟我知爾、斯人亦知爾遣我也、</verse>
				<verse number="26">我既以爾名示之、又將示之、致爾愛我之愛在彼中、我亦在彼中矣、</verse>
			</chapter>
			<chapter number="18">
				<verse number="1">耶穌 言竟、偕門徒出、越 汲淪 溪、有一園、入焉、</verse>
				<verse number="2">賣 耶穌 之 猶大 亦識其處、因 耶穌 偕門徒屢集於彼也、</verse>
				<verse number="3">猶大 率卒一隊、與祭司諸長、法利賽人之隸、以炬、以燈、以械、而至、</verse>
				<verse number="4">耶穌 知事將及己、出而問曰、爾誰尋耶、</verse>
				<verse number="5">曰、 拿撒勒 耶穌 、 耶穌 曰、我是也、賣之之 猶大 亦偕眾而立、</verse>
				<verse number="6">耶穌 一言我是、眾卻退仆地、</verse>
				<verse number="7">耶穌 復問曰、爾誰尋耶、曰、 拿撒勒 耶穌 、</verse>
				<verse number="8">耶穌 曰、已告爾我是、若尋我、斯眾則容之去、</verse>
				<verse number="9">是為驗其前言云、爾予我者、未亡其一也、</verse>
				<verse number="10">西門彼得 抽佩刀、擊大祭司之僕、削其右耳、僕名 馬勒古 、</verse>
				<verse number="11">耶穌 語 彼得 曰、韜爾刀、父予我之杯、我不飲乎、○</verse>
				<verse number="12">於是隊卒與千夫長、及 猶太 人之隸、執 耶穌 繫之、</verse>
				<verse number="13">先曳至 亞那 乃是歲大祭司 該亞法 之妻父也、</verse>
				<verse number="14">該亞法 者、即曾與 猶太 人議云、一人代民死、有益者也、○</verse>
				<verse number="15">西門彼得 從 耶穌 、又一徒從之、乃素為大祭司所識者、同入大祭司院、</verse>
				<verse number="16">彼得 立於門外、大祭司所識之門徒、出語司門之婢、引 彼得 入、</verse>
				<verse number="17">婢謂 彼得 曰、爾亦斯人之徒乎、曰非也、</verse>
				<verse number="18">眾僕與隸、因寒熾炭、立而向火、 彼得 亦偕之向火、○</verse>
				<verse number="19">大祭司以其門徒與訓誨詰 耶穌 、</verse>
				<verse number="20">耶穌 曰、我明言於世、恆訓於會堂、及殿間、即 猶太 人咸集之處、隱中則無所言、</verse>
				<verse number="21">胡為問我、可問聞於我者、我與之言何、彼皆知也、</verse>
				<verse number="22">耶穌 言此、旁立一隸批之、曰、爾若是對大祭司乎、</verse>
				<verse number="23">耶穌 曰、我言若非、可證其非、若是、何批我耶、</verse>
				<verse number="24">亞那 解之至大祭司 該亞法 仍繫焉、○</verse>
				<verse number="25">時 西門彼得 立而向火、或謂之曰、爾亦其徒乎、 彼得 弗承曰、非也、</verse>
				<verse number="26">有大祭司之僕、即 彼得 削其耳者之戚、曰、我非見爾偕彼於園乎、</verse>
				<verse number="27">彼得 復不承、鷄即鳴矣、○</verse>
				<verse number="28">平旦、眾曳 耶穌 、自 該亞法 至公廨、眾弗入、以免受污、不 得食逾越節筵也、</verse>
				<verse number="29">彼拉多 出、謂眾曰、以何事訟斯人乎、</verse>
				<verse number="30">對曰、彼若非行惡者、我儕則不付於爾矣、</verse>
				<verse number="31">彼拉多 曰、爾自取之、依爾律鞫之、 猶太 人曰、我儕殺人、不合於律、</verse>
				<verse number="32">此乃驗 耶穌 所言、示其將如何而死也、○</verse>
				<verse number="33">彼拉多 復入公廨、召 耶穌 語之曰、爾 猶太 人王乎、</verse>
				<verse number="34">耶穌 曰、爾此言由己歟、抑他人告爾歟、</verse>
				<verse number="35">彼拉多 曰、我豈 猶太 人乎、爾民與祭司諸長付爾於我、爾所為者何也、</verse>
				<verse number="36">耶穌 曰、我國非屬斯世、若然、則我之臣必戰、免我見付於 猶太 人、但今我國非由斯世耳、</verse>
				<verse number="37">彼拉多 曰、然則爾為王乎、曰、爾言我為王、我為此而生、為此臨世、以證真理、屬真理者、悉聽我言、 彼拉多 曰、真理何也、○</verse>
				<verse number="38">言竟、復出謂 猶太 人曰、我不見其何辜也、</verse>
				<verse number="39">但爾有例、至逾越節為爾釋一囚、爾欲我釋 猶太 人王乎、</verse>
				<verse number="40">眾復呼曰、非斯人、 巴拉巴 耳、 巴拉巴 者、盜也、</verse>
			</chapter>
			<chapter number="19">
				<verse number="1">彼拉多 遂取 耶穌 鞭之、</verse>
				<verse number="2">士卒編棘冕、冠其首、衣以紫袍、</verse>
				<verse number="3">曰、安哉、 猶太 人王歟、遂批之、</verse>
				<verse number="4">彼拉多 復出、語眾曰、我引之出就爾、令爾知我不見其何辜也、</verse>
				<verse number="5">於是 耶穌 冠棘冕、衣紫袍而出、 彼拉多 又謂眾曰、試觀斯人、</verse>
				<verse number="6">祭司諸長、及眾隸見之、呼曰、釘之十架、釘之十架、 彼拉多 曰、爾自釘之、我不見其何辜也、</verse>
				<verse number="7">猶太 人曰、我儕有律、依律彼當死、以其擅為上帝子也、</verse>
				<verse number="8">彼拉多 聞之、益懼、</verse>
				<verse number="9">復入公廨、謂 耶穌 曰、爾奚自、 耶穌 弗答、</verse>
				<verse number="10">彼拉多 曰、爾弗與我言乎、豈不知我有權釋爾、亦有權釘爾於十架乎、</verse>
				<verse number="11">耶穌 曰、非自上賜爾、爾則無權於我、故以我付爾者、罪尤大也、</verse>
				<verse number="12">由是 彼拉多 思何以釋之、 猶太 人呼曰、爾釋斯人、非忠於 該撒 、凡擅謂為王者、叛 該撒 也、</verse>
				<verse number="13">彼拉多 聞之、引 耶穌 出、升公座、其處稱鋪石、 希伯來 音、曰 厄巴大 、</verse>
				<verse number="14">時乃備逾越節之日、約日中、 彼拉多 謂 猶太 人曰、試觀爾王、</verse>
				<verse number="15">眾呼曰、去之、去之、釘之十架、 彼拉多 曰、我以爾王釘十架乎、祭司諸長對曰、 該撒 外、我無王也、</verse>
				<verse number="16">遂以 耶穌 付於眾、以釘十架、○</verse>
				<verse number="17">眾曳之、 耶穌 自負十架而出、至一地、名髑髏處、 希伯來 音、曰 各各他 、</verse>
				<verse number="18">在彼釘之十架、同釘二人、一左一右、 耶穌 在中、</verse>
				<verse number="19">彼拉多 書標懸於十架、曰、 猶太 人王、 拿撒勒 耶穌 、</verse>
				<verse number="20">猶太 人多讀此標、因 耶穌 釘處近邑、且以 希伯來 、 羅馬 、 希利尼 文書之、</verse>
				<verse number="21">猶太 祭司諸長、謂 彼拉多 曰、勿書 猶太 人王、惟書自謂 猶太 人王、</verse>
				<verse number="22">彼拉多 曰、我所書者已書之矣、○</verse>
				<verse number="23">士卒既釘 耶穌 於十架、取其衣四分之、各得其一、又取其裏衣、此衣無縫、乃自上渾織而成者、</verse>
				<verse number="24">士卒相語曰、勿裂之、鬮觀誰得、以應經所云、彼分我衣、而鬮我服、斯事士卒果行之、</verse>
				<verse number="25">耶穌 之母、與其母之姊妹、及 革羅罷 之妻 馬利亞 、並 抹大拉 之 馬利亞 、近 耶穌 十架而立、</verse>
				<verse number="26">耶穌 見其母及所愛之徒立於旁、謂母曰、媼歟、視爾子、</verse>
				<verse number="27">又謂門徒曰、視爾母、自是門徒接之以歸、○</verse>
				<verse number="28">耶穌 知諸事既成、致驗經言、乃曰、我渴矣、</verse>
				<verse number="29">在彼有器、滿盛以醯、或以海絨浸之、束於牛膝莖、遞至其口、</verse>
				<verse number="30">耶穌 受醯、曰、成矣、遂俯首歸其靈焉、○</verse>
				<verse number="31">時乃備節之日、 猶太 人不欲安息日留屍於十架、蓋此安息日、乃大日也、遂求 彼拉多 令折其脛、而去之、</verse>
				<verse number="32">士卒至、將與之同釘者、以次折其脛、</verse>
				<verse number="33">及 耶穌 、見其已死、不折之、</verse>
				<verse number="34">惟一卒以戈刺其脇、血與水即出、</verse>
				<verse number="35">見者證之、其證也真、自知其言真、俾爾亦信也、</verse>
				<verse number="36">斯事悉成、以應經言、其骨無一見折也、</verse>
				<verse number="37">又言、眾將視其所刺者、○</verse>
				<verse number="38">此後、有 亞利馬太 約瑟 者、 耶穌 門徒也、因畏 猶太 人、隱諱之、求 彼拉多 俾取 耶穌 屍、 彼拉多 許之、遂往取焉、</verse>
				<verse number="39">又有 尼哥底母 、即昔夜就 耶穌 者也、攜沒藥和沈香約百斤而來、</verse>
				<verse number="40">二人遂取 耶穌 屍、以枲布加香品裹之、循 猶太 人葬例也、</verse>
				<verse number="41">釘十架之處有園、中有新墓、從無葬者、</verse>
				<verse number="42">因 猶太 人備節之日、且墓邇、故葬 耶穌 於彼焉、</verse>
			</chapter>
			<chapter number="20">
				<verse number="1">七日之首日、昧爽、 抹大拉 之 馬利亞 至墓、見石自墓而移、</verse>
				<verse number="2">遂趨就 西門彼得 及 耶穌 所愛之徒、曰、人取主出墓、不知置於何處、</verse>
				<verse number="3">彼得 與斯徒遂出適墓、</verse>
				<verse number="4">二人並趨、斯徒越 彼得 而先至、</verse>
				<verse number="5">俯視墓中、見枲布在焉、但未入、</verse>
				<verse number="6">西門彼得 隨至、入墓、見枲布在、</verse>
				<verse number="7">而裹首之巾不與枲布同在、別捲一處、</verse>
				<verse number="8">先至墓之門徒亦入、見而信之、</verse>
				<verse number="9">蓋眾猶未識經言、其必自死復起也、</verse>
				<verse number="10">於是二徒各歸其家、○</verse>
				<verse number="11">馬利亞 立墓外而哭、哭時、俯視墓中、</verse>
				<verse number="12">見天使二、衣白衣、坐於 耶穌 屍所臥之處、一在首、一在足、</verse>
				<verse number="13">謂 馬利亞 曰、婦歟、何哭耶、對曰、人取我主去、不知置於何處、</verse>
				<verse number="14">言時、反身見 耶穌 立、不知其為 耶穌 也、</verse>
				<verse number="15">耶穌 曰、婦歟、何哭耶、爾誰尋乎、 馬利亞 意其為司園者、曰、主歟、爾若舁之去、告我置於何處、我將取之、</verse>
				<verse number="16">耶穌 曰、 馬利亞 乎、 馬利亞 轉身、以 希伯來 音曰、拉波泥、即夫子也、</verse>
				<verse number="17">耶穌 曰、勿捫我、以我尚未升至父、惟往語我兄弟云、我升至我父、亦爾父、我上帝、亦爾上帝、</verse>
				<verse number="18">抹大拉 之 馬利亞 往告門徒曰、我已見主矣、又以 耶穌 語己之事告之、○</verse>
				<verse number="19">是日乃七日之首日、既暮、門徒所在、其門已閉、畏 猶太 人故也、 耶穌 至、立於中曰、願爾曹安、</verse>
				<verse number="20">言竟、以手與脇示之、門徒見主則喜、</verse>
				<verse number="21">耶穌 又曰、願爾曹安、我遣爾、如父遣我、</verse>
				<verse number="22">遂噓於眾曰、受聖神、</verse>
				<verse number="23">爾於何人之罪、赦則赦矣、存則存矣、○</verse>
				<verse number="24">有 多馬 稱 低土馬 者、十二徒之一也、 耶穌 至時、未同在焉、</verse>
				<verse number="25">諸徒語之曰、我已見主矣、 多馬 曰、我不見其手中釘迹、以指探之、手探其脇、必不信也、○</verse>
				<verse number="26">越八日、門徒復集、 多馬 與焉、門已閉、 耶穌 至、立於中曰、願爾曹安、</verse>
				<verse number="27">謂 多馬 曰、伸爾指、視我手、伸爾手、探我脇、勿疑、宜信也、</verse>
				<verse number="28">多馬 對曰、我主、我上帝哉、</verse>
				<verse number="29">耶穌 曰、爾見我故信、未見而信者、福矣、○</verse>
				<verse number="30">耶穌 於門徒前、又多行異蹟、是書未錄、</verse>
				<verse number="31">第錄此、俾爾信 耶穌 為基督上帝子、信之、則以其名得生也、</verse>
			</chapter>
			<chapter number="21">
				<verse number="1">厥後、 耶穌 在 提比哩亞 海濱、復見於門徒、其見如左、</verse>
				<verse number="2">西門彼得 、 多馬 稱 低土馬 、 加利利 之 迦拿 人 拿但業 、 西庇太 二子、又有二徒同在、</verse>
				<verse number="3">西門彼得 謂眾曰、我往漁焉、眾曰、我亦偕往、遂出登舟、是夜無所獲、</verse>
				<verse number="4">既旦、 耶穌 立於岸、門徒不知其為 耶穌 也、</verse>
				<verse number="5">耶穌 曰、小子、有食乎、對曰、無、</verse>
				<verse number="6">曰、施網舟右則得之、遂施網而不克舉、魚多故也、</verse>
				<verse number="7">耶穌 所愛之徒謂 彼得 曰、主也、 西門彼得 一聞是主、因裸、則束外衣、下於海、</verse>
				<verse number="8">其餘門徒、以去岸不遠、約二十丈、遂駕小舟、曳其網之魚而至、</verse>
				<verse number="9">下舟登岸、見有熾炭、上有魚與餅、</verse>
				<verse number="10">耶穌 謂之曰、爾甫獲之魚、取數尾來、</verse>
				<verse number="11">西門彼得 遂往、曳網上岸、內牣大魚百五十有三、魚雖多而網弗裂、</verse>
				<verse number="12">耶穌 曰、來食、門徒無敢問爾為誰者、蓋知其為主也、</verse>
				<verse number="13">耶穌 前、取餅予眾、魚亦如之、</verse>
				<verse number="14">耶穌 自死而起、見於門徒者、此其三也、○</verse>
				<verse number="15">食畢、 耶穌 謂 西門彼得 曰、 約翰 子 西門 、爾較斯眾尤愛我乎、對曰、主、然、爾知我愛爾矣、曰、飼我羔、</verse>
				<verse number="16">又謂之曰、 約翰 子 西門 、爾愛我乎、對曰、主、然、爾知我愛爾矣、曰、牧我羊、</verse>
				<verse number="17">三謂之曰、 約翰 子 西門 、爾愛我乎、 彼得 因 耶穌 三言爾愛我乎、則憂、曰、主、爾無不知、爾知我愛爾矣、 耶穌 曰、飼我羊、</verse>
				<verse number="18">我誠語汝、爾少時、自束帶、隨欲而往、及老、將舒手見束於人、曳至不欲往之處、</verse>
				<verse number="19">耶穌 此言、乃指 彼得 將如何死、以榮上帝也、言畢、則曰、從我、</verse>
				<verse number="20">彼得 轉身見 耶穌 所愛之徒從之、即飱時倚 耶穌 胸、問賣主為誰者也、</verse>
				<verse number="21">遂問 耶穌 曰、主、斯人將如何、</verse>
				<verse number="22">耶穌 曰、我若欲其待我來、於爾何涉、爾其從我、</verse>
				<verse number="23">故兄弟中相傳、謂此徒不死、然 耶穌 非言其不死、第言我若欲其待我來、於爾何涉耳、○</verse>
				<verse number="24">證此而書之者、即此徒、我儕知其證真也、○</verse>
				<verse number="25">夫 耶穌 所行、更有多焉者、若逐一書之、我意所錄之書、世不勝載矣、</verse>
			</chapter>
		</book>
		<book number="44">
			<chapter number="1">
				<verse number="1">提阿非羅 乎、我曾作前書、論 耶穌 始行始教者、</verse>
				<verse number="2">至其接昇之日、乃後於由聖神命所選之使徒也、</verse>
				<verse number="3">其受害後、於使徒前、以多據顯己為生、歷四旬、且言上帝國之事、</verse>
				<verse number="4">與使徒同集時、命之曰、勿去 耶路撒冷 、以待父所許、即爾嘗聞於吾者、</verse>
				<verse number="5">蓋 約翰 施洗以水、不日、爾將受洗於聖神矣、○</verse>
				<verse number="6">使徒會集、</verse>
				<verse number="7">問 耶穌 曰、主、爾以國復 以色列 、即此時乎、 耶穌 曰、時與日、乃父以己權所定、非爾可知也、</verse>
				<verse number="8">但聖神臨爾時、爾將得能、且於 耶路撒冷 、徧 猶太 、 撒瑪利亞 、以至地極、為我之證、</verse>
				<verse number="9">言畢、眾觀時、 耶穌 見舉、有雲接之而不見、</verse>
				<verse number="10">既上昇、眾注目仰天、適有二白衣者立其旁、</verse>
				<verse number="11">曰、 加利利 人乎、胡為立而仰天耶、此 耶穌 別爾、見接昇天、爾見其如何昇天、亦將如何下臨也、○</verse>
				<verse number="12">使徒自 橄欖 山歸 耶路撒冷 、此山距 耶路撒冷 約一安息日之程、</verse>
				<verse number="13">入城、則登所居之樓、有若 彼得 、 約翰 、 雅各 、 安得烈 、 腓力 、 多馬 、 巴多羅買 、 馬太 、 亞勒腓 子 雅各 、稱 銳 之 西門 、 雅各 之子 猶大 、</verse>
				<verse number="14">彼眾偕數婦、及 耶穌 母 馬利亞 、與其兄弟、一心恆務祈禱、○</verse>
				<verse number="15">斯時聚集之眾、約百二十人、 彼得 立於其中、</verse>
				<verse number="16">曰、兄弟乎、聖神以 大衛 之口預言、引人執 耶穌 之 猶大 、此經得驗、宜也、</verse>
				<verse number="17">蓋彼曾與我儕同列、共任此役、</verse>
				<verse number="18">斯人以不義之償購田、身仆、腹裂、其腸突流、</verse>
				<verse number="19">耶路撒冷 居民悉知之、故方言稱其田曰、 亞革大馬 、即血田也、</verse>
				<verse number="20">詩篇載云、俾其室荒墟、無人居之、又云、其督率之職、他人取之、</verse>
				<verse number="21">故主 耶穌 在我儕中出入時、</verse>
				<verse number="22">自 約翰 施洗始、至其別我接昇之日、須於常與我儕偕者、選舉一人、同證其復起也、</verse>
				<verse number="23">於是舉二人、一 約瑟 稱 巴撒巴 又名 猶士都 、一 馬提亞 、</verse>
				<verse number="24">乃祈曰、識眾心之主歟、於此二人、示爾所選者為誰、</verse>
				<verse number="25">俾得與於此役、及使徒之職、 猶大 已由之墮落、而往己地矣、</verse>
				<verse number="26">於是鬮之、得 馬提亞 、遂與十一使徒同列焉、</verse>
			</chapter>
			<chapter number="2">
				<verse number="1">五旬節既至、眾咸集一處、</verse>
				<verse number="2">忽有聲自天如烈風衝突、充乎所坐之室、</verse>
				<verse number="3">遂見有歧舌如火、止於各人、</verse>
				<verse number="4">眾皆充乎聖神、始言諸方言、如神所賜以言者、○</verse>
				<verse number="5">時、有敬虔之 猶太 人、來自天下諸國、寓 耶路撒冷 、</verse>
				<verse number="6">既聞此聲、集而惶惑、因各聞其言己之方言也、</verse>
				<verse number="7">咸駭而奇之、曰、言者非皆 加利利 人乎、</verse>
				<verse number="8">何我儕所聞盡己故土之言耶、</verse>
				<verse number="9">有 帕提亞 人、 瑪代 人、 以攔 人、居 米所波大米 、 猶太 、 加帕多家 、 本都 、 亞西亞 、</verse>
				<verse number="10">弗呂家 、 旁非利亞 、 埃及 、近 古利奈 之 呂彼亞 諸方者、並來自 羅馬 之旅人、或 猶太 或進教者、</verse>
				<verse number="11">革里底 人、 亞拉伯 人、咸聞以己之方言、述上帝之大事焉、</verse>
				<verse number="12">遂皆駭異猶豫、相問曰、此何意耶、</verse>
				<verse number="13">或戲之曰、彼酣於新酒耳、○</verse>
				<verse number="14">彼得 與十一使徒立而揚聲曰、 猶太 人、與凡居於 耶路撒冷 者、宜知此、試聽我言、</verse>
				<verse number="15">爾意其人為醉者、非也、蓋時甫巳初耳、</verse>
				<verse number="16">此即由先知 約珥 所言、</verse>
				<verse number="17">上帝曰、末時、吾將注吾神於凡有血氣者、爾之子女、將預言、幼者觀象、老者見夢、</verse>
				<verse number="18">是時也、吾將以神注吾僕婢、彼將預言、</verse>
				<verse number="19">吾將顯異蹟於上天、奇兆於下地、若血、若火、若煙霧、</verse>
				<verse number="20">日將變暗、月將變血、在主日未至之前、即其大而顯赫之日也、</verse>
				<verse number="21">凡籲主名者、必得救也、</verse>
				<verse number="22">以色列 人乎、宜聽斯言、 拿撒勒 人 耶穌 、即上帝曾由彼所行於爾中之大能異蹟奇兆、表著於爾、如爾所知者、</verse>
				<verse number="23">彼依上帝之定旨及預知、而見付矣、爾曹以不法者之手、釘而殺之、</verse>
				<verse number="24">上帝釋其死之苦而起之、以其不能拘於死也、</verse>
				<verse number="25">蓋 大衛 指之曰、吾見主常在我前、在我右、俾吾不移、</verse>
				<verse number="26">故我心喜、而舌悅、形軀恆於望中、</verse>
				<verse number="27">以爾不遺吾魂於陰府、不使爾聖者見腐、</verse>
				<verse number="28">爾嘗示我以維生之路、將使我於爾前而樂甚、</verse>
				<verse number="29">兄弟乎、我試以先祖 大衛 、侃侃語爾、彼死而葬、其墓存於我中、以迄今日、</verse>
				<verse number="30">彼為先知、且知上帝曾以誓許之、將由其裔中立一人居其位、</verse>
				<verse number="31">預見及此、而言基督之復起、故謂其不遺於陰府、其形軀亦不見腐、</verse>
				<verse number="32">此 耶穌 為上帝所起、吾儕皆為之證、</verse>
				<verse number="33">既為上帝右手所舉、且受父所許之聖神、遂以注此、即爾所見所聞者也、</verse>
				<verse number="34">蓋 大衛 未昇天、乃自言曰主謂我主云、爾坐我右、</verse>
				<verse number="35">待我使爾諸敵、為爾足几、</verse>
				<verse number="36">夫 以色列 全室、宜確知之、爾所釘十架之 耶穌 、上帝已立之為主、為基督矣、○</verse>
				<verse number="37">眾聞之、心中如刺、謂 彼得 與諸使徒曰、兄弟乎、我當何為、</verse>
				<verse number="38">彼得 曰、爾宜改悔、各以 耶穌 基督之名受洗、俾罪得赦、且將受聖神之賜焉、</verse>
				<verse number="39">因所許者、歸爾、及爾子孫、並諸遠人、即凡主我上帝將召者、</verse>
				<verse number="40">復以多言證而勸之曰、爾宜自救、脫此邪曲之世也、</verse>
				<verse number="41">於是納其言者皆受洗、是日約增三千人、</verse>
				<verse number="42">恆於使徒之訓、互相交接、擘餅、祈禱焉、○</verse>
				<verse number="43">眾民驚懼、使徒又多行異蹟奇兆、</verse>
				<verse number="44">凡信者會同、諸物與共、</verse>
				<verse number="45">鬻其物產、各依所需、與眾分之、</verse>
				<verse number="46">日一厥心恆在於殿、又在家擘餅、以欣以誠而食、</verse>
				<verse number="47">讚頌上帝、亦見悅於眾民、主以得救者日增之、</verse>
			</chapter>
			<chapter number="3">
				<verse number="1">申初祈禱時、 彼得 約翰 升殿、</verse>
				<verse number="2">有生而跛者、日為人所舁、置諸殿門之名 美 者、以求濟於入殿之人、</verse>
				<verse number="3">見 彼得 約翰 入、則求濟焉、</verse>
				<verse number="4">彼得 約翰 注目視之、曰、觀我、</verse>
				<verse number="5">彼遂著意二人、冀有所獲、</verse>
				<verse number="6">彼得 曰、金銀我所無、惟以所有者予爾、於 拿撒勒 耶穌 基督之名、爾其行哉、</verse>
				<verse number="7">遂執其右手起之、其足與踝即健、</verse>
				<verse number="8">乃躍立而行、偕二人入殿、且行且踴、頌讚上帝、</verse>
				<verse number="9">眾民見其行並頌讚上帝、</verse>
				<verse number="10">皆識其為素坐殿之 美 門求濟者、因其所遇、甚駭異之、○</verse>
				<verse number="11">其人持 彼得 約翰 時、眾民大奇、趨就之、集於名 所羅門 之廊、</verse>
				<verse number="12">彼得 見之、謂眾曰、 以色列 人乎、何奇此、何注目視我儕、一若我儕以己能、己虔、使之行乎、</verse>
				<verse number="13">夫 亞伯拉罕 、 以撒 、 雅各 之上帝、乃我列祖之上帝、已榮其僕 耶穌 、即爾所付者、且於 彼拉多 前、當其擬釋之之時、而爾棄之也、</verse>
				<verse number="14">爾棄聖且義者、求以兇人予爾、</verse>
				<verse number="15">而殺維生之主、 乃上帝自死而起者、我儕為之證、</verse>
				<verse number="16">因信其名、則使斯人得健、乃爾所見所識者、夫由彼而有之信、曾予之完全於爾眾前、</verse>
				<verse number="17">兄弟乎、今我知爾所行、由於不知、爾之有司亦然、</verse>
				<verse number="18">但上帝藉諸先知之口、預指基督將受之苦、於是而驗、</verse>
				<verse number="19">故爾當改悔而轉移、令罪塗抹、俾安舒之日自主而來、</verse>
				<verse number="20">致主遣為爾預定之基督、即 耶穌 也、</verse>
				<verse number="21">夫天必受之、以待萬物復興之時、即上帝自世初藉其聖先知之口所言也、</verse>
				<verse number="22">摩西 固曰、主上帝將於爾兄弟中、為爾挺生先知若我、凡其所語爾者、爾宜聽之、</verse>
				<verse number="23">凡不聽此先知者、必盡滅於民中、且諸先知、</verse>
				<verse number="24">自 撒母耳 以來、凡所言者、皆指此日也、</verse>
				<verse number="25">爾為先知之子孫、承上帝與爾列祖所立之約、謂 亞伯拉罕 曰、天下諸族、將由爾裔獲福、</verse>
				<verse number="26">上帝既挺生其僕、先遣之祝爾、俾爾轉移、各去其惡焉、</verse>
			</chapter>
			<chapter number="4">
				<verse number="1">二人與民言時、諸祭司與殿司、及撒都該人突至、</verse>
				<verse number="2">不悅其訓民、且依 耶穌 、宣自死之復起、</verse>
				<verse number="3">遂執而囚之、以待翌日、因時已暮也、</verse>
				<verse number="4">然聽道者多信之、人數約五千焉、○</verse>
				<verse number="5">翌日、有司、長老、士子、集於 耶路撒冷 、</verse>
				<verse number="6">大祭司 亞那 與 該亞法 、 約翰 、 亞力山大 、及大祭司之族咸在、</verse>
				<verse number="7">立二人於中、問曰、爾以何能何名行此乎、</verse>
				<verse number="8">彼得 充於聖神、語之曰、民之有司、與長老乎、</verse>
				<verse number="9">我儕今日若因行於病者之善事見訊、即斯人何由得愈、</verse>
				<verse number="10">則爾眾與 以色列 諸民、宜知斯人得愈、立於爾前、乃因 拿撒勒 耶穌 基督之名、即爾所釘於十架、而上帝自死而起者也、</verse>
				<verse number="11">彼乃爾工師所棄之石、已成屋隅首石矣、</verse>
				<verse number="12">此外別無拯救、蓋天下人間、未錫他名、我儕以之得救也、○</verse>
				<verse number="13">眾見 彼得 約翰 之果敢、且知其為無學無識之氓、則異之、又知其曾偕 耶穌 、</verse>
				<verse number="14">亦見得愈者偕立、則莫能辯駁、</verse>
				<verse number="15">乃令之出公會、相議曰、</verse>
				<verse number="16">斯二人將何以處之、蓋彼顯行異蹟、彰著於凡居 耶路撒冷 者、我儕不能言其無有也、</verse>
				<verse number="17">惟免其廣播於民中、宜威嚇之、俾不復以斯名語人、</verse>
				<verse number="18">遂召而戒之曰、勿以 耶穌 之名、是言是訓、</verse>
				<verse number="19">彼得 約翰 曰、聽爾曹、過於聽上帝、在上帝前為義否、爾其審之、</verse>
				<verse number="20">蓋我儕所見所聞者、不得不言也、</verse>
				<verse number="21">有司復威嚇而釋之、以民故、無由刑之、蓋眾因其所為、而歸榮上帝也、</verse>
				<verse number="22">因此異蹟而得愈者、其年已逾四旬矣、○</verse>
				<verse number="23">二人既釋、乃就其友、以祭司諸長、及長老所言者、悉告之、</verse>
				<verse number="24">友聞之、同心揚聲頌上帝曰、主乎、爾乃造天地海、及其中萬有者、</verse>
				<verse number="25">曾以聖神藉爾僕我父 大衛 之口云、異邦奮怒、諸族虛謀、奚為哉、</verse>
				<verse number="26">地上諸王共立、有司聚集以敵主、及其受膏者、</verse>
				<verse number="27">蓋 希律 、 本丟 彼拉多 、及異邦人、與 以色列 民、果集於此邑、欲攻爾所膏之聖僕 耶穌 、</verse>
				<verse number="28">以行爾手爾旨所預定將成者、</verse>
				<verse number="29">今祈主鑒彼眾之威嚇、允爾僕毅然宣爾道、</verse>
				<verse number="30">隨時舒爾手施醫、致奇兆異蹟、由爾聖僕 耶穌 之名而行、</verse>
				<verse number="31">祈畢、會集之所震動、眾充於聖神、毅然言上帝之道、○</verse>
				<verse number="32">信者之眾、一心一志、無言所有者屬己、諸物與共、</verse>
				<verse number="33">使徒以大能證主 耶穌 之復起、而大恩臨於眾焉、</verse>
				<verse number="34">中無缺乏之人、蓋有田有宅者售之、絜其所鬻之值、置使徒足前、</verse>
				<verse number="35">各依其所需分給之、○</verse>
				<verse number="36">有 約瑟 者、 利未 族人也、生於 居比路 、使徒稱為 巴拿巴 、譯即勸慰子也、</verse>
				<verse number="37">有田售之、絜其金、置使徒足前、</verse>
			</chapter>
			<chapter number="5">
				<verse number="1">有 亞拿尼亞 者、與妻 撒非喇 、鬻產、</verse>
				<verse number="2">私留值金數分、妻亦知之、餘數分攜置使徒足前、</verse>
				<verse number="3">彼得 曰、 亞拿尼亞 乎、胡為 撒但 充爾心、以欺聖神、私留田值耶、</verse>
				<verse number="4">田未鬻、非爾田乎、既鬻、非由爾乎、爾心胡生此念哉、非欺人、乃欺上帝耳、</verse>
				<verse number="5">亞拿尼亞 聞此言、仆而氣絕、聞者皆大懼、</verse>
				<verse number="6">諸少者遂起殮之、舁出而葬焉、○</verse>
				<verse number="7">逾時有半、其妻入、尚不知其事、</verse>
				<verse number="8">彼得 謂之曰、告我、爾鬻田之值止此數乎、曰、然、此數耳、</verse>
				<verse number="9">彼得 曰、爾曹胡為協同試主之神乎、葬爾夫者之足已及門、亦將舁爾出矣、</verse>
				<verse number="10">婦即仆其足前而氣絕、少者入、見其已死、舁之出、葬於夫側、</verse>
				<verse number="11">全會及凡聞之者皆大懼、○</verse>
				<verse number="12">由使徒之手、多行奇兆異蹟於民間、眾皆一心在 所羅門 之廊、</verse>
				<verse number="13">餘無敢附之者、然民尊崇之、</verse>
				<verse number="14">信而歸主者益增、男女俱眾、</verse>
				<verse number="15">至有舁病者出於衢、置之牀榻、冀 彼得 過、或有受其影之庇者、眾亦攜病者、及邪鬼所難者、</verse>
				<verse number="16">自環 耶路撒冷 諸邑而集、皆得醫焉、○</verse>
				<verse number="17">惟大祭司與其同人、即撒都該黨、</verse>
				<verse number="18">心滿嫉恨、起而著手於使徒、置之外獄、</verse>
				<verse number="19">主之使夜啟獄門、攜之出、曰、</verse>
				<verse number="20">往立於殿、以此維生之言、悉語於民、</verse>
				<verse number="21">使徒聞之、昧爽入殿訓誨、大祭司與其同人至、召集議會、及 以色列 之諸族長、遣人往獄、引使徒來、</verse>
				<verse number="22">隸至、不見其在獄、反命曰、</verse>
				<verse number="23">我儕見獄禁閉悉固、守者立於門、啟時、內不見人、</verse>
				<verse number="24">殿司及祭司諸長聞之、甚為煩難、不知事將若何、</verse>
				<verse number="25">或來告曰、爾置於獄者、立於殿訓民矣、</verse>
				<verse number="26">殿司及諸隸往引之來、而不用強、蓋懼民以石擊之也、</verse>
				<verse number="27">引至、立於公會前、大祭司問之曰、</verse>
				<verse number="28">我儕曾嚴戒爾曹、勿以斯名訓誨、爾乃以爾教徧布 耶路撒冷 、欲以斯人之血歸我儕也、</verse>
				<verse number="29">彼得 與諸使徒對曰、我儕順服上帝過於人、宜也、</verse>
				<verse number="30">我列祖之上帝已起 耶穌 、即爾所懸於木而殺之者、</verse>
				<verse number="31">且以其右手、舉之為君、為救主、以改悔賜 以色列 民、並罪惡之赦、</verse>
				<verse number="32">我儕為此事之證、上帝所賜於順服者之聖神亦然、○</verse>
				<verse number="33">眾聞之、忿極、欲殺之、</verse>
				<verse number="34">有法利賽人、 迦瑪列 者乃律師、庶民所尊者也、立於公會中、命使徒姑退、</verse>
				<verse number="35">語眾曰、 以色列 人乎、爾宜自慎、何以處此數人、</verse>
				<verse number="36">先此有 丟大 者起、自矜為大、附之者約四百人、彼見殺、從者皆散、歸於烏有、</verse>
				<verse number="37">厥後登籍時、有 加利利 猶大 者起、誘民從之、彼亦亡、從者盡散、</verse>
				<verse number="38">今我語爾、宜遠斯人、姑聽之、蓋斯謀斯為、若由於人、必見傾毀、</verse>
				<verse number="39">若由上帝、爾不能傾毀之、恐爾或與上帝戰爭也、</verse>
				<verse number="40">眾從之、召使徒至、扑之、命勿以 耶穌 之名為言、遂釋之、</verse>
				<verse number="41">使徒去公會而喜、以其為斯名受辱、主視之為宜也、</verse>
				<verse number="42">於是日在殿在家訓誨不息、宣 耶穌 為基督焉、</verse>
			</chapter>
			<chapter number="6">
				<verse number="1">當時、門徒增多、有操 希利尼 音之 猶太 人、訾議 希伯來 人、因每日供給、而忽其嫠也、</verse>
				<verse number="2">十二徒召眾門徒曰、我儕遺上帝道、而几筵是役、非宜也、</verse>
				<verse number="3">兄弟乎、當於爾中擇有令名、充於聖神及智者七人、我儕將立之以司斯事、</verse>
				<verse number="4">我則專務祈禱宣道、</verse>
				<verse number="5">眾悅其言、遂選 司提反 、乃充信與聖神者、及 腓利 、 伯羅哥羅 、 尼迦挪 、 提門 、 巴米拿 、並進教之 安提阿 人 尼哥拉 、</verse>
				<verse number="6">立之於使徒前、遂祈禱手按之、○</verse>
				<verse number="7">上帝之道益興、門徒之數極盛於 耶路撒冷 、祭司之順服斯道者亦眾、○</verse>
				<verse number="8">司提反 充於恩與能、大行異蹟奇兆於民中、</verse>
				<verse number="9">有稱 利百地拿 會堂、及 古利奈 、 亞力山太 、 基利家 、 亞西亞 之會堂者數人、起而與 司提反 辯論、</verse>
				<verse number="10">司提反 以智與神而言、眾莫能禦、</verse>
				<verse number="11">遂賄人使言曰、我儕曾聞其有謗凟 摩西 及上帝之言、</verse>
				<verse number="12">乃聳動眾民與長老、士子、突至而執之、曳至公會、</verse>
				<verse number="13">設偽證者、曰、此人出悖逆聖所、及律法之言不已、</verse>
				<verse number="14">蓋我儕曾聞其言、曰、斯 拿撒勒 耶穌 、將毀此所、且易 摩西 授我之規、</verse>
				<verse number="15">坐公會中者、皆注目 司提反 、見其容如天使之容焉、</verse>
			</chapter>
			<chapter number="7">
				<verse number="1">大祭司曰、斯事然乎、 司提反 曰、</verse>
				<verse number="2">諸父兄弟聽之、我祖 亞伯拉罕 、在 米所波大米 、未居 哈蘭 時、有榮之上帝見於彼、</verse>
				<verse number="3">謂之曰、出故土、去親族、至吾將示爾之地、</verse>
				<verse number="4">遂出 迦勒底 地、居於 哈蘭 、其父死後、上帝自彼徙之至此、即爾今所居者、</verse>
				<verse number="5">然未嘗以業賜之、即立足之地、亦無之、維時彼尚無子、而上帝許以斯地賜之為業、爰及其裔、</verse>
				<verse number="6">且謂其裔將旅於異地、人將奴之虐待之、歷四百年、上帝又曰、</verse>
				<verse number="7">奴之之國、吾必刑之、厥後彼將出、事吾於茲土、</verse>
				<verse number="8">予以割禮之約、於是 亞伯拉罕 生 以撒 、八日行割、 以撒 生 雅各 、 雅各 生十二祖、</verse>
				<verse number="9">諸祖妒 約瑟 、鬻於 埃及 、而上帝偕之、</verse>
				<verse number="10">拯出諸難、予之恩寵智慧於 埃及 王 法老 前、 法老 立之、為 埃及 冢宰、兼司家政、</verse>
				<verse number="11">適 埃及 迦南 徧地饑荒、苦甚、我祖絕糧、</verse>
				<verse number="12">雅各 聞 埃及 有榖、先遣我祖、</verse>
				<verse number="13">繼而 約瑟 見認於兄弟、其族乃顯於 法老 、</verse>
				<verse number="14">約瑟 遣迎其父 雅各 、與全族七十五人來、</verse>
				<verse number="15">雅各 遂下 埃及 、與我祖俱終焉、</verse>
				<verse number="16">乃舁至 示劍 、葬於 亞伯拉罕 、由 哈抹 子孫、以金所購之墓、</verse>
				<verse number="17">迨上帝許 亞伯拉罕 之期已近、民於 埃及 、滋生蕃衍、</verse>
				<verse number="18">至新王崛起、不識 約瑟 、</verse>
				<verse number="19">乃陰謀我族、虐待我祖、命棄其嬰、致不得生、</verse>
				<verse number="20">時、 摩西 生而俊秀、育於父家三月、</verse>
				<verse number="21">棄時、 法老 之女、取而育為己子、</verse>
				<verse number="22">摩西 盡學 埃及 人之學術、言行兼優、行年四十、</verse>
				<verse number="23">眷念其兄弟 以色列 眾子而往視之、</verse>
				<verse number="24">見一人受枉、則護之、為屈抑者復仇、而擊 埃及 人、</verse>
				<verse number="25">意兄弟必悟上帝藉其手救之、而彼不悟也、</verse>
				<verse number="26">翌日見其相鬥、欲使之復和、曰、爾乃兄弟、何相害耶、</verse>
				<verse number="27">枉其鄰者拒之、曰、誰立爾為有司刑官以治我乎、</verse>
				<verse number="28">爾欲殺我、如昨之殺 埃及 人乎、</verse>
				<verse number="29">摩西 因此而逃、旅於 米甸 之地、生二子焉、</verse>
				<verse number="30">逾四十年、天使於 西乃 山之野、棘叢火焰中、見於 摩西 、</verse>
				<verse number="31">摩西 見而奇之、近而諦視、有主之聲曰、</verse>
				<verse number="32">吾乃爾列祖之上帝、即 亞伯拉罕 、 以撒 、 雅各 、之上帝也、 摩西 戰慄而不敢視、</verse>
				<verse number="33">主謂之曰、解爾履、蓋爾所立之處、聖地也、</verse>
				<verse number="34">我誠見吾民在 埃及 之苦、且聞其慨歎、故臨以拯之、今來、吾將遣爾入 埃及 也、</verse>
				<verse number="35">夫此 摩西 、即民所拒云、誰立爾為有司刑官者、乃上帝以棘叢中所見天使之手、遣之為有司為援救者矣、</verse>
				<verse number="36">彼率民出、行奇事異蹟於 埃及 紅 海、曠野、四十年、</verse>
				<verse number="37">曾語 以色列 眾子曰、上帝將於爾兄弟中、挺生先知若我者、即此 摩西 也、</verse>
				<verse number="38">斯人嘗於曠野之會中、與在 西乃 山語之之天使、及我列祖偕在焉、且受維生之詔、以授我儕、</verse>
				<verse number="39">我列祖弗順而拒之、意欲返 埃及 、</verse>
				<verse number="40">謂 亞倫 曰、為我造神以導我、因率我出 埃及 之 摩西 、我不知其何往也、</verse>
				<verse number="41">維時乃造犢像獻祭焉、而喜己手之工、</verse>
				<verse number="42">於是上帝轉而不顧、任其奉事天軍、如先知書所錄云、 以色列 室乎、爾四十年於曠野、豈以犧牲祭物獻我乎、</verse>
				<verse number="43">爾舁 摩洛 之幕、與 理番 神之星、即爾所造以拜者之像、吾將徙爾於 巴比倫 外矣、</verse>
				<verse number="44">我列祖在曠野、有為證之幕、如語 摩西 、命其依所見之式而造者、</verse>
				<verse number="45">我列祖承受此幕、偕 約書亞 攜入異邦而居之、即上帝在我列祖前逐彼之時、以至 大衛 之日、</verse>
				<verse number="46">夫 大衛 獲恩於上帝、求為 雅各 之上帝得一居所、</verse>
				<verse number="47">而 所羅門 為之建室、</verse>
				<verse number="48">然至上者不居手造之室、如先知所云、</verse>
				<verse number="49">主曰、天乃我座、地乃我足几、爾將為我建何室、我安息之所何在乎、</verse>
				<verse number="50">凡此非皆我手所造者乎、○</verse>
				<verse number="51">爾曹強項、心與耳未受割者、恆逆聖神、爾祖所行、爾亦行之、</verse>
				<verse number="52">先知中、不為爾祖窘逐者誰乎、且殺預言義者將至之人、此義者爾今賣而殺之矣、</verse>
				<verse number="53">爾受由天使而設之律、而不守之、○</verse>
				<verse number="54">眾聞之、忿極、向之切齒、</verse>
				<verse number="55">司提反 充於聖神、注目仰天、見上帝之榮、 耶穌 立於其右、曰、</verse>
				<verse number="56">我見天開、人子立於上帝右、</verse>
				<verse number="57">眾大呼、掩耳、同心蜂擁而上、</verse>
				<verse number="58">逐之出城、以石擊之、證者置衣於少者 掃羅 足前、</verse>
				<verse number="59">眾擊時、 司提反 籲曰、主 耶穌 、納我神也、</verse>
				<verse number="60">又跪而大呼曰、主乎、勿以此罪歸之、言畢而寢、 掃羅 亦悅其死、</verse>
			</chapter>
			<chapter number="8">
				<verse number="1">是日也、在 耶路撒冷 之教會、大起窘逐、使徒而外、皆散於 猶太 及 撒瑪利亞 諸地、</verse>
				<verse number="2">有敬虔者、葬 司提反 、為之拊膺大哭、</verse>
				<verse number="3">掃羅 殘害教會、入諸家、執男女、下之獄、○</verse>
				<verse number="4">於是諸散者周遊宣道、</verse>
				<verse number="5">腓利 下 撒瑪利亞 邑、以基督宣於民、</verse>
				<verse number="6">眾聞之、且見其所行異蹟、則同心嚮往之、</verse>
				<verse number="7">蓋多有患邪鬼者、其鬼大呼而出、癱者跛者亦多得愈、</verse>
				<verse number="8">邑中大喜、○</verse>
				<verse number="9">有 西門 者、素於邑行巫、每自誇大、使 撒瑪利亞 民驚異、</verse>
				<verse number="10">自少至老皆聽之、曰、此人即所謂上帝之大能也、</verse>
				<verse number="11">眾嚮往之故、因其久以巫術使之驚異也、</verse>
				<verse number="12">及 腓利 宣上帝國之福音、與 耶穌 基督之名、男女遂信而受洗、</verse>
				<verse number="13">西門 亦信、既受洗、常偕 腓利 、見其所行之異蹟大能而驚異焉、○</verse>
				<verse number="14">使徒在 耶路撒冷 、聞 撒瑪利亞 民受上帝之道、乃遣 彼得 約翰 就之、</verse>
				<verse number="15">既至、為眾祈禱、俾受聖神、</verse>
				<verse number="16">蓋聖神尚未臨其一人、第受洗歸主 耶穌 之名而已、</verse>
				<verse number="17">於是手按之、遂受聖神、</verse>
				<verse number="18">西門 見使徒按手、即有聖神下賜、乃獻之以金、曰、</verse>
				<verse number="19">以此能予我、俾我手所按者、亦受聖神焉、</verse>
				<verse number="20">彼得 謂之曰、爾金與爾偕亡、因爾意上帝之賜、可以金而獲也、</verse>
				<verse number="21">爾於此道、無分無與、因在上帝前、爾心不正也、</verse>
				<verse number="22">故宜改悔此惡、祈主、庶幾爾心之念可赦、</verse>
				<verse number="23">蓋我見爾在膽之苦、惡之繫也、</verse>
				<verse number="24">西門 曰、爾曹為我祈主、使爾所言、無及於我、○</verse>
				<verse number="25">二人既證主道、而宣言之、則返 耶路撒冷 、於 撒瑪利亞 諸村宣福音焉、○</verse>
				<verse number="26">主之使謂 腓利 曰、起而南、至自 耶路撒冷 、下 迦薩 之路、是乃曠野、</verse>
				<verse number="27">遂起而往、遇 埃提阿伯 人、乃操權之宦者、總司 埃提阿伯 女王 干大基 之庫者也、曾至 耶路撒冷 崇拜而返、</verse>
				<verse number="28">乘車讀先知 以賽亞 書、</verse>
				<verse number="29">聖神謂 腓利 曰、前傍此車、</verse>
				<verse number="30">腓利 趨就之、聞其讀先知 以賽亞 書、曰、爾所讀者、通曉否、</verse>
				<verse number="31">曰、無啟迪者、安能通曉乎、遂請 腓利 升車偕坐、</verse>
				<verse number="32">所讀之經云、其被牽也、如羊就屠、其不啟口也、似羔對翦者而無聲、</verse>
				<verse number="33">居卑時、義鞫被廢、其生見奪於地、其世將焉述之、</verse>
				<verse number="34">宦者謂 腓利 曰、先知言此、所指何人、己乎、抑他人乎、請以示我、</verse>
				<verse number="35">腓利 遂啟口、由此經以宣 耶穌 、</verse>
				<verse number="36">行時、遇有水處、</verse>
				<verse number="37">宦者曰、此有水、我受洗、何阻耶、</verse>
				<verse number="38">命停車、 腓利 與宦者咸入水、遂為之施洗、</verse>
				<verse number="39">自水而上、主之神忽攝 腓利 去、宦者不復見之、乃欣然就道、</verse>
				<verse number="40">人見 腓利 於 亞鎖都 、經行諸邑、宣福音、以至 該撒利亞 、</verse>
			</chapter>
			<chapter number="9">
				<verse number="1">掃羅 向主之門徒、仍出威嚇殺戮之言、詣大祭司、</verse>
				<verse number="2">求書達 大馬色 諸會堂、若遇從此道者、無論男女、則繫而解至 耶路撒冷 、</verse>
				<verse number="3">行近 大馬色 、天忽有光環照之、</verse>
				<verse number="4">遂仆地、聞有聲謂之曰、 掃羅 掃羅 、何窘迫我、</verse>
				<verse number="5">曰、主、爾為誰、曰、我乃爾所窘迫之 耶穌 也、</verse>
				<verse number="6">起入城、爾當行者、將以示爾、</verse>
				<verse number="7">同行者噤立、聞聲而不見人、</verse>
				<verse number="8">掃羅 自地起、開目無所見、同人援其手、導入 大馬色 、</verse>
				<verse number="9">三日不見、亦不飲食、○</verse>
				<verse number="10">在 大馬色 、有門徒 亞拿尼亞 者、主於異象中、語之曰、 亞拿尼亞 乎、對曰、主、我在此、</verse>
				<verse number="11">主曰、起、往至一街名 直 者、於 猶大 家、訪 大數 人 掃羅 、彼方祈禱、</verse>
				<verse number="12">且見一人名 亞拿尼亞 、入而手按之、使之復明、</verse>
				<verse number="13">亞拿尼亞 曰、主、我聞於眾、此人於 耶路撒冷 多端虐遇爾之聖徒、</verse>
				<verse number="14">且在此有由祭司諸長所得之權、以繫凡籲爾名者、</verse>
				<verse number="15">主曰、往哉、彼乃我選之器、以播我名於異邦人、及諸王、並 以色列 民、</verse>
				<verse number="16">我將示之、彼必為我名而受多苦、</verse>
				<verse number="17">亞拿尼亞 遂往、入室、手按之、曰、兄弟 掃羅 、爾來時、途中見於爾之主 耶穌 、遣我使爾得見、且充於聖神、</verse>
				<verse number="18">忽有若鱗者、自其目脫落、即復明、起而受洗、</verse>
				<verse number="19">既食、乃健、○</verse>
				<verse number="20">掃羅 遂偕諸門徒在 大馬色 數日、即於會堂宣 耶穌 為上帝子、</verse>
				<verse number="21">聞者皆驚異之、曰、此人非在 耶路撒冷 、殘害籲斯名者、且來此、欲繫之、解於祭司諸長乎、</verse>
				<verse number="22">而 掃羅 之力益增、辯折居 大馬色 之 猶太 人、證 耶穌 為基督、○</verse>
				<verse number="23">久之、 猶太 人共議殺 掃羅 、 掃羅 知其謀、</verse>
				<verse number="24">眾晝夜伺於邑門、欲殺之、</verse>
				<verse number="25">於是門徒夜攜 掃羅 、以筐自牆縋之下、○</verse>
				<verse number="26">掃羅 至 耶路撒冷 、試納交於門徒、眾皆懼之、不信其為門徒也、</verse>
				<verse number="27">惟 巴拿巴 引之就使徒、以其途中如何見主、主與之言、及在 大馬色 、以 耶穌 名如何毅然宣傳、悉述之、</verse>
				<verse number="28">遂在 耶路撒冷 、與門徒出入、</verse>
				<verse number="29">以主 耶穌 名毅然宣傳、與操 希利尼 音之 猶太 人辯論、其人圖殺之、</verse>
				<verse number="30">兄弟知之、乃送至 該撒利亞 、遣往 大數 、○</verse>
				<verse number="31">於是徧 猶太 、 加利利 、 撒瑪利亞 諸會、平安建立、畏主而行、獲聖神之慰、而人數增焉、○</verse>
				<verse number="32">彼得 徧行四方、亦就居於 呂大 之聖徒、</verse>
				<verse number="33">遇一人曰 以尼雅 、因患癱、臥牀八年、</verse>
				<verse number="34">彼得 謂之曰、 以尼雅 、 耶穌 基督愈爾矣、起、治爾牀、彼即起、</verse>
				<verse number="35">凡居 呂大 與 沙崙 者見之、而歸主、○</verse>
				<verse number="36">約帕 有女徒、 大比大 者、譯即 多加 、 廣行善事、及施濟、</verse>
				<verse number="37">維時、病死、濯其尸、停於樓、</verse>
				<verse number="38">呂大 近於 約帕 、門徒聞 彼得 在彼、遣二人往、求其速來、</verse>
				<verse number="39">彼得 遂起同往、既至、引之登樓、諸嫠立於其側而哭、且以 多加 生時所製衣服示之、</verse>
				<verse number="40">彼得 屏眾、屈膝祈禱、向尸曰、 大比大 起、婦啟目、見 彼得 遂坐、</verse>
				<verse number="41">彼得 以手援之起、召諸聖徒及諸嫠、以復生之婦付之、</verse>
				<verse number="42">舉 約帕 皆知之、而信主者多矣、</verse>
				<verse number="43">彼得 在 約帕 日久、與皮工 西門 同居、</verse>
			</chapter>
			<chapter number="10">
				<verse number="1">該撒利亞 有 哥尼流 者、 義大利 營之百夫長也、</verse>
				<verse number="2">其人敬虔、舉家畏上帝、博施於民、恆於祈禱、</verse>
				<verse number="3">日約申初、於異象中明見上帝使、入而語之曰、 哥尼流 、</verse>
				<verse number="4">哥尼流 注視之、驚曰、主、何為、曰、爾祈禱施濟、已達於上帝前、而為之記矣、</verse>
				<verse number="5">今當遣人往 約帕 、請 西門 稱 彼得 者、</verse>
				<verse number="6">彼寓於皮工 西門 、其家濱海、</verse>
				<verse number="7">與言之使既去、 哥尼流 召二僕、與侍卒之敬虔者一人、</verse>
				<verse number="8">悉以其事述之、遣往 約帕 、○</verse>
				<verse number="9">翌日、行將近邑、時約午正、 彼得 升屋祈禱、</verse>
				<verse number="10">飢欲食、人方具餐、神遊象外、</verse>
				<verse number="11">見天開、有器下降、如大布、繫四角縋地、</verse>
				<verse number="12">內有各類地上四足之獸、及昆蟲、飛鳥、</verse>
				<verse number="13">有聲曰、 彼得 起、殺而食之、</verse>
				<verse number="14">曰、主、不然、俗物及不潔者、我未嘗食焉、</verse>
				<verse number="15">又有聲曰、上帝所潔者、勿以為俗也、</verse>
				<verse number="16">如是者三、器即上收於天、○</verse>
				<verse number="17">彼得 中心猶豫、不知所見之異象何意、而 哥尼流 所遣之人、適訪至 西門 家、立於門外、</verse>
				<verse number="18">呼而問曰、 西門 稱 彼得 者、寓此否、</verse>
				<verse number="19">彼得 尚思異象時、聖神謂之曰、有三人尋爾、</verse>
				<verse number="20">起而下、偕之往、勿疑、蓋我遣之也、</verse>
				<verse number="21">彼得 下、就其人曰、我即爾所尋者、爾來何為、</verse>
				<verse number="22">曰、百夫長 哥尼流 、義人也、敬畏上帝、為 猶太 舉國所譽、奉聖使之示、請爾至其家、欲聽爾言、</verse>
				<verse number="23">遂延之入、止宿焉、翌日起而偕往 約帕 、兄弟數人同行、</verse>
				<verse number="24">又翌日、入 該撒利亞 、 哥尼流 預集親族契友俟之、</verse>
				<verse number="25">彼得 入時、 哥尼流 迎之、伏其足下、拜焉、</verse>
				<verse number="26">彼得 掖之、曰、起、我亦人也、</verse>
				<verse number="27">與之語而入、見眾集、謂之曰、</verse>
				<verse number="28">爾固知 猶太 人、與異邦人相親相近、非宜也、然上帝示我、勿言人為俗、或不潔、</verse>
				<verse number="29">故我見請、不辭而來、試問請我何意、</verse>
				<verse number="30">哥尼流 曰、前四日此時、我在室、守申初之祈禱、見一人衣服皎然、立於前、</verse>
				<verse number="31">曰、 哥尼流 、爾祈禱已升聞、爾施濟已記於上帝前、</verse>
				<verse number="32">當遣人至 約帕 、請 西門 稱 彼得 者、彼寓於海濱皮工 西門 家、</verse>
				<verse number="33">故我即遣人詣爾、爾來善矣、今我儕咸在上帝前、以聽主凡所命爾者、○</verse>
				<verse number="34">彼得 啟口曰、我誠知上帝不以貌取人、</verse>
				<verse number="35">萬國中有畏之而行義者、為其悅納也、</verse>
				<verse number="36">夫上帝藉 耶穌 基督、即萬有之主、傳和平福音、以斯道授 以色列 裔、</verse>
				<verse number="37">即 約翰 傳洗禮後、自 加利利 始、徧揚於 猶太 、此爾所知也、</verse>
				<verse number="38">上帝以聖神與能、膏 拿撒勒 耶穌 、彼周遊行善、醫凡為魔所制者、蓋上帝偕之也、</verse>
				<verse number="39">其在 猶太 地、及 耶路撒冷 所行者、我儕為證、人乃懸於木而殺之、</verse>
				<verse number="40">越三日、上帝起之、使之顯著、</verse>
				<verse number="41">非於眾民、乃於上帝預選為證者、我儕是也、彼自死而起後、嘗同飲食、</verse>
				<verse number="42">彼命我儕宣傳於民、證上帝所定、以鞫生者死者、即斯人也、</verse>
				<verse number="43">諸先知亦為之證、凡信之者、將由其名而罪得赦、○</verse>
				<verse number="44">彼得 言時、聖神臨諸聽道者、</verse>
				<verse number="45">奉割禮之信徒、偕 彼得 而來者、因聖神之賜、亦注於異邦人、則皆駭異、</verse>
				<verse number="46">蓋聞其言諸方言、讚上帝為大也、</verse>
				<verse number="47">彼得 曰、斯人既受聖神如我儕然、以水與之施洗、孰能禁之、</verse>
				<verse number="48">遂命以 耶穌 基督名洗之、眾請 彼得 居數日焉、</verse>
			</chapter>
			<chapter number="11">
				<verse number="1">使徒與在 猶太 之兄弟、聞異邦人亦受上帝道、</verse>
				<verse number="2">及 彼得 上 耶路撒冷 、奉割者與之爭、</verse>
				<verse number="3">曰、爾入未受割者之室、與之共食耶、</verse>
				<verse number="4">彼得 乃依次述其事、曰、</verse>
				<verse number="5">我在 約帕 祈禱、神遊象外、異象中見一器如大布繫四角、自天縋至我前、</verse>
				<verse number="6">我注目視之、內有地上四足之畜、及野獸、昆蟲、飛鳥、</verse>
				<verse number="7">且聞聲曰、 彼得 起、殺而食之、</verse>
				<verse number="8">我曰、主、不然、俗物及不潔者、未嘗入我口也、</verse>
				<verse number="9">復有聲自天曰、上帝所潔者、勿以為俗也、</verse>
				<verse number="10">如是者三、則皆復曳於天、</verse>
				<verse number="11">適有三人、遣自 該撒利亞 詣我、立我寓所之前、</verse>
				<verse number="12">聖神命我同往、勿區別、此兄弟六人偕行、入其人之室、</verse>
				<verse number="13">彼告我儕、曾見天使立於其室、曰、當遣人往 約帕 、請 西門 稱 彼得 者、</verse>
				<verse number="14">彼將以言告爾、俾爾與全家、藉之得救、</verse>
				<verse number="15">我甫言時、聖神臨之、如初臨於我儕然、</verse>
				<verse number="16">我遂憶主言曰、 約翰 固以水施洗、惟爾曹將受洗於聖神焉、</verse>
				<verse number="17">夫上帝既以恩賜予之、一如我儕在信主 耶穌 基督之時、我何人斯、能阻上帝耶、</verse>
				<verse number="18">眾聞之默然、歸榮上帝、曰、上帝亦賜異邦人改悔、而得生矣、○</verse>
				<verse number="19">因 司提反 遭難四散者、行至 腓尼基 、 居比路 、 安提阿 、第傳道於 猶太 人而已、</verse>
				<verse number="20">中有 居比路 古利奈 數人至 安提阿 、亦語 希利尼 人、宣主 耶穌 焉、</verse>
				<verse number="21">主之手偕之、信而歸主者甚眾、</verse>
				<verse number="22">在 耶路撒冷 之會、風聞此事、遂遣 巴拿巴 往 安提阿 、</verse>
				<verse number="23">既至、見上帝之恩、則喜、勸眾堅心恆在於主、</verse>
				<verse number="24">蓋 巴拿巴 、善人也、充乎聖神與信、而歸主者益增、</verse>
				<verse number="25">巴拿巴 往 大數 、訪 掃羅 、遇、則攜至 安提阿 、</verse>
				<verse number="26">與會眾偕集者一年、訓誨多人、門徒之稱基督徒、自 安提阿 始也、○</verse>
				<verse number="27">是時有先知數人、自 耶路撒冷 、至 安提阿 、</verse>
				<verse number="28">中有 亞迦布 者、感於聖神而起、示天下將有大饑、至 革老丟 時、果應之、</verse>
				<verse number="29">門徒定意各量其力、施濟 猶太 之兄弟、</verse>
				<verse number="30">於是託 巴拿巴 掃羅 之手、寄諸長老焉、</verse>
			</chapter>
			<chapter number="12">
				<verse number="1">當時 希律 王措手、虐待會中數人、</verse>
				<verse number="2">斬 約翰 之兄弟 雅各 、</verse>
				<verse number="3">見 猶太 人悅之、又執 彼得 、時乃除酵之日、</verse>
				<verse number="4">下之於獄、付士卒四班守之、每班四人、意欲逾越節後、曳出以與民、</verse>
				<verse number="5">彼得 既繫獄、教會為之切祈上帝、</verse>
				<verse number="6">希律 將曳之出、是夜、 彼得 繫於二鍊、寢二卒中、守者亦於獄門外守焉、</verse>
				<verse number="7">主之使立於旁、光耀於室、拍 彼得 脅、寤之曰、速起、鍊遂脫其手、</verse>
				<verse number="8">天使謂之曰、束帶納履、 彼得 如其言、又曰、披衣從我、</verse>
				<verse number="9">遂出從之、不識天使所行為真、以為見異象也、</verse>
				<verse number="10">既過守所二重、至達邑之鐵門、門自啟、乃出、經行一衢、天使忽去之、</verse>
				<verse number="11">彼得 乃悟曰、今我真知主遣其使、拯我脫 希律 手、與 猶太 民所冀者也、</verse>
				<verse number="12">思念間、至 約翰 稱 馬可 者之母 馬利亞 家、多人聚集祈禱、</verse>
				<verse number="13">彼得 叩外門、有女曰 羅大 、出而聽之、</verse>
				<verse number="14">識 彼得 聲而喜、門不及啟、趨入、言 彼得 立於門外、</verse>
				<verse number="15">眾曰、爾狂也、女力言之、眾曰、然則其天使耳、</verse>
				<verse number="16">彼得 叩之不已、眾啟而見之、則駭異、</verse>
				<verse number="17">彼得 搖手使勿言、遂以主如何引己出獄告之、又曰、宜以此事告於 雅各 、及諸兄弟、遂出而他往、</verse>
				<verse number="18">及旦、眾卒不知 彼得 何往、不勝驚擾、</verse>
				<verse number="19">希律 索之不獲、勘守卒、命殺之、遂自 猶太 、往 該撒利亞 居焉、○</verse>
				<verse number="20">希律 素怒 推羅 西頓 人、但二邑之人賴王土得養、故同心詣之、結納王之近臣 伯拉斯都 、而乞和焉、</verse>
				<verse number="21">希律 於所定之期、衣王服、升公座、而諭之、</verse>
				<verse number="22">民呼曰、此神之聲、非人之聲也、</verse>
				<verse number="23">希律 不歸榮上帝、主之使即擊之、為蟲所蝕而氣絕、○</verse>
				<verse number="24">於是上帝之道、興而彌廣、</verse>
				<verse number="25">巴拿巴 、 掃羅 、役事既畢、自 耶路撒冷 而返、 約翰 稱 馬可 者偕之、</verse>
			</chapter>
			<chapter number="13">
				<verse number="1">安提阿 會中、有先知與教師數人、即 巴拿巴 、稱 尼結 之 西面 、 古利奈 人 路求 、分封君 希律 之幼侶 馬念 、及 掃羅 、</verse>
				<verse number="2">其事主禁食時、聖神曰、為我甄別 巴拿巴 、 掃羅 、行我召彼之事、</verse>
				<verse number="3">於是禁食祈禱、按手二人而遣之、○</verse>
				<verse number="4">二人既奉聖神之遣、往 西流基 、航海至 居比路 、</verse>
				<verse number="5">在 撒拉米 、宣上帝道於 猶太 諸會堂、 約翰 役事之、</verse>
				<verse number="6">經行全島、至 帕弗 、遇巫者、偽為先知、名巴 耶穌 、 猶太 人也、</verse>
				<verse number="7">與方伯 士求保羅 偕、 士求保羅 、哲人也、召 巴拿巴 、 掃羅 、欲聽上帝道、</verse>
				<verse number="8">以呂馬 、譯即巫者、敵二人、欲使方伯弗信、</verse>
				<verse number="9">掃羅 亦名 保羅 、充乎聖神、注視之曰、</verse>
				<verse number="10">噫、爾盈諸詭譎奸惡、為魔之子、諸義之敵、爾紊亂主之正道、將無已乎、</verse>
				<verse number="11">今主之手加諸爾、爾必瞽、暫不見日、巫之目即矇而暗、徧求人援引之、</verse>
				<verse number="12">方伯見之、奇主之道而信焉、○</verse>
				<verse number="13">保羅 及從者、由 帕弗 舟行、至 旁非利亞 之 別加 、 約翰 去之、歸 耶路撒冷 、</verse>
				<verse number="14">保羅 等、自 別加 、經行至 彼西底 之 安提阿 、安息日、入會堂坐焉、</verse>
				<verse number="15">讀律法與先知書畢、司會堂者、使人謂之曰、兄弟乎、若有言勸民、請言之、</verse>
				<verse number="16">保羅 起、搖手曰、 以色列 人、與畏上帝者、聽之、</verse>
				<verse number="17">此 以色列 民之上帝、選我列祖、且當民旅 埃及 時拔之、舉手引之出、</verse>
				<verse number="18">在曠野包容之、約四十年、</verse>
				<verse number="19">既滅 迦南 七族、則分其地、與之為業、約四百五十年、</verse>
				<verse number="20">厥後賜以士師、至先知 撒母耳 、</verse>
				<verse number="21">民求王、上帝賜之 便雅憫 支 基士 之子 掃羅 、歷四十年、</verse>
				<verse number="22">既廢之、舉 大衛 為王、為之證曰、我得 耶西 子 大衛 、其人愜我心、將悉行我旨也、</verse>
				<verse number="23">上帝依所許者、由此人之裔、為 以色列 民、立一救主、即 耶穌 也、</verse>
				<verse number="24">於其未至之前、 約翰 先宣改悔之洗禮於 以色列 民、</verse>
				<verse number="25">迨畢其職、曰、爾意我為誰、我非其人也、有後我來者、即解其履、我亦弗堪、</verse>
				<verse number="26">兄弟乎、 亞伯拉罕 之裔、及爾中畏上帝者、此救世之道、宣至我儕矣、</verse>
				<verse number="27">夫居 耶路撒冷 者、及其有司、因不知基督、亦不知每安息日、所誦先知之言、乃擬定其罪而應之也、</verse>
				<verse number="28">雖未得其當死之辜、竟求 彼拉多 殺之、</verse>
				<verse number="29">既悉應經中指彼而載者、則自木取之下、葬於墓、</verse>
				<verse number="30">而上帝自死起之、</verse>
				<verse number="31">自 加利利 、同上 耶路撒冷 者、多日見之、今為其證於民、</verse>
				<verse number="32">夫我儕以所許列祖之福音報爾、</verse>
				<verse number="33">即上帝起 耶穌 、應於我儕子孫者、如詩之二篇所載、爾乃我子、我今日生爾、</verse>
				<verse number="34">論其自死起之、不復朽壞、有云、我將以 大衛 聖而且實之恩賜爾、</verse>
				<verse number="35">故詩又云、爾必不令爾聖者朽壞、</verse>
				<verse number="36">夫 大衛 在其世、行上帝之旨、既寢、歸其列祖而朽壞、</verse>
				<verse number="37">惟上帝所起者、不至朽壞也、</verse>
				<verse number="38">是以兄弟宜知罪之赦、由斯人宣於爾、</verse>
				<verse number="39">且凡信者、賴彼諸事見義、即於 摩西 律所不能見義者也、</verse>
				<verse number="40">慎之哉、免先知所言臨爾、</verse>
				<verse number="41">曰、藐忽者乎、爾其視之、且駭且亡、蓋於爾之時、我方有為、人雖告爾、爾必不信、○</verse>
				<verse number="42">眾出時、求於後安息日、宣此道於彼、</verse>
				<verse number="43">會既散、 猶太 人及進教之敬虔者、多從 保羅 巴拿巴 、二人與之言、勸其恆於上帝之恩、○</verse>
				<verse number="44">後安息日、邑民幾盡聚集、聽上帝之道、</verse>
				<verse number="45">惟 猶太 人見人眾多、則充乎嫉妒、駁 保羅 所言、且謗之、</verse>
				<verse number="46">保羅 巴拿巴 毅然曰、上帝道宜先宣於爾、而爾棄之、自擬不堪得永生、我儕轉向異邦人矣、</verse>
				<verse number="47">蓋主如是命我儕云、我已立爾為異邦之光、俾爾為濟救、至於地極、</verse>
				<verse number="48">異邦人聞之則喜、榮上帝道、凡預定得永生者信焉、</verse>
				<verse number="49">於是主道徧揚四方、</verse>
				<verse number="50">但 猶太 人唆敬虔之貴婦、及邑之尊者、窘逐 保羅 巴拿巴 出其境、</verse>
				<verse number="51">二人對眾拂去足塵、至 以哥念 、</verse>
				<verse number="52">門徒充乎喜樂、及聖神焉、</verse>
			</chapter>
			<chapter number="14">
				<verse number="1">二人在 以哥念 、同入 猶太 會堂宣道、致 猶太 人、及 希利尼 人、信者甚眾、</verse>
				<verse number="2">但弗順之 猶太 人、聳異邦人心、使憾諸兄弟、</verse>
				<verse number="3">二人居彼日久、賴主毅然而言、主假其手行諸異兆奇事、以證己之恩道、</verse>
				<verse number="4">邑眾乃分、有從 猶太 人者、有從使徒者、</verse>
				<verse number="5">異邦人、 猶太 人、與其有司蜂擁而前、欲辱之、且石擊之、</verse>
				<verse number="6">二人知之、逃至 呂高尼 之 路司得 特庇 二邑、及其四境、</verse>
				<verse number="7">以宣福音、○</verse>
				<verse number="8">路司得 有一弱足者坐焉、乃生而跛、從未嘗行者、</verse>
				<verse number="9">聽 保羅 言、 保羅 注視之、見其有信可愈、</verse>
				<verse number="10">乃大聲曰、爾足卓立、其人遂踊且行、</verse>
				<verse number="11">眾見 保羅 所為、以 呂高尼 方言、揚聲曰、諸神以人形臨我儕矣、</verse>
				<verse number="12">於是稱 巴拿巴 為 丟斯 、以 保羅 倡言、稱為 希耳米 、</verse>
				<verse number="13">邑外 丟斯 廟之祭司、牽犢奉花冠至門、欲偕眾獻祭、</verse>
				<verse number="14">使徒 巴拿巴 保羅 聞之、裂衣、躍入眾中、呼曰、</verse>
				<verse number="15">諸君何行此乎、我儕亦人、與爾同情、特宣福音予爾、使去此虛妄、歸於維生上帝、即造天地海、及其中之萬有者、</verse>
				<verse number="16">其於先世任萬邦各行其是、</verse>
				<verse number="17">然未嘗無證、乃施慈仁、雨降自天、果生以時、俾爾足食、喜溢於心、</verse>
				<verse number="18">二人言此、僅止眾不祭之耳、○</verse>
				<verse number="19">有 猶太 人來自 安提阿 、 以哥念 、唆眾、以石擊 保羅 、意其已死、曳出邑外、</verse>
				<verse number="20">門徒環立時、 保羅 起、入邑、次日與 巴拿巴 往 特庇 、</verse>
				<verse number="21">宣福音於是邑、招多人為徒、則返 路司得 、 以哥念 、 安提阿 、</verse>
				<verse number="22">堅門徒心、勸之恆居於道、言我儕入上帝國必歷多艱、</verse>
				<verse number="23">既於各會擇立長老、禁食祈禱、薦之於所信之主、</verse>
				<verse number="24">遂經行 彼西底 、至 旁非利亞 、</verse>
				<verse number="25">宣道於 別加 、下 亞大利 、</verse>
				<verse number="26">航海至 安提阿 、昔二人見託於上帝之恩、以行今所盡之職、即在此也、</verse>
				<verse number="27">既至、則集會眾、述上帝偕己所行之事、及闢信門於異邦人、</verse>
				<verse number="28">遂與門徒久居焉、</verse>
			</chapter>
			<chapter number="15">
				<verse number="1">有數人來自 猶太 、訓諸兄弟曰、苟不依 摩西 例受割、不能得救也、</verse>
				<verse number="2">保羅 巴拿巴 、與之大相爭辯、眾定意遣 保羅 巴拿巴 、及會中數人、上 耶路撒冷 、見使徒長老、以此端問之、</verse>
				<verse number="3">於是會眾送之行、乃經 腓尼基 、 撒瑪利亞 、述異邦人之向化、諸兄弟大喜、</verse>
				<verse number="4">至 耶路撒冷 、會眾及使徒長老接納之、遂述上帝偕己所行之事、</verse>
				<verse number="5">有法利賽黨信者數人、起而言曰、必為之行割、且命守 摩西 之例、○</verse>
				<verse number="6">使徒與長老集議此事、</verse>
				<verse number="7">多所辯論、 彼得 起、語眾曰、兄弟乎、爾知上帝昔於爾中選我、使異邦人由我口聞福音而信、</verse>
				<verse number="8">且知人心之上帝、為之證、</verse>
				<verse number="9">賜以聖神、亦如賜我然、無分彼此、以信潔其心、</verse>
				<verse number="10">今何為試上帝、以列祖及我儕不克負之軛、置門徒頸乎、</verse>
				<verse number="11">我儕信己得救、乃由主 耶穌 恩、亦如彼然、○</verse>
				<verse number="12">眾默然、聽 巴拿巴 保羅 述上帝由彼於異邦人中、所行異蹟奇事、</verse>
				<verse number="13">言竟、 雅各 曰、兄弟其聽之、</verse>
				<verse number="14">西門 已述上帝初垂顧異邦、由其中取民以歸己名、</verse>
				<verse number="15">諸先知之言、與此符合、</verse>
				<verse number="16">如經云、此後我將反、復建 大衛 傾覆之幕、復建其頹垣而立之、</verse>
				<verse number="17">俾其餘民、及凡奉我名之異邦人尋主也、</verse>
				<verse number="18">此自世初、示人斯事之主言之矣、</verse>
				<verse number="19">故我擬自異邦歸上帝者、勿擾之、</verse>
				<verse number="20">惟書諭之、戒偶像之污與淫、並勒死之牲及血、</verse>
				<verse number="21">蓋伊古以來、 摩西 之書、於各邑有宣之者、每安息日、讀於會堂也、○</verse>
				<verse number="22">時、使徒長老與會眾、決意於其中選人、偕 保羅 巴拿巴 往 安提阿 、即選稱 巴撒巴 之 猶大 、及 西拉 、乃兄弟中之尊者、</verse>
				<verse number="23">以書託之、其書云、使徒長老兄弟、請 安提阿 、 叙利亞 、 基利家 、異邦之諸兄弟安、</verse>
				<verse number="24">蓋聞數人出自我中、以言擾爾、傾陷爾心、然非我儕所命、</verse>
				<verse number="25">我儕同心決意選人、遣偕所愛之 巴拿巴 保羅 就爾、</verse>
				<verse number="26">皆為我主 耶穌 基督名而致命者也、</verse>
				<verse number="27">是以遣 猶大 、 西拉 、口述此事、</verse>
				<verse number="28">蓋聖神與我儕、決意不以他任加爾、惟此要者數端、</verse>
				<verse number="29">即戒祭像之物及血、並勒死之牲與淫、爾若戒此、則善矣、願爾安康、○</verse>
				<verse number="30">彼等奉遣至 安提阿 、集眾授書、</verse>
				<verse number="31">眾讀之、喜其慰也、</verse>
				<verse number="32">猶大 西拉 、亦先知者、以多言勸兄弟而堅固之、</verse>
				<verse number="33">居久之、兄弟使之安然歸於遣之者、</verse>
				<verse number="34">惟 保羅 巴拿巴 、仍居 安提阿 、偕多人訓誨、而宣主道、○</verse>
				<verse number="35"></verse>
				<verse number="36">越數日、 保羅 謂 巴拿巴 曰、我儕且復往昔宣主道諸邑、視兄弟何如、</verse>
				<verse number="37">巴拿巴 欲攜稱 馬可 之 約翰 偕往、</verse>
				<verse number="38">保羅 以為攜之非宜、因其昔在 旁非利亞 離之而去、不偕往供事也、</verse>
				<verse number="39">遂啟爭端、彼此分離、 巴拿巴 攜 馬可 航海、往 居比路 、</verse>
				<verse number="40">保羅 選 西拉 偕往、諸兄弟為之託於主恩、</verse>
				<verse number="41">乃經行 叙利亞 基利家 而堅諸會焉、</verse>
			</chapter>
			<chapter number="16">
				<verse number="1">保羅 至 特庇 、又適 路司得 、在彼有門徒 提摩太 者、 猶太 信婦之子、其父 希利尼 人也、</verse>
				<verse number="2">為 路司得 、 以哥念 、諸兄弟所譽、</verse>
				<verse number="3">保羅 欲攜之同往、以該處之 猶太 人故、為之行割、蓋皆知其父為 希利尼 人也、</verse>
				<verse number="4">遂經諸邑、以 耶路撒冷 、使徒長老所定之命、授門徒守之、</verse>
				<verse number="5">於是諸會之信益堅、人數日增、○</verse>
				<verse number="6">經行 弗呂家 加拉太 地、蓋聖神禁其宣道於 亞西亞 也、</verse>
				<verse number="7">至 每西亞 對境、欲往 庇推尼 、而 耶穌 之神不許、</verse>
				<verse number="8">乃越 每西亞 、下 特羅亞 、</verse>
				<verse number="9">保羅 夜見異象、有 馬其頓 人、立而求之曰、請過 馬其頓 助我儕、</verse>
				<verse number="10">保羅 見此異象、遂圖往 馬其頓 、蓋意主召我儕宣福音於彼也、○</verse>
				<verse number="11">自 特羅亞 揚帆、徑至 撒摩特喇 、次日至 尼亞波利 、</verse>
				<verse number="12">遂適 腓立比 、乃 馬其頓 一方之首邑、 羅馬 新疆也、我儕居此數日、</verse>
				<verse number="13">值安息日、出邑門至河濱、知有祈禱所、坐而與既集之婦女言、</verse>
				<verse number="14">有婦名 呂底亞 、 推亞推喇 邑人也、售紫布為業、素拜上帝者聽焉、主啟其心、專嚮 保羅 所言、</verse>
				<verse number="15">婦舉家受洗、求我儕曰、若以我為忠於主者、則入居我家、遂強留之、○</verse>
				<verse number="16">後適祈禱所、遇一婢為卜筮之鬼所憑、以其術大利其主、</verse>
				<verse number="17">隨 保羅 及我儕、呼曰、斯人乃至高上帝僕、以拯救之道宣於爾曹、</verse>
				<verse number="18">如是者多日、 保羅 甚厭之、反身謂其鬼曰、我以 耶穌 基督名、命爾出之、鬼即出、○</verse>
				<verse number="19">婢之主見其獲利之望已失、則執 保羅 西拉 、曳入市、見有司、</verse>
				<verse number="20">解於上憲曰、此 猶太 人也、大擾我邑、</verse>
				<verse number="21">宣我 羅馬 人不宜受不宜行之規、</verse>
				<verse number="22">羣眾起攻之、上憲命褫其衣、杖之、</verse>
				<verse number="23">杖甚、則下之獄、命獄吏固守之、</verse>
				<verse number="24">獄吏受命、下之內獄、以木桎其足、</verse>
				<verse number="25">夜半、 保羅 西拉 載禱載詠頌上帝、諸囚傾聽、</verse>
				<verse number="26">地忽大震、獄基撼動、諸門頓啟、囚之械繫盡解、</verse>
				<verse number="27">獄吏寤、見獄門啟、抽刀將自殺、意諸囚已逃也、</verse>
				<verse number="28">保羅 大聲呼曰、毋自戕、我儕咸在、</verse>
				<verse number="29">獄吏索火躍入、戰慄伏於 保羅 西拉 前、</verse>
				<verse number="30">導之出、曰、主、我當何為而得救、</verse>
				<verse number="31">曰、信主 耶穌 、爾與爾家必得救矣、</verse>
				<verse number="32">遂以主道語之、及凡在其家者、</verse>
				<verse number="33">是夜是時、獄吏攜二人濯其傷、與其家人即受洗焉、</verse>
				<verse number="34">遂延之入室、設席、既信上帝、舉家喜甚、○</verse>
				<verse number="35">及旦、上憲遣隸曰、釋此二人、</verse>
				<verse number="36">獄吏以斯言告 保羅 曰、上憲遣人釋爾、今可出、安然而去、</verse>
				<verse number="37">保羅 曰、我儕 羅馬 人也、未定罪、而於眾前扑之、且下獄、今欲私出我乎、必不可、宜自來、引我出也、</verse>
				<verse number="38">隸以此言覆上憲、上憲聞其為 羅馬 人則懼、</verse>
				<verse number="39">遂來謝焉、引之出、請去其邑、</verse>
				<verse number="40">二人出獄、入 呂底亞 室、見兄弟而慰之、乃去、</verse>
			</chapter>
			<chapter number="17">
				<verse number="1">經行 暗妃波里 、 亞波羅尼亞 、至 帖撒羅尼迦 、有 猶太 人會堂、</verse>
				<verse number="2">保羅 依然入之、歷三安息日、本諸經與人辯論、</verse>
				<verse number="3">於基督當受害、自死復起、闡發而指陳之、又云、我所宣於爾之 耶穌 、即基督也、</verse>
				<verse number="4">中有數人受勸、附於 保羅 西拉 、又敬虔之 希利尼 人甚多、貴婦亦不少、</verse>
				<verse number="5">但 猶太 人妒之、招納市井匪類、聚集羣眾、使闔邑鼓噪、突至 耶孫 室、欲取二人以予民、</verse>
				<verse number="6">不遇、則曳 耶孫 、與數兄弟、至邑宰前、呼曰、擾亂天下者亦至此、</verse>
				<verse number="7">耶孫 納之、此輩所行、違 該撒 命、言有他王 耶穌 也、</verse>
				<verse number="8">眾民與邑宰、聞之、則悚懼、</verse>
				<verse number="9">乃取 耶孫 與餘人之保而釋之、○</verse>
				<verse number="10">於是兄弟乘夜急遣 保羅 西拉 往 庇哩亞 、至、則入 猶太 人會堂、</verse>
				<verse number="11">此邑之人、賢於 帖撒羅尼迦 人、以其樂於愛道、日究經文、果如此否、</verse>
				<verse number="12">故其中信之者眾、又有 希利尼 貴婦及男子亦不少、</verse>
				<verse number="13">但 帖撒羅尼迦 之 猶太 人、知 保羅 宣上帝道於 庇哩亞 、遂至彼聳眾而擾之、</verse>
				<verse number="14">兄弟即遣 保羅 適於海、惟 西拉 提摩太 尚留於彼、</verse>
				<verse number="15">送 保羅 者、引至 雅典 、既受其命召 西拉 提摩太 速就之、乃返、○</verse>
				<verse number="16">保羅 在 雅典 待之、見其邑偶像充斥、中心憤激、</verse>
				<verse number="17">乃在會堂、與 猶太 人、及敬虔者辯論、且日在市、與所遇者亦然、</verse>
				<verse number="18">有 以彼古羅 、 斯多亞 二教之哲士數人、與之爭辨、或曰、此嘐啁者、欲何言耶、或曰、似宣揚異邦鬼神者、蓋 保羅 宣 耶穌 及復起也、</verse>
				<verse number="19">遂援之至 亞畧巴古 、曰、爾所言之新教、可得聞乎、</verse>
				<verse number="20">爾以異聞入我耳、故我儕欲知其意焉、</verse>
				<verse number="21">蓋 雅典 人、及旅是邑者、不遑他務、惟於新者是言是聽、○</verse>
				<verse number="22">保羅 立於 亞畧巴古 、曰、 雅典 人乎、我見爾凡事敬畏鬼神、過矣、</verse>
				<verse number="23">適遊行時、觀爾所拜者、遇一壇、書曰、未識之神、爾所未識而崇拜者、我明告爾、</verse>
				<verse number="24">夫造宇宙及其中萬有之神、乃天地主、不居手造之殿、</verse>
				<verse number="25">非若有所需者、受人手之供事、自以生命氣息、及萬物賜眾、</verse>
				<verse number="26">且由一本造萬邦之人、以居全地、時以定之、界以限之、</verse>
				<verse number="27">俾其尋上帝、庶揣摩得之、然彼不遠我儕一人也、</verse>
				<verse number="28">蓋我儕在其中而生、而動、而存、如爾作詩者有云、我儕亦為其裔、</verse>
				<verse number="29">既為上帝裔、則不當意其性質如金銀石、為人工機巧雕琢者、</verse>
				<verse number="30">是以往時無知、上帝容之、今乃隨在命眾改悔、</verse>
				<verse number="31">蓋上帝已定一日、將以所立之人、義鞫天下、乃自死復起之、俾眾徵信焉、○</verse>
				<verse number="32">眾聞死者復起之言、或哂之、或曰、願再聞爾此言也、</verse>
				<verse number="33">於是 保羅 離之而去、然附而信者數人、</verse>
				<verse number="34">中有 亞畧巴古 之 丟尼修 、及婦 大馬哩 者、又有數人偕之、</verse>
			</chapter>
			<chapter number="18">
				<verse number="1">厥後 保羅 去 雅典 、至 哥林多 、</verse>
				<verse number="2">遇 猶太 人 亞居拉 者、生於 本都 、與妻 百基拉 、甫自 義大利 來、因 革老丟 命 猶太 人、盡離 羅馬 、 保羅 就之、</verse>
				<verse number="3">以同藝故、遂偕居工作、其藝蓋製幕也、</verse>
				<verse number="4">每安息日、 保羅 在會堂辯論、勸 猶太 人與 希利尼 人、○</verse>
				<verse number="5">及 西拉 提摩太 來自 馬其頓 、 保羅 為道迫切、於 猶太 人證 耶穌 為基督、</verse>
				<verse number="6">猶太 人敵而謗之、 保羅 拂衣曰、爾血歸諸爾、我無尤焉、今而後我就異邦人矣、</verse>
				<verse number="7">遂去之、入敬上帝者 猶士都 之室、鄰於會堂、</verse>
				<verse number="8">司會堂者、 基利司布 、與全家信主、 哥林多 人、多有聞道而信、且受洗者、</verse>
				<verse number="9">夜、主於異象中、語 保羅 曰、勿懼、宜言勿默、</verse>
				<verse number="10">蓋我偕爾、無人擊爾害爾、因我有多民於此邑也、</verse>
				<verse number="11">保羅 居彼一年有六月、以上帝道訓之、○</verse>
				<verse number="12">迦流 為 亞該亞 方伯時、 猶太 人、同心起攻 保羅 、曳至公座前、曰、</verse>
				<verse number="13">此人勸眾違律以拜上帝、</verse>
				<verse number="14">保羅 將啟口、 迦流 語 猶太 人曰、 猶太 人乎、苟因不義奸惡之事、理宜聽爾、</verse>
				<verse number="15">若辯論言語名稱、及爾律、爾自理之、我不欲判此也、</verse>
				<verse number="16">遂逐之出、</verse>
				<verse number="17">眾執司會堂者 所提尼 、於公座前扑之、而 迦流 概不置意、○</verse>
				<verse number="18">保羅 尚居多日、乃別諸兄弟、航海往 叙利亞 、 百基拉 、 亞居拉 偕之、在 堅革哩 翦髮、有誓願故也、</verse>
				<verse number="19">至 以弗所 、留二人於彼、自入會堂、與 猶太 人辯論、</verse>
				<verse number="20">眾請久居、不許、</verse>
				<verse number="21">乃別之曰、若上帝許之、我將反而就爾、遂舟行去 以弗所 、</verse>
				<verse number="22">至 該撒利亞 、登岸、上 耶路撒冷 、問安於會、後下 安提阿 、</verse>
				<verse number="23">久之又往、以次經 加拉太 、 弗呂家 之地、堅諸門徒焉、○</verse>
				<verse number="24">有 猶太 人、 亞波羅 者、生於 亞力山太 、至 以弗所 、</verse>
				<verse number="25">其人博學、諳於諸經、嘗受訓於主道、且銳志以 耶穌 之事、詳言誨人、惟知 約翰 之洗而已、</verse>
				<verse number="26">在會堂毅然而言、 百基拉 、 亞居拉 、聞而延之、述上帝之道尤詳、</verse>
				<verse number="27">亞波羅 欲往 亞該亞 、諸兄弟勉之、遺書於門徒、令接納之、既至、大有助於由恩而信者、</verse>
				<verse number="28">蓋於眾前、力折 猶太 人、引諸經指明 耶穌 為基督也、</verse>
			</chapter>
			<chapter number="19">
				<verse number="1">亞波羅 在 哥林多 時、 保羅 經行高原、至 以弗所 、遇數門徒、問之曰、</verse>
				<verse number="2">爾信時曾受聖神否、對曰、聖神之臨、我未之聞也、</verse>
				<verse number="3">曰、然則爾受之洗、何所歸耶、曰、 約翰 之洗、</verse>
				<verse number="4">保羅 曰、 約翰 施改悔之洗、謂民當信後己而來者、即 耶穌 也、</verse>
				<verse number="5">眾聞之、則受洗、歸主 耶穌 之名、</verse>
				<verse number="6">保羅 為之按手、聖神臨之、遂言諸方言及預言、</verse>
				<verse number="7">共約十有二人、○</verse>
				<verse number="8">保羅 入會堂、毅然而言、歷三月、以上帝國之事辯論勸誨、</verse>
				<verse number="9">然有剛愎弗順者數人、當眾前詆誹此道、故 保羅 去之、亦令門徒離之、日在 推喇奴 之學塾辯論、</verse>
				<verse number="10">如是者二年、致居 亞西亞 之 猶太 人、 希利尼 人、悉聞主道、</verse>
				<verse number="11">上帝假 保羅 之手、行非常之能事、</verse>
				<verse number="12">甚有自其身取巾、或襜衣、加諸病者、病即退、邪鬼亦出、</verse>
				<verse number="13">有 猶太 術士數人、於邪鬼所附者擅呼主 耶穌 名、曰、我藉 保羅 所宣之 耶穌 、命爾出、</verse>
				<verse number="14">行此者有 猶太 祭司長 士基瓦 之七子也、</verse>
				<verse number="15">邪鬼應之曰、我知 耶穌 、亦識 保羅 、爾曹誰也、</verse>
				<verse number="16">邪鬼所附之人、遂躍其上、勝而制之、致裸且傷、逃出其室、</verse>
				<verse number="17">居 以弗所 之 猶太 人、 希利尼 人、皆知之、無不恐懼、而主 耶穌 之名丕顯、</verse>
				<verse number="18">多有信者來、自承其咎、且訴其所為、</verse>
				<verse number="19">素行異術者、多集其書、焚於眾前、計值五萬金、</verse>
				<verse number="20">主道昌盛、而獲勝有如此者、○</verse>
				<verse number="21">既竟此事、 保羅 定意經 馬其頓 、 亞該亞 、往 耶路撒冷 、曰、至彼後、我亦必見 羅馬 矣、</verse>
				<verse number="22">乃遣供事者二人、 提摩太 、 以拉都 、往 馬其頓 、己則暫留 亞西亞 、○</verse>
				<verse number="23">維時、因斯道大有騷動、</verse>
				<verse number="24">蓋有銀工 底米丟 者、素製 亞底米 銀龕、使諸工事業增益、</verse>
				<verse number="25">乃集諸工、與之同業者曰、諸君、我儕以此業獲利、</verse>
				<verse number="26">爾所知也、此 保羅 勸導多人、使之轉移、謂手所作者非神、不第於 以弗所 、亦幾徧 亞西亞 、爾亦聞且見之矣、</verse>
				<verse number="27">如是、不特我業危殆、為人所輕、即大女神 亞底米 之殿、亦歸烏有、且徧 亞西亞 、及天下所拜者、其顯赫將黜矣、</verse>
				<verse number="28">眾聞之、怒甚、呼曰、大哉、 以弗所 人之 亞底米 也、</verse>
				<verse number="29">舉邑擾攘、執 保羅 之同行者、 馬其頓 人、 該猶 、 亞里達古 、同心擁入劇場、</verse>
				<verse number="30">保羅 欲入見眾、門徒不許、</verse>
				<verse number="31">亞西亞 官長數人、 保羅 友也、亦遣人勸之、勿冒險而入、</verse>
				<verse number="32">因羣眾紛亂、喧譁不一、強半不知何為而集也、</verse>
				<verse number="33">猶太 人簇擁 亞力山大 、或曳之出眾前、 亞力山大 、搖手欲自訴於民、</verse>
				<verse number="34">眾識其為 猶太 人、同聲呼曰、大哉、 以弗所 人之 亞底米 也、如此者、約一時、</verse>
				<verse number="35">司書撫眾曰、 以弗所 人乎、孰不知我邑、乃守大 亞底米 殿、及自 丟斯 所降之像者乎、</verse>
				<verse number="36">此事既不能詰、則宜靜息、毋造次、</verse>
				<verse number="37">況此人非攘殿物、非讟我女神、而爾曳之至此耶、</verse>
				<verse number="38">若 底米丟 與所偕之工匠、或興詞訟、自有聽訟之期、亦有方伯、彼此質成、可也、</verse>
				<verse number="39">爾曹若問他事、可於法律會堂斷之、</verse>
				<verse number="40">蓋我儕今日無故擾亂、恐因之被鞫而無辭以解也、</verse>
				<verse number="41">言畢、則散其眾、</verse>
			</chapter>
			<chapter number="20">
				<verse number="1">亂既定、 保羅 招門徒勸之、遂言別、往 馬其頓 、</verse>
				<verse number="2">經其四境、以多端勸眾、則至 希臘 、</verse>
				<verse number="3">居三月、將乘舟往 叙利亞 、 猶太 人設計害之、遂定意由 馬其頓 而反、</verse>
				<verse number="4">從之適 亞西亞 者、有 庇哩亞 人 畢羅斯 之子 所巴特 、 帖撒羅尼迦 人 亞里達古 、 西公都 、 特庇 人 迦猶 、並 提摩太 、及 亞西亞 人、 推基古 、 特羅非摩 、</verse>
				<verse number="5">皆先往、在 特羅亞 相待、</verse>
				<verse number="6">除酵節後、我儕由 腓立比 航海、五日至 特羅亞 、與之相會、居七日焉、○</verse>
				<verse number="7">七日之首日、集而擘餅、 保羅 將於次日啟行、與眾講論、延至夜半、</verse>
				<verse number="8">所集之樓、多設燈火、</verse>
				<verse number="9">有少者 猶推古 、坐牖上、倦而酣睡、 保羅 講論已久、少者因睡熟、自三層樓墜下、扶之已死、</verse>
				<verse number="10">保羅 下、伏其上而抱之、謂眾勿擾、其生猶存、</verse>
				<verse number="11">乃復上、擘餅而食、相論久之、天明遂行、</verse>
				<verse number="12">少者既生、眾攜去之、慰甚、○</verse>
				<verse number="13">我儕先登舟往 亞朔 、欲在彼接 保羅 、乃其所定因將徒步至彼也、</verse>
				<verse number="14">既會於 亞朔 、我儕接之、遂往 米推利尼 、</verse>
				<verse number="15">由彼航海、次日經 基阿 前、又次日泊於 撒摩 、又次日至 米利都 、</verse>
				<verse number="16">蓋 保羅 曾定意航海過 以弗所 、免久留於 亞西亞 、乃速行、庶於五旬節、至 耶路撒冷 也、○</verse>
				<verse number="17">自 米利都 、遣人至 以弗所 、招會之長老來、</verse>
				<verse number="18">至、則謂之曰、爾曹知我自初履 亞西亞 之日、與爾相偕、始終如何、</verse>
				<verse number="19">我之事主、凡事謙遜涕泣、因 猶太 人謀害而歷諸艱、</verse>
				<verse number="20">凡益爾者、我無所隱、或於眾前、或歷諸家、示爾教爾、</verse>
				<verse number="21">勸 猶太 人、 希利尼 人、宜以改悔向上帝、以信向我主 耶穌 基督、</verse>
				<verse number="22">今我心迫切往 耶路撒冷 、未知所遇若何、</verse>
				<verse number="23">惟聖神每邑示我、有械繫患難俟我也、</verse>
				<verse number="24">然我不以己生為意、而貴之、惟欲盡我程途、及由主 耶穌 所授之職、以證上帝恩惠之福音、</verse>
				<verse number="25">我素與爾交遊、宣上帝國、今知爾眾、不復覿我面矣、</verse>
				<verse number="26">故我今日為證於爾、眾人之血、我無與焉、</verse>
				<verse number="27">蓋上帝之旨、我無隱諱、悉宣於爾、</verse>
				<verse number="28">爾當自慎、亦慎全羣、乃聖神立爾監督於其中、以牧上帝之會、即以己血所購者也、</verse>
				<verse number="29">我知我去後、將有兇狼入爾中、不惜其羣、</verse>
				<verse number="30">亦將有人起於爾中、出悖逆之言、誘門徒從之、</verse>
				<verse number="31">故當儆醒、憶我三年之久、晝夜不息、涕泣以勸爾眾、</verse>
				<verse number="32">今我薦爾於上帝、及其恩道、能建立爾、賜爾有業於凡成聖者之中、</verse>
				<verse number="33">我未始貪人之金銀衣服、</verse>
				<verse number="34">乃此二手嘗供我、及偕我者之需、爾所知也、</verse>
				<verse number="35">我凡事垂範示爾、當如是勤勞、以扶助柔弱者、且憶主 耶穌 之言、予者較受者、更有福也、○</verse>
				<verse number="36">言畢跪而偕眾祈禱、</verse>
				<verse number="37">眾大哭、俯 保羅 頸、而吻接之、</verse>
				<verse number="38">為其言不復覿我面、甚以為憂、乃送之登舟、</verse>
			</chapter>
			<chapter number="21">
				<verse number="1">我儕既別眾、揚帆徑至 哥士 、翌日至 羅底 、遂適 帕大喇 、</verse>
				<verse number="2">遇往 腓尼基 之舟、登之而行、</verse>
				<verse number="3">遙望 居比路 右行而遇之、航至 叙利亞 、於 推羅 登岸、蓋舟於彼卸載也、</verse>
				<verse number="4">遇有門徒、與居七日、斯人感於聖神、謂 保羅 勿履 耶路撒冷 、</verse>
				<verse number="5">越七日、啟行、眾偕妻孥、送至邑外、皆跪於岸而祈禱、</verse>
				<verse number="6">互相言別、我儕登舟、眾乃歸、</verse>
				<verse number="7">自 推羅 至 多利買 、水程既盡、乃問安於兄弟、同居一日、</verse>
				<verse number="8">次日起行、至 該撒利亞 、入宣道者 腓利 家居之、彼乃七執事之一也、</verse>
				<verse number="9">有四女、皆處子、而能預言、</verse>
				<verse number="10">既居數日、有先知 亞迦布 者、來自 猶太 、</verse>
				<verse number="11">就我儕、取 保羅 之帶、自縛手足、曰、聖神言、 猶太 人在 耶路撒冷 、將如此縛斯帶之主、付異邦人手矣、</verse>
				<verse number="12">我儕與是地之人聞之、勸 保羅 勿上 耶路撒冷 、</verse>
				<verse number="13">保羅 曰、爾曹胡為哭泣而摧我心乎、我為主 耶穌 名、不第受縛、即死於 耶路撒冷 、亦甘心也、</verse>
				<verse number="14">既不受勸、我儕則止、曰、主旨得成矣、○</verse>
				<verse number="15">逾數日、束裝上 耶路撒冷 、</verse>
				<verse number="16">有 該撒利亞 數門徒偕往、攜 居比路 人 拿孫 舊門徒也、我儕擬居其家焉、○</verse>
				<verse number="17">既至 耶路撒冷 、諸兄弟欣然相接、</verse>
				<verse number="18">次日、 保羅 與我儕、入見 雅各 、諸長老亦在、</verse>
				<verse number="19">保羅 既問眾安、即以上帝由己行於異邦之役事、一一述之、</verse>
				<verse number="20">眾聞之、歸榮上帝、謂 保羅 曰、兄弟、爾見 猶太 信者數萬、皆熱衷守律、</verse>
				<verse number="21">彼聞爾教異邦之 猶太 人、背 摩西 、勿與子行割、亦勿從諸規、</verse>
				<verse number="22">今將若何、蓋彼必聞爾至、</verse>
				<verse number="23">故宜依我言而行、偕我有誓願者四人、</verse>
				<verse number="24">爾攜之、與之同潔、代為捐費、俾得薙髮、如此、則眾知前所聞者皆虛、而爾自守律而行也、</verse>
				<verse number="25">至於異邦之信者、我儕已遺書、擬定宜戒祭像之物、及血、並勒死之牲、與淫而已、</verse>
				<verse number="26">次日、 保羅 攜其人、與之同潔、入殿、告以潔期滿於何時、迨為之獻祭焉、○</verse>
				<verse number="27">七日將竟、來自 亞西亞 之 猶太 人、見 保羅 在殿、唆眾執之、</verse>
				<verse number="28">呼曰、 以色列 人其助之、此乃徧處教眾、敵民與律、及斯殿者、又引 希利尼 人進殿、污此聖所、</verse>
				<verse number="29">蓋眾曾見 以弗所 人 特羅非摩 偕 保羅 在邑、疑其引之入殿也、</verse>
				<verse number="30">於是舉邑震動、民趨集、執 保羅 曳之出殿、諸門即閉、</verse>
				<verse number="31">方欲殺之、營中之千夫長、聞舉 耶路撒冷 紛亂、</verse>
				<verse number="32">即率士卒、及百夫長、趨就之、眾見千夫長與士卒、則不復扑 保羅 、</verse>
				<verse number="33">千夫長前執 保羅 、命以二鏈繫之、問其為誰、所行何事、</verse>
				<verse number="34">眾譁不一、千夫長因眾擾亂、不得其情、命曳之入營、</verse>
				<verse number="35">及階、以眾擁甚、士卒遂負 保羅 、</verse>
				<verse number="36">眾隨而呼曰滅之、○</verse>
				<verse number="37">保羅 將入營、謂千夫長曰、我與爾言可乎、曰、爾諳 希利尼 言乎、</verse>
				<verse number="38">爾非昔日作亂之 埃及 人、率兇徒四千、出於野者乎、</verse>
				<verse number="39">保羅 曰、我乃 猶太 人、生於 基利家 之 大數 、非鄙邑民也、請許我與民言、</verse>
				<verse number="40">許之、 保羅 立於階、向民搖手、既而靜默、則以 希伯來 言語之、</verse>
			</chapter>
			<chapter number="22">
				<verse number="1">曰、諸父兄弟、我今自訴於爾、請聽之、</verse>
				<verse number="2">眾聞其言 希伯來 言、靜默益甚、</verse>
				<verse number="3">保羅 曰、我乃 猶太 人、生於 基利家 之 大數 、長於此邑、受業於 迦瑪列 門、依我祖之嚴律、為上帝熱衷、一如今日爾眾然、</verse>
				<verse number="4">我曾窘逐斯道之人、以至於死、無論男女、繫付於獄、</verse>
				<verse number="5">大祭司與諸長老、亦為我證、我曾受其遺兄弟之書、往 大馬色 、欲繫在彼者、曳至 耶路撒冷 受刑、</verse>
				<verse number="6">行近 大馬色 、時約日中、忽有大光自天環照、</verse>
				<verse number="7">我即仆地、聞聲謂我曰、 掃羅 、 掃羅 、何窘逐我、</verse>
				<verse number="8">我對曰、主、為誰、曰、我乃 拿撒勒 耶穌 、爾所窘逐者也、</verse>
				<verse number="9">偕我者、見光不聞其聲、</verse>
				<verse number="10">我曰、主、我當何為、曰、起、入 大馬色 、在彼凡所定爾將行者、悉告爾焉、</verse>
				<verse number="11">緣光之耀、我不能見、偕我者、援我手導入 大馬色 、</verse>
				<verse number="12">有 亞拿尼亞 者、依律敬虔、為居 大馬色 之 猶太 人所稱、</verse>
				<verse number="13">就而立於我傍、曰、兄弟 掃羅 、爾可復見、我即舉目見之、</verse>
				<verse number="14">又曰、我列祖之上帝立爾、俾知其旨、見彼義者、聞其口出之言、</verse>
				<verse number="15">蓋爾將以所見所聞者、為證於眾、</verse>
				<verse number="16">今何待乎、起、籲其名而受洗、滌爾罪焉、</verse>
				<verse number="17">我反 耶路撒冷 、在殿祈禱、神遊象外、</verse>
				<verse number="18">見其語我曰、速出 耶路撒冷 、蓋其人不納爾所證於我者、</verse>
				<verse number="19">我曰、主、眾知我囚信爾者、在諸會堂扑之、</verse>
				<verse number="20">證爾者 司提反 之血見流時、我旁立樂從、守殺之者之衣、</verse>
				<verse number="21">主曰、往哉、我將遣爾、遠適異邦、○</verse>
				<verse number="22">眾聞之至此、則揚聲曰、是夫也、當去之於世、不宜生也、</verse>
				<verse number="23">眾喧呼、擲衣播塵於空、</verse>
				<verse number="24">千夫長乃命攜 保羅 入營、以鞭拷訊之、欲知眾之喧呼何故、</verse>
				<verse number="25">方以革帶繫之、 保羅 謂旁立之百夫長曰、 羅馬 人未定罪而鞭之、可乎、</verse>
				<verse number="26">百夫長聞之、往告千夫長曰、爾何為乎、此 羅馬 人也、</verse>
				<verse number="27">千夫長前謂 保羅 曰、告我、爾為 羅馬 人否、</verse>
				<verse number="28">曰、然、千夫長曰、我以多金得入此籍、 保羅 曰、我生而然者也、</verse>
				<verse number="29">於是拷訊者退、千夫長知其為 羅馬 人、因曾縛之、亦懼、○</verse>
				<verse number="30">翌日、欲確知 猶太 人訟之之實、乃解其縛、命祭司諸長、與公會皆集、攜 保羅 出、立於眾前、</verse>
			</chapter>
			<chapter number="23">
				<verse number="1">保羅 注視公會曰、兄弟乎、我於上帝前、以良心處世、至於今日、</verse>
				<verse number="2">大祭司 亞拿尼亞 、命侍立者擊其口、</verse>
				<verse number="3">保羅 曰、粉飾之牆乎、上帝將擊爾、爾坐其位、依律鞫我、乃違律命繫我乎、</verse>
				<verse number="4">侍立者曰、上帝之大祭司、爾詬之乎、</verse>
				<verse number="5">保羅 曰、兄弟乎、我不識其為大祭司也、記有之、勿誹爾民之有司、</verse>
				<verse number="6">保羅 知斯眾半為撒都該人、半為法利賽人、乃於會中呼曰、兄弟乎、我法利賽人也、亦法利賽人之子、今受鞫、乃因死者復起之望也、</verse>
				<verse number="7">言竟、法利賽人、與撒都該人、互起爭端、眾遂分歧、</verse>
				<verse number="8">蓋撒都該人言無復起、無天使、無神靈、而法利賽人言皆有之、</verse>
				<verse number="9">乃大喧譁、法利賽黨之士子數人、起而爭曰、我見此人無惡、或有神靈、或天使、與之言乎、</verse>
				<verse number="10">時、大起紛爭、千夫長恐 保羅 被眾扯裂、命軍士下、於眾中奪之、引之入營、○</verse>
				<verse number="11">是夜、主立其旁曰、安爾心、爾既證我於 耶路撒冷 、亦必如是證於 羅馬 、○</verse>
				<verse number="12">及旦、 猶太 人結黨誓而自呪曰、不殺 保羅 、不食不飲、</verse>
				<verse number="13">同謀者四十餘人、</verse>
				<verse number="14">乃詣祭司諸長與長老、曰、我儕已發重誓、不殺 保羅 、不進食也、</verse>
				<verse number="15">今請偕同公會、告千夫長、明日曳之至爾前、若將詳究其情者、我儕已備、於其未至時殺之、</verse>
				<verse number="16">保羅 姊妹之子、聞其設伏、入營以告 保羅 、</verse>
				<verse number="17">保羅 請一百夫長至曰、引此少者見千夫長、有事告之、</verse>
				<verse number="18">遂引詣千夫長曰、囚者 保羅 、請我引此少者見爾、有事以告、</verse>
				<verse number="19">千夫長執其手、至僻處、私問曰、有何告我、</verse>
				<verse number="20">曰、 猶太 人相約、求爾明日曳 保羅 至公會、若將詳詰其情者、</verse>
				<verse number="21">乞勿從之、蓋其中有四十餘人、設伏伺之、且誓而自呪、不殺 保羅 、不食不飲、今已備矣、惟冀爾許之耳、</verse>
				<verse number="22">千夫長遣少者去、戒之曰、爾以斯事報我、勿以告人、</verse>
				<verse number="23">遂召百夫長二人、曰、備卒二百、騎七十、持戟者二百、今夜亥初、往 該撒利亞 、</verse>
				<verse number="24">且備畜使 保羅 乘之、護至方伯 腓力斯 、</verse>
				<verse number="25">又遺以書、其畧曰、</verse>
				<verse number="26">革老丟 呂西亞 、請方伯 腓力斯 大人安、</verse>
				<verse number="27">此人為 猶太 人所執、將殺之、我聞其為 羅馬 人、率軍士往拯之、</verse>
				<verse number="28">欲知訟之之故、引之至其公會、</verse>
				<verse number="29">見所訟者、祇辯論其律、非為當死當繫之事、</verse>
				<verse number="30">或以將害斯人之計告我、我即遣就爾、亦命訟之者、告於爾前、○</verse>
				<verse number="31">軍士奉命、攜 保羅 夜至 安提帕底 、</verse>
				<verse number="32">次日、騎兵送之、餘者歸營、</verse>
				<verse number="33">至 該撒利亞 、呈書方伯、使 保羅 立於前、</verse>
				<verse number="34">方伯覽畢、問為何省人、知其屬 基利家 、</verse>
				<verse number="35">曰、訟爾者至、我將聽爾、遂命守之於 希律 公廨、</verse>
			</chapter>
			<chapter number="24">
				<verse number="1">越五日、大祭司 亞拿尼亞 、與長老數人、及辯士 帖土羅 、下至 該撒利亞 、訟 保羅 於方伯、</verse>
				<verse number="2">召 保羅 至、 帖土羅 訟之曰、</verse>
				<verse number="3">腓力斯 大人、我儕由爾獲享承平、藉爾先見、此邦之敝俗得以轉移、我儕隨時隨地、感謝靡既、</verse>
				<verse number="4">今不敢煩瀆、惟求寬宥、聽我片言、</verse>
				<verse number="5">蓋我儕見此人如癘疫、於天下 猶太 人中滋亂、為 拿撒勒 黨之首、</verse>
				<verse number="6">曾欲辱殿、我儕執之、</verse>
				<verse number="7"></verse>
				<verse number="8">爾訊之、可知我所控之諸端矣、</verse>
				<verse number="9">猶太 人同聲曰、誠如是也、○</verse>
				<verse number="10">方伯頷之、 保羅 言曰、我知爾聽訟此邦有年矣、故樂自申訴、</verse>
				<verse number="11">我上 耶路撒冷 崇拜、僅十有二日、爾可詢而知也、</verse>
				<verse number="12">彼未嘗見我在殿、或會堂、或邑中、與人辯論聳眾、</verse>
				<verse number="13">今訟我之事、彼不能證於爾前、</verse>
				<verse number="14">惟此一事、我於爾承之、即彼所謂旁門之道、我依之、奉事我列祖之上帝、悉信合於律法、及先知書所載者、</verse>
				<verse number="15">且於上帝有望、無論義與不義、皆將復起、亦如彼所冀者也、</verse>
				<verse number="16">我於此自勵、對上帝及世人、常存無虧之良、</verse>
				<verse number="17">今歷多年、我攜周濟我邦之資、及所獻之禮而歸、</verse>
				<verse number="18">彼遇我在殿自潔、無眾無譁、惟自 亞西亞 來之 猶太 數人、</verse>
				<verse number="19">彼若有可罪我者、今宜在爾前控之、</verse>
				<verse number="20">不然、則任斯人自言、見我立公會前、有何不義、</verse>
				<verse number="21">但為一言、即我立眾中呼曰、我今被鞫於爾前、乃因死者復起之理也、○</verse>
				<verse number="22">腓力斯 詳知斯道、遂遲延之、曰、俟千夫長 呂西亞 至、我將判定爾事、</verse>
				<verse number="23">遂命百夫長守 保羅 而寬之、其友供之者、概勿禁、○</verse>
				<verse number="24">越數日、 腓力斯 與其妻、 猶太 女 土西拉 至、召 保羅 聽其言基督 耶穌 之道、</verse>
				<verse number="25">保羅 論公義節制、及將來之鞫、 腓力斯 懼曰、今且退、暇時將召爾、</verse>
				<verse number="26">因冀 保羅 納以金、遂屢召共語也、</verse>
				<verse number="27">越二年、 波求 非斯都 、代 腓力斯 職、 腓力斯 欲取悅 猶太 人、仍留 保羅 於縲絏中、</verse>
			</chapter>
			<chapter number="25">
				<verse number="1">非斯都 、蒞任三日、自 該撒利亞 、上 耶路撒冷 、</verse>
				<verse number="2">祭司諸長、與 猶太 尊者、訟 保羅 、</verse>
				<verse number="3">乞恩准取之至 耶路撒冷 、將設伏於路而殺之、</verse>
				<verse number="4">非斯都 曰、 保羅 拘留 該撒利亞 、我將速返、</verse>
				<verse number="5">又曰、爾中有權者、可同往、其人有何不韙、則訟之、○</verse>
				<verse number="6">非斯都 居彼、不過旬日、遂下至 該撒利亞 、翌日、升座、命引 保羅 至、</verse>
				<verse number="7">自 耶路撒冷 來之 猶太 人環立、以多且重之故訟之、而不得其據、</verse>
				<verse number="8">保羅 訴曰、 猶太 人之律、或殿、或該撒、我皆未犯之、</verse>
				<verse number="9">非斯都 欲取悅 猶太 人、謂 保羅 曰、爾願上 耶路撒冷 、受鞫於我前乎、</verse>
				<verse number="10">保羅 曰、我立於 該撒 公堂、乃我當受鞫之地、我未嘗行不義於 猶太 人、爾所明知也、</verse>
				<verse number="11">若行不義、而干死罪、雖死不辭、若訟我者皆虛、則無人能以我付彼、我上叩 該撒 矣、</verse>
				<verse number="12">非斯都 與公會相議、乃謂之曰、爾既上叩 該撒 、必往見 該撒 矣、○</verse>
				<verse number="13">越數日、 亞基帕 王、與 百尼基 氏、至 該撒利亞 、問安於 非斯都 、</verse>
				<verse number="14">居彼久之、 非斯都 以 保羅 事陳於王曰、有 腓力斯 所留之囚、</verse>
				<verse number="15">我在 耶路撒冷 時、祭司諸長、與 猶太 長老訟之、求定其罪、</verse>
				<verse number="16">我應之曰、被訟者、未與訟者面質、申訴其事、即置之死、非 羅馬 人例也、</verse>
				<verse number="17">猶太 人來集於此、我不遲延、翌日升座、命引其人至、</verse>
				<verse number="18">訟之者立、所訟之惡、非我所逆料者、</verse>
				<verse number="19">惟攻之以關乎敬鬼神之道、與一已死之人名 耶穌 者、而 保羅 言其生也、</verse>
				<verse number="20">我游移如何審訊、故問其欲往 耶路撒冷 受鞫否、</verse>
				<verse number="21">彼欲上叩、俟皇帝判定、故命留之、待解於 該撒 也、</verse>
				<verse number="22">亞基帕 曰、我亦欲聽此人、曰、明日可聽之、○</verse>
				<verse number="23">翌日、 亞基帕 、與 百尼基 氏、大張儀仗而來、偕諸千夫長、及邑之尊者、入公堂、 非斯都 命引 保羅 至、</verse>
				<verse number="24">曰、 亞基帕 王、與凡在此者乎、爾視此人、乃 猶太 人眾、在 耶路撒冷 、及此處求我者、呼曰、不容其生也、</verse>
				<verse number="25">然我察知其未行當死之事、且已上叩皇帝、故我定意解之、</verse>
				<verse number="26">惟未得其情、以奏我主、故出之眾前、尤在爾 亞基帕 王前、致審訊後、得有所陳、</verse>
				<verse number="27">蓋我以為解囚、而不奏訟辭、非理也、</verse>
			</chapter>
			<chapter number="26">
				<verse number="1">亞基帕 謂 保羅 曰、許爾自陳、 保羅 舉手訴曰、</verse>
				<verse number="2">亞基帕 王乎、我為 猶太 人所訟者、今日得陳於爾前則幸、</verse>
				<verse number="3">更幸者、因 猶太 人之例規辯端、皆爾所知、故求寬忍聽我、</verse>
				<verse number="4">我自少小時為人若何、自始偕我故土之民、及在 耶路撒冷 、 猶太 人皆知之、</verse>
				<verse number="5">彼儻肯作證、則知我自始依我教至嚴之門、為法利賽人也、</verse>
				<verse number="6">今我立而被鞫、乃為望上帝所許於列祖者、</verse>
				<verse number="7">我十二支、日夜殷勤崇事、亦望獲此許耳、王乎、我為此望、為 猶太 人所訟、</verse>
				<verse number="8">上帝若起夫死者、爾曹何以為不可信乎、</verse>
				<verse number="9">昔我意謂 拿撒勒 耶穌 之名、當多方攻之、</verse>
				<verse number="10">又嘗行之於 耶路撒冷 、且由祭司諸長受權、多囚聖徒、迨其見殺、我亦許之、</verse>
				<verse number="11">又屢刑之於會堂、強使褻瀆、攻之益狂、窘逐之至於外邑、</verse>
				<verse number="12">王乎、我以祭司諸長之權、奉命往 大馬色 、</verse>
				<verse number="13">時當正午、途中見自天有光、燦耀於日、環照我及同行者、</verse>
				<verse number="14">眾皆仆地、我聞有聲、以 希伯來 音語我曰、 掃羅 、 掃羅 、何窘逐我、爾以足觸莿、難矣、</verse>
				<verse number="15">我曰、主歟、爾為誰、曰、我乃爾所窘逐之 耶穌 也、</verse>
				<verse number="16">起而立、蓋我特見於爾、立爾為役與證、以證爾所見、及我將示爾者、</verse>
				<verse number="17">我將拯爾於斯民、及異邦中、</verse>
				<verse number="18">即今遣爾就之者、俾啟其目、使之離暗就光、脫 撒但 之權、而歸上帝、致得罪赦、同獲因信成聖之業、</verse>
				<verse number="19">亞基帕 王乎、是以我未違自天之示、</verse>
				<verse number="20">乃先於 大馬色 、次於 耶路撒冷 、舉 猶太 地、爰及異邦人、告之宜改悔、歸上帝、而行事符於改悔、</verse>
				<verse number="21">猶太 人因此執我於殿、欲殺我、</verse>
				<verse number="22">然我蒙上帝之佑、今日猶存、並證於尊者卑者之前、所言無非先知及 摩西 預言之事、</verse>
				<verse number="23">即基督必受害、本其由死復起、光照斯民、及異邦人也、○</verse>
				<verse number="24">保羅 如此申訴、 非斯都 大聲曰、 保羅 、爾狂矣、爾多學、令爾狂矣、</verse>
				<verse number="25">曰、 非斯都 大人、我非狂、我所言者、乃真實通明之言、</verse>
				<verse number="26">以王知此、故於王前毅然言之、且深信此事、無所隱諱、蓋非行於僻隅也、</verse>
				<verse number="27">亞基帕 王乎、爾信諸先知否、我知爾信也、</verse>
				<verse number="28">亞基帕 謂 保羅 曰、爾以少許之勸勉、令我為基督徒耶、</verse>
				<verse number="29">保羅 曰、我求上帝、無論以少以多、不獨使爾、即凡今日聽我者、除此械繫、均與我無異也、○</verse>
				<verse number="30">王與方伯、及 百尼基 氏、並同坐者皆起、</verse>
				<verse number="31">退而相語曰、斯人所為、無當死當繫之事、</verse>
				<verse number="32">亞基帕 謂 非斯都 曰、斯人若未上叩 該撒 、釋之可也、</verse>
			</chapter>
			<chapter number="27">
				<verse number="1">既擬後、使我儕航海、往 義大利 、則以 保羅 及他囚數人、付御營之百夫長 猶流 、</verse>
				<verse number="2">遂登 亞大米田 舟、將往 亞西亞 海濱諸處、揚帆而行、有 馬其頓 之 帖撒羅尼迦 人 亞里達古 、偕焉、</verse>
				<verse number="3">次日、泊於 西頓 、 猶流 善待 保羅 、許就其友、俾得供給、</verse>
				<verse number="4">由彼揚帆行 居比路 島下、風逆故也、</verse>
				<verse number="5">既濟 基利家 旁非利亞 之海、至 呂家 之 每拉 、</verse>
				<verse number="6">遇 亞力山太 舟、將往 義大利 、百夫長令我儕登之、</verse>
				<verse number="7">緩行多日、僅至 革尼土 對面、為風所阻、行 革哩底 島下、與 撒摩尼 相對、</verse>
				<verse number="8">僅得沿岸而行、至一處名 佳澳 、近 拉西亞 邑、○</verse>
				<verse number="9">歷時既久、已過禁食之期、舟行險危、 保羅 勸眾曰、</verse>
				<verse number="10">諸君、我觀此次行舟、必多損害、不第舟與貨已也、且及我儕生命矣、</verse>
				<verse number="11">然百夫長信舟長與舟主、過於 保羅 言、</verse>
				<verse number="12">以此澳度冬不便、多勸前行、或可至 非尼基 度冬、即 革哩底 之一澳、向東南東北者、</verse>
				<verse number="13">適南風徐來、眾以為得意、遂起錨、傍 革哩底 而行、</verse>
				<verse number="14">未幾狂風驟下、由島拍舟、其風名 友拉革羅 、</verse>
				<verse number="15">舟為風所掣、不能勝之、隨風飄蕩、</verse>
				<verse number="16">行至一小島、名 高大 者之下、僅能收其小艇、</verse>
				<verse number="17">既曳之上、乃多方護舟、以索縛其底、且恐擱於 賽耳底 灘、乃下帆任其飄蕩、</verse>
				<verse number="18">風狂蕩甚、次日、棄其所載、</verse>
				<verse number="19">又次日、拋擲舟具、</verse>
				<verse number="20">多日不見日星、風雨交迫、而得救之望竟絕、</verse>
				<verse number="21">眾久未食、 保羅 立其中曰、諸君、爾昔當聽我言、若不離 革哩底 、則不遭此損害矣、</verse>
				<verse number="22">今我勸爾心安、爾中無失生命者、惟舟而已、</verse>
				<verse number="23">蓋我所屬所事之上帝、其使昨夜立於我側、曰、</verse>
				<verse number="24">保羅 勿懼、爾必立於 該撒 之前、且上帝悉以同舟者賜爾、</verse>
				<verse number="25">故諸君宜安爾心、我信上帝、我儕所遇者、必如所言也、</verse>
				<verse number="26">然必擱於一島矣、○</verse>
				<verse number="27">至第十四夜、舟飄於 亞底亞 海、約夜半、舟子以為近岸、</verse>
				<verse number="28">測水得二十仞、少進、又測得十五仞、</verse>
				<verse number="29">恐觸石、於舟尾投四錨、以冀天明、</verse>
				<verse number="30">舟子欲棄舟而逃、下小艇、佯為投錨於舟首者、</verse>
				<verse number="31">保羅 謂百夫長與士卒曰、此人不留於舟、爾曹不得救也、</verse>
				<verse number="32">士卒即斷小艇之索、任其飄去、</verse>
				<verse number="33">天將明、 保羅 勸眾取食、曰、爾曹懸望、忍飢不食、今已十四日矣、</verse>
				<verse number="34">故勸爾食、與爾得救有關也、蓋爾眾一髮不隕於首、</verse>
				<verse number="35">言畢取餅、當眾前謝上帝、擘而先食、</verse>
				<verse number="36">眾心乃安、亦食焉、</verse>
				<verse number="37">在舟者、共二百七十六人、</verse>
				<verse number="38">既食而飽、棄麥於海以輕舟、</verse>
				<verse number="39">天明、不識其地、惟見一澳有岸、乃共議或可進舟於其上、</verse>
				<verse number="40">遂棄錨於海、鬆舵纜、揚帆迎風、望岸而行、</verse>
				<verse number="41">遇二水夾流處、舟遂擱、舟首膠定不動、舟尾因浪猛而破、</verse>
				<verse number="42">士卒議殺諸囚、恐有泅而逃者、</verse>
				<verse number="43">百夫長欲救 保羅 、阻其所謀、命能泅者先下水登岸、</verse>
				<verse number="44">其餘或乘板、或憑舟中物、於是皆得救登岸焉、</verse>
			</chapter>
			<chapter number="28">
				<verse number="1">既得救、知其島名 米利大 、</verse>
				<verse number="2">夷人以非常之情相待、爇火納我、因雨而寒也、</verse>
				<verse number="3">適 保羅 斂薪一束、置於火、有蝮因熱而出、齧其手、</verse>
				<verse number="4">夷人見蛇懸之、相語曰、是誠兇徒、雖免於海、義不容其伯也、</verse>
				<verse number="5">保羅 拂蛇於火、無所損傷、</verse>
				<verse number="6">夷人度其必腫、或忽仆而死、久之、見其無恙、則轉謂其為神也、○</verse>
				<verse number="7">島長 部伯流 、有田近此、以禮相接、款留三日、</verse>
				<verse number="8">適 部伯流 之父患熱及血痢而臥、 保羅 入而祈禱、按手其上而愈之、</verse>
				<verse number="9">自是島中患病者、亦就醫焉、</verse>
				<verse number="10">彼眾優禮我儕、行時、以所需者相贈、○</verse>
				<verse number="11">閱三月、登 亞力山太 舟前行、其舟號 丟斯雙子 、乃於斯島度冬者、</verse>
				<verse number="12">至 叙拉古 、泊居三日、</verse>
				<verse number="13">由彼繞行、至 利基翁 、越一日南風起、次日至 部丟利 、</verse>
				<verse number="14">遇兄弟、請我同居七日、遂往 羅馬 、</verse>
				<verse number="15">羅馬 兄弟聞之、出迎於 亞比烏 市、及 三館 、 保羅 見之、謝上帝而心安、○</verse>
				<verse number="16">既入 羅馬 、許 保羅 偕守卒一人別居、</verse>
				<verse number="17">越三日、 保羅 招 猶太 諸長者、既集、謂之曰、兄弟、我未干犯斯民、及列祖之規、然自 耶路撒冷 被囚、付於 羅馬 人手、</verse>
				<verse number="18">羅馬 人訊我、見無死罪、欲釋之、</verse>
				<verse number="19">惟 猶太 人爭之、我不得已、上叩 該撒 、非有所訟我邦也、</verse>
				<verse number="20">緣此、請爾相見相諭、蓋我為 以色列 所望者、乃為此鏈所繫、</verse>
				<verse number="21">眾曰、我儕未接自 猶太 論爾之書、亦未有兄弟來此、或報或言爾有何不善、</verse>
				<verse number="22">但我欲聞爾意若何、蓋此教我知其隨在見詆矣、○</verse>
				<verse number="23">既定期、多就之於寓、 保羅 自朝至暮、本 摩西 律、及先知言、證上帝國、且以 耶穌 之事勸之、</verse>
				<verse number="24">所言有信者、亦有不信者、</verse>
				<verse number="25">兩不相合、乃散、將散時、 保羅 以一言語之曰、善哉、聖神託先知 以賽亞 告爾列祖云、</verse>
				<verse number="26">往告此民曰、爾將聽而不聰、視而不明、</verse>
				<verse number="27">蓋斯民心頑、耳聵、自閉其目、恐目視、耳聽、心悟、轉移而我醫之、</verse>
				<verse number="28">故爾當知上帝之拯救、施於異邦人、</verse>
				<verse number="29">彼將聽之也、○</verse>
				<verse number="30">保羅 居自租之屋二年、凡來見者接納之、</verse>
				<verse number="31">宣上帝國、以主 耶穌 基督之事、毅然教誨、無有禁之者、</verse>
			</chapter>
		</book>
		<book number="45">
			<chapter number="1">
				<verse number="1">耶穌 基督之僕 保羅 、奉召為使徒、特簡以宣上帝福音、</verse>
				<verse number="2">即昔藉諸先知所許、載於聖經者、</verse>
				<verse number="3">乃謂其子、依形軀言、自 大衛 之裔而生、</verse>
				<verse number="4">依維聖之神言、因自死復生、以權能證為上帝子、即我主 耶穌 基督、</verse>
				<verse number="5">我儕由彼受恩、及使徒職、使萬邦緣其名因信而服、</verse>
				<verse number="6">爾曹亦在其中、為 耶穌 基督所召、</verse>
				<verse number="7">凡在 羅馬 為上帝所愛、蒙召為聖徒者、願恩惠平康、由我父上帝及主 耶穌 基督歸爾、○</verse>
				<verse number="8">首焉者、我賴 耶穌 基督、為爾眾謝我上帝、因爾之信舉世宣揚、</verse>
				<verse number="9">蓋上帝、即我於其子之福音、以心神所崇事者、證我常言及爾、</verse>
				<verse number="10">祈禱間、所恆求者、庶依上帝旨、終得坦途就爾、</verse>
				<verse number="11">蓋我切願見爾、以屬神之恩賜貺爾、致爾堅定、</verse>
				<verse number="12">即我偕爾、因爾我同信、互相得慰也、</verse>
				<verse number="13">兄弟乎、我願爾知、我每立志就爾、欲於爾中得果、如在他邦然、但至今仍有所阻、</verse>
				<verse number="14">我於 希利尼 人、化外人、智者愚者、皆負其債、</verse>
				<verse number="15">故願盡我心、並宣福音於爾在 羅馬 者、</verse>
				<verse number="16">我不以福音為恥、是乃上帝之能、以救凡信者、先 猶太 人、次 希利尼 人、</verse>
				<verse number="17">蓋上帝之義、於斯而著、由信致信、如經云、義者將因信而生、○</verse>
				<verse number="18">夫上帝之怒、自天而顯、加諸人之不虔不義者、即以不義而抑真理者也、</verse>
				<verse number="19">蓋所可知乎上帝者、彰於其衷、乃上帝彰之也、</verse>
				<verse number="20">自創世以來、上帝之永能神性、即所莫見者、已明見矣、乃由所造之物而知之、致人末由推諉、</verse>
				<verse number="21">顧彼既知上帝、而不以上帝榮之、亦不謝之、乃思議虛妄、心蠢而昧、</verse>
				<verse number="22">自稱為智、適成為愚、</verse>
				<verse number="23">以不朽上帝之榮、而易以必朽之人、及禽獸昆蟲之狀、○</verse>
				<verse number="24">故上帝任其心之嗜慾、陷於不潔、致互辱其身、</verse>
				<verse number="25">彼以上帝之真、易之以偽、寧崇奉受造之物、不崇奉造物之主、夫上帝乃世世當頌者、阿們、○</verse>
				<verse number="26">是以上帝任其可恥之慾、婦女以順性之用、變為逆性之用、</verse>
				<verse number="27">男子亦然、棄婦女順性之用、嗜慾互爍、男與男行邪僻、自受謬妄當得之報、○</verse>
				<verse number="28">彼知識中既不願有上帝、上帝遂任其喪心、行非宜之行、</verse>
				<verse number="29">充諸不義、惡慝、貪婪、暴很、媢嫉、兇殺、爭鬥、詭譎、陰險、</verse>
				<verse number="30">隱刺、毀謗、憎上帝、狎侮、傲慢、矜誇、造惡、違逆父母、</verse>
				<verse number="31">愚昧、背約、不情、不慈、</verse>
				<verse number="32">若輩既知上帝之定命、凡行此者宜死、乃不第自行之、又悅人行之、</verse>
			</chapter>
			<chapter number="2">
				<verse number="1">是以凡爾擬人者、無可推諉、蓋爾擬人、適以罪己、因爾所擬者、躬自蹈之也、</verse>
				<verse number="2">夫人行此、我知上帝必依真理鞫之、</verse>
				<verse number="3">人乎、爾擬行此者、而自蹈之、豈以為將逭上帝鞫乎、</verse>
				<verse number="4">抑輕褻其宏大之慈惠寬容恆忍、不知上帝之慈惠導爾改悔乎、</verse>
				<verse number="5">乃任爾剛愎、罔有悛心、積怒厥躬、以至上帝震怒、顯其義鞫之日、</verse>
				<verse number="6">各依其行而報之、</verse>
				<verse number="7">凡恆於為善、求尊榮不朽者、以永生報之、</verse>
				<verse number="8">結黨不從真理、而從非義者、以忿怒報之、</verse>
				<verse number="9">患難、窘苦、加諸作惡者、先 猶太 人、次 希利尼 人、</verse>
				<verse number="10">尊榮、平康、賚諸作善者、先 猶太 人、次 希利尼 人、</verse>
				<verse number="11">蓋上帝不偏視人也、</verse>
				<verse number="12">凡無律獲罪者、亦將無律而淪亡、有律獲罪者、將依律而受鞫、</verse>
				<verse number="13">在上帝前、非聽律者為義、乃行律者稱義、</verse>
				<verse number="14">蓋異邦人無律、若率性而行合律之行、是無律而自為律、</verse>
				<verse number="15">乃律銘於其心、彰之以行、良心亦與同證、其相議也、或訟或恕、</verse>
				<verse number="16">迨上帝由 耶穌 基督鞫人隱微之日、依我福音焉、○</verse>
				<verse number="17">爾名為 猶太 人、以律自恃、以上帝自詡、</verse>
				<verse number="18">既習於律、則知其旨、且樂夫至善、</verse>
				<verse number="19">自信為瞽者之相、暗者之光、</verse>
				<verse number="20">愚者之師、赤子之傅、於律中有知識真理之模範、</verse>
				<verse number="21">夫爾誨人、而不自誨乎、爾言勿竊、而自竊乎、</verse>
				<verse number="22">爾言勿淫、而自淫乎、爾惡偶像、而自刧殿乎、</verse>
				<verse number="23">爾以律自誇、而干律以辱上帝乎、</verse>
				<verse number="24">上帝之名、緣爾受謗於異邦、如經所載矣、</verse>
				<verse number="25">爾若行律、則割禮有益、若干律、則割如未割、</verse>
				<verse number="26">若然、則未割者守律之義、雖未割、不謂之為割乎、</verse>
				<verse number="27">其素無割而守律者、不罪爾以文與割而干律者乎、</verse>
				<verse number="28">蓋顯為 猶太 人者、非 猶太 人、顯於身之割、非割也、</verse>
				<verse number="29">惟隱為 猶太 人者、誠 猶太 人、受於心之割、乃割也、在性靈不在儀文、其稱譽也、非由人、乃由上帝、</verse>
			</chapter>
			<chapter number="3">
				<verse number="1">然則 猶太 人何所長、割禮何所益乎、</verse>
				<verse number="2">曰、凡事多益、首則上帝之詔託之、</verse>
				<verse number="3">設有無信者何如耶、彼之無信、豈廢上帝信乎、</verse>
				<verse number="4">曰、非也、惟上帝誠、而人皆偽、如經云、俾爾於言見義、於鞫獲勝、</verse>
				<verse number="5">我且依人而言、若我之不義彰上帝義、我將何言、上帝降怒為不義乎、</verse>
				<verse number="6">曰、非也、若然、則上帝焉能鞫世耶、</verse>
				<verse number="7">若上帝之誠、因我之偽而益致其榮、則我何仍見鞫如罪人乎、</verse>
				<verse number="8">且何不為惡以致善乎、謗我者謂我儕有是言、其人服罪宜也、○</verse>
				<verse number="9">然則何歟、我儕愈於彼乎、曰、否、不然、我曾證 猶太 人、 希利尼 人、咸在罪下、</verse>
				<verse number="10">如經云、無義人、無其一也、</verse>
				<verse number="11">無曉悟者、無尋求上帝者、</verse>
				<verse number="12">皆棄正路、同為無益、無行善者、其一亦無也、</verse>
				<verse number="13">厥喉如未封之墓、舌施詭詐、脣藏蝮毒、</verse>
				<verse number="14">口盈呪詛荼苦、</verse>
				<verse number="15">其足疾趨以流人血、</verse>
				<verse number="16">其途翦滅殘傷、</verse>
				<verse number="17">不識平康之路、</verse>
				<verse number="18">目無上帝可畏、○</verse>
				<verse number="19">我儕知律所言、乃為律下者言之、以塞眾口、使舉世服罪於上帝前、</verse>
				<verse number="20">蓋於上帝前、無人因行律見義、第由律知罪耳、○</verse>
				<verse number="21">今上帝之義、於律外昭著、乃律與先知所證者、</verse>
				<verse number="22">即上帝之義因信 耶穌 基督及於諸信者、無所區別、</verse>
				<verse number="23">蓋眾已獲罪、而歉上帝之榮、</verse>
				<verse number="24">惟因基督 耶穌 之救贖、賴上帝恩、不勞而見義、</verse>
				<verse number="25">上帝立 耶穌 為挽回之祭、俾信之者藉其血而獲宥、以彰上帝義、因其寬容不究既往之罪、</verse>
				<verse number="26">今彰其義、致己為義、且義夫信 耶穌 者、</verse>
				<verse number="27">然則所誇安在乎、曰、無之矣、以何律無之、以行之律乎、曰、非也、以信之律耳、</verse>
				<verse number="28">故我謂人見義由乎信、非由行律也、</verse>
				<verse number="29">夫上帝獨 猶太 人之上帝乎、非亦異邦人之上帝乎、誠亦異邦人之上帝也、</verse>
				<verse number="30">上帝惟一、由信而義受割者、亦由信而義未受割者、</verse>
				<verse number="31">然則我儕以信廢律乎、曰、非也、乃堅律耳、</verse>
			</chapter>
			<chapter number="4">
				<verse number="1">如是、試問我祖 亞伯拉罕 依其形軀所得者、何耶、</verse>
				<verse number="2">亞伯拉罕 若因行見義、則有可誇、然於上帝前則無之、</verse>
				<verse number="3">經何云乎、 亞伯拉罕 信上帝、上帝遂以其信為義也、</verse>
				<verse number="4">夫行者得賞、非為恩、乃其所宜、</verse>
				<verse number="5">不行者、第信其稱不虔之人為義、其信即以之為義矣、</verse>
				<verse number="6">又如 大衛 謂上帝於行之外而義之者為有福、</verse>
				<verse number="7">曰、其過得宥、其罪得掩者、福矣、</verse>
				<verse number="8">主不以為有罪者、福矣、</verse>
				<verse number="9">是福也、及於受割者乎、抑亦及於未受割者乎、蓋我所謂 亞伯拉罕 之信即以之為義也、</verse>
				<verse number="10">何以為義、在割乎、抑在未割乎、非在割、乃在未割也、</verse>
				<verse number="11">且 亞伯拉罕 受割之號、即其未受割、因信為義之印證、使為凡未割而信者之父、致彼稱義、</verse>
				<verse number="12">亦為受割者之父、即不第自乎割、亦踐我父 亞伯拉罕 未割時而信之迹者也、</verse>
				<verse number="13">蓋上帝許 亞伯拉罕 及其裔、承嗣世界、非由律、乃由因信之義、</verse>
				<verse number="14">若由律者為嗣、信則虛、許亦廢矣、</verse>
				<verse number="15">蓋律以致怒、無律則無犯、</verse>
				<verse number="16">故由乎信、而依乎恩、致堅所許於諸裔、不第於宗律者、亦於宗 亞伯拉罕 之信者、 亞伯拉罕 於所信之上帝前、為我眾之父、</verse>
				<verse number="17">如經云、我立爾為萬邦之父、夫上帝即甦諸死者、命無為有者也、</verse>
				<verse number="18">亞伯拉罕 雖已絕望、猶望而信、致為諸邦之父、如經云、爾裔將若星然、</verse>
				<verse number="19">彼雖年近百齡、自念其身如死、 撒拉 絕孕、而其信不衰、</verse>
				<verse number="20">且於上帝所許、不以不信而貳其心、惟信彌篤、歸榮上帝、</verse>
				<verse number="21">深信上帝所許者、必能成之、</verse>
				<verse number="22">故因其信以之為義、</verse>
				<verse number="23">夫經所載以之為義者、不第為彼、亦為我儕、</verse>
				<verse number="24">即信使我主 耶穌 自死而起者、亦將以之為義也、</verse>
				<verse number="25">夫 耶穌 為我罪愆而被付、且為我見義而復起焉、</verse>
			</chapter>
			<chapter number="5">
				<verse number="1">是以我儕既因信見義、則由我主 耶穌 基督和於上帝、</verse>
				<verse number="2">亦由之以信而進於今所止之恩、且以望上帝之榮為樂、</verse>
				<verse number="3">不第此也、亦樂於患難、蓋知患難生強忍、</verse>
				<verse number="4">強忍生練達、練達生希望、</verse>
				<verse number="5">而希望不啟羞、緣上帝之愛、由賜我之聖神灌溉我心、</verse>
				<verse number="6">蓋我儕尚弱時、基督依期為不虔者死、</verse>
				<verse number="7">夫為義人死者、僅或有之、為善人死者、容或敢焉、</verse>
				<verse number="8">惟我尚為罪人時、基督為我死、上帝之愛於此而彰、</verse>
				<verse number="9">今既因其血見義、不更由之得救免怒乎、</verse>
				<verse number="10">蓋我儕尚為敵時、由其子之死、得復和於上帝、既已復和、更必於其生得救矣、</verse>
				<verse number="11">不第此也、且因我主 耶穌 基督、樂夫上帝、即今所由而得復和者也、○</verse>
				<verse number="12">是以罪由一人入世、因罪而有死、於是死延於眾、以皆獲罪也、</verse>
				<verse number="13">蓋律未立、罪已在世、但無律、則不得謂之罪、</verse>
				<verse number="14">然自 亞當 至 摩西 、乃死乘權、以及非若 亞當 之罪而獲罪者、夫 亞當 乃後至者之對像也、</verse>
				<verse number="15">但愆尤不如恩賜、若以一人之愆尤、致眾死亡、則上帝之恩、及因一人 耶穌 基督之恩賜、尤溢於眾矣、</verse>
				<verse number="16">且以一人干罪、亦不如恩賜、蓋鞫由一人以致定罪、恩賜則由多愆以致見義也、</verse>
				<verse number="17">若以一人之愆、致死乘權、則受洪恩及義之賜者、更由一人 耶穌 基督而乘權於生矣、</verse>
				<verse number="18">若然、如以一愆致眾定罪、亦以一義致眾見義而獲生、</verse>
				<verse number="19">蓋如以一人之逆而眾為罪、亦以一人之順而眾為義矣、</verse>
				<verse number="20">且律既至、俾愆益增、罪既增、而恩愈洪矣、</verse>
				<verse number="21">致如罪於死中乘權、恩亦若是由義而乘權至於永生、惟因我主 耶穌 基督焉、</verse>
			</chapter>
			<chapter number="6">
				<verse number="1">然則我將何言、得毋恆於罪、俾恩益洪乎、</verse>
				<verse number="2">曰、非也、我儕於罪既死、詎尚於罪中生乎、</verse>
				<verse number="3">豈不知我儕受洗以入基督 耶穌 者、乃受洗以入其死也、</verse>
				<verse number="4">故我儕既由洗與之同葬而入於死、致如基督由父之榮自死見起、我儕為人、亦如是維新矣、</verse>
				<verse number="5">蓋我儕若於其死狀與之聯合、則將於其復起也亦然、</verse>
				<verse number="6">乃知舊日之我、與之同釘、俾罪之體泯、不復為罪所役、</verse>
				<verse number="7">因死者釋於罪也、</verse>
				<verse number="8">若我與基督同死、則信亦必與之同生矣、</verse>
				<verse number="9">且知基督自死見起、必不再死、死不再主之、</verse>
				<verse number="10">其死也、則一次為罪而死、其生也、則為上帝而生、</verse>
				<verse number="11">如是、爾曹於基督 耶穌 中、宜自視為罪而死、為上帝而生也、○</verse>
				<verse number="12">故毋容罪乘權於爾將死之身、致徇其慾、</verse>
				<verse number="13">亦毋獻肢體於罪、為不義之器、惟如自死而生者、獻己於上帝、俾肢體為義之器、以奉上帝、</verse>
				<verse number="14">蓋罪必不主爾、以爾非在律下、乃在恩下也、○</verse>
				<verse number="15">然則若何、我儕既在恩下、不在律下、可干罪乎、曰不可、</verse>
				<verse number="16">豈不知爾獻己為僕以順之、即為所順者之僕、或於罪以致死、或於順以致義乎、</verse>
				<verse number="17">感謝上帝、緣爾素為罪之僕、今自乃心、服爾所受之教範、</verse>
				<verse number="18">得釋於罪、而為義之僕矣、</verse>
				<verse number="19">因爾形軀之弱、我則以常人所言言之、爾曹曾獻肢體為不潔不法之僕、以至無度、今宜獻肢體為義之僕、以至成聖、</verse>
				<verse number="20">爾昔為罪之僕、不服於義、</verse>
				<verse number="21">昔之所行、今日恥之、其效維何、終則死亡、</verse>
				<verse number="22">今爾得釋於罪、為上帝僕、其效成聖、終則永生、</verse>
				<verse number="23">蓋罪之值乃死、上帝之恩賜乃永生、在我主基督 耶穌 中焉、</verse>
			</chapter>
			<chapter number="7">
				<verse number="1">兄弟乎、我與諳律者言、豈不知律之束人乃畢生乎、</verse>
				<verse number="2">蓋婦之從夫、夫在則為律所縛、夫死則脫夫之律、</verse>
				<verse number="3">是以夫在而他適者、謂之淫婦、夫死則見釋於律、雖他適不為淫、</verse>
				<verse number="4">我兄弟乎、如是爾因基督之身、脫律若死、致可他適、即自死見起者、俾我儕結果於上帝、</verse>
				<verse number="5">蓋我儕徇形軀時、其由律之惡慾動於肢體、厥果維死、</verse>
				<verse number="6">今於素所縛我之律、既脫之若死、致我之奉事、不以文之舊、而以神之新矣、○</verse>
				<verse number="7">然則將何言耶、律豈罪乎、非也、非由律則我未嘗知罪、如律不言毋欲、則我不知欲、</verse>
				<verse number="8">然罪乘機、由誡而動諸欲於我中、蓋無律罪乃死、</verse>
				<verse number="9">昔我無律而生、誡至、罪復生而我死、</verse>
				<verse number="10">是致生之誡、適以致死、</verse>
				<verse number="11">蓋罪乘機因誡誘我、且因之殺我、</verse>
				<verse number="12">如是、律聖、誡亦聖、且義且善也、</verse>
				<verse number="13">然則善其死我乎、非也、但罪因善而死我、以顯其為罪、俾罪因誡而致其極耳、</verse>
				<verse number="14">夫我儕知律屬神、我屬形軀、自鬻於罪、</verse>
				<verse number="15">蓋我所為者、不自知也、以我所願者不行之、所惡者斯行之、</verse>
				<verse number="16">若我行所不願者、則許律為善矣、</verse>
				<verse number="17">今行之者、非我也、乃居我中之罪也、</verse>
				<verse number="18">蓋我知我形軀中無善、雖志於善、而未能行也、</verse>
				<verse number="19">因我不行所願之善、而行所不願之惡、</verse>
				<verse number="20">若我行所不願者、其行之者、非我也、乃居我中之罪也、</verse>
				<verse number="21">是以我覺有一律、即我願行善、而惡偕我、</verse>
				<verse number="22">蓋依內心、則悅上帝之律、</verse>
				<verse number="23">然覺肢體中別有一律、與我心志之律戰、擄我服於肢體中之罪律、</verse>
				<verse number="24">苦哉、我之為人也、誰拯我出此致死之身乎、</verse>
				<verse number="25">感謝上帝、由我主 耶穌 基督為然、是故我以心志服於上帝律、以形軀服於罪律、</verse>
			</chapter>
			<chapter number="8">
				<verse number="1">是以凡在基督 耶穌 中者、無所定罪、</verse>
				<verse number="2">因致生聖神之律、由基督 耶穌 、釋我於罪及死之律、</verse>
				<verse number="3">蓋律因形軀而弱、致有所不能為、上帝為罪故遣其子、身具罪狀、於形軀而定罪、</verse>
				<verse number="4">使律之義成於我儕、即不依形軀而行、依神而行者也、</verse>
				<verse number="5">蓋依形軀者、志乎形軀之事、依神者、志乎神之事、</verse>
				<verse number="6">夫形軀之志乃死、神之志生且安也、</verse>
				<verse number="7">蓋形軀之志、敵乎上帝、以其不服上帝律、且不能服也、</verse>
				<verse number="8">從形軀者、不能取悅乎上帝、</verse>
				<verse number="9">設上帝之神居爾衷、則爾不從形軀、而從神矣、不有基督之神者、非其徒也、</verse>
				<verse number="10">若基督在爾衷、身則因罪而死、神則因義而生、</verse>
				<verse number="11">若自死而起 耶穌 者之神居爾衷、則自死而起基督 耶穌 者、亦必以其居爾衷之神、甦爾將死之身、○</verse>
				<verse number="12">兄弟乎、我儕非負債於形軀、致依形軀而生、</verse>
				<verse number="13">爾若依形軀而生、則必死、惟以神而泯身之所行者、則必生、</verse>
				<verse number="14">凡為上帝之神所導者、乃上帝子也、</verse>
				<verse number="15">蓋爾曹非受為奴之神、復致畏懼、乃受為子之神、因而呼曰阿爸父也、</verse>
				<verse number="16">聖神與我神共證我儕為上帝子、</verse>
				<verse number="17">既為子、則為嗣、即上帝嗣、與基督同為嗣、若與之同苦、亦必與之同榮、○</verse>
				<verse number="18">我意今時之苦、不足比將顯於我儕之榮、</verse>
				<verse number="19">受造之物引領而待上帝眾子之顯、</verse>
				<verse number="20">蓋受造之物服於虛、非其本願、因服之者之故耳、</verse>
				<verse number="21">蓋望受造之物、亦脫於敗壞之束縛、得入上帝眾子自由之榮、</verse>
				<verse number="22">我知凡受造者、至今共歎劬勞、</verse>
				<verse number="23">不第此也、我儕獲聖神之初實者、亦中心太息、以俟得成為子、即我身之贖焉、</verse>
				<verse number="24">夫我儕以望而得救、然既見之望、非望也、蓋既見之、孰猶望之乎、</verse>
				<verse number="25">然我儕望所未見者、則忍以待之、○</verse>
				<verse number="26">且聖神亦如是助我儕之弱、蓋我不知宜如何祈禱、惟聖神以莫可言之太息、代我懇求、</verse>
				<verse number="27">且鑒人心之上帝、識聖神之意、因依其旨代聖徒懇求也、</verse>
				<verse number="28">我儕知萬事同工、以益夫愛上帝者、即依其旨而蒙召者也、</verse>
				<verse number="29">上帝所預知者、又預定效其子之狀、使為眾兄弟中之冢子、</verse>
				<verse number="30">其所預定者召之、召者義之、義者榮之、○</verse>
				<verse number="31">如是、將何言耶、若上帝佑我、誰能敵我、</verse>
				<verse number="32">彼不惜己子、為我眾舍之、豈不並以萬物賜我歟、</verse>
				<verse number="33">誰訟上帝所選者乎、</verse>
				<verse number="34">上帝義之、誰罪之乎、基督 耶穌 既死矣、且自死而起、在上帝右、為我祈也、</verse>
				<verse number="35">誰能間我於基督之愛、或患難、阨窮、窘逐、飢餓、裸裎、艱危、白刃乎、</verse>
				<verse number="36">如經云、我儕緣爾終日見殺、視如將宰之羊、</verse>
				<verse number="37">然我儕於此諸事、賴愛我者勝而有餘、</verse>
				<verse number="38">蓋我深信或死、或生、或天使、或執政者、有能者、或今時、將來、</verse>
				<verse number="39">或高、或深、或他受造之物、皆不能間我儕於上帝之愛、即在我主 耶穌 基督中者也、</verse>
			</chapter>
			<chapter number="9">
				<verse number="1">我宗基督、言真無誑、我是非之良、感於聖神、同為之證、</verse>
				<verse number="2">我有大憂、痛心不已、</verse>
				<verse number="3">即為兄弟骨肉之親、見絕於基督、亦所願也、</verse>
				<verse number="4">彼固 以色列 人、得為上帝子、有榮耀、諸約、律例、禮儀、應許、</verse>
				<verse number="5">列祖、其祖也、依形軀言、基督由之而出、即在萬有之上、永世當頌之上帝、阿們、</verse>
				<verse number="6">非謂上帝之言廢也、蓋出於 以色列 者、非盡 以色列 人、</verse>
				<verse number="7">亦非因其為 亞伯拉罕 之裔、遂盡為子、經云、由於 以撒 者、乃謂爾裔也、</verse>
				<verse number="8">是則形軀之子非上帝子、惟應許之子稱裔也、</verse>
				<verse number="9">其所許之言云、屆期我至、 撒拉 必生子、</verse>
				<verse number="10">不第此也、 利百加 由我祖 以撒 而妊、</verse>
				<verse number="11">二子未生、善惡未形、俾上帝選人之旨不移、非由乎行、乃由乎召之者、</verse>
				<verse number="12">遂諭 利百加 曰、長子必事幼子、</verse>
				<verse number="13">如經云、我愛 雅各 、而惡 以掃 、○</verse>
				<verse number="14">然則將何言耶、上帝有不義乎、非也、</verse>
				<verse number="15">蓋諭 摩西 云、我欲矜恤者矜恤之、欲憐憫者憐憫之、</verse>
				<verse number="16">是則非由志意、非由馳驅、乃由矜恤之上帝也、</verse>
				<verse number="17">蓋經諭 法老 云、我之興爾、特彰我能於爾、揚我名於天下、</verse>
				<verse number="18">是上帝隨所欲矜恤之、亦隨所欲剛愎之、○</verse>
				<verse number="19">如是、爾必語我云、上帝何尚責人乎、孰逆其旨乎、</verse>
				<verse number="20">人乎、爾為誰、反詰上帝耶、受造之物、豈謂造之者云、爾何若是造我乎、</verse>
				<verse number="21">陶人豈無權於泥、由一團而造器、一為尊、一為卑乎、</verse>
				<verse number="22">若上帝欲彰其怒、示其能、以恆忍包容可怒之器、備以毀敗者、</verse>
				<verse number="23">且欲示其豐富之榮於矜恤之器、備以獲榮者、</verse>
				<verse number="24">即我儕蒙召之人、不第自 猶太 、亦自異邦、如是尚何言哉、</verse>
				<verse number="25">何西阿 書載上帝言云、我將稱非我民者為我民、非蒙愛者為蒙愛、</verse>
				<verse number="26">昔於某地語人曰、爾非我民、將於斯地稱為維生上帝子、</verse>
				<verse number="27">以賽亞 指 以色列 呼曰、 以色列 眾子、其數雖如海沙、得救者其孑遺耳、</verse>
				<verse number="28">蓋主將踐其言於世、且果決而成之、</verse>
				<verse number="29">如 以賽亞 曾言、若萬軍之主、未遺餘種於我、則我儕已如 所多瑪 蛾摩拉 矣、○</verse>
				<verse number="30">然則將何言耶、異邦人未趨義而得義、即由信之義也、</verse>
				<verse number="31">惟 以色列 人趨義之律而不及、</verse>
				<verse number="32">此何故耶、曰不由於信、而由於行、乃蹶於躓人之石、</verse>
				<verse number="33">如經云、我以躓人之石、礙人之磐、置於 錫安 、信之者、必不啟羞也、</verse>
			</chapter>
			<chapter number="10">
				<verse number="1">兄弟乎、我心所願而祈於上帝者、俾 以色列 人得救也、</verse>
				<verse number="2">我為之證、彼為上帝熱衷、但不依真知焉、</verse>
				<verse number="3">蓋不識上帝之義、而求立己之義、故不服上帝之義也、</verse>
				<verse number="4">夫律盡於基督、致義夫諸信者、</verse>
				<verse number="5">摩西 書云、行律之義者、則因之而生、</verse>
				<verse number="6">但由信之義則曰、爾勿意謂誰升於天、即言攜基督而下也、</verse>
				<verse number="7">誰下於淵、即言攜基督自死而上也、</verse>
				<verse number="8">然則何謂耶、曰、道在邇、在汝口、在汝心、即由信之道、我儕所宣也、</verse>
				<verse number="9">若爾以口認 耶穌 為主、心信上帝自死起之、則得救、</verse>
				<verse number="10">蓋人心信以致義、口認以致救、</verse>
				<verse number="11">經云、凡信之者不啟羞、</verse>
				<verse number="12">夫 猶太 人、 希利尼 人、無所區別、咸共一主、其豐恩及於凡籲之者、</verse>
				<verse number="13">故曰、籲主名者、悉得救也、</verse>
				<verse number="14">然未嘗信之、何由籲之、未嘗聞之、何由信之、未有宣者、何由聞之、</verse>
				<verse number="15">未有遣者、何由宣之、如經云、報諸善之嘉音者、其步履美何如耶、</verse>
				<verse number="16">然非皆聽受嘉音、 以賽亞 云、主、我所宣者、誰信之乎、</verse>
				<verse number="17">是信由於聞、而聞由於基督之道也、</verse>
				<verse number="18">我則曰、彼豈未聞乎、誠聞之矣、經云、其聲徧宇內、其言至地極、</verse>
				<verse number="19">我又曰、 以色列 民豈未知乎、昔 摩西 云、我將以異族發爾憤、且將以蚩氓觸爾怒、</verse>
				<verse number="20">以賽亞 毅然而言曰、未求我者、我與之遇、未詢我者、我為之見、</verse>
				<verse number="21">惟指 以色列 民、則曰、我終日舉手、招悖逆有違言之民矣、</verse>
			</chapter>
			<chapter number="11">
				<verse number="1">然則上帝棄其民乎、非也、蓋我亦 以色列 人、 亞伯拉罕 之裔、 便雅憫 之支、</verse>
				<verse number="2">上帝未棄其所預知之民、爾豈不知經指 以利亞 所云、其籲上帝、而訟 以色列 人曰、</verse>
				<verse number="3">主、彼曾殺爾先知、剷爾祭壇、獨我存焉、又欲索我命矣、</verse>
				<verse number="4">上帝何以應之、曰、我為己遺七千人、未嘗屈膝 巴力 者、</verse>
				<verse number="5">於今亦然、猶有遺餘、依恩而選者、</verse>
				<verse number="6">既以恩、則不復以行、否則恩不復為恩矣、</verse>
				<verse number="7">然則何耶、 以色列 所求未得、惟蒙選者得之、餘則頑耳、</verse>
				<verse number="8">如經云、上帝賦之以昏昧之心、目不見、耳不聞、至於今日、</verse>
				<verse number="9">大衛 曰、令其筵為絆、為檻、為礙、為報、</verse>
				<verse number="10">其目矇而不見、其背終於傴僂、</verse>
				<verse number="11">然則彼蹶至於傾陷乎、非也、乃以其過犯而拯及異邦、致發其憤也、</verse>
				<verse number="12">若彼之過犯、為斯世之富有、彼之空乏、為異邦之豐盈、其盛不更愈乎、○</verse>
				<verse number="13">我言此、示爾異邦人者、因我為異邦之使徒、故榮我職耳、</verse>
				<verse number="14">庶可發我骨肉之憤、而救其數人、</verse>
				<verse number="15">若彼之見棄、為斯世復和於上帝、則其見納也、豈非自死而生乎、</verse>
				<verse number="16">夫初薦之麵聖、其團亦聖、樹之根聖、其枝亦聖、</verse>
				<verse number="17">若數枝見折、爾素為野欖者得接於其中、共與於橄欖之根與腴、</verse>
				<verse number="18">則勿對枝自詡、若然、當思非爾承根、乃根承爾、</verse>
				<verse number="19">爾將云、枝見折矣、俾我得接焉、</verse>
				<verse number="20">曰、然、彼以不信見折、爾以信得存、志勿高、惟懼耳、</verse>
				<verse number="21">上帝且不惜原枝、亦必不惜爾也、</verse>
				<verse number="22">試觀上帝之慈與嚴、於傾者則嚴、於爾則慈、惟宜恆於其慈、否則亦必見斫矣、</verse>
				<verse number="23">彼若不終於不信、亦必見接、蓋上帝能復接之也、</verse>
				<verse number="24">爾見斫於順性之野欖、而逆性見接於嘉欖、況斯順性之枝、復見接於本欖乎、○</verse>
				<verse number="25">兄弟乎、我不欲爾不知斯奧、恐爾自以為智、即 以色列 間有頑者、以待異邦人之盈數歸入焉、</verse>
				<verse number="26">如是 以色列 全族悉得救也、如經云、將有救者自 錫安 而出、革 雅各 之不虔、</verse>
				<verse number="27">又曰、我除厥罪時、與彼所約者如此、</verse>
				<verse number="28">以福音言、彼因爾而為敵、以選擇言、因列祖而見愛、</verse>
				<verse number="29">蓋上帝之賜與召無悔也、</verse>
				<verse number="30">昔爾不順上帝、今因彼之不順而蒙矜恤、</verse>
				<verse number="31">如是、彼今不順、緣施爾之矜恤、亦蒙矜恤焉、</verse>
				<verse number="32">蓋上帝藩萬人於不順之中、乃為矜恤萬人耳、○</verse>
				<verse number="33">淵淵乎、上帝智慧知識之富有乎、其鞫何可測、其蹤何可追、</verse>
				<verse number="34">孰知主志、孰與參議、</verse>
				<verse number="35">孰先予主、而得其報、</verse>
				<verse number="36">蓋萬有本之、由之、歸之、宜尊榮之、永世靡暨、阿們、</verse>
			</chapter>
			<chapter number="12">
				<verse number="1">兄弟乎、緣此我以上帝之憐憫、勸爾獻身為生祭、聖而見悅於上帝、乃爾當然之崇事也、</verse>
				<verse number="2">勿同世態、惟以心之更新而變化、致驗上帝旨、乃善而可悅、且純全者也、○</verse>
				<verse number="3">我藉所賜之恩、語於爾曹、自度勿越乎所當度、宜循理而度、依上帝所賦各人之信量、</verse>
				<verse number="4">如身有百體、其用不一、</verse>
				<verse number="5">我眾在基督為一身、互相為體亦若是、</verse>
				<verse number="6">既依所賦之恩、受賜有別、或預言、則依信量、</verse>
				<verse number="7">或役事、則役事、或教誨、則教誨、</verse>
				<verse number="8">或勸慰、則勸慰、濟者以誠、治者以勤、矜者以樂、</verse>
				<verse number="9">愛毋偽、惡惡而親善、</verse>
				<verse number="10">兄弟相愛宜親厚、相敬則先施、</verse>
				<verse number="11">勤而毋怠、熱衷事主、</verse>
				<verse number="12">喜於望、忍於難、恆於禱、</verse>
				<verse number="13">供應聖徒、厚待賓旅、</verse>
				<verse number="14">窘逐爾者祝之、祝而毋詛、</verse>
				<verse number="15">與樂者同樂、哭者同哭、</verse>
				<verse number="16">心相同、志毋高、惟謙是從、勿自為智、</verse>
				<verse number="17">勿以惡報惡、眾所善者則求之、</verse>
				<verse number="18">若或能之、則盡己以和眾、</verse>
				<verse number="19">愛友乎、勿自伸冤、寧待主怒、記有之、主曰、伸冤在我、我將報之、</verse>
				<verse number="20">敵飢則食之、渴則飲之、如是而行、猶以爇炭集厥首、</verse>
				<verse number="21">毋為惡所勝、宜以善勝惡、</verse>
			</chapter>
			<chapter number="13">
				<verse number="1">秉權者、眾宜服之、蓋無權非由上帝、諸權皆上帝所命也、</verse>
				<verse number="2">故與秉權者抗、乃拒上帝命、拒者自取鞫也、</verse>
				<verse number="3">蓋有司非行善者所畏、乃行惡者所畏耳、爾欲弗畏權、惟行善則得其褒、</verse>
				<verse number="4">蓋彼為上帝之役、以益爾、爾若行惡則畏之、以其非徒佩劍、乃為上帝役、以怒加諸行惡者、</verse>
				<verse number="5">故須服之、不惟因怒、亦因良心也、</verse>
				<verse number="6">是以爾亦輸稅、蓋彼乃上帝之有司、恆執斯役、</verse>
				<verse number="7">所宜與者與之、稅則納之、征則輸之、畏則畏之、敬則敬之、○</verse>
				<verse number="8">勿歉於人、惟以相愛為歉、蓋愛人者盡律也、</verse>
				<verse number="9">如曰勿淫、勿殺、勿竊、勿貪、抑或他誡、皆以一言蔽之、曰愛鄰如己、</verse>
				<verse number="10">夫愛不為害於鄰、愛也者、律之盡也、○</verse>
				<verse number="11">緣此、知時已屆、今宜自寐而寤、蓋我儕得救、較初信時為尤近、</verse>
				<verse number="12">夜既央、晝伊邇、我儕宜脫昏暗之行、而服光明之甲、</verse>
				<verse number="13">行宜莊正、如於白晝、勿荒宴而沉湎、勿冒色而邪侈、勿爭鬥而媢嫉、</verse>
				<verse number="14">惟主 耶穌 基督是服、毋為形軀是圖、以縱其慾、</verse>
			</chapter>
			<chapter number="14">
				<verse number="1">信未篤者宜納之、非為辯疑也、</verse>
				<verse number="2">或信百物可食、惟信未篤者食蔬、</verse>
				<verse number="3">食者毋輕視不食者、不食者毋擬議食者、蓋上帝已納之矣、</verse>
				<verse number="4">爾為誰、而擬議他人僕耶、其立與傾、惟其主在焉、但彼必立、蓋主能立之也、</verse>
				<verse number="5">或擬此日勝彼日、或擬日日同一日、各宜堅定厥志、</verse>
				<verse number="6">守日者為主而守、食者為主而食、以其謝上帝也、不食者為主不食、亦謝上帝也、</verse>
				<verse number="7">吾人無為己而生、亦無為己而死、</verse>
				<verse number="8">生則為主而生、死則為主而死、故或生或死、皆屬於主、</verse>
				<verse number="9">基督所以死而復生者、致為死者生者之主也、</verse>
				<verse number="10">爾何擬議兄弟乎、爾何輕視兄弟乎、我眾必皆立於上帝鞫位前、</verse>
				<verse number="11">記有之、主曰、我指己生而言、萬膝必跽我、萬口必頌我、</verse>
				<verse number="12">是以我儕必各陳己事於上帝、○</verse>
				<verse number="13">故勿復相擬議、寧定志不設絆檻於兄弟前、</verse>
				<verse number="14">我宗主 耶穌 確知深信、凡物原無不潔、惟以之為不潔者、則於彼為不潔矣、</verse>
				<verse number="15">若使兄弟因食而憂、則所行不由於愛也、基督既為之死、爾毋以所食敗之、</verse>
				<verse number="16">毋令爾之善、為人所謗、</verse>
				<verse number="17">蓋上帝之國、不在飲食、惟義與安、及聖神中之樂也、</verse>
				<verse number="18">以此而事基督者、為上帝所悅、世人所稱、</verse>
				<verse number="19">是以凡致和平、互相建立之事、我儕宜追求之、</verse>
				<verse number="20">勿因食毀上帝之工、凡物固潔、然於因食而躓者、則惡矣、</verse>
				<verse number="21">不食肉、不飲酒、凡事不使兄弟躓者、則善也、</verse>
				<verse number="22">爾有信、當守之於上帝前、人所稱許而內不疚者、福矣、</verse>
				<verse number="23">疑而食者定罪、以其不由乎信、凡不由乎信者、罪也、</verse>
			</chapter>
			<chapter number="15">
				<verse number="1">我儕之健者、宜肩不健者之弱、非悅己也、</verse>
				<verse number="2">各宜悅鄰、以致其益、而建立之、</verse>
				<verse number="3">蓋基督亦非悅己、如經云、詈爾之詈及於我、</verse>
				<verse number="4">昔所載者皆以訓我而書、俾我因忍與聖經之慰而得望、</verse>
				<verse number="5">願施忍與慰之上帝、賜爾曹同志、依基督 耶穌 、</verse>
				<verse number="6">使爾一心一口、以榮上帝、我主 耶穌 基督之父、</verse>
				<verse number="7">故爾宜相納、猶基督納爾、以為上帝榮、</verse>
				<verse number="8">蓋我謂基督因上帝之真誠、曾為受割者之役、以應所許列祖之言、</verse>
				<verse number="9">亦俾異邦因其矜恤而榮之、經云、緣此、我將於異邦中稱頌爾、謳歌爾名、</verse>
				<verse number="10">又云、爾異邦人宜與其民同樂、</verse>
				<verse number="11">又云、凡爾異邦宜頌主、萬民亦宜頌主、</verse>
				<verse number="12">以賽亞 又云、有 耶西 之根株將興、而君異邦、異邦將望之、</verse>
				<verse number="13">願施望之上帝、因信以樂與安充於爾曹、俾爾賴聖神之能、獲豐溢之望、○</verse>
				<verse number="14">兄弟乎、我深信爾滿於善、充乎智、亦能相戒、</verse>
				<verse number="15">我毅然致書、使爾記憶、因上帝賜我之恩、</verse>
				<verse number="16">令我為基督 耶穌 之役於異邦、恭事上帝福音、俾所獻之異邦人、由聖神而成聖者、見納於上帝、</verse>
				<verse number="17">故我於上帝之事、賴基督 耶穌 有可誇者、</verse>
				<verse number="18">非基督藉我所行之事、我不敢言、</verse>
				<verse number="19">惟以言行異蹟奇事、與聖神之能、使異邦順服、遂自 耶路撒冷 、周行至 以利哩古 、遍傳基督福音、</verse>
				<verse number="20">我務宣福音、不在已宣基督之處、免建於他人之基、</verse>
				<verse number="21">如經云、其音未及者將見、未聞者將悟、○</verse>
				<verse number="22">是故我屢見阻、不得就爾、</verse>
				<verse number="23">今在此境、再無可往、數年來所願者、往 士班雅 時就爾、</verse>
				<verse number="24">蓋望旅中見爾、先於爾曹稍滿我志、蒙爾送行、</verse>
				<verse number="25">今我往 耶路撒冷 供給聖徒、</verse>
				<verse number="26">蓋 馬其頓 亞該亞 人樂意捐貲、為 耶路撒冷 聖徒中之貧乏者、</verse>
				<verse number="27">彼固樂意、亦負其債、因異邦既共與其屬神之物、自當以屬身之物供之、</verse>
				<verse number="28">迨畢斯事、誌此善果、則將由爾適 士班雅 矣、</verse>
				<verse number="29">我知就爾時、必以基督之厚福而來、○</verse>
				<verse number="30">兄弟乎、我以主 耶穌 基督、亦以聖神之愛、求爾同我竭力、為我祈於上帝、</verse>
				<verse number="31">使我脫於 猶太 之違逆者、亦使我供給 耶路撒冷 之聖徒、為其所納、</verse>
				<verse number="32">致循上帝旨、欣然就爾、偕爾獲安、</verse>
				<verse number="33">願賜平康之上帝偕爾眾、阿們、</verse>
			</chapter>
			<chapter number="16">
				<verse number="1">我薦我姊妹 非比 於爾、乃 堅革哩 會之役事、</verse>
				<verse number="2">爾當緣主納之、如聖徒所宜、有所需於爾、則助之、蓋彼素輔多人、亦輔我也、○</verse>
				<verse number="3">問安於 伯基拉 、 亞居拉 、宗基督 耶穌 與我同勞者、</verse>
				<verse number="4">曾為我命、以頸冒刃、不第我謝之、異邦之諸會亦然、並問安於其家中之會、</verse>
				<verse number="5">問安於我愛友 以拜尼土 、乃 亞西亞 首薦於基督之果、</verse>
				<verse number="6">問安於 馬利亞 、為爾多勞者、</verse>
				<verse number="7">問安於我親戚 安多尼古 、 猶尼亞 、曾與我同囚、其名見稱於使徒、且先我宗基督者、</verse>
				<verse number="8">問安於 暗伯利 、宗主為我愛友者、</verse>
				<verse number="9">問安於宗基督與我同勞之 耳巴奴 、並我愛友 士大古 、</verse>
				<verse number="10">問安於 亞比利 、宗基督而見納者、問安於 亞利多布 之家屬、</verse>
				<verse number="11">問安於我親戚 希羅天 、問安於 拿其數 家之宗主者、</verse>
				<verse number="12">問安於 土非拿 氏、 土富撒 氏、宗主服勞者、問安於愛友 彼息 氏、宗主多勞者、</verse>
				<verse number="13">問安於 魯孚 、宗主見選者、並其母、亦我母也、</verse>
				<verse number="14">問安於 亞遜其土 、 弗勒干 、 黑米 、 八羅巴 、 黑馬 、及同在之諸兄弟、</verse>
				<verse number="15">問安於 非羅羅古 、 猶利亞 、 尼利亞 、與其姊妹、及 阿林巴 、並偕彼之眾聖徒、</verse>
				<verse number="16">爾當互相問安、接吻惟聖、基督諸會問安於爾曹、○</verse>
				<verse number="17">兄弟乎、我求爾凡啟分爭、置機檻、異乎爾所學之道者、宜慎而避之、</verse>
				<verse number="18">蓋如是者、不事我主基督、惟事口腹、以巧言媚語、誘惑誠樸者之心、</verse>
				<verse number="19">夫爾之順服、聲聞於眾、故我緣爾而喜、願爾於善則智、於惡則愚、</verse>
				<verse number="20">賜平康之上帝、將速踐 撒但 於爾足下、願我主 耶穌 基督之恩偕爾曹焉、○</verse>
				<verse number="21">我同勞者 提摩太 、及我親戚 路求 、 耶孫 、 所西巴德 問爾安、</verse>
				<verse number="22">筆此書者 德丟 、宗主問爾安、</verse>
				<verse number="23">我及全會所主之 該猶 問爾安、</verse>
				<verse number="24">邑之司庫 以拉都 、及兄弟 括土 問爾安、○</verse>
				<verse number="25">惟上帝能堅爾眾、依我福音、及所宣之 耶穌 基督、並依所啟之奧秘、即自永古存於靜默者、</verse>
				<verse number="26">今依永有上帝之命、藉諸先知之書昭著、以示萬國、致因信而服、</verse>
				<verse number="27">願由 耶穌 基督、歸榮於獨一睿智之上帝、永世靡暨、阿們、</verse>
			</chapter>
		</book>
		<book number="46">
			<chapter number="1">
				<verse number="1">由上帝旨、奉召為 耶穌 基督使徒 保羅 、及兄弟 所提尼 、</verse>
				<verse number="2">書達 哥林多 上帝會、成聖於基督 耶穌 中、蒙召為聖徒、與隨在籲我主 耶穌 基督名者、即彼之主、亦我之主也、</verse>
				<verse number="3">願恩惠平康、由我父上帝、及主 耶穌 基督歸爾、○</verse>
				<verse number="4">我為爾曹恆謝我上帝、因上帝之恩於基督 耶穌 賜爾、</verse>
				<verse number="5">俾爾於基督中萬事富有、才辯知識俱優、</verse>
				<verse number="6">如基督之證、得堅於爾中、</verse>
				<verse number="7">使爾曹恩賜罔缺、以待我主 耶穌 基督之顯著、</verse>
				<verse number="8">亦將堅爾至終、致於我主 耶穌 基督之日、無有可責、</verse>
				<verse number="9">誠信者上帝也、爾由彼見召、與其子我主 耶穌 基督相通也、○</verse>
				<verse number="10">兄弟乎、我以我主 耶穌 基督之名勸爾、言宜同、毋樹黨、惟一心一志、翕然契合、</verse>
				<verse number="11">革來氏 之家人告我、言爾兄弟中有爭、</verse>
				<verse number="12">我謂爾曹各有所言、我宗 保羅 、我宗 亞波羅 、我宗 磯法 、我宗基督、</verse>
				<verse number="13">基督豈有分乎、 保羅 豈為爾釘十架乎、抑爾受洗歸 保羅 名乎、</verse>
				<verse number="14">我謝上帝、於 基利司布 該猶 外、我未嘗施洗爾中一人、</verse>
				<verse number="15">免人言爾受洗歸我名也、</verse>
				<verse number="16">我亦施洗 司提反 家人、其餘則弗憶之矣、</verse>
				<verse number="17">蓋基督遣我非以施洗、乃宣福音、非在言語之智、恐虛基督之十架焉、○</verse>
				<verse number="18">夫十架之道、於淪亡者則為愚、於我儕得救者、則為上帝之能、</verse>
				<verse number="19">記有之、我將敗智者之智、廢哲者之哲、</verse>
				<verse number="20">智者安在、士子安在、斯世之辯者安在、豈非上帝使世之智為愚乎、</verse>
				<verse number="21">蓋世既依上帝之智、而自恃己智不識上帝、故上帝喜以若愚之道救諸信者、</verse>
				<verse number="22">猶太 人索異蹟、 希利尼 人求智慧、</verse>
				<verse number="23">但我儕宣釘十架之基督、於 猶太 人則為礙、於異邦人則為愚、</verse>
				<verse number="24">惟於奉召者、無論 猶太 希利尼 、則基督為上帝之能、上帝之智、</verse>
				<verse number="25">蓋上帝之愚、智於人、上帝之弱、強於人、○</verse>
				<verse number="26">兄弟乎、試觀爾曹奉召、依形軀為智為能為貴者無多也、</verse>
				<verse number="27">乃上帝選世之愚者、以愧智者、選世之弱者、以愧強者、</verse>
				<verse number="28">且選世之卑賤者、輕忽者、與夫無者以廢有者、</verse>
				<verse number="29">使無人自誇於上帝前、</verse>
				<verse number="30">惟爾本乎上帝、在基督 耶穌 中、彼由於上帝、而為智為義為聖為贖於我儕者也、</verse>
				<verse number="31">如經云、誇者當於主而誇焉、</verse>
			</chapter>
			<chapter number="2">
				<verse number="1">兄弟乎、我素就爾、宣上帝之奧秘、不以高言峻智、</verse>
				<verse number="2">蓋我定意於爾中、他無所知、惟 耶穌 基督與其釘十架耳、</verse>
				<verse number="3">我偕爾時、荏弱驚懼、戰慄不勝、</verse>
				<verse number="4">且所語所宣、不在智之婉言、惟在神與能之闡明、</verse>
				<verse number="5">令爾之信、不在人之智、乃在上帝之能、○</verse>
				<verse number="6">然我言智於成人、非斯世之智、亦非斯世掌權者之智、以其必敗也、</verse>
				<verse number="7">所言者上帝奧妙之智、即昔所隱、上帝於萬世之先、預定以榮我儕者也、</verse>
				<verse number="8">此智也、斯世掌權者不知、知則不以有榮之主釘十架矣、</verse>
				<verse number="9">如經云、目未見、耳未聞、亦未入人之心者、即上帝為愛之者所備也、</verse>
				<verse number="10">惟上帝以聖神示我儕、蓋聖神窮萬有、以及乎上帝之深邃、</verse>
				<verse number="11">夫人之情、非在其內之靈、誰知之乎、如是、上帝之情、非上帝之神亦無知之者、</verse>
				<verse number="12">我儕所受、非斯世之靈、乃上帝之神、俾我知上帝所樂賜我者、</verse>
				<verse number="13">我儕言之、非以人智所訓、乃聖神所訓、以靈言互參靈事也、</verse>
				<verse number="14">夫屬血氣者、不納上帝聖神之事、以之為愚、且不能識、以其事乃由心靈而擬也、</verse>
				<verse number="15">惟屬靈之人、則擬萬事、而己不為人所擬、</verse>
				<verse number="16">孰知主心而誨之乎、我儕乃有基督之心也、</verse>
			</chapter>
			<chapter number="3">
				<verse number="1">兄弟乎、我昔與爾言、非視爾如屬靈者、乃如屬形軀者、如基督中之赤子、</verse>
				<verse number="2">我曾哺爾以乳、不以糧、因爾素未能食、今仍未能也、</verse>
				<verse number="3">蓋爾尚屬形軀、爾中有媢嫉爭鬥、豈非屬形軀、效世人而行乎、</verse>
				<verse number="4">或言我宗 保羅 、或言我宗 亞波羅 、爾曹非若世人乎、</verse>
				<verse number="5">亞波羅 誰耶、 保羅 誰耶、無非執事、爾因之而信者、各隨主之所賜耳、</verse>
				<verse number="6">我樹之、 亞波羅 灌之、惟上帝長之、</verse>
				<verse number="7">是以樹者灌者無足數、惟長之之上帝而已、</verse>
				<verse number="8">樹者灌者一也、各因其勞而得值、</verse>
				<verse number="9">蓋我儕乃上帝同勞者、爾曹為上帝之田、上帝之室、○</verse>
				<verse number="10">我依上帝所賜之恩、猶良工師置基、而他人建於其上、惟當各慎其如何建耳、</verse>
				<verse number="11">蓋所置之基、 耶穌 基督也、此外無能置他基者、</verse>
				<verse number="12">若人以金銀寶石、草木禾稿、建於基上、</verse>
				<verse number="13">各工必顯、至日乃彰、蓋以火昭著、各工如何、火必驗之、</verse>
				<verse number="14">人所建於其上之工若存、則將得值、</verse>
				<verse number="15">若焚、則將受損、惟己得救、有若脫火焉、○</verse>
				<verse number="16">豈不知爾乃上帝殿、上帝之神居爾衷乎、</verse>
				<verse number="17">人毀上帝殿、上帝必毀之、蓋上帝殿乃聖、爾曹是也、○</verse>
				<verse number="18">勿自欺、爾中或於斯世自以為智者、則當為愚以成智、</verse>
				<verse number="19">蓋斯世之智、於上帝為愚、記有之、主令智者自中其詭計、</verse>
				<verse number="20">又曰、主知智者之意念皆虛、</verse>
				<verse number="21">是故勿以人而誇、蓋萬物屬爾、</verse>
				<verse number="22">無論 保羅 、 亞波羅 、 磯法 、世界、生死、今時來時、皆屬於爾、</verse>
				<verse number="23">爾屬基督、基督屬上帝、</verse>
			</chapter>
			<chapter number="4">
				<verse number="1">人當以我儕為基督之役、上帝奧秘之宰、</verse>
				<verse number="2">夫所求於宰者忠也、</verse>
				<verse number="3">我見擬於爾、或以人意擬之、則視為細事、亦不自擬、</verse>
				<verse number="4">我不自覺有疚、然不以此見義、蓋擬我者主也、</verse>
				<verse number="5">是以時未至、俱勿擬、待主臨、必彰暗中之隱、發眾心之謀、各由上帝得其褒也、○</verse>
				<verse number="6">兄弟乎、我為爾故、以此比己與 亞波羅 、令爾學我儕、勿越經所載、勿彼此相衒、</verse>
				<verse number="7">誰使爾自異乎、爾何有而非受之乎、既受之、何自誇如未受乎、</verse>
				<verse number="8">爾已飽足、已富有、外乎我而秉權、我誠願之、俾我偕爾秉權、</verse>
				<verse number="9">我思上帝、置我儕使徒於末、如擬死者然、作劇於世、為天使與人所觀、</verse>
				<verse number="10">我儕緣基督而愚、爾在基督而智、我弱爾強、爾榮我辱、</verse>
				<verse number="11">迄今我儕飢渴、裹體受撻、靡有定處、</verse>
				<verse number="12">且服勞躬親操作、見詬則祝、遇窘則忍、</verse>
				<verse number="13">受謗則勸、成為世之污穢、物之塵垢、以迄於今、○</verse>
				<verse number="14">余書此、非以愧爾、乃警爾、如我愛子、</verse>
				<verse number="15">爾宗基督、雖有萬師、而無多父、蓋我在基督 耶穌 中、以福音生爾、</verse>
				<verse number="16">故勸爾效我、</verse>
				<verse number="17">是以遣 提摩太 就爾、乃宗主為我愛子而忠誠者、令爾憶我於基督中所行、如我於諸會隨在訓誨者、</verse>
				<verse number="18">今有人意我不來而自矜、</verse>
				<verse number="19">如主許之、我必速就爾、非欲知自矜者之言、乃其能耳、</verse>
				<verse number="20">蓋上帝國、不在言而在能、</verse>
				<verse number="21">爾何所欲乎、欲我以杖就爾乎、抑以仁慈與溫柔之心乎、</verse>
			</chapter>
			<chapter number="5">
				<verse number="1">聞爾中淫亂、有烝其父之繼室者、雖異邦亦未之有也、</verse>
				<verse number="2">爾猶自矜、而不哀傷、使行此者見擯於爾中、</verse>
				<verse number="3">我身違而心在、如我偕爾而擬犯此者矣、</verse>
				<verse number="4">爾與我心會集、以我主 耶穌 之能、而奉其名、</verse>
				<verse number="5">付若人於 撒但 、以滅其形軀、使其靈得救於主 耶穌 之日、</verse>
				<verse number="6">爾之誇非善也、豈不知些須之酵、發全團乎、</verse>
				<verse number="7">爾當盡淨舊酵、俾成新團、如無酵然、蓋我儕之逾越羔已見宰、即基督也、</verse>
				<verse number="8">故當守節、不以舊酵、不以暴很惡慝之酵、乃以純淨誠實之無酵餅焉、○</verse>
				<verse number="9">昔我以書遺爾、勿與淫者交、</verse>
				<verse number="10">然非概謂斯世之淫者、與貪婪、殘酷、拜像者、若然、則爾必離乎世矣、</verse>
				<verse number="11">今我以書遺爾、若有名為兄弟、而淫亂、貪婪、拜像、詬詈、沉湎、殘酷、則勿與之交、亦勿與之共食、</verse>
				<verse number="12">蓋會外者與我何涉而擬之、爾之所擬、非會內者乎、</verse>
				<verse number="13">會外者上帝擬之、爾中之惡者、爾其擯之、</verse>
			</chapter>
			<chapter number="6">
				<verse number="1">爾中或有相爭、敢訟於不義者前、而不於聖徒前乎、</verse>
				<verse number="2">豈不知聖徒將鞫世乎、世且為爾鞫、而不堪鞫細事乎、</verse>
				<verse number="3">豈不知我儕將鞫天使、況此生之事乎、</verse>
				<verse number="4">若此生之事是鞫、乃使會中之卑無足數者鞫之耶、</verse>
				<verse number="5">我言此以愧爾、豈爾中無一智者、能判兄弟乎、</verse>
				<verse number="6">乃兄弟相訟、且於不信者前乎、</verse>
				<verse number="7">夫爾曹相訟、其失已甚、盍寧受枉受虧乎、</verse>
				<verse number="8">乃反作枉作虧、且於兄弟也、</verse>
				<verse number="9">豈不知不義者不得承上帝國乎、毋受惑、凡淫亂、拜像、行姦、為孌童、比頑童、</verse>
				<verse number="10">竊盜、貪婪、沉湎、詬詈、苛索者、皆不得承上帝國也、</verse>
				<verse number="11">爾中素有如是者、惟以主 耶穌 基督名、及我上帝之神、已洗滌成聖而見義焉、○</verse>
				<verse number="12">凡物皆宜於我、然不盡有益、凡物皆宜於我、然不受其制、</verse>
				<verse number="13">食為腹、腹為食、而上帝將悉敗之、惟身非為淫、乃為主、主為身、</verse>
				<verse number="14">上帝曾起主、亦將以其能起我儕、</verse>
				<verse number="15">豈不知爾身乃基督之肢乎、以基督之肢、為娼妓之肢可乎、不可也、</verse>
				<verse number="16">豈不知合於娼妓者、即與之一體乎、故曰二者成為一體、</verse>
				<verse number="17">惟合於主者、即與主一靈也、</verse>
				<verse number="18">當避淫行、人干罪、皆在身外、惟行淫者、干罪於己身也、</verse>
				<verse number="19">豈不知上帝賜聖神於爾衷、而爾身乃聖神之殿乎、且爾非己有也、</verse>
				<verse number="20">蓋爾以值見購、故當以身榮上帝焉、</verse>
			</chapter>
			<chapter number="7">
				<verse number="1">論及爾所書者、則男不近女為善、</verse>
				<verse number="2">然為淫故、夫各有其婦、婦各有其夫、</verse>
				<verse number="3">夫當予婦以所宜、婦於夫亦然、</verse>
				<verse number="4">婦不得自主其身、惟夫主之、夫亦不得自主其身、惟婦主之、</verse>
				<verse number="5">勿相負、惟彼此契合、暫務祈禱而相離、後仍相聚、免情不自禁、 撒但 因之試爾、</verse>
				<verse number="6">我言此、許也、非命也、</verse>
				<verse number="7">我願眾皆如我、但各得其賜於上帝、一如此、一如彼、○</verse>
				<verse number="8">我謂未嫁娶者、與嫠婦、若恆如我則善、</verse>
				<verse number="9">倘不能自制、嫁娶可也、蓋嫁娶愈於慾爍也、</verse>
				<verse number="10">若已嫁娶者、我則命之、然非我也、乃主也、曰婦勿去夫、</verse>
				<verse number="11">若去之、則無他適、或仍與夫和、夫亦勿棄婦、</verse>
				<verse number="12">語其餘、我也、非主也、如兄弟有婦不信、彼喜同居則勿棄之、</verse>
				<verse number="13">婦有夫不信、彼喜同居、則勿棄之、</verse>
				<verse number="14">蓋不信之夫以婦聖、不信之婦以夫聖、不然、則子女不潔、今俱聖矣、</verse>
				<verse number="15">若不信者欲去、則聽之、兄弟姊妹、於此無所縛焉、蓋上帝召我以和也、</verse>
				<verse number="16">為婦者、焉知能救爾夫乎、為夫者焉知能救爾婦乎、</verse>
				<verse number="17">惟當各依主之頒賜、如上帝所召而行、我命諸會亦如是、</verse>
				<verse number="18">人既受割而見召、則勿廢割、未受割而見召、則勿受割、</verse>
				<verse number="19">割與不割、皆無足重、惟守上帝誡而已、</verse>
				<verse number="20">各宜止於見召時之分、</verse>
				<verse number="21">爾為奴而見召、勿以為慮、若能得釋、寧安之、</verse>
				<verse number="22">蓋為奴而見召於主、則為主所釋、自由而見召、則為基督之奴、</verse>
				<verse number="23">爾以值見購、勿為人奴、</verse>
				<verse number="24">兄弟乎、各宜偕上帝而止於見召時之分焉、○</verse>
				<verse number="25">論及處女、我未奉主命、惟蒙主矜恤以為忠、則以己意示之、</verse>
				<verse number="26">我意因今時之艱、守其素者為善、</verse>
				<verse number="27">既繫於婦、勿求釋、未繫於婦、勿求娶、</verse>
				<verse number="28">爾娶非罪、處女嫁亦非罪、但若輩身必遭難、願爾免之、</verse>
				<verse number="29">兄弟乎、我姑言之、時日促矣、今而後有妻者當如無妻、</verse>
				<verse number="30">哭者如無哭、喜者如無喜、購者如無有、</verse>
				<verse number="31">用此世者如不妄用、蓋斯世之情狀逝矣、</verse>
				<verse number="32">我欲爾無所慮、無妻者慮主之事、如何悅主、</verse>
				<verse number="33">有妻者慮世之事、如何悅妻、</verse>
				<verse number="34">婦與處女亦有別、無夫者慮主之事、欲身與靈皆聖、有夫者慮世之事、如何悅夫、</verse>
				<verse number="35">我言此為益爾、非縛爾、乃所宜然、俾爾專於事主、心無紛擾、</verse>
				<verse number="36">或慮待其處女非宜、妙齡已過、事有當行、隨所欲亦無罪、婚嫁可也、</verse>
				<verse number="37">人若堅心而無所迫、自行其志、定意留其處女則為善、</verse>
				<verse number="38">如是嫁之者善、不嫁之者尤善、</verse>
				<verse number="39">夫在婦繫、夫死婦脫、任所欲嫁、惟宗主者乃可、</verse>
				<verse number="40">我意不嫁更為有福、且思我有上帝之神也、</verse>
			</chapter>
			<chapter number="8">
				<verse number="1">至於祭像之物、我知我眾皆有知識、第知識則驕矜、惟仁愛則建立、</verse>
				<verse number="2">若人自以為知則所當知者、尚未知也、</verse>
				<verse number="3">人愛上帝、則為上帝所知矣、</verse>
				<verse number="4">夫食祭像之物、我知在世之像為虛、上帝乃獨一無他、</verse>
				<verse number="5">雖稱神者不一、或在天、或在地、如有多神多主、</verse>
				<verse number="6">而我儕有一上帝、天父是也、萬物本之、我儕歸之、且有一主、 耶穌 基督是也、萬物由之、我儕亦由之、</verse>
				<verse number="7">然人不皆有此知識、至今有習於偶像者、而食若為祭物然、其良心尚弱、故見浼焉、</verse>
				<verse number="8">非所食者、使我悅於上帝、不食無損、食亦無益、</verse>
				<verse number="9">惟宜慎之、恐爾之自由、為弱者之躓礙也、</verse>
				<verse number="10">或見爾有知識者、席坐偶像之廟、彼良心尚弱、豈不果於食祭像之物乎、</verse>
				<verse number="11">懦弱之兄弟、基督為之死、乃因爾知識而淪亡、</verse>
				<verse number="12">如是爾獲罪兄弟、傷其懦弱之良心、乃獲罪基督矣、</verse>
				<verse number="13">故食物若礙我兄弟、我永不食肉、免其礙之也、</verse>
			</chapter>
			<chapter number="9">
				<verse number="1">我非自由乎、非使徒乎、非曾見我主 耶穌 乎、爾曹非我宗主之工乎、</verse>
				<verse number="2">我於他人、雖非使徒、於爾曹則誠是、蓋爾在主中、即我為使徒之印證也、</verse>
				<verse number="3">有詰我者、我以此白之、</verse>
				<verse number="4">我豈無權式飲式食乎、</verse>
				<verse number="5">豈無權娶信女攜之同行、如他使徒、及主之兄弟、與 磯法 乎、</verse>
				<verse number="6">抑我及 巴拿巴 、獨無權不操作乎、</verse>
				<verse number="7">誰作軍士自備餉乎、誰樹葡萄園不食其果乎、誰牧畜不食其乳乎、</verse>
				<verse number="8">我豈依人而言、律非亦如是言乎、</verse>
				<verse number="9">蓋 摩西 律載云、踏穀之牛、勿籠其口、上帝意豈在牛乎、</verse>
				<verse number="10">非概為我儕言之乎、固為我儕而書也、因耕者當以所望而耕、打穀者宜有共得之望、</verse>
				<verse number="11">我播爾以屬乎靈者、則穫爾屬乎身者、豈為過乎、</verse>
				<verse number="12">他人且操此權、況我乎、然我不為也、寧凡事容忍、免阻基督福音、</verse>
				<verse number="13">豈不知事聖事者食諸殿、侍祭壇者與於壇乎、</verse>
				<verse number="14">主命宣福音者、以福音而生亦然、</verse>
				<verse number="15">此權我皆未行之、今書此、非欲爾如是待我、蓋我寧死、不使我所詡者歸於虛也、</verse>
				<verse number="16">夫我宣福音、無可自詡、不得已耳、若不宣之、則禍矣、</verse>
				<verse number="17">若我有志為之、則有賞、即非我志、其任已託於我、</verse>
				<verse number="18">然則我之賞維何、即宣福音、使人不費而得之、免我盡用福音之權也、</verse>
				<verse number="19">蓋我於眾雖為自由、而自役於眾、致獲人愈多、</verse>
				<verse number="20">於 猶太 人、我則如 猶太 人、以獲 猶太 人、於律下人、我雖非在律下、乃如律下人、以獲律下人、</verse>
				<verse number="21">於律外人、我如律外人、以獲律外人、然我非在上帝律外、乃在基督律下也、</verse>
				<verse number="22">於弱者則為弱者、以獲弱者、於眾則如眾、多方以救數人、</verse>
				<verse number="23">我所為者、皆為福音而為、致我與人共與之、</verse>
				<verse number="24">豈不知馳逐於場者、其人雖眾、得賞者惟一、爾之馳逐、當如欲得賞者然、</verse>
				<verse number="25">凡角勝者、諸事節制、彼第欲得將敝之冠、我乃欲得不敝之冠也、</verse>
				<verse number="26">故我馳逐、非如無定、我搏鬥、非如擊空、</verse>
				<verse number="27">乃攻克己身使之服從、恐我宣諸人而自見棄焉、</verse>
			</chapter>
			<chapter number="10">
				<verse number="1">兄弟乎、我欲爾知、昔我列祖皆在雲下、徑行海中、</verse>
				<verse number="2">皆受洗於雲海、以歸 摩西 、</verse>
				<verse number="3">皆食一靈食、</verse>
				<verse number="4">皆飲一靈飲、蓋所飲者、出自相隨之靈磐、夫磐即基督也、</verse>
				<verse number="5">然其人多為上帝所不悅、故傾覆於野、</verse>
				<verse number="6">此為我鑑、使勿嗜惡如彼焉、</verse>
				<verse number="7">勿拜像、如彼有拜之者、如經云、民坐而飲食、起而嬉戲、</verse>
				<verse number="8">勿行淫、如彼有行之者、一日殞二萬三千人、</verse>
				<verse number="9">勿試主、如彼有試之者、而亡於蛇、</verse>
				<verse number="10">勿怨尤、如彼有怨尤者、而為滅者所滅、</verse>
				<verse number="11">夫彼所遇者、可為鑑戒、載之於經、以警我末世之人、</verse>
				<verse number="12">故自以為立者、慎勿傾也、</verse>
				<verse number="13">爾所遇之試、無非人之可忍者、上帝誠信、不忍爾遇試過爾所能、必於其中闢途、使能勝之、○</verse>
				<verse number="14">我所愛者乎、宜避拜像、</verse>
				<verse number="15">我如與達者言、爾當審之、</verse>
				<verse number="16">我所祝之杯、非與基督之血乎、我所擘之餅、非與基督之身乎、</verse>
				<verse number="17">蓋我眾乃一餅一體、因皆共此一餅也、</verse>
				<verse number="18">試觀依形軀之 以色列 人、食祭物者、非與於祭壇乎、</verse>
				<verse number="19">然則何謂耶、言祭像之物為足稱乎、抑像為足稱乎、</verse>
				<verse number="20">乃謂異邦所祭者祭鬼耳、非上帝也、我不欲爾與於鬼也、</verse>
				<verse number="21">爾不能飲主杯、兼飲鬼杯、不能與主席、兼與鬼席、</verse>
				<verse number="22">我儕可犯主忌乎、抑力勝於主乎、○</verse>
				<verse number="23">物皆相宜、然不盡有益、物皆相宜、然不盡建立、</verse>
				<verse number="24">勿求益己、惟求益人、</verse>
				<verse number="25">凡售於市者食之、毋為良心而詢也、</verse>
				<verse number="26">蓋地與其所有、無不屬主、</verse>
				<verse number="27">有不信者宴爾、而爾欲往、凡所陳者食之、毋為良心而詢也、</verse>
				<verse number="28">設有語爾者曰、此乃祭物、則勿食之、為語爾者、且為良心也、</verse>
				<verse number="29">所謂良心、非爾心、乃彼心也、蓋我之自由、胡為被他人之良心擬議乎、</verse>
				<verse number="30">若我蒙恩而共食、胡為因我所感謝者受謗乎、</verse>
				<verse number="31">如是、爾或食或飲、凡所為者、皆以榮上帝而為之、</verse>
				<verse number="32">勿使人躓礙、或 猶太 人、或 希利尼 人、或上帝會、</verse>
				<verse number="33">如我凡事悅眾、不求益己、乃求益眾、使之得救也、</verse>
			</chapter>
			<chapter number="11">
				<verse number="1">爾當效我、如我效基督焉、○</verse>
				<verse number="2">我譽爾、以爾凡事念我、持守所傳、如我所授於爾者、</verse>
				<verse number="3">我欲爾知、男之首、基督也、女之首、男也、基督之首、上帝也、</verse>
				<verse number="4">男祈禱宣道而蒙首、則辱其首、</verse>
				<verse number="5">女祈禱宣道而不蒙首、亦辱其首、與薙髮無異、</verse>
				<verse number="6">女不蒙首、則宜翦髮、若女以翦髮薙髮為羞、毋寧蒙首、</verse>
				<verse number="7">男固不宜蒙首、以其為上帝之像與榮、而女則為男之榮、</verse>
				<verse number="8">蓋男非自乎女、女乃自乎男、</verse>
				<verse number="9">男非為女而造、女乃為男而造、</verse>
				<verse number="10">是以為天使故、女宜蒙首以為服權之表、</verse>
				<verse number="11">然於主女非外乎男、男非外乎女、</verse>
				<verse number="12">蓋女自乎男、男亦由於女、惟萬有自乎上帝也、</verse>
				<verse number="13">爾自度之、女不蒙首而禱上帝、宜乎、</verse>
				<verse number="14">依爾本性、豈不知男之髮長為辱乎、</verse>
				<verse number="15">惟女之髮長則為榮、蓋賜女以髮為帕也、</verse>
				<verse number="16">如有欲爭辯者、我儕無此例、上帝諸會亦無之、○</verse>
				<verse number="17">我以此諭爾、非譽之也、以爾會集、非致益而致損、</verse>
				<verse number="18">首焉者、聞爾集於會時、互有爭辯、我畧信之、</verse>
				<verse number="19">爾中必有偏黨、使諳練者顯焉、</verse>
				<verse number="20">爾會集非食主餐、</verse>
				<verse number="21">蓋食時各先食己餐、飢者有之、醉者有之、</verse>
				<verse number="22">爾飲食豈無家乎、抑輕視上帝會、使無者恥乎、然則我將何言、因此譽爾乎、不譽也、○</verse>
				<verse number="23">蓋我受於主以授爾者、即主 耶穌 見賣之夜、取餅祝而擘之、</verse>
				<verse number="24">曰、斯乃我身、為爾者也、行此以憶我、</verse>
				<verse number="25">餐後取杯亦然、曰、此杯乃新約、在於我血、每飲時、行此以憶我、</verse>
				<verse number="26">蓋爾每食此餅、飲此杯、乃表主死至其臨焉、</verse>
				<verse number="27">凡食主餅、飲主杯、而不合宜者、即干主身與血也、</verse>
				<verse number="28">人當自省、然後食斯餅、飲斯杯、</verse>
				<verse number="29">不辨主身而飲食者、則以飲食干鞫也、</verse>
				<verse number="30">故爾中弱者病者多、寢者 亦不少、</verse>
				<verse number="31">若我儕自審、則不受鞫、</verse>
				<verse number="32">其受鞫也、乃主懲我、免偕世定罪、</verse>
				<verse number="33">兄弟乎、聚食時、宜彼此相待、</verse>
				<verse number="34">若有飢者、食於家可也、免爾以會集干鞫、其餘我至時整飭之、</verse>
			</chapter>
			<chapter number="12">
				<verse number="1">兄弟乎、論及神貺、我不欲爾不知、</verse>
				<verse number="2">爾為異邦人時、惑於瘖偶、隨所牽引、爾所知也、</verse>
				<verse number="3">故我示爾、感於上帝之神、而謂 耶穌 可詛者、未之有也、不感於聖神、而能稱 耶穌 為主者、亦未之有也、○</verse>
				<verse number="4">恩賜有殊、而神惟一、</verse>
				<verse number="5">職事有殊、而主惟一、</verse>
				<verse number="6">功用有殊、而上帝惟一、行萬事於眾中、</verse>
				<verse number="7">聖神之顯著、賦於各人、以致其益、</verse>
				<verse number="8">或由聖神賦以睿智之言、或由聖神賦以知識之言、</verse>
				<verse number="9">又或由聖神賦以信德、或由聖神賦以醫術、</verse>
				<verse number="10">更或賦以異能、或以預言、或辨諸神、或言方言、或譯方言、</verse>
				<verse number="11">此皆一神所行、隨其所欲而頒予之、○</verse>
				<verse number="12">猶身一而體百、身之體雖多、究為一身、基督亦然、</verse>
				<verse number="13">蓋我眾不論 猶太 、 希利尼 、為奴、自主、皆受洗於一神、合為一身、且皆飲於一神焉、</verse>
				<verse number="14">夫身非一體、乃百體、</verse>
				<verse number="15">倘足云、吾非手、不屬身、非果不屬身也、</verse>
				<verse number="16">倘耳云、吾非目、不屬身、亦非果不屬身也、</verse>
				<verse number="17">若身盡為目、何以聽、盡為耳、何以臭、</verse>
				<verse number="18">今上帝隨其所欲、置百體於身、</verse>
				<verse number="19">如悉為一體、則身安在、</verse>
				<verse number="20">故體雖多、而身則一、</verse>
				<verse number="21">目不能謂手曰、吾弗需爾、首不能謂足曰、吾弗需爾、</verse>
				<verse number="22">反是、身之百體、其似弱者、尤為要也、</verse>
				<verse number="23">人視為體之賤者、愈尊之、致不雅者益雅矣、</verse>
				<verse number="24">夫體之雅者無所需也、上帝調和人身、使不尊者益尊、</verse>
				<verse number="25">俾身無間、而百體相關焉、</verse>
				<verse number="26">如一體苦、百體同苦、一體榮、百體同榮、</verse>
				<verse number="27">爾曹乃基督之身、各自為體、</verse>
				<verse number="28">上帝立人於會、一使徒、二先知、三教師、繼以異能、醫術、輔佐者、治理者、言方言者、</verse>
				<verse number="29">眾皆使徒、先知、教師乎、皆有異能、醫術乎、</verse>
				<verse number="30">抑皆言方言、譯方言乎、</verse>
				<verse number="31">爾曹宜慕恩賜之大者、我且示爾以尤妙之道焉、</verse>
			</chapter>
			<chapter number="13">
				<verse number="1">我若能言諸國諸天使之言而無愛、則猶鳴金響鈸、</verse>
				<verse number="2">雖能預言、洞悉諸奧諸智、且篤信足以移山、若無愛、則我為烏有、</verse>
				<verse number="3">雖罄所有以施濟、又舍身被焚、若無愛、則於我無益、</verse>
				<verse number="4">夫愛則寬忍、慈惠、不妒、不誇、不衒、</verse>
				<verse number="5">不妄行、不為己、不暴怒、不念惡、</verse>
				<verse number="6">不喜非義、而喜真理、</verse>
				<verse number="7">悉容、悉信、悉望、悉忍、</verse>
				<verse number="8">惟愛無隕、但預言將廢、方言將止、知識亦將無、</verse>
				<verse number="9">今我知識未全、預言未全、</verse>
				<verse number="10">迨全者至、則未全者廢矣、</verse>
				<verse number="11">我為赤子時、所言如赤子、所知如赤子、所思如赤子、既成人、則赤子之事廢矣、</verse>
				<verse number="12">今我儕由鏡而觀、茫然也、後則晤面、今我知未全、後必深知、如我之見知然、</verse>
				<verse number="13">今所存者三、信也、望也、愛也、其中惟愛為大、</verse>
			</chapter>
			<chapter number="14">
				<verse number="1">宜趨愛、切慕神貺、其要者能預言也、</verse>
				<verse number="2">言方言者、非與人言、乃與上帝言、因無人達之、惟以其心而言奧秘也、</verse>
				<verse number="3">預言者乃與人言、建立獎勸安慰也、</verse>
				<verse number="4">言方言者、建乎己、預言者、建乎會、</verse>
				<verse number="5">我願爾眾言方言、尤願爾預言、蓋言方言者、若不譯之、使會建立、則預言者較之為大矣、</verse>
				<verse number="6">兄弟乎、如我就爾、第言方言而不以啟示、知識、預言、教誨語爾、則何益哉、</verse>
				<verse number="7">夫有聲無氣之物、如簫如琴、使不正其音、焉知所鼓吹者何歟、</verse>
				<verse number="8">角聲無定、孰備戰乎、</verse>
				<verse number="9">爾曹亦然、若舌不出易解之言、焉知所言乎、乃於空而言耳、</verse>
				<verse number="10">世之方言固多、莫不有其義、</verse>
				<verse number="11">若不識其義、則言者將以我為夷、我亦將以言者為夷矣、</verse>
				<verse number="12">爾曹既慕神貺、宜求充溢以建乎會、</verse>
				<verse number="13">故言方言者、宜求能譯、</verse>
				<verse number="14">如我以方言祈禱、是乃我心祈禱、而知識無所裨益、</verse>
				<verse number="15">何則、我將以心祈禱、亦以知識祈禱、以心歌頌、亦以知識歌頌、</verse>
				<verse number="16">否則、爾以心祝謝、蚩氓既不知云何、焉能依爾所謝而言阿們乎、</verse>
				<verse number="17">是爾祝謝誠善、而他人無所建立、</verse>
				<verse number="18">我謝上帝、我言方言、多於爾眾、</verse>
				<verse number="19">但在會中、與其以方言言萬言、寧以知識言五言、以訓人也、○</verse>
				<verse number="20">兄弟乎、於心志勿為孩提、於惡慝當為赤子、於心志則為成人、</verse>
				<verse number="21">律載云、主曰、我以異邦之言、遠人之口諭斯民、亦不我聽、</verse>
				<verse number="22">是以方言為徵、非於信者、乃於不信者、預言為徵、非於不信者、乃於信者、</verse>
				<verse number="23">若全會既集、皆言方言、有蚩氓或不信者入、豈不謂爾狂乎、</verse>
				<verse number="24">若皆預言、有不信者、或蚩氓入、則為眾所責、為眾所擬、</verse>
				<verse number="25">其心之隱微顯露、即伏拜上帝、言上帝誠在爾中矣、○</verse>
				<verse number="26">兄弟乎、是當若何、爾既集、或歌詩、或施教、或述啟示、或言方言、或譯方言、皆宜為建德而行、</verse>
				<verse number="27">如有言方言者、宜二人、多則三人、依次而言、一人譯之、</verse>
				<verse number="28">若無譯之者、則宜緘默於會中、第語諸己及上帝而已、</verse>
				<verse number="29">預言者亦宜二三人、餘則辨別之、</verse>
				<verse number="30">旁坐者若得啟示、先言者當緘默、</verse>
				<verse number="31">蓋爾咸能依次預言、俾眾受教亦受勸、</verse>
				<verse number="32">夫先知之靈、服於先知矣、</verse>
				<verse number="33">蓋上帝非紊亂之上帝、乃和平之上帝、在聖徒諸會皆然、○</verse>
				<verse number="34">婦女在會、宜緘默勿言、務宜承順、如律所云、</verse>
				<verse number="35">若欲有所學、於家問其夫可也、蓋婦女言於會中、恥也、</verse>
				<verse number="36">夫上帝之道、由爾出乎、抑獨授爾乎、○</verse>
				<verse number="37">有自以為先知、或屬聖神者、當知我所書、乃主之命也、</verse>
				<verse number="38">其不知者聽之、○</verse>
				<verse number="39">是以兄弟當慕預言、亦勿禁言方言、</verse>
				<verse number="40">惟凡事合宜、循序而行焉、</verse>
			</chapter>
			<chapter number="15">
				<verse number="1">兄弟乎、今我示爾、昔我所宣於爾之福音、即爾所受而賴之以立者、</verse>
				<verse number="2">爾若守之、而所信非虛、則由之得救、</verse>
				<verse number="3">我以所受授爾、首焉者、即基督依經所載、為我罪而死、</verse>
				<verse number="4">既葬、三日復起、亦依經言也、</verse>
				<verse number="5">見於 磯法 、次見於十二使徒、</verse>
				<verse number="6">又同時見於兄弟五百餘人、其中雖有已寢者、然強半猶存焉、</verse>
				<verse number="7">又見於 雅各 、見於諸使徒、</verse>
				<verse number="8">卒見於我、如未及產期而生者、</verse>
				<verse number="9">我乃使徒之微者、曾窘逐上帝會、不堪稱為使徒也、</verse>
				<verse number="10">我今為何如人、乃由上帝恩、其恩施我非徒然也、我服勞越眾、要非我也、上帝恩偕我也、</verse>
				<verse number="11">無論我與彼如此宣之、爾曹如此信之、○</verse>
				<verse number="12">既宣基督自死復起、何爾中有謂無死而復起者乎、</verse>
				<verse number="13">若無死者復起、則基督未起、</verse>
				<verse number="14">基督未起、則我之所宣乃虛、爾之信亦虛、</verse>
				<verse number="15">死者不起、則上帝未嘗起基督、而我證其起之、適為妄證於上帝、</verse>
				<verse number="16">死者不起、則基督未嘗見起、</verse>
				<verse number="17">基督未起、則爾之信徒然、而爾仍在罪中矣、</verse>
				<verse number="18">其宗基督而已寢者、亦淪亡焉、</verse>
				<verse number="19">若我儕望於基督者、第在今生、則較眾尤可憫也、○</verse>
				<verse number="20">然基督誠自死見起、為諸寢者先、</verse>
				<verse number="21">既因乎人而致死、亦因乎人而致死者復起、</verse>
				<verse number="22">蓋如在 亞當 而眾死、亦在基督而眾復生、</verse>
				<verse number="23">但各依其序、基督為先、次則屬基督者、於其臨格時也、</verse>
				<verse number="24">基督既廢諸政、諸權、諸能、付其國於父上帝、則末期至矣、</verse>
				<verse number="25">蓋基督必秉權、迨置諸敵於其足下、</verse>
				<verse number="26">其終所滅之敵即死也、</verse>
				<verse number="27">夫上帝服萬有於其足下、既曰服萬有、則服萬有者、不在其中也明矣、</verse>
				<verse number="28">萬有既服之、則子亦服於服萬有者、俾上帝為萬有於萬有之中、○</verse>
				<verse number="29">不然、為死者受洗何為耶、若死者概不見起、則為之受洗何故也、</verse>
				<verse number="30">且我儕何為恆冒險哉、</verse>
				<verse number="31">兄弟乎、我於我主基督 耶穌 、因爾而誇者為誓、我日日死矣、</verse>
				<verse number="32">昔我於 以弗所 、若效常人鬥獸、有何益哉、若死者不見起、毋寧式飲式食、蓋明日死矣、</verse>
				<verse number="33">勿受欺、濫交敗善行、</verse>
				<verse number="34">宜儆醒以行義、勿干罪、蓋有不知上帝者、我言此以愧爾、○</verse>
				<verse number="35">或問死者如何見起、以若何之體而來乎、</verse>
				<verse number="36">愚哉、爾所播者、不死則不生、</verse>
				<verse number="37">且所播者、非將有之體、或麥或他穀、惟粒耳、</verse>
				<verse number="38">上帝隨意賜體、種各其體、</verse>
				<verse number="39">形軀非一、有人獸禽魚之別、</verse>
				<verse number="40">有在天之體、有在地之體、在天者之榮、異於在地者、</verse>
				<verse number="41">日有其榮、月有其榮、星有其榮、而此星之榮、異於彼星、</verse>
				<verse number="42">死者復起亦然、播於必朽、起於不朽、</verse>
				<verse number="43">播於辱而起於榮、播於弱而起於強、</verse>
				<verse number="44">播乃血氣之體、起則靈性之體、既有血氣之體、亦有靈性之體、</verse>
				<verse number="45">經云、始之 亞當 、成維生之魂、終之 亞當 、為賜生之靈、</verse>
				<verse number="46">然屬靈者非在先、屬血氣者在先、屬靈者繼之、</verse>
				<verse number="47">先者本乎地而屬土、後者乃本乎天、</verse>
				<verse number="48">屬土者如何、凡屬土者亦如何、屬天者如何、凡屬天者亦如何、</verse>
				<verse number="49">我儕既有屬土者之狀、亦將有屬天者之狀矣、○</verse>
				<verse number="50">兄弟乎、我謂血氣不能承上帝國、必朽不能承不朽、</verse>
				<verse number="51">我以奧秘示爾、我儕不盡寢而將盡化、</verse>
				<verse number="52">頃刻瞬息間、於末次角響時則然、蓋角將響、死者見起而不朽、而我儕化矣、</verse>
				<verse number="53">此必朽者將衣以不朽、必死者將衣以不死、</verse>
				<verse number="54">必朽者既衣以不朽、必死者既衣以不死、所言死被消滅者、應矣、</verse>
				<verse number="55">死乎、爾勝安在、死乎、爾鋒安在、</verse>
				<verse number="56">死之鋒罪也、罪之權律也、</verse>
				<verse number="57">感謝上帝賜我儕由主 耶穌 基督得勝焉、</verse>
				<verse number="58">故我所愛之兄弟、當貞固不搖、恆務主工、蓋知爾之勞於主者、非徒然也、</verse>
			</chapter>
			<chapter number="16">
				<verse number="1">論為聖徒捐金、如我命 加拉太 諸會者、爾亦宜行之、</verse>
				<verse number="2">每七日之首日、各量其所入而蓄之、免我來時始捐也、</verse>
				<verse number="3">我至時、爾書所許者、我則遣之、俾攜爾惠至 耶路撒冷 、</verse>
				<verse number="4">我若宜往、彼則偕行、</verse>
				<verse number="5">我經行 馬其頓 時、則將就爾、蓋我欲經行 馬其頓 也、</verse>
				<verse number="6">或偕爾居、或過冬、我所欲往、得爾送行、</verse>
				<verse number="7">今我不欲途間見爾、若主許之、則望與爾偕居幾時耳、</verse>
				<verse number="8">但我寓 以弗所 、迨至五旬節、</verse>
				<verse number="9">蓋大而有效之門、開於我前、而敵者益多、○</verse>
				<verse number="10">若 提摩太 至、爾宜顧之、俾其無懼、蓋彼務主工如我然、</verse>
				<verse number="11">毋輕忽之、惟安然送之前行以就我、我俟彼與諸兄弟偕來、</verse>
				<verse number="12">至於兄弟 亞波羅 、我力勸其偕諸兄弟就爾、但此時彼不欲來、得間必至、○</verse>
				<verse number="13">宜儆醒立於信、剛毅如丈夫、</verse>
				<verse number="14">凡事以愛而行、○</verse>
				<verse number="15">兄弟乎、爾知 司提反 家乃 亞該亞 初實之果、且專事聖徒者、</verse>
				<verse number="16">我勸爾曹服如此之人、及凡同作同勞者、</verse>
				<verse number="17">我喜 司提反 福徒拿 亞該古 來、以其補爾之不逮、</verse>
				<verse number="18">慰爾我之心、如此人者、爾宜識之、○</verse>
				<verse number="19">亞西亞 諸會問爾安、 亞居拉 百基拉 與在其家之會、緣主切問爾安、</verse>
				<verse number="20">諸兄弟問爾安、爾宜接吻維聖、互相問安、○</verse>
				<verse number="21">我 保羅 手書問爾安、</verse>
				<verse number="22">有不愛主者、其見詛哉、我主臨矣、</verse>
				<verse number="23">願主 耶穌 基督之恩偕爾、</verse>
				<verse number="24">我宗基督耶穌之愛偕爾眾、阿們、</verse>
			</chapter>
		</book>
		<book number="47">
			<chapter number="1">
				<verse number="1">由上帝旨、為基督 耶穌 使徒 保羅 、及兄弟 提摩太 、書達 哥林多 之上帝會、與徧 亞該亞 諸聖徒、</verse>
				<verse number="2">願恩惠平康、由我父上帝與主 耶穌 基督歸爾、○</verse>
				<verse number="3">祝頌上帝、我主 耶穌 基督之父、即憐憫之父、賜諸慰之上帝、</verse>
				<verse number="4">彼慰我於諸難中、致我能以其慰我者、慰難中之人、</verse>
				<verse number="5">蓋如基督之苦、曾溢於我、我之慰亦由基督而溢也、</verse>
				<verse number="6">我或受難、乃為爾之慰與救、我或受慰、亦為爾之慰、致能恆忍爾我同受之苦、</verse>
				<verse number="7">我所望於爾者堅矣、知爾同受苦、亦同受慰、</verse>
				<verse number="8">兄弟乎、我欲爾知、我在 亞西亞 遭難、見壓特甚、勢不克勝、至絕生望、</verse>
				<verse number="9">自擬必死、致不自恃、惟恃起死者之上帝、</verse>
				<verse number="10">昔拯我於危亡、今亦拯我、且望其復拯我焉、</verse>
				<verse number="11">爾亦以祈禱助我、致為我由多人得恩、因而感謝者亦多、○</verse>
				<verse number="12">夫我所以誇者、乃良心作證、非恃形軀之智、惟恃上帝之恩、以上帝所賦之聖與誠、為人於世、於爾曹為尤甚、</verse>
				<verse number="13">我所書無他、惟爾所讀所識者、冀爾至終識之、</verse>
				<verse number="14">如爾中固有識我者、以我為榮、猶我於我主 耶穌 基督臨日、以爾為榮焉、○</verse>
				<verse number="15">我據此素欲就爾、俾復獲益、</verse>
				<verse number="16">且由爾適 馬其頓 、復自 馬其頓 就爾、得爾送行、往於 猶太 、</verse>
				<verse number="17">我斯意豈輕躁乎、我所擬豈狥情而有是是非非乎、</verse>
				<verse number="18">上帝乃誠信、我所語爾者、非或是或非也、</verse>
				<verse number="19">我與 西拉 提摩太 在爾中所宣上帝子 耶穌 基督、亦非或是或非、在彼惟是而已、</verse>
				<verse number="20">蓋上帝所許者、在彼皆是、故亦皆誠、俾上帝由我儕而得榮、</verse>
				<verse number="21">今堅立爾我於基督中、且以膏膏我者上帝也、</verse>
				<verse number="22">又以印印我、賜聖神為質於我衷、○</verse>
				<verse number="23">我籲上帝以我心作證、我不適 哥林多 者、寬容爾也、</verse>
				<verse number="24">此非主爾信、乃助爾樂、蓋爾以信而立矣、</verse>
			</chapter>
			<chapter number="2">
				<verse number="1">我意已決、不復以憂就爾、</verse>
				<verse number="2">我若令爾憂、則我所令憂者外、孰令我樂乎、</verse>
				<verse number="3">昔特書此、恐我來時所當使我樂者、反令我憂、蓋我深信爾眾以我樂為樂也、</verse>
				<verse number="4">昔我哀痛迫切、不勝涕泣、以書遺爾、非令爾憂、乃使爾知我愛爾甚也、○</verse>
				<verse number="5">儻有使之憂者、非第使我憂、亦畧使爾眾憂、曰畧者、不欲深責之也、</verse>
				<verse number="6">若人受罰於眾、已足矣、</verse>
				<verse number="7">爾寧赦之、慰之、恐彼殷憂而至沉溺、</verse>
				<verse number="8">故勸爾當顯其愛於彼焉、</verse>
				<verse number="9">為此我曾遺書、欲知爾凡事承順之徵、</verse>
				<verse number="10">爾所赦者、我亦赦之、若我有所赦、乃緣爾於基督前赦之也、</verse>
				<verse number="11">免 撒但 取便於我、蓋其謀我非不知也、○</verse>
				<verse number="12">我為基督福音至 特羅亞 、由主為闢厥門、</verse>
				<verse number="13">因不遇兄弟 提多 、我心弗安、遂別其人往 馬其頓 、</verse>
				<verse number="14">謝上帝常於基督中導我凱旋、且由我隨在顯揚、識彼之臭味、</verse>
				<verse number="15">蓋於上帝前我在得救者及沉淪者中、為基督之馨香、</verse>
				<verse number="16">於此為由死致死之臭味、於彼為由生致生之臭味、孰堪任此乎、</verse>
				<verse number="17">我非似多人混上帝道、乃誠意由上帝、在上帝前基督中而言也、</verse>
			</chapter>
			<chapter number="3">
				<verse number="1">我豈復自薦乎、豈如人需薦書與爾、抑取於爾乎、</verse>
				<verse number="2">爾即我書、銘於吾心、眾知而讀者、</verse>
				<verse number="3">顯為基督之書、由我著作、非書以墨、乃以維生上帝之神、非於石版、乃於心版、</verse>
				<verse number="4">我儕由基督對越上帝而具此信、</verse>
				<verse number="5">非言自能有所揆度、我之能由上帝而已、</verse>
				<verse number="6">使我克供新約之役、非恃文、乃恃靈、蓋文致死、靈致生也、</verse>
				<verse number="7">夫致死之役、文鐫諸石、尚以榮而成、因 摩西 之榮、 以色列 人不能注視其面、此榮乃暫耳、</verse>
				<verse number="8">況恃靈之役、其榮不更甚哉、</verse>
				<verse number="9">若致罪之役既榮、則致義之役益榮矣、</verse>
				<verse number="10">昔為榮者不足榮、因有超越之榮故耳、</verse>
				<verse number="11">蓋暫存者若榮、則永存者更榮矣、○</verse>
				<verse number="12">我有此望、故侃侃而言、</verse>
				<verse number="13">非如 摩西 蒙帕於面、使 以色列 人不得直視暫存者之終、</verse>
				<verse number="14">惟其心頑、迄今讀舊約時、斯帕猶存、夫其帕因基督而廢矣、</verse>
				<verse number="15">越至於今讀 摩西 書、帕蒙其心、</verse>
				<verse number="16">迨其歸主、帕則去矣、</verse>
				<verse number="17">夫主即神、主神所在、乃得自由、</verse>
				<verse number="18">我儕去帕於面、如於鑑反照主榮、皆化為主像、自榮致榮、如出乎主、即聖神也、</verse>
			</chapter>
			<chapter number="4">
				<verse number="1">故我儕既蒙矜恤、而受此役、則不餒、</verse>
				<verse number="2">棄愧恥之隱事、不行詭譎、不混上帝道、惟表彰真理、在上帝前質己於眾衷、</verse>
				<verse number="3">儻我福音有蔽、惟蔽於淪亡者、</verse>
				<verse number="4">斯世之靈、盲其中不信者之心、使基督有榮之福音、光不之照、夫基督上帝像也、</verse>
				<verse number="5">我儕所宣非己、乃基督 耶穌 為主、己則緣 耶穌 為爾僕耳、</verse>
				<verse number="6">蓋命光由暗而照之上帝、已照我心、俾知上帝榮之光、即顯於 耶穌 基督之面者也、○</verse>
				<verse number="7">我儕有此寶、置於土器、致莫大之能、非由我、乃由上帝、</verse>
				<verse number="8">我隨在遇難而不阨窮、顚連而不失望、</verse>
				<verse number="9">窘逐而不遺、傾仆而不斃、</verse>
				<verse number="10">身常任 耶穌 之死、致 耶穌 之生、亦顯於我身、</verse>
				<verse number="11">蓋我之生也、恆因 耶穌 冒死、俾 耶穌 之生、於我必死之體而顯、</verse>
				<verse number="12">是則死在於我、生在於爾也、</verse>
				<verse number="13">如經云、我信故言、我儕既有此信、亦因信而言也、</verse>
				<verse number="14">蓋知起 耶穌 者、亦必偕 耶穌 起我儕、引爾我謁見之、</verse>
				<verse number="15">萬事皆為爾曹、致恩因眾而增、祝謝彌盛、以榮上帝、○</verse>
				<verse number="16">故我不餒、外體雖壞、而內心日新、</verse>
				<verse number="17">蓋我暫而且微之苦、適成我儕隆重悠久之榮、</verse>
				<verse number="18">以我非顧所見之事、乃不見之事、蓋所見者暫、不見者久也、</verse>
			</chapter>
			<chapter number="5">
				<verse number="1">我知在地之幕若壞、則有由於上帝之室、非手所造、悠久於天、</verse>
				<verse number="2">我處此則歎息、深慕自天之室以被體、</verse>
				<verse number="3">儻得被之、不至裸裎也、</verse>
				<verse number="4">我尚處此幕、負重而歎息、非欲脫之、乃欲衣之、致屬死者見滅於生耳、</verse>
				<verse number="5">備我得此者上帝也、且賜聖神為質、</verse>
				<verse number="6">故我常坦然、知居於身、則離乎主、</verse>
				<verse number="7">蓋我由信而行、非憑目睹、</verse>
				<verse number="8">是以坦然、寧願離身偕主而居、</verse>
				<verse number="9">故或居或離、惟務為主悅納、</verse>
				<verse number="10">蓋我眾必顯於基督座前、各依身之所行、或善或惡而受報、○</verse>
				<verse number="11">我知主之可畏而勸人、我已顯於上帝、亦望顯於爾心、</verse>
				<verse number="12">我不復自薦、第以因我而誇之故予爾、可應對誇外貌不誇內心之人、</verse>
				<verse number="13">我若狂則為上帝、若自制、則為爾曹、</verse>
				<verse number="14">蓋基督之愛策我矣、竊思一人為眾死、則眾已死、</verse>
				<verse number="15">且其為眾死、使生者不仍為己而生、乃為代之死而起者生也、</verse>
				<verse number="16">今而後我儕不以貌識人、雖曾以貌識基督、今不復如此識之、</verse>
				<verse number="17">是以在基督中者、乃為新造之人、舊事已逝、諸事更新矣、</verse>
				<verse number="18">萬事本乎上帝、藉基督使我與之復和、且以復和之職授我儕、</verse>
				<verse number="19">即上帝於基督中令世人與己復和、不以其咎歸之、而以斯道付我焉、○</verse>
				<verse number="20">是以我為基督使、猶上帝託我勸爾、我代基督求爾與上帝復和、</verse>
				<verse number="21">彼無罪者、上帝使之代我而為罪、俾我由彼成上帝之義焉、</verse>
			</chapter>
			<chapter number="6">
				<verse number="1">我儕與主同勞者、勸爾勿徒受上帝恩、</verse>
				<verse number="2">蓋曰、我聽爾於見納之時、佑爾於拯救之日、今乃見納之時、拯救之日矣、</verse>
				<verse number="3">我概不礙人、免我職受謗、</verse>
				<verse number="4">惟諸事自薦為上帝役、有若恆忍、患難、空乏、阨窮、</verse>
				<verse number="5">受杖、繫獄、遭亂、勤勞、不寢、不食、</verse>
				<verse number="6">廉潔、知識、寬恕、仁慈、聖神之感、無偽之愛、</verse>
				<verse number="7">真誠之道、上帝之能、義之干戈在於左右、</verse>
				<verse number="8">或榮、或辱、或惡名、或令聞、似偽而真、</verse>
				<verse number="9">似人不知而見知、似瀕死而實生、似受譴而弗亡、</verse>
				<verse number="10">似憂而常樂、似貧而富眾、似無有而無不有、○</verse>
				<verse number="11">哥林多 人歟、我向爾口啟而心廣矣、</verse>
				<verse number="12">爾褊狹、非在我、乃在爾心耳、</verse>
				<verse number="13">我語爾如子、宜廣乃心以報我、○</verse>
				<verse number="14">勿與不信者耦、蓋義與不義、何侶之有、光與暗、何交之有、</verse>
				<verse number="15">基督與惡者、何契之有、信者與不信者、何與之有、</verse>
				<verse number="16">上帝殿與偶像、何同之有、我儕乃維生上帝殿、如上帝曰、我將居其中、遊其間、我為彼上帝、彼為我民、</verse>
				<verse number="17">故曰、爾宜出厥中而自別、勿捫不潔、我則納爾、</verse>
				<verse number="18">我將為爾父、爾為我子、此全能之主所言也、</verse>
			</chapter>
			<chapter number="7">
				<verse number="1">愛友乎、我儕既有此諸許、當潔己、盡去身心之污、畏上帝而成聖、○</verse>
				<verse number="2">宜容納我、我未嘗枉人、未嘗陷人、未嘗欺人、</verse>
				<verse number="3">我言此非罪爾、蓋我曾言爾在我心、死生共之、</verse>
				<verse number="4">我向爾侃侃而言、為爾大有矜誇、且於諸難中慰為之滿、喜為之溢、○</verse>
				<verse number="5">我至 馬其頓 時、身無寧處、隨在遭難、外有爭、內有懼、</verse>
				<verse number="6">然慰卑微者之上帝、以 提多 之至慰我、</verse>
				<verse number="7">非第因其至、亦因其所受於爾之慰慰我、即以爾之戀慕憂傷、及為我熱衷告我、令我益喜、</verse>
				<verse number="8">昔我遺書使爾憂、雖曾悔之、今不悔矣、蓋知此書令爾憂者暫耳、</verse>
				<verse number="9">今我喜、非因爾憂、乃因爾憂而生改悔、蓋爾憂乃依上帝旨、致爾無所受損於我儕、</verse>
				<verse number="10">夫依上帝旨而憂、則生改悔、以致得救、無後悔、惟斯世之憂則致死、</verse>
				<verse number="11">試觀爾依上帝旨而憂、生何如之慇懃、自訴、怨艾、恐懼、戀慕、熱衷、譴責、爾於斯悉自表為潔矣、</verse>
				<verse number="12">我雖以書遺爾、非因枉人者、亦非因枉於人者、惟令爾為我之慇懃顯於爾中、在上帝前、</verse>
				<verse number="13">故我儕受慰、是慰也、因 提多 之喜而益喜、以其心緣爾眾而暢遂、</verse>
				<verse number="14">我誇爾於 提多 者、今無愧矣、我嘗語爾者悉真、誇爾於彼者亦真、</verse>
				<verse number="15">彼念爾順服、以恐懼戰慄接納之、則戀爾之情尤甚、</verse>
				<verse number="16">我所喜者、凡事因爾而毅然也、</verse>
			</chapter>
			<chapter number="8">
				<verse number="1">兄弟乎、我以上帝所賜 馬其頓 諸會之恩告爾、</verse>
				<verse number="2">即屢試於難中而甚樂、且極貧而益彰施濟之厚、</verse>
				<verse number="3">我證其樂助、量力而過之、</verse>
				<verse number="4">懇求我儕、俾與於供事聖徒之恩、</verse>
				<verse number="5">不第如我所望、且先獻己於主、又遵上帝旨、獻己於我儕、</verse>
				<verse number="6">以致我勸 提多 既於爾中肇行此惠、亦當畢之、</verse>
				<verse number="7">爾於凡事、若信、若言、若知識、若慇懃、以及向我之愛既溢、則於此惠亦宜如是、</verse>
				<verse number="8">我言此、非命爾、乃藉他人之懃懇、驗爾仁愛之實、</verse>
				<verse number="9">爾知我主 耶穌 基督之恩、彼原富、為爾而致貧、使爾由其貧而致富、</verse>
				<verse number="10">我於此示以己意、乃爾之益、蓋爾不第行之、亦定意倡之、已經年矣、</verse>
				<verse number="11">今當成之、爾既樂此、則依爾之力以成之、</verse>
				<verse number="12">蓋人而樂為則見納、依所有、非依所無、</verse>
				<verse number="13">非欲彼逸而爾艱、</verse>
				<verse number="14">惟欲其均耳、今爾以有餘補彼不足、後彼亦以有餘補爾不足、是則均矣、</verse>
				<verse number="15">經云、多者無餘、寡者無乏、○</verse>
				<verse number="16">惟謝上帝感 提多 心、俾同有為爾之慇懃、</verse>
				<verse number="17">彼固受我勸、且甚懇摯、自願就爾、</verse>
				<verse number="18">我遣一兄弟偕之、乃於福音見譽諸會者、</verse>
				<verse number="19">不第此也、亦為諸會所選、與我同行、司理所捐之惠、以彰主榮、且表我儕之願、</verse>
				<verse number="20">免人以我司理多貲而咎我、</verse>
				<verse number="21">蓋我務善事、不第於主前、亦於人前、</verse>
				<verse number="22">又遣一兄弟偕往、我於諸事屢驗其慇懃、今以篤信爾曹而慇懃愈切、</verse>
				<verse number="23">夫 提多 者、我侶也、為爾而同勞、二兄弟者、諸會之使、基督之榮也、</verse>
				<verse number="24">故爾於諸會前、宜向之以彰爾愛、及我誇爾之證、</verse>
			</chapter>
			<chapter number="9">
				<verse number="1">論供事聖徒、毋庸書以遺爾、</verse>
				<verse number="2">蓋我知爾之願、誇於 馬其頓 人、言 亞該亞 人備已經年、且爾之熱衷、鼓舞多人、</verse>
				<verse number="3">今我遣兄弟、使爾有備、如我所言、免我為爾之誇歸於虛也、</verse>
				<verse number="4">亦恐 馬其頓 人偕來、見爾未備、致我因此篤信而啟羞、爾則無待言矣、</verse>
				<verse number="5">故擬須請兄弟先詣爾、使爾昔所允之惠、預為之備、俾由樂輸、非由勉強也、○</verse>
				<verse number="6">夫少稼少穡、多稼多穡、</verse>
				<verse number="7">宜各隨心志、毋憂毋強、蓋上帝愛夫樂施者也、</verse>
				<verse number="8">上帝能沛諸恩於爾、令爾萬事恆足、溢於諸善、</verse>
				<verse number="9">如經云、彼散財矣、彼濟貧矣、其義永存、</verse>
				<verse number="10">主賜種與播者、賜糧與食者、所賜者將倍爾所播之種、增爾行義之實、</verse>
				<verse number="11">俾爾凡事富有、得以博施、致人由我儕而謝上帝、</verse>
				<verse number="12">蓋此供事之役、不第補聖徒之空乏、且因感謝之多、而得充裕也、</verse>
				<verse number="13">由此役驗爾、以爾承順基督福音、博施於彼、且及於眾、歸榮上帝、</verse>
				<verse number="14">亦以上帝在爾中之厚恩、戀慕乎爾、為爾祈禱、</verse>
				<verse number="15">感謝上帝、以其恩賜言不能罄也、</verse>
			</chapter>
			<chapter number="10">
				<verse number="1">我 保羅 晤對則卑、暌違則勇者、以基督之溫柔和平勸爾、</verse>
				<verse number="2">有以我為依血氣而行者、我決意以勇待之、求爾勿使我於晤對時、以待若人者待爾、</verse>
				<verse number="3">我雖行於血氣、非憑血氣而戰、</verse>
				<verse number="4">蓋我之戰具、非屬血氣、乃上帝視為有能、破諸堅壘、</verse>
				<verse number="5">舉凡計謀及矜高、阻人識上帝者、我悉敗之、虜諸心志、降服基督、</verse>
				<verse number="6">且已設備、俟爾盡服、將譴責諸背逆者、</verse>
				<verse number="7">爾觀外貌乎、若有自恃屬基督者、其再思之、如彼屬基督、我儕亦然、</verse>
				<verse number="8">主賜我權、乃建爾、非覆爾、我雖過誇、亦無所愧焉、</verse>
				<verse number="9">我言此、免似以書驚爾、</verse>
				<verse number="10">或謂我書嚴厲、晤對時則身柔言鄙、</verse>
				<verse number="11">然若人當思暌違時書言如何、晤對時所行亦若是、</verse>
				<verse number="12">有自譽者、我不敢與之匹、與之較、其人自相度、自相較、不智也、</verse>
				<verse number="13">但我儕不逾量而誇、惟依上帝分我之限量、及乎爾者、</verse>
				<verse number="14">我非逾乎量如不及爾者然、蓋我宣基督福音已及乎爾、</verse>
				<verse number="15">我不以他人之功逾量而誇、惟望爾信增益、則我於爾中依我限量而見重、致能昌盛、</verse>
				<verse number="16">使福音宣於爾地之外、而不以他人限量內已成之事而誇、</verse>
				<verse number="17">誇者宜以主而誇、</verse>
				<verse number="18">蓋見納者非自譽、乃主所譽也、</verse>
			</chapter>
			<chapter number="11">
				<verse number="1">願爾姑容我愚、爾誠容我、</verse>
				<verse number="2">我以上帝之眷戀、眷戀於爾、蓋我已聘爾於一夫、如貞女焉、以獻於基督也、</verse>
				<verse number="3">惟恐爾心偏邪、頓失向基督之純潔、如 夏娃 為蛇詭誘者然、</verse>
				<verse number="4">儻來者別宣一 耶穌 、非我所宣者、或爾別受一靈、非昔所受者、或別承一福音、非昔所承者、爾容之可也、</verse>
				<verse number="5">我自謂不亞於至大使徒、</verse>
				<verse number="6">我言雖鄙、而智則不然、乃凡事向爾而顯之於眾、</verse>
				<verse number="7">我自卑致爾高舉、傳爾上帝福音而無值、乃為罪乎、</verse>
				<verse number="8">我奪他會之值、以為爾役、</verse>
				<verse number="9">偕爾時乏於用、未累一人、自 馬其頓 來之兄弟、補我所乏、我凡事自守、不至累爾、終必自守、</verse>
				<verse number="10">我衷基督之誠、於 亞該亞 境內、無人阻我此誇也、</verse>
				<verse number="11">何也、我不爾愛耶、上帝知之焉、</verse>
				<verse number="12">但我所行者、終必行之、以絕機於尋機者、使其所誇無異於我、</verse>
				<verse number="13">若輩乃偽使徒、行事詭譎、貌為基督使徒、</verse>
				<verse number="14">原無足怪、蓋 撒但 亦貌為光明之使、</verse>
				<verse number="15">其役貌為義役、非大事也、其報必依其所行、○</verse>
				<verse number="16">我復有言、人勿以我為愚、若然、仍當以愚納我、俾我稍以自誇、</verse>
				<verse number="17">此言、非主命也、乃若愚者自信而誇、</verse>
				<verse number="18">既多有依形軀而誇者、則我亦誇矣、</verse>
				<verse number="19">爾既為智、於愚者則欣然容之、</verse>
				<verse number="20">人若僕爾、噬爾、虜爾、侮爾、批爾、爾則容之、</verse>
				<verse number="21">此我卑己而言、如嘗懦弱、但人所毅然、我亦毅然、斯言有若愚也、</verse>
				<verse number="22">彼 希伯來 人乎、我亦然、彼 以色列 人乎、我亦然、彼 亞伯拉罕 之裔乎、我亦然、</verse>
				<verse number="23">彼基督之役乎、我則逾之、此言若狂、蓋我多勤勞、多繫獄、數被箠楚、屢瀕於死、</verse>
				<verse number="24">受 猶太 人鞭者五、每四十減一、</verse>
				<verse number="25">杖責者三、石擊者一、舟壞者三、一日夜在深海、</verse>
				<verse number="26">屢經跋涉、危於河、危於寇、危於同族、危於異邦、危於邑、危於野、危於海、危於偽兄弟、</verse>
				<verse number="27">勞而苦、屢廢寢、飢而渴、屢絕食、寒而裸、</verse>
				<verse number="28">此外更有日集於我者、即為諸會之慮也、</verse>
				<verse number="29">誰弱而我不弱乎、誰躓而我心不如焚乎、</verse>
				<verse number="30">我若必誇、則誇我弱、</verse>
				<verse number="31">永頌之上帝、主 耶穌 之父、知我不誑、</verse>
				<verse number="32">在 大馬色 亞哩達 王之邑宰、嚴守其城以捉我、</verse>
				<verse number="33">而我自牖以筐縋垣而脫之、</verse>
			</chapter>
			<chapter number="12">
				<verse number="1">我自誇固無益、不得已也、惟言主之顯象啟示耳、</verse>
				<verse number="2">我識一人宗基督者、十四年前、見攝至三重天、或於身、或不於身、我不知、上帝知之、</verse>
				<verse number="3">又知若人見攝至樂園、聞莫能言之言、人所不宜道者、或於身、或不於身、我不知、上帝知之、</verse>
				<verse number="4"></verse>
				<verse number="5">我為若人誇、不為己誇、惟誇我弱、</verse>
				<verse number="6">即誇亦不為愚、以我所言者真也、但我自戒、恐人過其所見所聞於我者而擬我、</verse>
				<verse number="7">且以啟示莫大之故、恐我自高過甚、加刺於我身、即 撒但 之役擊我、免我自高過甚也、</verse>
				<verse number="8">我為此求主者三、使之去我、</verse>
				<verse number="9">主曰、吾恩於爾足矣、我之能於弱者而成全之、故我欣然、寧誇我弱、使基督之能庇我、</verse>
				<verse number="10">我為基督、以荏弱、凌辱、空乏、窘逐、阨窮為喜、蓋我弱時則強焉、○</verse>
				<verse number="11">我為愚矣、緣爾逼我、蓋我當為爾所舉、我雖不足數、而不亞於至大使徒、</verse>
				<verse number="12">我為使徒之證、即以恆忍行異蹟奇事殊能於爾中、</verse>
				<verse number="13">爾何事不及他會耶、惟我不累爾而已、此不韙請恕我、○</verse>
				<verse number="14">今我欲就爾者三、亦不累爾、以我所求者爾也、非爾所有也、蓋子不必為親蓄、乃親為子焉、</verse>
				<verse number="15">我為爾靈、欣然委身盡己矣、我愈愛爾、而愈鮮見愛乎、</verse>
				<verse number="16">或云我雖不累爾、而以詭計取爾、</verse>
				<verse number="17">遣人就爾、豈因之賺爾乎、</verse>
				<verse number="18">我勸 提多 就爾、亦遣一兄弟偕之、 提多 豈賺爾乎、我儕非同一神而履一迹乎、○</verse>
				<verse number="19">爾尚意我向爾自訴、然我在基督中上帝前而言也、愛友乎、所言悉以建爾、</verse>
				<verse number="20">我恐至時、見爾不副我所望、而爾見我亦不副爾所望、或有爭鬥、媢嫉、忿怒、朋黨、毀謗、隱刺、妄誇、混亂、</verse>
				<verse number="21">又恐我再至時、上帝卑我於爾前、我將為彼干罪諸人、未改悔其污穢淫亂、邪侈之行者而憂也、</verse>
			</chapter>
			<chapter number="13">
				<verse number="1">我將三就爾、證以二三人之口、而所言悉定、</verse>
				<verse number="2">我昔先言之、今雖暌違、仍先言之、如二次覿面時然、即告彼素干罪者、及其餘人、迨我復來、必不恕之、</verse>
				<verse number="3">以爾求基督由我而言之據、夫基督向爾非弱也、乃於爾衷有能也、</verse>
				<verse number="4">昔彼因弱被釘十架、然由上帝之能而生、我儕亦與之俱弱、然由上帝向爾之能、將與之俱生、</verse>
				<verse number="5">爾宜自審、止於信否、亦宜自驗、豈不自知 耶穌 基督在爾衷乎、否則爾為見棄者矣、</verse>
				<verse number="6">我冀爾知我儕非見棄者、</verse>
				<verse number="7">我求上帝、俾爾所行無惡、非欲顯我見納、惟欲爾為善、雖視我如見棄者亦可、</verse>
				<verse number="8">蓋我儕不能拒真理、乃輔真理、</verse>
				<verse number="9">我弱而爾強、我則喜、所求者爾之完全也、</verse>
				<verse number="10">我暌違時書此、俾晤對時無事嚴厲、依主賜我之權以建立、非傾覆也、○</verse>
				<verse number="11">餘則問諸兄弟安、願爾完全安慰、同心輯和、則仁愛平康之上帝必偕爾、</verse>
				<verse number="12">宜接吻維聖、互相問安、</verse>
				<verse number="13">諸聖徒問爾安、</verse>
				<verse number="14">願主 耶穌 基督之恩、上帝之愛、聖神之感通、偕爾眾焉、</verse>
			</chapter>
		</book>
		<book number="48">
			<chapter number="1">
				<verse number="1">保羅 為使徒、非本諸人、亦非由人、乃由 耶穌 基督、及自死而起之之父上帝也、</verse>
				<verse number="2">與偕我之諸兄弟、書達 加拉太 諸會、</verse>
				<verse number="3">願恩惠平康、由父上帝及我主 耶穌 基督歸爾、</verse>
				<verse number="4">耶穌 為我罪捐己、拯我脫此惡世、依我父上帝旨也、</verse>
				<verse number="5">願榮歸之、爰及世世、阿們、○</verse>
				<verse number="6">上帝以基督恩召爾、我怪爾離之若此之速、而別從福音、</verse>
				<verse number="7">此非福音也、乃擾爾者、欲紛更基督福音耳、</verse>
				<verse number="8">或我儕或天使、宣福音於爾、異乎我所宣者、則宜見詛、</verse>
				<verse number="9">我昔言之、今復言之、若人宣福音於爾、異乎爾所受者、則宜見詛、</verse>
				<verse number="10">今我欲取信於人乎、抑欲取信於上帝乎、或求悅於人乎、若仍悅人、則非基督僕矣、○</verse>
				<verse number="11">我告兄弟、我所宣之福音、非徇人也、</verse>
				<verse number="12">蓋我非受之於人、亦未學之、乃由 耶穌 基督之啟示、</verse>
				<verse number="13">爾聞我昔在 猶太 教所行者、窘逐上帝會實甚、而殘賊之、</verse>
				<verse number="14">且於 猶太 教有所進益、超越同族之年相若者多人、於我列祖遺傳、尤為熱衷、</verse>
				<verse number="15">然自母胎甄別我、以恩召我之上帝、</verse>
				<verse number="16">樂以其子啟示我衷、使宣之於異邦、我即不謀於有血氣者、</verse>
				<verse number="17">亦不上 耶路撒冷 、見先我為使徒者、乃往 亞拉伯 、後返 大馬色 、○</verse>
				<verse number="18">越三載、乃上 耶路撒冷 訪 磯法 、與之同居旬有五日、</verse>
				<verse number="19">其餘使徒、除主之弟 雅各 、皆未之見、</verse>
				<verse number="20">今書與爾者、於上帝前無誑也、</verse>
				<verse number="21">厥後、我入 叙利亞 基利家 境、</verse>
				<verse number="22">在 猶太 屬基督之諸會、尚未謀面、</verse>
				<verse number="23">第聞素窘逐我儕者、今宣昔所殘賊之道、</verse>
				<verse number="24">因我而榮上帝焉、</verse>
			</chapter>
			<chapter number="2">
				<verse number="1">越十四年、我與 巴拿巴 復上 耶路撒冷 、亦攜 提多 、</verse>
				<verse number="2">乃依啟示而往、且以我在異邦所宣之福音告之、惟私陳於有令聞者、免我前後所行為徒然也、</verse>
				<verse number="3">偕我之 提多 、 希利尼 人也、未嘗強之受割、</verse>
				<verse number="4">因有私引之偽兄弟潛入、窺我儕於基督 耶穌 所得之自由、欲僕我儕、</verse>
				<verse number="5">我未嘗一時服而讓之、為使福音之真、恆存爾中、</verse>
				<verse number="6">至於有名望者、無論何如人、於我無與、蓋上帝不以貌視人、彼有名望者、無所增益於我、</verse>
				<verse number="7">反乎此、既見主託我宣福音於未受割者、亦猶託 彼得 於已受割者、</verse>
				<verse number="8">蓋感 彼得 為使徒於受割者、亦感我為使徒於異邦、</verse>
				<verse number="9">且 雅各 磯法 約翰 、人視為柱石者、因知賜我之恩、則施相交之右手於我及 巴拿巴 、俾往異邦、而彼往受割者、</verse>
				<verse number="10">惟欲我顧念貧者、我亦殷勤為是矣、○</verse>
				<verse number="11">然 磯法 至 安提阿 、我面諍之、以其干咎也、</verse>
				<verse number="12">蓋有自 雅各 來者未至時、彼與異邦人同食、及至、則退而自別、畏受割者也、</verse>
				<verse number="13">其餘之 猶太 人、亦相率為偽、甚至 巴拿巴 亦受其誘而效尤焉、</verse>
				<verse number="14">我見其行不端、不依福音之真、遂於眾前語之曰、爾 猶太 人也、所行既如異邦人、非如 猶太 人、胡為強異邦人如 猶太 人乎、</verse>
				<verse number="15">夫我儕本 猶太 人、非異邦罪人、</verse>
				<verse number="16">既知人之見義、非由行律、乃由信 耶穌 基督、則信乎 耶穌 基督、俾由信而見義、不由行律、蓋無人由行律而見義也、</verse>
				<verse number="17">我儕於基督而求見義、仍不免為罪人、則基督豈為罪之役乎、非也、</verse>
				<verse number="18">我若復建素所毀者、則自表為干律者矣、</verse>
				<verse number="19">蓋我由律已死於律、致得生於上帝、</verse>
				<verse number="20">我已與基督同釘十架、而我尚生、非我也、基督生於我中也、今我生於形軀者、乃因信上帝子而生、即愛我而為我捐己者也、</verse>
				<verse number="21">我不虛上帝之恩、蓋義若由律、則基督之死為徒然矣、</verse>
			</chapter>
			<chapter number="3">
				<verse number="1">愚哉 加拉太 人、誰蠱惑爾乎、 耶穌 基督之釘十架、明著於爾目前矣、</verse>
				<verse number="2">我試問爾、爾受聖神由行律乎、抑由聞而信乎、</verse>
				<verse number="3">爾若是之愚乎、始之以聖神、今成之以形軀乎、</verse>
				<verse number="4">爾徒受若許之苦乎、果徒然乎、</verse>
				<verse number="5">夫施爾以聖神、且行異能於爾中者、由行律乎、抑由聞而信乎、</verse>
				<verse number="6">如 亞伯拉罕 信上帝、遂以義歸之、</verse>
				<verse number="7">爾宜知之、凡由乎信者、乃 亞伯拉罕 之裔也、</verse>
				<verse number="8">且經預知上帝將由信而義異邦、遂預宣福音於 亞伯拉罕云 、諸邦將由爾受福、</verse>
				<verse number="9">是由乎信者、得與有信之 亞伯拉罕 同受福矣、</verse>
				<verse number="10">凡由行律者服詛、記有之、不恆於律之所載而悉行者見詛、</verse>
				<verse number="11">無人於上帝前、因律見義也、明矣、蓋義者將由信而生、</verse>
				<verse number="12">夫律非本乎信、惟行之者於斯而生也、</verse>
				<verse number="13">基督已贖我儕脫律之詛、以其為我儕服詛、記有之、凡懸於木者見詛也、</verse>
				<verse number="14">致 亞伯拉罕 之福在基督 耶穌 者、臨及異邦、俾我儕由信而得所許之聖神、○</verse>
				<verse number="15">兄弟乎、我依常情而言、人之約既定、則無得增減之、</verse>
				<verse number="16">夫所許者、乃指 亞伯拉罕 及其裔而言、不曰諸裔、如指多人、惟指一人、且曰爾裔、即基督也、</verse>
				<verse number="17">我謂上帝預立之約、非四百三十年後之律所能廢、使所許者為虛、</verse>
				<verse number="18">若嗣業由律、則不復由許、但上帝曾以許賜之 亞伯拉罕 矣、</verse>
				<verse number="19">然則律何為耶、乃為罪而設、待受許之裔至、又由天使於中保之手而訂、</verse>
				<verse number="20">夫中保非一人之中保、惟上帝乃一也、</verse>
				<verse number="21">然則律與上帝之許相反乎、非也、若賜以能致生之律、則義誠由律矣、</verse>
				<verse number="22">但經囿萬有於罪中、俾所許由信 耶穌 基督而賜諸信者、○</verse>
				<verse number="23">然信未著、我儕拘守律下、且為所囿、以俟將顯之信、</verse>
				<verse number="24">如是、律為我儕之塾師引就基督、俾由信而見義、</verse>
				<verse number="25">但信既著、不復在塾師之下矣、</verse>
				<verse number="26">蓋爾曹由信、咸為上帝子、即賴基督 耶穌 也、</verse>
				<verse number="27">凡受洗歸基督者、已衣基督也、</verse>
				<verse number="28">無分 猶太 希利尼 、為奴自主、或男或女、蓋爾曹於基督 耶穌 中皆一也、</verse>
				<verse number="29">若屬基督、則為 亞伯拉罕 裔、依所許而為嗣子矣、</verse>
			</chapter>
			<chapter number="4">
				<verse number="1">我謂嗣子雖為全業之主、童蒙時無異於僕、</verse>
				<verse number="2">服於傅保及家宰、待父所定之期、</verse>
				<verse number="3">我儕童蒙時、亦役於斯世之小學、</verse>
				<verse number="4">屆期、上帝遣其子、由女而生、在於律下、</verse>
				<verse number="5">以贖律下之人、使我儕得為子之分、</verse>
				<verse number="6">既為子、上帝遣厥子之神、入我儕之心、呼曰、阿爸父也、</verse>
				<verse number="7">如是爾不復為僕、乃為子也、既為子、則由上帝而為嗣矣、○</verse>
				<verse number="8">昔爾不識上帝、役於本非神者、</verse>
				<verse number="9">今既知之、更為上帝所知、何反向劣弱空乏之小學、復欲為之役乎、</verse>
				<verse number="10">爾乃守日月節年、</verse>
				<verse number="11">我為爾懼、恐我為爾徒勞矣、○</verse>
				<verse number="12">兄弟乎、我求爾如我、蓋我已如爾、爾未嘗枉我、</verse>
				<verse number="13">爾知我昔以形軀之弱、宣福音於爾、</verse>
				<verse number="14">且我形軀有所試爾、而爾不之嫌、不之棄、乃接我如上帝之使、如基督 耶穌 、</verse>
				<verse number="15">爾當時之禧慶安在、我為爾證、若能為之、即抉目予我、亦所願也、</verse>
				<verse number="16">然則我以真理告爾、反成仇乎、</verse>
				<verse number="17">夫彼為爾熱衷、非善也、乃欲間爾、使爾為彼熱衷、</verse>
				<verse number="18">凡於善事而熱衷、斯為善、不獨我與爾同在時也、</verse>
				<verse number="19">小子乎、我復為爾劬勞、待基督之狀、成於爾衷、</verse>
				<verse number="20">今我欲偕爾而易我言、蓋我為爾游移也、○</verse>
				<verse number="21">爾願服律者其告我、爾不聞律乎、</verse>
				<verse number="22">記有之、 亞伯拉罕 有二子、一婢出、一自由者出、</verse>
				<verse number="23">婢出者、依形軀而生、自由出者、乃由應許焉、</verse>
				<verse number="24">斯為寓言、蓋二女乃二約、一出自 西乃 山、所生者為僕、 夏甲 是也、</verse>
				<verse number="25">夫 夏甲 者乃 亞拉伯 之 西乃 山、猶今之 耶路撒冷 也、蓋彼與其諸子為僕、</verse>
				<verse number="26">惟在上之 耶路撒冷 乃自由、我眾之母也、</verse>
				<verse number="27">記有之、不妊不產者宜喜樂、未劬勞者宜歡呼、蓋煢獨者較有夫者、子更多也、</verse>
				<verse number="28">兄弟乎、我儕如 以撒 因應許而為子、</verse>
				<verse number="29">昔依形軀而生者、窘逐依聖神而生者、今亦如是、</verse>
				<verse number="30">然經云何、曰、逐婢及其子、蓋婢之子、不得與自由者之子共嗣業也、</verse>
				<verse number="31">兄弟乎、我儕非婢之子、乃自由者之子也、</verse>
			</chapter>
			<chapter number="5">
				<verse number="1">基督既釋我儕而得自由、故宜堅立、勿再負為僕之軛、</verse>
				<verse number="2">我 保羅 語爾、若受割、則基督於爾無益、</verse>
				<verse number="3">我復證之、凡受割者、宜行全律、</verse>
				<verse number="4">爾欲由律見義者、乃絕於基督、而隕於恩矣、</verse>
				<verse number="5">蓋我儕以神由信、而待所望之義、</verse>
				<verse number="6">於基督 耶穌 中、或割或否、皆無益、惟信之以愛而行者有益、</verse>
				<verse number="7">昔爾所趨者善矣、誰阻爾不順真理乎、</verse>
				<verse number="8">其所勸導、非出於召爾者、</verse>
				<verse number="9">少許之酵、發全團矣、</verse>
				<verse number="10">我緣主深信爾無異志、但擾爾者、不論何人、必服其鞫、</verse>
				<verse number="11">兄弟乎、若我尚宣割禮、何至猶見窘逐乎、若然、則十架之蹇礙已廢矣、</verse>
				<verse number="12">彼亂爾者、何若自閹為愈也、○</verse>
				<verse number="13">兄弟乎、爾蒙召得自由、然勿以自由為形軀之機、惟以愛相供役、</verse>
				<verse number="14">蓋全律一言以蔽之、曰愛鄰如己、</verse>
				<verse number="15">若爾相吞噬、恐相淪亡、爾其慎之、○</verse>
				<verse number="16">我故謂爾當依聖神而行、則不縱形軀之慾、</verse>
				<verse number="17">蓋形軀之慾禦乎神、神禦形軀、二者相敵、俾爾不行其所欲行、</verse>
				<verse number="18">爾若為神所導、則不在律下矣、</verse>
				<verse number="19">夫形軀之行顯著、即淫亂、污穢、邪侈、</verse>
				<verse number="20">拜像、巫術、結仇、爭鬥、忌恨、忿怒、釁隙、朋黨、異端、</verse>
				<verse number="21">媢嫉、沉湎、荒宴等類、今我告爾、如昔所言、凡行此者、必不承上帝國、</verse>
				<verse number="22">惟聖神之果、乃仁愛、喜樂、和平、恆忍、慈惠、良善、忠信、</verse>
				<verse number="23">溫柔、節制、如此者、無律禁之、</verse>
				<verse number="24">且屬基督 耶穌 者、已以形軀及其情慾、釘於十架矣、○</verse>
				<verse number="25">我儕若依聖神而生、宜依聖神而行、</verse>
				<verse number="26">勿尚虛榮、相激相嫉、</verse>
			</chapter>
			<chapter number="6">
				<verse number="1">兄弟乎、若人偶蹈愆尤、爾屬聖神者、宜以溫柔之心規正之、且宜自顧、恐亦見試、</verse>
				<verse number="2">宜互相任勞、以盡基督之律、</verse>
				<verse number="3">無而為有者、是自欺也、</verse>
				<verse number="4">宜各驗己行、則所誇者在己不在人、</verse>
				<verse number="5">蓋必各任己任也、○</verse>
				<verse number="6">學道者、宜以財物供教者、</verse>
				<verse number="7">勿受惑、上帝不受侮也、蓋所播者為何、所穫者亦為何、</verse>
				<verse number="8">播於形軀者、將由形軀而穫敗壞、播於聖神者、將由聖神而穫永生、</verse>
				<verse number="9">宜行善勿倦、若不頹憊、屆期將穫矣、</verse>
				<verse number="10">故或有機、宜行善於眾、而於信者之家為尤切、○</verse>
				<verse number="11">視我達爾之手書、字體何其大也、</verse>
				<verse number="12">凡欲以形軀矜飾者、強爾受割、特恐為基督之十架受窘逐耳、</verse>
				<verse number="13">蓋彼受割者、己不守律、惟欲爾受割、致彼因爾形軀而誇、</verse>
				<verse number="14">然我無所誇、惟誇我主 耶穌 基督之十架耳、由是世於我已釘十架、我於世亦然、</verse>
				<verse number="15">蓋受割與否皆無足重、惟新造者而已、</verse>
				<verse number="16">凡依此準繩而行者、願平康矜恤臨之、暨上帝之 以色列 民焉、○</verse>
				<verse number="17">今而後人毋擾我、蓋我身佩 耶穌 之印記、○</verse>
				<verse number="18">兄弟乎、願我主 耶穌 基督之恩、在爾衷、阿們、</verse>
			</chapter>
		</book>
		<book number="49">
			<chapter number="1">
				<verse number="1">由上帝旨為基督 耶穌 使徒 保羅 、書達 以弗所 諸聖徒、及忠信於基督 耶穌 者、</verse>
				<verse number="2">願恩惠平康、由我父上帝及主 耶穌 基督歸爾、○</verse>
				<verse number="3">祝頌上帝我主 耶穌 基督之父、曾由基督祝我以在天屬神之諸福、</verse>
				<verse number="4">即如創世之先、由基督選我儕、俾在其前聖而無玷、</verse>
				<verse number="5">依厥善旨、以愛預定我儕、由 耶穌 基督得為其子、</verse>
				<verse number="6">致讚其恩之榮、即於其愛子中樂賜我儕者、</verse>
				<verse number="7">我儕於彼因其血而得贖、即罪之赦、依上帝洪恩也、</verse>
				<verse number="8">此恩乃上帝以諸智諸識溢於我者、</verse>
				<verse number="9">示我以厥旨之奧、循其善意、乃於彼中所定、</verse>
				<verse number="10">迨期滿時、在天在地之萬有悉統於基督、</verse>
				<verse number="11">我儕於彼亦得為業、乃依己旨行萬事者所預定、</verse>
				<verse number="12">致其榮因我儕先於基督有望者、得讚頌焉、</verse>
				<verse number="13">爾於彼既聞真道、救爾之福音、且信之、則受所許聖神之印、</verse>
				<verse number="14">即我儕嗣業之質、迨上帝之業見贖、其榮則得讚頌、</verse>
				<verse number="15">故我聞爾於主 耶穌 之信、向諸聖徒之愛、</verse>
				<verse number="16">則為爾感謝不已、祈禱時常念及爾、</verse>
				<verse number="17">俾我主 耶穌 基督之上帝、有榮之父、賜爾明智與啟示之靈、以識上帝、</verse>
				<verse number="18">心目克明、俾知爾蒙其召所望何如、彼於諸聖徒之業、其榮之豐富何如、</verse>
				<verse number="19">且於我諸信者、其能之浩大何如、乃依其能力運行於基督中、即起之於死、使坐其右於天、</verse>
				<verse number="20"></verse>
				<verse number="21">超於諸執政者、秉權者、有能者、宰治者、及凡有名者、不第今世、亦在來世、</verse>
				<verse number="22">且服萬有於其足下、使為萬有之首於教會、</verse>
				<verse number="23">會為其體、乃充乎萬有者之所充也、</verse>
			</chapter>
			<chapter number="2">
				<verse number="1">且爾素以罪愆而死、</verse>
				<verse number="2">從斯世之俗而行、服在空乘權之君、即今運行於悖逆者之靈、</verse>
				<verse number="3">我儕亦嘗出入其中、徇形軀之情、行身心之欲、本為服怒之輩、如他人然、</verse>
				<verse number="4">但上帝富有矜恤、以浩大之愛愛我、</verse>
				<verse number="5">於我儕因過愆而死時、偕基督而甦我、爾之得救乃由恩耳、</verse>
				<verse number="6">且於基督 耶穌 、使我儕與之同起、亦同坐於天、</verse>
				<verse number="7">致緣彼所施我儕之慈惠、彰其厚恩於後世焉、</verse>
				<verse number="8">蓋爾以恩得救、由信非由己、乃上帝所賜也、</verse>
				<verse number="9">非由乎行、免人自矜、</verse>
				<verse number="10">蓋我儕乃上帝之工、受造於基督 耶穌 中、致行善行、乃上帝所預定、使我儕行之者也、○</verse>
				<verse number="11">故當記憶爾昔以形軀為異邦人、彼於形軀由人手所謂割者、謂爾為無割、</verse>
				<verse number="12">當時爾與基督相隔、與 以色列 民相異、外乎應許諸約、無有所望、在世無上帝、</verse>
				<verse number="13">今則於基督 耶穌 、爾素為遠者、以基督血得近、</verse>
				<verse number="14">彼為我儕之和、毀其間之藩籬、使二者為一、</verse>
				<verse number="15">且於其形軀廢厥仇讐、即誡命之律、載於條例者、致於彼中以二者造一新人而致和、</verse>
				<verse number="16">又以十架誅厥仇讐、聯二者為一體、復和於上帝、</verse>
				<verse number="17">遂來宣和平於爾遠者及近者、</verse>
				<verse number="18">蓋我二者由彼以一神而謁父、</verse>
				<verse number="19">如是爾不復為外人、為客旅、乃與聖徒同籍、為上帝之眷屬、</verse>
				<verse number="20">建於使徒先知之基、基督 耶穌 為屋隅之首石、</verse>
				<verse number="21">諸宇於彼中結構、漸成主之聖殿、</verse>
				<verse number="22">爾曹亦共受建、為上帝以聖神之居所焉、</verse>
			</chapter>
			<chapter number="3">
				<verse number="1">緣此、我 保羅 因爾異邦人、為基督 耶穌 之囚、</verse>
				<verse number="2">若爾聞上帝為爾之故、賜我頒恩之職、</verse>
				<verse number="3">我由啟示得識奧秘、如前所畧書者、</verse>
				<verse number="4">爾讀之、可知我洞悉基督之奧秘、</verse>
				<verse number="5">先世未嘗示人、今則以神啟示聖徒及先知矣、</verse>
				<verse number="6">即異邦人同為嗣子、同其肢體、且由福音共與所許、在基督 耶穌 中者、</verse>
				<verse number="7">我為福音之役、依上帝所賜之恩、乃依其能之功用而賜我也、</verse>
				<verse number="8">我在聖徒中、乃微之又微者、尚蒙此恩、俾以基督莫測之富有宣諸異邦、</verse>
				<verse number="9">令眾知此頒布之奧秘、即歷世隱於創造萬有之上帝者、</verse>
				<verse number="10">致在天諸執政者、操權者、今由教會知上帝智備萬殊、</verse>
				<verse number="11">乃依其永旨所定、在我主基督 耶穌 中者、</verse>
				<verse number="12">於彼也、我儕由信而果敢、毅然而謁上帝、</verse>
				<verse number="13">故我求爾、勿以我為爾受難而疲憊、斯乃爾榮、○</verse>
				<verse number="14">緣此、我屈膝於父前、</verse>
				<verse number="15">即在天在地諸家所由得名者、</verse>
				<verse number="16">求依其榮之富有、俾由厥神、以其能而剛健乃衷、</verse>
				<verse number="17">致基督因信而居爾心、使爾根基於愛、</verse>
				<verse number="18">得與諸聖徒克識其長闊高深、</verse>
				<verse number="19">且知基督莫測之愛、得乎上帝所充者而充焉、○</verse>
				<verse number="20">夫上帝能行者、越乎我儕所求所思、依其運行於我儕之能也、</verse>
				<verse number="21">願在教會、亦在基督 耶穌 、以榮歸之、永世靡暨、阿們、</verse>
			</chapter>
			<chapter number="4">
				<verse number="1">故我為主被囚者勸爾、所行宜稱乎所蒙之召、</verse>
				<verse number="2">悉以謙遜溫柔恆忍、以愛相恕、</verse>
				<verse number="3">以和平相維繫、務守聖神之合一、</verse>
				<verse number="4">體一、神一、如爾蒙召之望為一、</verse>
				<verse number="5">主一、信一、洗一、</verse>
				<verse number="6">上帝一、為眾人之父、超乎眾、貫乎眾、在眾中者也、</verse>
				<verse number="7">然我儕蒙恩、各依基督所賜之量、</verse>
				<verse number="8">故曰、其上昇時、則俘所虜而頒賚於人、</verse>
				<verse number="9">夫既云上昇、豈非曾降於地下乎、</verse>
				<verse number="10">降者即高昇於諸天、以充萬有者也、</verse>
				<verse number="11">其所賜者、有使徒、先知、宣道者、及牧師、教師、</verse>
				<verse number="12">為欲成全聖徒、致役事之工、建基督之體、</verse>
				<verse number="13">以至我眾合一於信、及識上帝子、得為成人、造乎基督充溢之量、</verse>
				<verse number="14">致不復為童稚、蕩漾於諸教之風、受人詭譎欺惑之術、</verse>
				<verse number="15">惟居愛崇真、萬事漸長於彼、彼乃元首、即基督也、</verse>
				<verse number="16">由彼全體結構聯絡、百節相承、各依厥量而運動、俾之滋長、而自建於愛、○</verse>
				<verse number="17">故我言之、且緣主勸之、爾之所行、毋復志意虛妄、如異邦人然、</verse>
				<verse number="18">彼心思蒙昧、外乎上帝之生、因其無知而心頑也、</verse>
				<verse number="19">既失其良、狥於邪侈、貪行諸污、</verse>
				<verse number="20">爾學基督則不然、</verse>
				<verse number="21">爾果聞之、且由之受教、依 耶穌 之真、</verse>
				<verse number="22">爾於夙習之行、宜脫舊人、即以欺罔之慾、而自敗者、</verse>
				<verse number="23">心志亦宜更新、</verse>
				<verse number="24">且衣以新人、乃肖上帝、由真理之聖與義而造者也、○</verse>
				<verse number="25">故當去誑、與人言皆以其誠、蓋我儕互相為肢也、</verse>
				<verse number="26">怒勿干罪、勿銜怒至日落、</verse>
				<verse number="27">勿與魔以間、</verse>
				<verse number="28">竊者勿復竊、寧服勞、手作善工、得以濟乏、</verse>
				<verse number="29">穢言勿出口、惟於人之所需、以善言建之、致恩及聽者、</verse>
				<verse number="30">勿貽上帝之聖神憂、乃爾由之受印、以至贖日者、</verse>
				<verse number="31">凡荼毒、忿怒、怨恨、諠譁、訕謗、並諸暴很、宜悉去之、</verse>
				<verse number="32">彼此仁愛、慈惠、赦宥、如上帝緣基督赦爾也、</verse>
			</chapter>
			<chapter number="5">
				<verse number="1">故爾當效上帝、如愛子然、</verse>
				<verse number="2">又當以愛而行、如基督愛我儕、為之舍己、為獻為祭於上帝、以為馨香、</verse>
				<verse number="3">惟淫亂及污穢貪婪、爾中言之亦不可、乃聖徒所宜也、</verse>
				<verse number="4">淫詞、浮言、戲謔、皆非所宜、寧祝謝耳、</verse>
				<verse number="5">蓋爾誠知淫者、污者、及貪婪即拜像者、皆不得嗣業於基督與上帝之國、</verse>
				<verse number="6">勿為人之虛言所欺、緣此、上帝之怒、臨於悖逆之人、</verse>
				<verse number="7">故勿與之同羣、</verse>
				<verse number="8">蓋爾素為暗、今宗主而為光、當如光明之人而行、</verse>
				<verse number="9">夫光明之實、乃在諸善、與義與誠也、</verse>
				<verse number="10">宜審主之所悅、</verse>
				<verse number="11">毋與無實之暗行、寧責之、</verse>
				<verse number="12">蓋彼之隱行、言之辱矣、</verse>
				<verse number="13">凡事之受責者、以光而顯、蓋凡顯者光也、</verse>
				<verse number="14">故曰、寐者宜寤、自死而起、基督將照爾矣、○</verse>
				<verse number="15">慎顧爾行、勿若無智、乃若有智、</verse>
				<verse number="16">宜惜光陰、時日邪慝故也、</verse>
				<verse number="17">勿為愚、務悉主旨、</verse>
				<verse number="18">勿酗酒而蕩檢、惟充以聖神、</verse>
				<verse number="19">以詩以歌以靈賦、互相酬答、口唱心和以向主、</verse>
				<verse number="20">凡事以我主 耶穌 基督之名、恆謝父上帝、</verse>
				<verse number="21">當敬畏基督、而相順服、○</verse>
				<verse number="22">婦當服夫、如服主然、</verse>
				<verse number="23">蓋夫為婦首、如基督為教會首、亦為全體之救者、</verse>
				<verse number="24">教會服基督、婦凡事服夫、亦宜如是、</verse>
				<verse number="25">夫當愛婦、如基督愛教會、為之舍己、</verse>
				<verse number="26">欲使之聖、由水之洗、以道潔之、</verse>
				<verse number="27">立之己前、為有榮者、無瑕皺等疵、乃聖而無玷也、</verse>
				<verse number="28">如是、夫宜愛婦如己身、愛婦即愛己也、</verse>
				<verse number="29">從無自惡己身者、惟保養之、煦嫗之、如基督之於教會然、</verse>
				<verse number="30">蓋我儕為其體之肢也、</verse>
				<verse number="31">是以人離父母、膠漆其妻、二者成為一體、</verse>
				<verse number="32">此奧秘大矣、我言之、乃指基督與教會也、</verse>
				<verse number="33">然爾曹各宜愛婦如己、婦亦宜敬畏其夫、</verse>
			</chapter>
			<chapter number="6">
				<verse number="1">子女當緣主順從父母、斯乃善也、</verse>
				<verse number="2">敬爾父母、此為寓許之首誡、</verse>
				<verse number="3">俾爾暢遂享壽於世、</verse>
				<verse number="4">父勿激子女之怒、惟以主之懲勸而鞠育之、○</verse>
				<verse number="5">僕當畏懼戰慄、以忠心順爾形軀之主、如於基督然、</verse>
				<verse number="6">勿第以目前服役、若取悅於人者、惟如基督之僕、由心而行上帝之旨、</verse>
				<verse number="7">欣然服役、如於主、非於人、</verse>
				<verse number="8">蓋知或為僕、或自主、必各依所行之善、受報於主、</verse>
				<verse number="9">主之待僕、亦當如是、勿恐嚇之、蓋知彼與爾之主在天、不以貌視人也、○</verse>
				<verse number="10">此外當賴主及其權能而剛健、</verse>
				<verse number="11">衣上帝全備鎧甲、克禦魔之詭譎、</verse>
				<verse number="12">蓋我儕所與戰者、非血氣之人、乃執政者、掌權者、及此暗世諸君、並天際惡靈、</verse>
				<verse number="13">當取上帝全備鎧甲、俾能守禦於艱難之日、迨諸事既成而卓然、</verse>
				<verse number="14">故宜屹立、腰束以誠、胸護以義、</verse>
				<verse number="15">以和平福音為所備之履、而著於足、</verse>
				<verse number="16">又取信以為盾、能悉滅惡者之火箭、</verse>
				<verse number="17">且取濟救之冑、及聖神之劍、即上帝道也、</verse>
				<verse number="18">以諸祈禱籲懇、感於聖神而恆求、於此儆醒不倦、為諸聖徒祈、</verse>
				<verse number="19">亦為我祈、使我於啟口時、毅然闡明福音之奧秘、</verse>
				<verse number="20">緣此、我為縲絏中之使者、俾得侃侃而言、如所當言、○</verse>
				<verse number="21">我所愛之兄弟 推基古 、乃於主為忠役者、將悉以我事示爾、</verse>
				<verse number="22">為此我特遣之就爾、令爾知我景況、且慰爾心、○</verse>
				<verse number="23">願平康與愛與信、由父上帝及主 耶穌 基督歸爾、</verse>
				<verse number="24">凡於我主 耶穌 基督有不朽之愛者、願恩惠偕爾焉、</verse>
			</chapter>
		</book>
		<book number="50">
			<chapter number="1">
				<verse number="1">耶穌 基督僕 保羅 提摩太 、書達 腓立比 屬基督 耶穌 之諸聖徒、及諸監督執事、</verse>
				<verse number="2">願恩惠平康、由我父上帝及主 耶穌 基督歸爾、○</verse>
				<verse number="3">我每懷念爾、則謝我上帝、</verse>
				<verse number="4">為爾眾祈時、恆欣然而求、</verse>
				<verse number="5">緣爾自始迄今、共與福音、</verse>
				<verse number="6">我深信肇善工於爾者、必成之、以迄 耶穌 基督之日、</verse>
				<verse number="7">我如是念爾眾宜也、蓋爾在我心、以爾於我縲絏中、及明辨而證福音之際、與我共與乎恩也、</verse>
				<verse number="8">我體 耶穌 基督之心戀慕爾眾、上帝為之證、</verse>
				<verse number="9">我所祈者、使爾愛於知識通達而愈充溢、</verse>
				<verse number="10">致能驗至善、純粹無疵、迄於基督之日、</verse>
				<verse number="11">充以義之實、由 耶穌 基督、致榮與頌歸於上帝、○</verse>
				<verse number="12">兄弟乎、我欲爾知、我所遭之事、適以廣福音之傳、</verse>
				<verse number="13">致我緣基督而受之縲絏、徧揚於御營、以及各方、</verse>
				<verse number="14">且使宗主之兄弟、多因我縲絏、益毅然宣上帝道而無懼、</verse>
				<verse number="15">夫宣基督、以媢嫉紛爭者有之、以善意者亦有之、</verse>
				<verse number="16">此則出於愛、知我之立、為辯福音也、</verse>
				<verse number="17">彼則出於樹黨、非誠也、欲增我縲絏之苦耳、</verse>
				<verse number="18">然則何如乎、無論或偽或誠、基督是宣、我則樂之、且終樂之、</verse>
				<verse number="19">蓋我知此、由爾祈禱、及所賜 耶穌 基督之神、終必使我得救、</verse>
				<verse number="20">依我之企望、概無所愧、而毅然如常、今或生或死、基督將於我身丕顯、</verse>
				<verse number="21">蓋我之生即基督、死亦有益、</verse>
				<verse number="22">若生於形軀、成我功果、則不知當何擇也、</verse>
				<verse number="23">蓋我迫於二者之間、欲歸與基督偕在、是為愈美、</verse>
				<verse number="24">但居於形軀、為爾之故為尤要、</verse>
				<verse number="25">既深信此、則知我必仍存、且與爾眾同居、致爾進益而樂於道、</verse>
				<verse number="26">俾爾緣基督 耶穌 而誇者、因我而溢、以我復與爾同在也、</verse>
				<verse number="27">惟爾處世、須合乎基督之福音、使我或就爾、或離爾、得聞爾事、即爾堅立於一心一志、為福音之道而戰、</verse>
				<verse number="28">概毋為敵所驚、其表彰也、於彼則為敗亡、於爾則為濟救、乃由上帝也、</verse>
				<verse number="29">蓋因基督賜爾、不第信之、亦為之受苦、</verse>
				<verse number="30">爾有戰爭、如昔見於我、今聞於我者也、</verse>
			</chapter>
			<chapter number="2">
				<verse number="1">若於基督有何慰藉、於愛有何撫綏、於聖神有何感通、有何仁慈矜憫、</verse>
				<verse number="2">則宜同意同愛、心合志一、以充我樂、</verse>
				<verse number="3">概勿樹黨、勿尚虛榮、惟自卑、視人愈己、</verse>
				<verse number="4">勿各顧己事、亦宜顧人之事、</verse>
				<verse number="5">以基督 耶穌 之心為心、</verse>
				<verse number="6">彼原有上帝之狀、不以匹上帝自居、</verse>
				<verse number="7">乃虛己取僕之狀、成人之形、</verse>
				<verse number="8">既有人之式、又屈己、承順至死、甚而死於十架、</verse>
				<verse number="9">故上帝躋之至高、錫之名以超乎萬名、</verse>
				<verse number="10">使在天在地及在地下者、聞 耶穌 之名、無膝不屈、</verse>
				<verse number="11">無口不稱 耶穌 基督為主、以榮父上帝焉、○</verse>
				<verse number="12">愛友乎、爾素承順、不惟於我同在時、即今暌違、益宜畏懼戰慄、以成爾之濟救、</verse>
				<verse number="13">蓋志也行也、皆上帝循其善意、施於爾衷也、</verse>
				<verse number="14">爾凡所行、毋私議、毋爭辯、</verse>
				<verse number="15">俾爾純粹無疵為上帝子、無瑕於邪逆之世、顯為燭世之光、</verse>
				<verse number="16">彰明維生之道、俾我可誇於基督之日、以所趨所勞、非徒然也、</verse>
				<verse number="17">若以爾信之祭祀奉事、我被灌奠其上、我亦樂之、且與爾眾同樂、</verse>
				<verse number="18">爾亦當樂之、且與我同樂焉、○</verse>
				<verse number="19">我緣主 耶穌 冀速遣 提摩太 就爾、俾知爾事、而慰我心、</verse>
				<verse number="20">蓋我無同心之人、誠慮爾事、</verse>
				<verse number="21">因眾惟己是謀、非 耶穌 基督之事也、</verse>
				<verse number="22">爾知 提摩太 之徵驗、即與我共役於福音、猶子之於父、</verse>
				<verse number="23">故視我事如何、冀即遣之、</verse>
				<verse number="24">且我賴主冀亦速往、</verse>
				<verse number="25">但我意必遣我兄弟 以巴弗提 就爾、乃與我同勞同伍、為爾之使、供我所需者、</verse>
				<verse number="26">彼乃戀慕爾眾、因爾聞其病則憂甚、</verse>
				<verse number="27">彼果病瀕死、上帝恤之、不惟於彼、亦於我也、免我憂而復憂、</verse>
				<verse number="28">是以遣之愈切、使爾復見之而喜、我憂亦少解、</verse>
				<verse number="29">爾宜緣主欣然納之、且尊重如是之人、</verse>
				<verse number="30">蓋彼因基督之工而瀕死、不恤其生、以補爾事我之不逮、</verse>
			</chapter>
			<chapter number="3">
				<verse number="1">兄弟乎、我猶有言、宜緣主而樂、書此遺爾、我不憚煩、爾則安固、</verse>
				<verse number="2">務慎犬類、及行惡者、損割者、</verse>
				<verse number="3">蓋我儕以上帝之神而崇拜、於基督 耶穌 而誇、不恃乎形軀、是乃受割者也、</verse>
				<verse number="4">雖然、我亦有可恃於形軀者、若他人以形軀為可恃、則我尤可恃矣、</verse>
				<verse number="5">我生八日而受割、屬 以色列 裔、 便雅憫 支、世為 希伯來 人、依律則為法利賽人、</verse>
				<verse number="6">依熱衷則窘逐教會、依律中之義、則無間然、</verse>
				<verse number="7">但昔於我為益者、我緣基督以之為損、</verse>
				<verse number="8">我誠以萬事為損、因識我主基督 耶穌 為更美、且為彼已損萬事、視為糞土、致可得乎基督、而恆在其中、</verse>
				<verse number="9">非以自乎律者為己之義、乃由信基督之義、即以信而自乎上帝者、</verse>
				<verse number="10">俾知基督與其復起之能、並與其苦而效其死、</verse>
				<verse number="11">庶可造乎自死之復起、</verse>
				<verse number="12">非謂我既得既成、惟趨進庶可獲基督 耶穌 所以獲我者也、</verse>
				<verse number="13">兄弟乎、我不以為既獲、惟專一、忘乎後而奮乎前、</verse>
				<verse number="14">趨向標準、致得上帝自上而召之賞、在基督 耶穌 中者、</verse>
				<verse number="15">故凡我中之完人、宜懷此志、若有異志、上帝亦將以此示爾、</verse>
				<verse number="16">惟我儕所已及者、宜依此而行焉、○</verse>
				<verse number="17">兄弟乎、爾宜效我、且視依我模楷而行者、</verse>
				<verse number="18">蓋我屢告爾、今又涕泣告爾、多有所行與基督十架為敵者、</verse>
				<verse number="19">彼以口腹為神、以辱為榮、以世情為念、終必淪亡、</verse>
				<verse number="20">夫我籍在天、由此我亦俟乎救者、即主 耶穌 基督也、</verse>
				<verse number="21">彼將依其能服萬有歸己之功用、化我儕卑賤之體、如其榮耀之體焉、</verse>
			</chapter>
			<chapter number="4">
				<verse number="1">是以我所愛所慕之兄弟、為我之樂、為我之冕、我所愛者乎、宜堅立於主、○</verse>
				<verse number="2">我勸 友阿爹 氏、 循都基 氏、宜宗主有同心、</verse>
				<verse number="3">又求我真侶、助此二婦、以其昔與我及 革利免 、並其餘之同勞、協力於福音、名錄於維生之書者、○</verse>
				<verse number="4">宜恆樂於主、我復言之、爾其樂哉、</verse>
				<verse number="5">爾之溫良、宜表於眾、主伊邇矣、</verse>
				<verse number="6">概勿憂慮、惟於萬事、以祈禱、籲懇、稱謝、陳述所求於上帝、</verse>
				<verse number="7">上帝之和平超乎人意、將於基督 耶穌 中、守衛爾心爾志、○</verse>
				<verse number="8">兄弟乎、我猶有言、凡真實、端重、公義、清潔、可愛者、可稱者、或有何德何譽、爾宜念之、</verse>
				<verse number="9">爾所學所受、所聞所見於我者、皆宜行之、則平康之上帝將偕爾、○</verse>
				<verse number="10">我於主樂甚、因爾念我之心復萌、爾素有志於此、但乏機耳、</verse>
				<verse number="11">我言此、非因缺乏之故、蓋我已學、隨遇而安、</verse>
				<verse number="12">我知所以處貧賤、亦知所以處富厚、隨在隨事、或飽或飢、或豐或歉、我悉諳練之矣、</verse>
				<verse number="13">我賴增我力者事事克為、</verse>
				<verse number="14">雖然、爾與我患難善矣、</verse>
				<verse number="15">腓立比 人乎、爾亦知於福音之始、我去 馬其頓 時、授受之事、他會無與、惟爾而已、</verse>
				<verse number="16">蓋我在 帖撒羅尼迦 時、爾遣人供我所需、一而再矣、</verse>
				<verse number="17">我非求贈、乃求結實繁多、以益於爾、</verse>
				<verse number="18">我有諸物、充溢矣、饒足矣、蓋由 以巴弗提 受爾來物、為馨香可納之祭、乃上帝所悅者、</verse>
				<verse number="19">我上帝將充裕爾之所需、依其榮之富有、在基督 耶穌 中者、</verse>
				<verse number="20">願榮歸我父上帝、爰及世世、阿們、○</verse>
				<verse number="21">問安於屬基督 耶穌 之眾聖徒、偕我之諸兄弟問爾安、</verse>
				<verse number="22">眾聖徒問爾安、 該撒 之家屬尤為致意、○</verse>
				<verse number="23">願我主 耶穌 基督之恩在爾衷焉、</verse>
			</chapter>
		</book>
		<book number="51">
			<chapter number="1">
				<verse number="1">由上帝旨、為 耶穌 基督使徒 保羅 、與兄弟 提摩太 、</verse>
				<verse number="2">書達 歌羅西 眾聖徒之忠誠兄弟、在基督中者、願恩惠平康、由我父上帝歸爾、○</verse>
				<verse number="3">我儕恆為爾祈禱、謝上帝我主 耶穌 基督之父、</verse>
				<verse number="4">蓋聞爾於基督 耶穌 之信、及向諸聖徒之愛、</verse>
				<verse number="5">因爾有望存之於天、即爾昔聞於福音之真道、</verse>
				<verse number="6">此已及爾、亦猶徧及天下、結實而增益、與在爾中無異、自爾聞之之日、而誠知上帝恩也、</verse>
				<verse number="7">如爾學於我所愛之同僕 以巴弗 、彼緣我儕為基督忠役、</verse>
				<verse number="8">且以爾由聖神之愛告我、○</verse>
				<verse number="9">故我儕自聞之之日、為爾祈禱不已、俾爾充諸靈智靈識、洞悉其旨、</verse>
				<verse number="10">致所行合乎主、盡悅其意、於諸善工結實、於識上帝增益、</verse>
				<verse number="11">又依其有榮之權力、以諸能益爾能、俾於諸事久耐、恆忍、喜樂、</verse>
				<verse number="12">且謝天父、使我儕堪與諸聖徒同得光明之業、</verse>
				<verse number="13">彼已拯我脫夫幽暗之權、遷於愛子之國、</verse>
				<verse number="14">我儕由之得贖、即罪得赦也、</verse>
				<verse number="15">彼乃莫能見之上帝像、為凡受造者之首生、</verse>
				<verse number="16">蓋萬有本之而造、在天在地、有形無形、或位或權、或執政者、或有能者、皆由之而造、且歸之焉、</verse>
				<verse number="17">彼先萬有萬有本之而立、</verse>
				<verse number="18">教會乃身、彼為首、為元始、自死而首生、致為萬事倡、</verse>
				<verse number="19">蓋父喜以諸豐盛寓於其中、</verse>
				<verse number="20">且由之使萬有復和於己、乃以其十架之血而致和、在地在天者皆然、</verse>
				<verse number="21">夫爾素以惡行、為異為敵於心、</verse>
				<verse number="22">今因其身之死、致爾復和、維聖、無疵、無咎、薦於其前、</verse>
				<verse number="23">惟在爾恆於信、植基而固之、不移乎爾所聞福音之望、即宣於天下萬人、我 保羅 為其役者也、○</verse>
				<verse number="24">今我緣爾受苦則喜、且為基督之身即教會、以我身補基督患難之不足耳、</verse>
				<verse number="25">我已立為教會之役、依上帝為爾所授之職、徧宣其道、</verse>
				<verse number="26">即歷世歷代所隱之奧秘、而今顯於聖徒者、</verse>
				<verse number="27">上帝樂以此奧秘之榮之富、示之異邦、即基督在爾衷、為有榮之望焉、</verse>
				<verse number="28">我儕宣之、以諸智勸人訓人、俾得薦之、完全於基督中、</verse>
				<verse number="29">我為此勤勞、依上帝之功用而盡力、乃以其大能行於我衷者也、</verse>
			</chapter>
			<chapter number="2">
				<verse number="1">蓋我欲爾知、我為爾與在 老底嘉 、及凡未覿我面者、如何盡力、</verse>
				<verse number="2">俾其心受慰、以愛相聯、穎悟充實而致富有、克知上帝之奧秘、即基督也、</verse>
				<verse number="3">凡智慧知識之寶藏、皆韞於彼、</verse>
				<verse number="4">我言此、免人以巧言誘爾、</verse>
				<verse number="5">蓋我身雖暌違、心則偕爾、喜見爾篤信基督、秩然有序、○</verse>
				<verse number="6">爾既承受主基督 耶穌 、亦宜由之而行、</verse>
				<verse number="7">且於彼也、根深而建造、堅立於信、如昔受教然、而溢於祝謝焉、○</verse>
				<verse number="8">慎之哉、勿為人之理學虛誣所虜、即依人之遺傳、世之小學、不依基督也、</verse>
				<verse number="9">蓋上帝性體之充盛、悉寓其身、</verse>
				<verse number="10">彼為諸政諸權之首、爾曹亦由之而得充盛、</verse>
				<verse number="11">且於彼受割、非以手者、乃由基督之割、而革情欲之身、○</verse>
				<verse number="12">蓋以洗禮與之同葬、亦與之同起、由乎信上帝之功用、即自死而起之者也、</verse>
				<verse number="13">爾曹素以愆尤與情欲之未割而死、上帝亦使爾與彼同甦、悉赦我之愆尤、</verse>
				<verse number="14">塗抹繩我之券、即所載諸儀文以敵我者也、於焉除之、釘之十架、</verse>
				<verse number="15">且虜諸政諸權、明徇於眾、而奏凱焉、○</verse>
				<verse number="16">是以勿因飲食、節期、月朔、安息日、被人擬議、</verse>
				<verse number="17">此皆後事之影、其形乃屬基督、</verse>
				<verse number="18">勿容人以故作謙卑、崇拜天使、奪爾之賞、彼拘於己見、徇其情欲而自矜、</verse>
				<verse number="19">不固持元首、夫元首乃全體所由、以節以維、而得資助聯絡、以上帝之長而長也、○</verse>
				<verse number="20">爾既與基督同死、以絕世之小學、胡為從乎世、服於儀文乎、</verse>
				<verse number="21">如謂勿執、勿嘗、勿捫也、</verse>
				<verse number="22">是皆依人所命所教、用之必敗、</verse>
				<verse number="23">似有智慧之名、實以私意崇拜、故作謙卑、刻苦其身、究無所益、以克形軀之饜也、</verse>
			</chapter>
			<chapter number="3">
				<verse number="1">爾既與基督同起、宜求上焉者、即基督所在、坐上帝右、</verse>
				<verse number="2">故所志者宜在上、勿在下、</verse>
				<verse number="3">蓋爾已死、爾之生與基督共隱於上帝、</verse>
				<verse number="4">基督為我之生、及其顯著、爾亦將共顯於榮中、○</verse>
				<verse number="5">故當滅爾在地之肢體、即淫亂、污穢、邪情、惡慾、及貪婪、貪婪與拜像一也、</verse>
				<verse number="6">是以上帝之怒、臨諸悖逆之人、</verse>
				<verse number="7">爾昔生於斯、亦嘗出入其間也、</verse>
				<verse number="8">今則宜去一切忿怒、暴戾、狠毒、謗讟、穢言、</verse>
				<verse number="9">彼此勿誑、以爾已脫舊人與其行、</verse>
				<verse number="10">而衣新人、日新以致知、依造之者之像、</verse>
				<verse number="11">在彼無分 希利尼 、 猶太 、割與不割、夷人、狄人、為奴、自主、惟基督為萬有於萬有之中也、○</verse>
				<verse number="12">爾乃上帝所選、聖而見愛者、故宜存矜憫、仁慈、謙遜、溫柔、恆忍之心、</verse>
				<verse number="13">儻彼此有釁、則宜相容、相赦、如主赦爾然、</verse>
				<verse number="14">此外尚以仁愛、乃完全之維繫也、</verse>
				<verse number="15">俾基督之和、主於爾心、爾為此蒙召為一體、亦宜感謝、</verse>
				<verse number="16">當以基督之道充實爾衷、智慧俱備、以詩、以歌、以靈賦、相教相戒、中心感恩、以頌上帝、</verse>
				<verse number="17">凡所言所行、悉宜以主 耶穌 名為之、且由之謝父上帝焉、○</verse>
				<verse number="18">婦宜服夫、是乃宗主所宜也、</verse>
				<verse number="19">夫宜愛婦、勿苛遇之、</verse>
				<verse number="20">子女宜凡事順爾父母、是乃宗主見悅者也、</verse>
				<verse number="21">父勿激子、恐其氣餒、</verse>
				<verse number="22">僕宜凡事順爾形軀之主、非以目前之服役、如取悅於人者、乃專誠畏主也、</verse>
				<verse number="23">凡所為者、宜由心而行、如向主、非向人、</verse>
				<verse number="24">蓋知嗣業之賞、由主而得、爾所事者、主基督也、</verse>
				<verse number="25">夫行非義者、必反受非義、而無所偏視也、</verse>
			</chapter>
			<chapter number="4">
				<verse number="1">主宜以公平待僕、知在天爾亦有主也、○</verse>
				<verse number="2">祈禱惟恆、於此儆醒而感謝、</verse>
				<verse number="3">且為我儕祈禱、俾上帝闢道之門、得言基督之奧秘、我為此而受縲絏也、</verse>
				<verse number="4">令我闡發之、如所當言、</verse>
				<verse number="5">爾於外人、當以智而行、光陰是惜、</verse>
				<verse number="6">言惟溫和、如調以鹽、則知所以應對人矣、○</verse>
				<verse number="7">凡我之事、 推基古 將告爾、彼乃可愛之兄弟、於主為忠信之役、而同為僕者、</verse>
				<verse number="8">緣此我遣之就爾、俾知我事、且慰爾心、</verse>
				<verse number="9">並偕 阿尼西母 、彼乃忠信可愛之兄弟、爾之同儕也、二人將以斯地之事悉告於爾、○</verse>
				<verse number="10">我同囚之 亞里達古 、及 巴拿巴 之甥 馬可 、問爾安、爾曾因 馬可 受命、彼若就爾、當接之、</verse>
				<verse number="11">並有 耶數 又名 猶士都 者、亦問爾安、是皆受割者、惟此三人為上帝國與我同勞、而慰我焉、</verse>
				<verse number="12">爾之同儕、基督 耶穌 之僕 以巴弗 、問爾安、彼恆為爾竭力祈禱、使爾樹立成全、得悉上帝之旨、</verse>
				<verse number="13">蓋我證彼、為爾曹及在 老底嘉 希拉波立 之眾、其勞多矣、</verse>
				<verse number="14">可愛之醫士 路加 、及 底馬 問爾安、</verse>
				<verse number="15">爾宜問在 老底嘉 之諸兄弟、與 寧法 及其家中之會安、</verse>
				<verse number="16">此書既讀於爾中、亦令讀於 老底嘉 之會、而爾亦讀來自 老底嘉 之書、</verse>
				<verse number="17">寄語 亞基布 、慎其所受於主之職而盡之、○</verse>
				<verse number="18">我 保羅 手書問爾安、宜念我之縲絏、願恩惠偕爾焉、</verse>
			</chapter>
		</book>
		<book number="52">
			<chapter number="1">
				<verse number="1">保羅 西拉 提摩太 書達 帖撒羅尼迦 之會、在父上帝及主 耶穌 基督中者、願恩惠平康歸爾、○</verse>
				<verse number="2">我儕為爾眾恆謝上帝、祈禱間念及爾、</verse>
				<verse number="3">於我父上帝前、恆念爾以信而行、以愛而勞、以望我主 耶穌 基督而忍、</verse>
				<verse number="4">上帝所愛之兄弟、我知爾蒙選矣、</verse>
				<verse number="5">因我之福音達爾、不第以言、乃以能、以聖神、且以充實之信、爾亦知我儕為爾為何如人、</verse>
				<verse number="6">且爾效我儕、亦效主、於多難中、以聖神之樂而受道、</verse>
				<verse number="7">致為在 馬其頓 亞該亞 諸信者之模楷、</verse>
				<verse number="8">蓋主之道自爾聲聞於外、不第於 馬其頓 亞該亞 、且爾於上帝之信、隨在播揚、我儕無庸有言、</verse>
				<verse number="9">蓋彼自言我如何入於爾中、爾如何棄像而歸上帝、以事生且真之上帝、</verse>
				<verse number="10">俟其子自天降臨、即其自死而起之 耶穌 、拯我儕脫將來之震怒者也、</verse>
			</chapter>
			<chapter number="2">
				<verse number="1">兄弟乎、爾知我儕昔入爾中、非徒然也、</verse>
				<verse number="2">我於 腓立比 受苦受辱、乃爾所知、然賴我上帝、在窘迫中與爾侃侃言上帝之福音、</verse>
				<verse number="3">蓋我之勸誨、非出於謬、非出於污、非以詭譎、</verse>
				<verse number="4">惟上帝既鑒我、福音是託、遂如是而言、非若悅人、乃悅鑒我心之上帝也、</verse>
				<verse number="5">我從無諂諛、乃爾所知、亦未掩飾貪婪、上帝為之證、</verse>
				<verse number="6">雖為基督使徒、可令人崇敬、然未求榮於爾、亦未求榮於人、</verse>
				<verse number="7">惟溫柔於爾中、猶乳媼煦嫗其子、</verse>
				<verse number="8">我儕既如是戀慕爾、願予爾者、不第上帝之福音、亦己之生命、因爾為我所深愛也、</verse>
				<verse number="9">兄弟乎、爾念我勞苦、晝夜操作、免累爾中一人、以宣上帝福音於爾、</verse>
				<verse number="10">我儕向爾信者所行、如何以聖以義、無疵可摘、爾與上帝證之、</verse>
				<verse number="11">爾亦知我儕如何視爾各人、猶父之於子、勸勉、安慰、指證、</verse>
				<verse number="12">致爾行合乎上帝、即召爾入其國而與其榮者也、○</verse>
				<verse number="13">是以我謝上帝不輟、因爾由我受上帝道而納之、非如人道、乃上帝道、是誠上帝道、力行於爾信者之中也、</verse>
				<verse number="14">兄弟乎、爾嘗效在 猶太 屬基督 耶穌 之上帝會、以爾受苦於同族、猶彼於 猶太 人也、</verse>
				<verse number="15">猶太 人殺主 耶穌 及諸先知、又窘逐我儕、不悅於上帝、且敵眾人、</verse>
				<verse number="16">禁我儕語異邦人、使之得救、常盈厥罪、而震怒盡臨之矣、○</verse>
				<verse number="17">兄弟乎、我儕暫違爾、乃以面、非以心、殷勤益切、甚願見爾、</verse>
				<verse number="18">故我 保羅 一而再欲就爾、而 撒但 阻我、</verse>
				<verse number="19">夫我所望所樂所誇之冕何耶、非爾於我主 耶穌 臨時、而在其前乎、</verse>
				<verse number="20">蓋爾乃我之榮、我之樂也、</verse>
			</chapter>
			<chapter number="3">
				<verse number="1">故我不能復忍、願獨留於 雅典 、</verse>
				<verse number="2">遣我兄弟 提摩太 、於基督福音為上帝役者、以堅爾曹、為爾之信而慰爾、</verse>
				<verse number="3">俾無人為諸苦所搖、蓋爾自知分定於此也、</verse>
				<verse number="4">我偕爾時、預告我儕將受難、後果如是、爾所知也、</verse>
				<verse number="5">緣此、我不能復忍、遣人欲知爾信、恐為試者所惑、而我徒勞、</verse>
				<verse number="6">今 提摩太 自爾返、報我嘉音、言爾之信與愛、且常緬懷我、切願見我、如我於爾然、</verse>
				<verse number="7">兄弟乎、故我於諸顚沛患難中、因爾之信而受慰、</verse>
				<verse number="8">爾若堅立主中、我則生矣、</verse>
				<verse number="9">我在上帝前、為爾所樂之樂、將何以答謝上帝乎、</verse>
				<verse number="10">晝夜切求、願見爾面、以補爾信之不逮、○</verse>
				<verse number="11">願我父上帝、與我主 耶穌 、導我以坦途就爾、</verse>
				<verse number="12">又願主俾爾之相愛、益而充之、且及於眾、如我於爾然、</verse>
				<verse number="13">致堅爾心、聖而無間、在我父上帝前、於我主 耶穌 偕其諸聖者而臨之時焉、</verse>
			</chapter>
			<chapter number="4">
				<verse number="1">兄弟乎、我猶有言、因主 耶穌 、求爾勸爾、依爾素受於我者、當如何行而悅上帝、既行之、則宜增益之、</verse>
				<verse number="2">爾知我由主 耶穌 以何誡授爾、</verse>
				<verse number="3">夫爾成聖戒淫、乃上帝之旨、</verse>
				<verse number="4">欲爾各知以聖以尊、自安其室、</verse>
				<verse number="5">毋縱慾、猶不識上帝之異邦人、</verse>
				<verse number="6">勿踰閑、欺乃兄弟、凡如此者、主必報之、如我昔告爾而證之也、</verse>
				<verse number="7">蓋上帝召我、非致污、乃成聖、</verse>
				<verse number="8">故拒之者非拒人、乃拒賜聖神之上帝也、○</verse>
				<verse number="9">至於愛兄弟、無庸書以示爾、因爾自受教於上帝以相愛矣、</verse>
				<verse number="10">且徧行於 馬其頓 之兄弟、但我勸爾、宜增益之、</verse>
				<verse number="11">又恬靜是務、己事是圖、手自操作、一如我命、</verse>
				<verse number="12">俾正爾行以向外人、致無匱乏、○</verse>
				<verse number="13">兄弟乎、至於已寢者、我不欲爾不知、免爾憂傷如無望者然、</verse>
				<verse number="14">若信 耶穌 死而復起、則宗 耶穌 而寢者、上帝亦將引與俱來、</verse>
				<verse number="15">我以主言告爾、迨主臨時、我儕生存者、不先乎已寢者、</verse>
				<verse number="16">蓋主將以大呼、與天使長之聲、及上帝之角、自天而降、則宗基督而死者必先起、</verse>
				<verse number="17">厥後我儕之生存者、將偕彼眾見攝於雲際、迎主於天空、遂與主永偕矣、</verse>
				<verse number="18">故爾宜以此言相慰也、</verse>
			</chapter>
			<chapter number="5">
				<verse number="1">兄弟乎、言及時期、無庸書以示爾、</verse>
				<verse number="2">蓋爾詳知主之日至、如夜間之盜、</verse>
				<verse number="3">人方謂平康安固、滅亡突及之、如產難之及妊婦、而莫之避也、</verse>
				<verse number="4">兄弟乎、爾非在暗中、致是日如盜襲爾、</verse>
				<verse number="5">爾皆為屬光之人、屬晝之人、我儕不由於夜、或於暗也、</verse>
				<verse number="6">勿如眾寢、宜儆醒節制、</verse>
				<verse number="7">蓋寢者寢於夜、醉者醉於夜、</verse>
				<verse number="8">但我儕既屬晝、則宜節制、以信與愛為胸鏡、以得救之望為兜鍪、</verse>
				<verse number="9">上帝預定我儕、非致於怒、乃由我主 耶穌 基督而得救、</verse>
				<verse number="10">彼為我死、使我或寤或寢、偕彼而生、</verse>
				<verse number="11">故宜相勸慰、相建立、如爾所行、○</verse>
				<verse number="12">兄弟乎、我求爾、凡在爾中勤勞、且為主治爾警爾者、爾其識之、</verse>
				<verse number="13">因其所行、深愛而極重之、亦當彼此和輯、</verse>
				<verse number="14">我勸兄弟、妄者警之、怯者勵之、弱者扶之、寬以待眾、</verse>
				<verse number="15">慎勿以惡報惡、惟彼此恆趨於善、且及於眾、</verse>
				<verse number="16">喜樂靡暨、</verse>
				<verse number="17">祈禱不輟、</verse>
				<verse number="18">凡事感謝、此乃上帝之旨、由基督 耶穌 以及爾者也、</verse>
				<verse number="19">毋熄聖神、</verse>
				<verse number="20">毋藐預言、</verse>
				<verse number="21">考驗諸事、惟善是執、</verse>
				<verse number="22">諸惡是戒、○</verse>
				<verse number="23">願平康之上帝、使爾純聖、保全爾靈與心與身、於我主 耶穌 基督降臨之日、悉無可責、</verse>
				<verse number="24">召爾者乃誠、必踐其言、○</verse>
				<verse number="25">兄弟乎、為我儕祈禱、○</verse>
				<verse number="26">宜接吻惟聖、問諸兄弟安、</verse>
				<verse number="27">我因主命爾、讀此書於諸兄弟、○</verse>
				<verse number="28">願我主 耶穌 基督之恩偕爾曹、</verse>
			</chapter>
		</book>
		<book number="53">
			<chapter number="1">
				<verse number="1">保羅 西拉 提摩太 書達 帖撒羅尼迦 之會、在我父上帝及主 耶穌 基督中者、</verse>
				<verse number="2">願恩惠平康、由父上帝及主 耶穌 基督歸爾、○</verse>
				<verse number="3">兄弟乎、我為爾恆謝上帝、宜也、因爾之信彌長、彼此之愛益增、</verse>
				<verse number="4">致我儕於上帝諸會、以爾為誇、緣爾在窘逐苦難中之忍與信也、</verse>
				<verse number="5">此乃上帝義鞫之表、視爾宜乎其國、即爾為之受苦者、</verse>
				<verse number="6">蓋以苦報夫苦爾者、以偕我之安報爾受苦者、乃上帝之義也、</verse>
				<verse number="7">迨主 耶穌 偕其有能之天使、於火燄中自天顯見、報其不識上帝、不順我主 耶穌 福音者、</verse>
				<verse number="8"></verse>
				<verse number="9">彼將受刑、永滅於主、及其大能之榮前、</verse>
				<verse number="10">在主降臨時、於諸聖者而得榮、於諸信者而見異、蓋我所證於爾者、爾已信之、</verse>
				<verse number="11">故我恆為爾祈禱、俾我上帝鑒爾、克稱其召、以能而成爾由善諸願、由信諸工、</verse>
				<verse number="12">致我主 耶穌 之名、於爾得榮、而爾於彼亦然、依我上帝及主 耶穌 基督之恩也、</verse>
			</chapter>
			<chapter number="2">
				<verse number="1">兄弟乎、論及我主 耶穌 基督之臨、我儕會集其前、</verse>
				<verse number="2">我求爾、勿輒動心驚怖、或以靈、或以言、或似由我之書、以為主之日已至、</verse>
				<verse number="3">概勿為人所誘、其先必有乖離之事、及罪惡之人、即淪亡之子顯著也、</verse>
				<verse number="4">此乃背逆自尊者、以抗乎凡稱為上帝、及受崇拜者、甚至坐於上帝殿、自命為上帝、</verse>
				<verse number="5">我偕爾時、曾以此告爾、爾不憶乎、</verse>
				<verse number="6">爾知今有阻之者、致彼屆期而顯、</verse>
				<verse number="7">蓋不法之隱慝已萌、惟今有阻之者、迨其見除時、</verse>
				<verse number="8">不法者將顯、主 耶穌 以其口之氣誅之、以其臨之顯滅之、</verse>
				<verse number="9">彼之來、乃依 撒但 之工作、以諸能諸兆諸偽蹟、</verse>
				<verse number="10">又以非義之諸詭譎、加於淪亡者、因其不納真理之愛、致得救焉、</verse>
				<verse number="11">故上帝施以乖謬、致信誑言、</verse>
				<verse number="12">俾凡不信真理、而悅不義者服鞫、○</verse>
				<verse number="13">主所愛之兄弟、我當為爾恆謝上帝、以其自始選爾得救、聖之以神、真理是信也、</verse>
				<verse number="14">緣此、上帝曾以我儕之福音召爾、俾得我主 耶穌 基督之榮、</verse>
				<verse number="15">故兄弟宜堅立、我所授之遺傳、或於言、或於書、宜持守之、○</verse>
				<verse number="16">願我主 耶穌 基督與我父上帝、即愛我而以恩賜我永慰善望者、</verse>
				<verse number="17">慰爾之心、而堅之於諸善言善行焉、</verse>
			</chapter>
			<chapter number="3">
				<verse number="1">兄弟乎、我猶有言、宜為我儕祈禱、俾主道迅行而受榮、</verse>
				<verse number="2">如於爾中、亦使我免於無理行惡之人、蓋人非皆有信者也、</verse>
				<verse number="3">惟主誠信、將堅定爾、衛爾脫於惡者、</verse>
				<verse number="4">我賴主深信、所命爾者、爾今行之、終必行之、</verse>
				<verse number="5">願主導爾之心、進於上帝之愛、及基督之忍、○</verse>
				<verse number="6">兄弟乎、我以我主 耶穌 基督之名命爾、凡兄弟妄行、不依所受我儕之傳者、則遠之、</verse>
				<verse number="7">爾自知當如何效我、蓋我未嘗妄行於爾中、</verse>
				<verse number="8">亦未嘗素餐於人、乃以勞以苦、晝夜操作、免累爾中一人、</verse>
				<verse number="9">非我無權、第自為模楷、俾爾效我、</verse>
				<verse number="10">昔偕爾時、即以此命爾云、不願操作者、則食之、</verse>
				<verse number="11">我聞爾中有妄行者、無所操作、專務外事、</verse>
				<verse number="12">如此者、我緣我主 耶穌 基督命之勸之、宜恬靜操作、自食其力、</verse>
				<verse number="13">兄弟乎、宜行善無怠、</verse>
				<verse number="14">若有不從我此書之言者、則誌之、勿與交、使自愧、</verse>
				<verse number="15">然忽視之若仇 、惟警之如兄弟、○</verse>
				<verse number="16">願平康之主、隨時隨事以平康賜爾、願主偕爾眾、○</verse>
				<verse number="17">我 保羅 手書問爾安、諸書皆以此為記、</verse>
				<verse number="18">願我主 耶穌 基督之恩偕爾眾、</verse>
			</chapter>
		</book>
		<book number="54">
			<chapter number="1">
				<verse number="1">依救我之上帝、及我所望之基督 耶穌 命、為 耶穌 基督使徒 保羅 、</verse>
				<verse number="2">書達 提摩太 、因信為我真子者、願恩惠矜恤平康、由父上帝及我主基督 耶穌 歸爾、○</verse>
				<verse number="3">昔我往 馬其頓 時、勸爾居 以弗所 警戒數人、勿傳異教、</verse>
				<verse number="4">勿聽虛誕之詞、及無窮譜系、此第滋生辯論、非因信而為上帝之役事、</verse>
				<verse number="5">夫警戒之大旨乃愛、由於清潔之心、懿美之良、無偽之信、</verse>
				<verse number="6">乃有失此而向虛誕、</verse>
				<verse number="7">欲為律師而不明其所言、並所論定者、</verse>
				<verse number="8">我知律善惟人善用之、</verse>
				<verse number="9">蓋知律之設、非為義者、乃為不法、妄行、不虔、干罪、不潔、妄誕、弒父、弒母、殺人、</verse>
				<verse number="10">淫亂、比頑童、拐人口、誑言、背誓、及一切違逆正教者、</verse>
				<verse number="11">依乎可頌之上帝、託我有榮之福音、○</verse>
				<verse number="12">感謝以能賜我者、我主基督 耶穌 是也、彼視我為忠、任我以職、</verse>
				<verse number="13">昔我為謗讟窘逐狎侮者、但我所行、乃由不知不信、故蒙矜恤、</verse>
				<verse number="14">且我主之恩充溢、兼之以信與愛、在基督 耶穌 中者、</verse>
				<verse number="15">基督 耶穌 臨世以救罪人、誠哉是言、宜盡納之、其中我為元惡、</verse>
				<verse number="16">然我蒙矜恤、俾 耶穌 基督於我為首者、彰厥恆忍、為後信而得永生者之模範、</verse>
				<verse number="17">願尊榮歸於永世、無敝無形之王、獨一之上帝、爰及世世、阿們、○</verse>
				<verse number="18">我子 提摩太 乎、依昔指爾之預言、以此警戒託爾、致爾以之而戰善戰、</verse>
				<verse number="19">守乎信與懿美之良、蓋有棄此者、論及其信、則如舟之破壞然、</verse>
				<verse number="20">其中有 許米乃 、 亞力山大 、我曾付之 撒但 、俾受譴責、勿復謗讟、</verse>
			</chapter>
			<chapter number="2">
				<verse number="1">我所首勸者爾當為眾呼籲、祈禱、懇求、祝謝、</verse>
				<verse number="2">為諸王及一切在位者、俾我儕虔敬莊重、和平安靜以度光陰、</verse>
				<verse number="3">斯為美、且見納於救我之上帝前、</verse>
				<verse number="4">彼欲萬人得救、洞悉真理、</verse>
				<verse number="5">蓋上帝惟一、上帝與人之間、中保亦惟一、是亦人也、即基督 耶穌 也、</verse>
				<verse number="6">其捐己贖眾、屆期有證、</verse>
				<verse number="7">我為此見立為使徒、為宣告者、以信以誠、為列邦之師、我言真而不誑也、○</verse>
				<verse number="8">故我欲人無怒無爭、舉維聖之手隨在祈禱、</verse>
				<verse number="9">亦欲婦女衣雅素之衣、以廉恥貞正自飾、勿以編髮金珠並重值之衣、</verse>
				<verse number="10">惟由善行、乃自許為虔敬者所宜、</verse>
				<verse number="11">宜靜默學道、諸凡順服、</verse>
				<verse number="12">我不許婦女施教、擅權於夫、惟宜靜默、</verse>
				<verse number="13">蓋 亞當 受造在先、 夏娃 在後、</verse>
				<verse number="14">且非 亞當 見誘、乃婦見誘而陷罪、</verse>
				<verse number="15">然若恆於信愛貞潔、則將由產育而得救、</verse>
			</chapter>
			<chapter number="3">
				<verse number="1">人慕監督之職、乃羨善工、誠哉是言、</verse>
				<verse number="2">夫監督須無可責、為一婦之夫、節制貞正端方、厚待賓旅、善施教誨、</verse>
				<verse number="3">不酗酒、不毆擊、惟溫和無競、不好貨財、</verse>
				<verse number="4">善齊其家、使子女莊重順服、</verse>
				<verse number="5">蓋不知齊家、何能理上帝會乎、</verse>
				<verse number="6">甫入教者未可也、恐其自衒、罹魔之刑、</verse>
				<verse number="7">又當有善證於外人、免遭誹謗、及魔之機檻、</verse>
				<verse number="8">執事亦須莊重、不歧舌、不嗜酒、不黷貨、</verse>
				<verse number="9">以懿美之良、存道之奧、</verse>
				<verse number="10">若此者必先驗之、無可責而後充執事、</verse>
				<verse number="11">婦女亦須莊重、勿讒謗、當有節制、凡事忠信、</verse>
				<verse number="12">執事須為一婦之夫、善治子女與其家、</verse>
				<verse number="13">善充執事者、自獲嘉級、且毅然於基督 耶穌 之道、○</verse>
				<verse number="14">我冀速就爾、</verse>
				<verse number="15">然恐稽延、書此遺爾、俾知當如何行於上帝家、即維生上帝會、真理之柱石、</verse>
				<verse number="16">大哉敬虔之奧、無不以為然也、彼顯於形軀、徵於心靈、見於天使、宣於列邦、信於天下、躋於光榮焉、</verse>
			</chapter>
			<chapter number="4">
				<verse number="1">夫聖神特言季世將有叛道者、務於惑世之神、鬼魔之教、</verse>
				<verse number="2">是由於誑者之偽、其心之良、若為爇鐵所烙、</verse>
				<verse number="3">禁嫁娶、戒食物、即上帝所造、使信而洞悉真理之人、感謝而受者也、</verse>
				<verse number="4">蓋上帝所造皆美、若感謝而受、則無可棄、</verse>
				<verse number="5">以其由上帝道及祈禱而潔矣、○</verse>
				<verse number="6">爾以此提撕兄弟、即為 耶穌 基督善役、蒙育於道之言、及爾所率之善教焉、</verse>
				<verse number="7">當棄老媼妄誕不經之談、而自練敬虔、</verse>
				<verse number="8">蓋練乎身者其益小、惟敬虔則萬事皆益、而有今生來生之許、</verse>
				<verse number="9">誠哉是言、宜盡納之、</verse>
				<verse number="10">我儕為此服勞勉力、以有望於維生之上帝、即萬人之救者、於信者為尤然、</verse>
				<verse number="11">爾當以此命人訓人、</verse>
				<verse number="12">勿以爾之年幼為人輕視、惟以言行愛信與潔、為信者之模楷、</verse>
				<verse number="13">專務誦讀、勸勉訓誨、以待我至、</verse>
				<verse number="14">勿忽爾衷之恩賜、乃由預言及長老按手而予者、</verse>
				<verse number="15">當勤於斯、專於斯、使爾之上達顯於眾、</verse>
				<verse number="16">慎乃身與乃訓、宜恆於斯、如是、則將救己及聽爾者矣、</verse>
			</chapter>
			<chapter number="5">
				<verse number="1">毋斥耆老、惟勸之如父、幼者如弟、</verse>
				<verse number="2">老婦如母、幼女如妹、惟潔是務、</verse>
				<verse number="3">嫠之真為嫠者敬之、</verse>
				<verse number="4">嫠有子孫、宜先學虔敬於其家、以報厥親、此乃見納於上帝前也、</verse>
				<verse number="5">無依之真嫠、上帝是望、晝夜恆於籲懇祈禱、</verse>
				<verse number="6">惟縱恣者雖生猶死也、</verse>
				<verse number="7">爾以此命之、使無可責、</verse>
				<verse number="8">人不為戚族謀、甚而不為其家人、乃背乎道、較不信者尤惡也、</verse>
				<verse number="9">嫠而登籍者、必年六十、素為一夫之婦、</verse>
				<verse number="10">有為善之稱、曾育子女、館遠人、濯聖徒足、濟苦難、務善工、</verse>
				<verse number="11">幼嫠勿許之、以其動情慾逆基督、則願嫁矣、</verse>
				<verse number="12">斯乃取戾、棄其初信也、</verse>
				<verse number="13">習於暇逸、優游鄰舍、不第暇逸、亦妄誕滋事、言所不當言、</verse>
				<verse number="14">故我欲其適人、生子宜家、不予敵以訾議之資、</verse>
				<verse number="15">蓋已有轉從 撒但 者、</verse>
				<verse number="16">若信婦家有嫠、當自濟之、勿累乎會、俾得濟真為嫠者、○</verse>
				<verse number="17">善治之長老、當倍敬之、勞於言與訓者、更宜如是、</verse>
				<verse number="18">經云、踏穀之牛、勿籠其口、又云、工得其值、宜也、</verse>
				<verse number="19">有訟長老無二三證者、勿聽、</verse>
				<verse number="20">有獲罪者、當於眾前責之、以警其餘、</verse>
				<verse number="21">我於上帝與基督 耶穌 、及蒙選之天使前、諭爾守此、勿執成見、勿行偏僻、</verse>
				<verse number="22">勿遽按手於人、勿與人罪、惟潔是務、</verse>
				<verse number="23">此後勿徒飲水、可少用酒、緣爾胃故、且多疾也、</verse>
				<verse number="24">有罪彰於鞫先者、亦有隨於其後者、</verse>
				<verse number="25">如是、亦有善行彰著、否則終不能隱也、</verse>
			</chapter>
			<chapter number="6">
				<verse number="1">凡服軛之奴、當視其主為可尊、免上帝之名與教受謗也、</verse>
				<verse number="2">其主為信徒、勿因其為兄弟而輕視之、宜服事維勤、緣得其善工者、乃信而蒙愛者也、爾當以此訓之勸之、○</verse>
				<verse number="3">若有傳異教、不從我主 耶穌 基督之正言、不依敬虔之教者、</verse>
				<verse number="4">乃自衒無知、惟務言詞之爭辯、致生媢嫉、爭競、訕謗、妄疑、</verse>
				<verse number="5">及壞心志喪真理者之紛爭、彼以敬虔為利途也、</verse>
				<verse number="6">然敬虔而知足、其利大矣、</verse>
				<verse number="7">蓋我儕入世、無所攜來、逝世亦無所攜去、</verse>
				<verse number="8">惟有衣食即當知足、</verse>
				<verse number="9">圖富有者、乃陷於誘惑機檻、及無知有害之諸慾、溺人於滅亡者也、</verse>
				<verse number="10">蓋好利為萬惡之根、有慕之者、迷失乎信、以多苦自刺、○</verse>
				<verse number="11">惟爾屬上帝者、宜遠此而趨於義、虔、信、愛、忍、謙、</verse>
				<verse number="12">當為道而戰善戰、執乎永生、即爾為之奉召、於眾證者前承其善承也、</verse>
				<verse number="13">我於發育萬有之上帝、及證善承於 本丟彼拉多 之基督 耶穌 前、</verse>
				<verse number="14">諭爾宜守此命、無玷無責、俟我主 耶穌 基督之顯、</verse>
				<verse number="15">屆期、有可頌獨一秉權者、為諸王之王、諸主之主、將示之、</verse>
				<verse number="16">惟彼永生、居於不得近之光、人所未見、亦不能見、願至尊與永權歸之、阿們、○</verse>
				<verse number="17">當諭今世之富有者、志勿高、勿望無定之財、惟望上帝、即厚以百物賜我者、</verse>
				<verse number="18">又諭之為善、富於善行、喜於施濟、樂與眾共、</verse>
				<verse number="19">為己積累善基、以備厥後、俾執維生即真生也、○</verse>
				<verse number="20">提摩太 乎、宜守所託、遠不經之空談、及偽智之抵禦、</verse>
				<verse number="21">有人以此自許、而於道則失之矣、○願恩偕爾曹焉、</verse>
			</chapter>
		</book>
		<book number="55">
			<chapter number="1">
				<verse number="1">由上帝旨、為基督 耶穌 使徒 保羅 依所許之生、在基督 耶穌 中者、</verse>
				<verse number="2">書達愛子 提摩太 、願恩惠矜恤平康、由父上帝及我主基督 耶穌 歸爾、○</verse>
				<verse number="3">我謝自我祖以清潔之良、崇事之上帝、於祈禱間、念爾不輟、</verse>
				<verse number="4">憶爾之涕泗、晝夜企慕見爾、以充我樂、</verse>
				<verse number="5">蓋念爾衷無偽之信、即昔於爾祖母 羅以 及爾母 友尼基 者、我深信於爾亦然、</verse>
				<verse number="6">故我令爾記憶、俾於上主之恩賜復熾、即由我按手而在爾衷者、</verse>
				<verse number="7">蓋上帝非賜我儕以畏葸之心、乃以能與愛及自守者也、</verse>
				<verse number="8">故勿以證主與我因之被囚為恥、惟依上帝之能、與福音共患難、</verse>
				<verse number="9">彼救我儕、召以聖召、非依我行、乃依己旨與恩、即永世之先、由基督 耶穌 而賜我者、</verse>
				<verse number="10">今由我救者基督 耶穌 之顯而彰著、彼已廢死、且以福音俾維生與不朽者昭明、</verse>
				<verse number="11">我為此立為宣告者、為使徒、為師傅、</verse>
				<verse number="12">職是之故、我受諸苦而不恥、蓋識我所信者、且深信其能守我所託、以至乃日、</verse>
				<verse number="13">爾當以基督 耶穌 中之信與愛、守正言之模範、即爾所聞於我者、</verse>
				<verse number="14">昔託爾之善事、宜以居於我儕之聖神守之、○</verse>
				<verse number="15">爾知凡在 亞西亞 者已背我、中有 腓吉路 、 黑摩其尼 、</verse>
				<verse number="16">願主矜恤 阿尼色弗 家、彼屢慰我、不以我縲絏為恥、</verse>
				<verse number="17">在 羅馬 時、殷勤覓我而遇之、</verse>
				<verse number="18">願主令蒙矜恤於乃日、彼在 以弗所 多方事我、爾知之稔矣、</verse>
			</chapter>
			<chapter number="2">
				<verse number="1">我子乎、宜於基督 耶穌 之恩而剛健、</verse>
				<verse number="2">爾於多證者前、所聞於我者、宜託忠信之人、俾能訓他人、</verse>
				<verse number="3">爾當共苦、如基督 耶穌 之勁卒、</verse>
				<verse number="4">夫從軍者不以世務自累、致悅募之者、</verse>
				<verse number="5">角力而不合法、則不得冕、</verse>
				<verse number="6">勤勞之農必先得穀、</verse>
				<verse number="7">宜思是言、蓋主將賜爾敏於庶事、</verse>
				<verse number="8">當憶 耶穌 基督、乃 大衛 之裔、自死而起、依我福音、</verse>
				<verse number="9">我為此受苦、至於見繫猶犯法者、然上帝之道不見繫也、</verse>
				<verse number="10">故我因選民而忍諸難、使於基督 耶穌 而得拯救、並得永榮、</verse>
				<verse number="11">我儕若與之同死、亦將與之同生、誠哉是言、</verse>
				<verse number="12">若恆忍亦必與之同王、若不識之、彼亦不識我、</verse>
				<verse number="13">我若不信、彼終於信、蓋不能自違也、○</verse>
				<verse number="14">爾當使眾憶此、於主前諭之、勿為言詞爭競、不第無益、且傾覆聽者、</verse>
				<verse number="15">宜殷勤獻己於上帝、蒙其嘉納、為無愧之傭、善佈真道、</verse>
				<verse number="16">惟遠不經之虛談、因若人將益進於不虔、</verse>
				<verse number="17">其言如瘡瘀而蔓延、有若 許米乃 腓理徒 、</verse>
				<verse number="18">彼失真理、言復起之事既往、致傾覆數人之信、</verse>
				<verse number="19">然上帝鞏固之基仍立、有印誌云、主識己民、又云、凡呼主名者、宜遠不義、</verse>
				<verse number="20">夫廣廈之中、其器不第金銀、亦有木瓦、或為貴用、或為賤用、</verse>
				<verse number="21">人若棄此而潔己、則為貴用之器、清潔而適主用、備諸善工、</verse>
				<verse number="22">宜絕幼年之慾、趨於義、信、愛、和、同乎清心籲主者、</verse>
				<verse number="23">惟愚魯弗學之辯論、則拒之、蓋知此乃生爭競也、</verse>
				<verse number="24">主之僕不宜爭競、乃以溫和處眾、善施教、忍受侮、</verse>
				<verse number="25">違逆者、宜以謙和規正之、庶上帝賜以悛心、俾識真理、</verse>
				<verse number="26">致自醒以脫魔之機檻、乃為主之僕所取、以成上帝之旨也、</verse>
			</chapter>
			<chapter number="3">
				<verse number="1">季世有危時將至、爾宜知之、</verse>
				<verse number="2">蓋人將自私、好利、矜誇、驕傲、謗讟、逆親、辜恩、邪慝、</verse>
				<verse number="3">不情、搆怨、讒毀、縱欲、殘刻、疾善、</verse>
				<verse number="4">奸詐、躁妄、自衒、好佚樂、不好上帝、</verse>
				<verse number="5">有敬虔之貌、而無其實、若此者宜遠之、</verse>
				<verse number="6">蓋若輩潛入人家、籠絡愚女、即負重罪、誘於多慾、</verse>
				<verse number="7">雖常學問、而終不識真理、</verse>
				<verse number="8">猶 雅尼佯庇 之拒 摩西 、若輩亦拒真理、其人心壞、見棄於道、</verse>
				<verse number="9">然不復增益、其愚頑將暴於眾、如彼二人然、</verse>
				<verse number="10">惟爾嘗率循我訓、行、志、信、忍、愛、耐、與窘逐、苦難、</verse>
				<verse number="11">我在 安提阿 以哥念 路司得 所遇諸事、所受窘逐、主悉救我於其中、</verse>
				<verse number="12">凡欲宗基督 耶穌 敬虔度生者、必受窘逐、</verse>
				<verse number="13">但行惡與矯誣者、其惡日滋、迷人而亦受迷、</verse>
				<verse number="14">惟爾當止於所學及所篤信者、以知所學之奚自、</verse>
				<verse number="15">且自幼穉識聖書、能使爾智、以致拯救、由於信之在基督 耶穌 中者、</verse>
				<verse number="16">凡由上帝所感之聖經、有益於訓誨、督責、反正、習義、</verse>
				<verse number="17">致屬上帝者得以純全、悉備善工、</verse>
			</chapter>
			<chapter number="4">
				<verse number="1">我於上帝及將鞫生者死者之基督 耶穌 前、以其顯與其國諭爾、</verse>
				<verse number="2">宜宣道、無論得時與否、必專務之、以恆忍訓誨、而質證、斥責、勸勉、</verse>
				<verse number="3">蓋時至、人將不容正教、因其耳癢而徇己慾、多集厥師、</verse>
				<verse number="4">厭聞真理、轉向虛談、</verse>
				<verse number="5">爾惟事事節制耐苦、作宣道之工、以盡厥職、</verse>
				<verse number="6">蓋我方被灌奠、逝期至矣、</verse>
				<verse number="7">我已戰善戰、盡程途、守主道、</verse>
				<verse number="8">今而後有義冕為我而備、義鞫之主、將於乃日賜我、不第我也、亦暨凡慕其顯著者、○</verse>
				<verse number="9">爾務速就我、</verse>
				<verse number="10">蓋 底馬 慕斯世而棄我、往 帖撒羅尼迦 、 革勒士 往 加拉太 、 提多 往 撻馬太 、</verse>
				<verse number="11">惟 路加 偕我、爾來則攜 馬可 至、蓋彼之役事、有益於我、</verse>
				<verse number="12">我已遣 推基古 往 以弗所 、</verse>
				<verse number="13">我在 特羅亞 加布 家所留之外服、爾來攜之、並諸書、羊革者為尤要、</verse>
				<verse number="14">銅工 亞力山大 多方害我、主將依其行而報之、</verse>
				<verse number="15">爾宜慎防之、以其甚拒我言也、</verse>
				<verse number="16">我始申訴、無人助我、而皆遺我、願勿罪之、</verse>
				<verse number="17">然主左右我、剛健我、由我徧宣斯道、俾異邦皆聞之、且我得拯於獅口、</verse>
				<verse number="18">主將拯我脫諸惡行、救我入於天國、願榮歸之、爰及世世、阿們、○</verse>
				<verse number="19">問 百基拉 亞居拉 與 阿尼色弗 之家安、</verse>
				<verse number="20">以拉都 居 哥林多 、惟 特羅非摩 我留之於 米利都 、因病故也、</verse>
				<verse number="21">爾務於冬前就我、 友布羅 布田 利奴 革老底亞 與諸兄弟問爾安、</verse>
				<verse number="22">願主偕爾靈、恩偕爾曹焉、</verse>
			</chapter>
		</book>
		<book number="56">
			<chapter number="1">
				<verse number="1">上帝僕 耶穌 基督使徒 保羅 、依上帝選民之信、與合乎敬虔真理之識、</verse>
				<verse number="2">希望無誑之上帝、在永世前所許之永生、</verse>
				<verse number="3">惟屆期以宣布昭著其道、乃依拯救我儕之上帝命而託我者也、</verse>
				<verse number="4">書達 提多 、依共有之信為我真子者、願恩惠平康、由父上帝及我救者基督 耶穌 歸爾、○</verse>
				<verse number="5">我留爾於 革哩底 使正其缺、於諸邑舉任長老、如我所命、</verse>
				<verse number="6">若無可責、為一婦之夫、子女信道、未有訟其無度不順者、</verse>
				<verse number="7">蓋監督必無可責、如上帝家宰、不自恃、不輕怒、不酗酒、不毆擊、不黷貨、</verse>
				<verse number="8">惟厚待賓旅、樂善、貞正、公義、清潔、節制、</verse>
				<verse number="9">持守所訓之真道、俾能以正教勸誨、折服有違言者、○</verse>
				<verse number="10">蓋多有不順之人、言虛誕、行欺詐、奉割禮者尤甚、</verse>
				<verse number="11">宜杜其口、彼為非義之利、教所不當教、傾覆人之家室、</verse>
				<verse number="12">其族有一先知、曰、 革哩底 人、恆為誑者、為惡獸、為慵惰之饕餮、</verse>
				<verse number="13">此證確然、故宜嚴責之、使無疚於道、</verse>
				<verse number="14">勿聽 猶太 之虛談、及背真理者之諸誡、</verse>
				<verse number="15">於潔者則物皆潔、惟於污而不信者、一無所潔、即其志趣天良亦污矣、</verse>
				<verse number="16">自謂識上帝、行則背之、是為可憎、違逆、自絕於諸善工者、</verse>
			</chapter>
			<chapter number="2">
				<verse number="1">惟爾所言、宜符正教、</verse>
				<verse number="2">使耆老節制、莊重、貞正、於信愛忍而無疚焉、</verse>
				<verse number="3">使老婦之舉止端肅、毋讒毀、毋役於酒、以善訓人、</verse>
				<verse number="4">俾迪少婦愛夫愛子、</verse>
				<verse number="5">貞正、清潔、善良、操作於家、服從其夫、免上帝之道見謗、</verse>
				<verse number="6">幼男亦當勸以貞正、</verse>
				<verse number="7">爾凡事自表為善行之模楷、其施教也、無邪而嚴重、</verse>
				<verse number="8">言正無可咎責、使違逆者自愧、末由以惡議我儕、</verse>
				<verse number="9">勸僕服其主、凡事悅之、無違言、</verse>
				<verse number="10">毋私取、惟表其忠、俾凡事修明我救者上帝之道、</verse>
				<verse number="11">蓋上帝濟救萬人之恩已顯、</verse>
				<verse number="12">教我儕棄絕不虔、與世俗之慾、而以貞正、公義、敬虔、度生於今世、</verse>
				<verse number="13">仰慕有福之望、及皇矣上帝我救者基督 耶穌 之榮顯著、</verse>
				<verse number="14">彼為我儕捐己、贖我出諸不法、且潔其民以為己業、乃熱衷於善行者也、</verse>
				<verse number="15">凡此爾宜以諸權言之勸之責之、勿為人輕視焉、</verse>
			</chapter>
			<chapter number="3">
				<verse number="1">爾提撕彼眾、當服有位有權者而順從之、以備諸善、</verse>
				<verse number="2">勿訕謗、勿爭競、惟溫和、以表謙柔於眾、</verse>
				<verse number="3">蓋我儕素亦無知、悖逆、迷惑、役於情慾佚樂、以狠毒媢嫉度生、見惡於人、亦彼此相惡、</verse>
				<verse number="4">然我救者上帝慈惠仁愛顯著時、則救我儕、</verse>
				<verse number="5">非因我行義之功、乃依其矜恤、以重生之盥濯、與聖神之復新、</verse>
				<verse number="6">即上帝由我救者 耶穌 基督厚注我儕者、</verse>
				<verse number="7">俾得以其恩而見義、且依永生之望、成為嗣子、</verse>
				<verse number="8">誠哉是言、我欲爾於斯事力言之、使信上帝者慎務善工、斯為美、有益於人也、</verse>
				<verse number="9">惟遠愚詰、譜系、爭辯、及由律之競端、以其無益而虛妄也、</verse>
				<verse number="10">彼樹黨者、既警之一而再、則擯之、</verse>
				<verse number="11">蓋知若人乖離獲罪、乃自定擬也、○</verse>
				<verse number="12">迨我遣 亞提馬 或 推基古 就爾、爾務當至 尼哥波立 就我、緣我定意在彼度冬、</verse>
				<verse number="13">律師 西納 與 亞波羅 、爾宜殷勤餽贐、使無匱乏、</verse>
				<verse number="14">凡我同人、宜學善工、以資所需、免不結實、</verse>
				<verse number="15">偕我者皆問爾安、問在道中愛我者安、願恩偕爾曹焉、</verse>
			</chapter>
		</book>
		<book number="57">
			<chapter number="1">
				<verse number="1">為 耶穌 基督之囚 保羅 與兄弟 提摩太 、書達所愛同勞之 腓利門 、</verse>
				<verse number="2">及姊妹 亞腓亞 、與我同伍之 亞基布 、暨在爾家之會、</verse>
				<verse number="3">願恩惠平康、由我父上帝及主 耶穌 基督歸爾、○</verse>
				<verse number="4">我恆謝我上帝、於祈禱間念及爾、</verse>
				<verse number="5">緣聞爾之愛與向主 耶穌 及眾聖徒之信、</verse>
				<verse number="6">致爾與眾之信有效、得識爾所有之善、在於基督、</verse>
				<verse number="7">兄弟歟、我於爾愛、喜慰特甚、因諸聖徒之心、已由爾而怡、○</verse>
				<verse number="8">故我雖於基督中以所宜者侃侃命爾、</verse>
				<verse number="9">然以愛故寧求爾、如一老邁之 保羅 、今且為基督 耶穌 之囚、</verse>
				<verse number="10">為我子 阿尼西母 求爾、乃我於縲絏中所生者、</verse>
				<verse number="11">彼素無益於爾、今於爾我俱有益、</verse>
				<verse number="12">我遣之歸爾、彼乃我之腹心、</verse>
				<verse number="13">我欲留之偕我、於福音之縲絏中代爾事我、</verse>
				<verse number="14">第不 識爾意、我不欲為、致爾之善非出於強、乃出於願、</verse>
				<verse number="15">彼暫離爾、或俾爾永有之、</verse>
				<verse number="16">不復如僕、乃逾於僕、為所愛之兄弟、於我且然、況於爾乎、在形軀亦在主也、</verse>
				<verse number="17">爾若以我為侶、則納之如納我、</verse>
				<verse number="18">若彼有枉爾負爾者、則歸之於我、我將償之、</verse>
				<verse number="19">此我 保羅 之手書也、爾之身負我、我姑弗言、</verse>
				<verse number="20">兄弟歟、使我於主中得爾助、於基督中怡我心、</verse>
				<verse number="21">我深信爾之順服、故書遺爾、知爾所為、必過我所言、</verse>
				<verse number="22">爾亦當為我備館舍、蓋我望由爾祈禱、得就爾也、○</verse>
				<verse number="23">緣基督 耶穌 與我同囚之 以巴弗 、</verse>
				<verse number="24">及同勞之 馬可 亞里達古 底馬 路加 皆問爾安、</verse>
				<verse number="25">願主 耶穌 基督之恩在爾衷、阿們、</verse>
			</chapter>
		</book>
		<book number="58">
			<chapter number="1">
				<verse number="1">昔上帝以諸先知多次多方諭列祖、</verse>
				<verse number="2">今值季世以其子諭我儕、即所立為萬有之嗣、而由之造諸世者、</verse>
				<verse number="3">彼為上帝榮之光華、質之真像、且以有能之言持載萬有、既潔眾罪、則坐於皇皇在上者之右、</verse>
				<verse number="4">超越於天使、以其所得之名尊於彼也、</verse>
				<verse number="5">蓋上帝曾向何天使云、爾乃我子、今日生爾、又云、我將為其父、彼將為我子、</verse>
				<verse number="6">其使冢子入世時、則曰、上帝之使、皆當拜之、</verse>
				<verse number="7">言及天使、則曰、上帝令其使為風、其役為火燄、</verse>
				<verse number="8">惟言及其子、則曰上帝歟、爾之位爰及世世、爾之國柄、正直之柄也、</verse>
				<verse number="9">爾好義惡惡、故上帝即爾之上帝、以喜樂之膏膏爾、超越爾侶、</verse>
				<verse number="10">又曰、主歟、爾元始奠地之基、諸天乃爾手之工、</verse>
				<verse number="11">天地必亡、惟爾恆存、彼皆如衣而漸舊、</verse>
				<verse number="12">爾將卷之如袍、彼若衣而更易、惟爾依然、爾壽無疆、</verse>
				<verse number="13">上帝曾向何天使云、爾坐我右、迨我置爾敵為爾足几、</verse>
				<verse number="14">天使非皆服役之神、奉遣以事蒙救者乎、</verse>
			</chapter>
			<chapter number="2">
				<verse number="1">故我儕當益慎所聞者、恐或遺之、</verse>
				<verse number="2">蓋由天使所言若果鞏固、凡干犯不順者、皆受義報、</verse>
				<verse number="3">拯救如此之大、我若忽之、胡能逭乎、此乃主始言之、而聞者證於我儕、</verse>
				<verse number="4">且上帝依己旨、以異兆奇蹟、及萬殊之能、並聖神之頒賜、亦共證之、○</verse>
				<verse number="5">夫我所言將來之世、上帝未令服於天使、</verse>
				<verse number="6">但有證者云、世人為誰、爾垂念之、人子為誰、爾眷顧之、</verse>
				<verse number="7">爾使之少遜於天使、冠之以尊榮、立之於爾手所造者之上、</verse>
				<verse number="8">使萬物服其足下、既使萬物服之、則不遺一物不服之矣、第迄於今、我儕未見萬物服之、</verse>
				<verse number="9">惟見少遜於天使之 耶穌 、緣死之苦、冠以尊榮、致由上帝之恩、為萬人死也、</verse>
				<verse number="10">蓋萬物所本所歸者、欲引眾子得榮、使救之之君、以苦難而完全、宜也、</verse>
				<verse number="11">夫聖之者與聖者、皆出於一、故稱之為兄弟而不恥、</verse>
				<verse number="12">云、我將宣爾名於我兄弟、頌爾於會中、</verse>
				<verse number="13">又云、我將賴之、又云、試觀我及上帝所賜我之眾子、</verse>
				<verse number="14">夫眾子既屬血氣、彼亦同之、致得由死而滅秉死之權者、即魔也、</verse>
				<verse number="15">且釋因畏死而終身屈服者、</verse>
				<verse number="16">彼不援天使、援 亞伯拉罕 之裔、</verse>
				<verse number="17">故凡事宜如兄弟、得於上帝之事、為矜恤忠信之大祭司、為民罪作挽回之祭、</verse>
				<verse number="18">蓋己曾見試而受難、則能助凡見試者也、</verse>
			</chapter>
			<chapter number="3">
				<verse number="1">是以清潔之兄弟、與天之召、宜思我儕所信奉之使者大祭司 耶穌 、</verse>
				<verse number="2">彼忠於立己者、如 摩西 於上帝之家然、</verse>
				<verse number="3">其受榮逾於 摩西 、猶造家者之尊於家也、</verse>
				<verse number="4">蓋家必有造之者、惟造萬有者上帝也、</verse>
				<verse number="5">夫 摩西 如僕、忠於上帝家、以證後日將言之事、</verse>
				<verse number="6">但基督如子、以治其家、我儕若持守果毅、及所誇之望、鞏固至終、則為其家人矣、</verse>
				<verse number="7">是故如聖神所云、爾今日若聞其言、</verse>
				<verse number="8">勿剛愎乃心、猶昔之激怒、即試我於野之日、</verse>
				<verse number="9">爾列祖試我驗我、歷四十年、視我所為、</verse>
				<verse number="10">故我不悅此代之人曰、其心常迷、不識我路、</verse>
				<verse number="11">我怒而誓曰、彼必不入我之安息也、</verse>
				<verse number="12">兄弟乎、爾宜慎、免爾中或懷不信之惡心、背維生之上帝、</verse>
				<verse number="13">乘有今日、宜日相勸勉、免爾中有因罪惡之詭謀、以致剛愎、</verse>
				<verse number="14">蓋我儕若持守初信、鞏固至終、則可與於基督矣、</verse>
				<verse number="15">故曰、爾今日若聞其言、勿剛愎乃心、猶昔激怒時也、</verse>
				<verse number="16">其聞而激怒者誰耶、非從 摩西 出 埃及 之眾乎、</verse>
				<verse number="17">又四十年彼所不悅者誰耶、非干罰而屍仆於野者乎、</verse>
				<verse number="18">又誓之不得入其安息者誰耶、非不順從者乎、</verse>
				<verse number="19">由是觀之、彼不得入、不信故也、</verse>
			</chapter>
			<chapter number="4">
				<verse number="1">既有入其安息之許、故宜戒懼、免爾或有不及之者、</verse>
				<verse number="2">蓋福音宣於我儕、如於彼然、但所聞無益於彼、因聞之者不以信融洽之也、</verse>
				<verse number="3">夫我儕之信者、得入安息、如上帝所言、我怒而誓曰、彼必不入我安息、然其工自創世時已畢矣、</verse>
				<verse number="4">蓋論第七日有云、上帝於第七日畢其諸工而安息、</verse>
				<verse number="5">於此又云、彼必不入我安息、</verse>
				<verse number="6">既有宜入之人、而先聞福音者、因不順故不入、</verse>
				<verse number="7">歷年既多、於 大衛 書復定一日、如上所云、爾今日若聞其言、勿剛愎乃心、</verse>
				<verse number="8">儻 約書亞 曾以安息賜之、則後必不復言他日矣、</verse>
				<verse number="9">由是觀之、尚遺一安息為上帝之民也、</verse>
				<verse number="10">蓋入其安息者、亦以畢其工而安息、如上帝然、</verse>
				<verse number="11">故我儕宜黽勉以入此安息、免有效其不順之狀而傾覆者、</verse>
				<verse number="12">蓋上帝之道活潑靈通、利於兩刃之劍、能剖刺魂與靈、節與髓、亦立辨人之心思意志也、</verse>
				<verse number="13">無物不顯於其前、萬有呈露於鞫我者之目也、○</verse>
				<verse number="14">我儕既有大祭司上帝子 耶穌 、經行諸天、則宜固守所承奉者、</verse>
				<verse number="15">蓋我之大祭司、非不能體恤我荏弱、乃凡事見試、與我無異、惟無罪耳、</verse>
				<verse number="16">故當毅然近於恩座、以得矜恤、並承隨時之恩佑焉、</verse>
			</chapter>
			<chapter number="5">
				<verse number="1">凡由人間所選之大祭司、乃為人而立以司上帝之事、俾其為罪獻祭與禮、</verse>
				<verse number="2">己既囿於荏弱、故亦容忍愚昧迷罔之人、</verse>
				<verse number="3">故當為罪獻祭、為民亦為己耳、</verse>
				<verse number="4">且無人自取此尊、惟蒙召於上帝、如 亞倫 者、</verse>
				<verse number="5">如是基督之為大祭司、亦非自榮、乃上帝語之曰、爾乃我子、今日生爾、</verse>
				<verse number="6">於他書亦云、爾永為祭司、依 麥基洗德 之班、</verse>
				<verse number="7">彼在世時、大呼涕泣、獻其祈禱籲懇於能救之出死者、且因其寅畏而得升聞、</verse>
				<verse number="8">雖為子、由所歷之苦、而學順服、</verse>
				<verse number="9">及其完全、則為凡順服之者永救之原、</verse>
				<verse number="10">上帝稱之為大祭司、依 麥基洗德 之班焉、○</verse>
				<verse number="11">論及斯人、我有多辭、難以剖析、以爾鈍於聽聞也、</verse>
				<verse number="12">蓋以時而論、爾當為師、然尚需人以上帝聖詔小學之始教導爾曹、且為需乳不需粒食者、</verse>
				<verse number="13">凡食乳者、不悟義理之言、以其為赤子耳、</verse>
				<verse number="14">惟粒食宜於成人、因其習練、而才識明通、能別夫善惡也、</verse>
			</chapter>
			<chapter number="6">
				<verse number="1">故於基督道之始、我姑舍之、惟完全是務、不復置基、有若改悔死行、信奉上帝、</verse>
				<verse number="2">以及施洗、按手、死者復起、永世之鞫、諸訓是也、</verse>
				<verse number="3">儻上帝許之、我則行此、</verse>
				<verse number="4">夫人既蒙光照、得承天賚、共與聖神、</verse>
				<verse number="5">且承上帝嘉言、及來世之權能、</verse>
				<verse number="6">後若離棄、則不能使之更新而改悔、因其復釘上帝子於十架而顯辱之、</verse>
				<verse number="7">蓋地既霑屢降之雨、而生百蔬、適耕者之用、則受祝於上帝、</verse>
				<verse number="8">若生棘茨則見棄、而近於詛、終見爇矣、○</verse>
				<verse number="9">愛友乎、我雖言是、然深信爾行必愈乎此、而近乎救也、</verse>
				<verse number="10">蓋上帝非不義、忘爾之工、及向其名所彰之愛、以爾素役事聖徒、今亦役事之、</verse>
				<verse number="11">我欲爾各顯此殷勤、終懷充實之望、</verse>
				<verse number="12">致爾勿怠、惟效由信與忍而承所許者、○</verse>
				<verse number="13">夫上帝許 亞伯拉罕 時、因無大於己者可指而誓、乃指己而誓、</verse>
				<verse number="14">曰、我祝則祝爾、昌則昌爾、</verse>
				<verse number="15">故 亞伯拉罕 恆忍、則獲所許、</verse>
				<verse number="16">蓋人必指大於己者而誓、凡有爭辯、則誓以定之、</verse>
				<verse number="17">上帝欲於將承所許者、益彰其旨之不易、故實之以誓、</verse>
				<verse number="18">既有二不易之事、上帝固不能誑我儕、既已逃避、持守所置吾前之望、大得慰藉、</verse>
				<verse number="19">我有此望、如魂有錨、入於幔內、鞏固不移、</verse>
				<verse number="20">前驅之 耶穌 、為我儕進入、永立為大祭司、依 麥基洗德 之班焉、</verse>
			</chapter>
			<chapter number="7">
				<verse number="1">夫此 麥基洗德 撒冷 王也、為至高上帝之祭司、昔遇 亞伯拉罕 攻殺諸王而旋、則祝之、</verse>
				<verse number="2">亞伯拉罕 亦以所有者什一贈之、其名初譯為義王、繼為 撒冷 王、即平康王、</verse>
				<verse number="3">彼無父母、無譜系、無生始、無壽終、猶上帝子恆為祭司焉、○</verse>
				<verse number="4">試思先祖 亞伯拉罕 、以所獲之極品什一贈之、其人之尊為何如耶、</verse>
				<verse number="5">夫 利未 子孫受祭司職者、亦奉命依律取什一於民、即出於 亞伯拉罕 膝下、為其兄弟者、</verse>
				<verse number="6">但 麥基洗德 不屬 利未 譜系、乃取什一於 亞伯拉罕 而祝其蒙許者、</verse>
				<verse number="7">卑者受祝於尊、乃不易之理也、</verse>
				<verse number="8">今之取什一者、乃必死之人、惟彼則有證其為生者、</verse>
				<verse number="9">且可謂取什一之 利未 、曾由 亞伯拉罕 而輸什一、</verse>
				<verse number="10">蓋 麥基洗德 遇 亞伯拉罕 時、 利未 尚在其先祖之身、○</verse>
				<verse number="11">昔民在 利未 人祭司職下受律、若由之而得完全、則何須別興一祭司依 麥基洗德 之班、而不謂之依 亞倫 班乎、</verse>
				<verse number="12">蓋祭司之職既易、則律亦必易、</verse>
				<verse number="13">此言所指者、乃屬他支、從未侍於壇者、</verse>
				<verse number="14">我主出自 猶大 明矣、此支 摩西 未嘗以祭司職言之、</verse>
				<verse number="15">既云別興一祭司、猶 麥基洗德 之狀、其事更昭然矣、</verse>
				<verse number="16">其立也、非依形軀誡命之律、乃依永生之能、</verse>
				<verse number="17">有證之者曰、爾永為祭司、依 麥基洗德 之班、</verse>
				<verse number="18">夫前誡因荏弱無益而廢、</verse>
				<verse number="19">蓋律無所成全、遂引入愈善之望、我儕由之而近上帝、</verse>
				<verse number="20">其立也、非不以誓、</verse>
				<verse number="21">他祭司則無誓而立、惟斯則以誓、因諭之者云、主誓不悔、爾永為祭司、</verse>
				<verse number="22">如是、則 耶穌 為愈善之約之中保矣、</verse>
				<verse number="23">彼為祭司者固多、因有死而不得恆存、</verse>
				<verse number="24">惟此以永存故、其職則不易也、</verse>
				<verse number="25">故凡賴之以近上帝者、悉能救之、以其恆生為之籲求也、○</verse>
				<verse number="26">夫如是之大祭司、宜乎我儕、乃至聖無惡無污、遠乎罪人、高出諸天、</verse>
				<verse number="27">非若彼大祭司每日獻祭、先為己罪、後為民罪、蓋一獻己而已足矣、</verse>
				<verse number="28">律立荏弱之人為大祭司、惟律後之誓言則立子永為完全者、</verse>
			</chapter>
			<chapter number="8">
				<verse number="1">夫今之所言、其首要者、即我儕有如是之大祭司、坐於皇皇在天者之右、</verse>
				<verse number="2">為聖所及真幕之執事、設此幕者、主也、非人也、</verse>
				<verse number="3">凡大祭司為獻禮與祭而立、故此大祭司亦必有所獻、</verse>
				<verse number="4">若其在世、則不為祭司、蓋有依律獻禮者在焉、</verse>
				<verse number="5">彼所奉事、乃在天者之像與影耳、如 摩西 將造幕時、奉諭云、謹依在山所示爾之式而造諸物、</verse>
				<verse number="6">今 耶穌 得更美之執事、以其為中保於愈善之約、乃於愈善之許而立者、</verse>
				<verse number="7">倘前約無缺、則無庸立後約矣、</verse>
				<verse number="8">惟視其有缺、則曰、主云、日將至矣、我與 以色列 家、及 猶大 家必立新約、</verse>
				<verse number="9">非依我與其先祖所立之約、即在援其手導之出 埃及 時者、主云、彼不恆守我約、故我弗眷顧之、</verse>
				<verse number="10">又云、斯日之後我與 以色列 家所立之約、乃以我律置其衷銘其心、我於彼為上帝、彼於我為民、</verse>
				<verse number="11">勿須各訓其鄰里及其兄弟云、宜識主、蓋自卑至尊、皆必識我、</verse>
				<verse number="12">以我將寬恕其不義、不復記其罪愆、</verse>
				<verse number="13">約既曰新、則以前者為舊、夫舊而漸衰者、殆近於消滅矣、</verse>
			</chapter>
			<chapter number="9">
				<verse number="1">夫前約有崇事之儀、與斯世之聖所、</verse>
				<verse number="2">蓋設有一幕、其前者稱聖所、內有燈几與案、及陳設之餅、</verse>
				<verse number="3">二幔之後、其幕稱至聖所、</verse>
				<verse number="4">有焚香之金鼎、與徧包以金之約匱、內有貯瑪那之金樽、 亞倫 萌芽之杖、與約版二、</verse>
				<verse number="5">匱上有榮華之基路伯、覆翼贖罪所、此數者姑弗詳言、</verse>
				<verse number="6">凡此既備、諸祭司恆入前幕行崇奉之事、</verse>
				<verse number="7">其內幕惟大祭司歲一入之、無不以血為己及民之愆而獻焉、</verse>
				<verse number="8">聖神明示前幕尚存時、聖所之路猶未顯也、</verse>
				<verse number="9">斯乃今時之表式、其所獻之禮與祭、不能使崇事者依良心而得完全、</verse>
				<verse number="10">夫禮也祭也、以及飲食盥濯、僅為形軀之儀、其設立也、乃待振興之時耳、○</verse>
				<verse number="11">基督至矣、為將來佳事之大祭司、由於愈大愈全之幕、非手所造、不屬斯世、</verse>
				<verse number="12">且非以羊與犢之血、乃以己血、一入聖所、遂獲永贖焉、</verse>
				<verse number="13">若牛羊之血與牝犢灰、灑於不潔者、尚能聖之、致形軀得潔、</verse>
				<verse number="14">況基督由永生之神、獻己於上帝、無有瑕疵、其血不尤能潔爾良去死行以事維生之上帝乎、</verse>
				<verse number="15">是以彼為新約之中保、以死而贖前約下之罪愆、俾蒙召者得永業之許、</verse>
				<verse number="16">凡有遺命、必待命之者死、</verse>
				<verse number="17">既死則遺命堅矣、命之者尚在、遺命有庸乎、</verse>
				<verse number="18">故前約之立、非不以血也、</verse>
				<verse number="19">蓋 摩西 既依律言諸誡於民、則取犢與羊之血、並水、與絳綿、牛膝草、灑其書以及諸民、</verse>
				<verse number="20">曰、此乃上帝所命爾約之血、</verse>
				<verse number="21">又以血灑幕及供事之器、</verse>
				<verse number="22">且依律則諸物幾皆以血而潔、若無流血、則無赦免、○</verse>
				<verse number="23">夫在天諸物之像、須以此而潔、但在天之物、當用愈善之祭潔之、</verse>
				<verse number="24">蓋基督非人手造之聖所、似真聖所之形狀者、乃入於天、今於上帝前為我儕而顯焉、</verse>
				<verse number="25">亦非屢以己獻、如大祭司歲以非己之血入聖所、</verse>
				<verse number="26">若然、則自創世以來必屢受苦矣、但今值季世、乃一顯著、獻己為祭、以除人罪、</verse>
				<verse number="27">夫存乎人者有一死、死後有鞫、</verse>
				<verse number="28">如是基督一獻己以負眾罪、將以無罪復顯於望之者、以致拯救、</verse>
			</chapter>
			<chapter number="10">
				<verse number="1">夫律既為將來佳事之影、非其真形、故不能以歷年恆獻之祭、使近之者完全、</verse>
				<verse number="2">若然則獻祭之事豈不止乎、蓋崇事者一潔、不復覺罪、</verse>
				<verse number="3">惟歷年獻祭、使人憶罪耳、</verse>
				<verse number="4">蓋牛羊之血、不能除罪、</verse>
				<verse number="5">故基督臨世時曰、祭與禮爾不欲之、乃為我備一身焉、</verse>
				<verse number="6">燔祭罪祭、爾不悅之、</verse>
				<verse number="7">我則曰、上帝歟、我來以行爾旨、乃經卷載及我者、</verse>
				<verse number="8">前既言祭與禮、燔祭罪祭、爾不欲之、且不悅之、是皆依律而獻者、</verse>
				<verse number="9">後則曰、我來以行爾旨、乃除其先、以立其後也、</verse>
				<verse number="10">我儕由此旨、賴 耶穌 基督一獻其身、而得成聖矣、</verse>
				<verse number="11">凡祭司日立而奉事、屢獻一式之祭、究不能除罪也、</verse>
				<verse number="12">惟彼既為罪而獻一祭、以至永久、則坐上帝右、</verse>
				<verse number="13">俟諸敵為其足几、</verse>
				<verse number="14">蓋以一獻使成聖者永為完全、聖神亦為我證之、</verse>
				<verse number="15">蓋曰、主既云、斯日後我與彼所立之約、</verse>
				<verse number="16">乃以我律賦其心銘其衷、</verse>
				<verse number="17">又曰、我不復憶其罪、及其不法、</verse>
				<verse number="18">夫既赦之、則不復為罪獻祭矣、○</verse>
				<verse number="19">兄弟乎、我儕既賴 耶穌 之血、毅然而入聖所、</verse>
				<verse number="20">由彼為我儕所闢新且生之路、經乎幔、即其形軀也、</verse>
				<verse number="21">且既有大祭司宰上帝家、</verse>
				<verse number="22">則宜以誠心篤信而進、心被灑以除是非之謬誤、身亦為清水所滌、</verse>
				<verse number="23">持守所承之望而不移、蓋許之者誠信也、</verse>
				<verse number="24">宜彼此顧恤、激勵於仁愛善行、</verse>
				<verse number="25">勿輟會集、如彼輟之者、惟相勸勉、見乃日愈近而愈切、○</verse>
				<verse number="26">我儕既識真理、而故干罪、則無復有贖罪之祭、</verse>
				<verse number="27">惟戰慄待鞫、及滅諸敵之烈火耳、</verse>
				<verse number="28">拒 摩西 之律者、有二三人為證、其死無恤、</verse>
				<verse number="29">況踐踏上帝子、以所由成聖之約血為俗、且狎侮施恩之神、爾意若人受刑、其重為何如乎、</verse>
				<verse number="30">蓋曰、伸冤在我、我必報之、又曰、主必鞫其民、此誰所言、我儕固知之矣、</verse>
				<verse number="31">陷於維生上帝手、可懼哉、○</verse>
				<verse number="32">爾當憶曩日蒙光照後、所忍諸難之大戰、</verse>
				<verse number="33">或受詬誶艱辛、為人之戲劇、或人受此苦而己與之、</verse>
				<verse number="34">蓋人在縲絏、爾體恤之、人奪爾業、爾喜聽之、因知有愈美恆存之業也、</verse>
				<verse number="35">故勿去爾果毅、蓋有大賞焉、</verse>
				<verse number="36">爾須忍、致爾既行上帝旨、則得其所許、</verse>
				<verse number="37">蓋曰、尚有須臾、則來者必來、決不稽遲、</verse>
				<verse number="38">惟我義者、必由信而生、若其退縮、我心不悅之、</verse>
				<verse number="39">然我儕非屬退縮而致淪亡者、乃屬信而致靈之得救者也、</verse>
			</chapter>
			<chapter number="11">
				<verse number="1">夫信為所望者之基、未見者之據、</verse>
				<verse number="2">古人以之而得美稱、</verse>
				<verse number="3">我儕以信而知諸世界乃由上帝之言而造、致所見者、非由可見者而成也、</verse>
				<verse number="4">亞伯 以信而獻祭於上帝、較 該隱 尤善、由是得證為義、即上帝因其禮而證之、且由此信雖死猶言、</verse>
				<verse number="5">以諾 以信而被徙使之不死、人不復遇焉、上帝徙之故也、蓋未徙之先、已得上帝悅之之證、</verse>
				<verse number="6">外乎信則不見悅、就上帝者、必信其有、且信其賞賚求之者也、</verse>
				<verse number="7">挪亞 以信而得示以未見之事、寅畏而備方舟、以救其家、由此而罪世、且得依信之義也、</verse>
				<verse number="8">亞伯拉罕 有信、蒙召承順、往於將受為業之地、既出、不知所往、</verse>
				<verse number="9">以信而旅於所許之地、如在異地、偕共承上帝所許之 以撒 雅各 居於幕、</verse>
				<verse number="10">蓋望有基之邑其營之造之者、上帝也、</verse>
				<verse number="11">撒拉 有信、雖逾生育之年、尚能懷妊、以許之者誠信也、</verse>
				<verse number="12">故自一人猶已死者、生育如天星之繁多、海沙之無數、○</verse>
				<verse number="13">此皆有信而死、未得所許、惟遙望而迎之、自謂在世為賓旅、為寄寓者、</verse>
				<verse number="14">夫如是言者、明表其尋求家鄉也、</verse>
				<verse number="15">若念所出之地、必有機可歸、</verse>
				<verse number="16">惟其所慕者尤善、即在天者、故上帝不恥稱為彼之上帝、蓋曾為之備邑焉、○</verse>
				<verse number="17">亞伯拉罕 有信、見試時獻 以撒 、即欣承諸許者、獻其獨生之子、</verse>
				<verse number="18">主曾語之曰、爾裔將由 以撒 而稱、</verse>
				<verse number="19">彼以為上帝能使人自死而起、亦如自死中而反受其子也、</verse>
				<verse number="20">以撒 有信、於將來之事、祝 雅各 以掃 、</verse>
				<verse number="21">雅各 有信、瀕死時、祝 約瑟 二子、扶杖而拜、</verse>
				<verse number="22">約瑟 有信、臨終時、言及 以色列 裔之將去此、且以己之骸骨囑之、</verse>
				<verse number="23">摩西 生時、其父母有信、見子美都、匿之三月、不畏王命、</verse>
				<verse number="24">摩西 有信、既長、不願稱為 法老 女之子、</verse>
				<verse number="25">寧與上帝民共受艱辛、不欲暫享罪惡之樂、</verse>
				<verse number="26">以為緣基督受辱、富於 埃及 所有之財貨、望賞賚故也、</verse>
				<verse number="27">彼以信而去 埃及 、不畏王怒、蓋堅忍如見莫能見者、</verse>
				<verse number="28">以信而設逾越節、及灑血禮、免滅長子者及於民、</verse>
				<verse number="29">民眾以信而涉 紅 海、如履陸地、 埃及 人試行之而沉溺、</verse>
				<verse number="30">且以信而環巡 耶利哥 城、歷七日而傾圮、</verse>
				<verse number="31">娼妓 喇合 以信、而和平接納偵者、故不與不順者偕亡、</verse>
				<verse number="32">我又何言哉、如 基甸 、 巴拉 、 參孫 、 耶弗他 、 大衛 、 撒母耳 、與諸先知、若言之、時則不足矣、</verse>
				<verse number="33">其人以信而服諸國、行公義、得應許、箝獅口、</verse>
				<verse number="34">滅火勢、避鋒刃、弱而強、戰而勇、破異邦軍、</verse>
				<verse number="35">有婦得其死者復生、亦有遭酷刑而不受贖、欲得尤善之復起、</verse>
				<verse number="36">又有受戲玩、鞭扑、縲絏、囹圄之試、</verse>
				<verse number="37">受石擊、鋸解、磨練、死於鋒刃、衣綿羊山羊之皮而流離、受窮乏、患難、暴虐、</verse>
				<verse number="38">於荒野、山嶺、洞穴、地窟、轉徙無常、若此之人、斯世不堪有者也、</verse>
				<verse number="39">是皆以信得美證、而未獲所許、</verse>
				<verse number="40">蓋上帝為我儕所備尤善、使彼外乎我儕者、不得完全也、</verse>
			</chapter>
			<chapter number="12">
				<verse number="1">既有若許之證者、雲集圍我、則宜釋諸重負與糾纏之罪、以恆忍而趨我前程、</verse>
				<verse number="2">瞻望 耶穌 、即我信之始終、彼為陳於其前之樂、忍受十架、輕視恥辱、今得坐於上帝右、</verse>
				<verse number="3">其忍受惡人如此之橫逆、爾宜念之、免至疲倦喪志、</verse>
				<verse number="4">爾攻罪惡、尚未捍禦至於流血、</verse>
				<verse number="5">又忘勸爾之言、如諭子曰、吾子乎、主懲爾、勿輕視、受其譴、勿喪志、</verse>
				<verse number="6">蓋主所愛者懲之、所納之子扑之、</verse>
				<verse number="7">爾之忍乃為受懲、上帝待爾如子矣、焉有子而父不懲之者乎、</verse>
				<verse number="8">夫懲眾所共也、而爾無之、則為私生、而非子矣、</verse>
				<verse number="9">且我生身之父懲我、我尚敬之、況諸神之父、不更宜服之以得生乎、</verse>
				<verse number="10">彼乃暫依己意而懲、惟此則為我之益、使我與其聖也、</verse>
				<verse number="11">凡懲之之時、似非樂、而為憂、後則由懲生練而結和平之果、即義也、</verse>
				<verse number="12">故手垂膝庳者、宜起之、</verse>
				<verse number="13">為爾足直其徑、免跛者偏離、寧使之愈焉、○</verse>
				<verse number="14">宜務和平及清潔於眾、蓋非清潔未有見主者、</verse>
				<verse number="15">慎之哉、恐有失上帝恩者、恐有苦根發萌以擾爾、致眾玷污、</verse>
				<verse number="16">恐有淫亂者、或輕侮如 以掃 者、為一餔啜、而鬻長子之分、</verse>
				<verse number="17">爾知其後欲承祝、雖哭泣以求、終亦見棄、蓋不得改悔之地也、○</verse>
				<verse number="18">夫爾非至可捫火炎之山、及幽冥、昏暗、暴風、</verse>
				<verse number="19">號角之音、宣言之聲、聞者求勿復與言、</verse>
				<verse number="20">蓋眾不克當所命云、傍山者雖獸必石擊之、</verse>
				<verse number="21">且所見者可畏之甚、致 摩西 云、我悚懼戰慄、</verse>
				<verse number="22">爾所至者乃 錫安 山維生上帝邑、在天之 耶路撒冷 天軍萬數、</verse>
				<verse number="23">諸長子會咸集、即名錄於天者、暨鞫眾之上帝、並義人得完全之靈、</verse>
				<verse number="24">且有新約中保 耶穌 、與所灑之血、此血所言、較 亞伯 為尤善、</verse>
				<verse number="25">語爾者慎勿拒之、蓋拒在地之傳命者、尚不得逭、況違夫自天者乎、</verse>
				<verse number="26">當時其聲震地、但今則告之曰、尚有其一、我不第震地、亦必震天、</verse>
				<verse number="27">此所言者、乃指所震必廢、如受造之物、俾不震者恆存、</verse>
				<verse number="28">故我儕既受不震之國、宜感恩而以虔恭寅畏、崇事上帝、為其所悅、</verse>
				<verse number="29">蓋我之上帝、乃焚燬之火也、</verse>
			</chapter>
			<chapter number="13">
				<verse number="1">兄弟之愛、宜恆存之、</verse>
				<verse number="2">勿忘寓旅、蓋由是而行、曾有接天使而不覺者、</verse>
				<verse number="3">宜念囚者如與同囚、念被虐者、因己亦具此身、</verse>
				<verse number="4">爾眾宜重婚姻、勿玷牀笫、蓋苟合行淫者、上帝必鞫之、</verse>
				<verse number="5">勿好利、以爾所有為足、蓋上帝嘗云、我必不棄爾、不遺爾也、</verse>
				<verse number="6">如是我儕毅然曰、主乃我助、我無所畏、人其如我何、○</verse>
				<verse number="7">導爾而宣上帝道於爾者、宜念之、揆其生平之果效、而法其信、</verse>
				<verse number="8">夫 耶穌 基督在昨在今、爰及世世、一也、</verse>
				<verse number="9">勿為異端諸教所蕩、蓋心堅以恩乃善、非以食耳、行乎此者未獲益也、</verse>
				<verse number="10">我儕有壇、凡奉事於幕者、不得而食、</verse>
				<verse number="11">夫犧牲之血、大祭司為罪、攜入聖所、其體則焚於營外、</verse>
				<verse number="12">如是 耶穌 欲以己血聖民、亦受苦於邑門之外、</verse>
				<verse number="13">故我儕宜負其辱、出營外就之、</verse>
				<verse number="14">蓋我儕於此無恆存之邑、惟求將來者、</verse>
				<verse number="15">是以當由 耶穌 獻讚頌之祭於上帝、此即承奉其名、口中之果也、</verse>
				<verse number="16">勿忘為善、供人所需、如此之祭、乃上帝所悅者、</verse>
				<verse number="17">導爾者宜順服之、因彼為爾靈儆醒、如將陳訴者、使彼於此樂而不憂、否則於爾無益也、○</verse>
				<verse number="18">請爾為我儕祈禱、蓋我自信良心素具、凡事欲依正而行、</verse>
				<verse number="19">我尤切求爾行此、致復就爾尤速也、○</verse>
				<verse number="20">願平康之上帝、曾以永約之血、使羣羊之大牧、我主 耶穌 、自死復生、</verse>
				<verse number="21">俾爾備乎諸善、以行其旨、且於我衷成其所悅者、願榮歸之、爰及世世、阿們、○</verse>
				<verse number="22">兄弟乎、我今畧書達爾、請容我勸勉之言、</verse>
				<verse number="23">爾可知兄弟 提摩太 已見釋、若其速至、我將偕之見爾、</verse>
				<verse number="24">為問諸導爾者及諸聖徒安、在 義大利 者問爾安、</verse>
				<verse number="25">願恩惠偕爾眾、阿們、</verse>
			</chapter>
		</book>
		<book number="59">
			<chapter number="1">
				<verse number="1">上帝及主 耶穌 基督之僕 雅各 、請十二支之散處者安、</verse>
				<verse number="2">我兄弟乎、爾罹諸試、當悉以為樂、</verse>
				<verse number="3">因知爾信之經驗、乃致忍也、</verse>
				<verse number="4">惟使忍成功、致爾完全無缺、○</verse>
				<verse number="5">爾中若有缺於智者、當求上帝、彼博施於眾、不責乎人、必賜之焉、</verse>
				<verse number="6">但其求也、宜信而無疑、蓋疑者譬之海浪、風激而蕩漾、</verse>
				<verse number="7">斯人勿意有獲於主、</verse>
				<verse number="8">貳心之人、所行無定、○</verse>
				<verse number="9">兄弟之卑者、當因升高而樂、</verse>
				<verse number="10">富者降卑亦然、以其如草花將逝也、</verse>
				<verse number="11">蓋日出風炎、則草枯花謝、秀色云亡、富者於其所為、其衰亦若是、○</verse>
				<verse number="12">忍試者福矣、蓋既經驗必受維生之冕、即主所許於愛己者、</verse>
				<verse number="13">見試者勿謂我為上帝所試、蓋上帝不試於惡、亦不試人、</verse>
				<verse number="14">凡為己慾所誘惑者、乃見試也、</verse>
				<verse number="15">慾既孕則生罪、罪既成則產死、</verse>
				<verse number="16">我所愛之兄弟乎、毋迷誤、</verse>
				<verse number="17">凡美善之施、純全之賚、皆由於上、自光明之父而降、彼無變易、無移影、</verse>
				<verse number="18">且循己旨、以真道生我儕、俾於其所造者、猶初實之果焉、○</verse>
				<verse number="19">親愛之兄弟其知之、各宜疾於聽、徐於言、緩於怒、</verse>
				<verse number="20">蓋人之怒、非成上帝之義也、</verse>
				<verse number="21">故宜去諸污穢惡慝、以謙和承所種之道、即能救爾靈者、</verse>
				<verse number="22">惟宜行道、不第聞之而自欺也、</verse>
				<verse number="23">蓋聞道而不行者、猶人觀本來面目於鏡、</verse>
				<verse number="24">既觀而往、遂忘其何若矣、</verse>
				<verse number="25">惟察夫純全之律、乃使人自由者、且恆於是、非聞而忘、乃遵而行者、斯人於其所為、必獲福矣、</verse>
				<verse number="26">人若自以為虔敬、而不捫其舌、自欺其心、其虔敬虛矣、</verse>
				<verse number="27">夫眷顧孤寡於患難間、且自守不為斯世所染者、此則於我父上帝前、為純潔無玷之虔敬也、</verse>
			</chapter>
			<chapter number="2">
				<verse number="1">我兄弟乎、爾守有榮之主 耶穌 基督之道、則勿以貌取人、</verse>
				<verse number="2">爾之會堂、若有金環華服者入、亦有貧而惡衣者入、</verse>
				<verse number="3">爾顧華服者曰、安坐於此、謂貧者曰、且立於彼、或坐我足几之下、</verse>
				<verse number="4">豈非爾衷歧異、以惡念判別乎、</verse>
				<verse number="5">我所愛之兄弟乎、聽之哉、上帝豈非選斯世之貧者、使富於信、而承其所許於愛己者之國乎、</verse>
				<verse number="6">爾乃辱夫貧者、彼富者非挾制爾、曳爾至公庭乎、</verse>
				<verse number="7">非謗爾見稱之美名乎、</verse>
				<verse number="8">然依經所載、愛鄰如己之尊律、爾若盡之、則善矣、</verse>
				<verse number="9">若以貌取人則為罪、乃律所擬為干犯者、</verse>
				<verse number="10">人守全律而蹶於一、是干眾律也、</verse>
				<verse number="11">蓋言毋淫者、亦言毋殺、爾若不淫而殺、則為干律者、</verse>
				<verse number="12">或言或行、宜如將受鞫於自由之律者、</verse>
				<verse number="13">蓋未施矜恤者、其受鞫亦不獲矜恤、夫矜恤也、必勝乎鞫、○</verse>
				<verse number="14">我兄弟乎、人若自謂有信而無行、何益之有、信能救之乎、</verse>
				<verse number="15">若兄弟姊妹裸體、而日乏食、</verse>
				<verse number="16">爾中或語之曰、安然而往、願爾溫飽、而不予以身之所需、則何益哉、</verse>
				<verse number="17">如是信而無行、乃死耳、</verse>
				<verse number="18">或謂爾有信、我有行、爾其以行外之信示我、我則由我之行以信示爾、</verse>
				<verse number="19">爾信上帝惟一、善矣、諸鬼亦信之而戰慄、</verse>
				<verse number="20">虛誕之人歟、豈不知行外之信乃死乎、</verse>
				<verse number="21">我祖 亞伯拉罕 獻子 以撒 於壇、非由行見義乎、</verse>
				<verse number="22">可見其信與行同工、且信由行而成全、</verse>
				<verse number="23">乃應經所云、 亞伯拉罕 信上帝、義遂歸之、且稱為上帝友、</verse>
				<verse number="24">由是觀之、人見義乃由行、非獨由信也、</verse>
				<verse number="25">如妓 喇合 納使者、使出他途、非亦由行見義乎、</verse>
				<verse number="26">蓋身外乎靈則死、信外乎行亦死也、</verse>
			</chapter>
			<chapter number="3">
				<verse number="1">我兄弟乎、勿多為師、蓋知我儕受鞫尤嚴也、</verse>
				<verse number="2">夫我儕於事多蹶、惟言語無蹶者、是為完人、能範其身、</verse>
				<verse number="3">若置勒於馬口、使之馴服、則可馭其一身、</verse>
				<verse number="4">試觀諸舟如彼其大、且為狂風所盪、運以小舵、則隨舵師所欲、</verse>
				<verse number="5">如是、舌為小體、而誇大焉、些須之火、能燃若大之林、</verse>
				<verse number="6">舌乃火、於百體中為不義之寰區、玷污一身、爇畢生之行動、其火乃由地獄也、</verse>
				<verse number="7">蓋凡禽獸昆蟲鱗介皆可制、且已為人制、</verse>
				<verse number="8">惟舌莫能制、乃不息之惡、充以死毒焉、</verse>
				<verse number="9">我儕以之祝主即父、亦以詛依上帝形而造之人、</verse>
				<verse number="10">祝與詛均出一口、我兄弟乎、此非所宜也、</verse>
				<verse number="11">源泉豈自一穴而出甘苦乎、</verse>
				<verse number="12">我兄弟乎、無花果樹能結橄欖、葡萄樹能結無花果乎、水之鹹者、亦不能出淡者矣、○</verse>
				<verse number="13">爾中孰睿而智乎、宜以溫柔之智、自善行而彰其工、</verse>
				<verse number="14">若心懷嫉很朋黨、則勿誇勿誑、以敵真理、</verse>
				<verse number="15">此智非自上而來、乃屬地與慾與魔也、</verse>
				<verse number="16">蓋媢嫉朋黨所在、必有紛亂與諸惡行、</verse>
				<verse number="17">惟自上之智、則首貞潔、次和平、溫良、柔順、充以矜恤與善果、無貳無偽、</verse>
				<verse number="18">仁義之果、乃以和致和者之所播也、</verse>
			</chapter>
			<chapter number="4">
				<verse number="1">爾中之戰鬥爭競、奚自哉、非自戰於爾百體中之慾乎、</verse>
				<verse number="2">爾欲而不得、爾殺爾嫉而不能得、戰鬥也、爭競也、爾之無所得者、以爾不求也、</verse>
				<verse number="3">爾求而不得、以爾妄求、欲用之於爾慾也、</verse>
				<verse number="4">淫亂者乎、爾豈不知友於世、乃敵上帝乎、凡欲為世之友者、自為上帝敵也、</verse>
				<verse number="5">爾意經言豈徒然哉、其所使居於我儕之靈、詎戀慕以至媢嫉乎、</verse>
				<verse number="6">惟彼賜尤大之恩、故曰、上帝拒驕傲者、賜恩於謙卑者、</verse>
				<verse number="7">是以爾宜服於上帝、惟禦魔、魔則遁、</verse>
				<verse number="8">近上帝、上帝則近爾、干罪者淨乃手、二心者潔乃心、</verse>
				<verse number="9">宜負苦悲泣、易笑為哀、易樂為憂、</verse>
				<verse number="10">自卑於主前、主則升爾、○</verse>
				<verse number="11">兄弟乎、毋相詆、詆兄弟擬兄弟者、是詆律擬律也、爾若擬律、則非守律者、乃擬之者矣、</verse>
				<verse number="12">立律而擬之者惟一、能救能滅者是也、爾為誰而擬人乎、○</verse>
				<verse number="13">噫、爾言今日明日將往某邑、寓彼一年、貿易獲利、</verse>
				<verse number="14">但明日如何、爾不知也、爾生命伊何、猶雲霧耳、暫見而即無矣、</verse>
				<verse number="15">寧言若主有旨、我儕且生、行此行彼、</verse>
				<verse number="16">今爾以虛誕自詡、凡此者非善也、</verse>
				<verse number="17">蓋知善而不行者罪也、</verse>
			</chapter>
			<chapter number="5">
				<verse number="1">噫、富者歟、宜悲泣號咷、因苦難將臨於爾也、</verse>
				<verse number="2">爾財壞矣、爾衣蠹矣、</verse>
				<verse number="3">爾金銀銹矣、其銹將為證於爾、且如火而蝕爾肉、爾已積財於末日也、</verse>
				<verse number="4">刈爾田之工值、爾以詭譎不給、有聲籲呼、且刈者之呼號、已入萬軍之主之耳矣、</verse>
				<verse number="5">爾在世奢侈宴樂、饜爾心於宰割之日、</verse>
				<verse number="6">爾罪義者而殺之、彼不拒爾、○</verse>
				<verse number="7">兄弟乎、宜恆忍以待主臨、試觀農人冀地之嘉產、恆忍以待、至得前後之雨、</verse>
				<verse number="8">爾亦宜恆忍、堅乃心、蓋主之臨伊邇也、</verse>
				<verse number="9">兄弟乎、勿相嗟怨、免爾受鞫、鞫者已立門前矣、</verse>
				<verse number="10">兄弟乎、取奉主名而言之諸先知、為受苦恆忍之模範、</verse>
				<verse number="11">恆忍者、謂之有福、 約伯 之忍、爾聞之矣、主究竟如何、爾見之矣、蓋主極其慈悲矜恤也、○</verse>
				<verse number="12">我兄弟乎、天也、地也、他物也、勿指之而誓、惟是則是、否則否、免陷於鞫也、○</verse>
				<verse number="13">爾中有憂苦者、則祈禱、有喜樂者、則歌頌、</verse>
				<verse number="14">有病者、則請會中長老奉主名膏之以膏、為之祈禱、</verse>
				<verse number="15">夫由信之祈禱、可救病者、主將起之、或干罪、亦將赦之、</verse>
				<verse number="16">宜彼此認罪、互相祈禱、致可得愈、蓋義者之懇求、大有成效也、</verse>
				<verse number="17">以利亞 為人、情同我儕、切求不雨、則不雨於地、歷三年有六月、</verse>
				<verse number="18">再求、則天賜雨、而地出其產、○</verse>
				<verse number="19">兄弟乎、爾中或迷失真道、而有使之反正者、</verse>
				<verse number="20">當知使罪人反自迷途、乃救一人免死、掩罪多矣、</verse>
			</chapter>
		</book>
		<book number="60">
			<chapter number="1">
				<verse number="1">耶穌 基督之使徒 彼得 、書達散處於 本都 加拉太 、 加帕多家 、 亞西亞 、 庇推尼 之客旅、</verse>
				<verse number="2">依父上帝預知而蒙選、由聖神而成聖、以致順服、灑以 耶穌 基督之血者、願恩惠平康、益增於爾、○</verse>
				<verse number="3">祝頌我主 耶穌 基督之父上帝、依其鴻慈、由 耶穌 基督自死復起、重生我儕、致獲維生之望、</verse>
				<verse number="4">而得不壞不玷不衰之業、為爾存之於天、</verse>
				<verse number="5">由上帝之能、以信而得守護、致蒙拯救、將顯於季世者、</verse>
				<verse number="6">爾於此則喜甚、但今或須受諸試而暫憂、</verse>
				<verse number="7">使爾信之驗、寶於火煉可壞之金、於 耶穌 基督之顯著、得厥讚美、與尊與榮、</verse>
				<verse number="8">夫爾未見而愛之、今雖不見而信之、則喜甚、其樂也、乃言不能罄、榮莫與京者也、</verse>
				<verse number="9">得爾信之效、即爾靈之救、</verse>
				<verse number="10">斯救也、諸先知預言將臨於爾之恩者、且探索而研究之、</verse>
				<verse number="11">乃考基督之神在其衷者、預證基督受苦、而後得榮、所指何時、何如時、</verse>
				<verse number="12">彼得 啟示、非為己、乃為爾曹而役斯事、即今宣福音者、賴自天所遣之聖神、告爾此事也、天使亦欲詳察之、○</verse>
				<verse number="13">故宜束爾志、制爾心、專望於 耶穌 基督顯時、將錫之恩、</verse>
				<verse number="14">如順命之子、不狥昔時無知之慾、</verse>
				<verse number="15">召爾者聖矣、爾之諸行亦宜效其聖、</verse>
				<verse number="16">蓋記云、爾將為聖、因我聖也、</verse>
				<verse number="17">爾若籲不以貌視人、依行而鞫之父、則旅居斯世、自當儆惕、</verse>
				<verse number="18">緣知爾見贖、脫祖父所傳之妄行、非以金銀可壞之物、</verse>
				<verse number="19">乃以寶血、如無疵無玷之羔、即基督之血也、</verse>
				<verse number="20">彼於創世之先、固為上帝所預知、但在季世、為爾藉之信上帝者而顯焉、</verse>
				<verse number="21">上帝自死起之、予之榮、致爾信爾望皆在上帝、</verse>
				<verse number="22">爾既循真理以潔乃心、致愛兄弟無偽、則宜切心相愛、</verse>
				<verse number="23">以爾重生、非由可壞之種、乃於不可壞者、即上帝之道、生而恆存者也、</verse>
				<verse number="24">蓋曰、世人如草、其榮如花、草枯花謝、</verse>
				<verse number="25">惟主道永存、斯道也、即所宣於爾之福音也、</verse>
			</chapter>
			<chapter number="2">
				<verse number="1">爾既霑主之仁澤、去諸惡慝、詭譎、偽善、媢嫉、毀謗、</verse>
				<verse number="2">宜如甫生之嬰、戀純而合宜之乳、使爾由之漸長、以至蒙救、</verse>
				<verse number="3"></verse>
				<verse number="4">主乃活石、為人所棄、而上帝則選而寶之、</verse>
				<verse number="5">爾既就之、亦如活石、築成靈室、為聖祭司、以獻靈祭、由 耶穌 基督而嘉納於上帝、</verse>
				<verse number="6">經云、我以所選而寶之屋隅首石、置於 錫安 、信之者不啟羞、</verse>
				<verse number="7">於爾信者則為寶、於不信者、則曰、工師所棄之石、為屋隅首石、</verse>
				<verse number="8">且為躓石、為礙磐、以其背道而蹶焉、此亦預定者也、</verse>
				<verse number="9">惟爾乃蒙選之族、王室之祭司、維聖之國、特設之民、俾彰召爾出幽暗入奇光者之德、</verse>
				<verse number="10">素非為民、今為上帝民、素未蒙恤、今蒙恤矣、○</verse>
				<verse number="11">愛友乎、爾若客旅、若寄居、我勸爾戒形軀之慾、即攻爾心者也、</verse>
				<verse number="12">於異邦宜正爾行、使素謗爾為惡者見之、則榮上帝於眷顧之日、</verse>
				<verse number="13">為主故、服人諸制、或在上之王、</verse>
				<verse number="14">或王所遣罰惡彰善之方伯、</verse>
				<verse number="15">蓋上帝之旨、欲以善行杜愚人無知之口、</verse>
				<verse number="16">爾得自由、勿以自由而掩惡、惟如上帝之僕、</verse>
				<verse number="17">宜敬眾人、愛兄弟、畏上帝、尊君王、○</verse>
				<verse number="18">為僕者宜以敬畏服爾主、不惟於溫良者、即於邪僻者亦然、</verse>
				<verse number="19">緣有對上帝之良、雖受枉而忍憂、則見納矣、</verse>
				<verse number="20">爾干罪見撻而忍、何譽之有、若行善受苦而忍、此乃上帝所嘉也、</verse>
				<verse number="21">爾之見召、因基督為爾受苦、遺法於爾、使踐其迹、</verse>
				<verse number="22">彼未干罪、口無詭譎、</verse>
				<verse number="23">見詬不反詈、受苦無厲言、乃自託於依義而鞫者、</verse>
				<verse number="24">身負我儕之罪而懸於木、致我既死於罪、而生於義、因彼之損傷、而爾得醫、</verse>
				<verse number="25">蓋爾素如歧路之羊、今歸爾靈之司牧監督矣、</verse>
			</chapter>
			<chapter number="3">
				<verse number="1">為婦者、宜服爾夫、或夫不從道、致外乎道、由婦所行、亦可得之、</verse>
				<verse number="2">蓋見爾貞潔之行及敬畏也、</verse>
				<verse number="3">爾之飾、毋在外、如辮髮、佩金、衣美衣、</verse>
				<verse number="4">乃在溫柔恬靜之性、隱之於心、不可壞者、此在上帝前為至寶、</verse>
				<verse number="5">古昔聖女、上帝是望、亦以是自飾、服於其夫、</verse>
				<verse number="6">如 撒拉 順從 亞伯拉罕 、稱之為主、爾若行善、無所畏懼、則為其女矣、○</verse>
				<verse number="7">為夫者亦宜循理、與婦同居、視猶弱器、共承維生之恩、爾其尊之、免爾之祈禱有所阻也、○</verse>
				<verse number="8">要之、僉宜同心、體恤、友愛、慈憐、謙遜、</verse>
				<verse number="9">毋以惡報惡、詬報詬、反為祝嘏、蓋爾為此見召、致可得福、</verse>
				<verse number="10">故曰、凡欲愛生而見佳日者、宜禁其舌於惡、其口於譎、</verse>
				<verse number="11">避惡行善、求和平而追隨之、</verse>
				<verse number="12">蓋主目顧義人、耳聽其祈、惟主之面、鑒彼惡人、</verse>
				<verse number="13">爾熱衷為善、害爾者其誰、</verse>
				<verse number="14">若因義受苦、則福矣、勿畏其威、勿為所撼、</verse>
				<verse number="15">中心尊主基督為聖、素備應對、以答凡詰爾衷所望之故者、惟宜溫柔敬懼耳、</verse>
				<verse number="16">既懷無虧之良、及受謗言、使讒爾宗基督之善行者、自覺羞愧、</verse>
				<verse number="17">若為上帝之旨、則爾行善受苦、愈於行惡受苦矣、</verse>
				<verse number="18">蓋基督亦一次為罪受苦、義者代不義者、以導我儕歸上帝、其身雖受死、其靈則見甦、</verse>
				<verse number="19">且以靈往而宣道於獄中諸靈、</verse>
				<verse number="20">即昔之背逆者、上帝於 挪亞 備舟之日、恆忍以待之、時、由水得救者無幾、惟八人耳、</verse>
				<verse number="21">今之洗禮、乃其影像、以救爾曹、非去形軀之污、惟求無虧之良於上帝前、乃因 耶穌 基督之復起也、</verse>
				<verse number="22">彼已昇天在上帝右、凡天使與有權有能者咸服之、</verse>
			</chapter>
			<chapter number="4">
				<verse number="1">基督既以身受苦、爾亦宜以此志自衛、蓋受苦於身者、則與罪絕矣、</verse>
				<verse number="2">俾不再循人慾、惟循上帝之旨、以度餘年、</verse>
				<verse number="3">爾往時從異邦人之欲、而行邪侈、縱恣、沉湎、荒宴、盤樂、及違理拜像之事亦足矣、</verse>
				<verse number="4">彼見爾不同其流蕩無度、則異而謗之、</verse>
				<verse number="5">若輩必自陳於鞫生者死者之主、</verse>
				<verse number="6">是以福音曾宣於死者、使其身如人而受鞫、其靈依上帝而得生、○</verse>
				<verse number="7">夫萬物之終伊邇、故宜端正節制而祈禱、</verse>
				<verse number="8">首要者、宜切心相愛、蓋愛蔽多罪、</verse>
				<verse number="9">互相接納而勿吝、</verse>
				<verse number="10">各依所受恩賜以相施、如忠信之執事、司上帝鴻恩者、</verse>
				<verse number="11">或宣道則依上帝之詔、或執事則依上帝所賜之能、致上帝由 耶穌 基督凡事受榮、願榮與權歸之、爰及世世、阿們、○</verse>
				<verse number="12">愛友乎、若遇火煉之試、勿以為不測而奇之、</verse>
				<verse number="13">爾既與基督之苦、當以為樂、俾於其榮顯著時、亦可歡欣踴躍、</verse>
				<verse number="14">若為基督名見詬、則福矣、蓋上帝有榮之神止於爾、</verse>
				<verse number="15">爾中勿因兇殺、竊盜、惡行、妄預、而受苦、</verse>
				<verse number="16">惟因為基督徒而受苦、則毋愧、乃緣此名歸榮上帝也、</verse>
				<verse number="17">蓋時至則鞫自上帝之家始、若自我儕始、彼不服上帝福音者、其終將何如哉、</verse>
				<verse number="18">若義者僅得救、不虔不善者、將處於何地乎、</verse>
				<verse number="19">故循上帝旨而受苦者、宜以善行託己靈於誠信造化之主也、</verse>
			</chapter>
			<chapter number="5">
				<verse number="1">我勸爾中諸長老、我亦同為長老、證基督受苦、共與將顯之榮者、</verse>
				<verse number="2">宜牧爾中上帝羣而督之、非由強、乃由願、非趨利、乃樂為、</verse>
				<verse number="3">勿主持所託、乃模範於眾、</verse>
				<verse number="4">於牧長顯著時、必得不敝之榮冕、</verse>
				<verse number="5">幼宜服長、爾曹謙以自束、互相服役、蓋上帝拒驕泰者、賜恩卑遜者、</verse>
				<verse number="6">故於上帝大能之下、爾當自卑、俾得屆期擢爾、</verse>
				<verse number="7">以凡所慮者託之、蓋彼眷顧爾也、</verse>
				<verse number="8">宜節制儆醒、爾敵乃魔、如吼獅徧行、覓可吞噬者、</verse>
				<verse number="9">宜堅於信以禦之、知爾兄弟在世亦經此苦、</verse>
				<verse number="10">施諸恩之上帝、緣基督召爾享其永榮、俾爾於暫苦後、完全、堅固、強健、</verse>
				<verse number="11">願權勢歸之、爰及世世、阿們、○</verse>
				<verse number="12">我畧書此、由我視為忠信之兄弟 西拉 、遺爾以為勸、且證此為上帝真恩、爾宜堅立其中、</verse>
				<verse number="13">在 巴比倫 之會、與爾共蒙選者、及吾子 馬可 問爾安、</verse>
				<verse number="14">宜接吻以愛、互相問安、願爾宗基督者獲平康焉、</verse>
			</chapter>
		</book>
		<book number="61">
			<chapter number="1">
				<verse number="1">耶穌 基督之僕使徒 西門彼得 、書達與我儕同獲此寶信、在我上帝、我救者、 耶穌 基督之義也、</verse>
				<verse number="2">願恩惠平康、因識上帝及我主 耶穌 、益增於爾、</verse>
				<verse number="3">蓋其神能錫我一切關乎維生虔敬之事、乃因識夫以榮以德召我者也、</verse>
				<verse number="4">且由是錫以寶貴豐厚之許、俾爾得脫在世因慾之敗壞、克與夫上帝之性、</verse>
				<verse number="5">緣此、爾當殷勤、於信益德、於德益智、</verse>
				<verse number="6">於智益節、於節益忍、於忍益虔、</verse>
				<verse number="7">於虔益友愛、於友愛益仁慈、</verse>
				<verse number="8">爾有此而擴充之、則必使爾於識我主 耶穌 基督、不怠不荒、</verse>
				<verse number="9">無此者則盲、僅視所近、已忘舊罪之潔、</verse>
				<verse number="10">是故兄弟、愈當殷勤、以堅爾召爾選、爾若行此、則永不蹶躓、</verse>
				<verse number="11">蓋於我主我救者 耶穌 基督永久之國、必錫爾裕然而入、○</verse>
				<verse number="12">爾雖知此、且堅定於所得之真理、我必恆使爾憶之、</verse>
				<verse number="13">我尚在此幕時、勉爾記憶、宜也、</verse>
				<verse number="14">蓋知去我幕之日速矣、一如我主 耶穌 基督所示我者、</verse>
				<verse number="15">我且殷勤、使爾於我逝後、時能憶斯、</verse>
				<verse number="16">我儕以我主 耶穌 基督之能、與其降臨示爾、非從巧飾虛詞、乃曾目擊其大威、</verse>
				<verse number="17">蓋彼由父上帝得尊榮時、有聲自大榮臨之、曰、此我愛子、我所欣悅者、</verse>
				<verse number="18">此自天之聲、我儕偕彼於聖山時聞之、</verse>
				<verse number="19">且有更確之預言、爾宜顧之、如燈燭暗、迨日始旦、明星照爾心矣、</verse>
				<verse number="20">首要者、宜知經之預言、未有出於臆說者、</verse>
				<verse number="21">蓋預言非由人意而來、乃感於聖神者、由上帝而言也、</verse>
			</chapter>
			<chapter number="2">
				<verse number="1">昔有偽先知起於民間、爾中亦將有偽師、私傳左道以陷人、拒贖之之主、自取速亡、</verse>
				<verse number="2">將有多人從其淫妄、真道因之而受謗、</verse>
				<verse number="3">彼由貪婪、將以飾言漁爾之利、自昔其鞫不遲、淪亡不寢、</verse>
				<verse number="4">夫上帝既不惜干罪之天使、投之暗府、付之幽坎、守以待鞫、</verse>
				<verse number="5">又不惜上古之世、降洪水於不虔者、惟存宣義之 挪亞 八人、</verse>
				<verse number="6">又灰燼 所多瑪 蛾摩拉 二邑、以傾陷定其罪、以為後之不虔者鑒、</verse>
				<verse number="7">惟拯義者 羅得 、即以惡人之淫佚為殷憂者、</verse>
				<verse number="8">蓋此義者居其中、且見且聞、以其不法之行、日傷公義之心、</verse>
				<verse number="9">主知拯虔者於試中、而留不義者於刑下、以待鞫日、</verse>
				<verse number="10">彼狥形軀、縱污慾、輕視執政為尤甚、乃果敢自恃、謗讟尊榮、而不戰慄、</verse>
				<verse number="11">夫天使雖權力尤大、而於主前尚不詬詈以訟之、</verse>
				<verse number="12">但此輩乃無知之物、生性如畜、為人所執而屠者、謗讟其所不知、將於所敗者而見敗、</verse>
				<verse number="13">其受非義、乃非義之值也、彼以白晝宴樂為快、乃玷乃垢、與爾同餐時、則於愛筵而宴樂也、</verse>
				<verse number="14">其目充淫色、不已於罪、煽惑不堅之人、心習貪婪、是為受詛之子、</verse>
				<verse number="15">棄正道而迷罔、從 比珥 子 巴蘭 之道、即愛不義之值者也、</verse>
				<verse number="16">為己過愆見責、瘖驢作人聲、禁先知之狂妄、</verse>
				<verse number="17">若輩猶枯泉、狂風所蕩之霧、有晦而暗者待之、</verse>
				<verse number="18">蓋其言矜誇虛誕、由形軀之慾、以淫邪誘惑甫脫妄行者、</verse>
				<verse number="19">許之以自由、而己則為邪慝之奴、蓋為其所勝者、即為其奴也、</verse>
				<verse number="20">人既因識主救者 耶穌 基督、得脫世污、若復為其所累所勝、則後患尤劇於前、</verse>
				<verse number="21">蓋未識義路、較識之而背所受之聖誡猶愈也、</verse>
				<verse number="22">斯人也、如諺所云、犬既吐而轉食之、豕既浴而復淖之、</verse>
			</chapter>
			<chapter number="3">
				<verse number="1">愛友乎、我今以此後書遺爾、俱以勵爾誠心、俾爾記憶、</verse>
				<verse number="2">即念夫聖先知往昔之言、及主救者藉爾之使徒所命、</verse>
				<verse number="3">首焉者、宜知季世將有戲謔者出而戲謔、從己慾而行、</verse>
				<verse number="4">謂降臨之許安在、自列祖寢時、萬物與初創無異、</verse>
				<verse number="5">彼甘忘太古以上帝命而有諸天及地自水而出、以水而結、</verse>
				<verse number="6">故當時之世、為水氾濫而沒、</verse>
				<verse number="7">但今之天地、以是命而存以待火、留至鞫日、即惡人淪亡之日也、○</verse>
				<verse number="8">愛友乎、勿忘斯事、在主一日猶千年、千年猶一日、</verse>
				<verse number="9">主不延緩其所許、若有視為延緩者、乃寬忍爾曹、不欲一人沉淪、惟欲人皆改悔、</verse>
				<verse number="10">然主日將至、如盜然、是日諸天訇然而逝、體質俱為烈火所化、地與其間之造作盡爇焉、</verse>
				<verse number="11">諸物既將如是消滅、則爾之為人、當如何清潔虔敬哉、</verse>
				<verse number="12">企慕上帝之日至、諸天因而焚毀、有體質者悉以烈火銷鎔之、</verse>
				<verse number="13">我儕依其所許、希望新天新地、義寓其中焉、○</verse>
				<verse number="14">愛友乎、爾既望此、則宜殷勤、俾獲平康、無玷無疵於其前、</verse>
				<verse number="15">且視我主之寬忍為拯救、如我儕所愛之兄弟 保羅 、依所賦之智、嘗以書遺爾、</verse>
				<verse number="16">彼之諸書亦論及此、中有難明者、而不學不固之輩強解之、於他經亦然、乃自取淪亡也、○</verse>
				<verse number="17">愛友乎、既預知之、則宜謹慎、免為惡者之謬所誘、失爾堅也、</verse>
				<verse number="18">惟宜增益於恩、及識夫我主救者 耶穌 基督、願榮歸之、自今以至永世、阿們、</verse>
			</chapter>
		</book>
		<book number="62">
			<chapter number="1">
				<verse number="1">維生之道、太初而有、我儕所聞所見、所瞻視而手捫者、</verse>
				<verse number="2">此生顯著、我儕曾見之而為證、且以語爾、即永生也、乃原偕父而顯著於我儕者、</verse>
				<verse number="3">夫我以所見所聞者語爾、使爾心交於我儕、我儕亦心交於父、及其子 耶穌 基督、</verse>
				<verse number="4">我書此、俾我儕喜樂充盈、○</verse>
				<verse number="5">夫上帝乃光、無少暗昧、此我聞於彼、而報於爾之示諭也、</verse>
				<verse number="6">若言心交於彼、而行於暗昧、則誑而不循真理、</verse>
				<verse number="7">若行於光、猶彼在光、則互有心交、而其子 耶穌 之血、潔我諸罪矣、</verse>
				<verse number="8">若言無罪則自欺、而真理不在我衷、</verse>
				<verse number="9">若承我罪、彼乃信義、必赦我罪、潔我諸不義矣、</verse>
				<verse number="10">若言我未干罪、則以彼為誑、其道不在我衷矣、</verse>
			</chapter>
			<chapter number="2">
				<verse number="1">我小子乎、我書此遺爾、免爾干罪、人若干罪、則我儕於父前有代言者、即義者 耶穌 基督也、</verse>
				<verse number="2">彼為我罪作挽回之祭、不第為我亦為舉世焉、</verse>
				<verse number="3">我若守其誡、則自知識之也、</verse>
				<verse number="4">人自謂識之、而不守其誡則為誑、真理不在彼衷矣、</verse>
				<verse number="5">惟守其道者、則上帝之愛、誠成全於彼矣、以是知我儕在主中也、</verse>
				<verse number="6">自謂恆在主中者、其所行當如彼所行也、○</verse>
				<verse number="7">愛友乎、我書予爾者非新誡、乃爾自初所有之舊誡、舊誡也者、即爾所聞之道也、</verse>
				<verse number="8">再者我以新誡書予爾、其事在彼為真、在爾亦然、因幽暗漸逝、真光已照、</verse>
				<verse number="9">人自謂在光中、而惡兄弟、乃尚在暗中也、</verse>
				<verse number="10">愛兄弟者、乃居光中、無由傾躓、</verse>
				<verse number="11">惟惡兄弟者、乃在暗中、且行於暗中、不知所往、因暗盲其目也、○</verse>
				<verse number="12">小子乎、我書予爾、以爾諸罪、因其名見赦矣、</verse>
				<verse number="13">父老乎、我書予爾、以爾識自始而有者、少者乎、我書予爾、以爾已勝惡者、孺子乎、我曾書予爾、以爾識父、</verse>
				<verse number="14">父老乎、我曾書予爾、以爾識自始而有者、少者乎、我曾書予爾、以爾剛健、且上帝之道、恆在爾中、而爾已勝惡者、</verse>
				<verse number="15">勿愛斯世與在世之物、人若愛世、則父之愛不在其衷、</verse>
				<verse number="16">蓋凡在世者、如形軀之慾、眼目之慾、並此生之驕矜、皆非由父、乃由世也、</verse>
				<verse number="17">且世漸逝、其慾亦然、惟行上帝旨者永存、○</verse>
				<verse number="18">孺子乎、斯乃末時、爾嘗聞有敵基督者至、今已多有敵基督者興起矣、是以知為末時也、</verse>
				<verse number="19">彼自我而出、但非屬我者、若其屬我、則恆偕我矣、然其出也、乃顯其皆非屬我也、</verse>
				<verse number="20">爾受膏於聖者、無不知也、</verse>
				<verse number="21">我書予爾、非因爾不識真理、乃因爾識之、且凡虛誑、非由於真理也、</verse>
				<verse number="22">誑者誰耶、非不認 耶穌 為基督者乎、其不認父與子者、即敵基督者也、</verse>
				<verse number="23">凡不認子者、不有父也、認子者即有父也、</verse>
				<verse number="24">爾曹自始所聞者、當恆在爾衷、若然、則爾亦恆在子及父中矣、</verse>
				<verse number="25">此其所許我者即永生也、</verse>
				<verse number="26">我書此遺爾、乃指惑爾之人、</verse>
				<verse number="27">惟爾自主所受之膏、恆在爾衷、則不須人訓爾、彼之膏、即以諸事訓爾、是乃真而無誑、爾曹當依其所訓、恆在彼中矣、</verse>
				<verse number="28">小子乎、今宜恆在彼中、迨彼顯著、我儕於其降臨時、可毅然而無愧、</verse>
				<verse number="29">爾若知彼為義、則知凡行義者、由之而生也、</verse>
			</chapter>
			<chapter number="3">
				<verse number="1">試觀父以如何之愛賜我儕、俾得稱為上帝子、我儕誠是也、斯世不識我、因其不識彼也、</verse>
				<verse number="2">愛友乎、今我儕為上帝子、將來若何、尚未顯明、所可知者、彼顯著時我克肖之、蓋將見之、如其固然也、</verse>
				<verse number="3">且凡於彼有此望者、則潔己如彼之潔然、</verse>
				<verse number="4">凡行罪者亦行不法、罪即不法也、</verse>
				<verse number="5">爾知彼曾顯見、以除諸罪、而於彼無罪也、</verse>
				<verse number="6">凡恆在彼中者不干罪、干罪者未嘗見之、亦未嘗識之、</verse>
				<verse number="7">小子乎、勿為人所惑、行義者乃義、如彼之義然、</verse>
				<verse number="8">行罪者乃由於魔、蓋魔自始干罪、上帝子所以顯見者、為毀魔之工也、</verse>
				<verse number="9">凡由上帝而生者不行罪、以其種恆在厥衷、其不能干罪者、因由上帝而生也、</verse>
				<verse number="10">上帝子與魔之子、於此而顯、凡不行義者、非由上帝也、不愛兄弟者亦然、</verse>
				<verse number="11">爾自初所聞之諭、即我儕宜相愛也、</verse>
				<verse number="12">非若 該隱 由夫惡者而殺其弟、其殺之也何故、因其行惡而弟義也、○</verse>
				<verse number="13">兄弟乎、世若惡爾、勿以為奇、</verse>
				<verse number="14">我儕因愛兄弟、知已出死入生、不愛者仍居於死、</verse>
				<verse number="15">凡惡兄弟、乃殺人者也、爾知殺人者、永生不寓其衷、</verse>
				<verse number="16">主為我舍生、我於此而知愛、亦宜為兄弟舍生也、</verse>
				<verse number="17">凡有斯世之財產者、視兄弟匱乏、自塞其矜恤之心、則上帝之愛烏得寓其衷哉、</verse>
				<verse number="18">小子乎、我儕之愛、勿以言以舌、乃以行以誠也、</verse>
				<verse number="19">於此知我儕由於真理、凡我心所自責者、則將安之於上帝前、</verse>
				<verse number="20">因上帝大於我心、而無所不知也、</verse>
				<verse number="21">愛友乎、我心若不自責、則可毅然於上帝前、</verse>
				<verse number="22">且凡所求者必得之、因我守其誡、而行其所悅之事也、</verse>
				<verse number="23">其誡也、即我儕宜信其子 耶穌 基督之名、而相愛依其所命也、</verse>
				<verse number="24">守其誡者、恆在彼中、彼亦恆在其中、由彼所賜我之聖神、知彼恆在我中也、</verse>
			</chapter>
			<chapter number="4">
				<verse number="1">愛友乎、勿凡靈是信、當驗其靈由上帝否、蓋偽先知多出於世也、</verse>
				<verse number="2">凡靈之認 耶穌 基督成人身而臨者、乃由上帝、於此可知上帝之神矣、</verse>
				<verse number="3">凡靈之不認 耶穌 者、非由上帝、乃敵基督者也、爾曾聞其將至、今已在世矣、</verse>
				<verse number="4">小子乎、爾曹乃由上帝、已勝彼眾、蓋在爾衷者、大於在世者也、</verse>
				<verse number="5">彼眾由乎世、故所言亦由世、而世聽之、</verse>
				<verse number="6">我儕乃由上帝、識上帝者聽我、非由上帝者則否、真理之神、與謬妄之神、於此可識矣、○</verse>
				<verse number="7">愛友乎、我儕宜相愛、蓋愛由於上帝也、凡愛者由上帝而生、且識上帝、</verse>
				<verse number="8">不愛者、不識上帝、蓋上帝即愛也、</verse>
				<verse number="9">上帝遣獨生子入世、使我儕賴之而生、其愛由是而顯、</verse>
				<verse number="10">非我嘗愛上帝、乃上帝愛我、遣其子為我罪作挽回之祭、愛即在於此也、</verse>
				<verse number="11">愛友乎、上帝既如是愛我儕、則我亦當相愛、</verse>
				<verse number="12">從未有見上帝者、若相愛、則上帝恆在我中、而其愛亦成全於我中矣、</verse>
				<verse number="13">由是知我儕恆在彼中、彼恆在我中、因已賜其神於我也、</verse>
				<verse number="14">父遣子為救世者、此我儕所見而證者也、</verse>
				<verse number="15">凡認 耶穌 為上帝子者、上帝恆在彼中、而彼恆在上帝中、</verse>
				<verse number="16">上帝於我之愛、我既知而信之矣、夫上帝乃愛也、恆於愛者、則恆在上帝中、而上帝亦恆在彼中、</verse>
				<verse number="17">如是、則愛成全於我儕、俾我毅然於鞫日、蓋彼如何、我儕在世亦然、</verse>
				<verse number="18">愛中無懼、愛既全、斯去懼矣、蓋懼有刑、懼者未成全於愛耳、</verse>
				<verse number="19">我而有愛、因上帝先愛我也、</verse>
				<verse number="20">或謂我愛上帝而惡兄弟、則誑矣、蓋不愛既見之兄弟、不能愛未見之上帝也、</verse>
				<verse number="21">愛上帝者亦宜愛兄弟、此我儕所受之誡也、</verse>
			</chapter>
			<chapter number="5">
				<verse number="1">凡信 耶穌 為基督者、由上帝而生也、凡愛生之者、亦愛其所生者也、</verse>
				<verse number="2">我儕若愛上帝而行其誡、則知愛上帝諸子矣、</verse>
				<verse number="3">夫愛上帝也者、守其誡是也、且其誡非難任也、</verse>
				<verse number="4">蓋凡由上帝而生者勝乎世、其所以勝世者、我之信也、</verse>
				<verse number="5">勝世者誰、非信 耶穌 為上帝子者乎、</verse>
				<verse number="6">此乃以水以血而來者、即 耶穌 基督也、非獨以水、乃以水與血、</verse>
				<verse number="7">證之者聖神也、聖神即真理也、</verse>
				<verse number="8">蓋為證者三、神也、水也、血也、此三者合於一也、</verse>
				<verse number="9">夫人之證、我若受之、則上帝之證為尤大、此上帝之證、即證其子也、</verse>
				<verse number="10">信上帝子者、在己有證、不信上帝者、則以之為誑、因不信上帝為其子之證也、</verse>
				<verse number="11">其證即上帝以永生賜我儕、而此生在其子也、</verse>
				<verse number="12">有子者則有生、未有上帝子者、未有生也、○</verse>
				<verse number="13">我書此遺爾信上帝子之名者、俾知有永生、</verse>
				<verse number="14">我儕若依其旨而求、彼必聽我、此我儕毅然於其前也、</verse>
				<verse number="15">若知有求必聽、即知所求於彼者則得之、</verse>
				<verse number="16">人見兄弟干罪不至於死、則祈求之、上帝必予之以生、即予干罪不至於死者、有至於死之罪者、我言祈求、非指此也、</verse>
				<verse number="17">凡不義皆罪也、亦有罪不至於死者、○</verse>
				<verse number="18">我知凡由上帝而生者不干罪、</verse>
				<verse number="19">惟生於上帝者則自守、而惡者無從措手也、且知由於上帝、而舉世附於惡者、</verse>
				<verse number="20">又知上帝子已至、賜我頴悟、使知真者、我儕在真者中、即其子 耶穌 基督中也、此乃真上帝、亦永生也、</verse>
				<verse number="21">小子乎、宜自守、而遠偶像、</verse>
			</chapter>
		</book>
		<book number="63">
			<chapter number="1">
				<verse number="1">為長老者書達蒙選之夫人、暨其子女、乃我所誠愛者、不第我也、凡識真理者亦然、</verse>
				<verse number="2">此愛乃緣真理、即恆於我儕、永偕我儕者也、</verse>
				<verse number="3">願恩惠矜恤平康、由父上帝及其子 耶穌 基督、以真以愛、而偕我儕焉、○</verse>
				<verse number="4">我見爾子有行於真理者、一如我儕自父所受之誡、則喜甚、</verse>
				<verse number="5">今求夫人宜相愛、此非若書新誡予爾、乃自始而有者也、</verse>
				<verse number="6">愛也者、即依諸誡而行也、此誡即宜行之於愛、如爾自始所聞者也、</verse>
				<verse number="7">蓋多有惑人者出世、不認 耶穌 基督成人身而臨、此乃惑人、且敵基督者也、</verse>
				<verse number="8">爾宜慎之、勿失我儕所勞者、則得全賞焉、</verse>
				<verse number="9">凡競進不恆於基督之訓者、不有上帝也、恆於其訓者、則有父及子矣、</verse>
				<verse number="10">人若就爾、不持此訓、勿接之於家、亦勿問其安、</verse>
				<verse number="11">蓋問其安者、即與其惡行也、○</verse>
				<verse number="12">我尚有多端書予爾、不欲以紙墨、乃望就爾晤談、使爾喜樂充盈焉、</verse>
				<verse number="13">爾蒙選之妹之子女問爾安、</verse>
			</chapter>
		</book>
		<book number="64">
			<chapter number="1">
				<verse number="1">為長老者書達愛友 該猶 、我所誠愛者也、○</verse>
				<verse number="2">愛友乎、我所祈者、願爾凡事暢遂安康、如爾心之暢遂然、</verse>
				<verse number="3">有兄弟來、證爾真誠、即依真理而行、我則喜甚、</verse>
				<verse number="4">我聞我子女行於真理、樂莫大焉、○</verse>
				<verse number="5">愛友乎、凡爾行於兄弟之為賓旅者、乃忠信之行也、</verse>
				<verse number="6">彼於會中證爾之愛、若宜乎上帝而送之行、斯為善矣、</verse>
				<verse number="7">蓋彼為其名而出、無所取於異邦人也、</verse>
				<verse number="8">若此者、我儕當接之、使我與真理同勞焉、○</verse>
				<verse number="9">我昔畧以書達於會、但其中有好為首之 丟特腓 、不接我儕、</verse>
				<verse number="10">我若來、將指陳其所行、彼以惡言妄論我儕、尚不以為足、己不接兄弟、有欲接者則禁之、逐之出會、</verse>
				<verse number="11">愛友乎、勿效惡、當效善、行善者由上帝、行惡者未見上帝也、</verse>
				<verse number="12">低米丟 為眾及真理所證、我儕亦證之、爾知我儕之證乃真也、○</verse>
				<verse number="13">我本有多端欲書予爾、但不願以筆墨書之、</verse>
				<verse number="14">乃望速見爾、與爾晤談、</verse>
				<verse number="15">願平康歸爾、諸友問爾安、爾其依名問諸友安、</verse>
			</chapter>
		</book>
		<book number="65">
			<chapter number="1">
				<verse number="1">耶穌 基督之僕、 雅各 之弟 猶大 、書達諸見召者、即在父上帝中見愛、為 耶穌 基督而得保守者、</verse>
				<verse number="2">願矜恤平康仁愛、增於爾曹、○</verse>
				<verse number="3">愛友乎、我方以我儕共得之拯救、殷勤書於爾、遂不得已以書勸爾、為道力爭、即授於諸聖一次而已者、</verse>
				<verse number="4">蓋有數人潛入、即自昔所預載以服此鞫者、彼乃不虔之人、以我上帝之恩、反縱其慾、而不認唯一主宰及我主 耶穌 基督、○</verse>
				<verse number="5">爾雖悉知之、我今欲令爾憶之、即主救民出 埃及 地、後滅其不信者、</verse>
				<verse number="6">又有天使不守職位、去其居所、主以縲絏永拘之於幽冥、以待大日之鞫、</verse>
				<verse number="7">又如 所多瑪 蛾摩拉 及四鄰之邑亦效之、縱淫亂、耽異色、則舉以為戒、而受永火之刑、</verse>
				<verse number="8">但斯人於夢幻中、亦如是污衊形軀、藐忽執政、謗讟尊榮、</verse>
				<verse number="9">然天使長 米迦勒 為 摩西 屍與魔爭辯時、尚不敢謗讟以罪之、第曰、主其責爾、</verse>
				<verse number="10">惟斯人謗讟其所不知、且其本性之所悟、一如無理之禽獸、於此則見滅矣、○</verse>
				<verse number="11">禍哉斯人也、以其行 該隱 之途、且為利而趨 巴蘭 之謬、淪亡於 可拉 之違言、</verse>
				<verse number="12">彼與爾同餐、則於爾之愛筵、有如暗礁、為無懼之牧者、惟己是飼、為無雨之雲、因風飄蕩、為無果之秋樹、再死根拔、</verse>
				<verse number="13">為海之狂波、沫噴其辱、為流蕩之星、而幽暗冥冥、永留以待、</verse>
				<verse number="14">亞當 七世孫 以諾 、預言斯人云、主偕其萬聖而來、</verse>
				<verse number="15">行鞫於眾、質責諸不虔者、因以不虔而行不虔之行、及凡不虔之罪人、所言剛愎敵主之語、</verse>
				<verse number="16">斯人依慾而行、訾議怨尤、口出誇張、為利判人、○</verse>
				<verse number="17">愛友乎、當憶我主 耶穌 基督使徒之預言、</verse>
				<verse number="18">語爾曰、末時將有戲謔之徒、依己不虔之慾而行、</verse>
				<verse number="19">若輩乃樹黨者、血氣是從、無有聖神也、</verse>
				<verse number="20">愛友乎、宜於爾至聖之道而自建、於聖神而祈禱、</verse>
				<verse number="21">於上帝之愛而自守、企望我主 耶穌 基督之矜恤、以至永生、</verse>
				<verse number="22">有疑貳者、爾當恤之、</verse>
				<verse number="23">有當奪於火而救之者、亦有當以儆懼而恤之者、即其衣為形軀所污、爾亦惡之、○</verse>
				<verse number="24">夫能保爾無蹶、立爾於其有榮之前、歡然無瑕、獨一之上帝、我之救者、</verse>
				<verse number="25">願榮威權力、由我主 耶穌 基督歸之、先乎萬古以迄於今、至於世世、阿們、</verse>
			</chapter>
		</book>
		<book number="66">
			<chapter number="1">
				<verse number="1">耶穌 基督之啟示、乃上帝所賜以示其諸僕、即必速成之事也、且遣厥使、曉諭其僕 約翰 、</verse>
				<verse number="2">乃於上帝之道、與 耶穌 基督之證、即凡所經見者而證之、</verse>
				<verse number="3">讀此預言、及聞而守其中所記者、福矣、蓋時邇矣、○</verse>
				<verse number="4">約翰 書達 亞西亞 之七會、願恩惠平康、自昔在今在而將來者、及其座前之七神、歸於爾曹、</verse>
				<verse number="5">並自 耶穌 基督、即忠信之證、由死而首生、為世上諸王之主者也、彼愛我儕、以其血釋我諸罪、</verse>
				<verse number="6">使我儕為國、為其父上帝之祭司、願榮與權歸之、以至世世、阿們、</verse>
				<verse number="7">彼將乘雲而來、眾目必見之、刺之者亦然、世上諸族、將為之哀哭、有如是也、阿們、○</verse>
				<verse number="8">始、我也、終、亦我、而今而昔而將來、全能者也、主上帝言之矣、○</verse>
				<verse number="9">我 約翰 、爾曹之兄弟、與爾共與 耶穌 之難與國與忍者、為上帝之道及 耶穌 之證、昔在一島曰 拔摩 、</verse>
				<verse number="10">適主日、我感於聖神、聞大聲於我後如號角、曰、</verse>
				<verse number="11">爾所見者當筆之於書、寄於七會、即 以弗所 、 士每拿 、 別迦摩 、 推雅推喇 、 撒狄 、 非拉鐵非 、 老底嘉 、</verse>
				<verse number="12">我回顧之、欲知與我言之聲、則見金檠七、</verse>
				<verse number="13">其間有似人子者、身衣長衣及足、胸束金帶、</verse>
				<verse number="14">首與髮白如羊毛如雪、目如火焰、</verse>
				<verse number="15">足似明銅、如煉於冶者、聲如眾水之聲、</verse>
				<verse number="16">七星在其右手、口出雙鋒利劍、容如烈日之射、</verse>
				<verse number="17">我見之而仆其足前如死、彼以右手撫我曰、勿懼、</verse>
				<verse number="18">始者、終者、生者、我也、我曾死、今則生、至於世世、且有死亡陰府之鑰、</verse>
				<verse number="19">爾當書所見者、及今所有後必成之事、</verse>
				<verse number="20">爾所見我右手七星、與金檠七之奧、夫七星即七會之使、七檠即七會也、</verse>
			</chapter>
			<chapter number="2">
				<verse number="1">當書達 以弗所 會之使者云、右手執七星、行於七金檠間者、曰、</verse>
				<verse number="2">我知爾諸行、勤勞忍耐、彼惡者爾不能容、自謂使徒而非然者、爾曾試之、知其偽矣、</verse>
				<verse number="3">爾有忍耐、嘗因我名、容忍而不倦、</verse>
				<verse number="4">然我有所責爾者、以爾初時之愛已棄之矣、</verse>
				<verse number="5">故當憶爾何自而隕、且改悔、行爾初行、否則我將至、遷爾檠離其所、</verse>
				<verse number="6">然爾尚有可取者、以爾惡 尼哥拉 黨之行、我亦惡之、</verse>
				<verse number="7">有耳者宜聽聖神所語諸會者、獲勝者、我將以維生之樹食之、即在上帝樂園者也、○</verse>
				<verse number="8">當書達 士每拿 會之使者云、為始為終、既死而生者曰、</verse>
				<verse number="9">我知爾患難貧乏、而實富有、且知自謂 猶太 人者之謗讟、然非 猶太 人、乃 撒但 之黨、</verse>
				<verse number="10">勿懼爾將受之苦、魔將投爾中數人於獄以試之、爾將受難十日、宜忠信至死、我則賜爾以維生之冕、</verse>
				<verse number="11">有耳者宜聽聖神所語諸會者、獲勝者不見傷於二次之死、○</verse>
				<verse number="12">當書達 別迦摩 會之使者云、其有雙鋒利劍者曰、</verse>
				<verse number="13">我知爾居所、乃 撒但 之座所在、昔我忠信之證者 安提帕 、見殺於爾中、即 撒但 之所居、爾則持我名、亦未嘗拒我道、</verse>
				<verse number="14">然我有數端責爾、因爾處有持 巴蘭 之訓者、昔 巴蘭 訓 巴勒 投躓石於 以色列 民前、使食祭像之物並行淫、</verse>
				<verse number="15">又有持 尼哥拉 黨之教者亦若是、</verse>
				<verse number="16">故當改悔、不然、我速就爾、以口中之劍與之戰矣、</verse>
				<verse number="17">有耳者宜聽聖神所語諸會者、獲勝者我則賜以所藏之瑪那、且賜之白石、上書新名、受者之外無識之者、○</verse>
				<verse number="18">當書達 推雅推喇 會之使者云、上帝子目如火焰、足如明銅者曰、</verse>
				<verse number="19">我知爾諸行、與愛、與信、役事、忍耐、且爾後之所為、較勝於前、</verse>
				<verse number="20">然我有所責爾者、以爾容自稱先知之婦 耶洗別 、彼誨我諸僕、誘之行淫、且食祭像之物、</verse>
				<verse number="21">我予以改悔之機、然彼終不改其淫行、</verse>
				<verse number="22">我將投之於牀、與之行淫者、若不改其所為、我亦投之於大難、</verse>
				<verse number="23">且斃其子女、俾諸會知我乃察人心腸者、依爾曹所行而施之也、</verse>
				<verse number="24">惟我語爾、在 推雅推喇 之餘眾、凡未受此訓、亦不識所謂 撒但 之深邃者、我不以他任委諸爾、</verse>
				<verse number="25">惟當守爾所有以待我來、</verse>
				<verse number="26">獲勝者與終守我行者、我將賜之權以制列邦、</verse>
				<verse number="27">將牧以鐵杖、如碎陶人之器、猶我亦承受於我父然、</verse>
				<verse number="28">我又以晨星賜之、</verse>
				<verse number="29">有耳者宜聽聖神所語諸會者、</verse>
			</chapter>
			<chapter number="3">
				<verse number="1">當書達 撒狄 會之使者云、有上帝之七神、及七星者、曰、我知爾諸行、名生而實死、</verse>
				<verse number="2">爾宜儆醒、堅定餘事、即將及於死者、蓋我未見爾之諸行、有所完全於我上帝前也、</verse>
				<verse number="3">故宜憶所受所聞如何、且守之而改悔、倘不儆醒、我將至如盜然、爾不知我何時而至也、</verse>
				<verse number="4">然爾曹在 撒狄 者、有數人未污其衣、彼將衣白偕我遊、蓋其所堪也、</verse>
				<verse number="5">獲勝者亦將如是衣白衣、我必不塗其名於維生之册、而認之於我父及諸使者前、</verse>
				<verse number="6">有耳者宜聽聖神所語諸會者、○</verse>
				<verse number="7">當書達 非拉鐵非 會之使者云、維聖維誠、持 大衛 之鑰、開則無能闔之、闔則無能開之曰、</verse>
				<verse number="8">我知爾諸行、爾有微能、已守我道、未棄我名、我於爾前、賜以既開之門、無能闔者、</verse>
				<verse number="9">撒但 之黨、自謂 猶太 人而非然者、乃誑耳、我必使之來、拜爾足前、而知我已愛爾焉、</verse>
				<verse number="10">爾既堅忍守我之道、我亦將守爾、免乎受試之時、此時將臨於寰宇、以試凡宅地之人、</verse>
				<verse number="11">我速至矣、爾所有者、宜持守之、免有奪爾冕者、</verse>
				<verse number="12">獲勝者我將使之為柱、於我上帝殿中、決不復出、亦必以我上帝之名、及我上帝邑新 耶路撒冷 之名、乃自天由我上帝而降者、並我之新名、皆書於其上、</verse>
				<verse number="13">有耳者宜聽聖神所語諸會者、○</verse>
				<verse number="14">當書達 老底嘉 會之使者云、為阿們、忠信誠實之證、上帝創造之始、曰、</verse>
				<verse number="15">我知爾諸行、乃不寒不熱、我願爾或寒或熱、</verse>
				<verse number="16">爾既為溫、不熱不寒、我必吐爾出諸口、</verse>
				<verse number="17">蓋爾云、我富矣、已獲富有而無所需矣、不知爾乃困苦、堪悲、貧乏、瞽目、裸體、</verse>
				<verse number="18">我為爾謀、宜向我市火煉之金、致得富、市白衣自衣、致爾裸體之羞不露、市目膏以膏爾目、致得見、</verse>
				<verse number="19">凡我所愛者、我責而懲之、故宜奮然改悔、</verse>
				<verse number="20">我立於門而叩、有聞我聲而啟者、我必入就之、偕彼而餐、彼亦偕我焉、</verse>
				<verse number="21">獲勝者我將使之偕坐於我座、如我獲勝、而偕我父坐於其座也、</verse>
				<verse number="22">有耳者宜聽聖神所語諸會者、</verse>
			</chapter>
			<chapter number="4">
				<verse number="1">此後、我見有門啟於天、初聞之聲如號角者、與我言曰、升此、我將以後必成之事示爾、</verse>
				<verse number="2">我忽感於聖神、見有座設於天、有居其上者、</verse>
				<verse number="3">視之如碧玉、如瑪瑙、有虹環其座、視之如葱珩、</verse>
				<verse number="4">座之四周、有二十四座、居其上者、二十四長老、身衣白衣、首戴金冕、</verse>
				<verse number="5">有電與聲與雷、出自座中、亦有火燈七、燃於座前、即上帝之七神也、</verse>
				<verse number="6">座前有若玻璃海、如水晶然、座中及座之四周、有生物四、前後滿目、</verse>
				<verse number="7">一若獅、二若犢、三貌如人、四若飛鷹、</verse>
				<verse number="8">各有六翼、遍體有目、晝夜不憩、言曰、聖哉、聖哉、聖哉、主上帝全能者、昔在今在而將來者也、</verse>
				<verse number="9">生物以榮、以尊、以謝、歸諸座者、即維生世世者也、</verse>
				<verse number="10">時、二十四長老、必伏居於座者之前、崇拜維生世世者、且投其冕於座前、曰、</verse>
				<verse number="11">我主我上帝、爾堪受榮與尊與能、蓋昔爾造萬有、其有也、造也、乃因爾旨也、</verse>
			</chapter>
			<chapter number="5">
				<verse number="1">我見居於座者、右手擎卷、內外書文、緘以七印、</verse>
				<verse number="2">又見有力之使者、大聲呼曰、誰堪啟卷而揭其印乎、</verse>
				<verse number="3">在天與地暨地下、無能啟卷、或從而視之、</verse>
				<verse number="4">我即大哭、因未遇堪啟其卷、或視之者也、</verse>
				<verse number="5">長老之一遂謂我曰、勿哭、 猶大 支之獅、 大衛 之根、已獲勝、以啟此卷、及其七印、</verse>
				<verse number="6">我則見座中及四生物、與諸長老中、有羔立焉、如曾見殺、有七角七目、即上帝遣於天下之七神、</verse>
				<verse number="7">彼前取卷、自居座者之右手、</verse>
				<verse number="8">既取之、則四生物與二十四長老、伏於羔前、各執琴與金盂滿以香、即諸聖徒之祈禱、</verse>
				<verse number="9">皆唱新歌曰、爾堪取卷而啟其印、因爾見殺、曾以爾血、自各族各方各民各國之中、購人以歸上帝、</verse>
				<verse number="10">使之為國、為祭司、歸我上帝、且王於地、</verse>
				<verse number="11">我又見於座與生物及長老四周之眾使者、其數萬萬千千、</verse>
				<verse number="12">聞其大聲曰、見殺之羔、堪得其能、其富、其智、其力、其尊、其榮、其頌、</verse>
				<verse number="13">又聞在天與地暨地下海中受造之物、及其中所有者、僉云、頌與尊與榮與權、歸居於座者與羔、至於世世、</verse>
				<verse number="14">四生物曰、阿們、諸長老遂伏而拜、</verse>
			</chapter>
			<chapter number="6">
				<verse number="1">我見羔啟七印之一時、聞四生物之一、其聲如雷曰、來、</verse>
				<verse number="2">我見有白馬、乘之者執弓、予之以冕、遂出、無往不勝也、○</verse>
				<verse number="3">啟二印時、我聞第二生物曰、來、</verse>
				<verse number="4">又有赤馬出、使乘之者奪和平於地、致人相殺、且予之巨刃、○</verse>
				<verse number="5">啟三印時、我聞第三生物曰、來、見有黑馬、乘之者手執權衡、</verse>
				<verse number="6">我聞四生物中、若有聲曰、金一錢得麥一升、又金一錢得麰三升、油與酒爾勿壞之、○</verse>
				<verse number="7">啟四印時、我聞第四生物之聲曰、來、</verse>
				<verse number="8">遂見有灰馬、乘之者名曰死、陰府隨之、予之以權、於地上四分之一、以劍、以饑、以疫、以地之野獸而殺之、○</verse>
				<verse number="9">啟五印時、我見壇下有為上帝道及所執之證、而見殺者之靈、</verse>
				<verse number="10">大聲呼曰、聖且誠之主宰乎、不鞫宅地之人、伸我流血之冤、至幾何時乎、</verse>
				<verse number="11">遂各予之白衣、且語之、使少安、待同僕與兄弟亦將如彼見殺者、畢乃事焉、○</verse>
				<verse number="12">我又見啟六印時、地大震、日黑如褐、月變為血、</verse>
				<verse number="13">天星隕地、如無花果樹為大風所撼、而落未熟之果、</verse>
				<verse number="14">天遂見徙、如卷被捲、山島見移、皆離其所、</verse>
				<verse number="15">世之諸王、大夫、將帥、富人、力士、為奴者、自由者、皆自匿於山洞山巖、</verse>
				<verse number="16">謂山與巖曰、傾而匿我、以避居於座者之面及羔之怒、</verse>
				<verse number="17">蓋其怒之大日至矣、誰能立哉、</verse>
			</chapter>
			<chapter number="7">
				<verse number="1">此後我見使者四、立於地之四隅、握地之四風、使勿吹於地於海於樹、</verse>
				<verse number="2">又見他使自日出處而上、執維生上帝印、大聲呼有權傷地及海之四使曰、</verse>
				<verse number="3">勿傷地或海或樹、待我印我上帝諸僕之額、</verse>
				<verse number="4">我遂聞受印者之數、 以色列 裔各支中、計印者十四萬四千、○</verse>
				<verse number="5">猶大 支中、萬二千、 流便 支中萬二千、 迦得 支中萬二千、</verse>
				<verse number="6">亞設 支中萬二千、 拿弗他利 支中萬二千、 瑪拿西 支中萬二千、</verse>
				<verse number="7">西緬 支中萬二千、 利未 支中萬二千、 以薩迦 支中萬二千、</verse>
				<verse number="8">西布倫 支中萬二千、 約瑟 支中萬二千、 便雅憫 支中萬二千、○</verse>
				<verse number="9">此後我見大眾不可勝數、自諸國諸族諸民諸方、立於座前、及羔之前、衣白衣、執椶枝、</verse>
				<verse number="10">大聲呼曰、拯救歸於居座者、上帝及羔矣、</verse>
				<verse number="11">諸使環座與長老四生物而立、皆面伏座前、拜上帝曰、</verse>
				<verse number="12">阿們、頌也、榮也、智也、謝也、尊也、能也、力也、咸歸我上帝、爰及世世、阿們、</verse>
				<verse number="13">長老之一謂我曰、衣白衣者為誰、適從何來、</verse>
				<verse number="14">對曰、我主乎、爾自知之、曰、此乃出乎大難而來、曾以羔之血滌其衣而白之矣、</verse>
				<verse number="15">故於上帝座前、晝夜事之殿中、居於座者、將庇之以幕、</verse>
				<verse number="16">彼不復飢渴、日與熱必不侵之、</verse>
				<verse number="17">蓋座中之羔將牧之、導至維生之水源、其目之淚、上帝盡拭之、</verse>
			</chapter>
			<chapter number="8">
				<verse number="1">啟七印時、天中寂靜約二刻、</verse>
				<verse number="2">我見七使者、立於上帝前、予之以號角七、</verse>
				<verse number="3">又有一使者來、立於壇側、執金爐、有以多香予之、俾與諸聖徒之祈禱、同獻於座前之金壇、</verse>
				<verse number="4">香煙與聖徒之祈禱、自使者手升於上帝前、</verse>
				<verse number="5">使者取爐、滿以壇上之火、傾於地、遂有雷與聲與電及地震、○</verse>
				<verse number="6">執七號角之七使、自備以吹、</verse>
				<verse number="7">第一使者吹之、遂有雹與火、雜以血擲於地、地焚三分之一、樹焚三分之一、百草盡焚、○</verse>
				<verse number="8">第二使者吹之、遂有如火焚之大山投於海、海三分之一變為血、</verse>
				<verse number="9">海中之生物、三分死其一、舟亦三分壞其一、○</verse>
				<verse number="10">第三使者吹之、遂有大星其焰如炬、自天隕於江河三分之一、及諸水源、</verse>
				<verse number="11">星名曰茵蔯、水三分之一變為茵蔯、人多因諸水而死、緣其苦也、○</verse>
				<verse number="12">第四使者吹之、日月星三分之一被擊、致變暗、晝三分之一無光、夜亦如是、○</verse>
				<verse number="13">我又見一鷹飛於天、聞其大聲曰、禍哉、禍哉、禍哉、宅地之人乎、因其餘之三使、將吹號角之聲也、</verse>
			</chapter>
			<chapter number="9">
				<verse number="1">第五使者吹之、我遂見一星自天隕地、予之以淵窟之鑰、</verse>
				<verse number="2">乃啟淵窟、有煙自窟而上、如洪爐之煙、日與穹蒼因之而暗、</verse>
				<verse number="3">有蝗自煙出於地、且予之權如地之蠍然、</verse>
				<verse number="4">且語之、地之草木及諸蔬則勿傷、惟額上無上帝之印者耳、</verse>
				<verse number="5">然不許殺之、祇令其痛苦五月、如蠍螫之痛苦然、</verse>
				<verse number="6">斯時也、人將求死弗得、欲死而死避之、</verse>
				<verse number="7">蝗之狀似備戰之馬、其首若戴金冕、面如人面、</verse>
				<verse number="8">髮如女髮、其牙如獅、</verse>
				<verse number="9">又有胸甲如鐵甲、其翼之聲、如車馬紛紜、疾趨以戰、</verse>
				<verse number="10">有尾似蠍、亦有蠆、其權在尾、傷人五月、</verse>
				<verse number="11">為其王者、淵之使也、 希伯來 音曰 亞巴頓 、 希利尼 音曰 亞玻倫 、○</verse>
				<verse number="12">一禍往矣、尚有二禍將至、</verse>
				<verse number="13">第六使者吹之、我聞有聲自上帝前金壇之四角而出、</verse>
				<verse number="14">謂執號角之第六使者曰、繫於 百拉 大河之四使者、爾其釋之、</verse>
				<verse number="15">四使見釋、即所備於其年月日時以殺人三分之一者、</verse>
				<verse number="16">騎軍之數二萬萬、我既聞之矣、</verse>
				<verse number="17">於是我在異象中見軍馬、及乘之者、有胸甲若火、若紫玉、若硫磺、馬首如獅、火與煙與硫出其口、</verse>
				<verse number="18">此三災殺人三分之一、以其口所出之火與煙與硫也、</verse>
				<verse number="19">蓋馬之權在口又在尾、因其尾似蛇、且有首、用以傷人、</verse>
				<verse number="20">其餘未死於此災者、不悔其手之所為、仍拜諸鬼與金銀銅木石之偶、乃不能見不能聞不能行者也、</verse>
				<verse number="21">亦不悔其兇殺巫術淫亂竊盜焉、</verse>
			</chapter>
			<chapter number="10">
				<verse number="1">我又見有力之使者、自天而降、衣以雲、首有虹、容如日、足如火柱、</verse>
				<verse number="2">手執已展之小卷、右足著海、左足著地、</verse>
				<verse number="3">大聲而呼、如獅吼焉、呼時七雷發厥聲、</verse>
				<verse number="4">發聲時、我將書之、聞自天有聲曰、七雷所發者、緘之勿書、</verse>
				<verse number="5">我所見立於海與地之使者、舉右手向天、</verse>
				<verse number="6">指生至世世、造天地海與其中之物者、誓曰、時不復延矣、</verse>
				<verse number="7">惟於第七使者發聲之日、將吹之時、上帝之奧妙遂成、如所宣嘉音於其僕諸先知也、</verse>
				<verse number="8">聞自天之聲復語我曰、立於海及地之使者、手執已展之小卷、汝往取之、</verse>
				<verse number="9">我遂就使者曰、以小卷予我、彼則曰、取而食之、必苦爾腹、在爾口則甘如蜜、</verse>
				<verse number="10">於是我自使者之手取小卷食之、在口甘如蜜、既食、我腹則苦、</verse>
				<verse number="11">又語我曰、爾當復指諸民諸邦諸方諸王而預言、</verse>
			</chapter>
			<chapter number="11">
				<verse number="1">有予我以葦似杖、曰、起量上帝殿與壇、及其中崇拜者、</verse>
				<verse number="2">殿外之院、舍之勿量、蓋已予列邦、彼將踐踏聖邑、四十有二月、</verse>
				<verse number="3">我將使我二證者、衣麻預言、凡一千二百六十日、</verse>
				<verse number="4">此乃二橄欖樹二檠、立於全地之主前者也、</verse>
				<verse number="5">若有欲害之者、則有火出其口而吞其敵、凡欲害之者、必如是見殺也、</verse>
				<verse number="6">彼有權閉天、使於其預言之日不雨、亦有權治諸水、變之為血、且隨其所欲、以各災擊地、</verse>
				<verse number="7">其證既畢、自淵而上之獸、將與之戰、勝而殺之、</verse>
				<verse number="8">屍仆大邑之衢、斯邑譬之 所多瑪 與 埃及 、即其主釘十架之處也、</verse>
				<verse number="9">且自諸民諸族諸方諸邦、觀其屍者、三日有半、不許葬之於墓、</verse>
				<verse number="10">宅地之人、為之欣喜歡忭、互相餽贈、蓋此二先知、曾苦宅地之人也、</verse>
				<verse number="11">越三日有半、生氣出自上帝者入之、遂起立、觀者大懼、</verse>
				<verse number="12">證者聞大聲自天語之曰、升於此、彼遂乘雲升天、其敵亦觀之、</verse>
				<verse number="13">是時也、地大震、邑圮十分之一、死者七千人、餘皆恐懼、歸榮於在天之上帝、○</verse>
				<verse number="14">二禍既往、三禍速至、</verse>
				<verse number="15">第七使者吹之、自天遂有大聲云、世之國已為我主及其基督所有、彼將秉權以至世世、</verse>
				<verse number="16">在上帝前居厥座之二十四長老、面伏而拜、</verse>
				<verse number="17">曰、主上帝全能者乎、今在昔在者、我儕謝爾、因爾既握大權而王也、</verse>
				<verse number="18">列邦逞怒、爾之怒遂臨、鞫乎死者、且賞賚爾僕、諸先知諸聖徒、及畏爾名者、或卑或尊、又敗壞乎敗壞於地者、其時已屆矣、○</verse>
				<verse number="19">上帝之殿、在於天者啟矣、其約之匱、見於殿中、即有電與聲與雷及地震大雹、</verse>
			</chapter>
			<chapter number="12">
				<verse number="1">又見大兆於天、一婦衣日踏月、首戴十二星之冕、</verse>
				<verse number="2">懷孕將產、艱難痛苦而呼號、</verse>
				<verse number="3">又有兆見於天、一大赤龍、七首十角、首戴七冕、</verse>
				<verse number="4">尾曳天星三分之一、投之於地、龍立於將產之婦前、待其既產、而吞其子、</verse>
				<verse number="5">其產也男、將以鐵杖牧萬邦者、子見攝至上帝座前、</verse>
				<verse number="6">婦則逃入曠野、在彼有上帝所備之所、使養之、一千二百六十日、○</verse>
				<verse number="7">在天有戰、 米迦勒 偕其使與龍戰、龍亦偕其使以戰、</verse>
				<verse number="8">弗克、在天不復有其所、</verse>
				<verse number="9">大龍即老蛇、亦名曰魔、曰 撒但 、迷惑普世者、見投於地、其使亦與焉、</verse>
				<verse number="10">我聞大聲在天云、我上帝之救與能與國、及其基督之權、今則至焉、蓋訟我兄弟者已見投、即晝夜訟之於我上帝前者、</verse>
				<verse number="11">諸兄弟因羔之血並所證之道勝之、乃不愛己生以至於死也、</verse>
				<verse number="12">是故諸天與居其中者宜喜樂也、惟地與海禍矣、因魔恚甚、已臨於爾、蓋自知其時無幾也、○</verse>
				<verse number="13">龍既見投於地、則窘迫產男之婦、</verse>
				<verse number="14">有以大鷹之雙翼授婦、使飛入曠野、至其所、以避蛇、在彼就養、歷一載、二載、又半載、</verse>
				<verse number="15">蛇於婦後、吐水如河、欲漂沒之、</verse>
				<verse number="16">地坼、吸龍所吐之河以助婦、</verse>
				<verse number="17">龍怒婦滋甚、遂往與其餘裔戰、即守上帝誡與 耶穌 之證者、時、龍立於海沙、</verse>
			</chapter>
			<chapter number="13">
				<verse number="1">我又見一獸自海而上、十角七首、角戴十冕、首有謗讟之名、</verse>
				<verse number="2">所見之獸似豹、足如熊、口如獅、龍以其能其座與大權予之、</verse>
				<verse number="3">我見其一首、若受傷瀕死、而得醫愈、全地遂奇而從之、</verse>
				<verse number="4">又拜龍、因以其權予獸、亦拜獸、曰、孰似獸哉、孰能與之戰哉、</verse>
				<verse number="5">又予之口、言諸大事、及諸謗讟、又予之權、凡四十有二月、</verse>
				<verse number="6">遂啟口出謗讟上帝之言、即其名其幕、並居於天者、</verse>
				<verse number="7">又予之權、戰諸聖徒而勝之、且治諸族諸民諸方諸邦、</verse>
				<verse number="8">宅地之人、其名自創世時未錄於見殺之羔維生之册者、皆將拜獸、</verse>
				<verse number="9">有耳者宜聽之、</verse>
				<verse number="10">凡宜見虜者則見虜、以刃殺人者、則必見殺於刃、諸聖徒之忍與信在此矣、○</verse>
				<verse number="11">我又見一獸由地而上、兩角如羔、其言如龍、</verse>
				<verse number="12">悉行前獸之權於其前、又使地與宅地之人、拜劇創得愈之前獸、</verse>
				<verse number="13">又行大兆於人前、使火自天降地、</verse>
				<verse number="14">因所予行於獸前之兆、以惑宅地之人、告之宜造刃傷仍生之獸像、</verse>
				<verse number="15">又予之權、使以生氣賦於像、使之能言、且令凡不拜獸像者見殺、</verse>
				<verse number="16">亦令卑與尊、貧與富、主與僕、皆受印誌、或於右手、或於額上、</verse>
				<verse number="17">若無其印誌、即獸之名、或其名之數、則不得買與賣也、</verse>
				<verse number="18">智在於此、有穎悟者可計獸之數、蓋人數也、即六百六十有六、</verse>
			</chapter>
			<chapter number="14">
				<verse number="1">我又見羔立於 錫安 山、偕之者十四萬四千人、咸有其名、與其父之名書於額、</verse>
				<verse number="2">我聞自天有聲如眾水聲、如大雷聲、又如鼓琴者鼓其琴、</verse>
				<verse number="3">眾歌新詩於座前、及四生物長老前、其歌無能學之者、惟蒙贖出乎地之十四萬四千人而已、</verse>
				<verse number="4">彼猶處子、不浼於色、羔之所往、則皆從之、此乃於眾中蒙贖、為初實之果、獻於上帝及羔者、</verse>
				<verse number="5">其口無誑、亦無瑕疵也、○</verse>
				<verse number="6">我又見使者飛於中天、有永存之福音、宣諸宅地之人、亦於諸國諸族諸方諸民、</verse>
				<verse number="7">乃大聲曰、宜畏上帝而榮歸之、蓋其鞫時至矣、亦宜拜造天地海及水源者、○</verse>
				<verse number="8">又有第二使者從之曰、傾矣乎、傾矣乎、大 巴比倫 、使萬國飲其淫亂干怒之酒者也、○</verse>
				<verse number="9">又有第三使者從之、大聲曰、如有拜獸與其像、及受印誌於額或於手者、</verse>
				<verse number="10">則必飲上帝恚怒之酒、純然無雜、酌於恚怒之杯者、又將於聖使及羔前、受火與硫之痛苦、</verse>
				<verse number="11">其痛苦之煙上騰、以至世世、凡拜獸與其像、及受其名之印誌者、晝夜無憩息也、</verse>
				<verse number="12">諸聖徒之忍在此矣、是乃守上帝之誡、及 耶穌 之道者也、○</verse>
				<verse number="13">我聞自天有聲曰、書之、今而後宗主而死者福矣、聖神曰、然、彼息諸勞、而諸行隨之、○</verse>
				<verse number="14">我又見白雲、乘之者有若人子、首冠金冕、手執利鐮、</verse>
				<verse number="15">又有使者自殿而出、大聲謂乘雲者曰、發爾鐮而刈、蓋其時已至、地之穡熟已久矣、</verse>
				<verse number="16">乘雲者投其鐮於地、而穡刈矣、</verse>
				<verse number="17">又有使者出自在天之殿、亦執利鐮、</verse>
				<verse number="18">又有使者自壇而出、掌火之權、大聲謂執利鐮者曰、發爾鐮、收葡萄樹之果、蓋已熟矣、</verse>
				<verse number="19">使者遂投其鐮於地、而收地之葡萄、投入上帝恚怒之大醡、</verse>
				<verse number="20">其醡見踐於邑外、血自醡出、高至馬勒、長約六百里、</verse>
			</chapter>
			<chapter number="15">
				<verse number="1">我又見他兆於天、大而且奇、即七使掌末次之七災、蓋上帝之恚怒盡於此也、</verse>
				<verse number="2">我又見若玻璃海、雜以火、有獲勝於獸及其像與其名數而來者、皆傍海而立、執上帝之琴、</verse>
				<verse number="3">唱上帝僕 摩西 之歌及羔之歌云、主上帝全能者乎、爾之所為大且奇哉、歷世之王乎、爾之程途義且真哉、</verse>
				<verse number="4">主歟、誰不畏懼而榮爾名乎、惟爾乃聖、萬邦必來拜於爾前、蓋爾之義端彰著矣、○</verse>
				<verse number="5">此後我見在天之殿已開、內有為證之幕、</verse>
				<verse number="6">有掌災之七使、自殿而出、身佩寶石、清潔光明、胸束金帶、</verse>
				<verse number="7">四生物之一、予七使以金盂七、滿盛上帝之怒、彼乃生至世世者也、</verse>
				<verse number="8">自上帝之榮與能、殿充以煙、無能入之者、待七使之七災盡焉、</verse>
			</chapter>
			<chapter number="16">
				<verse number="1">我聞大聲自殿而出、謂七使曰、往哉、以上帝恚怒之七盂傾之於地、○</verse>
				<verse number="2">其一遂往、傾盂於地、即成惡毒之瘍、生於受獸印誌、及拜其像者、○</verse>
				<verse number="3">其二傾盂於海、海即變如死人之血、其中之生物盡死、○</verse>
				<verse number="4">其三傾盂於江河、及諸水源、遂皆變血、</verse>
				<verse number="5">我聞掌水之使者云、義哉、今在昔在維聖者歟、因爾如是而鞫也、</verse>
				<verse number="6">以彼流聖徒及先知之血、今爾以血飲之宜也、</verse>
				<verse number="7">我又聞於壇曰、然、主上帝全能者歟、誠且義哉、爾之鞫也、○</verse>
				<verse number="8">其四傾盂於日、日遂以火曝人、</verse>
				<verse number="9">人為酷熱所曝、遂謗讟掌此諸災上帝之名、又弗改悔、而以榮歸之、○</verse>
				<verse number="10">其五傾盂於獸之座、其國遂暗、人因痛而齕舌、</verse>
				<verse number="11">且因其痛其瘍謗讟在天之上帝、而不悔其所行、○</verse>
				<verse number="12">其六傾盂於 百拉 大河、其水即涸、致為東方列王備路、</verse>
				<verse number="13">我又見邪鬼若蛙者三、出自龍口與獸口、及偽先知之口、</verse>
				<verse number="14">彼乃諸鬼之靈、能行諸兆、出附天下諸王、集於全能上帝大日之戰、</verse>
				<verse number="15">我來如盜、儆醒而守其衣者福矣、免裸行而見羞也、</verse>
				<verse number="16">彼集列王於一處、 希伯來 音曰 哈米吉多頓 、○</verse>
				<verse number="17">其七傾盂於空氣、遂有大聲自座而出於殿、曰、畢矣、</verse>
				<verse number="18">又有電與聲與雷、地亦大震、自生民以來、其震未有若是之大也、</verse>
				<verse number="19">大邑遂裂為三、列邦諸邑傾圮、且大 巴比倫 見憶於上帝前、致以恚怒之杯酒予之、</verse>
				<verse number="20">各島皆遁、諸山不見、</verse>
				<verse number="21">且有大雹、自天而降、各重一鈞、人因雹災、謗讟上帝、蓋其災甚大也、</verse>
			</chapter>
			<chapter number="17">
				<verse number="1">執七盂者七使之一就我曰、來、我以坐於眾水大妓之鞫示爾、</verse>
				<verse number="2">世上諸王與之行淫、宅地之人、由其淫亂之酒而醉、</verse>
				<verse number="3">我感於聖神被攜適野、見一婦乘絳獸、七首十角、遍有謗讟之名、</verse>
				<verse number="4">婦衣紫絳、飾以金玉珠璣、手執金杯、滿貯穢惡、即其淫污也、</verse>
				<verse number="5">額書厥名曰奧秘、大 巴比倫 、地上諸妓諸穢惡之母、</verse>
				<verse number="6">又見此婦醉於聖徒及證 耶穌 者之血、我見之則奇甚、</verse>
				<verse number="7">使者謂我曰、爾何奇耶、婦與所乘首七角十之獸、我將以奧秘告爾、</verse>
				<verse number="8">爾所見之獸昔有今無、且將自淵而上、歸於淪亡、宅地之人、其名自創世時未錄於維生之册者、見獸昔有今無且將復來、則必奇之、</verse>
				<verse number="9">智者之心思在此矣、七首者、乃婦所坐之七山也、</verse>
				<verse number="10">又為七王、已傾者五、尚在者一、未至者一、至則暫存耳、</verse>
				<verse number="11">昔有今無之獸、乃為其八、亦出乎其七、而歸淪亡、</verse>
				<verse number="12">爾所見之十角、乃十王未嘗受國者、但偕獸受權如王僅半時耳、</verse>
				<verse number="13">其心咸同、以己能與權予獸、</verse>
				<verse number="14">彼將與羔戰、羔將勝之、蓋羔乃諸主之主、諸王之王、偕之者乃見召蒙選忠信之人也、</verse>
				<verse number="15">使者又謂我曰、爾見妓所坐之水、乃諸民諸部諸邦諸方、</verse>
				<verse number="16">又爾所見之獸、與其十角、將惡此妓、使之荒墟裸體、食其肉、且盡焚之、</verse>
				<verse number="17">蓋上帝曾使其心、同懷一意、以行己旨、且以其國予獸、待上帝之言皆應、</verse>
				<verse number="18">爾所見之婦、即大邑秉權於世之諸王者也、</verse>
			</chapter>
			<chapter number="18">
				<verse number="1">此後我見一使自天而降、秉大權、因其榮而光耀於世、</verse>
				<verse number="2">大聲呼曰、傾矣乎、傾矣乎、大 巴比倫 也、成為羣魔之居所、及凡邪鬼與污鳥可憎者之囹圄、</verse>
				<verse number="3">蓋萬邦因其淫亂干怒之酒而傾、世上諸王、與之行淫、諸商因其奢華之甚而致富、○</verse>
				<verse number="4">我又聞有聲自天曰、我民乎、宜出乎彼、免與其罪而受其災、</verse>
				<verse number="5">蓋厥罪滔天、上帝憶其不義、</verse>
				<verse number="6">彼之加諸人者、亦加諸彼、依其所行而倍之、於其所調之杯、亦倍調予之、</verse>
				<verse number="7">彼昔自榮與奢華若何、使之痛苦悲哀亦若何、蓋彼自謂我位后矣、非嫠也、決不至悲哀也、</verse>
				<verse number="8">故一日間、諸災並臻、即死亡悲哀饑荒、盡焚以火、蓋鞫之之主上帝、乃有能者也、</verse>
				<verse number="9">世上諸王、素與行淫而奢華者、見所焚之煙、則為之哭而擗、</verse>
				<verse number="10">因其痛苦而懼、則遠立曰、禍哉、禍哉、大 巴比倫 鞏固之邑乎、半時間爾之鞫至矣、</verse>
				<verse number="11">世上諸商、亦為之哭而哀、因不復見有人購其貨也、</verse>
				<verse number="12">斯貨也、若金銀、寶石、珠璣、枲布、紫料、絲帛、絳料、香松諸木、象牙諸器、及佳木銅鐵白石諸器、</verse>
				<verse number="13">亦有肉桂、荳蔻、香料、香膏、乳香、酒、油、麵、麥、牛、羊、馬、車、及人之身與靈也、</verse>
				<verse number="14">爾心所嗜之果已去、爾之珍饈華采皆亡、不復見之、</verse>
				<verse number="15">諸商因之致富者、以其痛苦、懼而遠立、哀哭之、</verse>
				<verse number="16">曰、禍哉、禍哉、大邑乎、素衣枲布紫絳、飾以金珠寶石者乎、</verse>
				<verse number="17">蓋半時間、如此之巨富、成為荒墟也、各舟長與航海者及舟子、並凡恃海為業者、</verse>
				<verse number="18">見所焚之煙、皆遠立、呼曰、孰若此大邑乎、</verse>
				<verse number="19">又以塵蒙首哭而哀、呼曰、禍哉、禍哉、大邑乎、凡有舟於海者、自其豐厚而致富、半時間成為荒墟矣、</verse>
				<verse number="20">天乎、諸聖徒與使徒及先知乎、宜因之而樂、蓋上帝以爾之鞫鞫彼也、○</verse>
				<verse number="21">有大力之使者、舉石如大磨、投之於海、曰、 巴比倫 大邑、將如此猛然被投、不復見矣、</verse>
				<verse number="22">鼓琴奏樂品簫吹角之聲、不復聞於爾間、百工不復見於爾間、磨聲不復聞於爾間、</verse>
				<verse number="23">燈光不復照於爾間、新郎新婦之聲、不復聞於爾間、蓋爾諸商素為世之尊者、萬國亦以爾巫術而受惑矣、</verse>
				<verse number="24">在彼見有諸先知聖徒、及凡世上見殺者之血、</verse>
			</chapter>
			<chapter number="19">
				<verse number="1">此後我聞在天若羣眾之大聲、曰、哈利路亞、救與榮與能、皆歸我之上帝、</verse>
				<verse number="2">以其鞫真且義也、蓋曾鞫以淫污世之大妓、且於彼身伸其諸僕流血之冤、</verse>
				<verse number="3">又曰、哈利路亞、焚彼之煙上騰、以至世世、</verse>
				<verse number="4">二十四長老、與四生物、遂伏拜居於座之上帝曰、阿們、哈利路亞、</verse>
				<verse number="5">有聲自座出、曰、凡為其僕而畏之者、卑與尊皆宜頌我上帝、</verse>
				<verse number="6">我又聞若羣眾之聲、眾水之聲、大雷之聲、曰、哈利路亞、蓋主我上帝全能者王矣、</verse>
				<verse number="7">我儕當欣喜歡樂、以榮歸之、蓋羔之婚期已至、其婦已自備矣、</verse>
				<verse number="8">且令其自衣以枲、光而潔、蓋枲乃聖徒之義行也、</verse>
				<verse number="9">又謂我曰、書之、凡見召赴羔之婚筵者福矣、又曰、此乃上帝誠實之言也、</verse>
				<verse number="10">我遂伏其足前拜之、彼謂我曰、毋以為也、我與爾及爾諸兄弟、有 耶穌 之證者、同為僕、爾當拜上帝也、蓋 耶穌 之證、乃預言之大旨也、○</verse>
				<verse number="11">我又見天開、有白馬焉、乘之者稱為忠信誠實、其鞫其戰、無不義焉、</verse>
				<verse number="12">目如火焰、首戴數冕、且書以名、己之外無識之者、</verse>
				<verse number="13">衣以灑血之衣、其名稱為上帝道、</verse>
				<verse number="14">在天眾軍、乘白馬而從之、皆衣枲、白且潔、</verse>
				<verse number="15">口出利劍、將以擊列邦、且以鐵杖牧之、全能上帝恚怒之酒醡、彼亦踐之、</verse>
				<verse number="16">其衣及股、有名書曰、諸王之王、諸主之主、○</verse>
				<verse number="17">我又見一使立於日中、大聲而呼、謂凡飛於天空之鳥曰、來、集赴上帝之盛筵、</verse>
				<verse number="18">俾得食君王將帥勇士、及馬與乘之者、或自主為奴、與卑者尊者之肉、○</verse>
				<verse number="19">我又見獸及世上諸王、並其軍咸集、欲與乘馬者及其軍戰、</verse>
				<verse number="20">獸被執、偽先知亦然、即昔行異蹟於獸前、以惑受獸印誌而拜其像者、二者生投於火湖、以硫焚之、</verse>
				<verse number="21">餘皆見殺於乘馬者口出之劍、眾鳥皆飽其肉焉、</verse>
			</chapter>
			<chapter number="20">
				<verse number="1">我又見一使自天而降、手有深淵之鑰與大鏈、</verse>
				<verse number="2">遂執龍、即老蛇、亦為魔為 撒但 者、縛之以至千年、</verse>
				<verse number="3">投之於淵、閉而加印其上、使不再惑列邦、迨千年後、必暫釋之、○</verse>
				<verse number="4">我又見諸座、居其上者、得權以鞫人、又見因 耶穌 之證、及上帝之道、而被斬者之靈、與未拜獸及其像、未受其印誌於額於手者、彼皆得生、與基督共王千年、</verse>
				<verse number="5">此乃第一復起也、其餘死者尚未得生、迨屆千年焉、</verse>
				<verse number="6">與於第一復起者、福且聖矣、二次之死無權於彼、將為上帝及基督之祭司、與基督共王千年、○</verse>
				<verse number="7">既屆千年、 撒但 將釋於囹圄、</verse>
				<verse number="8">出惑在地四極之邦、即 歌革 與 瑪各 也、且集之以戰、其數如海沙焉、</verse>
				<verse number="9">遂遊行地上、圍聖徒之營、與蒙愛之邑、有火降自天而滅之、</verse>
				<verse number="10">惑之之魔、被投於火與硫之湖、獸及偽先知亦在焉、晝夜痛苦、以至世世、○</verse>
				<verse number="11">我又見一座大而且白、及居其上者、地與天自其前而遁、不得其所、</verse>
				<verse number="12">我見死者尊與卑均立座前、諸書遂展、又有他書展焉、即維生之書也、死者依其行、如書所載而被鞫、</verse>
				<verse number="13">海及死與陰府、亦出其中之死者、各依其行而被鞫、</verse>
				<verse number="14">死與陰府亦見投於火湖、即二次之死也、</verse>
				<verse number="15">未錄於維生之書者、則見投於火湖焉、</verse>
			</chapter>
			<chapter number="21">
				<verse number="1">我又見天地一新、蓋前之天地已逝、海亦不復有矣、</verse>
				<verse number="2">又見聖邑新 耶路撒冷 由上帝自天而降、如新婦妝飾、特備以待其夫、</verse>
				<verse number="3">我聞大聲自座而出、云、上帝之幕在於人間、將與之同居、彼將為其民、上帝必偕之、為其上帝、</verse>
				<verse number="4">且盡拭其淚、死不復有、哀也泣也苦也、亦不復有、蓋前事已逝矣、</verse>
				<verse number="5">居於座者曰、我更新萬有、又曰書之、此言信且真也、</verse>
				<verse number="6">又謂我曰、悉成矣、我乃始與終、本與末、凡渴者將以維生之水源予之、而無費也、</verse>
				<verse number="7">獲勝者將承此、我為彼上帝、彼為我有、</verse>
				<verse number="8">但畏怯、不信、可憎、兇殺、淫亂、巫術、拜像、及凡言誑之人、其分乃在焚火與硫之湖、此即二次之死也、○</verse>
				<verse number="9">手執七盂、滿盛七末災之七使、其一就而語我曰、來、我將示爾以新婦、即羔之妻也、</verse>
				<verse number="10">我遂感於聖神、被攜至一大且高之山、示我以聖邑 耶路撒冷 、由上帝自天而降、</verse>
				<verse number="11">有上帝之榮、其光似至寶之石、有若碧玉、明如水晶、</verse>
				<verse number="12">有垣大而且高、十有二門、門有十二使者、上書 以色列 十二支之名、</verse>
				<verse number="13">南北東西、各有三門、</verse>
				<verse number="14">邑垣十二基、上書十二使徒之名、即羔之使徒也、</verse>
				<verse number="15">與我言者執金葦為度、以度其邑與門與垣、</verse>
				<verse number="16">邑形四方、長闊相等、以葦度之、得四千里、長闊高相同、</verse>
				<verse number="17">度垣得一百四十四尺、使者之度、乃人之度也、</verse>
				<verse number="18">垣築以碧玉、邑為澄金、其澄若玻璃焉、</verse>
				<verse number="19">邑垣之基、飾以各種寶石、一碧玉、二藍玉、三蒼玉、四青玉、</verse>
				<verse number="20">五紅玉、六瑪瑙、七黃玉、八水蒼玉、九淡黃玉、十翡翠玉、十一赤玉、十二紫玉、</verse>
				<verse number="21">十二門乃十二珠、門各一珠、邑衢為澄金、明澈如玻璃、</verse>
				<verse number="22">我不見邑中有殿、蓋主上帝全能者及羔為其殿也、</verse>
				<verse number="23">邑不需日月之照、蓋上帝之榮燭之、其燈乃羔也、</verse>
				<verse number="24">列邦將藉其光而行、世上諸王、以其榮歸之、</verse>
				<verse number="25">其門白晝不閉、於彼蓋無夜也、</verse>
				<verse number="26">人將以列邦之榮與尊歸之、</verse>
				<verse number="27">凡不潔可憎及誑者、決不得入、惟錄於羔之維生書者入焉、</verse>
			</chapter>
			<chapter number="22">
				<verse number="1">使者又以城衢中維生水之河示我、其水光明如晶、自上帝及羔之座而出、</verse>
				<verse number="2">河之左右、有維生之樹、其果十有二種、月結其實、其葉以醫列邦、</verse>
				<verse number="3">咒詛不復有、上帝及羔之座在焉、其僕將事之、</verse>
				<verse number="4">且覲主面、主名亦在其額、</verse>
				<verse number="5">不復有夜、無需燈光日光、蓋主上帝光耀之、且彼眾秉權、以至世世、○</verse>
				<verse number="6">又謂我曰、此言信且真也、主即感諸先知之上帝、遣其使者、以必速成之事示其諸僕、</verse>
				<verse number="7">我必速至、守此書之預言者福矣、○</verse>
				<verse number="8">於此事聞且見者、我 約翰 也、既聞見之、遂伏拜示我此事之使者前、</verse>
				<verse number="9">彼謂我曰、毋以為也、我與爾及爾諸兄弟即先知、並守此書之言者同為僕、爾當拜上帝也、○</verse>
				<verse number="10">又曰、勿緘此書之預言、蓋時近矣、</verse>
				<verse number="11">不義者仍為不義、污穢者仍為污穢、義者仍為義、聖者仍為聖、</verse>
				<verse number="12">我必速至、攜其值、各依其工而報之、</verse>
				<verse number="13">我為始與終、先與後、本與末、</verse>
				<verse number="14">滌其袍者福矣、俾得權於維生之樹、由諸門而入邑、</verse>
				<verse number="15">其外則有犬類、巫術、淫亂、兇殺、拜像、及好誑而行之者、○</verse>
				<verse number="16">我 耶穌 已遣我使、為諸會以此事證於爾曹、我乃 大衛 之根株苗裔、及光明之晨星、○</verse>
				<verse number="17">聖神與新婦皆曰來、聞者亦當曰來、渴者當來、願之者可不費而得維生之水、○</verse>
				<verse number="18">我語凡聞此書之預言者、或加增之、上帝將以此書所錄之災加諸彼、</verse>
				<verse number="19">或删減之、上帝必由此書所錄維生之樹及聖邑而擯棄之、○</verse>
				<verse number="20">證此書者曰、然、我速至、阿們、主 耶穌 其至哉、</verse>
				<verse number="21">願主 耶穌 之恩、偕諸聖徒、阿們、</verse>
			</chapter>
		</book>
	</testament>
</bible>