<?xml version="1.0" encoding="UTF-8"?>
<bible translation="Kirundi Bible - Isezerano Risha 1967" status="British and Foreign Bible Society" site="https://www.bible.com/bible/2944/MAT.1.RUN1967">
	<testament name="New">
		<book number="40">
			<chapter number="1">
				<verse number="1">Igitabo kidondora ukuvuka kwa Yesu Kristo, umwana wa Dawidi, Dawidi wa Aburahamu.</verse>
				<verse number="2">Aburahamu yavyaye Isaka, Isaka yavyaye Yakobo, Yakobo yavyaye Yuda n’abandi bavukana,</verse>
				<verse number="3">Yuda yavyaye Peresi na Zera kuri Tamari, Peresi yavyaye Hesironi, Hesironi yavyaye Ramu,</verse>
				<verse number="4">Ramu yavyaye Aminadabu, Aminadabu yavyaye Nahasoni, Nahasoni yavyaye Salumoni,</verse>
				<verse number="5">Salumoni yavyaye Bowazi kuri Rahabu, Bowazi yavyaye Obedi kuri Rusi, Obedi yavyaye Isayi,</verse>
				<verse number="6">Isayi yavyaye umwami Dawidi. Dawidi yavyaye Salomo kuri muka Uriya,</verse>
				<verse number="7">Salomo yavyaye Rehobowamu, Rehobowamu yavyaye Abiya, Abiya yavyaye Asa,</verse>
				<verse number="8">Asa yavyaye Yehoshafati, Yehoshafati yavyaye Yoramu, Yoramu yavyaye Uziya,</verse>
				<verse number="9">Uziya yavyaye Yotamu, Yotamu yavyaye Ahazi, Ahazi yavyaye Hezekiya,</verse>
				<verse number="10">Hezekiya yavyaye Manase, Manase yavyaye Amoni, Amoni yavyaye Yosiya,</verse>
				<verse number="11">Yosiya yavyaye Yekoniya n’abandi bavukana, mu gihe co kwambukanwa i Babuloni.</verse>
				<verse number="12">Kuva mu gihe co kwambukanwa i Babuloni Yekoniya yavyaye Shalutiyeli, Shalutiyeli yavyaye Zerubabeli,</verse>
				<verse number="13">Zerubabeli yavyaye Abihudi, Abihudi yavyaye Eliyakimu, Eliyakimu yavyaye Azori,</verse>
				<verse number="14">Azori yavyaye Sadoki, Sadoki yavyaye Akimu, Akimu yavyaye Elihudi,</verse>
				<verse number="15">Elihudi yavyaye Eleyazari, Eleyazari yavyaye Matani, Matani yavyaye Yakobo,</verse>
				<verse number="16">Yakobo yavyaye Yosefu, umugabo wa Mariya nyina wa Yesu yitwa Kristo.</verse>
				<verse number="17">Nuko ba sekuruza bose guhera kuri Aburahamu gushitsa kuri Dawidi n’icumi na bane, kandi guhera kuri Dawidi gushitsa ku gihe co kwambukanwa i Babuloni n’icumi na bane, kandi guhera ku gihe co kwambukanwa i Babuloni gushitsa kuri Kristo n’icumi na bane nyene.</verse>
				<verse number="18">Ukuvuka kwa Yesu Kristo kwabaye gurtya: nyina Mariya yar’ akowe na Yosefu ataramurongora bamubona afise inda yavuye kuri Mpwemu Yera.</verse>
				<verse number="19">Ariko Yosefu, umugabo wiwe, kukw ar’ umugororotsi, kandi kukw atagomvye kumutetereza, yiyumvira kumubengera mu mpisho.</verse>
				<verse number="20">Akivyiyumvira, umumarayika w’ Umwami Imana amwiyerekera mu nzozi, aramubarira, ati Yosefu, mwana wa Dawidi, ntutinye kurongora Mariya umugeni wawe, kukw atwaye inda ya Mpwemu Yera.</verse>
				<verse number="21">Azovyara umwana w’umuhungu, nawe uz’ umwite YESU, kukw ari we azokiza abantu biwe ivyaha vyabo.</verse>
				<verse number="22">Ivyo vyose vyabaye birtyo ngw ivyo Umwami Imana yavugiye mu kanwa k’uwavugishwa na we biboneke,</verse>
				<verse number="23">ngo Rāba, inkumi izotwara inda, ivyare umwana w’umuhungu, Bazomwita Imanuweli; risobanurwa ngw Imana iri kumwe natwe.</verse>
				<verse number="24">Yosefu yikanguye aravyuka, agira nk’uk’ umumarayika w’Umwami Imana yamubariye, arongora umugeni wiwe.</verse>
				<verse number="25">Kandi ntiyigera amwēgēra gushitsa aho yavyariye umwana w’umuhungu; araheza amwita YESU.</verse>
			</chapter>
			<chapter number="2">
				<verse number="1">Yesu amaze kuvukira i Betelehemu mu gihugu c’i Yudaya ku ngoma y’umwami Herode, haza abanyabgenge bavuye i burasirazuba, baja i Yerusalemu,</verse>
				<verse number="2">barabaza, bat’ Umwami w’Abayuda yavutse ari hehe? Kuko twābonye inyenyeri yiwe, tur’ i burasirazuba, none tukaba tuzanywe no kumushengerera.</verse>
				<verse number="3">Umwami Herode avyumvise, ahagarikana umutima n’ab’i Yerusalemu bose.</verse>
				<verse number="4">Akoranya abaherezi bakuru n’ abanyabgenge b’ivyanditswe bose bo mur’ ubgo bgoko, arababaza, ati Kristo azovukira hehe?</verse>
				<verse number="5">Bati N’i Betelehemu mu gihugu c’i Yudaya, ni ko vyanditswe n’ umuntu yavugishwa n’Imana,</verse>
				<verse number="6">ngo Kandi wewe, Betelehemu mu ntāra ya Yuda, Nturi mutoya mu baganwa ba Yuda, Kuko kuri wewe hazova ūganza, Ni we azoragira abantu banje b’Abisirayeli.</verse>
				<verse number="7">Buno Herode ahamagaza ba banyabgenge mu mpisho, abasiguza igihe iyo nyenyeri yabonekeye.</verse>
				<verse number="8">Abatuma i Betelehemu, ati Mugende, mubaze mushirutse umwete ivy’ uwo mwana. Ni mwamubona muce muza kumbarira, ngo nanje nze kumushengerera.</verse>
				<verse number="9">Na bo bumvise iry’ umwami, baragenda. Maz’ iyo nyenyeri bābonye i burasirazuba irabarōngōra, irinda ishika hejuru y’ah’ uwo mwana ari, ihagararaho.</verse>
				<verse number="10">Babonye iyo nyenyeri banezerwa akaneza kenshi cane.</verse>
				<verse number="11">Bashitse mu nzu babona uwo mwana na Mariya nyina wiwe; bikubita hasi, baramupfukamira, barumūra ibisimbo vyabo, bamushikanira amashikanwa, izahabu n’imibavu n’isenga.</verse>
				<verse number="12">Babgiriwe n’Imana mu nzozi ngo ntibasubire guca kwa Herode, baca mu yindi nzira, bīsubirira mu gihugu c’i wabo.</verse>
				<verse number="13">Bamaze kugenda, umumarayika w’Umwami Imana yiyerekera Yosefu mu nzozi, aramubgira, ati Vyuka, ujane umwana na nyina, uhungire muri Egiputa, ugumeyo gushitsa aho nzokubaririra, kuko Herode agira arondere umwana ngw amwice.</verse>
				<verse number="14">Ahenga mw ijoro aravyuka, ajana umwana na nyina, aja muri Egiputa,</verse>
				<verse number="15">agumayo gushitsa Herode amaze gutanga, ngw ivyo Umwami Imana yavugiye mu wavugishwa na we bishike, ngo Nahamagaye umwana wanje ngw ave muri Egiputa.</verse>
				<verse number="16">Maze Herode abonye ko yahenzwe n’abo banyabgenge, arajingitwa cane. Atuma kugeseza abana b’abahungu bose b’i Betelehemu no mu misozi yose ihakikije, abamaze imyaka ibiri n’abatarayimara, yagerereje igihe yasigurije abanyabgenge.</verse>
				<verse number="17">Ni ho ivyavuzwe na Yeremiya yavugishwa n’Imana vyashikiye,</verse>
				<verse number="18">ngw Induru yumvikana i Rama, Amarira n’amaborogo menshi; Rakeli aririra abana biwe, Yanka kwīrūrwa, kuko batakiriho.</verse>
				<verse number="19">Herode amaze gutanga, umumarayika w’Umwami Imana yiyerekera Yosefu mu nzozi ari muri Egiputa,</verse>
				<verse number="20">aramubgīra, ati Vyuka, ujane umwana na nyina, uje mu gihugu c’i Bgisirayeli, kukw abārondera kwica umwana bāpfuye.</verse>
				<verse number="21">Avyutse, ajana umwana na nyina, aragenda, ashika mu gihugu c’i Bgisirayeli.</verse>
				<verse number="22">Ariko yumvise yuko Arukelayo yimye i Yudaya, asubiye ku ngoma ya se Herode, atinya kujayo. Abgiriwe mu nzozi, aja mu bihugu vy’i Galilaya.</verse>
				<verse number="23">Ashitseyo, agerēra mu gisagara citwa Nazareti, ngw ivyavuzwe n’abāvugishwa n’Imana bishike, ngw Azokwitwa Umunyanazareti.</verse>
			</chapter>
			<chapter number="3">
				<verse number="1">Mur’ iyo misi haza Yohana Umubatizi, yigishiriza mu bugaragwa bg’i Yudaya,</verse>
				<verse number="2">ati Mwihane, kuk’ ubgami bgo mw ijuru buri hafi.</verse>
				<verse number="3">Uyo ni we yavuzwe na Yesaya yavugishwa n’ Imana, at’ Ijwi ry’ūsemererera mu bugaragwa, Ati Ni mutegure inzira y’ Uhoraho, Mugorore iz’ ibihamo ziwe.</verse>
				<verse number="4">Yohana uyo, imyambaro yiwe yar’ iy’ ubgoya bg’ingamiya, yayikenyeza umukanda w’urusato mu rukenyerero; indya ziwe zar’ inzige n’ubūki bgo mw ishamba.</verse>
				<verse number="5">Maz’ ab’i Yerusalemu n’ab’i Yudaya bose n’igihugu giherereye kuri Yorodani cose, bava i wabo baza kuri we,</verse>
				<verse number="6">babatizwa na we mu ruzi Yorodani, bātura ivyaha vyabo.</verse>
				<verse number="7">Abonye benshi bo mu Bafarisayo no mu Basadukayo bazanywe no kugira ngw ababatize, arababaza, ati Mwa bana b’inzoka mwe, ni nde yababūriye ngo muhunge uburake buzoza?</verse>
				<verse number="8">Nuko mwame imbuto zikwiranye n’ukwihana.</verse>
				<verse number="9">Mwoye kwiyumvira mu mitima, muti Dufise Aburahamu, ni we sogokuruza. Ndababgira yukw aya mabuye Imana ishobora kuyavyuramw’ abana ba Aburahamu.</verse>
				<verse number="10">Arikw incabiti igenekerejwe ku bitsina vy’ibiti; nuko rer’ igiti cose kitāma ivyiza kiracibga, kigatererwa mu muriro.</verse>
				<verse number="11">N’ukuri jeho ndababatiza mu mazi ngo mwihane; arik’ ūzoza hanyuma yanje andusha ubushobozi, ntibimbereye no kumutwaza inkweto. Uyo azobabatiza muri Mpwemu Yera no mu muriro.</verse>
				<verse number="12">Urutaro rwiwe ruri mu kuboko kwiwe, kand’ azokubūra imbuga yiwe neza, yimburire ingano ziwe mu kigega, maz’ umuguruka awuturire mu muriro utazima.</verse>
				<verse number="13">Ico gihe Yesu ava i Galilaya, aja kuri Yorodani aje kuri Yohana, azanywe no kubatizwa na we.</verse>
				<verse number="14">Ariko Yohana agomba kumwankira, ati Kw ari jewe nkwiye kubatizwa nawe: non’ uje kuri jewe?</verse>
				<verse number="15">Yesu aramwishura, ati Bikunde: kukw ari vyo bidukwiye, ngo dushitse ukugororoka kwose. Bun’ aramukundira;</verse>
				<verse number="16">Yesu amaze kubatizwa, aca ava mu mazi: maz’ ijuru riruguruka, abona Mpwemu w’Imana, amanuka asa n’inuma, amugwako.</verse>
				<verse number="17">Buno rer’ ijwi riva mw ijuru, rit’ Uyu ni we Mwana wanje nkunda, akampimbara.</verse>
			</chapter>
			<chapter number="4">
				<verse number="1">Buno Yesu adūganwa na Mpwemu mu bugaragwa ngw ageragezwe n’Umurwanizi.</verse>
				<verse number="2">Amaze imisi mirongwine n’amajoro mirongwine yisonzesheje, abona gusonza.</verse>
				<verse number="3">Umugeragezi aza kuri we, ati Ni waba ur’ Umwana w’ Imana, bgira aya mabuye acike imitsima.</verse>
				<verse number="4">Aramwishura, ati Vyanditswe ng’ Umuntu ntatungwa n’umutsima gusa, arikw atungwa n’ijambo ryose riva mu kanwa k’Imana.</verse>
				<verse number="5">Bun’ Umurwanizi amujana mu gisagara cera, amuhagarika ku gatwe k’urusengero,</verse>
				<verse number="6">aramubgira, ati Ni waba ur’ Umwana w’Imana, ikororere hasi, kuko vyanditswe, ngw Azokuragiza abamarayika biwe, Na bo bazokuramira mu maboko yabo, Ngo kumbure ntutsitare kw ibuye.</verse>
				<verse number="7">Yesu aramubgira, ati Vyongeye haranditswe, ngo Ntukagerageze Uhoraho, Imana yawe.</verse>
				<verse number="8">Umurwanizi yongera kumujana ku musozi uhagaze cane, amwereka ubgami bgose bgo mw isi n’ ubgiza bgabgo,</verse>
				<verse number="9">at’ Ivyo vyose ndabiguha, ni wampfukamira, ukansenga.</verse>
				<verse number="10">Buno Yesu aramubgira, ati Mvako, Satani, kuko vyanditswe, ng’ Uhoraho, Imana yawe, abe ari yo usenga, kand’ abe ari yo usaba yonyene.</verse>
				<verse number="11">Maz’ Umurwanizi aramureka, kand’ abamarayika baraza, baramukorera.</verse>
				<verse number="12">Yumvise ko Yohana yashizwe mw ibohero, aja i Galilaya.</verse>
				<verse number="13">Yimuka i Nazareti, aja kuba i Kaperinawumu hafi y’ikiyaga mu rugabano rwa Zebuloni na Nafutali,</verse>
				<verse number="14">ngw ivyanditswe na Yesaya yavugishwa n’Imana bishike,</verse>
				<verse number="15">ngw Igihugu ca Zebuloni n’ igihugu ca Nafutali, Aherekeye ku kiyaga, hakurya ya Yorodani, I Galilaya h’abanyamahanga,</verse>
				<verse number="16">Abantu bāri bicaye mu mwiza, Babonye umuco mwinshi, Kand’ abāri bicaye mu gihugu c’urupfu no mu gitutu carwo, Umuco urasiye kuri bo.</verse>
				<verse number="17">Guhera ubgo, Yesu atangura kwigisha, ati Mwihane, kuk’ ubgami bgo mw ijuru buri hafi.</verse>
				<verse number="18">Aciye i ruhande y’ikiyaga c’i Galilaya, abona abavukana babiri, Simoni yitwa Petero, na Andereya mwene nyina, bariko baraterera urusenga mu kiyaga, kuko bār’ abarovyi.</verse>
				<verse number="19">Arababgira, ati Ni munkurikire, nzobagira abaroba abantu.</verse>
				<verse number="20">Baca bareka insenga, baramukurikira.</verse>
				<verse number="21">Yīgiye imbere yaho, abona abavukana bandi babiri, Yakobo mwene Zebedayo, na mwene nyina Yohana, bari kumwe na se Zebedayo mu bgato, bariko barasana insenga zabo, arabahamagara.</verse>
				<verse number="22">Baca bareka ubgato na se, baramukurikira.</verse>
				<verse number="23">Yesu agendagenda i Galilaya hose, yigisha mu masinagogi yabo, ababgira ubutumwa bgiza bg’ ubgami, akiza indwara n’ubumuga vy’uburyo bgose mu bantu.</verse>
				<verse number="24">Inkuru yiwe ikwira i Siriya hose, bamuzanira abarwaye bose bātewe n’indwara zitari zimwe n’ ibibasheshereje, n’abinjiwemwo n’abadayimoni, n’abarwaye intandara, n’ibimuga; arabakiza.</verse>
				<verse number="25">Kand’ ishengero ryinshi riramukurikira bavuye i Galilaya n’i Dekapoli n’i Yerusalemu n’i Yudaya no hakurya ya Yorodani.</verse>
			</chapter>
			<chapter number="5">
				<verse number="1">Abonye iryo shengero, adūga umusozi. Amaze kwicara, abigishwa biwe baramwēgēra.</verse>
				<verse number="2">Yanzika kuvuga, arabigisha,</verse>
				<verse number="3">ati Hahirwa aboro mu mitima yabo, kuk’ ubgami bgo mw ijuru ar’ ubgabo.</verse>
				<verse number="4">Hahirwa abatuntuye, kukw ari bo bazokwirurwa.</verse>
				<verse number="5">Hahirwa abatekereza, kukw ari bo bazoragwa isi.</verse>
				<verse number="6">Hahirwa abafise inzara n’inyota vyo kugororoka, kukw ari bo bazohāzwa.</verse>
				<verse number="7">Hahirwa abagira imbabazi, kukw ari bo bazozigirirwa.</verse>
				<verse number="8">Hahirwa abafise imitima itanduye, kukw ari bo bazobona Imana.</verse>
				<verse number="9">Hahirwa ababanguranya, kukw ari bo bazokwitwa abana b’Imana.</verse>
				<verse number="10">Hahirwa abahamwa bahōrwa ukugororoka, kuk’ ubgami bgo mw ijuru ar’ ubgabo.</verse>
				<verse number="11">Namwe muzoba muhiriwe aho bazobatuka bakabahama bakabarementaniriza ibibi vyose babampōye.</verse>
				<verse number="12">Munezerwe, muhimbarwe, kukw impēra zanyu ari nyinshi mw ijuru: kukw ari ko bāhama abāvugishwa n’Imana ba mbere.</verse>
				<verse number="13">Mur’ umunyu w’isi. Arik’ umunyu, iy’ ushize uburyohe, uba ukiryoshwa n’iki? Nta co uba ukimaze atar’ ugutabga hanze ugakandagirwa n’abantu.</verse>
				<verse number="14">Mur’ umuco w’isi. Igisagara cubatswe ku mpinga y’umusozi ntigishobora guhishwa.</verse>
				<verse number="15">Nta bodomeka itara ngo baryubikekw igisimbo, ariko barishira ku gitereko caryo, ngo riboneshereze abari mu nzu bose.</verse>
				<verse number="16">Abe ari k’ umuco wanyu ubonesha imbere y’abantu, ngo babone ibikorwa vyanyu vyiza, bahimbaze So wo mw ijuru.</verse>
				<verse number="17">Ntimugire ngo naje gusenyura ivyagezwe cank’ amajambo y’ abavugishwa n’Imana. Sinaje kubisenyura, naje kubishitsa.</verse>
				<verse number="18">Ndababgire ukuri, Gushitsa ah’ ijuru n’isi bizoviraho, nta kanyuguti na kamwe canke n’akazatsa bizova ku vyagezwe, gushitsa aho vyose bizoheraherezwa.</verse>
				<verse number="19">Nuk’ ūzorenga ibgirizwa na rimwe ryo mu yoroshe hanyuma y’ayandi, akigisha abantu ngo bagire bartyo, mu bgami bgo mw ijuru azokwitwa muto hanyuma y’abandi. Arik’ ūyitondera, akayigisha, uyo we azokwitwa mukuru mu bgami bgo mw ijuru.</verse>
				<verse number="20">Ariko ndababgira yuk’ ukugororoka kwanyu ni kutaruta ukw’ abanyabgenge b’ ivyanditswe n’ukw’ Abafarisayo, mutazoruha mwinjira mu bgami bgo mw ijuru.</verse>
				<verse number="21">Mwarumvise kw aba kera bābgiwe, ngo Ntukice: uwica aba ashikiwe no gutsindwa n’urubanza.</verse>
				<verse number="22">Ariko jeho ndababgira yuk’ umuntu wese azorakira mugenzi we azoba ashikiwe no gutsindwa n’urubanza; ūzotuka mugenzi we, ngo Wa kijuju we! azoba ashikiwe no gucirwakw iteka; ūzomutuka, ati Wa gipfu we! azoba ashikiwe no gutabga mu muriro wa Gehinomu.</verse>
				<verse number="23">Ni wajana ishikanwa ryawe ku gicaniro, ukahībukira ko har’ ico upfa na mugenzawe,</verse>
				<verse number="24">usige ishikanwa ryawe imbere y’igicaniro, ubanze ugende wikiranure na mugenzawe, uce ugaruka, ushikane ishikanwa ryawe.</verse>
				<verse number="25">Wuzure vuba n’ūkurega mukiri mu nzira; ūkurega ntagushikirize umucamanza, umucamanza akaguha umusoda, ugashirwa mw ibohero.</verse>
				<verse number="26">Ndakubgira ukuri yuk’ utazohava na gatoya utishuye n’ikuta ry’imperēra.</verse>
				<verse number="27">Mwarumvise ko vyāvuzwe, ngo Ntugasambane.</verse>
				<verse number="28">Ariko jeho ndababgira yuk’ umuntu wese arāba umugore akamwifuza, aba amaze gusambana na we mu mutima wiwe.</verse>
				<verse number="29">Ijisho ryawe ry’i buryo ni ryagutsitaza, urinogore, urite kure: vyokubera vyiza gupfa ijisho ryawe rimwe, hak’ umubiri wawe wose wotabga muri Gehinomu.</verse>
				<verse number="30">N’ukuboko kwawe kw’i buryo ni kwagutsitaza, uguce igikonjo, ugite kure: vyokubera vyiza gupfa urugingo rwawe rumwe, hak’ umubiri wawe wose woja muri Gehinomu.</verse>
				<verse number="31">Kandi vyaravuzwe, ng’ Umuntu wese yirukana umugore wiwe n’amuhe icete co kuvāvānura.</verse>
				<verse number="32">Ariko jeho ndababgira yuk’ umuntu wese yirukana umugore wiwe atamuhōye ubusambanyi, aba amusambanishije: kand’ uwābīra uwahukanye azoba asambanye.</verse>
				<verse number="33">Mwarumvise kandi kw aba kera bābgiwe, ngo Ntukarahire ngo wirahuruze, arik’ uz’ ukorere Uhoraho ivyo wamusezeraniye:</verse>
				<verse number="34">ariko jeho ndababgire: Ntukarahire na mba; nturahire ijuru, kukw ar’ intebe y’Imana;</verse>
				<verse number="35">cank’ isi, kukw ari yo ndava y’ibirenge vyayo; cank’ i Yerusalemu, kukw ar’ umurwa w’Umwami ahambaye.</verse>
				<verse number="36">Nturahire umutwe wawe, kuk’ udashobora guhindura agashatsi na kamwe ngo kēre canke ngo kirabure.</verse>
				<verse number="37">Arikw ijambo ryanyu ribe Ego, ego; Oya, oya: ikirenze ivyo kiva kuri wa Mubi.</verse>
				<verse number="38">Mwarumvise ko vyāvuzwe, ngw Ijisho rihōrwe irindi, n’iryinyo rihōrwe irindi;</verse>
				<verse number="39">ariko jeho ndababgire: Ntimurwanye umunyakibi: ūgukubise urushi mu musaya w’i buryo umuhindukirize n’uwundi;</verse>
				<verse number="40">umuntu ni yagomba kukubūranya ngw akunyage ipfundo, umuhebere n’umutamana;</verse>
				<verse number="41">ūgufata ng’ umurenze umusozi umwe, umurenze n’uwa kabiri.</verse>
				<verse number="42">Ūgusaba, umuhe, ūgomba kukugurana, ntumutere ibitugu.</verse>
				<verse number="43">Mwarumvise ko vyāvuzwe, ngo Mukunde bagenzi banyu, mwanke abansi banyu.</verse>
				<verse number="44">Ariko jeho ndababgire: Mukunde abansi banyu, musabire ababahama,</verse>
				<verse number="45">kugira ngo mube abana ba So wo mw ijuru, kukw atuma izuba ryiwe rirasira ababi n’abeza, kand’ aha imvura abagororotsi n’abagabitanya.</verse>
				<verse number="46">Ni mwakunda ababakunda, muri n’impēra ki? Mbeg’ abatozakori bo si ko bagira?</verse>
				<verse number="47">Ni mwaramukanya n’incuti zanyu gusa, abandi muzoba mubarusha iki? Abanyamahanga bo si ko bagira?</verse>
				<verse number="48">Mwebge ni mube agahore, nk’uko So wo mw ijuru ar’ agahore.</verse>
			</chapter>
			<chapter number="6">
				<verse number="1">Mwirinde ntimugakorere ivyiza vyanyu mu maso y’abantu kugira ngo babarābe: ni mwagira murtyo, ntimuzogira impēra kuri So wo mw ijuru.</verse>
				<verse number="2">Ni wagira ubuntu, ntuz’ uvugishe inzamba imbere yawe, nk’ukw indyarya zikora mu masinagogi no mu nzira, ngo bashimwe n’abantu: ndababgire ukuri: Baramaze guhabga impēra zabo.</verse>
				<verse number="3">Ariko weho ni wagira ubuntu, ntumenyeshe ukubamfu kwawe ico ukuryo kwawe gukora,</verse>
				<verse number="4">kugira ng’ ubuntu bgawe bugirirwe mu mpisho: kandi So, abona ibihishijwe, azoguhēra.</verse>
				<verse number="5">Iyo musenga ntimukabe nka za ndyarya, kuko bakunda gusenga bahagaze mu masinagogi no mu mayirabiri, ngo biyerekane imbere y’abantu; ndababgire ukuri: Baramaze guhabga impēra zabo.</verse>
				<verse number="6">Ariko weho, iy’ usenga, uje haruguru mu nzu yawe, wugare urugi, usenge So aba mu mpisho, kandi So, akuboneye mu mpisho azoguhēra.</verse>
				<verse number="7">Kandi ni mwasenga, ntimukabomboranye amanwa nk’ukw abanyamahanga bagira: biyumvira yuko bazokwumvirwa kubg’ amajambo yabo menshi.</verse>
				<verse number="8">Ntimuze muse na bo; kuko So azi ivyo mukennye mutaramusaba.</verse>
				<verse number="9">Nuko musenge murtya, muti Data wa twese wo mw ijuru, izina ryawe ryubahwe,</verse>
				<verse number="10">ubgami bgawe buze, ivyo ugomba bibe mw isi nk’uko biba mw ijuru.</verse>
				<verse number="11">Uduhe ivyo kurya dukwiranye uyu musi;</verse>
				<verse number="12">uduhebere imyenda yacu, nk’uko natwe twahebeye abari mu myenda yacu;</verse>
				<verse number="13">kandi ntutujane mu bitwosha nabi, arik’ udukize wa Mubi. [Kuk’ ubgami n’ubushobozi n’ icubahiro ar’ ivyawe ibihe bidashira. Amen.]</verse>
				<verse number="14">Kuko ni mwaharira abantu ivyaha vyabo, na So wo mw ijuru azobaharira namwe.</verse>
				<verse number="15">Ariko ni mutāharira abantu ivyaha vyabo, na So na we ntazobaharira ivyaha vyanyu.</verse>
				<verse number="16">Kand’ iyo mwisonzesha, ntimwijirwe nk’uko za ndyarya zigira. Kuko bīyoberanya mu maso ngo babonwe n’abantu ko bisonzesheje. Ndababgire ukuri: Baramaze guhabga impēra zabo.</verse>
				<verse number="17">Ariko weho, ni wisonzesha, wīsīge amavuta mu mutwe, wiyuhagire mu maso,</verse>
				<verse number="18">ngo ntubonwe n’abantu ko wisonzesheje, arik’ ubonwe na So aba mu mpisho, kandi So, abona ivyo mu mpisho, azoguhēra.</verse>
				<verse number="19">Ntimukīrundanirize ubutunzi mw isi, ah’ inyenzi n’ingese bibumara, n’ibisuma bikīmba bikabgiba.</verse>
				<verse number="20">Ariko mwirundanirize ubutunzi mw ijuru, ah’ inyenzi n’ingese bitabumara, hatariyo n’ibisuma vyimba ngo vyibe.</verse>
				<verse number="21">Kukw ah’ ubutunzi bgawe buri, ari ho umutima wawe uzoba.</verse>
				<verse number="22">Itara ry’umubiri n’ijisho. Ijisho ryawe iy’ ari ryiza, umubiri wawe wose uba uri n’umuco.</verse>
				<verse number="23">Arikw ijisho ryawe iy’ ari ribi, umubiri wawe wose uba uri n’ umwiza. Nuko wa muco uba muri wewe, woramuka ubaye umwiza, uwo mwiza wongana ute!</verse>
				<verse number="24">Nta wusaba abami babiri: kuko yokwanka umwe, agakunda uwundi, canke yoguma kur’ umwe, akagaya wa wundi. Ntimushobora gusaba Imana n’Itunga.</verse>
				<verse number="25">Ni co gitumye ndababarira, nti Ntimukaganyire amagara yanyu ku vyo muzorya canke ku vyo muzonywa, cank’ umubiri wanyu ku vyo muzokwambara. Mbeg’ amagara ntaruta ivyo kurya, cank’ umubiri nturuta ivyambarwa?</verse>
				<verse number="26">Ni murābe ibiguruka vyo mu kirēre, ntibibiba, ntibishwabura, kandi ntivyimburira mu bigega, ariko So wo mw ijuru arabitunga; mbega mwebge ntimubiruta cane?</verse>
				<verse number="27">Ni nde muri mwebge yoshobozwa n’amaganya kwisumvya uko yareha nk’ukuboko kumwe?</verse>
				<verse number="28">Ikibaganyisha impuzu n’iki? Ni murābe amashurwe yo ku misozi ingen’ akura, ntiyirirwa aratama, ntajisha impuzu;</verse>
				<verse number="29">ariko ndababgira yuko na Salomo mu bgiza bgiwe bgose atar’ ashajije nka rimwe mur’ ayo.</verse>
				<verse number="30">Non’ Imana ko yambika ivyatsi vyo ku misozi irtyo, birih’ uyu musi, ariko nk’ ejo bigatererwa mu ziko, mbega ntizorushiriza kubambika, mwebge ab’ ukwizera guke mwe?</verse>
				<verse number="31">Nuko ntimukiganyire, ngo Tuzorya iki? canke Tuzonywa iki? canke Tuzokwambara iki?</verse>
				<verse number="32">Kukw ivyo vyose abanyamahanga ari vyo bitwaririka; ariko So wo mw ijuru arazi kw ivyo vyose mubikena.</verse>
				<verse number="33">Ariko mubanze mwitwaririke ubgami bg’Imana n’ukugororoka kwayo, ni ho ivyo vyose muzovyongerwa.</verse>
				<verse number="34">Ntimukiganyire ivy’ ejo, kuk’ umusi w’ejo uzoba wiganyira ivyawo; umusi ukwiranye n’amagorwa yawo.</verse>
			</chapter>
			<chapter number="7">
				<verse number="1">Ntimugahinyurire mu mitima yanyu, namwe mukazohinyurwa.</verse>
				<verse number="2">Kuko, uko muhinyura abandi, ari ko muzohinyurwa namwe; kand’ ingero mugeramwo muzoyigererwa namwe.</verse>
				<verse number="3">Urābira iki akabango kari mu jisho rya mugenzawe, kand’ inkingi iri mu jisho ryawe ntuyitegereze?</verse>
				<verse number="4">Wobgira ute mugenzawe, uti Zana ngutosore akabango kari mu jisho ryawe, nawe ufise inkingi mu jisho ryawe?</verse>
				<verse number="5">Wa ndyarya we, banza witosore inkingi iri mu jisho ryawe, uheze ubone neza gutosora akabango kari mu jisho rya mugenzawe.</verse>
				<verse number="6">Ivyera vy’Imana ntimukabīhe imbga, kand’ imaragarita zanyu ntimuziterere ingurube, kugira ngo ntizizihonyange n’inzāra zazo, maze zikabahindukirira, zikabatabagura.</verse>
				<verse number="7">Musabe, muzohabga; murondere, muzoronka; muramutse, muzokwugururirwa.</verse>
				<verse number="8">Kuk’ ūsaba wese ahabga; ūrondera aronka; ūramutsa yugururirwa.</verse>
				<verse number="9">Har’ umuntu muri mwebge, umwana wiwe yomusaba umutsima, akamuha ibuye?</verse>
				<verse number="10">Canke yomusaba ifi, akamuha inzoka?</verse>
				<verse number="11">None mwebge, ko muzi guha abana banyu ingabire nziza muri babi, mbega So wo mw ijuru ntazorushiriza rwose guha ivyiza abamusavye?</verse>
				<verse number="12">Nukw ivyo mugomba kw abantu babagirira vyose mube ari ko mubagirira namwe; kukw ivyo ar’ ivyagezwe n’ivy’ abavugishijwe n’Imana.</verse>
				<verse number="13">Muce mw irembo ripfunganye; kukw irembo ryagutse, n’ inzira y’igihamo, ari vyo bijana abantu mu mahonero, kand’ abahaca ni benshi.</verse>
				<verse number="14">Arikw irembo ripfunganye, n’inzira ntoya, ni vyo bija mu bugingo, kand’ abahabona ni bake.</verse>
				<verse number="15">Mwirinde abīgira abavugishwa n’Imana; baza kuri mwebge bambaye nk’intama; arikw imbere ar’ amabingira y’inkazi.</verse>
				<verse number="16">Muzobamenyera ku vyo bama. Mbega har’ uwokwamura inzabibu ku munyinya, cank’ insukoni ku bitovu?</verse>
				<verse number="17">Nukw igiti ciza cose cama ivyiza, arikw igiti kibi cama ibibi.</verse>
				<verse number="18">Igiti ciza ntigishobora kwama ibibi, kand’ igiti kibi ntigishobora kwama ivyiza.</verse>
				<verse number="19">Igiti cose kitama ivyiza kiracibga, kigatererwa mu muriro.</verse>
				<verse number="20">Nuko muzobamenyera ku vyo bama.</verse>
				<verse number="21">Umuntu wese amvumereza, ati Mwami, Mwami; si we azokwinjira mu bgami bgo mw ijuru, atar’ ūkora ivyo Data wo mw ijuru agomba.</verse>
				<verse number="22">Benshi bazombgira kuri wa musi, ngo Mwami, Mwami, ntitwavugishwa n’Imana mw izina ryawe, ntitwasenda abadayimoni mw izina ryawe, ntitwakora ibitangaza vyinshi mw izina ryawe?</verse>
				<verse number="23">Ni ho nzobajinjiburira, nti Nta ho nigeze mbamenya; mviraho, mwa bakora ibizira mwe.</verse>
				<verse number="24">Uwumva ayo majambo yanje wese, akayakora, asa n’umuntu w’ubgenge yubatse inzu yiwe ku rutare.</verse>
				<verse number="25">Isegenya iragwa, inkukūra iratwaza, igihuhuta kirahuhuta, bisūrira kuri nya nzu, ntiyagwa, kuko yar’ imase ku rutare.</verse>
				<verse number="26">Arik’ uwumva ayo majambo yanje wese, ntayakore, asa n’umuntu w’imburabgenge, yubatse inzu yiwe ku musenyi.</verse>
				<verse number="27">Isegenya iragwa, inkukūra iratwaza, igihuhuta kirahuhuta, bisūrira kuri nya nzu, irasenyuka, kand’ isenyerana ryayo riba irikomeye.</verse>
				<verse number="28">Yesu arangije ayo majambo yose, ishengero ritangazwa n’ inyigisho ziwe,</verse>
				<verse number="29">kuko yabigisha nk’ūfise ububasha, ntase n’abanyabgenge b’ivyanditswe babo.</verse>
			</chapter>
			<chapter number="8">
				<verse number="1">Amanutse uwo musozi, ishengero ryinshi riramukurikira.</verse>
				<verse number="2">Maz’ umunyamibembe aza kuri we, aramupfukamira, ati Mugenzi, ukunze, woshobora kumpumanura.</verse>
				<verse number="3">Aramvura ukuboko, amukorako, ati Ndakunze, humanuka.</verse>
				<verse number="4">Bun’ aca akira imibembe yiwe. Yesu aramubgira, ati Wirinde, ntugire uwo ubgira, ariko genda wiyereke umuherezi, utange ishikanwa ryagezwe na Mose, ribe ikimenyetso kibabere icabona.</verse>
				<verse number="5">Ashitse i Kaperinawumu, haza umugabisha w’abasoda ijana, aramwinginga,</verse>
				<verse number="6">ati Mushingantahe, umuhungu wanje n’ikimuga, aryamye mu nzu, arasinzikaye cane.</verse>
				<verse number="7">Aramubgira, ati Ndaje kumukiza.</verse>
				<verse number="8">Umugabisha aramwishura, ati Mugenzi, ntibimbereye ko winjira mu nzu yanje; vuga ijambo gusa, uwo muhungu arakira.</verse>
				<verse number="9">Kuko nanje nd’umuntu agendera musi y’abanganza, mfise abasoda ntwara: iyo mbariye umwe, nti Genda, aragenda; n’uwundi nti Ngwino, akaza; nabarira umushumba wanje, nti Kora iki, akagikora.</verse>
				<verse number="10">Yesu avyumvise, biramutangaza, abgira abamukurikiye, ati Ndababgire ukuri: Sinaribgabone ukwizera kungana gurtyo no mu Bisirayeli.</verse>
				<verse number="11">Ndababgira yuko benshi bazoza, bavuye i burasirazuba n’i burengerazuba, bazokwicarana na Aburahamu na Isaka na Yakobo mu bgami bgo mw ijuru;</verse>
				<verse number="12">arikw abana b’ubgo bgami bazohindirwa hanze mu mwiza, ni ho hazoba amarira no kuryanya insya z’amenyo.</verse>
				<verse number="13">Yesu abgira uwo mugabisha, at’ Igīre, bikubere nk’uko wizeye. Nuko wa muhungu akira uno mwanya.</verse>
				<verse number="14">Yesu yinjiye mu nzu kwa Petero, abona inabukwe aryamye afashwe n’umururumbo.</verse>
				<verse number="15">Amukora ku kuboko, umururumbo urazima; aravyuka, aramu zimana.</verse>
				<verse number="16">Ku kagoroba, bamuzanira benshi binjiwemwo n’ abadayimoni; izo mpwemu mbi azirukanisha ijambo, akiza abāri barwaye bose,</verse>
				<verse number="17">ngw ivyavuzwe n’uwavugishwa n’Imana Yesaya biboneke, ng’ Ubgiwe ni we yatwara ubumuga bgacu, akikorera n’indwara zacu.</verse>
				<verse number="18">Yesu abonye ishengero ryinshi rimukikije, agera ko bajabuka hakurya.</verse>
				<verse number="19">Haza umunyabgenge w’ivyanditswe, aramubgira, ati Mwigisha, ndagukurikira ah’ uja hose.</verse>
				<verse number="20">Yesu aramubgira, at’ Imbgebge ziri n’imyobo, n’ibiguruka mu kirēre biri n’ivyari; arik’ Umwana w’umuntu we ntagira ah’ arambika umusaya.</verse>
				<verse number="21">Uwundi mu bigishwa aramubgira, ati Mugenzi, banza undekure, ngende mpambe data.</verse>
				<verse number="22">Ariko Yesu aramubgira, ati Nkurikira, reka abapfuye bahambe abapfuye babo.</verse>
				<verse number="23">Atambukira mu bgato, abigishwa biwe baramukurikira.</verse>
				<verse number="24">Haza igihuhuta gikomeye mu kiyaga, bituma ubgato buzimirira mu mipfunda: ariko we yar’ asinziriye.</verse>
				<verse number="25">Baraza baramukangura, bati Mugenzi, dukize, turapfuye.</verse>
				<verse number="26">Arababaza, ati N’iki kibateye ubgoba, mwa bafise ukwizera guke mwe? Bun’ aravyuka azibiza ingunza n’ikiyaga, haba agahwekere rwose.</verse>
				<verse number="27">Maz’ abo bantu baratangara, bat’ Uyu n’ umuntu ki, umuyaga n’ikiyaga ko bimwumvira?</verse>
				<verse number="28">Afashe hakurya mu gihugu c’ Abagadareni, babiri binjiwemwo n’abadayimoni baramusanganira bava mu masenga y’imva, bari bakaze cane, bituma ata wushobora guhita mur’ iyo nzira.</verse>
				<verse number="29">Barasemerera, bati Duhuriye hehe ga Mwana w’Imana? Uje hano kutubabaza agashinyaguro igihe cacu kitarashika?</verse>
				<verse number="30">Kure yabo hār’ umukuku w’ingurube nyinshi zirisha.</verse>
				<verse number="31">Abadayimoni baramwinginga, bati Namb’ udusenda, uturungike mur’ uriya mukuku w’ingurube.</verse>
				<verse number="32">Arababgira, ati Ni mugende. Babasokorokamwo, baragenda, baja mur’ izo ngurube. Wa mukuku wose wirukira ku gatembge, zīsuka mu kiyaga, zihonera mu mazi.</verse>
				<verse number="33">Abāziragira barahunga; bashitse mu gisagara bavuga ivyo babonye vyose n’ivy’ abāri binjiwemwo n’abadayimoni.</verse>
				<verse number="34">Abo mur’ ico gisagara bose baja gusanganira Yesu. Bamubonye, baramwinginga ngw ave mu ntāra yabo.</verse>
			</chapter>
			<chapter number="9">
				<verse number="1">Aja mu bgato, arajabuka, ashika mu gisagara c’i wabo.</verse>
				<verse number="2">Bamuzanira ikimuga bagiteruye mu nderuzo. Yesu abonye ukwizera kwabo, abgira ico kimuga, ati Hūmura mwana wanje, ivyaha vyawe urabihariwe.</verse>
				<verse number="3">Bamwe mu banyabgenge b’ivyanditswe baribgira, bat’ Uyo ararogose.</verse>
				<verse number="4">Yesu amenye ivyo biyumvira arababaza, ati N’iki kibateye kwiyumvira nabi mu mitima yanyu?</verse>
				<verse number="5">Non’ icoroshe n’ikihe, n’ukuvuga nt’ Uhariwe ivyaha vyawe; canke n’ ukuvuga nti Vyuka, ugende?</verse>
				<verse number="6">Ariko kugira ngo mumenye k’ Umwana w’umuntu afise ububasha mw isi bgo guharira ivyaha — bun’ abgira ikimuga, ati Vyuka, wikorere inderuzo yawe, utahe.</verse>
				<verse number="7">Aravyuka arataha.</verse>
				<verse number="8">Ishengero ribibonye, riratinya, rihimbaza Imana yahaye abantu ububasha ben’ ubgo.</verse>
				<verse number="9">Yesu ahavuye, abona umuntu yitwa Matayo, yicaye aho yatoreza ikibuguro. Aramubarira, ati Nkurikira. Ava hasi, aramukurikira.</verse>
				<verse number="10">Kandi Yesu acicaye mu nzu arikw ararya, haza benshi mu batozakori n’abanyavyaha, basangira na Yesu n’abigishwa biwe.</verse>
				<verse number="11">Abafarisayo babibonye, babaza abigishwa biwe, bati N’iki gitumye umwigisha wanyu asangira n’abatozakori n’abanyavyaha?</verse>
				<verse number="12">Avyumvise, aravuga, at’ Abakomeye nta co bagombera umuvūzi, atar’ abarwaye.</verse>
				<verse number="13">Mugende mwige iri jambo, muritahure, ngw Imbabazi ni zo ngomba, s’ibimazi: kuko ntaje guhamagara abagororotsi, atar’ abanyavyaha.</verse>
				<verse number="14">Kuri we haza abigishwa ba Yohana, bati N’iki gituma twebge n’Abafarisayo twisonzesha kenshi, abigishwa bawe ntibisonzeshe?</verse>
				<verse number="15">Yesu arababaza, at’ Abātowe bobabara bate bakiri kumwe n’ umukwe? Har’ imisi izoza umukwe akūrwe muri bo, ni ho bazokwisonzesha.</verse>
				<verse number="16">Nta wokwomeka ikiremo c’igitambara gisha ku mpuzu y’umushire, kukw ico kiremo gica impuzu, intoboro ikarushiriza kuba nini.</verse>
				<verse number="17">Nta wotara umutobe wa vino mu mikuza y’insato ibōmbōtse: imikuza yoturika, vino igashirira hasi, imikuza igapfa. Arik’ umutobe wa vino bawutara mu mikuza misha, vyompi bikarama.</verse>
				<verse number="18">Akibabgira ivyo, haza umukuru w’isinagogi aramupfukamira, at’ Umwana wanje w’umukobga aradēndūtse, n’uze se, umurambikekw ikiganza, asubire abe muzima.</verse>
				<verse number="19">Yesu ava hasi, aramukurikira, bo n’abigishwa biwe.</verse>
				<verse number="20">Bun’ umugore arwaye ubutinyanka, yar’ abimaranye imyaka cumi n’ibiri, amuturuka inyuma, akora ku buyonga bg’impuzu yiwe;</verse>
				<verse number="21">yari yiyumviriye mu mutima, ati N’iyo nokora ku mpuzu yiwe gusa, nokira.</verse>
				<verse number="22">Buno Yesu arakebuka aramubona, aramubgira, ati Hūmura, mwana wanje, ukwizera kwawe kuragukijije. Nya mugore akira uwo mwanya.</verse>
				<verse number="23">Yesu ashikiriye inzu y’uwo mukuru, abona abavuza imyironge n’abantu benshi bakoma induru,</verse>
				<verse number="24">arababgira, ati Ni muhave, kuk’ umukobga atāhwereye, arikw arasinziriye. Baramutwenga bamushinyagurira.</verse>
				<verse number="25">Abantu bamaze guhindirwa hanze, arinjira, amufata ukuboko, umukobga aravyuka.</verse>
				<verse number="26">Iyo nkuru ikwira mur’ ico gihugu cose.</verse>
				<verse number="27">Yesu avayo, akirikw aragenda impumyi zibiri ziramukurikira zisemerera, ziti Tugirire imbabazi, mwana wa Dawidi.</verse>
				<verse number="28">Ashitse mu nzu, za mpumyi ziza kuri we. Maze Yesu arazibaza, ati Murizeye ko nshobora kubikora? Na zo zit’ Ego me, Mushingantahe.</verse>
				<verse number="29">Aca akora ku maso yabo, ati Bibabere nk’uko mwizeye.</verse>
				<verse number="30">Amaso yabo arahumūka. Yesu arabihanikiriza, ati Murumva, ntihagire umuntu abimenya.</verse>
				<verse number="31">Ariko basohotse bamukwiza mur’ ico gihugu cose.</verse>
				<verse number="32">Bano bagisohoka, bamuzanira ikiragi cinjiwemwo na dayimoni.</verse>
				<verse number="33">Dayimoni amaze gusendwa ico kiragi kiravuga. Kand’ ishengero riratangara, riti Mu Bisirayeli ntiharibgaboneke ibimeze birtyo.</verse>
				<verse number="34">Arikw Abafarisayo baravuga, bat’ Umukuru w’abadayimoni ni we amushoboza gusenda abadayimoni.</verse>
				<verse number="35">Yesu agendagenda mu bisagara vyose no mu mihana yose, yigisha mu masinagogi yabo, avuga ubutumwa bgiza bg’ubgami, akiza indwara zose n’ubumuga bgose.</verse>
				<verse number="36">Abonye ishengero, rimutera akagongwe, kuko bāri bagowe, basābagiye nk’intama zitagira umwungere.</verse>
				<verse number="37">Maz’ abgira abigishwa biwe, at’ Ivyimburwa ni vyinshi, arikw abimbuzi ni bo bake.</verse>
				<verse number="38">Nuko ni mwinginge Nyen’ ivyimburwa arungike abimbuzi mu vyimburwa vyiwe.</verse>
			</chapter>
			<chapter number="10">
				<verse number="1">Ahamagara abigishwa biwe cumi na babiri, abaha ububasha ku mpwemu zihumanye n’ubgo kuzisenda, no gukiza indwara zose n’ubumuga bgose.</verse>
				<verse number="2">Amazina y’izo ntumwa cumi na zibiri n’aya: Uwa mbere ni Simoni, yitwa Petero, na mwene nyina Andereya, na Yakobo mwene Zebedayo na mwene nyina Yohana,</verse>
				<verse number="3">na Filipo na Barutolomayo na Toma na Matayo umutozakori, na Yakobo mwene Alufayo, na Tadayo,</verse>
				<verse number="4">na Simoni Umunyakananayo, na Yuda Isikaryota, umwe yamugura.</verse>
				<verse number="5">Abo cumi na babiri Yesu arabatuma ababarira, ati Ntimuze mujane inzira ija mu banyamahanga, canke mu bisagara vy’Abasamariya.</verse>
				<verse number="6">Ariko muje mu ntama zazimiye zo mu muryango wa Isirayeli.</verse>
				<verse number="7">Uko mugenda kwose mwigishe, mut’ Ubgami bgo mw ijuru buri hafi.</verse>
				<verse number="8">Mukize abarwaye, muzure abapfuye, mukize abanyamibembe, musende abadayimoni. Mubiherewe ubusa, mubitangire ubundi.</verse>
				<verse number="9">Ntimutekere izahabu cank’ ifeza cank’ amahera mu mipfuko yanyu,</verse>
				<verse number="10">cank’ isaho y’impamba, kandi ntimujane amapfundo abiri, cank’ inkweto cank’ inkoni, kuk’ umukozi akwiye impembo yiwe.</verse>
				<verse number="11">Igisagara cose cank’ imihana muzoshikamwo, muhabaze ūbereye, mumurārire gushitsa aho muzovirayo.</verse>
				<verse number="12">Mucinjira mu nzu muyiramutse;</verse>
				<verse number="13">nya nzu ni yaba ibereye, amahoro yanyu azoyizako. Ni yaba itabereye, amahoro yanyu azobagarukako.</verse>
				<verse number="14">Kand’ umuntu n’atabākīra, canke ngo yumve amajambo yanyu, mukiva mur’ ino nzu canke muri nya gisagara, muze mukunkumure umukungugu wo mu birenge vyanyu.</verse>
				<verse number="15">Ndababgire ukuri, ku musi w’amateka igihugu c’i Sodomu n’i Gomora kizogira agahengekezo kurusha nya gisagara.</verse>
				<verse number="16">Rāba mbatumye muri nk’ intama mu mabingira hagati. Nuko mugire ubgenge nk’inzoka, mumere nk’inuma ata karohe.</verse>
				<verse number="17">Mwirinde abantu. Bazobashengerana mu manza, babatonagurire mu masinagogi yabo.</verse>
				<verse number="18">Bazobajana imbere y’abaganza n’abami babampōra, muzoba ikimenyetso kibabere icabona, bo n’abanyamahanga.</verse>
				<verse number="19">Ariko babashengeranye, ntimuze muhagarikire imitima ico muyuga n’ingene muzokivuga, kukw ivyo muvuga muzobihabga mur’ ako kanya.</verse>
				<verse number="20">Kukw atazoba ari mwebge muvuga, azoba ari Mpwemu wa So avugira muri mwebge.</verse>
				<verse number="21">Umuntu azoshengerana uwo bavukana ngo bamwice, na se w’umwana azomushengerana, n’abana bazogābagābira abavyeyi babicishe.</verse>
				<verse number="22">Muzoba mwanswe na bose babahōra izina ryanje; arik’ uwihangana agashitsa iherezo ni we azokira.</verse>
				<verse number="23">Ni babahama mu gisagara kimwe, muhungire mu kindi: kuko mbabgira ukuri yuko mutazohetura ibisagara vyose vy’i Bgisirayeli, Umwana w’umuntu ataraza.</verse>
				<verse number="24">Umwigishwa ntaruta umwigisha; kandi n’umushumba ntaruta shebuja.</verse>
				<verse number="25">Umwigishwa biramubereye kumera nk’umwigisha wiwe, n’umushumba nka shebuja. Nyen’ urugo ko bamwise Beyezebuli, non’ abo mu rugo rwiwe ntibazorushiriza kubīta bartyo?</verse>
				<verse number="26">Nuko ntimuze mubatinye, kukw ata catwikiriwe kitazotwikururwa, canke kinyegejwe kitazomenyekana.</verse>
				<verse number="27">Ico mbabaririra mu mwiza muze mukivugire mu muco, kand’ ico mwongorewe mu gutwi muze mukivugire ku mazu hejuru.</verse>
				<verse number="28">Ntimuze mutinye abica umubiri, badashobora kwica ubugingo: cane‐cane mutinye ūshobora guhonereza ubugingo n’ umubirimuri Gehinomu.</verse>
				<verse number="29">Mbeg’ utunyoni tubiri ntitugurwa ikuta? Ariko muri two nta na kamwe gakorokera hasi, So atabizi.</verse>
				<verse number="30">Ariko n’umushatsi wo ku mitwe yanyu wose waraharūwe.</verse>
				<verse number="31">Nuko ntimutinye: mwebge muruta utunyoni twinshi.</verse>
				<verse number="32">Umuntu wese azonyaturira imbere y’abantu, nanje nzomwaturira imbere ya Data wo mw ijuru.</verse>
				<verse number="33">Arik’ umuntu wese azonyihakanira imbere y’abantu, nanje nzomwihakanira imbere ya Data wo mw ijuru.</verse>
				<verse number="34">Mwoye kwiyumvira ngo naje gutera amahoro mw isi: sinaje gutera amahoro, atar’ inkota.</verse>
				<verse number="35">Kuko naje guteranya umwana na se, n’umukobga na nyina, n’ umukazana na inabukwe.</verse>
				<verse number="36">Kand’ abansi b’umuntu bazoba abo mu rugo rwiwe.</verse>
				<verse number="37">Ūkunze se canke nyina akabandutisha, ntaba ankwiye: kand’ ūkunze umuhungu wiwe cank’ umukobga wiwe akabandutisha, ntaba ankwiye.</verse>
				<verse number="38">Kand’ ūtikoreye umusaraba wiwe ngw ankurikire, ntaba ankwiye.</verse>
				<verse number="39">Ūrokora ubugingo bgiwe azobubura; n’ūheba ubugingo bgiwe kubganje azoburonka.</verse>
				<verse number="40">Ūbākiriye aba anyakiriye, kand’ ūnyakiriye aba yākiriye uwantumye.</verse>
				<verse number="41">Uwākīra umuntu avugishwa n’Imana kukw avugishwa na yo azohabga impēra nk’ iy’ ūvugishwa n’Imana; uwākīra umuntu agororotse kukw agororotse azohabga impēra nk’iy’ umugororotsi.</verse>
				<verse number="42">Kand’ ūzoha umwe mur’ abo bato urwato rw’amazi apfutse gusa kukw ar’ umwigishwa, ndababgira ukuri yukw atazobura impēra yiwe.</verse>
			</chapter>
			<chapter number="11">
				<verse number="1">Yesu arangije gutuma abigishwa biwe cumi na babiri, avayo, aja kwigisha abantu no kuvuga ivy’ Imana mu bisagara vyabo.</verse>
				<verse number="2">Ariko Yohana ari mu nzu y’ imbohe, yumva ivyo Kristo akora, atuma abigishwa biwe kumubaza,</verse>
				<verse number="3">ati Mbeg’ uri wa wundi akwiye kuza, canke twitege uwundi?</verse>
				<verse number="4">Yesu arabishura, ati Ni mugende mubarire Yohana ivyo mwumva n’ivyo mubona.</verse>
				<verse number="5">Impumyi zirahumūka, abacumbagira bagenda neza, abanyamibembe barakizwa, ibipfamatwi birumva, abapfuye barazurwa, aboro barabgirwa ubutumwa bgiza.</verse>
				<verse number="6">Kandi hahirwa uwo ivyanje bitazotsitaza.</verse>
				<verse number="7">Abo bagiye, Yesu atangura kubgira ishengero ivya Yohana, ati Mwagiye mu bugaragwa kurāba iki? Mbega n’irenga rihungabanywa n’umuyaga?</verse>
				<verse number="8">Ariko mwagiye kurāba iki? Mbega n’ umuntu yambaye impuzu ziremvye? Ereg’ abambaye impuzu ziremvye baba mu ngo z’abami.</verse>
				<verse number="9">Ariko mwajanywe n’iki? Mbega kwar’ ukurāba umuntu avugishwa n’Imana? Ego me ni co; kandi ndababgire, Aruta ūvugishwa n’ Imana cane.</verse>
				<verse number="10">Uyo ni we yanditswe, ng’ Umve ngira ntume integuza yanje imbere y’amaso yawe, Ikuroranirize inzira imbere yawe.</verse>
				<verse number="11">Ndababgire ukuri: Mu bāvyawe n’abagore ntihigeze kuboneka umuntu aruta Yohana Umubatizi. Arik’ umutoya mu bgami bgo mw ijuru aramuruta.</verse>
				<verse number="12">Uhereye mu gihe ca Yohana Umubatizi ugashitsa n’ubu barabandanira ubgami bgo mw ijuru, ababandana babunyakurisha ubuhizi.</verse>
				<verse number="13">Kukw abavugishwa n’ Imana bose bāvugishijwe, bo n’ ivyagezwe, gushitsa igihe ca Yohana,</verse>
				<verse number="14">kandi ni mwaba mugomba kuvyemera, uwo ni we Eliya yavuzwe kw azoza.</verse>
				<verse number="15">Ūri n’ amatwi yumva, ni yumve.</verse>
				<verse number="16">Arikw ab’uru runganwe ndabagereranye n’iki? Basa n’abana bicaye mu tuguriro, bahamagara bagenzi babo,</verse>
				<verse number="17">bati Twavugije imyironge ntimwahamiriza; twakomye induru, ntimwaboroga.</verse>
				<verse number="18">Kuko Yohana yaje, atarya, atanywa, bavuga bat’ Ahagazweko na dayimoni.</verse>
				<verse number="19">Umwana w’umuntu yaje, arya, anywa, baravuga bati Nguyu umukunzi w’inda n’umunoho wa vino, incuti y’abatozakori n’abanyavyaha. Kand’ ubgenge burangwa ko bugororotse n’ibikorwa vyabgo.</verse>
				<verse number="20">Bun’ atangura guhambarira ibisagara yakoreyemw’ ibikomeye vyinshi, kuko batihannye.</verse>
				<verse number="21">At’ Uzobona ibara, Korazini; uzobona ibara, Betsayida; kukw ibikomeye vyakorewe muri mwebge iyo biba vyarakorewe muri Tiro n’i Sidoni, baba barihannye kera, bakambara amagunira, bakīsīga iminyota.</verse>
				<verse number="22">Ariko ndababgire: muri Tiro n’i Sidoni hazogira agahengekezo ku musi w’amateka kurusha mwebge.</verse>
				<verse number="23">Nawe, Kaperinawumu, mbeg’ uzoshirwa hejuru ushike kw ijuru? Oya, uzocokezwa i kuzimu; kukw ibikomeye vyakorewe muri wewe, iyo biba vyarakorewe i Sodomu, haba hakiriho na bugingo n’ubu.</verse>
				<verse number="24">Ariko ndababgira yukw igihugu c’i Sodomu kizogira agahengekezo ku musi w’amateka kurusha wewe.</verse>
				<verse number="25">Mur’ ico gihe Yesu aravuga, ati Ndaguhimbaza, Data, Mwami w’ijuru n’isi, kukw ivyo wabihishije abanyabgenge n’abahanga, ukabihishurira inzoya.</verse>
				<verse number="26">Ego me, Data, kuko washimye ko biba birtyo imbere yawe.</verse>
				<verse number="27">Vyose nabihawe na Data, kandi nta wuzi Umwana, atari Data, na Data, nta wumuzi, atar’ Umwana, n’uwo Umwana agomba kumuhishurira.</verse>
				<verse number="28">Ni muze kuri jewe mwese abananiwe n’abaremerewe, ndabaruhura;</verse>
				<verse number="29">mwikoreze ingata yanje, munyigireko; kuko nd’ umugwaneza, niyoroheje mu mutima; namwe muzoronka uburuhukiro bg’imitima yanyu.</verse>
				<verse number="30">Kukw ingata yanje itababaza, n’ umutwaro wanje uhwahutse.</verse>
			</chapter>
			<chapter number="12">
				<verse number="1">Mur’ ico gihe Yesu aca mu mirima y’ingano kw isabato. Abigishwa biwe bashonje, batangura kumyoza ingano, barazihekenya.</verse>
				<verse number="2">Abafarisayo babibonye, baramubgira, bati Mbeg’ abigishwa bawe ko bakora ikizira gukorwa kw isabato!</verse>
				<verse number="3">Na we arababaza, ati Nta ho murasoma ico Dawidi yakoze, aho yar’ asonzanye n’abāri kumwe na we;</verse>
				<verse number="4">ingene yinjiye mu nzu y’Imana, akarya imitsima y’ibiterekērwa, yar’ umuziro kuri we no ku bāri kumwe na we, ukūye abaherezi bonyene?</verse>
				<verse number="5">Canke nta ho murasoma mu vyagezwe ingene kw isabato abaherezi, iyo bari mu rusengero, bazirura isabato, ntibabekw igicumuro?</verse>
				<verse number="6">Ariko ndababgira yuko hano har’ ūruta urusengero.</verse>
				<verse number="7">Iyo muba mwari muzi iri jambo ico rivuga, ngw Imbabazi ni zo ngomba, s’ibimazi; ntimuba mutsindishije abatarikw igicumuro.</verse>
				<verse number="8">Kuk’ Umwana w’umuntu ar’ Umwami w’isabato.</verse>
				<verse number="9">Avayo, yinjira mw isinagogi yabo.</verse>
				<verse number="10">Kandi hārimw’ umuntu anyunyutse ukuboko. Baramubaza, bati Mbega birēmerwa gukiza kw isabato? Ngo baronke uko bomurega.</verse>
				<verse number="11">Arabishura, ati Ni nde muri mwebge yoba afise intama imwe ikagwa mu cobo kw isabato, ntayifate ngw ayikūreyo?</verse>
				<verse number="12">Mbega non’ umuntu ntaruta intama cane? None rero birēmerwa gukora ivyiza kw isabato.</verse>
				<verse number="13">Maz’ abgira uwo muntu, ati Ramvura ukuboko kwawe. Arakuramvura, kurakira, gukomera nk’ukundi.</verse>
				<verse number="14">Abafarisayo barasohoka, bamugīra inama ngo babone ingene bomwica.</verse>
				<verse number="15">Yesu abimenye, arahava. Benshi baramukurikira, abakiza bose.</verse>
				<verse number="16">Arabihaniza ngo ntibagende baramwandagaza,</verse>
				<verse number="17">ngw ivyavuzwe n’uwavugishwa n’Imana Yesaya bishike,</verse>
				<verse number="18">ngo Nguyu umushumba wanje natoranije, Nkunda, ahimbara umutima wanje; Nzoshira Mpwemu wanje kuri we, Azomenyesha abanyamahanga amateka azocibga.</verse>
				<verse number="19">Ntazosinda, kandi ntazoyogora, Kandi nta wuzokwumva ijwi ryiwe mu nzira:</verse>
				<verse number="20">Ntazohohosha irenga rivunitse, N’urumuri ruyenga ntazoruzimya, Gushitsa ah’ azogomorera amateka akanesha;</verse>
				<verse number="21">Kand’ izina ryiwe ni ryo abanyamahanga bazokwizigira.</verse>
				<verse number="22">Maze bamuzanira impumyi y’ikiragi yinjiwemwo na dayimoni, arayikiza; ico kiragi kiravuga, kirahumūka.</verse>
				<verse number="23">Ishengero ryose rirumirwa, riti Mbeg uyu yoba wa mwana wa Dawidi?</verse>
				<verse number="24">Arikw Abafarisayo bavyumvise baravuga, bat’ Uyu ntashobozwa n’ikindi gusenda abadayimoni, atari Beyezebuli, umukuru w’abadayimoni.</verse>
				<verse number="25">Amenye ivyo biyumvira, arababgira, at’ Ubgami bgose iyo bgitandukanije ubgabgo burahona. Igisagara cose n’umuryango wose iyo vyitandukanije ntibirama.</verse>
				<verse number="26">Na Satani, yosenda Satani, yoba yitandukanije ubgiwe; non’ ubgami bgiwe bgorama bute?</verse>
				<verse number="27">Ariko jewe namba Beyezebuli ari we anshoboza gusenda abadayimoni, abana banyu bashobozwa na nde kubasenda? Ni co gituma ari bo bazobatsindisha.</verse>
				<verse number="28">Ariko Mpwemu w’Imana ni yaba ari we anshoboza gusenda abadayimoni, noneh’ ubgami bg’ Imana burabashikiriye.</verse>
				<verse number="29">Non’ umuntu yoshobora ate kwinjira mu nzu y’umuntu w’inkomezi kumusahura ibintu atabanje kuboha wa munyenkomezi? Maz’ akabona kumusahura ivyo mu nzu yiwe.</verse>
				<verse number="30">Ūtamperereyeko n’umwansi wanje, kand’ ūdasukiranya nanje arasanzaza.</verse>
				<verse number="31">Kubg’ ivyo ndababgira yukw icaha cose n’ukurogota, abantu bazobiharirwa; ariko kurogota kuri Mpwemu n’icaha kitazoharirwa.</verse>
				<verse number="32">Umuntu wese azodedemba ku Mwana w’umuntu azobiharirwa, arik’ ūdedemba kuri Mpwemu Yera ntazobiharirwa, naho hoba mur’ iki gihe canke mu gihe kizoza.</verse>
				<verse number="33">Ni mube muvuga igiti kw ari ciza n’ivyo camye kw ari vyiza, canke mube muvuga igiti kw ari kibi n’ivyo camye kw ari bibi; kukw igiti kimenyekanira ku vyo camye.</verse>
				<verse number="34">Mwa bana b’inzoka mwe, mwoshobora mute kuvuga ivyiza muri babi? Ibibōgabōga mu mutima ni vyo akanwa kavuga.</verse>
				<verse number="35">Umunyangeso nziza akūra ivyiza mw itunga ryiwe ryiza; umunyangeso mbi akūra ibibi mw itunga ryiwe ribi.</verse>
				<verse number="36">Kandi ndababgira yukw ijambo ryose risunitswe n’impwemu abantu bavuga bazoribazwa ku musi w’amateka.</verse>
				<verse number="37">Amajambo yawe ni yo azotuma utsinda cank’ amajambo yawe ni yo azotuma utsindwa.</verse>
				<verse number="38">Abafarisayo n’abanyabgenge b’ivyanditswe bamwe baramubgira, bati Mwigisha, turagomba kurāba ikimenyetso ukora.</verse>
				<verse number="39">Arabishura, at’ Ab’ urunganwe rubi rw’ubumaka barondera ikimenyetso; kandi nta kimenyetso bazohabga, atar’ ikimenyetso c’uwavugishwa n’Imana Yona.</verse>
				<verse number="40">Nk’ uko Yona yamaze imisi itatu n’ amajoro atatu mu nda y’urufi, ni ko n’Umwana w’umuntu azomara imisi itatu n’amajoro atatu i kuzimu.</verse>
				<verse number="41">Abagabo b’i Ninewe bazovana hasi n’ab’ uru runganwe ku musi w’amateka, babatsindishe: kuko bihannye aho bumviye ubutumwa buvuzwe na Yona; kandi rāba, ūruta Yona ari hano.</verse>
				<verse number="42">Umugabekazi w’igihugu c’i bumanuko azovana hasi n’ab’ iki gihe ku musi w’amateka, abatsindishe: kuko yavanywe ku mpera y’isi no kwumva ubgenge bga Salomo; kandi rāba, ūruta Salomo ari hano.</verse>
				<verse number="43">Impwemu ihumanye iy’ ivuye mu muntu, ica ahatagira amazi, irondera uburuhukiro, ikabubura.</verse>
				<verse number="44">Ikavuga, iti Reka nsubire mu nzu yanje navuyemwo. Ihashitse, igasanga igaragara, ikubuye, iteguritse.</verse>
				<verse number="45">Igaca igenda, ikazana izindi mpwemu ndwi ziyirusha ububi, zikinjira, zikahaba. Ivya nyuma vy’uwo muntu bikarusha ivya mbere ububi. Ni ko bizoba no ku b’iki gihe kibi.</verse>
				<verse number="46">Akivugana n’ishengero, nyina na bene nyina bāri bahagaze hanze, bagomba kubonana na we.</verse>
				<verse number="47">Umwe aramubgira, at’ Ereg’ umuvyeyi wawe na barumuna bawe bahagaze hanze, baragomba ko mubonana.</verse>
				<verse number="48">Yishura uno abimubgiye, ati Mama ni nde? Canke bene mama ni ba nde?</verse>
				<verse number="49">Atunga urutoke abigishwa biwe, ati Ngaba mama na bene mama.</verse>
				<verse number="50">Kuk’ umuntu wese akora ivyo Data wo mw ijuru agomba ari we murumunanje na mushikanje na mama.</verse>
			</chapter>
			<chapter number="13">
				<verse number="1">Kur’ uwo musi Yesu asohoka ava mu nzu, yicara ku nkombe y’ikiyaga.</verse>
				<verse number="2">Ishengero ryinshi rikoranira kuri we, bimutera gutambukira mu bgato, yicaramwo; ishengero ryose rihagarara i musozi.</verse>
				<verse number="3">Ababgira vyinshi mu migani, aravuga, at’ Umubivyi yasohoye imbuto.</verse>
				<verse number="4">Akibiba, zimwe zigwa i ruhande y’ inzira, inyoni ziraza, zirazinobagura.</verse>
				<verse number="5">Izindi zigwa ku rutare, hatar’ ivu ryinshi; zica zimera vuba, kukw ata vu ryinshi ririho.</verse>
				<verse number="6">Izuba rirashe, ziraraba, kukw ata mizi zifise, zirūma.</verse>
				<verse number="7">Izindi zigwa mu mahwa, amahwa arakura, arazinyoha.</verse>
				<verse number="8">Izindi zigwa mw ivu ryiza, zihunda impeke, zimwe ijana, izindi mirongwitandatu, izindi mirongwitatu birtyo birtyo.</verse>
				<verse number="9">Ūri n’amatwi ni yumve.</verse>
				<verse number="10">Abigishwa baramwēgēra, baramubaza, bati Mbeg’ ikigutera kubigishiriza mu migani n’iki?</verse>
				<verse number="11">Arabishura, ati Mwebge mwahawe kumenya amabanga y’ubgami bgo mw ijuru, ariko bo ntibābihawe.</verse>
				<verse number="12">Kuk’ ūfise azohabga, bikamucagatira; arik’ ūdafise azokwakwa n’ico yar’ asanzwe afise.</verse>
				<verse number="13">Igituma mbabgirira mu migani, n’ukw iyo barāba batabona; kand’ iyo bumva batumva, badatahura.</verse>
				<verse number="14">Kand’ ivyo uwavugishwa n’ Imana Yesaya yavuze, bibashitseko, ngo Kwumva muzokwumva, ariko ntimuzoruha mubitahura; Kurāba muzorāba, ariko ntimuzoruha muvyihweza.</verse>
				<verse number="15">Kuk’ umutima w’ubu bgoko ucuramye, Amatwi yabo akaba ari bihurugutwi, Amaso yabo bakayahumiriza: Ngo ntibarābishe amaso, Ntibumvishe amatwi, Ntibatahurishe imitima, Ngo bahindukire, Mbakize.</verse>
				<verse number="16">Arikw amaso yanyu arahiriwe, kukw abona, n’amatwi yanyu, kuko yumva.</verse>
				<verse number="17">Ndababgira ukuri yukw abavugishwa n’Imana benshi n’abagororotsi benshi bāhahamiye kubona ivyo mubona, ntibābibona, no kwumva ivyo mwumva, ntibāvyumva.</verse>
				<verse number="18">Nuko mweho ni mutahure umugani w’umubivyi.</verse>
				<verse number="19">Uwumva wese ijambo ry’ubgami ntarimenye, wa Mubi araza, agasahura ikibibge mu mutima wiwe. Uwo ni we yabibge i ruhande y’ inzira.</verse>
				<verse number="20">Uwabibge ku rutare ni we yumva ijambo, agaca aryakirana umunezero;</verse>
				<verse number="21">ariko ntagira imizi muri we, ahagarara umwanya muto; iyo yadutsweko n’amarushwa bo n’akadenderezo azira iryo jambo, bica bimutsitaza.</verse>
				<verse number="22">Uwabibge mu mahwa ni we yumva iryo jambo, arik’ umwitwaririko w’ivy’ isi n’uruhendo rw’ubutunzi bikanyoha iryo jambo, akaba ikirumbirane.</verse>
				<verse number="23">Uwabibge mw ivu ryiza ni we yumva iryo jambo, akaritahura, uwo ni we rero yama imbuto, umwe akagira ijana, uwundi mirongwitandatu, uwundi mirongwitatu, birtyo birtyo.</verse>
				<verse number="24">Abacira uwundi mugani, at’ Ubgami bgo mw ijuru busa n’ umuntu yabivye imbuto nziza mu ndimiro yiwe.</verse>
				<verse number="25">Abantu basinziriye, haza umwansi wiwe abiba urwamfu mu buro hagati, arīgīra.</verse>
				<verse number="26">Bumaze gusēsa no kuyangika, urwamfu ruca ruraboneka.</verse>
				<verse number="27">Abashumba ba nyen’ urugo baraza baramubaza, bati Mbega mutungwa, ntiwabivye imbuto nziza mu ndimiro yawe? Non’ urwamfu rwavuye hehe?</verse>
				<verse number="28">Na we ati N’umuntu w’umwansi yagize artyo. Ba bashumba baramubaza, bati Non’ uragomba ko tugenda kurutororokanya?</verse>
				<verse number="29">At’ Oyaye, kuko kumbure mu kurandura urwamfu mworandurana n’uburo.</verse>
				<verse number="30">Mureke bikurane vyompi gushitsa mw igenya. Maze mu gihe c’igenya nzobgira abagenyi, nti Mubanze mutororokanye urwamfu, muruhambire imikama, muruturire; arik’ uburo mubgimburire mu kigega canje.</verse>
				<verse number="31">Abacira uwundi mugani, at’ Ubgami bgo mw ijuru busa n’ akabuto ka sinapi, umuntu yābiriye akagatera mu ndimiro yiwe.</verse>
				<verse number="32">Kandi ni kanzinya hanyuma y’ imbuto zose, arikw iyo gakuze kaba kanini kakaruta ibirimwa vyose, kakaba igiti. Maz’ inyoni zo mu kirere zikaza zikārika mu mashami yaco.</verse>
				<verse number="33">Abacira uwundi mugani, at’ Ubgami bgo mw ijuru busa n’ umwambiro, umugore yābiriye akawuvanga n’ingero zitatu z’ifu, gushitsa ah’ iribututumbire yose.</verse>
				<verse number="34">Ivyo vyose Yesu yabibgiye ishengero mu migani, nta co yababgiye atabaciriye umugani.</verse>
				<verse number="35">Ni co catumye ivyo umuntu yavugishwa n’Imana yavuze biboneka, ngo Nzoteranura akanwa kanje, nce imigani, Nzovuga ivyahishijwe uhereye ku kuremwa kw’isi.</verse>
				<verse number="36">Maz’ asezera ishengero, yinjira mu nzu. Abigishwa biwe baza kuri we, bati Dusobanurire umugani w’urwamfu rwo mu ndimiro.</verse>
				<verse number="37">Na we arabishura, at’ Ūbiba imbuto nziza n’Umwana w’umuntu.</verse>
				<verse number="38">Indimiro n’isi. Imbuto nziza ni bo bana b’ubgami. Urwamfu n’abana ba wa Mubi.</verse>
				<verse number="39">Umwansi yarubivye ni wa Murwanizi. Igenya n’umuhero w’isi. Abagenyi n’abamarayika.</verse>
				<verse number="40">Nk’uk’ urwamfu rutororokanywa rugaturirwa mu muriro, ni ko bizoba ku muhero w’isi.</verse>
				<verse number="41">Umwana w’umuntu azotuma abamarayika biwe, na bo bazotororokanya ibitsitaza vyose n’abakoze ibizira, babikūre mu bgami bgiwe.</verse>
				<verse number="42">Bazobaterera mw itanure ry’umuriro, ni ho hazoba amarira no kuryanya insya z’ amenyo.</verse>
				<verse number="43">Bun’ abagororotsi bazokwaka nk’izuba mu bgami bga Se. Ūri n’amatwi ni yumve.</verse>
				<verse number="44">Ubgami bgo mw ijuru busa n’izahabu zanyegejwe mw itongo. Umuntu yazubutseko, arazihisha, aragenda, umunezero umutera gushōra ivy’ afise vyose, agura iryo tongo.</verse>
				<verse number="45">Kand’ ubgami bgo mw ijuru busa n’umudandaza arondera imaragarita nziza.</verse>
				<verse number="46">Abonye imaragarita imwe, y’igiciro kinini, aragenda, ashōra ivy’ afise vyose, arayigura.</verse>
				<verse number="47">Kand’ ubgami bgo mw ijuru busa n’urusenga runiniya rwaterewe mu kiyaga, rukoranya ifi z’amoko yose.</verse>
				<verse number="48">Rwuzuye, barukwegera i musozi, baricara barobanurira nziza mu gisangaza, mbi barazita.</verse>
				<verse number="49">Uko ni ko bizoba ku muhero w’isi. Abamarayika bazoza, barobanure ababi mu bagororotsi,</verse>
				<verse number="50">babaterere mw itanure ry’umuriro; ni ho hazoba amarira no kuryanya insya z’ amenyo.</verse>
				<verse number="51">Mbeg’ ivyo murabitahuye vyose? Baramwishura, bat’ Ego me.</verse>
				<verse number="52">Na we arababgira, ati Ni co gituma umunyabgenge w’ivyanditswe wese, amaze guhinduka umwigishwa w’ivy’ ubgami bgo mw ijuru asa na nyen’ urugo asokorora mu vyo atunze ibintu bisha n’ivya kera.</verse>
				<verse number="53">Yesu amaze guca iyo migani, avayo.</verse>
				<verse number="54">Aja mu ntāra y’i wabo, yigishiriza mw isinagogi yabo, bituma batangara, bat’ Ubu bgenge n’ivyo bitangaza mbeg’ uyu yabikūye hehe?</verse>
				<verse number="55">Mbega si wa mwana w’umubāji? Nyina ntiyitwa Mariya, kand’ abavukana na we si Yakobo na Yosefu na Simoni na Yuda?</verse>
				<verse number="56">Bashiki biwe ntibar’ i wacu bose? Non’ ivyo vyose yabikūye hehe?</verse>
				<verse number="57">Ivyiwe birabatsitaza. Yesu arababgira, at’ Umuntu avugishwa n’Imana ntabura icubahiro, atari mu ntāra y’i wabo no mu nzu y’i wabo.</verse>
				<verse number="58">Kandi nta bitangaza vyinshi yahakoreye, kubg’ ukutizera kwabo.</verse>
			</chapter>
			<chapter number="14">
				<verse number="1">Mur’ ico gihe umwami Herode yumva inkuru za Yesu.</verse>
				<verse number="2">Abgira abagendanyi biwe, at’ Uwo ni Yohana Umubatizi yazutse mu bāpfuye; ni co gituma ivyo bitangaza bikorera muri we.</verse>
				<verse number="3">Kuko Herode yari yarafashe Yohana, akamuboha, akamushira mw ibohero kubga Herodiya, muka Filipo mwene se.</verse>
				<verse number="4">Kuko Yohana yari yarabgiye Herode, ati N’ ikizira k’umwābiriye.</verse>
				<verse number="5">Agomba kumwica, arikw atinya abantu, kuko bāmwiyumvira kw ar’ umuntu avugishwa n’Imana.</verse>
				<verse number="6">Umusi wo kwibutsa ukuvuka kwa Herode ushitse, umukobga wa Herodiya atambira hagati ya bose, anezereza Herode.</verse>
				<verse number="7">Ni co catumye amwemerera amurahiye kw amuha ico yomusaba cose.</verse>
				<verse number="8">Na we amaze kwoshwa na nyina, ati Mpēra ngaha ku mubehe umutwe wa Yohana Umubatizi.</verse>
				<verse number="9">Bun’ umwami arijirwa; ariko kubga za ndahiro, no kubg’ abāsangira na we, abgiriza ko bawumuha;</verse>
				<verse number="10">atuma mw ibohero ngo bace izosi Yohana.</verse>
				<verse number="11">Bazana umutwe ku kibehe, bawuha wa mwigeme, awushīra nyina.</verse>
				<verse number="12">Abigishwa biwe baraza, bajana ikiziga, baragihamba, maze baja kubikira Yesu.</verse>
				<verse number="13">Yesu avyumvise, arahava, agenda mu bgato, aja ahantu h’ agahinga kwiherērayo. Ishengero rivyumvise, riva mu bisagara, rimukurikira rijanye inkōkoro.</verse>
				<verse number="14">Avuye mu bgato, abona ishengero ryinshi, rimutera akagongwe, abakiriza abarwaye.</verse>
				<verse number="15">Bugorovye, abigishwa baramwēgēra, bati Mbega hano hantu kw ari mu gahinga, kandi bukaba buriko burīra: sezera abantu baje mu mihana kwirondereray’ ivyo kurya.</verse>
				<verse number="16">Yesu arababgira, ati Ntibarinda kugenda: mube ari mwebge mubagaburira.</verse>
				<verse number="17">Baramwishura, bati Nta vyo dufise hano atar’ udutsima dutanu n’udufi tubiri.</verse>
				<verse number="18">Na we ati Ni mubinzanire hano.</verse>
				<verse number="19">Abgira abantu kwicara hasi ku vyatsi, yābīra ya mitsima itanu na za fi zibiri, ararangamiza, arāba mw ijuru, arabihezagira; amanyagura ya mitsima, ayiha abigishwa, abigishwa bagaburira ishengero.</verse>
				<verse number="20">Bararya bose, barahāga. Batororokanya utumanyagu tw’imisigazwa twuzura ibisimbo cumi na bibiri.</verse>
				<verse number="21">Kand’ abāriye bār’ abagabo nk’ibihumbi bitanu, ukūyemw’ abagore n’abana.</verse>
				<verse number="22">Uwo mwanya agōbēra abigishwa ngo batambukire mu bgato bītangire kujabuka hakurya, abanze gusezera ishengero.</verse>
				<verse number="23">Ahejeje gusezera ishengero, adūga umusozi gusenga yiherereye. Bgagorovye ariyo ari wenyene gusa.</verse>
				<verse number="24">Arik’ ubgato bushitse hagati mu kiyaga bāri batamijwe n’ imipfunda, kuk’ umuyaga war’ ubaturutse imbere.</verse>
				<verse number="25">Ku muteramyi agira kane, aza aho bari, agendesha amaguru hejuru ku kiyaga.</verse>
				<verse number="26">Abigishwa bamubonye agendesha amaguru hejuru ku kiyaga, basimbga n’umutima, bati N’igihūme; baturishwa ubuku n’ ubgoba.</verse>
				<verse number="27">Uwo mwanya Yesu arababgira, ati Hūmura, ni jewe, ni mureke gutinya.</verse>
				<verse number="28">Petero aramwishura, ati Mushingantahe, asangwa ari wewe, mbarira nze ah’ uri ku mazi.</verse>
				<verse number="29">Na we ati Ngo. Petero yururuka mu bgato, agendesha amaguru ku mazi, ngw aje aho Yesu ari.</verse>
				<verse number="30">Abonye igihuhuta, aratinya, atanguye kuroka arataka, ati Ntabara Mugenzi.</verse>
				<verse number="31">Buno Yesu aramvura ukuboko, aramucakira, aramubgira, ati Yewe w’ukwizera guke, n’iki cagukekeranishije?</verse>
				<verse number="32">Būriye mu bgato, umuyaga uraca.</verse>
				<verse number="33">Abāri mu bgato baramupfukamira, bati N’ ukuri ur’ Umwana w’Imana.</verse>
				<verse number="34">Bamaze kujabuka hakurya, bafata i musozi mu ntāra y’i Genesareti.</verse>
				<verse number="35">Abantu b’aho hantu baramumenya, batumatumanako mur’ ico gihugu cose, bamuzanira abarwaye bose,</verse>
				<verse number="36">baramwinginga ngo bakore ku buyonga bg’impuzu yiwe gusa, ababukozeko bose barakira.</verse>
			</chapter>
			<chapter number="15">
				<verse number="1">Maz’ Abafarisayo n’abanyabgenge b’ivyanditswe baza kuri Yesu bavuye i Yerusalemu, baramubaza,</verse>
				<verse number="2">bati N’iki gitumye abigishwa bawe barenga imigenzo twabgirijwe n’aba kera, ntibakarabe iyo bagira barye?</verse>
				<verse number="3">Na we arababaza, ati None mweho, n’iki catumye murenga icagezwe c’ Imana kubg’ imigenzo yanyu?</verse>
				<verse number="4">Kukw Imana yavuze, iti Wubahe so na nyoko; kand’ it’ Ūtutse se canke nyina ntaz’ abure kwicwa.</verse>
				<verse number="5">Ariko mweho, mugira mut’ Umuntu wese abgira se canke nyina, at’ Ico nari kugufashisha ni co nzoshikanira Imana,</verse>
				<verse number="6">ntiyubahe se canke nyina. None mwatītūye ijambo ry’Imana kubg’ imigenzo yanyu.</verse>
				<verse number="7">Mwa ndyarya mwe, Yesaya yavuze neza ivyo yavugishwa n’Imana kuri mwebge,</verse>
				<verse number="8">at’ Aba bantu banyubahisha iminwa yabo, Arikw imitima yabo iri kure yanje.</verse>
				<verse number="9">Bansengera ubusa, Kukw inyigisho bigisha ar’ ivyagezwe n’abantu.</verse>
				<verse number="10">Ahamagara ishengero araribgira, ati Ni mwumve, mubitahure.</verse>
				<verse number="11">Ikija mu kanwa si co gihumanya umuntu; arikw ikiva mu kanwa ni co kimuhumanya.</verse>
				<verse number="12">Bun’ abigishwa baramwēgēra, baramubarira, bat’ Urazi yukw Abafarisayo bumvise iryo jambo bakavunika umutima?</verse>
				<verse number="13">Arabishura, at’ Igitewe cose, Data wo mw ijuru atāteye, kizorandurwa.</verse>
				<verse number="14">Ni mubareke! N’ impumyi zijana izindi. Arikw impumyi yojana iyindi mpumyi zompi zogwa mu cobo.</verse>
				<verse number="15">Petero aramwishura, ati Dusobanurire uwo mugani.</verse>
				<verse number="16">Na we aramubaza, ati Mbega namwe muracar’ imburabgenge?</verse>
				<verse number="17">Ntimutahura yukw ikintu cose kigiye mu kanwa kija mu nda kigaca mu nzira yaco?</verse>
				<verse number="18">Arikw ibiva mu kanwa biba biturutse mu mutima, ni vyo bimuhumanya.</verse>
				<verse number="19">Kuko mu mutima havamw’ ivyiyumviro bibi: ubgicanyi, ubusambanyi, ubushakanyi, ubgivyi, kwagiriza abandi ibinyoma, ibitutsi.</verse>
				<verse number="20">Ivyo vyose ni vyo bihumanya umuntu. Ariko kurisha intoke zidakaravye si vyo bimuhumanya.</verse>
				<verse number="21">Yesu arahava, aja ahegereye muri Tiro n’i Sidoni.</verse>
				<verse number="22">Umunyakananikazi ava mu ntāra yaho aratakamba, ati Ngirira imbabazi se Mugenzi, Mwana wa Dawidi: umukobga wanje afashwe nabi na dayimoni.</verse>
				<verse number="23">Na we ntiyamwishura ijambo na rimwe. Abigishwa biwe baza kuri we, baramwinginga, bati Murungike, kukw agenda aradusemerera inyuma.</verse>
				<verse number="24">Arabishura, ati Sinatumwe ku bandi, atari ku ntama zazimiye z’inzu ya Isirayeli.</verse>
				<verse number="25">Amushikiriye aramupfukamira, ati Ntabara se Mugenzi.</verse>
				<verse number="26">Aramwishura, ati Si vyiza kwābira umutsima w’ abana ukawuterera utubga.</verse>
				<verse number="27">Na we ati Nka ko, Mugenzi, kuk’ utubga na two twīrīra utuvunguka dukorokera musi y’ameza ya ba nyene two.</verse>
				<verse number="28">Buno Yesu aramwishura, at’ Ukwizera kwawe ni kwinshi nyina wanje: bikubere nk’uk’ ugomba. Umukobga wiwe aca akira uwo mwanya.</verse>
				<verse number="29">Yesu arahava, aja ku kiyaga c’i Galilaya, adūga umusozi, yicaraho.</verse>
				<verse number="30">Abantu benshi baza kuri we bazanye abacumbagira n’ ibimuga n’impumyi n’ibiragi, n’ abandi benshi, babashira imbere y’ ibirenge vyiwe, arabakiza.</verse>
				<verse number="31">Bituma ishengero ritangara ribonye ibiragi bivuga n’ibimuga bikomera n’abacumbagira bagenda neza n’ impumyi zibona; bahimbaza Imana y’Abisirayeli.</verse>
				<verse number="32">Yesu ahamagara abigishwa biwe, at’ Ishengero rinteye akagongwe, kuk’ uyu ar’ umusi ugira gatatu turi kumwe, none ntibagira ico barya. Ariko singomba kubasezera bashonje, ntibagwīre isari mu nzira.</verse>
				<verse number="33">Abigishwa baramubaza, bati Twokūra hehe mur’ aka gahinga imitsima ingana irtyo yo guhāza iri shengero ringaho?</verse>
				<verse number="34">Yesu arababaza, ati Mufise imitsima ingahe? Na bo bati N’ indwi, n’udufi dukeya.</verse>
				<verse number="35">Abarira ishengero ngo ryicare hasi.</verse>
				<verse number="36">Yābīra ya mitsima ndwi na za fi, arabishimira, arabimanyagura, abihereza abigishwa biwe, babigaburira ishengero.</verse>
				<verse number="37">Bararya bose, barahāga; batororokanya imisigazwa y’utumanyagu, yuzura ibivumvu ndwi.</verse>
				<verse number="38">Abāriye bar’ abagabo ibihumbi bine, ukūyemw’ abagore n’abana.</verse>
				<verse number="39">Asezera ishengero, atambukira mu bgato, aja mu gihugu c’i Magadani.</verse>
			</chapter>
			<chapter number="16">
				<verse number="1">Abafarisayo n’Abasadukayo baraza, barondera kw abereka ikimenyetso kiva mw ijuru, bamugeza.</verse>
				<verse number="2">Na we arabishura, at’ Iyo bugorovye, muravuga muti Buca haba umuco, kukw ijuru ryirasiye.</verse>
				<verse number="3">Mu mutwenzi, muravuga muti Hagira hafurungane, kukw ijuru ryirasiye, kandi ryiraburaniwe. Murazi kugenzura ijuru uko risa, arikw ibimenyetso vy’ibihe ntimuzi kubigenzura.</verse>
				<verse number="4">Ab’ igihe kibi c’ubumaka barondera ikimenyetso, kandi nta kimenyetso bazohabga, atar’ ikimenyetso ca Yona. Abasigaho, arīgīra.</verse>
				<verse number="5">Abigishwa bafata hakurya, bāri bibagiye gutekera imitsima.</verse>
				<verse number="6">Yesu arababgira, ati Mumenye, mwirinde umwambiro w’Abafarisayo n’Abasadukayo.</verse>
				<verse number="7">Bībūranya bati Ntitwatekeye imitsima.</verse>
				<verse number="8">Yesu arabimenya, arababaza, ati Yemwe ab’ukwizera guke, n’iki gitumye mwībūranya ngo nta mitsima mufise?</verse>
				<verse number="9">Ntimuraruha mubimenya, ntimwibutse ya mitsima itanu ku bihumbi bitanu, n’ ibisimbo mwatororokanije uko vyangana?</verse>
				<verse number="10">Canke ya mitsima ndwi ku bihumbi bine, n’ibivumvu mwatororokanije uko vyangana?</verse>
				<verse number="11">N’iki kibabujije gutahura ko ntababgiye imitsima? Ariko mwirinde umwambiro w’Abafarisayo n’Abasadukayo.</verse>
				<verse number="12">Buno batahura kw atababgiye kwirinda umwambiro w’umutsima butsima, ariko kw ar’ inyigisho z’ Abafarisayo n’Abasadukayo.</verse>
				<verse number="13">Yesu aja mu misozi ihera i Kayisariya mu bga Filipo, abaza abigishwa biwe, at’ Abantu bagira ng’ Umwana w’umuntu ndi nde?</verse>
				<verse number="14">Na bo bati Bamwe bagira ng’ uri Yohana Umubatizi, abandi ng’ uri Eliya, abandi ng’ uri Yeremiya cank’ umwe mu bavugishwa n’Imana.</verse>
				<verse number="15">Arababaza, at’ Ariko mweho, mugira ngo ndi nde?</verse>
				<verse number="16">Simoni Petero aramwishura, at’ Uri Kristo, Umwana w’Imana nzima.</verse>
				<verse number="17">Yesu aramwishura, at’ Ur’ umuhirwe, Simoni mwene Yona, kukw ata w’ inyama n’amaraso yabiguhishuriye, ariko ni Data wo mw ijuru.</verse>
				<verse number="18">Nanje ndakubgira yuk’ uri Petero, kandi kur’ urwo rutare nzorwubakakw ishengero ryanje, kand’ amarembo y’i kuzimu ntazorishobora.</verse>
				<verse number="19">Nzoguha impfunguzo z’ubgami bgo mw ijuru: kand’ ico uzohambira mw isi kizoba gihambiriwe mw ijuru; n’ ico uzohamburura mw isi kizoba gihamburuwe mw ijuru.</verse>
				<verse number="20">Maze yihanikiriza abigishwa ngo ntihagire umuntu babgira kw ari we Kristo.</verse>
				<verse number="21">Kuva ubgo Yesu atangura guserurira abigishwa biwe kw akwiye kuzoja i Yerusalemu no kuzobabazwa uburyo bginshi n’abashingantahe n’abaherezi bakuru n’abanyabgenge b’ivyanditswe, no kuzokwicwa, no kuzozurwa ku musi ugira gatatu.</verse>
				<verse number="22">Petero aramwihererana, atangura kumwamira, ati Ntibikāze, Mwami wanje, ntibize bikubeko na gato.</verse>
				<verse number="23">Ahindukirira Petero, ati Herēra inyuma yanje, Satani; ur’ ikintsitaza, kukw ivy’ Imana atari vyo ubabaye, ubabaye ivy’ abantu.</verse>
				<verse number="24">Buno Yesu abgira abigishwa biwe, at’ Umuntu ni yagomba kunkurikira, ni yiyanke, yikorere umusaraba wiwe, ankurikire.</verse>
				<verse number="25">Kuk’ ūgomba gukiza ubugingo bgiwe azobubura, arik’ ūzoheba ubugingo bgiwe kubganje azoburonka.</verse>
				<verse number="26">Kand’ umuntu vyomumarira iki kwunguka ivyo mw isi vyose ni yākwa ubugingo bgiwe kw icīru? Cank’ umuntu yotanga iki ngw acungure ubugingo bgiwe?</verse>
				<verse number="27">Kuk’ Umwana w’umuntu azohava aza afise ubgiza bga Se, azananye n’abamarayika biwe; ni ho azoca yishura umuntu wese ibikwiranye n’ivyo yakoze.</verse>
				<verse number="28">Ndababgire ukuri: Mur’ aba bahagaze hano harimwo bamwe batazobona urupfu gushitsa aho bazobonera Umwana w’umuntu aje mu bgami bgiwe.</verse>
			</chapter>
			<chapter number="17">
				<verse number="1">Imisi itandatu ishize, Yesu ajana Petero na Yakobo na mwene nyina Yohana, abadūgana igisozi kirekire ari bonyene.</verse>
				<verse number="2">Ahinduka ukundi imbere yabo, mu maso hiwe haka nk’izuba, impuzu ziwe zera nk’umuco.</verse>
				<verse number="3">Maze Mose na Eliya barababonekera, bavugana na we.</verse>
				<verse number="4">Petero abgira Yesu, ati Mugenzi, bitubereye vyiza ko turi hano: ni wabigomba ndaca insago zitatu hano, rumwe rwawe, urundi rwa Mose, urundi rwa Eliya.</verse>
				<verse number="5">Akivuga, haza igicu gikayangana, kibatera igitūtu; kand’ ijwi riva muri nya gicu, riti Nguyu Umwana wanje nkunda, akampimbara; ni mumwumve.</verse>
				<verse number="6">Abigishwa bavyumvise, bubama hasi baratinya cane.</verse>
				<verse number="7">Yesu arabēgēra, abakorako, ati Ve hasi, ntimutinye.</verse>
				<verse number="8">Bunamuye amaso, ntibagira uwundi babona, atari Yesu wenyene.</verse>
				<verse number="9">Bariko baramanuka ico gisozi, Yesu arabihanikiriza, ati Ntihagire umuntu mubgira ivyo mweretswe, gushitsa ah’ Umwana w’umuntu azozukira avuye mu bāpfuye.</verse>
				<verse number="10">Abigishwa baramubaza, bati None rero n’iki gituma abanyabgenge b’ivyanditswe bavuga yuko Eliya akwiye kubanza kuza?</verse>
				<verse number="11">Arabishura, ati Eliya azoza koko, aroranye vyose neza.</verse>
				<verse number="12">Ariko ndababgira yuko Eliya yamaze kuza, yamara ntibāmumenye, ariko bamwigiriye uko bagomba kwose. Uko ni ko n’Umwana w’ umuntu agira ababazwe na bo.</verse>
				<verse number="13">Bun’ abigishwa batahura ko yababgiye Yohana Umubatizi.</verse>
				<verse number="14">Bashikiriye ishengero, umuntu araza aramupfukamira,</verse>
				<verse number="15">ati Mwami wanje, girira ikigongwe umwana wanje, kukw arwaye intandara, arasinzikaye cane. Kuko kenshi na kenshi agwa mu muriro no mu mazi.</verse>
				<verse number="16">Namuzaniye abigishwa bawe, ariko vyabananiye kumukiza.</verse>
				<verse number="17">Yesu arishura, ati Yemwe ab’ iki gihe mutizera b’ibidambidambi, nzogeza ryari kubana namwe; nzogeza ryari kubihanganira? Ni mumunzanire hano.</verse>
				<verse number="18">Yesu aramukankamira, dayimoni amuvamwo, umuhungu aca akira uwo mwanya.</verse>
				<verse number="19">Maz’ abigishwa baza kuri Yesu biherereye, baramubaza, bati Tweho n’iki catumye bitunanira kumusenda?</verse>
				<verse number="20">Arabishura, ati N’ ukwizera kwanyu guke. Ndababgire ukuri: Namba mufise ukwizera kungana n’akabuto ka sinapi, mwobgira kino gisozi, mut’ Imuka aha, uje harya, kandi cokwimuka. Kandi nta kitazobashobokera. [</verse>
				<verse number="21">Ariko ben’ urya ntakūrwamwo n’ikindi atar’ ugusenga no kwisonzesha.]</verse>
				<verse number="22">Bakigendagenda i Galilaya, Yesu arababgira, at’ Umwana w’umuntu azoshirwa mu maboko y’abantu,</verse>
				<verse number="23">kandi bazomwica, maze ku musi ugira gatatu azozurwa. Barababara cane.</verse>
				<verse number="24">Bashitse i Kaperinawumu, abatoza ikori ry’urusengero baza kuri Petero, baramubaza, bati Harya Umwigisha wanyu ntatanga ikigabane ca shekeli? Na we at’ Ego me, aragitanga.</verse>
				<verse number="25">Binjiye mu nzu, Yesu aramwitanga, aramubaza, at’ Ugira ngw iki ga Simoni? Abami bo mw isi babugurisha canke batoza abahe? N’ababo canke n’abandi?</verse>
				<verse number="26">Aramwishura, ati N’abandi. Yesu aramubgira, ati Noneh’ ababo baracuna.</verse>
				<verse number="27">Ariko twoye kubatsitaza, genda ku kiyaga, uteremw’ igera, wābīre ifi iribubanze gufatwa, uyasamike, urasangamwo shekeli; abe ari yo ujana, uyitange kubganje nawe.</verse>
			</chapter>
			<chapter number="18">
				<verse number="1">Mur’ uwo mwanya abigishwa baza kuri Yesu, baramubaza, bat’ Umukuru mu bgami bgo mw ijuru ni nde?</verse>
				<verse number="2">Ahamagara akana, agahagarika hagati yabo,</verse>
				<verse number="3">arababgira, ati Ndababgire ukuri: Ni mutirimbura ngo mucike nk’abana bato, ntimuzoruha mwinjira mu bgami bgo mw ijuru.</verse>
				<verse number="4">Nuk’ ūzokwicisha bugufi nk’aka kana ni we mukuru mu bgami bgo mw ijuru.</verse>
				<verse number="5">Kand’ ūzokwākīra akana kamwe nk’aka mw izina ryanje azoba anyakiriye.</verse>
				<verse number="6">Arik’ ūzotsitaza n’ umwe mur’ abo bato banyizera, icoroshe n’uko yohambirirwa urusyo ruremereye kw izosi, akadobezwa i bgina mu kiyaga.</verse>
				<verse number="7">Isi izobona ibara kubg’ ibitsitaza, kukw ivyo bitsitaza bitazobura kuza, arik’ uyo muntu azana igitsitaza azobona ibara.</verse>
				<verse number="8">Ukuboko kwawe cank’ ikirenge cawe ni hagira ikigutsitaza muri vyo, ugice, ugite kure; vyokubera vyiza kwinjira mu bugingo ucitse igikonjo cank’ ikirenge, hak’ utererwa mu muriro utazima ufise amaboko yompi n’ibirenge vyompi.</verse>
				<verse number="9">Kand’ ijisho ryawe ni ryagutsitaza, urinogore urite kure; vyokubera vyiza kwinjira mu bugingo upfuye ijisho, hak’ utererwa muri Gehinomu y’umuriro ufise amaso yompi.</verse>
				<verse number="10">Mwirinde ntimukēngēre n’ umwe mur’ aba bana bato: ndababgira yuko mw ijuru abamarayika babo bama barāba mu nyonga ha Data wo mw ijuru. [</verse>
				<verse number="11">Kand’ Umwana w’umuntu yaje gukiza icari cazimiye.]</verse>
				<verse number="12">Mugira ngw iki? Umuntu afise intama ijana, imwe yozimira, ntiyosiga zimwe mirongwicenda n’icenda, akagenda mu misozi kurondera iyazimiye?</verse>
				<verse number="13">Kand’ iy’ ayibonye, ndababgira ukuri yukw ayinezererwa kuyirutisha zimwe mirongwicenda n’ icenda zitāzimiye.</verse>
				<verse number="14">Ni ko bidakundwa mu nyonga za So wo mw ijuru k’umwe mur’ abo bato apfa rubi.</verse>
				<verse number="15">Mugenzawe ni yakugirira nabi, ugende umuhishuke mwiherereye; ni yakwumvira, uzoba wigaruriye mugenzawe.</verse>
				<verse number="16">Ariko n’atakwumvira, ujane umwe canke babiri, kugira ngw ijambo ryose rize riringanizwe, bivuye mu kanwa k’ivyabona bibiri canke bitatu.</verse>
				<verse number="17">N’atabumvira ubgire ishengero; ni yanka kwumvira ishengero na ryo, kuri wewe azoba nk’ umunyamahanga n’umutozakori.</verse>
				<verse number="18">Ndababgire ukuri: Ivyo muzohambira mw isi vyose bizoba bihambiriwe mw ijuru; kand’ ivyo muzohamburura mw isi vyose bizoba bihamburuwe mw ijuru.</verse>
				<verse number="19">Kandi ndababgira ukuri yukw ababiri muri mwebge ni bahuriza inama mw isi gusaba ikintu cose, Data wo mw ijuru azokibakorera</verse>
				<verse number="20">Kukw aho babiri canke batatu bazoba bakoraniye mw izina ryanje, nanje nzoba ndi hagati muri bo.</verse>
				<verse number="21">Maze Petero aza kuri we, aramubgira, ati Mushingantahe, incuti yanje ni yangirira nabi, nzomuharira ngeze kangahe? Ngeze indwi?</verse>
				<verse number="22">Yesu aramubgira, ati Jeho sinkubgira yuk’ ugeza indwi, arik’ ugeze indwi‐indwi gushitsa ibihetangabo mirongwirindwi.</verse>
				<verse number="23">Ni co gituma ubgami bgo mw ijuru busa n’umwami yagomvye gusuzuma ivyo yabīkije abantu biwe.</verse>
				<verse number="24">Atanguye guharūra, bamuzanira uwamurīriye umwenda w’italanto ibihumbi cumi.</verse>
				<verse number="25">Ariko kukw atar’ afise ico yishura, shebuja agera ko bamugura, n’ umugore, n’abana, n’ivy’ afise vyose, ng’ umwenda wishurwe.</verse>
				<verse number="26">Wa muntu yikubita hasi, amwitembagaza imbere, ati Mwami, nyihanganira, nzokwishura vyose.</verse>
				<verse number="27">Shebuja w’uyo muntu amugirira akagongwe, aramurekura, amuhebera wa mwenda amufitiye.</verse>
				<verse number="28">Uno muntu asohotse, abona mugenzi we yamurīriye umwenda w’idenariyo ijana; aramufata, amugwa mu gahogo, ati Nyishura ivyo umperaniye.</verse>
				<verse number="29">Uyo mugenzi we yikubita hasi, aramutakambira, ati Nyihanganira, nzokwishura vyose.</verse>
				<verse number="30">Wa wundi aranka, aragenda, amushirisha mw ibohero, gushitsa ah’ azomwishurira ivy’ amufitiye.</verse>
				<verse number="31">Bagenzi biwe babonye ibibaye, barababara cane, baragenda babgira shebuja ibibaye vyose.</verse>
				<verse number="32">Buno shebuja aramuhamagaza, aramubgira, ati Wa muntu mubi we, naguhebeye wa mwenda wose aho wantakambira:</verse>
				<verse number="33">none nawe ntiwar’ ukwiye kugirira imbabazi mugenzawe, nk’uko nanje nazikugiriye?</verse>
				<verse number="34">Shebuja araraka, amuhereza abasoda, gushitsa ah’ azokwishurira ivy’ amufitiye vyose.</verse>
				<verse number="35">Na Data wo mw ijuru ni kw azobagirira, ni mutāharirana, umuntu wese ngw aharire mugenzi we bivuye mu mutima.</verse>
			</chapter>
			<chapter number="19">
				<verse number="1">Yesu arangije ayo majambo, ava i Galilaya, aja mu gihugu c’i Yudaya hakurya ya Yorodani.</verse>
				<verse number="2">Ishengero ryinshi riramukurikira, abakirizayo.</verse>
				<verse number="3">Abafarisayo baza kuri we bamugeza, baramubaza, bati Mbega biremerwa k’umuntu yirukana umugore kubg’ inyanduruko y’ ikintu cose?</verse>
				<verse number="4">Na we arabishura, ati Nta ho murasoma yuk’ uhereye mbere na mbere Rurema yabaremye bar’ uburyo bubiri,</verse>
				<verse number="5">ikavuga, iti Ni co gituma umuntu azosiga se na nyina, akabana n’ umugore wiwe akaramata, bompi bakaba umubiri umwe?</verse>
				<verse number="6">Bituma batakiri babiri, ariko baba babaye umubiri umwe. Nukw ico Imana yamatanije, umuntu ntaz’ akimature.</verse>
				<verse number="7">Baramubaza, bati None se, n’iki catumye Mose agera ko bamuha icete co kuvāvānura, akamwirukana?</verse>
				<verse number="8">Arabishura, ati Mose yabarekuye kwirukana abagore banyu kukw imitima yanyu ikomantaye. Arik’ uhereye ubga mbere hose ntivyari bimeze birtyo.</verse>
				<verse number="9">Ariko ndababgire: Umuntu wese yirukana umugore wiwe atamuhōye ubusambanyi, akābīra uwundi, aba asambanye; kand’ uwābira uwahukanye aba asambanye.</verse>
				<verse number="10">Abigishwa baramubgira, bat’ Ivy’ umugabo n’umugore asangwa bimeze birtyo, noneho kurongora n’ikigoye.</verse>
				<verse number="11">Na we arababgira, ati Si bose bashobora kwemera iryo jambo, atar’ abābihawe.</verse>
				<verse number="12">Kuko har’ inkone zavutse zirtyo uhereye kuva mu nda za ba nyina, kandi har’ inkone zakonwe n’abantu, kandi har’ inkone zīkona ubgazo kubg’ ubgami bgo mw ijuru. Ūshobora kuvyemera n’avyemere.</verse>
				<verse number="13">Bamuzanira abana bato, ngw abarambikekw ibiganza, abasabire. Arikw abigishwa barabakankamira.</verse>
				<verse number="14">Yesu arababgira, ati Ni mureke abana bato, ntimubabuze kuza aho ndi, kuk’ ubgami bgo mw ijuru ar’ ubg’ abameze bartyo.</verse>
				<verse number="15">Abarambikakw ibiganza, avayo.</verse>
				<verse number="16">Haza umuntu kuri we, aramubaza, ati Mwigisha, nkore iciza ki ngo ndonke ubugingo budashira?</verse>
				<verse number="17">Aramubaza, at’ Umbariza iki iciza? Inziza n’Imwe. Arikw asangw’ ugomba kwinjira mu bugingo, witondere ivyagezwe.</verse>
				<verse number="18">Aramubaza, ati N’ibihe? Yesu aramwishura, ati Ntukice, ntugasambane, ntukibe, ntukāgirize abandi ibinyoma,</verse>
				<verse number="19">wubahe so na nyoko, kand’ ukunde mugenzawe nk’uko wikunda.</verse>
				<verse number="20">Wa musore aramubgira, at’ Ivyo vyose naravyitondeye; har’ ikindi mpajije?</verse>
				<verse number="21">Yesu aramubgira, at’ Asangw’ ugomba kuba agahore, genda ushōre ivyo utunze, ugabire aboro, ni ho uzogira itunga mw ijuru, utek’ uze, unkurikire.</verse>
				<verse number="22">Uwo musore yumvise iryo jambo, agenda ababaye, kuko yar’ afise itunga ryinshi.</verse>
				<verse number="23">Yesu abgira abigishwa biwe, ati Ndababgire ukuri: Biragoye k’umutunzi yinjira mu bgami bgo mw ijuru.</verse>
				<verse number="24">Kandi ndababgira yukw icoroshe ar’ ingamiya guca mu zuru ry’urushinge biruta k’ umutunzi yinjira mu bgami bg’ Imana.</verse>
				<verse number="25">Abigishwa bavyumvise baratangara cane, bati None rero, ni nde ashobora gukizwa?</verse>
				<verse number="26">Yesu arabītegereza, arababgira, ati Kubg’ abantu ico ntigishoboka, ariko ku Mana vyose birashoboka.</verse>
				<verse number="27">Buno Petero aramubaza, ati Mbega twebge ko twaretse vyose tukagukurikira; none tuzohabga iki?</verse>
				<verse number="28">Yesu arababgira, ati Ndababgira ukuri yuko mwebge abankurikiye, ah’ Umwana w’umuntu azovyagirira ku ntebe y’ubgiza bgiwe, igihe co kuvyarwa ukundi gusha, namwe muzokwicara ku ntebe cumi na zibiri, mucire imanza imiryango cumi n’ibiri y’ Abisirayeli.</verse>
				<verse number="29">Umuntu wese yasize urugo canke bene nyina canke bashiki be canke se canke nyina cank’ abana cank’ itongo kubg’ izina ryanje, azobishumbushwa umurengera, kand’ azoragwa ubugingo budashira.</verse>
				<verse number="30">Ariko benshi b’imbere bazoba ab’ inyuma, kand’ ab’ inyuma bazoba ab’ imbere.</verse>
			</chapter>
			<chapter number="20">
				<verse number="1">Ubgami bgo mw ijuru busa na nyen’ urugo azindutse kurondera abamukorera mu ruzabibu rwiwe.</verse>
				<verse number="2">Ategeranya n’ abakozi ku musi kubaha idenariyo, abarungika mu ruzabibu rwiwe.</verse>
				<verse number="3">Nko kw isaha zitatu aragenda, abona abandi bīhagarariye mu kaguriro ata co bakora.</verse>
				<verse number="4">Na bo arababgira, ati Namwe ni mugende mu ruzabibu, ndabagerera ivyo mukwiranye. Baragenda.</verse>
				<verse number="5">Yongera kugenda kw isaha zitandatu no ku y’icenda, agira kuno.</verse>
				<verse number="6">Kandi nko kw isaha cumi n’imwe aragenda, abona abandi bīhagarariye; arababgira, ati Mbega ko mwahagaze hano umusi wose ata co mukora?</verse>
				<verse number="7">Baramwishura, bati N’ukw ata waturaritse. Arababgira, ati Namwe ni mungīre mu ruzabibu.</verse>
				<verse number="8">Bugorovye, nyen’ uruzabibu abgira umukoresha wiwe, ati Hamagara abakozi, ubagerere ingero zabo, utangurire mu bo hanyuma gushitsa ku ba mbere.</verse>
				<verse number="9">Abaje kw isaha cumi n’imwe bahabga idenariyo imwe‐imwe.</verse>
				<verse number="10">Abātanguye kare bāje, bagira ngo bagererwa ibirenze. Ariko bahabga idenariyo imwe‐imwe na bo.</verse>
				<verse number="11">Bayahawe bidodombera nyen’ uruzabibu,</verse>
				<verse number="12">bat’ Abaherutse kuza, bagakora isaha imwe gusa, none k’ubaringanije natwe twacumukuye umurango wose no mu ndugumba!</verse>
				<verse number="13">Na we yishura umwe muri bo, ati Mugenzi wanje, sinkugiriye nabi; ntitwemeranije idenariyo imwe?</verse>
				<verse number="14">Fata iyawe, ugende. Uyo wo hanyuma nagomvye kumugerera nkawe.</verse>
				<verse number="15">Har’ ikimbuza kugira uko ngomba mu vyanje? Cank’ ugize ijisho ribi kuko jewe ndi mwiza?</verse>
				<verse number="16">Uko ni kw ab’ inyuma bazoba ab’ imbere, kand’ ab’ imbere bazoba ab’ inyuma.</verse>
				<verse number="17">Yesu agira adūge i Yerusalemu, yihererana na ba bigishwa cumi na babiri, maze bari mu nzira arababgira,</verse>
				<verse number="18">at’ Ehe turadūze i Yerusalemu, kand’ Umwana w’umuntu azoshirwa mu maboko y’ abaherezi bakuru n’abanyabgenge b’ivyanditswe, bazomucira urubanza rwo gupfa,</verse>
				<verse number="19">kandi bazomuha abanyamahanga ngw ashinyagurirwe, atonagurwe, abambge, kandi ku musi ugira gatatu azozurwa.</verse>
				<verse number="20">Buno nyina wa bene Zebedayo aza kuri we, ari kumwe n’abahungu biwe, aramupfukamira, amusaba ijambo.</verse>
				<verse number="21">Aramubaza, at’ Uragomba iki? Na we ati Bivuge, aba bahungu banje babiri ngo baze bicare umwe i buryo bgawe uwundi i bumoso mu bgami bgawe.</verse>
				<verse number="22">Yesu arishura, ati Ntimuzi ico musaba. Mwoshobora kunywera ku gikombe jewe ngira nnywereko? Na bo bati Turashobora.</verse>
				<verse number="23">Arababgira, at’ Igikombe canje koko muzokinywerako, ariko gutanga ivyicaro i buryo bganje n’i bumoso, s’ivyanje, atar’ abo Data yabiteguriye.</verse>
				<verse number="24">Bamwe cumi bavyumvise, bitonganiriza ivy’ abo babiri bavukana.</verse>
				<verse number="25">Yesu arabahamagara, arababgira, ati Murazi yukw abaganwa b’amahanga bayatwaza amanyama, kandi n’abakuru bayo bayagirak’ ububasha.</verse>
				<verse number="26">Muri mwebge si ko biri. Arik’ ūgomba kuba mukuru muri mwebge az’ abe umukozi wanyu;</verse>
				<verse number="27">kand’ ūgomba kuba uw’ imbere az’ abe umuja wanyu,</verse>
				<verse number="28">nk’uk’ Umwana w’umuntu atāzanywe no gukorerwa, atar’ ugukorera abandi, no gutanga ubugingo bgiwe kw incungu ya benshi.</verse>
				<verse number="29">Bakiva i Yeriko ishengero ryinshi riramukurikira.</verse>
				<verse number="30">Impumyi zibiri zari zicaye i ruhande y’ inzira, zumvise yuko Yesu ahaciye ziratakamba, ziti Mwami, mwana wa Dawidi, tugirire imbabazi.</verse>
				<verse number="31">Ishengero rirazizibiranya ngo zihore. Zirushiriza gutakamba, ziti Mwami, mwana wa Dawidi, tugirire imbabazi.</verse>
				<verse number="32">Yesu arahagarara, arazihamagara, arazibaza, ati Mugomba ko mbakorera iki?</verse>
				<verse number="33">Ziti Tugomba kw amaso yacu ahumūka Mwami.</verse>
				<verse number="34">Yesu azigirira akagongwe, akora ku maso yazo, zica zirahumūka, baramukurikira.</verse>
			</chapter>
			<chapter number="21">
				<verse number="1">Bageze hafi y’i Yerusalemu, bashikira i Betifage ku musozi wa Elayono, Yesu atuma abigishwa babiri,</verse>
				<verse number="2">arababarira, ati Mugende mur’ iriya mihana ir’ imbere yanyu, muca mubona indogoba iziritseho n’inyana yayo; muziziture, muzinzanire.</verse>
				<verse number="3">Ni hagira ūbabaza, mumubgire, muti Databuja ni we azigomba. Aca azirungika.</verse>
				<verse number="4">Ivyo vyabayeho ngw ivyavuzwe n’uwavugishwa n’ Imana bishike,</verse>
				<verse number="5">ngo Mubgire umukobga w’i Siyoni, Muti Rāba, Umwami wawe aje kuri wewe, Ar’ umutekerezi, agendera ku ndogoba, Mbere ni ku mukangara, inyana y’indogoba.</verse>
				<verse number="6">Abigishwa baragenda, babigenza nk’uko Yesu yababgiye,</verse>
				<verse number="7">bazana indogoba n’inyana yayo, bazisasakw impuzu zabo, yicarako.</verse>
				<verse number="8">Abenshi mw ishengero basasa impuzu zabo mu nzira, abandi baca amashami y’ibiti, bayasasa mu nzira.</verse>
				<verse number="9">Kand’ ishengero rimugiye imbere n’irimukurikiye rirasemerera, riti Hoziyana, mwana wa Dawidi, hashemezwe ūje mw izina ry’Uhoraho, hoziyana mw ijuru.</verse>
				<verse number="10">Ashitse i Yerusalemu, igisagara cose kirashwabaduka, barabaza, bat’ Uyo ni nde?</verse>
				<verse number="11">Abo mw ishengero barabishura, bat’ Uyo n’ūvugishwa n’Imana, Yesu w’i Nazareti i Galilaya.</verse>
				<verse number="12">Yesu yinjira mu rusengero rw’Imana, ahindira hanze abadandariza mu rusengero n’abaruguriramwo bose, ahenura ameza y’abavunja amahera n’intebe z’ abāriko baragurwakw inuma.</verse>
				<verse number="13">Arababgira, ati Handitswe ngw Ingoro yanje izokwitwa inzu yo gusengeramwo, ariko mwebge mwayihinduye nk’isenga ry’abambuzi.</verse>
				<verse number="14">Maz’ impumyi n’abacumbagira baza kuri we mu rusengero, arabakiza.</verse>
				<verse number="15">Abaherezi bakuru n’abanyabgenge b’ivyanditswe babonye ibitangaza akoze, n’abana basemererera mu rusengero, ngo Hoziyana mwana wa Dawidi; baritonganya,</verse>
				<verse number="16">baramubaza, bat’ Urumva ivyo bavuga? Yesu arabishura, at’ Ego me; nta ho murasoma, ngo Mu kanwa k’abana bato n’abonka waroranijemw’ ishimwe?</verse>
				<verse number="17">Abasigaho, asokoroka mu gisagara, aja i Betaniya, arārayo.</verse>
				<verse number="18">Kare mu gatondo arikw arasubira mu gisagara, yumva arashonje.</verse>
				<verse number="19">Abonye umusukoni ku nzira, arawēgēra, ntiyagira ico awubonako, atar’ amababi gusa, arawubarira, ati Ntugapfe wamye insukoni uhereye ubu ugashitsa ibihe bidashira. Uwo musukoni uca ukabirana uwo mwanya.</verse>
				<verse number="20">Abigishwa babibonye, baratangara, bati Mbeg’ uyu musukoni uyu mwanya ukabiranijwe n’iki?</verse>
				<verse number="21">Yesu arabishura, ati Ndababgire ukuri: Iyo muba muri n’ ukwizera, mudakekeranya, ntimwokora ic’ uyu musukoni gusa, ariko mwobgira n’uyu musozi, muti Shingūka, utabge mu kiyaga; vyoba ko.</verse>
				<verse number="22">Kand’ ivyo muzosaba vyose musenze, mwizeye, muzobihabga.</verse>
				<verse number="23">Yinjiye mu rusengero, arikw arigisha, abaherezi bakuru n’abashingantahe b’ubgo bgoko baza kuri we, baramubaza, bati N’ububasha ki bugutera gukora ivyo? Kandi ni nde yaguhaye ubgo bubasha?</verse>
				<verse number="24">Yesu arabishura, ati Nanje hinge ndababaze ijambo rimwe; ni mwarinyishura nanje mpeze ndababarire ububasha bunkoresha ivyo.</verse>
				<verse number="25">Non’ ukubatiza kwa Yohana kwaturutse hehe? Ni mw ijuru, canke ni mu bantu? Bībūranya muri bo, bati Ni twavuga tuti Ni mw ijuru; ahava atubaza, ati N’iki cababujije kumwemera?</verse>
				<verse number="26">Kandi ni twavuga tuti Ni mu bantu; n’uko dutinya ishengero, kuko bose bavuga yuko Yohana yar’ ūvugishwa n’Imana.</verse>
				<verse number="27">Bishura Yesu, bati Ntituhazi. Na we ati Nuko rero nanje simbabgira ububasha bunkoresha ivyo.</verse>
				<verse number="28">Mugira ngw iki? Hābaye umuntu yar’ afise abahungu babiri: aragenda abarira umukuru, ati Genda, mwana wanje, uyu musi uje gukora mu ruzabibu.</verse>
				<verse number="29">Aramwishura, at’ Eka singenda. Maze hanyuma aririmbura, aragenda.</verse>
				<verse number="30">Aja ku wa kabiri, amubgira kuno. Aramwishura, ati Ndagiye muvyeyi; ntiyajayo.</verse>
				<verse number="31">None mur’ abo bompi n’uwuhe yakoze ivyo se agomba? Baramwishura, bati N’uwa mbere. Yesu arababgira, ati Ndababgira ukuri yukw abatozakori n’abasambanyikazi babatanga kwinjira mu bgami bg’Imana.</verse>
				<verse number="32">Kuko Yohana yaje muri mwebge agendera mu nzira yo kugororoka, kandi ntimwamwemera. Arikw abatozakori n’abasambanyikazi baramwemeye. Namwe mubibonye, no hanyuma ntimwirimbura ngo mumwemere.</verse>
				<verse number="33">Ni mwumvīre uwundi mugani: Hābaye nyen’ urugo yateye uruzabibu; aruzitirira uruzitiro, yimbamw’ ubgato bg’ikinogo, yubakamw’ umutara, arusigarana abarimyi, aja mu mahanga.</verse>
				<verse number="34">Nukw igihe c’iyera kigomba kugera, atuma abakozi biwe kuri ba barimyi ngo babahe inzabibu ziwe.</verse>
				<verse number="35">Maz’ abo barimyi bafata ba bakozi biwe, umwe baramushishagura, uwundi baramwica, uwundi bamutera amabuye.</verse>
				<verse number="36">Yongera gutuma abandi bakozi barengeye aba mbere; babagira kuno.</verse>
				<verse number="37">Hanyuma abatumak’ umwana wiwe, ati Bazosonera umwana wanje.</verse>
				<verse number="38">Abo barimyi babonye wa mwana wiwe, baravugana, bat’ Urya ni we samuragwa: ni muze tumwice, tuze twegukire umwandu wiwe.</verse>
				<verse number="39">Baramufata bamuhindira inyuma y’ uruzabibu, baramwica.</verse>
				<verse number="40">None nyen’ uruzabibu ni yiyizira azobagira ate, abo barimyi?</verse>
				<verse number="41">Baramwishura, bat’ Abo babi azobica rubi, uruzabibu arusigarane abandi barimyi, bazohora bamuha inzabibu igihe cazo.</verse>
				<verse number="42">Yesu arababaza, ati Nta ho murasoma mu vyanditswe, ngw Ibuye abubatsi bāgaye Ni ryo ryahindutse irigumya imfuruka: Ivyo vyavuye k’Uhoraho, Kandi n’igitangaza mu maso yacu?</verse>
				<verse number="43">Ni co gitumye mbabgira yuk’ ubgami bg’Imana muzobgakwa, bugahabga ihanga ryama imbuto zabgo.</verse>
				<verse number="44">Arik’ ūzogwa kur’ iryo buye azovunagurika; arik’ uwo rizogwako rizomuvungura.</verse>
				<verse number="45">Maz’ abaherezi bakuru n’Abafarisayo bumvise iyo migani yiwe, bamenya kw ari bo avuga.</verse>
				<verse number="46">Barondeye ingene bomufata, batinya abantu, kuko bamwiyumvira kw ar’ ūvugishwa n’Imana.</verse>
			</chapter>
			<chapter number="22">
				<verse number="1">Yesu yongera kuvuganira na bo mu migani,</verse>
				<verse number="2">at’ Ubgami bgo mw ijuru busa n’umwami atahisha ubukwe bg’umwana wiwe arongora.</verse>
				<verse number="3">Atuma abagendanyi biwe, ngo bahamagare abātōrewe gutaha ubukwe, banka kuza.</verse>
				<verse number="4">Yongera gutuma abandi bagendanyi, ati Mubgire abatowe, muti Rāba amazimano yiwe yayiteguye, n’amapfizi n’amagumba vyiwe vyābāzwe, kandi vyose biriteguwe: ni muze mutahe ubukwe.</verse>
				<verse number="5">Ariko barirengagiza barīgīra, umwe aja mw itongo ryiwe, uwundi mu bidandazwa vyiwe.</verse>
				<verse number="6">Abasigaye bafata abo bagendanyi biwe, babakorera ibara, barabica.</verse>
				<verse number="7">Uwo mwami araraka, agomora ingabo ziwe, ahonnya abo bicanyi, ayigiza igisagara cabo.</verse>
				<verse number="8">Maz’ abgira abagendanyi biwe, at’ Ubukwe buriteguwe, arikw abābutorewe ntibāri babukwiye.</verse>
				<verse number="9">Nuko ni mugende mu mayirabiri, abo muribuboneyo bose mubahamagare, baze babutahe.</verse>
				<verse number="10">Abo bagendanyi baragenda baja mu nzira bakoranya abo babonye bose, ababi n’abeza; mu bukwe huzura ababutorewe.</verse>
				<verse number="11">Umwami yinjiye kurāba abatowe abonamw’ umuntu atambaye impuzu y’ubukwe;</verse>
				<verse number="12">aramubaza, ati Mugenzi wanje, winjiye ute hano utambaye impuzu y’ubukwe? Arajorerwa.</verse>
				<verse number="13">Maz’ umwami abgira abakozi biwe, ati Ni mumubohe amaboko n’amaguru, mumuterere hanze mu mwiza; ni ho hazoba amarira n’ukuryanya insya z’amenyo.</verse>
				<verse number="14">Kukw abatowe ari benshi, arikw abatoranijwe bakaba bake.</verse>
				<verse number="15">Bun’ Abafarisayo baragenda baja inama, ngo baronke ingene bomutegera mu majambo yovuga.</verse>
				<verse number="16">Bamutumakw abigishwa babo hamwe n’abantu ba Herode, bati Mwigisha, turazi yuk’ ur’ umunyakuri, kandi ko wigisha inzira y’Imana vy’ukuri, kandi k’udatinya umuntu n’umwe ku kigohe; kuk’ udatinya ijunja ry’abantu:</verse>
				<verse number="17">non’ utubgire, wiyumvira ute? Biremerwa gutanga ikori rya Kayisari, canke ntivyemerwa?</verse>
				<verse number="18">Ariko Yesu amenya ububi bgabo, arababaza, ati Mungereza iki ga mwa ndyarya mwe?</verse>
				<verse number="19">Ni munyereke ihera ry’ikori. Bamuzanira idenariyo.</verse>
				<verse number="20">Arababaza, at’ Iki gishushanyo n’ibi vyanditsweko n’ ivya nde?</verse>
				<verse number="21">Bati N’ivya Kayisari. Bun’ arababgira, ati Nuko rer’ ivya Kayisari ni mubihe Kayisari, ivy’ Imana mubihe Imana.</verse>
				<verse number="22">Bavyumvise baratangara, bamusigaho barīgīra.</verse>
				<verse number="23">Nya musi Abasadukayo baza kuri we, abahakana yukw ata kuzuka kuriho, baramubaza,</verse>
				<verse number="24">bati Mwigisha, Mose yavuze ng’umuntu ni yapfa adasize abana, mwene nyina acūre umugore wiwe, ngw ahonore mwene nyina.</verse>
				<verse number="25">I wacu hār’ abavukana ndwi. Uwa mbere yararongoye, arapfa, maze kukw adasize umwana umugore wiwe amuraga mwene nyina.</verse>
				<verse number="26">Nuko n’uwa kabiri, n’uwa gatatu biba birtyo gushitsa ku wa ndwi.</verse>
				<verse number="27">Hanyuma ya bose nya mugore arapfa.</verse>
				<verse number="28">None mw izuka azoba muka nde mur’ abo ukw ar’ indwi? Ko bari bamufise bose!</verse>
				<verse number="29">Yesu arabishura, ati Mwarazimiye, ko mutāmenye ivyanditswe n’ubushobozi bg’Imana.</verse>
				<verse number="30">Mw izuka ntibazorongora kandi ntibazoshingirwa: bazoba nk’abamarayika bo mw ijuru.</verse>
				<verse number="31">Arikw ivyo kuzuka kw’abapfuye nta ho murasoma ico Imana yababgiye,</verse>
				<verse number="32">iti Ni jewe Mana ya Aburahamu, Imana ya Isaka, Imana ya Yakobo? Imana s’iy’ abapfuye, n’iy’ abariho.</verse>
				<verse number="33">Ishengero rivyumvise, ritangazwa n’inyigisho ziwe.</verse>
				<verse number="34">Abafarisayo bumvise ko Yesu yajoreje Abasadukayo, bakoranira hamwe.</verse>
				<verse number="35">Umwe muri bo w’ umwigisha w’ivyagezwe aramubaza amugeza,</verse>
				<verse number="36">ati Mwigisha, ibgirizwa risumba ayandi mu vyagezwe n’irihe?</verse>
				<verse number="37">Aramwishura, ati Mukundishe Uhoraho Imana yanyu imitima yanyu yose n’ubugingo bganyu bgose n’ubgenge bganyu bgose.</verse>
				<verse number="38">Iryo ni ryo rihambaye rya mbere.</verse>
				<verse number="39">Har’ irindi rya kabiri rimeze nka ryo, n’iri: Mukunde bagenzi banyu nk’uko mwikunda.</verse>
				<verse number="40">Kur’ ayo mabgirizwa yompi ivyagezwe vyose n’amajambo y’abavugishwa n’ Imana ni yo vyenenako.</verse>
				<verse number="41">Abafarisayo bagikoraniye hamwe, Yesu arababaza,</verse>
				<verse number="42">at’ Ivya Kristo muvyiyumvira mute? Ni mwene nde? Baramwishura, bati Ni mwene Dawidi.</verse>
				<verse number="43">Na we arababaza, ati None Dawidi mu vya Mpwemu yamwitiye iki Umwami?</verse>
				<verse number="44">at’ Uhoraho yabariye Umwami wanje, At’ Icara i buryo bganje, Ushitse aho nzoshirira abansi bawe musi y’ibirenge vyawe.</verse>
				<verse number="45">None Dawidi ko yamwise Umwami, yoshobora ate kuba umwana wiwe?</verse>
				<verse number="46">Ntihāgira ūshobora kumwishura ijambo na rimwe, kand’ uhereye kur’ uwo musi nta muntu yubahutse gusubira kumubaza ikindi.</verse>
			</chapter>
			<chapter number="23">
				<verse number="1">Maze Yesu abarira ishengero n’abigishwa biwe,</verse>
				<verse number="2">at’ Abanyabgenge b’ivyanditswe n’ Abafarisayo bicaye ku ntebe ya Mose.</verse>
				<verse number="3">Nukw ivyo bababgira vyose mubikore, muvyitondere. Ariko ntimukurikire ibikorwa vyabo, kukw ivyo bavuga atari vyo bakora.</verse>
				<verse number="4">Kandi bahambira imitwaro iremereye igoye itwara, bakayikoreza abantu ku bitugu, arik’ ubgabo ntibagomba kuyikozako n’ urutoke.</verse>
				<verse number="5">Arikw ibikorwa vyabo vyose babikora kugira ngo barābge n’abantu, kukw amambe yabo yanditswemw’ amajambo y’ Imana bayagira manini, ubuyonga bg’ impuzu zabo bakabgongereza.</verse>
				<verse number="6">Bakunda ivyicaro vyo haruguru aho batumiwe, n’intebe z’icubahiro mu masinagogi,</verse>
				<verse number="7">no kugirwako bgakeye mu tuguriro, no kwitwa n’abantu: Rabi.</verse>
				<verse number="8">None, ntimukitwe Rabi, kuk’ umwigisha wanyu ar’ umwe, namwe mwese mur’ abavukana.</verse>
				<verse number="9">Kandi ntimukīte umuntu wo mw isi Data, kuko So ar’ umwe, ar’ uwo mw ijuru.</verse>
				<verse number="10">Kandi ntimukīyite umuranzi, kuk’ umuranzi wanyu ar’ umwe, ari Kristo.</verse>
				<verse number="11">Arik’ umukuru muri mwebge az’ abe umukozi wanyu.</verse>
				<verse number="12">Ūzokwishira hejuru azocishwa bugufi, kand’ ūzokwicisha bugufi azoshirwa hejuru.</verse>
				<verse number="13">Muzobona ibara, mwebge abanyabgenge b’ivyanditswe n’ Abafarisayo, mwa ndyarya mwe, kuko mwugarirana ubgami bgo mw ijuru imbere y’abantu: kandi ntimubginjiramw’ ubganyu, n’abagomba kubginjiramwo ntimubakundira. [</verse>
				<verse number="14">Muzobona ibara, mwebge abanyabgenge b’ivyanditswe n’Abafarisayo, mwa ndyarya mwe, kuko mukirya ingo z’abapfakazi musengesha menshi muhumba: ni co gituma muzocirwa urubanza ruruta izindi.]</verse>
				<verse number="15">Muzobona ibara, mwebge abanyabgenge b’ ivyanditswe n’Abafarisayo, mwa ndyarya mwe, kuko mukwiragira mu kiyaga no ku misozi ngo muhindure n’umwe abe uw’ idini yanyu; iy’ ahindutse, mutuma abarusha kabiri kuba umwana wa Gehinomu.</verse>
				<verse number="16">Muzobona ibara, mwa ndongozi zihumye mwe, muvuga mut’ Ūzorahira urusengero s’ikigoye, arik’ ūzorahira izahabu yo mu rusengero azoba yikwegeye umwenda.</verse>
				<verse number="17">Mwa bipfu n’impumyi mwe, non’ igihambaye n’ikihe: n’izahabu canke n’urusengero rweza izahabu?</verse>
				<verse number="18">Kandi ng’ Ūzorahira igicaniro s’ikigoye, arik’ ūzorahira ishikanwa ririko azoba yikwegeye umwenda.</verse>
				<verse number="19">Mwa mpumyi mwe, non’ igihambaye n’ikihe, n’ishikanwa, canke n’ igicaniro ceza ishikanwa?</verse>
				<verse number="20">Nuk’ ūrahiye igicaniro aba akirahiranye n’ibiriko vyose,</verse>
				<verse number="21">kand’ ūrahiye urusengero aba arurahiranye n’Īrubamwo,</verse>
				<verse number="22">kand’ ūrahiye ijuru aba arahiye intebe y’Imana n’Iyivyagirako.</verse>
				<verse number="23">Muzobona ibara, mwebge abanyabgenge b’ivyanditswe n’ Abafarisayo, mwa ndyarya mwe, mutanga ikigiracumi c’imbgija na anisi na kumino, ariko mwaretse ibihambaye vyo mu mabgirizwa, guca izibereye, n’imbabazi, n’ukwizera; arikw ivyo mwari mukwiye kubikora, vya bindi na vyo ntimubireke.</verse>
				<verse number="24">Mwa ndongozi zihumye mwe, muramimina agatūku, arikw ingamiya murayiyongobeza.</verse>
				<verse number="25">Muzobona ibara, mwebge abanyabgenge b’ivyanditswe n’ Abafarisayo, mwa ndyarya mwe, kuko mwoza igikombe n’inkōko inyuma, arikw imbere vyuzuye ubgambuzi n’ukutigarura.</verse>
				<verse number="26">Wa Mufarisayo uhumye we, banza woze imbere mu gikombe no mu nkōko, inyuma havyo na ho habone kwera.</verse>
				<verse number="27">Muzobona ibara, mwebge abanyabgenge b’ivyanditswe n’ Abafarisayo, mwa ndyarya mwe, kuko musa n’imva zihomeshejwe ingwa, ziboneka inyuma zīkuyengeje, arikw imbere zuzuye amagufa y’abapfuye n’ibihumanya vyose.</verse>
				<verse number="28">Namwe ni ko muri: inyuma mubonekera abantu mur’ abagororotsi, arikw imbere mwuzuye uburyarya n’ubugarariji.</verse>
				<verse number="29">Muzobona ibara, mwebge abanyabgenge b’ivyanditswe n’ Abafarisayo, mwa ndyarya mwe, kuko mwubakira imva z’abāvugishwa n’Imana, mugashariza ivyibutso vy’abagororotsi,</verse>
				<verse number="30">mukavuga mut’ Iyo tuba twariho mur’ ico gihe ca ba sogokuruza, ntitwari gufatanya na bo kuvisha amaraso y’abāvugishwa n’Imana.</verse>
				<verse number="31">Uko ni ko mwiyagiriza ko mur’ abana b’abishe abāvugishwa n’Imana.</verse>
				<verse number="32">None ni mwuzurize ingero ya ba sogokuruza banyu.</verse>
				<verse number="33">Mwa nzoka mwe, mwa bana b’inzoka, muzohunga mute urubanza rwa Gehinomu?</verse>
				<verse number="34">Ehe ngira ntume abavugishwa n’Imana n’abanyabgenge bo n’abanyabgenge b’ ivyanditswe; bamwe muri bo muzobica, mubabambe, abandi muzobatonagurira mu masinagogi yanyu, mubatuza mu bisagara vyose;</verse>
				<verse number="35">bitayeko muzokorwa n’amaraso yose y’abagororotsi yaviriye kw isi, uhereye ku maraso ya Abeli umugororotsi ukageza ku maraso ya Zakariya mwene Barakiya mwiciye hagati y’ ahēra h’urusengero n’igicaniro.</verse>
				<verse number="36">Ndababgire ukuri: Ivyo vyose bizoshika ku b’iki gihe.</verse>
				<verse number="37">Ewe Yerusalemu! Ewe Yerusalemu! Wica abavugishwa n’ Imana, ugatera amabuye abagutumweko, ni kangahe nagomvye gukoranya abana bawe, nk’ukw inkoko ikoranya imiswi yayo iyibundikira mu vyubi vyayo, ntimwakunda!</verse>
				<verse number="38">Rāba inzu yanyu muyitānywe ar’ umusaka.</verse>
				<verse number="39">Kuko mbabgira yuko mutazosubira kumbona kuva ubu, kugeza aho muzovugira, muti Hashemezwe ūje mw izina ry’Uhoraho.</verse>
			</chapter>
			<chapter number="24">
				<verse number="1">Yesu arasohoka ava mu rusengero; akigenda abigishwa biwe baramwēgēra ngo bamwereke inyubako y’urusengero.</verse>
				<verse number="2">Arababgira, ati Ntimubona ivyo vyose? Ndababgire ukuri: Aha ntihazosigazwa ibuye rigeretse ku rindi, ridasamburiwe hasi.</verse>
				<verse number="3">Yicaye ku musozi wa Elayono, abigishwa biwe baramwēgēra bihereranye, baramubaza, bati Tubgire, ivyo bizobaho ryari, kand’ ikimenyetso kizoba iki c’ukuza kwawe n’ic’ umuhero w’isi?</verse>
				<verse number="4">Yesu arabishura, ati Mwirinde, ntihagire ūbazimiza.</verse>
				<verse number="5">Kuko benshi bazoza mw izina ryanje, bati Ni jewe Kristo, kandi bazozimiza benshi.</verse>
				<verse number="6">Muzokwumva intambara n’impuha z’intambara: mwirinde, ntimugahagarike imitima; kuko bitazobura kubaho, arik’ umuhero uzoba utaraza.</verse>
				<verse number="7">Kukw ihanga rizotera irindi hanga, n’ubgami buzotera ubundi bgami; amapfa no kunyiganyiga kw’isi bizobaho henshi;</verse>
				<verse number="8">arikw ivyo vyose n’itanguriro ryo kuramukwa.</verse>
				<verse number="9">Ni ho bazobatanga ngo muzigirizwe, bazobica, kandi muzokwankwa n’amahanga yose, abahōra izina ryanje.</verse>
				<verse number="10">Ni ho benshi bizobatsitaza, bazoryarukana, bazokwankana.</verse>
				<verse number="11">Kandi hazokwaduka abīgira abavugishwa n’Imana benshi, bazimize benshi.</verse>
				<verse number="12">Maze kuk’ ubugarariji buzogwira urukundo rw’abenshi ruzotimba.</verse>
				<verse number="13">Arik’ uwihangana, agashitsa kw iherezo, ni we azokira.</verse>
				<verse number="14">Kand’ ubu butumwa bgiza bg’ubgami buzovugwa mw isi yose, ngo bube ikimenyetso kibere icabona amahanga yose, maz’ umuhero uzoca uza.</verse>
				<verse number="15">Nukw aho muzobonera ca kizira c’ubuyobe bg’ubugesera, gihagaze ahantu hēra, cavuzwe na Daniyeli yavugishwa n’Imana — ūsoma ni yiyubare —</verse>
				<verse number="16">ico gihe abazoba bar’ i Yudaya baze bahungire ku misozi miremire,</verse>
				<verse number="17">ūzoba ari hejuru ku nzu ntaze yururutswe no gusahura ibiri mu nzu yiwe,</verse>
				<verse number="18">ūzoba ari mu mirima ntaz’ asubizwe inyuma no gusahura umutamana wiwe.</verse>
				<verse number="19">Ariko mur’ iyo misi abazoba batwaye inda n’abonsa bazobona ibara.</verse>
				<verse number="20">Kandi muze musenge kugira ng’ uruhungo rwanyu ntiruze rube mu rushana canke kw isabato.</verse>
				<verse number="21">Kuko mur’ iyo misi hazoba amarushwa ahambaye atigeze kubaho kuva kw itanguriro ry’isi ugashitsa n’ubu, kandi ntazokwongera kubaho.</verse>
				<verse number="22">Kand’ iyo misi iy’ itagerurwa ntihorokotse umuntu n’umwe; ariko kubg’ abatoranijwe iyo misi izogerurwa.</verse>
				<verse number="23">Ico gihe ni hāgira umuntu ababgira, at’ Ehe Kristo ari hano, canke, at’ Ari hariya: ntimuze muvyemere.</verse>
				<verse number="24">Kuko hazokwaduka abīgira Kristo n’abīgira abavugishwa n’ Imana, bagakora ibimenyetso bihambaye n’ibitangaza, kugira ngo bazimize n’abātoranijwe ni vyashoboka.</verse>
				<verse number="25">Rāba ndabibabgiye bitaraba.</verse>
				<verse number="26">Nuko ni bababgira, bat’ Eh’ ari mu bugaragwa, ntimuze mujeyo; canke, ngw Ari haruguru mu mpete, ntimuze muvyemere.</verse>
				<verse number="27">Nk’uk’ umuravyo urabiriza i burasirazuba ukabonekera iyo rirengera, ni k’ ukuza kw’Umwana w’umuntu kuzomera.</verse>
				<verse number="28">Ah’ umuvyimba uri hose, ni ho ibinyakabaka bizokoranira.</verse>
				<verse number="29">Hanyuma y’ayo marushwa y’ ico gihe, uwo mwanya izuba rizocura umwiza, n’ukwezi ntikuzoba kucaka umuco wakwo, n’ inyenyeri zizokoragurika zive kw ijuru, n’ivy’ inkomezi vyo mu majuru bizonyiganyizwa.</verse>
				<verse number="30">Bun’ ikimenyetso c’Umwana w’umuntu kizobonekera kw ijuru, ni ho amoko yose yo mw isi azoboroga, bazobona Umwana w’umuntu aje mu bicu vyo kw ijuru ari n’ububasha n’ubgiza bginshi.</verse>
				<verse number="31">Azotuma abamarayika biwe n’ijwi rirenga ry’inzamba, bakoranye abatoranijwe biwe, bave mu birēre bine, guhēra iy’ ijuru ritangurira kugeza iyo riherera.</verse>
				<verse number="32">Ni mwigire ku musukoni umugani wawo: ishami ryawo iyo ritoshe, amababi agatutuza, mumenya yukw agatāsi kari hafi.</verse>
				<verse number="33">Nuko namwe, ni mwabona ivyo vyose bishitse, muze mumenye kw ari hafi, ku rugi.</verse>
				<verse number="34">Ndababgire ukuri: Ab’ iki gihe ntibazorangira, ivyo vyose bitarashika.</verse>
				<verse number="35">Ijuru n’isi bizorangira, arikw amajambo yanje nta co azoba.</verse>
				<verse number="36">Arik’ uwo musi cank’ iyo saha nta wubizi, n’iyo boba abamarayika bo mw ijuru, cank’ Umwana w’ Imana, atari Data gusa.</verse>
				<verse number="37">Kand’ uko vyari biri mu misi ya Nowa ni ko bizoba mu kuza kw’Umwana w’umuntu.</verse>
				<verse number="38">Kukw ari ko bāri bameze mu misi umwuzure utaribgatere: bārarya, bāranywa, bārarongora, bārashingira, bageza kuri wa musi Nowa yinjiye muri bga bgato,</verse>
				<verse number="39">ntibagira ico bamenya kugeza ah’ umwuzure waziye ubatwara bose; ni k’ukuza kw’Umwana w’umuntu kuzomera.</verse>
				<verse number="40">Ico gihe abagabo babiri bazoba mu murima, umwe azojanwa, uwundi arekwe.</verse>
				<verse number="41">Abagore babiri bazoba bariko barasēra hamwe ku rusyo, umwe azojanwa, uwundi arekwe.</verse>
				<verse number="42">Nuko mwame mugavye, kuko mutazi umusi Umwami wanyu azozako.</verse>
				<verse number="43">Arikw ibi mubimenye: iyaba nyen’ urugo yar’ asanzwe azi igihe igisuma kiziramwo, yogavye, ntiyokunze kw inzu yiwe yimbga.</verse>
				<verse number="44">Nuko namwe mwame mwiteguye, kuk’ Umwana w’umuntu azoza mu gihe mutiyumviriye.</verse>
				<verse number="45">None ni nde mushumba wo kwizigirwa w’ubgenge shebuja yosigarana abo mu rugo rwiwe, ngw abagaburire igihe kigeze?</verse>
				<verse number="46">Hahirwa uwo mushumba shebuja agarutse azosanga akora artyo.</verse>
				<verse number="47">Ndababgira ukuri yukw azomuha kugaba ivy’ afise vyose.</verse>
				<verse number="48">Arik’ umushumba mubi ni yibgira mu mutima wiwe, ati Databuja aracatevye:</verse>
				<verse number="49">maz’ agatangura gukubita abashumba bagenzi biwe no gusangira n’ababorerwa;</verse>
				<verse number="50">shebuja w’uwo mushumba azoza ku musi atamwiteze no mu gihe atazi:</verse>
				<verse number="51">azomucamwo kubiri, amusangize umugabane wiwe n’ indyarya: ni ho hazoba amarira no kuryanya insya z’amenyo.</verse>
			</chapter>
			<chapter number="25">
				<verse number="1">Ico gihe ubgami bgo mw ijuru buzosa n’inkumi cumi, zajanye amatara yazo, zija gusanganira umukwe.</verse>
				<verse number="2">Batanu muri bo bār’ ibijuju, bandi batanu bār’ abanyabgenge.</verse>
				<verse number="3">Kuko vya bijuju, mu kujana amatara yavyo, bitajananye n’amavuta.</verse>
				<verse number="4">Arikw abanyabgenge bo, bajananye n’ amavuta mu macupa yabo hamwe n’amatara yabo.</verse>
				<verse number="5">Umukwe agitebaganye bose barahūnyiza, barasinzira.</verse>
				<verse number="6">Mu gicugu humvikana urwamo, ngo Nguyu umukwe, ni musohoke mumusanganire.</verse>
				<verse number="7">Buno za nkumi zose zirazanzamuka, zitunganya amatara yazo.</verse>
				<verse number="8">Vya bijuju bibgira abanyabgenge, biti Ni muduhe se ku mavuta yanyu, kukw amatara yacu arikw arazima.</verse>
				<verse number="9">Arikw abanyabgenge barabishura, bati Kumbure ntiyodukwira twese: ivyiza ni muje ku badandaza mwigurire.</verse>
				<verse number="10">Bakigiye kugura umukwe arashika; abiteguye binjirana na we mu bukwe, urugi rurugarwa.</verse>
				<verse number="11">Mu nyuma za nkumi zindi na zo ziraza, ziti Mupfasoni, mupfasoni, n’ utwugururire.</verse>
				<verse number="12">Na we arabishura, ati Ndababgire ukuri: Simbazi.</verse>
				<verse number="13">Nuko mwame mugavye kuko mutazi umusi cank’ isaha.</verse>
				<verse number="14">Bizoba nk’ivy’ umuntu agira agende mu mahanga, ahamagara abantu biwe, abasigarana ivyo atunze.</verse>
				<verse number="15">Umwe amuha italanto zitanu, uwundi zibiri, uwundi imwe, uk’ umuntu wese ashobora, aja mu mahanga.</verse>
				<verse number="16">Uwo mwanya uwahawe italanto zitanu aragenda arazicurūza, yungukamw’ izindi talanto zitanu.</verse>
				<verse number="17">N’uwa zibiri abigenza artyo, yungukamw’ izindi zibiri.</verse>
				<verse number="18">Arik’ uwahawe imwe arīgīra, yimba mu kuzimu, ahisha amahera ya shebuja.</verse>
				<verse number="19">Hashize igihe kirekire, shebuja w’abo bantu aragaruka, asuzuma ivyo yabasigaranye.</verse>
				<verse number="20">Uwari yahawe italanto zitanu araza, azana italanto zindi zitanu, ati Mugenzi, wari wansigaranye italanto zitanu, ehe nungutsemw’ izindi talanto zitanu.</verse>
				<verse number="21">Shebuja aramubgira, ati Wagize neza, muntu wanje mwiza wo kwizigirwa, wizigiwe kuri bike, nzoguha kugaba vyinshi. Injira mu munezero wa shobuja.</verse>
				<verse number="22">Haza uwari yahawe italanto zibiri, ati Mugenzi, wari wansigaranye italanto zibiri, ehe nungutsemw’ izindi talanto zibiri.</verse>
				<verse number="23">Shebuja aramubgira, ati Wagize neza, muntu wanje mwiza wo kwizigirwa, wizigiwe kuri bike, nzoguha kugaba vyinshi. Injira mu munezero wa shobuja.</verse>
				<verse number="24">Kandi haza uwahawe italanto imwe, ati Mugenzi, nari nkuzi k’ur’ umuntu w’ingāre, wimbura ivyo utārimye, ukumakuma ivyo utāsanzaje;</verse>
				<verse number="25">ndatinya, ndagenda mpisha italanto yawe mu kuzimu: ehe ngibi ivyawe.</verse>
				<verse number="26">Shebuja aramwishura, ati Wa muntu wanje mubi we, wa kinebge we, war’ uzi ko nimbura ivyo ntārimye, nkumakuma ivyo ntāsanzaje.</verse>
				<verse number="27">Nuko war’ ukwiye kujana amahera yanje mu bayacurūza, nanje nagaruka nkaronka ayanje n’inyungu yayo.</verse>
				<verse number="28">Nuko ni mumwake italanto, muyihe ūfise italanto cumi.</verse>
				<verse number="29">Kuk’ ūfise wese azohabga, asesekarizwe: arik’ ūdafise azokwakwa n’ico yar’ afise.</verse>
				<verse number="30">N’uyo muntu wanje w’imburakimazi ni mumute hanze mu mwiza, ni ho hazoba amarira no kuryanya insya z’amenyo.</verse>
				<verse number="31">Arik’ Umwana w’umuntu ah’ azozira afise ubgiza bgiwe ari kumwe n’abamarayika biwe bose, ni ho azovyagira ku ntebe yiwe y’ubgiza:</verse>
				<verse number="32">amahanga yose azokoranirizwa mu nyonga ziwe, na we azobarobanura, nk’uk’ umwungere arobanura intama mu mpene.</verse>
				<verse number="33">Intama azoziherereza i buryo bgiwe, impene na zo i bumoso.</verse>
				<verse number="34">Maz’ Umwami azobgira abar’ i buryo bgiwe, ati Ni muze, abo Data yahezagiye, muragwe ubgami mwateguriwe, uhereye ku kuremwa kw’isi.</verse>
				<verse number="35">Nari nshonje, murangaburira, nari mfise inyota, mumpa ico nnywa; nar’ ingenzi, mumpa indāro;</verse>
				<verse number="36">nagenda gusa, muranyambika; nari ndwaye, muza kurāba uko mmeze; nari mw ibohero, muza kundāba.</verse>
				<verse number="37">Maz’ abagororotsi bazomubaza, bati Mwami, twakubonye ryari ushonje, tukakugaburira; cank’ ufise inyota, tuguha ico unywa?</verse>
				<verse number="38">Twakubonye ryari ur’ ingenzi, tuguha indāro; cank’ ugenda gusa tukakwambika?</verse>
				<verse number="39">Twakubonye ryari urwaye, cank’ uri mw ibohero, tuza kukurāba?</verse>
				<verse number="40">Umwami na we azobishura, ati Ndababgire ukuri: Ko mwabigiriye umwe mur’ aba bene Data bari hanyuma y’abandi, ni jewe mwabigiriye.</verse>
				<verse number="41">Maz’ azobgira n’ abar’ i bumoso, ati Mva i ruhande, mwa bivume mwe, muje mu muriro utazima wateguriwe wa Murwanizi n’abamarayika biwe.</verse>
				<verse number="42">Nari nshonje, ntimwangaburira; nari mfise inyota ntimwampa ico nnywa;</verse>
				<verse number="43">nar’ ingenzi, ntimwampa indāro; nagenda gusa, ntimwanyambika; nari ndwaye, nari mw ibohero, ntimwaza kundāba.</verse>
				<verse number="44">Maze na bo bazomwishura, bati Mwami, twakubonye ryari ushonje, cank’ ufise inyota, cank’ ur’ ingenzi, cank’ ugenda gusa, cank’ urwaye, cank’ uri mw ibohero, ntitwagira ico tugukorera?</verse>
				<verse number="45">Maz’ azobishura, ati Ndababgire ukuri: Ko mutabigiriye umwe mur’ aba bari hanyuma y’ abandi, nanje ntimwabingiriye.</verse>
				<verse number="46">Abo bazoja mu gihano kidashira, arikw abagororotsi bazoja mu bugingo budashira.</verse>
			</chapter>
			<chapter number="26">
				<verse number="1">Yesu arangije ayo majambo yose, abgira abigishwa biwe,</verse>
				<verse number="2">ati Murazi yukw imisi ibiri ni yashira, hazoba Pasika, kand’ Umwana w’umuntu azotangwa abambge.</verse>
				<verse number="3">Maz’ abaherezi bakuru n’abakuru b’ubgo bgoko bakoranira mu rugo rw’umuherezi mukuru yitwa Kayafa,</verse>
				<verse number="4">baja inama yo gusuka Yesu ngo bamufate, bamwice.</verse>
				<verse number="5">Ariko, bati Ntitumufate mu misi mikuru, hoye kuvyuka umugūmūko mu bantu.</verse>
				<verse number="6">Yesu ar’ i Betaniya mu nzu kwa Simoni umunyamibembe,</verse>
				<verse number="7">umugore aza kuri we afise ikebano ry’ amavuta atāmirana y’igiciro kinini cane, ayamusuka ku mutwe, arikw ararya.</verse>
				<verse number="8">Arikw abigishwa babibonye, baritonganya, bati Mbeg’ ubu buhombe n’ubg’ iki?</verse>
				<verse number="9">Aya yoshoboye kugurwa vyinshi bigahabga aboro.</verse>
				<verse number="10">Yesu avyumvise arababgira, ati Mubabariza iki uyu mugore? Ankoreye igikorwa ciza.</verse>
				<verse number="11">Aboro muramana imisi yose, ariko jeho ntituja kwamana imisi yose.</verse>
				<verse number="12">Igitumye ansuka ayo mavuta ku mubiri n’ ukuntegurira guhambga.</verse>
				<verse number="13">Ndababgire ukuri: Ah’ ubu butumwa bgiza buzovugwa hose mw isi yose, n’ico uyu akoze na co kizovugwa kibe icibutso ciwe.</verse>
				<verse number="14">Maz’ umwe muri bamwe cumi na babiri, yitwa Yuda Isikaryota, aja ku baherezi bakuru,</verse>
				<verse number="15">arababaza, ati Mwompēra iki, nkazomubaronkera? Bamugerera intete z’ifeza mirongwitatu.</verse>
				<verse number="16">Aherakw arondera uburyo bgo kumubaronkera.</verse>
				<verse number="17">Ku musi w’intangamarāra wo kurya imitsima itambiwe abigishwa baza kuri Yesu, baramubaza, bat’ Ugomba ko tugutegurira hehe ah’ uriburīre ivya Pasika?</verse>
				<verse number="18">Arabishura, ati Ni muje mu gisagara kwa ntuze, mumubarire, mut’ Umwigisha agize ngw Igihe ciwe kiri hagufi, agira asangirire ivya Pasika n’abigishwa biwe i wawe.</verse>
				<verse number="19">Abigishwa bagira nk’uko Yesu yababariye, bategura ivya Pasika.</verse>
				<verse number="20">Bugorovye, yicarana n’abigishwa biwe cumi na babiri ngo basangire.</verse>
				<verse number="21">Bariko bararya, arababgira, ati Ndababgira ukuri yuk’ umwe muri mwebge agira angure.</verse>
				<verse number="22">Barababara cane, batangura kumubaza umwe‐umwe, bati Ni jewe ga Mugenzi?</verse>
				<verse number="23">Arabishura, at’ Uwo duhūje amaboko mu gukoza mu mubehe, ni we angura.</verse>
				<verse number="24">Umwana w’umuntu agira agende, uko vyanditswe kuri we; arik’ uwo muntu agura Umwana w’umuntu azobona ibara: uwo muntu ivyomubereye vyiza iyaba atāvutse.</verse>
				<verse number="25">Yuda amugura aramubaza, ati Ni jewe ga Mwigisha? Na we at’ Urarivuze.</verse>
				<verse number="26">Bariko bararya, Yesu yābīra umutsima, awuhezagiye arawumanyagura, awuha abigishwa, ati Ni mwābīre, murye, uyu n’umubiri wanje.</verse>
				<verse number="27">Yābīra igikombe, agishimira Imana, arakibaha, ati Ni mukinywereko mwese,</verse>
				<verse number="28">kukw iki ar’ amaraso yanje y’isezerano, aviriye benshi ngo baharirwe ivyaha.</verse>
				<verse number="29">Ariko ndababgira yuk’ uhereye none ntazokwongera kunywa kur’ izi nzabibu ugashitsa kuri wa musi nzosangirira namwe umutobe wazo musha mu bgami bga Data.</verse>
				<verse number="30">Bahejeje kuririmba, barasohoka baja ku musozi wa Elayono.</verse>
				<verse number="31">Maze Yesu arababgira, ati Mwebge mwese mur’ iri joro ivyanje bihava bibatsitaza; kuko handitswe, ngo Nzokubita umwungere, intama z’umukuku zisanzare.</verse>
				<verse number="32">Ariko ni namara kuzurwa, nzobītangira imbere kuja i Galilaya.</verse>
				<verse number="33">Maze Petero aramwishura, at’ Ivyawe n’iyo vyotsitaza bose, jeho nta ho bizontsitaza.</verse>
				<verse number="34">Yesu aramubgira, ati Ndakubgira ukuri yuko mur’ iri joro inkoko itarabika, uhava unyihakana gatatu.</verse>
				<verse number="35">Petero aramubgira, ati N’iyo noba nkwiye gupfana nawe, sinokwihakana. N’abigishwa bose bavuga bartyo.</verse>
				<verse number="36">Maze Yesu ashikana na bo ahantu hitwa i Getsemane, abgira abigishwa biwe, ati Ba muricaye hano, mbanze nje harya gusenga.</verse>
				<verse number="37">Ajana Petero na bene Zebedayo bompi, atangura kubabara no guhagarika umutima cane.</verse>
				<verse number="38">Arababgira, at’ Umutima wanje uri n’akabonge kagomba kunyica: ba muragumye aha, mubane maso nanje.</verse>
				<verse number="39">Yunguruza imbere gatoya, arubama, arasenga, ati Data, asangwa vyoshoboka, iki gikombe ni kindēngāne: ariko ntibibe uko jewe ngomba, yamara bibe uko wewe ugomba.</verse>
				<verse number="40">Agaruka ku bigishwa, asanga basinziriye, abaza Petero, at’ Ubgo ntimurushe mubana maso nanje n’isaha n’ imwe?</verse>
				<verse number="41">Ni mube maso, musenge, ntimuje mu mosha mabi. Umutima ni wo ukunze, arik’ umubiri ufise intege nke.</verse>
				<verse number="42">Yongera kugenda ubga kabiri, arasenga, ati Data, asangwa bidashoboka yukw iki kindēngāna, shiti nkinywereyeko, ni bibe nk’uk’ ugomba.</verse>
				<verse number="43">Yongera kugaruka asanga basinziriye, kukw amaso yabo yar’ aremerewe.</verse>
				<verse number="44">Yongera kubasigaho, aragenda, asenga ubga gatatu, avuga amajambo amwe n’aya mbere.</verse>
				<verse number="45">Maz’ agaruka ku bigishwa, arababarira, ati Ni mwisinzirire noneho, muruhuke. Eh’ igihe kirashitse, Umwana w’umuntu ashizwe mu maboko y’abanyavyaha.</verse>
				<verse number="46">Ni muvyuke, tugende, eh’ ūnguze ari hafi.</verse>
				<verse number="47">Akivuga, Yuda, umwe muri bamwe cumi na babiri, araza, azananye n’igitero cinshi, kizanye inkota n’amahiri, kivuye ku baherezi bakuru n’abashingantahe b’ ubgo bgoko.</verse>
				<verse number="48">Arik’ ūmugura yari yabahaye ikimenyetso, at’ Uwo nja gusoma azoba ari we; mumufate.</verse>
				<verse number="49">Ako kanya ashikīra Yesu, aramubgira, ati N’amahoro ga Mwigisha? Maz’ aramusomagura.</verse>
				<verse number="50">Yesu aramubarira, ati Mugenzi wanje, ikikuzanye n’ ugikore. Buno baraza, bashōrera amaboko kuri Yesu, baramufata.</verse>
				<verse number="51">Maz’ umwe mu bāri kumwe na Yesu atuma ukuboko, asokōra inkota yiwe, ayikubita umushumba w’umuherezi mukuru, amuca ugutwi.</verse>
				<verse number="52">Buno Yesu aramubarira, ati Subiza inkota yawe ahayo; kukw ababanguye inkota bose bazokwicwa n’inkota.</verse>
				<verse number="53">Ugira ngo sinoshobora kwinginga Data, na we akandungikira ubu nyene abamarayika basāga legiyono cumi na zibiri?</verse>
				<verse number="54">Non’ ivyanditswe vyoshika bite kw ari ko bikwiye kuba?</verse>
				<verse number="55">Uwo mwanya Yesu abaza ico gitero, ati Mbega munziye kumfata nk’umwambuzi, muzanye inkota n’amahiri? Ko nicara mu rusengero nigisha imisi yose ntimumfate?</verse>
				<verse number="56">Arikw ivyo vyose bibaye, kugira ngw ivyanditswe n’abāvugishwa n’Imana bishike. Bun’ abigishwa bose baramuta, barahunga.</verse>
				<verse number="57">Abāfashe Yesu bamujana kwa Kayafa, umuherezi mukuru, ni ho abanyabgenge b’ivyanditswe n’ abashingantahe bāri bakoraniye.</verse>
				<verse number="58">Ariko Petero amuja inyuma barenga arenguka, gushitsa ku rugo rw’umuherezi mukuru, ashika imbere, yicarana n’abagendanyi ngw arābe amaherezo.</verse>
				<verse number="59">Abaherezi bakuru n’abashingantahe b’amakombe bose baronderera Yesu ibirego vy’ibinyoma, ngo babone ingene bomwica.</verse>
				<verse number="60">Ariko barabibura, naho haje abīgize ivyabona benshi. Ubuheruka haza babiri,</verse>
				<verse number="61">bat’ Uyo yagize ngo yoshobora gusambura urusengero rw’Imana, akarwubaka mu misi itatu.</verse>
				<verse number="62">Umuherezi mukuru arahaguruka, aramubaza, ati Nta co wiregura? Aba bakwagirije iki?</verse>
				<verse number="63">Ariko Yesu arihorera. Umuherezi mukuru aramubgira, ati Ndakurahiye Imana nzima, tubarire kw ari wewe Kristo, Umwana w’Imana.</verse>
				<verse number="64">Yesu aramwishura, at’ Urarivuze; yamara ndababgira yuk’ uhereye ubu muzobona Umwana w’umuntu yicaye i buryo bg’Ububasha, aje mu bicu vyo kw ijuru.</verse>
				<verse number="65">Bun’ umuherezi mukuru yitantamurirakw impuzu ziwe, at’ Ararogose; turacaronderera iki ivyabona? Ehe murīyumviye ingen’ arogose:</verse>
				<verse number="66">mugira ngw iki? Na bo baramwishura, bat’ Akwiye gupfa.</verse>
				<verse number="67">Buno bamuvuma amate mu maso, bamukubita ibipfunsi, abandi baramubīngūra,</verse>
				<verse number="68">bati Yewe Kristo, dupfindūre: ni nde agukubise?</verse>
				<verse number="69">Ariko Petero yari yicaye hanze mu rugo. Incoreke iza ah’ ari, iti Nawe nyene mwari kumwe na Yesu Umunyagalilaya.</verse>
				<verse number="70">Na we abihakanira mu maso ya bose, at’ Ico uvuze sindanakizi.</verse>
				<verse number="71">Yungururije mu bikingi vy’irembo, iyindi ncoreke iramubona, ibarira abar’ aho, iti N’uyu nyene yari kumwe na Yesu Umunyanazareti.</verse>
				<verse number="72">Yongera kubihakana arahira, at’ Uyo muntu sindanamuzi.</verse>
				<verse number="73">Hahise akanya, abahagazeho baramwēgēra, babgira Petero, bati N’ivy’ ukuri nawe ur’ uwo muri bo; bitayeko n’imvugo yawe iraguhinyuza.</verse>
				<verse number="74">Bun’ atangura kurahira arīsiba, at’ Uyo muntu sindanamuzi. Uwo mwanya inkoko irabika;</verse>
				<verse number="75">Petero yibuka ijambo Yesu yamubgiye, at’ Inkoko itarabika uja kunyihakana gatatu. Arenga irembo, araturika ararira.</verse>
			</chapter>
			<chapter number="27">
				<verse number="1">Umutwenzi utambitse abaherezi bakuru bose n’abashingantahe b’ubgo bgoko bagīra inama Yesu ngo bamwice.</verse>
				<verse number="2">Baramuboha baramujana, bamushikiriza Pilato, icēgēra ca Kayisari.</verse>
				<verse number="3">Maze Yuda yamuguze, abonye Yesu ko bamutsindishije, aricuza, asubiza abaherezi bakuru n’abashingantahe za ntete z’ifeza mirongwitatu,</verse>
				<verse number="4">ati Nācumuye, naguze amaraso y’ūtagira icaha. Na bo baramwishura, bati Bidutwaye iki? N’ivyawe.</verse>
				<verse number="5">Aterera izo ntete z’ifeza ahēra h’ urusengero, aragenda, arīmanika.</verse>
				<verse number="6">Abaherezi bakuru bāndūra zino feza, bati Ntizemerwa gushirwa mu mashikanwa, kukw ar’ ibiguze amaraso.</verse>
				<verse number="7">Baja inama, bazigura ubgatsi n’umubumvyi, ngo baze bahahambe injabuka.</verse>
				<verse number="8">Ni co catumye ubgo bgatsi bgitwa Ubgatsi bg’amaraso, na bugingo n’ubu.</verse>
				<verse number="9">Ni ho ivyavuzwe na Yeremiya yavugishwa n’Imana vyashikiye, ngo Bābiriye za ntete z’ifeza mirongwitatu, ni zo giciro yaciriwe, uwo bamwe mu Bisirayeli baciriye,</verse>
				<verse number="10">bazigura ubgatsi n’umubumvyi, nk’uk’ Uhoraho yambariye.</verse>
				<verse number="11">Ariko Yesu yar’ ahagaze mu maso ya ca cēgēra ca Kayisari; ico cēgēra kiramubaza, kiti Ni wewe Mwami w’Abayuda? Yesu aramwishura, at’ Urarivuze.</verse>
				<verse number="12">Ariko mu vyo arezwe n’abaherezi bakuru n’abashingantahe ntiyishura na rimwe.</verse>
				<verse number="13">Pilato aramubaza, ati Ntiwumva ingene bakwagiriza vyinshi?</verse>
				<verse number="14">Ariko ntiyamwishura n’ijambo na rimwe, bituma ico cēgēra gitangara cane.</verse>
				<verse number="15">Mur’ iyo misi mikuru icēgēra camenyereye kurekurira abantu imbohe imwe, iyo bagomba.</verse>
				<verse number="16">Kandi bāri n’imbohe imwe yari rurangiranwa yitwa Baraba.</verse>
				<verse number="17">Bakoranye, Pilato arababaza, at’ Uwo mugomba ko ndabarekurira ni nde? Ni Baraba, canke ni Yesu yitwa Kristo?</verse>
				<verse number="18">Kuko yamenye yukw ishari ari ryo rimubatangishije.</verse>
				<verse number="19">Acicaye ku ntebe y’imanza umugore wiwe amutumako, ati Ntihagire ico ugira uwo mugororotsi; kuko narāye ndose mbona mbabazwa vyinshi kubgiwe.</verse>
				<verse number="20">Arikw abaherezi bakuru n’ abashingantahe bosha ishengero ngo rimusabe Baraba, ryicishe Yesu.</verse>
				<verse number="21">Ico cēgēra kirababaza, kiti Mur’ abo bompi uwo mugomba ko ndabarekurira ni nde? Na bo baramwishura, bati Ni Baraba.</verse>
				<verse number="22">Pilato arababaza, ati None Yesu yitwa Kristo, we ndamugire nte? Bose bati N’abambge.</verse>
				<verse number="23">Arababaza, ati Ku ki? Yakoze ikibi ki? Ariko barushiriza gusemerera cane, bati N’abambge.</verse>
				<verse number="24">Maze Pilato abonye kw arushwa n’ubusa, ariko ko barushirije kuvyura umugūmūko, yābīra amazi akarabira imbere y’ishengero, ati Jeho ndacuna kubg’ amaraso y’uyu mugororotsi: n’ivyanyu.</verse>
				<verse number="25">Abantu bose baramwishura, bat’ Amaraso yiwe araba ari twebge akora n’abana bacu.</verse>
				<verse number="26">Maz’ abarekurira Baraba, ariko Yesu aramutonagura, amutanga ngw abambge.</verse>
				<verse number="27">Maz’ abasoda b’ico cēgēra ca Kayisari bajana Yesu mw iboma, bateraniriza ingabo zose kuri we.</verse>
				<verse number="28">Bamwambura iziwe mpuzu bamwambika umutamana w’agahama,</verse>
				<verse number="29">batsiba igitsibo c’amahwa, bakimwambika mu mutwe, bashira n’irenga mu kuryo kwiwe; baramupfukamira, baramucurīra, bati Ndagize bgakeye Mwami w’ Abayuda!</verse>
				<verse number="30">Bamuvuma amate, bamushikura rya renga, barimukubita mu mutwe.</verse>
				<verse number="31">Bamaze kumucurīra, bamwambura wa mutamana, bamwambika iziwe mpuzu, bamujana kumubamba.</verse>
				<verse number="32">Bakirenga irembo bahūra n’ Umunyakurene yitwa Simoni, uyo baramufata kugira ngw amutwaze umusaraba.</verse>
				<verse number="33">Bashitse ahantu hitwa i Gologota, risobanurwa ngw Ahantu h’agahanga,</verse>
				<verse number="34">bamuha vino ivanze n’umuti w’umururazi, ngw ayinywe; ayumvirije yanka kuyinywa.</verse>
				<verse number="35">Bamaze kumubamba, bagabura impuzu ziwe, barazipfindira,</verse>
				<verse number="36">bicara hano baramurinda.</verse>
				<verse number="37">Hejuru y’umutwe wiwe bahashira ikirego ciwe, canditswe ng’ UYU NI YESU, UMWAMI W’ABAYUDA.</verse>
				<verse number="38">Maze babambana na we abambuzi babiri, umwe i buryo, uwundi i bumoso.</verse>
				<verse number="39">Abahahita baramutuka, bazunguza imitwe,</verse>
				<verse number="40">bat’ Ewe usambura urusengero, ukarwubaka mu misi itatu, ni wikize: ni waba ur’ Umwana w’Imana imanure ku musaraba.</verse>
				<verse number="41">N’ abaherezi bakuru n’abanyabgenge b’ivyanditswe n’abashingantahe bamucurīra bartyo na bo,</verse>
				<verse number="42">bati Yakijije abandi, we ntashobora kwikiza. N’Umwami w’Abisirayeli, ni yīmanure ku musaraba ubu nyene, duheze tumwizere.</verse>
				<verse number="43">Yizigiye Imana, n’imukize ubu nyene ni yaba imubabaye: kuko yīgira ngo Nd’ Umwana w’Imana.</verse>
				<verse number="44">N’ abambuzi babambanywe na we na bo barabimutuka.</verse>
				<verse number="45">Uhereye kw isaha ya gatandatu ubgirakabiri bukorana mu gihugu cose gushitsa kw isaha y’icenda.</verse>
				<verse number="46">Nko kw isaha y’icenda Yesu asemerera n’ijwi rirenga, ati Eli, Eli, lama sabakatani? risobanurwa ngo Mana yanje, Mana yanje, n’iki kikumpebesheje?</verse>
				<verse number="47">Bamwe mu bahahagaze bavyumvise, baravuga, bat’ Uyo ahamagaye Eliya.</verse>
				<verse number="48">Umwe muri bo aca arirukanga yābīra sipongo, ayuzuza inkarisha ayirungikisha irenga, arayimusomesha.</verse>
				<verse number="49">Arikw abandi bati Banza ugume: turābe ko Eliya yoza kumukiza.</verse>
				<verse number="50">Yesu yongera gusemerera n’ijwi rirenga, umutima uraca.</verse>
				<verse number="51">Igihuzu gikingiriye ahēra cane h’urusengero gitantamukamwo kubiri, uhereye hejuru ugashitsa hasi; isi iratigita; ibitandara birasaduka;</verse>
				<verse number="52">imva ziruguruka, imivyimba myinshi y’abera bāri basinziriye irazurwa;</verse>
				<verse number="53">bava mu mva amaze kuzuka, bashika mu gisagara cera, babonekera benshi.</verse>
				<verse number="54">Umugabisha w’abasoda ijana n’ abāri kumwe na we barinda Yesu, babonye isi itigita n’ibibaye, baratinya cane, bati N’ivy’ ukuri, uyo yar’ Umwana w’Imana.</verse>
				<verse number="55">Hāriho n’abagore benshi bāri kure babirāba; ni bo bākurikiye Yesu ava i Galilaya, bamukorera.</verse>
				<verse number="56">Muri bo hārimwo Mariya Magadalene na Mariya nyina wa Yakobo na Yose, na nyina wa bene Zebedayo.</verse>
				<verse number="57">Ariko bugorovye haza umutunzi w’i Arimataya yitwa Yosefu, kandi na we yar’ umwigishwa wa Yesu;</verse>
				<verse number="58">uyo aja kuri Pilato asaba ikiziga ca Yesu. Maze Pilato avuga ko bakimuha.</verse>
				<verse number="59">Yosefu ajana ico kiziga, akizingira mu mpuzu yera nziza,</verse>
				<verse number="60">agishira mu mva yiwe nsha, yari yarimbishije mu bitandara; atembagaza ikibuye kinini acugaza umuryango w’ imva, aragenda.</verse>
				<verse number="61">Mariya Magadalene na Mariya wundi ni ho bāri bari, bicaye berekeye ku mva.</verse>
				<verse number="62">Bukeye bgaho, ni wo musi wakurikira uwo Kwitegura, abaherezi bakuru n’Abafarisayo bakoranira kwa Pilato,</verse>
				<verse number="63">baramubgira, bati Mugenzi, twibutse yuko wa muhumvyi akiriho yagize ngw imisi itatu ishize azozuka.</verse>
				<verse number="64">Nuko n’ugere barinde imva cane gushitsa ku musi ugira gatatu, kugira ngw abigishwa biwe ntibaze kumwiba, bakabgira abantu ngo yazutse mu bapfuye; maz’ ubuhumvyi bga nyuma bgoruta ubga mbere.</verse>
				<verse number="65">Pilato arababgira, at’ Abarinzi ngabo: ni mubajane; muyīrindishirize uko muzi.</verse>
				<verse number="66">Nuko baragenda barindisha imva, ca kibuye bagihomakw ishashara, bayidomamw’ ikimenyetso, abo barinzi babona.</verse>
			</chapter>
			<chapter number="28">
				<verse number="1">Umusi w’isabato ushize, ku wa mbere w’imisi ndwi, umutwenzi ugomba gutambika, Mariya Magadalene na Mariya wundi baja kurāba imva.</verse>
				<verse number="2">Habaho kunyiganyiga kw’isi gukomeye, kuk’ umumarayika w’ Umwami Imana yar’ amanutse ava mw ijuru, araza akūra ca kibuye agitembagaje, acicarako.</verse>
				<verse number="3">Ishusho yiwe yasa n’umuravyo, impuzu ziwe zera nka shelegi.</verse>
				<verse number="4">Ubgoba yateye abarāririzi bubashira mu gatengo, bamera nk’ abapfuye.</verse>
				<verse number="5">Arik’ umumarayika abgira ba bagore, ati Mweho ntimutinye, kuko nzi ko murondera Yesu, umwe yabambga;</verse>
				<verse number="6">ntari hano, kuko yazutse, nk’uko yavuze. Ngo murābe ah’ Umwami yar’ aryamye.</verse>
				<verse number="7">Ni mukwakwanye mubgire abigishwa biwe yuko yazutse mu bapfuye, kand’ azobītangira imbere kuja i Galilaya, iyo ni ho muzomubonera. Nuko n’ ivyo, ndabibabgiye.</verse>
				<verse number="8">Bava ku mva n’ingoga, bari n’ubgoba n’ akanyamuneza kenshi, birukanga kubibgira abigishwa biwe.</verse>
				<verse number="9">Maze Yesu ahwana na bo, ati N’amahoro. Baramwēgēra, bamufata ku birenge, baramusenga.</verse>
				<verse number="10">Maze Yesu arababgira, ati Ntimutinye: ni mugende mubgire bene Data ngo baje i Galilaya, ni ho tuzobonanira.</verse>
				<verse number="11">Bakigenda, bamwe muri ba barinzi baja mu gisagara, babgira abaherezi bakuru ivyabaye vyose.</verse>
				<verse number="12">Na bo bakoranira hamwe n’abashingantahe baja inama, bahēra abo basoda amahera menshi,</verse>
				<verse number="13">bati Muze muvuge, mut’ Abigishwa biwe baje mw ijoro, baramutwibana dusinziriye.</verse>
				<verse number="14">Icēgēra ca Kayisari ni caramuka kivyumvise, tuzomuhwamika, namwe tuzobakiza amagorwa.</verse>
				<verse number="15">Bābīra ya mahera, bagira nk’uko bohejwe; kand’ iryo jambo ryandagara mu Bayuda na bugingo n’ubu.</verse>
				<verse number="16">Maze ba bigishwa cumi n’ umwe baja i Galilaya ku musozi Yesu yabarangiye;</verse>
				<verse number="17">bamubonye, baramusenga, ariko bamwe barakekeranya.</verse>
				<verse number="18">Yesu arabēgēra, arababgira, ati Jewe nahawe ububasha bgose mw ijuru no mw isi.</verse>
				<verse number="19">Nuko ni mugende, muhindure amahanga yose abigishwa, mubabatiza mw izina rya Data wa twese n’iry’ Umwana n’irya Mpwemu Yera;</verse>
				<verse number="20">mubigishe kwitondera ivyo nabageze vyose. Umve, ndi kumwe namwe imisi yose, gushitsa ku muhero w’isi.</verse>
			</chapter>
		</book>
		<book number="41">
			<chapter number="1">
				<verse number="1">Itanguriro ry’ubutumwa bgiza bga Yesu Kristo, Umwana w’Imana.</verse>
				<verse number="2">Nk’uko vyanditswe na Yesaya yavugishwa n’Imana, Ng’ Umve, ngira ntume integuza yanje imbere y’amaso yawe, Ikuroranirize inzira.</verse>
				<verse number="3">Ijwi ry’ūsemererera mu bugaragwa, Ati Ni mutegure inzira y’ Uhoraho, Mugorore iz’ ibihamo ziwe.</verse>
				<verse number="4">Ni ko Yohana yaje, abatiriza mu bugaragwa, yigisha ukubatizwa kwo kwihana, ngo babohorwe ivyaha.</verse>
				<verse number="5">Igihugu c’i Yudaya cose n’ab’i Yerusalemu bose bava i wabo, baza kuri we: ababatiriza mu ruzi Yorodani, bātuye ivyaha vyabo.</verse>
				<verse number="6">Kandi Yohana yambara ubgoya bg’ingamiya, akabukenyeza umukanda w’urusato mu rukenyerero, kandi yarya inzige n’ubūki bgo mw ishamba.</verse>
				<verse number="7">Yaravuga, at’ Ūndusha ubushobozi azoza mu nyuma yanje, ntibimbereye no kwunama ngo mpfundurure utugozi tw’inkweto ziwe.</verse>
				<verse number="8">Jeho ndababatirishije amazi, ariko we azobabatirisha Mpwemu Yera.</verse>
				<verse number="9">Mur’ iyo misi Yesu ava i Nazareti i Galilaya, araza, abatizwa na Yohana muri Yorodani.</verse>
				<verse number="10">Avuye mu mazi, aca abona ijuru ritandukanye, Mpwemu aramanuka amugwako, asa n’inuma.</verse>
				<verse number="11">Ijwi riva mw ijuru, riti Ni wewe Mwana wanje nkunda ukampimbara.</verse>
				<verse number="12">Mpwemu aca amushorera mu bugaragwa.</verse>
				<verse number="13">Amaray’ imisi mirongwine, ageragezwa na Satani; kandi yaba hamwe n’ibikōko, abamarayika bakamukorera.</verse>
				<verse number="14">Yohana amaze gushirwa mw ibohero, Yesu aja i Galilaya, ababgira ubutumwa bgiza bg’ Imana,</verse>
				<verse number="15">at’ Igihe kirashitse, ubgami bg’Imana buri hafi: mwihane, mwemere ubutumwa bgiza.</verse>
				<verse number="16">Aciye i ruhande y’ikiyaga c’i Galilaya, abona Simoni na Andereya mwene nyina baterera urusenga mu kiyaga, kuko bār’ abarovyi.</verse>
				<verse number="17">Yesu arababarira, ati Ni munkurikire, nzobagira abaroba abantu.</verse>
				<verse number="18">Baca bareka insenga, baramukurikira.</verse>
				<verse number="19">Yīgiye imbere gato, abona Yakobo mwene Zebedayo na Yohana mwene nyina, na bo bari mu bgato basana insenga.</verse>
				<verse number="20">Aca arabahamagara, basiga se Zebedayo mu bgato hamwe n’abakozi biwe, baramukurikira.</verse>
				<verse number="21">Bashika i Kaperinawumu, aca yinjira mw isinagogi kw isabato, arabigisha.</verse>
				<verse number="22">Batangazwa n’inyigisho ziwe, kuko yabigisha nk’ūfise ububasha, ntase n’ abanyabgenge b’ivyanditswe.</verse>
				<verse number="23">Uwo mwanya mw isinagogi yabo hār’ umuntu yinjiwemwo n’impwemu ihumanye, arasemerera,</verse>
				<verse number="24">ati Duhūriye hehe ga Yesu Munyanazareti? Uje kuduhonnya? Ndakuzi uw’ uri we, ur’ Uwera w’Imana.</verse>
				<verse number="25">Yesu aramuzibiza, ati Hora, muvemwo.</verse>
				<verse number="26">Iyo mpwemu ihumanye iramujegeza, irasemerera, ivuga n’ ijwi rirenga, imuvamwo.</verse>
				<verse number="27">Bose baratangara, bituma babazanya, bat’ Iki n’iki? N’ukwigisha gusha! N’ububasha agera n’impwemu zihumanye na zo, zikamwumvira.</verse>
				<verse number="28">Inkuru yiwe ica ikwira hose mu gihugu cose c’i Galilaya kihakikije.</verse>
				<verse number="29">Bavuye mw isinagogi, baca bajana na Yakobo na Yohana mu nzu kwa Simoni na Andereya.</verse>
				<verse number="30">Kandi inabukwe wa Simoni yar’ aryamye, afashwe n’umururumbo, baca bamubarira ivyiwe.</verse>
				<verse number="31">Araza, amufata ukuboko, aramuvyutsa, umururumbo urazima, arabazimana.</verse>
				<verse number="32">Ku kagoroba, ku kirengazuba, bamuzanira abarwaye bose n’abinjiwemwo n’abadayimoni.</verse>
				<verse number="33">Igisagara cose gikoranira kw irembo.</verse>
				<verse number="34">Akiza benshi bāri barwaye indwara zitari zimwe, asenda abadayimoni benshi, ntiyakundira abo badayimoni ko bavuga, kuko bāri bamuzi.</verse>
				<verse number="35">Mw ijoro rishīra ubuca aravyuka, arasohoka, aja mu gahinga, asengerayo.</verse>
				<verse number="36">Simoni n’ abandi bāri kumwe na we baramukurikira:</verse>
				<verse number="37">bamubonye baramubgira, bati Bose bariko barakurondera.</verse>
				<verse number="38">Arabishura, ati Tuje ahandi mu bisagara biri hafi, na ho nyene nigisheyo, kukw ari co canzanye.</verse>
				<verse number="39">Yinjira mu masinagogi yabo i Galilaya hose, avuga ijambo ry’Imana, asenda abadayimoni.</verse>
				<verse number="40">Haza umunyamibembe kuri we, amwinginga amupfukamiye, at’ Ukunze, woshobora kumpumanura.</verse>
				<verse number="41">Amugirira akagongwe, aramvura ukuboko, amukorako, ati Ndakunze, humanuka.</verse>
				<verse number="42">Imibembe ica imuvako, arakira.</verse>
				<verse number="43">Aramwihanikiriza rwose, aca amurungika uwo mwanya,</verse>
				<verse number="44">aramubarira, ati Wirinde, ntugire uwo ubikerukiriza, ariko genda, wiyereke umuherezi, utange ivy’ uguhumanurwa kwawe, nk’uko Mose yageze, bibe ikimenyetso kibabere icabona.</verse>
				<verse number="45">Maz’ avaho, atangura kwandagaza no gukwiza ivyabaye; ni co catumye Yesu atābaye agishobora kuja mu gisagara abandi babizi, arikw aguma inyuma yaco mu gahinga: abava hose baza kuri we.</verse>
			</chapter>
			<chapter number="2">
				<verse number="1">Hashize imisi, asubira i Kaperinawumu, bimenyekana kw ari mu nzu.</verse>
				<verse number="2">Bakoraniraho benshi, ntibakwirwa mu nzu, eka n’imbere y’umuryango hose; ababgira ijambo ry’Imana.</verse>
				<verse number="3">Haza abazanye ikimuga, bagiteruye ari bane.</verse>
				<verse number="4">Babuze ingene bamushikīra kubg’ ishengero, basambura inzu hejuru y’ah’ atumbereye; bahejeje kuhatobora, bururukirizamw’ inderuzo, iryamyemw’ ico kimuga.</verse>
				<verse number="5">Yesu abonye ukwizera kwabo, abgira ico kimuga, ati Mwana wanje, ivyaha vyawe urabihariwe.</verse>
				<verse number="6">Ariko hārih’ abanyabgenge b’ivyanditswe bamwe bicayeho, bībūranya mu mitima,</verse>
				<verse number="7">bati N’iki gitumye uyo avuga artyo? Ararogose: ni nde ashobora guharira ivyaha, atar’ umwe, ni we Mana?</verse>
				<verse number="8">Yesu amenye mu mutima wiwe yuko bībūranya muri bo bartyo, aca arababaza, ati N’iki gitumye mwībūranya ivyo mu mitima yanyu?</verse>
				<verse number="9">Icoroshe n’ikihe, n’ukubarira ikimuga, nt’ Uhariwe ivyaha vyawe; canke n’ukukibarira, nti Vyuka, wikorere inderuzo yawe, ugende?</verse>
				<verse number="10">Ariko kugira ngo mumenye k’Umwana w’umuntu afise ububasha mw isi bgo guharira ivyaha — abgira ikimuga,</verse>
				<verse number="11">ati Ndakubariye nti Vyuka, wikorere inderuzo yawe, utahe.</verse>
				<verse number="12">Aravyuka, aca yikorera inderuzo, asohoka imbere ya bose: nuko bose barumirwa, bahimbaza Imana, bati Ntitwaribgabone ben’ ibi.</verse>
				<verse number="13">Arasohoka, yongera kuja i ruhande y’ikiyaga: ishengero ryose riza kuri we, arabigisha.</verse>
				<verse number="14">Nukw arikw aragenda abona Lewi mwene Alufayo, yicaye aho yatoreza ikibuguro, aramubarira, ati Nkurikira. Ava hasi, aramukurikira.</verse>
				<verse number="15">Kandi yicaye mu nzu y’uwo, arikw ararya, haza benshi mu batozakori n’abanyavyaha basangira na Yesu n’abigishwa biwe: bāri benshi, kandi bāramukurikira.</verse>
				<verse number="16">Abanyabgenge b’ivyanditswe bo mu Bafarisayo babonye asangira n’abanyavyaha n’abatozakori babgira abigishwa biwe, bati Mbega kw asangira n’abatozakori n’ abanyavyaha!</verse>
				<verse number="17">Yesu avyumvise, arababgira, at’ Abakomeye nta co bagombera umuvūzi, atar’ abarwaye. Sinaje guhamagara abagororotsi, atar’ abanyavyaha.</verse>
				<verse number="18">Kand’ abigishwa ba Yohana bo n’Abafarisayo bāri bisonzesheje. Baraza, baramubaza, bati N’iki gituma abigishwa ba Yohana n’ abigishwa b’Abafarisayo bisonzesha, abigishwa bawe ntibisonzeshe?</verse>
				<verse number="19">Yesu arababaza, ati Mbeg’ abātowe bokwisonzesha bate, bakiri kumwe n’umukwe? Umukwe akiri kumwe na bo ntibashobora kwisonzesha.</verse>
				<verse number="20">Har’ imisi izoza, umukwe akūrwe muri bo, bazoca bisonzesha uwo musi.</verse>
				<verse number="21">Nta wobarīra ikiremo c’igitambara gisha ku mpuzu y’umushire; kukw ico kiremo coyitabura, igisha kikavana n’umushire, ikarushiriza gutabuka.</verse>
				<verse number="22">Kandi nta wotara umutobe wa vino mu mikuza y’insato ibōmbōtse; kuko vino yoturitsa iyo mikuza, vino n’imikuza bigapfana. Arik’ umutobe wa vino bawutara mu mikuza misha.</verse>
				<verse number="23">Kandi kw isabato, agenda aca mu mirima y’ingano; abigishwa biwe bakigenda batangura kumyōza ingano.</verse>
				<verse number="24">Abafarisayo baramubaza, bati N’iki gitumye bakora ikizira gukorwa kw isabato?</verse>
				<verse number="25">Na we arababaza, ati Nta ho murasoma ico Dawidi yakoze, aho yar’ aburaniwe ashonje, bo n’ abāri kumwe na we?</verse>
				<verse number="26">Ingene yinjiye mu nzu y’Imana, mu misi ya Abiyatari umuherezi mukuru, akarya imitsima y’ibiterekērwa, ar’ umuziro kuribga, ukūye abaherezi, akayihako n’abāri kumwe na we?</verse>
				<verse number="27">Kand’ arababgira, at’ Isabato yabayeho kubg’ umuntu, arik’ umuntu si we yabayeho kubg’ isabato.</verse>
				<verse number="28">Ni co gituma Umwana w’umuntu ar’ umwami w’ isabato na yo.</verse>
			</chapter>
			<chapter number="3">
				<verse number="1">Yongera kwinjira mw isinagogi; kandi hār’ umuntu anyunyutse ukuboko;</verse>
				<verse number="2">baramugenza ngo barābe kw amukiza kw isabato, ngo bamurege.</verse>
				<verse number="3">Abarira uwo muntu anyunyutse ukuboko, ati Va hasi, uhagarare hagati.</verse>
				<verse number="4">Arababaza, ati Mbeg’ ivyemerwa n’ugukora ivyiza kw isabato canke n’ugukora ibibi? Gukiza umuntu canke kumwica? Barihorera.</verse>
				<verse number="5">Aberaguzamw’ amaso, aratse, ababazwa n’ukw imitima yabo ikomantaye, abarira uwo muntu, ati Ramvura ukuboko kwawe. Arakuramvura, kurakira.</verse>
				<verse number="6">Abafarisayo barasohoka, baca bamugīra inama n’abantu ba Herode ngo babone ingene bomwica.</verse>
				<verse number="7">Maze Yesu n’abigishwa biwe bavayo, baja ku kiyaga: ishengero ryinshi riramukurikira, bavuye i Galilaya n’i Yudaya</verse>
				<verse number="8">n’i Yerusalemu no muri Idumaya no hakurya ya Yorodani, n’abahereranye no muri Tiro n’i Sidoni, ishengero ryinshi ryumvise ivyo yakoze riza kuri we.</verse>
				<verse number="9">Abarira abigishwa biwe ngo bagumishe ubgato butoya hafi kubg’ ishengero, ngo ntirimubānde.</verse>
				<verse number="10">Kuko yakijije benshi, ni co catumye abāri bafise ivyago bose bamuhenukirako, ngo bamukoreko.</verse>
				<verse number="11">Impwemu zihumanye na zo uko zimubonye zamwikubita imbere, zigasemerera zit’ Ur’ Umwana w’Imana.</verse>
				<verse number="12">Arazihanikiriza cane, ngo ntizigende ziramwandagaza.</verse>
				<verse number="13">Maz’ adūga umusozi muremure, ahamagara abo agomba, baza kuri we.</verse>
				<verse number="14">Atoranya icumi na babiri bo kubana na we, maze ngw abatume kwigisha,</verse>
				<verse number="15">no kugira ububasha bgo gusenda abadayimoni.</verse>
				<verse number="16">Nukw atoranya aba cumi na babiri: Simoni, amwita Petero;</verse>
				<verse number="17">atoranya na Yakobo mwene Zebedayo, na Yohana mwene nyina wa Yakobo, na bo abita Bowanerige, risobanurwa ngw Abana b’inkuba;</verse>
				<verse number="18">atoranya na Andereya, na Filipo, na Barutolomayo, na Matayo, na Toma, na Yakobo mwene Alufayo, na Tadayo, na Simoni Umunyakananayo,</verse>
				<verse number="19">na Yuda Isikaryota, ni we yamuguze. Aja mu nzu:</verse>
				<verse number="20">ishengero ryongera gukoranira kuri we, bituma babura ingene botamira n’agatsima.</verse>
				<verse number="21">Ab’i wabo bavyumvise barasohoka ngo baje kumufata, kuko bāgira ngo Yasaze.</verse>
				<verse number="22">Kand’ abanyabgenge b’ivyanditswe bavuye i Yerusalemu baravuga, bat’ Arimwo Beyezebuli: kandi bat’ Umukuru w’abadayimoni ni we amushoboza gusenda abadayimoni.</verse>
				<verse number="23">Arabahamagara, abacira umugani, ati Satani yoshobora ate gusenda Satani?</verse>
				<verse number="24">Ubgami iyo bgitandukanije ubgabgo, ubgo bgami ntibushobora kurama.</verse>
				<verse number="25">Inzu ni yitandukanya ubgayo, iyo nzu ntizoshobora kurama.</verse>
				<verse number="26">Kandi Satani, namba yīhagurukiye, akitandukanya, ntashobora guhangama, arahera.</verse>
				<verse number="27">Kandi nta muntu yoshobora kwinjira mu nzu y’ umuntu w’inkomezi kumusahura ibintu, atabanje kuboha wa munyenkomezi, maz’ akabona kumusahura ivyo mu nzu yiwe.</verse>
				<verse number="28">Ndababgire ukuri: Abana b’abantu bazoharirwa ivyaha vyabo vyose n’ibirogotano vyose bazorogota,</verse>
				<verse number="29">arik’ umuntu wese azorogota kuri Mpwemu Yera nta ho azoharirwa, kand’ azoba akoze icaha c’ibihe bidashira.</verse>
				<verse number="30">Icatumye avuga artyo n’uko bavuze ngw Arimw’ impwemu ihumanye.</verse>
				<verse number="31">Maze nyina na bene nyina baraza, batuma kumuhamagara, bahagaze hanze.</verse>
				<verse number="32">Ishengero ryari ryicaye rimukikije; maze baramubgira, bat’ Ereg’ umuvyeyi wawe na barumuna bawe bari hanze, barakurondera.</verse>
				<verse number="33">Na we arababaza, ati Mama ni nde, canke bene mama ni ba nde?</verse>
				<verse number="34">Yeraguza amaso abari bicaye impande zose bamukikije, ati Ngaba mama na bene mama:</verse>
				<verse number="35">umuntu wese akora ivyo Imana igomba ni we murumunanje, ni we mushikanje, ni we mama.</verse>
			</chapter>
			<chapter number="4">
				<verse number="1">Atangura ukundi gusha kwigishiriza ku nkombe y’ikiyaga. Ishengero ryinshi cane rikoranira kuri we, bimutera gutambukira mu bgato buri mu kiyaga, yicaramwo, ishengero ryose riguma ku nkombe y’ikiyaga.</verse>
				<verse number="2">Abigisha vyinshi mu migani, ababgira mur’ ukwo kwigisha kwiwe,</verse>
				<verse number="3">ati Ni mwumve; umubivyi yasohoye imbuto.</verse>
				<verse number="4">Akibiba, zimwe zigwa i ruhande y’inzira; inyoni ziraza, zirazinobagura.</verse>
				<verse number="5">Izindi zigwa ku rutare, hatar’ ivu ryinshi; zica zimera vuba, kukw ata vu ryinshi ririho:</verse>
				<verse number="6">izuba rirashe, ziraraba, kukw ata mizi zifise, zirūma.</verse>
				<verse number="7">Izindi zigwa mu mahwa, amahwa arakura, arazinyoha, ntizama.</verse>
				<verse number="8">Izindi zigwa mw ivu ryiza, ziramera, zirakura, zihunda impeke, zimwe mirongwitatu, izindi mirongwitandatu, izindi ijana, birtyo birtyo.</verse>
				<verse number="9">Kand’ at’ Ūri n’amatwi yumva, ni yumve.</verse>
				<verse number="10">Bīherereye, abāri kumwe na we na bamwe cumi na babiri bamubaza iyo migani;</verse>
				<verse number="11">arabishura, ati Mwebge mwahawe ibanga ry’ubgami bg’Imana, arikw abo hanze babarirwa vyose mu migani:</verse>
				<verse number="12">ngo kurāba barābe, yamara ntibavyitegereze; kwumva bavyumve, yamara ntibabitahure; ngo kumbure bohindukira bagaharirwa.</verse>
				<verse number="13">Kand’ arababaza, ati Ntimuzi uwo mugani? Non’ imigani yose muzoyitahura mute?</verse>
				<verse number="14">Umubivyi abiba ijambo ry’Imana.</verse>
				<verse number="15">Ab’i ruhande y’ inzira, ah’ iryo jambo ribibga, iyo bahejeje kwumva, Satani aca aza uwo mwanya, akabakūramw’ iryo jambo ryabibge muri bo.</verse>
				<verse number="16">N’ aba n’uko, ni bo bābibge ku rutare; iyo bumvise iryo jambo, baca baryākīrana umunezero,</verse>
				<verse number="17">ntibagire imizi muri bo, ariko bahagarara umwanya muto, maz’ iyo bādutsweko n’amarushwa bo n’akadenderezo bazira iryo jambo, bica bibagwisha.</verse>
				<verse number="18">Abandi ni bo bābibge mu mahwa, abo ni bo bumva iryo jambo,</verse>
				<verse number="19">maz’ umwitwaririko w’ivy’ isi n’uruhendo rw’ubutunzi no kwifuza ibindi, iyo bibinjiyemwo, binyoha iryo jambo, rikaba ikirumbirane.</verse>
				<verse number="20">Abābibge mw ivu ryiza, abo ni bo bumva iryo jambo bakaryemera, bagahunda impeke, umwe mirongwitatu, uwundi mirongwitandatu, uwundi ijana, birtyo birtyo.</verse>
				<verse number="21">Kand’ arababaza, ati Mbeg’ itara rizanwa ngo baryubikekw igisimbo canke barishire mu rutara, ntirishirwa ku gitereko caryo?</verse>
				<verse number="22">Kukw ata canyegejwe kitazoserurwa, cank’ icagizwe ibanga kitazoja ahabona.</verse>
				<verse number="23">Ūri n’amatwi yumva, ni yumve.</verse>
				<verse number="24">Kand’ arababarira, ati Mwiyubare mu vyo mwumva. Ingero mugeramwo ni yo muzogererwamwo, kandi muzorengerezwa:</verse>
				<verse number="25">kuk’ ūfise azohabga, arik’ ūdafise azokwakwa n’ico yar’ asanzwe afise.</verse>
				<verse number="26">Yongera kubabgira, at’ Ubgami bg’Imana busa n’umuntu yabivye imbuto mw ivu,</verse>
				<verse number="27">bgije agasinzira, bugaca akavyuka, imbuto zikamera, zigakura, atazi ingene zakuze.</verse>
				<verse number="28">Ivu rimeza ryonyene, habanza kuba ibironge, hanyuma hakaba imiyange, hanyuma hakaba amahundo atēngēngeye impeke.</verse>
				<verse number="29">Maz’ imirima yeze, aca ayitemesha umuhoro, kukw igihe c’ ishwābūra kigeze.</verse>
				<verse number="30">Kand’ arababaza, at’ Ubgami bg’Imana tubushushanye n’iki? Canke tubusobanurishe umugani ki?</verse>
				<verse number="31">Busa n’akabuto ka sinapi, iyo gatewe mw ivu, nah’ ari kanzinya hanyuma y’imbuto zose ziri mw isi;</verse>
				<verse number="32">arikw iyo gatewe, karakura, kakaba kanini, kakaruta ibirimwa vyose, kagashamika amashami manini, kand’ inyoni zo mu kirere zishobora kwārika ivyāri mu gitūtu cako.</verse>
				<verse number="33">Kand’ ababgira ijambo ry’ Imana mu migani myinshi imwe n’iyo, uko bashobora kwumva.</verse>
				<verse number="34">Kand’ atabaciriye umugani nta co yababgira, ariko yihereranye n’abiwe bigishwa akabibasobanurira vyose.</verse>
				<verse number="35">Kur’ uwo musi bugorovye, arababgira, ati Tujabuke tuje hakurya.</verse>
				<verse number="36">Basiga abantu hano, bamujana mu bgato yahozemwo, kand’ ayandi mato yari kumwe na bo.</verse>
				<verse number="37">Nuko haza inkūbi ikomeye y’umuyaga, imipfunda yisuka mu bgato, bgariko buruzura.</verse>
				<verse number="38">Ariko we yar’ aryamye mu mutwe w’inyuma, yiseguye umusego yisinziriye. Baramukangura, baramubaza, bati Mwigisha, ntubabaye ko turiko turapfa?</verse>
				<verse number="39">Arikangura, azibiza ingunza, abarira ikiyaga, ati Hora, utekereze. Umuyaga uraca, haba agahwekere rwose.</verse>
				<verse number="40">Arababaza, ati N’iki kibateye ubgoba? Ntimurizera?</verse>
				<verse number="41">Baratinya, bagira ubgoba bginshi, barabazanya, bati Mbeg’ uyu n’umuntu ki, umuyaga n’ ikiyaga ko bimwumvira?</verse>
			</chapter>
			<chapter number="5">
				<verse number="1">Bafata hakurya y’ikiyaga mu gihugu c’Abageraseni.</verse>
				<verse number="2">Avuye mu bgato, umuntu yinjiwemwo n’impwemu ihumanye ava mu masenga y’imva, aca aramusanganira.</verse>
				<verse number="3">Yaba mur’ ayo masenga, ntihāgira ūba akibona ico ashobora kumubohesha, n’iyo woba umunyororo:</verse>
				<verse number="4">kuko bāmubohesheje iminyororo ku maguru no ku maboko kenshi, iy’ amaboko akayicagagura, iy’ amaguru akayivutagura: ntihāgira umuntu afise inkomezi zomutururuza.</verse>
				<verse number="5">Maz’ imisi yose ku murango no mw ijoro yama mur’ ayo masenga no ku misozi, ataka, yikebesha amabuye.</verse>
				<verse number="6">Abonye Yesu akiri kure, arirukanga, arunama,</verse>
				<verse number="7">asemerera n’ijwi rirenga, ati Duhūriye hehe ga Yesu Mwana w’Imana isumba vyose? Ndakurahiye Imana, ntumbabaze agashinyaguro.</verse>
				<verse number="8">Kuko yar’ amubariye, ati Va mu muntu, wa mpwemu ihumanye.</verse>
				<verse number="9">Aramubaza, ati Witwa nde? Aramwishura, ati Gitero ni ryo zina ryanje kuko turi benshi.</verse>
				<verse number="10">Aramwinginga cane ngo ntazirukane mur’ ico gihugu.</verse>
				<verse number="11">Kandi kur’ uwo musozi hār’ umukuku mwinshi w’ingurube zirisha:</verse>
				<verse number="12">ziramwinginga, ziti Turungike muri ziriya ngurube, tuzinjiremwo.</verse>
				<verse number="13">Arazemerera. Izo mpwemu zihumanye zimusokorotsemwo, zinjira muri nya ngurube, umukuku wirukira ku gatembge, zisuka mu kiyaga, zāri nk’ibihumbi bibiri, amazi araziniga.</verse>
				<verse number="14">Abāziragira barahunga, babivuga mu gisagara no mu misozi: na bo baza kurāba ibibaye ivy’ ari vyo.</verse>
				<verse number="15">Bashika aho Yesu ari, basanga uwari yinjiwemwo n’abadayimoni yicaye, yambaye, ubgenge bgāgarutse, umwe nyene yari yinjiwemwo na ca gitero; baratinya.</verse>
				<verse number="16">Abābibonye babadondera ivy’ uwari yinjiwemwo n’abadayimoni n’ivy’ ingurube.</verse>
				<verse number="17">Batangura kumwinginga ngw ave mu ntāra yabo.</verse>
				<verse number="18">Arikw aratambukira mu bgato, uwari yinjiwemwo n’abadayimoni aramwinginga ngw agume kuri we.</verse>
				<verse number="19">Ntiyamukundira, arikw aramubarira, ati Ja i muhira i wawe mu b’i wanyu, ubabarire ivyo Umwami Imana igukoreye vyose, kand’ ingen’ ikugiriye ikigongwe.</verse>
				<verse number="20">Aragenda, atangura gukwiza i Dekapoli ivyo Yesu yamukoreye vyose, abantu bose baratangara.</verse>
				<verse number="21">Nuko Yesu agenda mu bgato, asubira hakurya, ishengero ryinshi rikoranira kuri we; yar’ i ruhande y’ikiyaga.</verse>
				<verse number="22">Haza umwe mu bakuru b’isinagogi, yitwa Yayiro, amubonye amwitembagaza imbere y’ibirenge,</verse>
				<verse number="23">aramwinginga cane, at’ Akana kanje k’agakobga kari ku mpfiro, ndakwinginze, n’uze se, umurambikekw ibiganza, akire, abeho.</verse>
				<verse number="24">Aragenda, ajana na we. Ishengero ryinshi riramukurikira rimubanda.</verse>
				<verse number="25">Kand’ umugore arwaye ubutinyanka yar’ abimaranye imyaka cumi n’ibiri,</verse>
				<verse number="26">yababajwe cane n’abavūzi benshi bamumarisha ibintu vyiwe vyose abitangamw’ ingemu, ntihāgira ico bamumarira, mber’ arushiriza kurwara;</verse>
				<verse number="27">yumvise ivya Yesu, araza, aca hagati y’ishengero, amuturuka inyuma, akora ku mpuzu yiwe.</verse>
				<verse number="28">Yari yibgiye, ati N’iyo nokora ku mpuzu ziwe gusa, nokira.</verse>
				<verse number="29">Uwo mwanya isōko y’amaraso irakama, amenya mu mubiri wiwe yukw akize ico cago.</verse>
				<verse number="30">Ako kanya Yesu yumva muri we ubushobozi bumuvamwo, ahindukira abāndana n’ishengero, arababaza, ati Ni nde akoze ku mpuzu zanje?</verse>
				<verse number="31">Abigishwa biwe baramwishura, bat’ Ubone abantu bariko barakubānda, nawe ukagira uti Ni nde ankozeko?</verse>
				<verse number="32">Aberaguzamw’ amaso, ngw abone ūmukozeko.</verse>
				<verse number="33">Uwo mugore aratinya, ahinda agashitsi, kukw azi ikimubayeko, araza amwikubita imbere, amubarira ivy’ ukuri vyose.</verse>
				<verse number="34">Yesu aramubgira, ati Mwana wanje, ukwizera kwawe kuragukijije, genda amahoro, ukire rwose icago cawe.</verse>
				<verse number="35">Akivuga, haza abavuye kwa wa mukuru w’isinagogi, bati Wa mwana wawe aracīkānye, uracagorera iki Umwigisha?</verse>
				<verse number="36">Ariko Yesu ntiyashira umutima kw ijambo rivuzwe, abarira uwo mukuru w’isinagogi, ati Ntutinye, wizere gusa.</verse>
				<verse number="37">Ntiyakundira uwundi muntu kujana na we, atari Petero na Yakobo na Yohana mwene nyina wa Yakobo.</verse>
				<verse number="38">Bashitse ku nzu y’uwo mukuru w’isinagogi, asanga bariko barakoma induru barira baboroga cane.</verse>
				<verse number="39">Yinjiye arababaza, ati N’iki gitumye mukoma induru murira? Umwana ntahwereye, arikw arasinziriye.</verse>
				<verse number="40">Baramutwenga bamushinyagurira. Arabakumīra bose, ajana se w’umwana na nyina n’abāri kumwe na we, yīgira haruguru ah’ ikiziga kiri,</verse>
				<verse number="41">afata ukuboko kw’ikiziga, arakibarira, ati Talisa kumi; bisobanurwa ngo Gakobga, ndakubariye, nti Vyuka.</verse>
				<verse number="42">Umukobga aca avyuka uwo mwanya, aragendagenda, kuko yar’ amaze imyaka cumi n’ibiri avutse: baca baratangara cane.</verse>
				<verse number="43">Arabihanikiriza cane, ngo ntihagire umuntu n’umwe abimenya, arababarira ngo bamugaburire.</verse>
			</chapter>
			<chapter number="6">
				<verse number="1">Avayo, aja mu ntāra y’i wabo, abigishwa biwe baramukurikira.</verse>
				<verse number="2">Isabato ishitse, aca yigishiriza mw isinagogi: benshi bamwumvise baratangara, bat’ Ivyo vyose uyu yabikūye hehe? Kandi n’ubgenge ki yahawe, n’ivyo bitangaza bingaho bikorwa n’amaboko yiwe n’ibiki?</verse>
				<verse number="3">Mbega si wa mubāji, mwene Mariya, mwene nyina wa Yakobo na Yose na Yuda na Simoni? Bashiki biwe na bo ntibari hano i wacu? Ivyiwe birabatsitaza.</verse>
				<verse number="4">Yesu arababgira, at’ Umuntu avugishwa n’Imana ntabura icubahiro, atari mu ntāra y’i wabo, no mu muryango w’i wabo, no mu nzu y’i wabo.</verse>
				<verse number="5">Maze ntiyashobora gukoreray’ igitangaza na kimwe, atar’ abarwaye bake yarambitsekw ibiganza, akabakiza.</verse>
				<verse number="6">Atangazwa n’ukutizera kwabo. Agendagenda mu mihana ihakikije, yigisha.</verse>
				<verse number="7">Ahamagara bamwe cumi na babiri, atangura kubatuma babiribabiri, abaha ububasha ku mpwemu zihumanye.</verse>
				<verse number="8">Ababuza ngo ntibagire ico bajana ku nzira, atar’ inkoni gusa, ati Ntimujane impamba cank’ isaho cank’ amahera mu mipfuko yanyu,</verse>
				<verse number="9">ariko mwambare inkweto, kandi ntimwambare amapfundo abiri.</verse>
				<verse number="10">Kand’ arababgira, at’ Inzu yose muzokwinjiramwo, abe ari yo mugumamwo, kugeza aho muzovira aho hantu.</verse>
				<verse number="11">Ahantu hose aho bazokwanka kubākīra ntibabumve, mukivayo muze mukunkumure umukungugu wo mu birenge vyanyu, kibe ikimenyetso kibabere icabona.</verse>
				<verse number="12">Baragenda, bigisha kw abantu bakwiye kwihana.</verse>
				<verse number="13">Basenda abadayimoni benshi, basīga amavuta abarwaye benshi, barakira.</verse>
				<verse number="14">Umwami Herode aravyumva, kukw izina rya Yesu ryari ribaye rurangiranwa, aravuga, ati Yohana Umubatizi yāzutse mu bapfuye, ni co gituma ivyo bitangaza bikorera muri we.</verse>
				<verse number="15">Arikw abandi baravuga, bati Ni Eliya; abandi bati N’umuntu avugishwa n’Imana, nka ba bandi bāvugishwa na yo.</verse>
				<verse number="16">Ariko Herode avyumvise, aravuga, ati Yohana uwo naciye izosi ni we yazutse.</verse>
				<verse number="17">Kuko Herode ubgiwe ari we yari yatumye ngo bafate Yohana, aramuboha, amushira mw ibohero, kubga Herodiya muka Filipo mwene se, kuko Herode yamucikije.</verse>
				<verse number="18">Kandi Yohana yari yarabgiye Herode, ati N’ikizira k’ufise muka mwene so.</verse>
				<verse number="19">Ni co catumye Herodiya amugirira akazīka, agomba kumwica, ntiyaronka uburyo:</verse>
				<verse number="20">kuko Herode yatinya Yohana, amuzi kw agororotse kand’ ar’ umuntu yera, aramurinda: iy’ amwumvise hose, ivyiwe vyaramuzazanira, yamara yanezererwa kumwumva.</verse>
				<verse number="21">Maz’ umusi uragera, uburyo buraboneka: war’ umusi wo kwibutsa ukuvuka kwa Herode; atumira abaganwa biwe, n’abakuru b’abagabisha b’abasoda, n’abapfasoni b’i Galilaya, ngo baze abatereke.</verse>
				<verse number="22">Umukobga wa Herodiya nyene arinjira aratamba, Herode n’abashitsi biwe baramushima. Umwami abgira uwo mukobga, ati Nsaba ico ugomba cose, ndakiguha.</verse>
				<verse number="23">Aramurahira, at’ Ico unsaba cose ndakiguha, n’iyo coba igisate c’ ubgami bganje.</verse>
				<verse number="24">Arasohoka, abaza nyina, ati Nsabe iki? Aramwishura, ati Saba umutwe wa Yohana Umubatizi.</verse>
				<verse number="25">Aca aza ah’ umwami ari n’ingoga, aramusaba, ati Ndagomba k’umpa nonaha umutwe wa Yohana Umubatizi ku mubehe.</verse>
				<verse number="26">Umwami arababara cane, ariko kubga za ndahiro ziwe, no kubg’ abāsangira na we, bimunanira kuwumwima.</verse>
				<verse number="27">Uwo mwanya umwami atuma umushibamyi, amubarira kuzana umutwe wa Yohana. Aragenda, amucira izosi mw ibohero,</verse>
				<verse number="28">azana umutwe wiwe ku kibehe, awuha wa mwigeme, na we awuha nyina.</verse>
				<verse number="29">Abigishwa biwe bavyumvise baraza, bajana ikiziga ciwe, bagihamba mu cobo.</verse>
				<verse number="30">Nuko za ntumwa zikoranira aho Yesu ari, zimudondera ivyo zakoze vyose n’ivyo zigishije.</verse>
				<verse number="31">Arababgira, ati Ni muze mwebge mwenyene ahiherereye mu gahinga, muruhuke gatoya. Kuko hāri benshi banyurana, babura n’ingene botamira utwo kurya.</verse>
				<verse number="32">Bagenda mu bgato, baja ahantu h’agahinga kwiherērayo.</verse>
				<verse number="33">Bababona bagenda, benshi barabamenya, bava mu bisagara vyose, barirukanga, bajana inkōkoro y’ikiyaga, babatangayo.</verse>
				<verse number="34">Avuye mu bgato, abona ishengero ryinshi, rimutera akagongwe kuko bameze nk’intama zitagira umwungere: atangura kubigisha vyinshi.</verse>
				<verse number="35">Umusi ukuze, abigishwa biwe baramwēgēra, bati Mbega hano hantu kw ari mu gahinga, umusi ukaba ukuze;</verse>
				<verse number="36">basezere, baje mu misozi no mu mihana impande zose, kwirondereray’ ivyo kurya.</verse>
				<verse number="37">Arabishura, ati Mube ari mwebge mubagaburira. Baramubaza, bati Tugende tugure imitsima y’idenariyo amajana abiri, tuyibahe ga barye?</verse>
				<verse number="38">Na we arababaza, ati Mufise imitsima ingahe? Ni mugende muyirābe. Babimenye baramwishura, bati Ni dutanu, n’udufi tubiri.</verse>
				<verse number="39">Ababarira ko bose bicara ku vyatsi bibisi bīcīye intēko.</verse>
				<verse number="40">Bicara imirongo‐imirongo, hamwe ijana‐ijana, ahandi mirongwitanu‐mirongwitanu, bartyo bartyo.</verse>
				<verse number="41">Yābīra ya mitsima itanu na za fi zibiri, ararangamiza, arāba mw ijuru, arabihezagira, amanyagura iyo mitsima, ayiha abigishwa ngo bayishire imbere y’abantu, n’ifi zompi na zo arazibagaburira bose.</verse>
				<verse number="42">Bararya bose barahāga.</verse>
				<verse number="43">Batororokanya utumanyagu tw’imitsima n’utw’ ifi, twuzura ibisimbo cumi na bibiri.</verse>
				<verse number="44">Abāriye iyo mitsima bār’ abagabo ibihumbi bitanu.</verse>
				<verse number="45">Uwo mwanya agōbēra abigishwa biwe ngo batambukire mu bgato, bitangire kujabuka hakurya i Betsayida, aheze gusezera rya shengero.</verse>
				<verse number="46">Ahejeje gusezerana na bo avayo, adūga umusozi gusenga.</verse>
				<verse number="47">Bgagorovye, bga bgato bushitse mw idamba, ariko we yar’ i musozi wenyene.</verse>
				<verse number="48">Abonye ko batamijwe no gusōza, kuk’ umuyaga war’ ubaturutse imbere, ku muteramyi agira kane aza aho bari, agendesha amaguru hejuru ku kiyaga, yagira abarengane.</verse>
				<verse number="49">Ariko babonye agendesha amaguru hejuru ku kiyaga, bagira ngo n’igihūme, batura ubuku.</verse>
				<verse number="50">Bose baramubona, basimbga n’umutima. Arik’ uwo mwanya arabavugisha, ati Hūmura ni jewe, ni mureke gutinya.</verse>
				<verse number="51">Aratambuka, aja mu bgato bārimwo: umuyaga uraca. Barumirwa cane mu mitima yabo:</verse>
				<verse number="52">kuko batātahuye ivya ya mitsima, arikw imitima yabo yar’ ikomantaye.</verse>
				<verse number="53">Bamaze kujabuka hakurya, bafata i musozi mu ntāra y’i Genesareti, bazirika ubgato ku nkombe.</verse>
				<verse number="54">Bavuye mu bgato, abaho baca baramumenya.</verse>
				<verse number="55">Birukanga impande zose mur’ ico gihugu cose, batangura guterura abarwaye mu nderuzo, babakwiragirana aho bamwumvise hose.</verse>
				<verse number="56">Kand’ aho yaja, mu mihana canke mu bisagara canke mu misozi, bāshira abarwaye mu tuguriro, bakamwinginga ngo bamukore naho hoba ku buyonga bg’impuzu yiwe gusa; abamukozeko bose bagakira.</verse>
			</chapter>
			<chapter number="7">
				<verse number="1">Abafarisayo bakoranira kuri we n’abanyabgenge b’ivyanditswe bamwe bavuye i Yerusalemu.</verse>
				<verse number="2">Babona abigishwa biwe bamwe barisha ivyo kurya intoke zihumanye, bisobanurwa ngo zidakaravye.</verse>
				<verse number="3">Arikw Abafarisayo n’Abayuda bose, iyo batīfyikinyuye mu gukaraba ntibārya, kuko bākurikiye imigenzo bābgirijwe n’aba kera.</verse>
				<verse number="4">Kandi bavuye mu kaguriro, iyo batīmijagiye amazi ntibārya, kandi harih’ ibindi vyinshi bābgirijwe n’aba kera ngo bavyumireko, nko kwoza mu buryo bginshi ibikombe n’inzavya n’inkono zikozwe mu miringa.</verse>
				<verse number="5">Abafarisayo n’abanyabgenge b’ivyanditswe baramubaza, bati N’iki gitumye abigishwa bawe badakurikira ingeso twabgirijwe n’aba kera, bagapfa kurisha ivyo kurya intoke zihumanye?</verse>
				<verse number="6">Arabishura, ati Yesaya yavuze neza ivyo yavugishijwe n’Imana kuri mwebge indyarya, nk’uko handitswe, ngw Aba bantu banyubahisha iminwa yabo, Arikw imitima yabo iri kure yanje.</verse>
				<verse number="7">Bansengera ubusa, Kukw inyigisho bigisha ar’ ivyagezwe n’abantu.</verse>
				<verse number="8">Ico Imana yageze murakireka ngo mwumire ku migenzo mwābgirijwe n’abantu.</verse>
				<verse number="9">Kand’ ati Nka ko mwagize neza gukēngēra icagezwe c’Imana, ngo muziririze iyo migenzo yanyu!</verse>
				<verse number="10">Kuko Mose yavuze, ati Wubahe so na nyoko: kand’ at’ Ūtutse se canke nyina, ntaz’ abure kwicwa.</verse>
				<verse number="11">Ariko mweho mugira mut’ Umuntu ni yabgira se canke nyina, at’ Ico nari kugufashisha ni Korubani, risobanurwa ngo Ni co nzoshikanira Imana;</verse>
				<verse number="12">ntimuba mukimukundira kugira ico yofasha se canke nyina;</verse>
				<verse number="13">ijambo ry’Imana mukaritituza imigenzo yanyu mwigishije: kandi mukora n’ibindi vyinshi ben’ ivyo.</verse>
				<verse number="14">Kandi yongera guhamagara ishengero, araribarira, ati Munyumve mwese, mubitahure:</verse>
				<verse number="15">nta kintu kir’ inyuma, iyo kigiye imbere mu muntu gishobora kumuhumanya, arikw ibivuye mu muntu ni vyo bimuhumanya. [</verse>
				<verse number="16">Namba har’ ūfise amatwi yumva, ni yumve.]</verse>
				<verse number="17">Yinjiye mu nzu asize ishengero hanze, abigishwa biwe bamusiguza uwo mugani.</verse>
				<verse number="18">Na we arababaza, ati Mbega namwe mur’ imburabgenge murtyo? Ntimutahura yukw ata kintu kir’ inyuma iyo kigiye imbere mu muntu gishobora kumuhumanya,</verse>
				<verse number="19">kuko kitagiye mu mutima wiwe, ariko kija mu nda, kigaca mu nzira yaco? Ivyo yabivugiye kuzirura ivyo kurya vyose.</verse>
				<verse number="20">Kand’ aravuga, at’ Ibiva imbere mu muntu, ni vyo bimuhumanya:</verse>
				<verse number="21">kukw imbere mu mitima y’abantu havamw’ ivyiyumviro bibi, ubushakanyi,</verse>
				<verse number="22">ubgivyi, ubgicanyi, ubusambanyi, ukwifuza, kugira nabi, ubugunge, ivy’ isoni nke, ijisho ribi, ibitutsi, ubgibone, ubupfu:</verse>
				<verse number="23">ivyo bibi vyose biva imbere ni vyo bihumanya umuntu.</verse>
				<verse number="24">Ava aho hantu, aja mu ntāra yo muri Tiro n’i Sidoni. Yinjira mu nzu atagomba ko hogira umuntu abimenya, ariko ntiyashobora kuyoberana.</verse>
				<verse number="25">Arik’ uwo mwanya, umugore afise akigeme kinjiwemwo n’impwemu ihumanye, amwumvise, araza, yikubita imbere y’ibirenge vyiwe.</verse>
				<verse number="26">Uwo mugore yar’ Umugirikikazi, amamo yiwe n’i Sirofoyinike: aramwinginga ngw asende dayimoni mu mukobga wiwe.</verse>
				<verse number="27">Aramubgira, ati Reka abana babanze guhāga, kukw atari vyiza kwābīra umutsima w’abana ukawuterera utubga.</verse>
				<verse number="28">Na we aramwishura, ati Nka ko, Mugenzi, utubga na two turi musi y’ameza twīrīra utuvunguka tw’abana.</verse>
				<verse number="29">Aramubgira, ati K’ uvuze urtyo ni wīgīre, dayimoni avuye mu mukobga wawe.</verse>
				<verse number="30">Arīgīra, ashitse mu nzu yiwe asanga umwana aryamye ku buriri, dayimoni amuvuyemwo.</verse>
				<verse number="31">Yongera kuva mu ntāra yo muri Tiro, araza aca i Sidoni, ashika ku kiyaga c’i Galilaya, aciye hagati y’intāra y’i Dekapoli.</verse>
				<verse number="32">Bamuzanira igipfamatwi kidatobora neza, baramwinginga ngw akirambikekw ikiganza.</verse>
				<verse number="33">Agikūra mw ishengero, aracihererana, agishira intoke mu matwi, acira amate, agikora ku rurimi.</verse>
				<verse number="34">Ararangamiza, arāba mw ijuru, yitsa umutima, arakibarira, ati Efata, risobanurwa ngo Zibūka.</verse>
				<verse number="35">Amatwi yiwe arazibūka, inkingi z’ururimi rwiwe zirabohoka, avuga neza.</verse>
				<verse number="36">Arabihanikiriza ngo ntihagire umuntu babibarira, arikw iy’ abihanikirije barushiriza gukwiza inkuru yiwe rwose.</verse>
				<verse number="37">Baratangara cane, baravuga, bat’ Akoze vyose neza: azibūra n’ibipfamatwi, kand’ avugisha ibiragi.</verse>
			</chapter>
			<chapter number="8">
				<verse number="1">Mur’ iyo misi hongera kuba ishengero ryinshi, babura ivyo kurya; ahamagara abigishwa, arababarira,</verse>
				<verse number="2">at’ Ishengero rinteye akagongwe, kuk’ uyu ar’ umusi ugira gatatu turi kumwe, none ntibagira ico barya.</verse>
				<verse number="3">Nobasezera ngo basubire i wabo bashonje, bogwira isari mu nzira, kandi bamwe ar’ aba kure.</verse>
				<verse number="4">Abigishwa biwe baramubaza, bat’ Umuntu yokūra hehe imitsima yo guhāza aba bantu, ko hano ari mu gahinga?</verse>
				<verse number="5">Arababaza, ati Mufise imitsima ingahe? Na bo bati N’indwi.</verse>
				<verse number="6">Abarira ishengero ngo ryicare hasi; yābīra ya mitsima ndwi, arayishimira, arayimanyagura, ayihēreza abigishwa biwe, ngo bayibagaburire: bayigaburira ishengero.</verse>
				<verse number="7">Kandi bāri bafise udufi duke; araduhezagira, avuga ko batubagaburira na two.</verse>
				<verse number="8">Bararya, barahāga, batororokanya utumanyagu tw’imisigazwa, twuzura ibivumvu ndwi.</verse>
				<verse number="9">Bāri nk’ ibihumbi bine; arabasezera.</verse>
				<verse number="10">Uwo mwanya atambukira mu bgato, bo n’abigishwa biwe, aja ahēgereye i Dalamanuta.</verse>
				<verse number="11">Haza Abafarisayo, batangura kumuhāririza, bamuronderakw ikimenyetso kiva mw ijuru, bamugeza.</verse>
				<verse number="12">Yitsa umutima cane, ati N’iki gitumye ab’iki gihe barondera ikimenyetso? Ndababgira ukuri ab’iki gihe bakazohabga ikimenyetso?</verse>
				<verse number="13">Abasiga hano, yongera gutambukira mu bgato, ajabuka hakurya.</verse>
				<verse number="14">Kandi bāri bibagiye gutekera imitsima, nta yo bāri bafise mu bgato, atar’ irobe rimwe.</verse>
				<verse number="15">Arabihanikiriza, ati Mumenye, mwirinde umwambiro w’Abafarisayo n’umwambiro wa Herode.</verse>
				<verse number="16">Bībūranya muri bo, bati Ntidufise imitsima.</verse>
				<verse number="17">Yesu arabimenya, arababaza, ati N’iki gitumye mwībūranya ngo nta mitsima mufise? Ntimuraruha mubimenya canke mubitahura? Mbega mufise imitima ikomantaye?</verse>
				<verse number="18">Amaso ko muyafise ntimuruha mubona? Mufise amatwi, ntimwumva, kandi ntimwibuka?</verse>
				<verse number="19">Hamwe namanyagurira ya mitsima itanu ibihumbi bitanu, mwatororokanije ibisimbo bingahe vyuzuye utumanyagu? Baramwishura, bati N’icumi na bibiri.</verse>
				<verse number="20">Ati Kandi hamwe namanyagurira ya mitsima ndwi ibihumbi bine, mwatororokanije ibivumvu bingahe vyuzuye utumanyagu? Baramwishura, bati N’indwi.</verse>
				<verse number="21">Arababaza, ati Ntimuraruha mubitahura?</verse>
				<verse number="22">Baraza bashika i Betsayida. Bamuzanira impumyi, baramwinginga ngw ayikoreko.</verse>
				<verse number="23">Afata iyo mpumyi ukuboko, ayikūra mu mihana, acira amate mu maso yayo, ayirambikakw ibiganza, arayibaza, ati Har’ ico ubona?</verse>
				<verse number="24">Iraramura amaso, iramwishura, iti Ndabona abantu kuko mbona ibisa n’ibiti bigendagenda.</verse>
				<verse number="25">Yongera kurambika ibiganza ku maso yayo, iritegereza, irakira, yihweza vyose neza.</verse>
				<verse number="26">Amurungika i we, ati Ntuje no mur’ iyi mihana.</verse>
				<verse number="27">Yesu avanayo n’abigishwa biwe, aja mu mihana y’i Kayisariya mu bga Filipo: bari mu nzira, abaza abigishwa biwe, at’ Abantu bagira ngo ndi nde?</verse>
				<verse number="28">Baramwishura, bati Bagira ng’ uri Yohana Umubatizi, abandi ng’ uri Eliya, abandi ng’ ur’ umwe mu bavugishwa n’ Imana.</verse>
				<verse number="29">Na we arababaza, at’ Ariko mweho mugira ngo ndi nde? Petero aramwishura, at’ Uri Kristo.</verse>
				<verse number="30">Arabihanikiriza ngo ntihagire umuntu babgira ivyiwe.</verse>
				<verse number="31">Atangura kubigisha, at’ Umwana w’umuntu akwiye kuzobabazwa uburyo bginshi, no kuzokwankwa n’abashingantahe n’abaherezi bakuru n’abanyabgenge b’ivyanditswe, no kuzokwicwa, maze hashize imisi itatu akazuka.</verse>
				<verse number="32">Avuga iryo jambo adakingitiranije. Petero aramwihererana, atangura kumwāmira.</verse>
				<verse number="33">Arahindukira, abona abigishwa biwe, akankamira Petero, ati Herēra inyuma yanje, Satani, kukw ivy’ Imana atari vyo ubabaye, ariko n’ivy’ abantu.</verse>
				<verse number="34">Ahamagara ishengero bo n’abigishwa biwe, arababgira, at’ Umuntu ni yagomba kunkurikira, ni yiyanke, yikorere umusaraba wiwe, ankurikire;</verse>
				<verse number="35">kuk’ ūgomba gukiza ubugingo bgiwe azobubura, arik’ ūzoheba ubugingo bgiwe kubganje no kubg’ ubutumwa bgiza, azobukiza.</verse>
				<verse number="36">Kand’ umuntu vyomumarira iki kwunguka ivyo mw isi vyose, ni yakwa ubugingo bgiwe kw iciru?</verse>
				<verse number="37">Mbeg’ umuntu yotanga iki ngw acungure ubugingo bgiwe?</verse>
				<verse number="38">Kuk’ umuntu wese bizotera isoni kunyemera no kwemera amajambo yanje mur’ iki gihe c’ubusambanyi kandi c’ ikinyavyaha, n’Umwana w’umuntu bizomutera isoni kumwemera, ah’ azozira afise ubgiza bga Se, azananye n’abamarayika bera.</verse>
			</chapter>
			<chapter number="9">
				<verse number="1">Arababgira, ati Ndababgira ukuri: mur’ aba bahagaze hano harimwo bamwe batazobona urupfu gushitsa aho bazobonera ubgami bg’Imana buzananye n’ubushobozi.</verse>
				<verse number="2">Imisi itandatu ishize, Yesu ajana Petero na Yakobo na Yohana, abadūgana igisozi kirekire ari bonyene. Ahinduka ukundi imbere yabo,</verse>
				<verse number="3">impuzu ziwe zirakayangana, zera derere, kandi nta mumesuzi kw isi yoshoboye kuzeza artyo.</verse>
				<verse number="4">Maze Eliya na Mose barabiyereka, bavugana na Yesu.</verse>
				<verse number="5">Petero abgira Yesu, ati Mwigisha, bitubereye vyiza ko turi hano, nuko duce insago zitatu, rumwe rwawe, urundi rwa Mose, urundi rwa Eliya.</verse>
				<verse number="6">Ntiyar’ azi ico akwiye kuvuga, kuko bari baguye igihūmura.</verse>
				<verse number="7">Maz’ igicu kiraza kibatera igitūtu, ijwi riva muri nya gicu, riti Nguyu Umwana wanje nkunda, ni mumwumve.</verse>
				<verse number="8">Maze bakebaguza vuba, ntibaba bakigira uwundi babona, atari Yesu wenyene, ari kumwe na bo.</verse>
				<verse number="9">Bariko baramanuka ico gisozi, arabihanikiriza ngo ntihagire umuntu badondera ivyo babonye, Umwana w’umuntu atarazuka avuye mu bapfuye.</verse>
				<verse number="10">Babīka iryo jambo, basiguzanya ivy’ ukuzuka mu bapfuye ivy’ ari vyo.</verse>
				<verse number="11">Baramubaza, bati Mbeg’ abanyabgenge b’ivyanditswe ko bavuga yuko Eliya akwiye kubanza kuza?</verse>
				<verse number="12">Arabishura, ati Eliya abanza kuza koko, akaroranya vyose neza. Ariko vyanditswe bite ku Mwana w’umuntu yukw azobabazwa vyinshi, agatiturwa?</verse>
				<verse number="13">Ariko ndababgira yuko Eliya yamaze kuza, kandi bamwigiriye uko bagomba kwose, nk’uko vyanditswe kuri we.</verse>
				<verse number="14">Bariko barashikīra abigishwa, babona ishengero ryinshi ribajiguje, n’abanyabgenge b’ivyanditswe bahārīra na bo.</verse>
				<verse number="15">Uwo mwanya ishengero ryose rimurabutswe riratangara rwose, barirukanga baramusanganira, baramuramutsa.</verse>
				<verse number="16">Arababaza, ati Mwariko murabahāririza ibiki?</verse>
				<verse number="17">Umwe mur’ iryo shengero aramwishura, ati Mwigisha, nari nakuzaniye umwana wanje, yinjiwemwo n’impwemu y’ikiragi.</verse>
				<verse number="18">Ah’ imufatiye hose, imutūra hasi, akabimba ifuro, akazyegenya amenyo, akagenda ashira umunywera; mbarira abigishwa bawe ngo bayisende, irabananira.</verse>
				<verse number="19">Arabishura, ati Yemwe ab’iki gihe mutizera, nzogeza ryari kubana namwe? Nzogeza ryari kubihanganira? Ni mumunzanire.</verse>
				<verse number="20">Baramuzana. Iyo mpwemu imubonye ica iramujegeza cane, aratemba, arigaragura, abimba ifuro.</verse>
				<verse number="21">Yesu abaza se, at’ Amaze igihe kingana iki bimutera birtyo? Aramwishura, at’ Uhereye mu bgana bgiwe.</verse>
				<verse number="22">Kenshi cane imuta mu muriro no mu mazi ngw imwice. Ariko namba har’ ico woshobora, tugirire akagongwe udutabare.</verse>
				<verse number="23">Yesu aramwishura, at’ Uvuze uti Namba wobishobora? Erega vyose bishobokera uwizeye.</verse>
				<verse number="24">Se w’uwo mwana aca aturika cane, ati Ndizeye, fasha ukutizera kwanje.</verse>
				<verse number="25">Yesu abonye abantu bagwirirana biruka, akankamira iyo mpwemu ihumanye, ati Yewe mpwemu y’ikiragi kandi y’igipfamatwi, ubganje ndakubariye muvemwo, ntukamugarukemw’ ukundi.</verse>
				<verse number="26">Irataka, iramujegeza cane, imuvamwo, amera nk’ūhwereye, bituma abenshi bavuga bat’ Arahwereye.</verse>
				<verse number="27">Yesu amufata ukuboko, aramuvyura, arahagarara.</verse>
				<verse number="28">Yinjiye mu nzu, abigishwa biwe bamubaza biherereye, bati Tweho mbega ko vyatunaniye kuyisenda?</verse>
				<verse number="29">Arabishura, ati Ben’ irya ntikūrwamwo n’ikindi atar’ ugusenga no kwisonzesha.</verse>
				<verse number="30">Bavayo, baca i Galilaya, agomba ko hatogira ūbimenya.</verse>
				<verse number="31">Kuko yigisha abigishwa biwe, at’ Umwana w’umuntu azoshirwa mu maboko y’abantu, bazomwica, hashize imisi itatu bamwishe, azozuka.</verse>
				<verse number="32">Ariko bayoberwa iryo jambo, batinya kurimubaza.</verse>
				<verse number="33">Bashika i Kaperinawumu. Yinjiye mu nzu arababaza, ati Mwāhārīra ibiki mu nzira?</verse>
				<verse number="34">Barīhorera, kuko mu nzira bāhārīra umukuru wabo uw’ ari we.</verse>
				<verse number="35">Aricara, ahamagara bamwe cumi na babiri, arababgira, at’ Umuntu ni yagomba kuba uw’ imbere, n’abe inyuma ya bose, n’abe n’umukozi wa bose.</verse>
				<verse number="36">Yābīra akana, agahagarika hagati yabo; arakarera, arababgira,</verse>
				<verse number="37">at’ Ūzokwākīra umwe mu twana nk’ aka mw izina ryanje, azoba anyakiriye; kand’ ūnyakīra, si jewe yākīra, ariko yākīra uwantumye.</verse>
				<verse number="38">Yohana aramubgira, ati Mwigisha, twabonye umuntu asenda abadayimoni mw izina ryawe, turamubuza, kukw atadukurikira.</verse>
				<verse number="39">Yesu aramwishura, ati Ntimumubuze, kukw ata muntu azokora igitangaza mw izina ryanje, azoshobora guca amvuga nabi.</verse>
				<verse number="40">Kuk’ ūtar’ umwansi wacu ari mu ruhande rwacu.</verse>
				<verse number="41">Umuntu wese azobaha n’urwato rw’amazi kuko muri mw izina rya Kristo, ndababgire ukuri, ntazobura impēra yiwe.</verse>
				<verse number="42">Kand’ ūzotsitaza n’umwe mur’ abo bato banyizera, iciza n’uko yohambīrirwa urusyo ruremereye kw izosi, agatererwa mu kiyaga.</verse>
				<verse number="43">Ukuboko kwawe ni kwagutsitaza, uguce igikonjo; vyokubera vyiza kwinjira mu bugingo ucitse igikonjo, hak’ uja muri Gehinomu mu muriro utazima, ufise amaboko yompi: [</verse>
				<verse number="44">ah’ inyo zabo zidapfa, kandi n’umuriro utazima.]</verse>
				<verse number="45">N’ikirenge cawe ni cagutsitaza, ugice; vyokubera vyiza kwinjira mu bugingo ucitse ikirenge, hak’ utererwa muri Gehinomu, ufise ibirenge vyompi: [</verse>
				<verse number="46">ah’ inyo zabo zidapfa, kandi n’umuriro utazima.]</verse>
				<verse number="47">N’ijisho ryawe ni ryagutsitaza, urinogore; vyokubera vyiza kwinjira mu bgami bg’Imana upfuye ijisho, hāk’ utererwa muri Gehinomu ufise amaso yompi:</verse>
				<verse number="48">ah’ inyo zabo zidapfa, kandi n’umuriro utazima.</verse>
				<verse number="49">Kand’ umuntu wese azoryoshwa n’umuriro, nk’ uk’ umunyu uryosha.</verse>
				<verse number="50">Umunyu ni mwiza, arik’ umunyu woshira uburyohe, mwoba mukiwuryohesha iki? Mugire umunyu mu mitima yanyu, kandi mubane amahoro.</verse>
			</chapter>
			<chapter number="10">
				<verse number="1">Arīkora avayo, aja mu gihugu c’i Yudaya no hakurya ya Yorodani, ishengero ryongera gukoranira kuri we, yongera kubigisha nk’uko yamenyereye.</verse>
				<verse number="2">Abafarisayo baza kuri we, baramugeza, bati Mbega biremerwa k’umuntu yirukana umugore wiwe?</verse>
				<verse number="3">Na we arababaza, ati Mose yabagereye iki?</verse>
				<verse number="4">Baramwishura, bati Mose yemeye ko handikwa icete co kuvāvānura, akamwirukana.</verse>
				<verse number="5">Yesu arababgira, ati Gukomantara kw’imitima yanyu ni kwo kwamwandikishije ico cagezwe.</verse>
				<verse number="6">Arik’ uhereye kw itanguriro ry’ukuremwa, Imana yabaremye bar’ uburyo bubiri.</verse>
				<verse number="7">Ni co gituma umuntu azosiga se na nyina, akabana n’umugore wiwe akaramata,</verse>
				<verse number="8">bompi bakaba umubiri umwe. Bituma batakiri babiri, ariko baba babaye umubiri umwe.</verse>
				<verse number="9">Nukw ico Imana yamatanije umuntu ntaz’ akimature.</verse>
				<verse number="10">Yinjiye mu nzu abigishwa bongera kumubaza iryo jambo.</verse>
				<verse number="11">Arababgira, at’ Umuntu wese yirukana umugore wiwe, akābīra uwundi, aba asambanye kand’ amuhemukiye.</verse>
				<verse number="12">Kandi na we ubgiwe, ni yāhukana n’umugabo wiwe, akābīrwa n’uwundi, azoba asambanye.</verse>
				<verse number="13">Maze bamuzanira abana bato, ngw abakoreko: abigishwa barabakankamira.</verse>
				<verse number="14">Maze Yesu abibonye, araraka, arababarira, ati Ni mureke abana bato baze aho ndi, ntimubabuze: kuk’ ubgami bg’Imana ar’ ubg’ abameze bartyo.</verse>
				<verse number="15">Ndababgire ukuri, ūtazokwākīra ubgami bg’Imana nk’ umwana muto, ntazobginjiramwo na gatoya.</verse>
				<verse number="16">Arabarera, arabahezagira, abarambitsekw ibiganza.</verse>
				<verse number="17">Agisohoka ngw akomeze urugendo, haza umuntu kuri we yirukanga, aramupfukamira, aramubaza, ati Mwigisha mwiza, nkore iki, ngo nze ndagwe ubugingo budashira?</verse>
				<verse number="18">Yesu aramubaza, at’ Unyitira iki mwiza? Nta mwiza, atar’ umwe, ni we Mana.</verse>
				<verse number="19">K’uzi ivyagezwe, ngo Ntukice, ntugasambane, ntukibe, ntukāgirize abandi ibinyoma, ntukagunge, wubahe so na nyoko.</verse>
				<verse number="20">Aramubgira, ati Mwigisha, ivyo vyose naravyitondeye, mpereye mu buto bganje.</verse>
				<verse number="21">Yesu amwitegereje aramukunda, aramubgira, at’ Uhajije kimwe: genda, ushōre ivy’ utunze vyose, ugabire aboro, ni ho uzogira itunga mw ijuru, utek’ uze, unkurikire.</verse>
				<verse number="22">Yumvise iryo jambo arijirwa, agenda ababaye, kuko yar’ afise itunga ryinshi.</verse>
				<verse number="23">Yesu yeraguza amaso, abgira abigishwa biwe, at’ Erega biragoye kw aba vyinshi binjira mu bgami bg’Imana!</verse>
				<verse number="24">Abigishwa batangazwa n’amajambo yiwe. Yesu yongera kubabgira, ati Bana banje, erega biragoye kw abizigiye ubutunzi binjira mu bgami bg’ Imana!</verse>
				<verse number="25">Icoroshe n’ingamiya guca mu zuru ry’urushinge biruta umutunzi ko yinjira mu bgami bg’ Imana.</verse>
				<verse number="26">Baratangara rwose, bati None rero, ni nde ashobora gukizwa?</verse>
				<verse number="27">Yesu arabitegereza, arababgira, ati Kubg’ abantu ntigishoboka, ariko ku Mana s’uko, kuko vyose bishobokera Imana.</verse>
				<verse number="28">Maze Petero atangura kumubgira, ati Rāba, twebge twaretse vyose turagukurikira.</verse>
				<verse number="29">Yesu arababgira, ati Ndababgire ukuri, Nta waretse inzu, canke bene nyina, canke bashiki biwe, canke nyina, canke se, cank’ abana, cank’ itongo, kubganje no kubg’ ubutumwa bgiza,</verse>
				<verse number="30">atazobishumbushwa ijana mur’ iki gihe ca none, amazu, na bene nyina, na bashiki biwe, na ba nyina, n’abana, n’itongo, bisukiranijwe no guhamwa, kandi mu gihe kizoza azohabga ubugingo budashira.</verse>
				<verse number="31">Ariko benshi b’imbere bazoba ab’ inyuma, kand’ ab’ inyuma bazoba ab’ imbere.</verse>
				<verse number="32">Bāri mu nzira badūga i Yerusalemu. Yesu yar’ abagiye imbere, baratangara, abāmukurikira baratinya. Yongera kujana bamwe cumi na babiri bar’ ukwabo, atangura kubabarira ibigira bimubeko,</verse>
				<verse number="33">at’ Ehe, turadūze i Yerusalemu, kand’ Umwana w’umuntu azoshirwa mu maboko y’abaherezi bakuru n’abanyabgenge b’ivyanditswe, bazomucira urubanza rwo gupfa, bamuhe abanyamahanga,</verse>
				<verse number="34">bamushinyagurire, bamuvume amate, bamutonagure, bamwice, maz’ imisi itatu ishize azozuka.</verse>
				<verse number="35">Yakobo na Yohana bene Zebedayo baramwēgēra baramubgira, bati Mwigisha, turagomba k’uduha ico tugusaba cose.</verse>
				<verse number="36">Arababaza, ati Mugomba ko mbaha iki?</verse>
				<verse number="37">Baramwishura, bat’ Uduhe ngo tuze twicare, umwe i buryo bgawe uwundi i bumoso, mu bgiza bgawe.</verse>
				<verse number="38">Maze Yesu arabishura, ati Ntimuzi ico musaba. Mwoshobora kunywera ku gikombe nnywerako, canke kubatizwa umubatizo mbatizwa jewe?</verse>
				<verse number="39">Baramwishura, bati Turashobora. Yesu arababgira, at’ Igikombe nnywerako, muzokinywerako, kandi muzobatizwa umubatizo mbatizwa jewe.</verse>
				<verse number="40">Ariko gutanga ivyicaro i buryo bganje cank’ i bumoso, s’ivyanje, shit’ abo vyateguriwe.</verse>
				<verse number="41">Bamwe cumi bavyumvise batangura kwitonganiriza ivya Yakobo na Yohana.</verse>
				<verse number="42">Yesu arabahamagara, arababgira, ati Murazi yukw abavugwa ko baganza amahanga bayatwaza amanyama, kandi n’abakuru bayo bayagirak’ ububasha.</verse>
				<verse number="43">Ariko muri mwebge si ko biri. Yamar’ ūgomba kuba mukuru muri mwebge, az’ abe umukozi wanyu:</verse>
				<verse number="44">kand’ ūgomba kuba uw’ imbere, az’ abe umuja wa mwese.</verse>
				<verse number="45">Kuko na none Umwana w’umuntu atāzanywe no gukorerwa, atar’ ugukorera abandi, no gutanga ubugingo bgiwe kw incungu ya benshi.</verse>
				<verse number="46">Nuko bashika i Yeriko: akivana i Yeriko n’abigishwa biwe n’ishengero ryinshi, mwene Timayo yitwa Barutimayo, umusēzi w’impumyi, yari yicaye i ruhande y’inzira.</verse>
				<verse number="47">Yumvise kw ari Yesu Umunyanazareti atangura gutakamba, ati Yesu, mwana wa Dawidi, ngirira imbabazi.</verse>
				<verse number="48">Abantu benshi baramuzibiranya ngw ahore: arikw arushiriza cane gutakamba, ati Mwana wa Dawidi, ngirira imbabazi.</verse>
				<verse number="49">Yesu arahagarara, arababarira, ati Ni mumuhamagare. Bahamagara iyo mpumyi, barayibgira, bati Hūmura, va hasi, araguhamagaye.</verse>
				<verse number="50">Na yo ita impuzu yayo, irabaduka, yēgēra Yesu.</verse>
				<verse number="51">Yesu arayibaza, at’ Ugomba ko ngukorera iki? Ino mpumyi iramwishura, iti Ndagomba guhumūka, Mwigisha.</verse>
				<verse number="52">Yesu arayibgira, ati Genda, ukwizera kwawe kuragukijije. Aca arahumūka, amukurikira ku nzira.</verse>
			</chapter>
			<chapter number="11">
				<verse number="1">Bageze hafi y’i Yerusalemu, bashikira i Betifage n’i Betaniya ku musozi wa Elayono, atuma babiri bo mu bigishwa biwe,</verse>
				<verse number="2">arababarira, ati Muje mur’ iriya mihana ir’ imbere yanyu; ni mwayishikamwo, muca mubona inyana y’indogoba iziritse, ata muntu yigeze kuyigenderako: muyiziture muyizane.</verse>
				<verse number="3">Kandi ni hagira ūbabaza, at’ Ivyo mubikoreye iki? Mumwishure, muti Databuja ni we ayigomba. Uwo mwanya arayirungika ino.</verse>
				<verse number="4">Baragenda, basanga inyana y’indogoba iziritse i ruhande y’irembo ku nzira, barayizitura.</verse>
				<verse number="5">Bamwe mu bahahagaze barababaza, bati Mukora iki ko muzitura iyo nyana?</verse>
				<verse number="6">Na bo babishura nk’uko Yesu yababariye: barabareka.</verse>
				<verse number="7">Bazana iyo nyana aho Yesu ari, bayishirakw impuzu zabo, ayicarako.</verse>
				<verse number="8">Benshi basasa impuzu zabo mu nzira, abandi basasa amashami y’ibiti, ayo baciye mu matongo.</verse>
				<verse number="9">Abar’ imbere yiwe n’abamukurikiye barasemerera, bati Hoziyana, hashemezwe ūje mw izina ry’ Uhoraho,</verse>
				<verse number="10">ubgami buje bushimwe, ni bgo bga sogokuruza Dawidi; Hoziyana mw ijuru.</verse>
				<verse number="11">Ashika i Yerusalemu, yinjira mu rusengero, maz’ ahejeje kweraguza vyose, kuko bgari bugorovye, arasohoka, aja i Betaniya, ajanye na bamwe cumi na babiri.</verse>
				<verse number="12">Bukeye bamaze kuva i Betaniya, yumva arashonje.</verse>
				<verse number="13">Akiri kure, abona umusukoni urikw amababi, arawēgēra ngo kumbure yogira ic’ awusangako: awushitseko ntiyagira ic’ awubonako, atar’ amababi: kuko kitār’ igihe co kwama c’umusukoni.</verse>
				<verse number="14">Arawubgira, ati Ntugapfe har’ ūriye ku nsukoni zawe uhereye ubu ugashitsa ibihe bidashira. Abigishwa biwe baravyumva.</verse>
				<verse number="15">Bashika i Yerusalemu. Yinjira mu rusengero, atangura guhindira hanze abarudandarizamwo n’abaruguriramwo, ahenura ameza y’abāvunja amahera n’intebe z’abāriko baragurwakw inuma,</verse>
				<verse number="16">ntiyakundira umuntu n’umwe guhita mu rusengero atwaye ikintu co mu mbombovu.</verse>
				<verse number="17">Arigisha arababgira, ati Mbega ntivyanditswe, ngw Ingoro yanje izokwitwa inzu yo gusengerwamwo n’amahanga yose? Ariko mwebge mwayihinduye nk’isenga ry’abambuzi.</verse>
				<verse number="18">Abaherezi bakuru n’abanyabgenge b’ivyanditswe bavyumvise barondera ingene bomwica, kuko bāmutinya, kukw abantu bose batangazwa n’inyigisho ziwe.</verse>
				<verse number="19">Iyo bugorovye, yama ava mu gisagara.</verse>
				<verse number="20">Bukeye kare‐kare bariko barahita babona wa musukoni, wahereye ku mizi wakabiranye.</verse>
				<verse number="21">Petero yibutse aramubgira, ati Mwigisha, ehe wa musukoni wavumye wakabiranye.</verse>
				<verse number="22">Yesu aramwishura, arababgira, ati Mwamane ukwizera Imana.</verse>
				<verse number="23">Ndababgira ukuri yuk’ umuntu wese yobgira uyu musozi, ati Shingūka utabge mu kiyaga: ntabikekeranye mu mutima, arikw akizera yukw ico avuze gikorwa, azokibona.</verse>
				<verse number="24">Ni co gitumye mbabgira yukw ivyo musenga canke musaba vyose, mwizere yuko mubihawe, kandi muzobibona.</verse>
				<verse number="25">Kandi ni mwahagarara musenga, ni haba har’ ico mupfa n’uwundi, mukimuharire, ngo So wo mw ijuru na we abaharire ivyaha vyanyu: [</verse>
				<verse number="26">ariko ni mutāharira abandi, na So wo mw ijuru ntazobaharira ivyaha vyanyu.]</verse>
				<verse number="27">Bongera kuja i Yerusalemu. Akigendagenda mu rusengero, abaherezi bakuru n’abanyabgenge b’ivyanditswe n’abashingantahe baza kuri we,</verse>
				<verse number="28">baramubaza, bati N’ububasha ki bugutera gukora ivyo? Canke ni nde yaguhaye ubgo bubasha bgo kubikora?</verse>
				<verse number="29">Yesu arabishura, ati Nanje hinge ndababaze ijambo rimwe, munyishure; mpeze ndababarire ububasha bunkoresha ivyo.</verse>
				<verse number="30">Non’ ukubatiza kwa Yohana kwaturutse mw ijuru, canke se mu bantu? Ni munyishure.</verse>
				<verse number="31">Bībūranya muri bo, bati Ni twavuga tuti Ni mw ijuru; ahava atubaza, ati N’iki cababujije kumwemera?</verse>
				<verse number="32">Ariko mbega tuvuge tuti Ni mu bantu? Batinya abantu, kuko bose biyumvira badakekeranya yuko Yohana yavugishwa n’Imana.</verse>
				<verse number="33">Bishura Yesu, bati Ntituhazi. Yesu arababgira, ati Nuko rero nanje simbabgira ububasha bunkoresha ivyo.</verse>
			</chapter>
			<chapter number="12">
				<verse number="1">Atangura kubabgira mu migani, ati Hābaye umuntu yateye uruzabibu, aruzitirira uruzitiro, yimbamw’ ubgato bg’ikinogo, yubakamw’ umutara, arusigarana abarimyi, aja mu mahanga.</verse>
				<verse number="2">Hageze mw iyera atuma umukozi ku barimyi, ngw aze yake abo barimyi ivyāmūwe mu ruzabibu.</verse>
				<verse number="3">Baramufata, baramushishagura, bamurungika gusa.</verse>
				<verse number="4">Yongera kubatumak’ uwundi mukozi, uwo bamukubita uruguma mu mutwe, baramutetereza.</verse>
				<verse number="5">Atuma uwundi, uwo we baramwica: atuma n’abandi benshi, bamwe barabashishagura, abandi barabica.</verse>
				<verse number="6">Yar’ agisigaranye umwe, umwana wiwe akunda: hanyuma amubatumako, ati Bazosonera umwana wanje.</verse>
				<verse number="7">Maz’ abo barimyi baravugana, bat’ Urya ni we samuragwa; ni muze tumwice, umwandu uz’ ube uwacu.</verse>
				<verse number="8">Baramufata, baramwica, bamukwegera inyuma y’uruzabibu.</verse>
				<verse number="9">None nyen’ uruzabibu azogenza ate? Abo barimyi azoza abice rubi, uruzabibu arusigarane abandi.</verse>
				<verse number="10">Mbega nta ho murasoma iki canditswe, ngw Ibuye abubatsi bāgaye Ni ryo ryahindutse irigumya imfuruka;</verse>
				<verse number="11">Ivyo vyavuye k’Uhoraho, Kandi n’igitangaza mu maso yacu?</verse>
				<verse number="12">Barondera ingene bomufata, batinya abantu: kuko bamenye yukw ari bo yaciyek’ uwo mugani; bamusiga hano, baragenda.</verse>
				<verse number="13">Bamutumako bamwe mu Bafarisayo n’abantu ba Herode, ngo bamutegeshe amajambo.</verse>
				<verse number="14">Bāje baramubgira, bati Mwigisha, turazi yuk’ ur’ umunyakuri, kandi k’udatinya umuntu wese ku kigohe, kuk’ udatinya ijunja ry’abantu, ariko ko wigisha inzira y’Imana vy’ukuri. Mbega biremerwa gutanga ikori rya Kayisari, canke ntivyemerwa?</verse>
				<verse number="15">Turitange, canke dusigeho? Maz’ amenye uburyarya bgabo arababaza, ati Mungereza iki? Ni munzanire idenariyo, ndayirābe.</verse>
				<verse number="16">Barayizana. Arababaza, at’ Iki gishushanyo n’ibi vyanditsweko n’ivya nde? Baramwishura, bati N’ivya Kayisari.</verse>
				<verse number="17">Yesu arababarira, at’ Ivya Kayisari ni mubihe Kayisari, ivy’ Imana mubihe Imana. Baramutangarira cane.</verse>
				<verse number="18">Maz’ Abasadukayo baza kuri we, abahakana yukw ata kuzuka kuriho, baramubaza,</verse>
				<verse number="19">bati Mwigisha, Mose yatwandikiye yuko mwene nyina w’umuntu ni yapfa, agasiga umugore wiwe, adasize umwana, mwene nyina akwiye gucūra uwo mugore, ngw ahonore mwene nyina.</verse>
				<verse number="20">Hābaye abavukana ndwi: uwa mbere ararongora, arapfa, ntiyasiga abana;</verse>
				<verse number="21">uwa kabiri acūra umupfakazi wiwe, na we apfa adasize abana; n’uwa gatatu aba artyo;</verse>
				<verse number="22">bose ukw ar’ indwi ntibāsiga abana. Hanyuma ya bose, na wa mugore arapfa.</verse>
				<verse number="23">Mbega mw izuka azoba muka nde muri bo? Ko bāri bamufise bose ukw ar’ indwi!</verse>
				<verse number="24">Yesu arabishura, at’ Igituma muzimira mbega s’uko mutāmenye ivyanditswe cank’ ubushobozi bg’Imana?</verse>
				<verse number="25">Aho bazozukira mu bapfuye ntibazorongora kandi ntibazoshingirwa: bazoba nk’abamarayika bo mw ijuru.</verse>
				<verse number="26">Arikw ivy’ abapfuye yuko bazurwa, nta ho murasoma mu gitabo ca Mose hamwe havuga ivy’ Igisaka c’amahwa, ingen’ Imana yamubgiye, iti Ni jewe Mana ya Aburahamu, Imana ya Isaka, Imana ya Yakobo?</verse>
				<verse number="27">Imana s’iy’ abapfuye, n’iy’ abariho: mwarazimiye cane.</verse>
				<verse number="28">Haza umwe mu banyabgenge b’ivyanditswe yumva babazanya, amenye kw abishuye neza, aramubaza, at’ Ibgirizwa ry’imbere muri yose n’irihe?</verse>
				<verse number="29">Yesu aramwishura, at’ Iry’ imbere n’iri, ngo Ni mwumve, yemwe Bisirayeli: Uhoraho Imana yacu ni we Uhoraho wenyene.</verse>
				<verse number="30">Kandi mukundishe Uhoraho Imana yanyu imitima yanyu yose, n’ubugingo bganyu bgose, n’ubgenge bganyu bgose, n’inkomezi zanyu zose.</verse>
				<verse number="31">Irya kabiri ngiri, Mukunde bagenzi banyu nk’uko mwikunda; nta rindi bgirizwa risumba ayo.</verse>
				<verse number="32">Uno munyabgenge w’ivyanditswe aramubgira, ati Ni koko, Mwigisha, uvuze ivy’ ukuri yukw ar’ Imwe, nta yindi, atari yo yonyene:</verse>
				<verse number="33">kandi kuyikundisha umutima wose, n’ugutahura kwose, n’inkomezi zose, bo n’ugukunda mugenzawe nk’uko wikunda, biruta cane ibimazi vyose vyoshejwe n’ibitoshejwe.</verse>
				<verse number="34">Yesu abonye amwishuranye ubgenge, aramubgira, ati Nturi kure y’ubgami bg’Imana. Ntihāgira ūsubira kwubahuka kugira ico amubaza.</verse>
				<verse number="35">Kandi Yesu yigishiriza mu rusengero, arababaza, at’ Abanyabgenge b’ivyanditswe bavuga bate yuko Kristo ari mwene Dawidi?</verse>
				<verse number="36">Dawidi ubgiwe yavugishijwe na Mpwemu Yera, aravuga, at’ Uhoraho yabariye Umwami wanje, At’ Icara i buryo bganje, Ushitse aho nzoshirira abansi bawe musi y’ibirenge vyawe.</verse>
				<verse number="37">Dawidi kw ari we amwita Umwami, non’ ivyo kuba umwana wiwe vyavuye hehe? Abenshi mw ishengero banezererwa kumwumva.</verse>
				<verse number="38">Kand’ ababarira mu kwigisha kwiwe, ati Mwirinde abanyabgenge b’ivyanditswe, bakunda kugenda bambaye imvune, no kugirwako bgakeye mu tuguriro,</verse>
				<verse number="39">no kwicara ku ntebe z’icubahiro mu masinagogi, n’ivyicaro vyo haruguru aho batumiwe.</verse>
				<verse number="40">Barya ingo z’abapfakazi, kandi basengesha menshi bahumba: abo bazocirwa urubanza ruruta izindi.</verse>
				<verse number="41">Yicara yerekeye ku masandugu y’amahera, abona ingen’ ishengero rishikana amahera, bayaterera mur’ ayo masandugu: benshi b’abatunzi batereramwo menshi.</verse>
				<verse number="42">Haza umupfakazi w’umworo, atereramw’ amasenge abiri, ni yo kuta.</verse>
				<verse number="43">Ahamagara abigishwa biwe, arababgira, ati Ndababgire ukuri, Uyu mupfakazi w’umworo ashikanye ibirengeye ivyo bose batereye mu masandugu:</verse>
				<verse number="44">kuko bose bashikanye ku bibasāgutse, ariko we ku bgoro bgiwe ashikanye ivyo yar’ afise vyose, n’ibimutunze vyose.</verse>
			</chapter>
			<chapter number="13">
				<verse number="1">Arikw arasohoka mu rusengero, umwe mu bigishwa biwe aramubgira, ati Mwigisha, rāba aya mabuye ukw ari, n’iyi nyubako ukw iri!</verse>
				<verse number="2">Yesu aramubaza, at’ Urarāba iyi nyubako ihambaye? Ntihazosigazwa ibuye rigeretse ku rindi, ridasamburiwe hasi.</verse>
				<verse number="3">Yicaye ku musozi wa Elayono yerekeye ku rusengero, Petero na Yakobo na Yohana na Andereya baramubaza bihereranye,</verse>
				<verse number="4">bati Tubgire, ivyo bizobaho ryari, ikimenyetso kizoba iki, c’igihe ivyo vyose bizoba bigira bishike?</verse>
				<verse number="5">Yesu atangura kubabgira, ati Mwirinde ntihagire ūbazimiza.</verse>
				<verse number="6">Benshi bazoza mw izina ryanje, bati Ndi we; kandi bazozimiza benshi.</verse>
				<verse number="7">Kandi ni mwumva intambara n’impuha z’intambara, ntimuze muhagarike imitima: ntibizobura kubaho, arik’ umuhero uzoba utaraza.</verse>
				<verse number="8">Kukw ihanga rizotera irindi hanga, n’ubgami buzotera ubundi bgami, isi izonyiganyiga henshi, amapfa azotera. Ivyo n’itanguriro ryo kuramukwa.</verse>
				<verse number="9">Ariko mwiyubare: kuko bazobashengerana mu manza, muzoshishagurirwa mu masinagogi, kandi muzohagarara imbere y’abaganza n’abami babampōra, mube ikimenyetso kibabere icabona.</verse>
				<verse number="10">Ubutumwa bgiza bukwiye kubanza kuvugwa mu mahanga yose.</verse>
				<verse number="11">Kandi ni babajana babashengeranye, ntimuze muhagarikire imitima ico muzovuga; ico muzohabga cose mur’ ako kanya, muze mube ari co muvuga: kukw atazoba ari mwebge muvuga, azoba ari Mpwemu Yera.</verse>
				<verse number="12">Umuntu azoshengerana uwo bavukana ngo bamwice, na se w’umwana azomushengerana, n’abana bazogābagābira abavyeyi babicishe.</verse>
				<verse number="13">Muzoba mwanswe na bose, babahōra izina ryanje: arik’ uwihangana, agashitsa iherezo, ni we azokira.</verse>
				<verse number="14">Ariko, aho muzobonera ca kizira c’ubuyobe bg’ubugesera gihagaze aho kidakwiye, (ūsoma ni yiyubare), ico gihe abazoba bar’ i Yudaya baze bahungire ku misozi miremire,</verse>
				<verse number="15">ūzoba ari hejuru ku nzu ntaze yururutswe no kwinjira gusahura ikintu cose mu nzu yiwe:</verse>
				<verse number="16">ūzoba ari mu mirima ntaz’ asubizwe inyuma no gusahura umutamana wiwe.</verse>
				<verse number="17">Ariko mur’ iyo misi abazoba batwaye inda n’abonsa bazobona ibara:</verse>
				<verse number="18">kandi muze musenge kugira ngo ntibize bibe mu rushana.</verse>
				<verse number="19">Kukw iyo misi izoba iy’ amarushwa atigeze kubaho, kuva kw itanguriro ry’ibiremwa Imana yaremye ugashitsa n’ubu, kand’ atazokwongera kubaho.</verse>
				<verse number="20">Iyaba Umwami Imana itogeruye iyo misi, ntihorokotse umuntu n’umwe, ariko kubg’ abatoranijwe yatoranije, yarayigeruye.</verse>
				<verse number="21">Ico gihe ni hagira umuntu ababgira, at’ Ehe Kristo ari hano; cank’ at’ Ari hariya: ntimuze muvyemere.</verse>
				<verse number="22">Kuko hazokwaduka abīgira Kristo n’abīgira abavugishwa n’Imana, bagakora ibimenyetso n’ibitangaza, kugira ngo bazimize n’abatoranijwe, ni vyashoboka.</verse>
				<verse number="23">Ariko mweho mwiyubare: rāba ndabibabgiye vyose bitaraba.</verse>
				<verse number="24">Ariko mur’ iyo misi, hanyuma y’ayo marushwa, izuba rizocura umwiza, n’ukwezi ntikuzoba kucaka umuco wakwo,</verse>
				<verse number="25">n’inyenyeri zizoba ziriko zirakoragurika ziva kw ijuru, n’ivy’ inkomezi vyo mu majuru bizonyiganyizwa.</verse>
				<verse number="26">Ni ho bazobona Umwana w’umuntu aje mu bicu, ari n’ububasha bginshi n’ubgiza.</verse>
				<verse number="27">Ni ho azotuma abamarayika, akoranye abatoranijwe biwe, bave mu birēre bine, guhēra ku mpera y’isi kugeza impera y’ijuru.</verse>
				<verse number="28">Ni mwigire ku musukoni umugani wawo: ishami ryawo iyo ritoshe, amababi agatutuza, mumenya yukw agatāsi kari hafi:</verse>
				<verse number="29">nuko namwe ni mwabona ivyo bibaye, muze mumenye kw ari hafi, ku rugi.</verse>
				<verse number="30">Ndababgire ukuri: Ab’iki gihe ntibazorangira, ivyo vyose bitarashika.</verse>
				<verse number="31">Ijuru n’isi bizorangira, arikw amajambo yanje nta co azoba.</verse>
				<verse number="32">Arik’ uwo musi cank’ iyo saha, nta wubizi, n’iyo boba abamarayika bo mw ijuru, cank’ Umwana w’Imana, atari Data gusa.</verse>
				<verse number="33">Mwiyubare, mube maso, musenge; kuko mutazi igihe bizoshikira.</verse>
				<verse number="34">Ni nk’ umuntu yasize urugo rwiwe, aja mu kindi gihugu, asigarana abashumba biwe urugo, kand’ ahejeje kugerera umuntu wese igikorwa ciwe, abarira umuteramyi ngo yame agavye.</verse>
				<verse number="35">Nuko mwame mugavye, kuko mutazi igihe nyen’ urugo azozamwo, namb’ ari ku mugoroba, canke mu gicugu, canke mu nkoko, cank’ umutwenzi ukītse:</verse>
				<verse number="36">kugira ngo ni yaza giturumbuka, ntasange musinziriye.</verse>
				<verse number="37">Arikw ico mbabariye, ndakibarira bose, nti Mwame mugavye.</verse>
			</chapter>
			<chapter number="14">
				<verse number="1">Hāri hasigaye imisi ibiri, imisi mikuru ya Pasika ikagera, ni yo yo kurya imitsima itambiwe. Abaherezi bakuru n’abanyabgenge b’ivyanditswe barondera uburyo bgo gusuka Yesu ngo bamufate bamwice:</verse>
				<verse number="2">kuko bāvuga, bati Ntitumufate mu misi mikuru, abantu bogūmūka.</verse>
				<verse number="3">Ar’i Betaniya mu nzu kwa Simoni umunyamibembe, yicaye arikw ararya, haza umugore afise ikebano ry’amavuta atāmirana, y’igiciro kinini cane, y’agati kitwa narada: amena iryo kebano, amavuta ayamusuka ku mutwe.</verse>
				<verse number="4">Bamwe muri bo barītonganya, bati Mbeg’ ubu buhombe bg’aya mavuta n’ubg’ iki?</verse>
				<verse number="5">Kuko yoshoboye kugurwa idenariyo amajana atatu arenga, zigahabga aboro: baramwidodombera.</verse>
				<verse number="6">Yesu arababarira, ati Ni mumureke! Mumubabariza iki? Ankoreye igikorwa ciza.</verse>
				<verse number="7">Aboro murāmana imisi yose; aho mwogombera mwobagirira neza; ariko jeho ntituja kwamana imisi yose.</verse>
				<verse number="8">Akoze ukw ashoboye, ansutse amavuta ku mubiri kuwutegurira guhambga bitaraba.</verse>
				<verse number="9">Ndababgire ukuri: Ah’ ubutumwa bgiza buzovugwa hose mw isi yose, n’ico uyu akoze kizovugwa, kibe icibutso ciwe.</verse>
				<verse number="10">Kandi Yuda Isikaryota, yar’ umwe muri bamwe cumi na babiri, aja ku baherezi bakuru, ngw az’ amubaronkere.</verse>
				<verse number="11">Bavyumvise baranezerwa, basezerana kumuha amahera y’ifeza. Arondera uburyo bgo kumubaronkera.</verse>
				<verse number="12">Ku musi w’intangamarāra wo kurya imitsima itambiwe, uwo bābāgak’ umwagazi w’intama wa Pasika, abigishwa biwe baramubaza, bat’ Ugomba ko twoja hehe gutegura ivya Pasika ng’ ubirye?</verse>
				<verse number="13">Atuma babiri mu bigishwa biwe, arababarira, ati Ni muje mu gisagara, umugabo muribuhūre yikoreye umubindi w’amazi mumukurikire.</verse>
				<verse number="14">Ah’ aja kwinjira mubgire nyen’ urwo rugo, mut’ Umwigisha agize ngw Indāro yiwe iri hehe, ah’ asangirira ivya Pasika n’abigishwa biwe?</verse>
				<verse number="15">Ubgiwe aribubereke inzu nini yo hejuru, isēzeye, iteguritse; abe ari yo muduteguriramwo.</verse>
				<verse number="16">Ba bigishwa baragenda, baja mu gisagara, babisanga uko yabibabariye: bategura ivya Pasika.</verse>
				<verse number="17">Bugorovye azanana na bamwe cumi na babiri.</verse>
				<verse number="18">Bicaye bariko bararya, Yesu arababgira, ati Ndababgire ukuri: Umwe muri mwebge, uwo dusangira, agira angure.</verse>
				<verse number="19">Batangura kubabara, bamubaza umwe‐umwe, bati Mbega ni jewe?</verse>
				<verse number="20">Arabishura, at’ Umwe muri mwebge cumi na babiri, uwo turiko turakoreza amaboko rimwe mu mubehe, ni we.</verse>
				<verse number="21">Umwana w’umuntu agira agende uko vyanditswe kuri we: arik’ uwo muntu agura Umwana w’umuntu azobona ibara; uwo muntu ivyomubereye vyiza iyaba atāvutse.</verse>
				<verse number="22">Maze bariko bararya, yābīra umutsima; awuhezagiye arawumanyagura, arawubaha, ati Ni mwābīre, uyu n’umubiri wanje.</verse>
				<verse number="23">Yābīra igikombe; agishimiye Imana arakibaha, bakinywerako bose.</verse>
				<verse number="24">Arababarira, at’ Ico n’amaraso yanje y’isezerano, aviriye benshi.</verse>
				<verse number="25">Ndababgire ukuri: Sinzokwongera kunywa ku nzabibu, gushitsa kuri wa musi nzonywera umutobe wazo musha mu bgami bg’Imana.</verse>
				<verse number="26">Bahejeje kuririmba, barasohoka, baja ku musozi wa Elayono.</verse>
				<verse number="27">Maze Yesu arababgira, ati Mwese muhava mutsitazwa: kuko handitswe, ngo Nzokubita umwungere, intama zisanzare.</verse>
				<verse number="28">Ariko ni namara kuzurwa, nzobītangira imbere kuja i Galilaya.</verse>
				<verse number="29">Maze Petero aramubgira, ati N’iyo vyotsitaza bose, urakūra jeho.</verse>
				<verse number="30">Yesu aramubgira, ati Ndakubgira ukuri yuko wewe ubgawe uyu musi mur’ iri joro nyene, inkoko itaragereka uhava unyihakana gatatu.</verse>
				<verse number="31">Arikw arīhanukīra cane, ati N’iyo noba nkwiye gupfana nawe, sinokwihakana. N’abandi na bo bavuga bartyo bose.</verse>
				<verse number="32">Maze bashika ahantu hitwa i Getsemane, abarira abigishwa biwe, ati Ba muricaye hano, mbanze nje gusenga.</verse>
				<verse number="33">Ajana Petero na Yakobo na Yohana, atangura kwumirwa no guhagarika umutima cane.</verse>
				<verse number="34">Arababgira, at’ Umutima wanje uri n’akabonge kagomba kunyica; ba muragumye hano, mube maso.</verse>
				<verse number="35">Yunguruza imbere gatoya, yubama hasi arasenga ngw ico gihe kimurengāne, asangwa bishoboka.</verse>
				<verse number="36">Ati Abba, Data, vyose biragushobokera: kūra iki gikombe kindēngāne: ariko ntibibe uko jewe ngomba, yamara bibe uko wewe ugomba.</verse>
				<verse number="37">Aragaruka, asanga basinziriye, abaza Petero, ati Simoni, urasinziriye? Nturushe uba maso n’isaha n’imwe?</verse>
				<verse number="38">Ni mube maso, musenge, ntimuje mu mosha mabi. Umutima ni wo ukunze, arik’ umubiri ufise intege nke.</verse>
				<verse number="39">Yongera kugenda, arasenga, avuga amajambo amwe n’aya mbere.</verse>
				<verse number="40">Yongera kugaruka, asanga basinziriye, kukw amaso yabo yar’ aremerewe cane, ntibāmenya ico bamwishura.</verse>
				<verse number="41">Agaruka ubugira gatatu, arababarira, ati Ni mwisinzirire noneho, muruhuke: biraheze. Igihe kirashitse; rāba Umwana w’umuntu ashizwe mu maboko y’abanyavyaha.</verse>
				<verse number="42">Ni muvyuke, tugende: eh’ ūnguze ari hafi.</verse>
				<verse number="43">Buno nyene akivuga, Yuda, umwe muri bamwe cumi na babiri, araza, azananye n’igitero kizanye inkota n’amahiri, kivuye ku baherezi bakuru n’abanyabgenge b’ivyanditswe n’abashingantahe.</verse>
				<verse number="44">Arik’ ūmugura yari yabahaye ikimenyetso, at’ Uwo nja gusoma azoba ari we, mumufate, mumujane mumugumije.</verse>
				<verse number="45">Ashitse, aca aramwēgēra, ati Mwigisha: maz’ aramusomagura.</verse>
				<verse number="46">Bamushōrerakw amaboko, baramufata.</verse>
				<verse number="47">Maz’ umwe mu bahagazeho asokora inkota, ayikubita umushumba w’umuherezi mukuru, amuca ugutwi.</verse>
				<verse number="48">Yesu arababaza, ati Mbega munziye kumfata nk’ umwambuzi, muzanye inkota n’ amahiri?</verse>
				<verse number="49">Ko nāmana namwe mu rusengero nigisha imisi yose, ntimumfate: arikw ibi bibaye kugira ngw ivyanditswe bishike.</verse>
				<verse number="50">Maze bose baramuta barahunga.</verse>
				<verse number="51">Kand’ umuhungu umwe w’umusore amuja inyuma, yikuvyekw impuzu imwe gusa, baramufata:</verse>
				<verse number="52">abatāna impuzu yiwe, ahunga amēnya.</verse>
				<verse number="53">Bajana Yesu ku muherezi mukuru, abaherezi bakuru bose n’abashingantahe n’abanyabgenge b’ivyanditswe bakoraniraho.</verse>
				<verse number="54">Petero amuja inyuma barenga arenguka, ashika imbere mu rugo rw’umuherezi mukuru; yicarana n’abagendanyi yota umuriro.</verse>
				<verse number="55">Maz’ abaherezi bakuru n’abashingantahe b’amakombe bose baronderera Yesu ibirego vyomwicisha, barabibura.</verse>
				<verse number="56">Nah’ abāmurega ibinyoma bāri benshi, ibirego vyabo ntivyari bihūye.</verse>
				<verse number="57">Bamwe bava hasi, baramubeshera,</verse>
				<verse number="58">bati Twebge twaramwumvise avuga, ati Nzosambura uru rusengero rwubatswe n’intoke nubake urundi mu misi itatu, rutubatswe n’intoke.</verse>
				<verse number="59">Ariko na ho nyene amagambo yabo ntiyar’ ahūye.</verse>
				<verse number="60">Umuherezi mukuru arahaguruka, ahagarara hagati, abaza Yesu, ati Nta co wiregura? Aba bakwagirije iki?</verse>
				<verse number="61">Arihorera, ntiyamwishura na rimwe. Umuherezi mukuru yongera kumubaza, ati Ni wewe Kristo, Umwana w’Īshimwa?</verse>
				<verse number="62">Yesu aramwishura, ati Ndi we; kandi muzobona Umwana w’umuntu yicaye i buryo bg’Ububasha, azananye n’ibicu vyo kw ijuru.</verse>
				<verse number="63">Maz’ umuherezi mukuru yitantamurirakw imyambaro yiwe, aravuga, ati Turacaronderera iki ivyabona?</verse>
				<verse number="64">Murīyumviye ingen’ arogose: mugira ngw iki? Bose bamucira urubanza ngw akwiye gupfa.</verse>
				<verse number="65">Bamwe batangura kumuvuma amate, bamupfuka mu maso, bamukubita ibipfunsi, bati N’udupfīndūre. Abagendanyi bamushikizakw inshi.</verse>
				<verse number="66">Petero akiri mu rugo ahahera hepfo, haza umwe mu ncoreke z’ umuherezi mukuru,</verse>
				<verse number="67">abonye Petero yota umuriro, aramwitegereza, aramubgira, ati Nawe nyene mwari kumwe na wa Munyanazareti Yesu.</verse>
				<verse number="68">Na we arabihakana, ati Sinzi ico uvuze, singitahuye. Maz’ arunguruza, ashika mu bikingi vy’irembo; inkoko irabika.</verse>
				<verse number="69">Ya ncoreke imubonye, itangura kwongera kubgira abahagazeho, it’ Uyu n’uwo muri bo.</verse>
				<verse number="70">Na we yongera kubihakana. Maze hahise akanya, abahagazeho bongera kubgira Petero, bati N’ ivy’ ukuri ur’ uwo muri bo, bitayeko ur’ Umunyagalilaya.</verse>
				<verse number="71">Na we atangura kurahira arīsiba, at’ Uyo muntu muvuga sindanamuzi.</verse>
				<verse number="72">Uwo mwanya inkoko ibika ubugira kabiri. Petero yibuka rya jambo Yesu yamubgiye, at’ Inkoko itaragereka, uja kunyihakana gatatu; avyiyumviriye, ararira.</verse>
			</chapter>
			<chapter number="15">
				<verse number="1">Umutwenzi utambitse, uwo mwanya abaherezi bakuru n’abashingantahe n’abanyabgenge b’ivyanditswe n’abashingantahe b’ amakombe bose baja inama, baboha Yesu, baramujana, bamushikiriza Pilato.</verse>
				<verse number="2">Pilato aramubaza, ati Ni wewe Mwami w’ Abayuda? Na we aramwishura, at’ Urarivuze.</verse>
				<verse number="3">Abaherezi bakuru bamurega vyinshi.</verse>
				<verse number="4">Pilato yongera kumubaza, ati Nta co wiregura? Umve ivyo bakwagiriza ingen’ ari vyinshi.</verse>
				<verse number="5">Maze Yesu ntiyasubira kwishura ijambo na rimwe, bituma Pilato atangara.</verse>
				<verse number="6">Mur’ iyo misi mikuru yahora abarekurira imbohe imwe, uwo bamusavye.</verse>
				<verse number="7">Hārih’ umwe yitwa Baraba, yabohanywe n’abāgararije, bishe abantu mur’ ukwo kugarariza.</verse>
				<verse number="8">Ishengero riradūga, ritangura gusaba kw abagirira nk’uko yamenyereye.</verse>
				<verse number="9">Pilato arababaza, ati Muragomba ko mbarekurira Umwami w’Abayuda?</verse>
				<verse number="10">Kuko yamenye yukw ishari ari ryo ryatumye abaherezi bakuru bamutanga.</verse>
				<verse number="11">Maz’ abaherezi bakuru bosha ishengero gusaba ngw ivyoba vyiza abarekurire Baraba.</verse>
				<verse number="12">Pilato yongera kubabaza, ati Non’ uwo mwita Umwami w’Abayuda, we ndamugire nte?</verse>
				<verse number="13">Bongera kuyogora, bati Mubambe.</verse>
				<verse number="14">Pilato arababaza, ati Ku ki? Yakoze ikibi ki? Maze barushiriza kuyogora cane, bati Mubambe.</verse>
				<verse number="15">Pilato agomvye kumara ishavu ishengero, abarekurira Baraba, maz’ atanga Yesu ngw abambge, amaze kumutonagura.</verse>
				<verse number="16">Maz’ abasoda bamujana imbere mu rugo, ari rwo boma, bahamagara ingabo zose, ziraterana.</verse>
				<verse number="17">Bamwambika impuzu y’ishigisha, batsiba igitsibo c’amahwa, bakimwambika mu mutwe;</verse>
				<verse number="18">batangura kumuramutsa, bati Ndagize bgakeye, Mwami w’ Abayuda.</verse>
				<verse number="19">Bamukubita irenga mu mutwe, bamuvuma amate, barapfukama, bamukomera amashi.</verse>
				<verse number="20">Bamaze kumucurīra, bamwambura ya mpuzu y’ishigisha, bamwambika iziwe mpuzu, bamurengana irembo bamushoreye kumubamba.</verse>
				<verse number="21">Bafata umuntu ahita, Simoni Umunyakurene, avuye mu misozi, ni se wa Alekisandero na Rufo, ngw amutwaze umusaraba.</verse>
				<verse number="22">Bamushikana ahitwa i Gologota, risobanurwa ngw Ahantu h’ agahanga.</verse>
				<verse number="23">Bamuha vino ivanze n’umuti w’umururazi, ntiyayinywa.</verse>
				<verse number="24">Baramubamba, bagabura impuzu ziwe, barazipfindira, ngo bamenye iyo umuntu wese atwara.</verse>
				<verse number="25">Igihe bāmubamba zar’ isaha zitatu.</verse>
				<verse number="26">Icandiko c’ikirego candikwa hejuru yiwe ng’ UMWAMI W’ABAYUDA.</verse>
				<verse number="27">Kandi babambana na we abambuzi babiri, umwe i buryo bgiwe, uwundi i bumoso. [</verse>
				<verse number="28">Nukw ivyanditswe birashika, ngo Yaharūranywe n’ abanyavyaha.]</verse>
				<verse number="29">Abahahita baramucurīra, bazunguza imitwe, bati Yō, wewe usambura urusengero, ukarwubaka mu misi itatu,</verse>
				<verse number="30">ni wikize, wimanure ku musaraba.</verse>
				<verse number="31">N’abaherezi bakuru bamucurīra bartyo, banwengurana n’abanyabgenge b’ivyanditswe, bati Yakijije abandi, we ntashobora kwikiza:</verse>
				<verse number="32">Kristo Umwami w’ Abisirayeli ni yimanure ku musaraba ubu nyene, tubibone twizere. N’abāri babambanywe na we na bo baramutuka.</verse>
				<verse number="33">Maz’ isaha zitandatu zishitse, ubgirakabiri bukorana mu gihugu cose, bushitsa kw isaha y’icenda.</verse>
				<verse number="34">Kw isaha y’icenda Yesu asemerera n’ijwi rirenga, ati Eloi, Eloi, lama sabakatani? Risobanurwa ngo Mana yanje, Mana yanje, n’iki kikumpebesheje?</verse>
				<verse number="35">Maze bamwe mu bahahagaze bavyumvise baravuga, bat’ Umve, ahamagaye Eliya.</verse>
				<verse number="36">Umwe arirukanga, yābīra sipongo, ayuzuza inkarisha, ayirungikisha irenga; arayimusomesha, ati Hinge turābe ko Eliya yoza kumubambūra.</verse>
				<verse number="37">Maze Yesu avuga n’ijwi rirenga, aracīkāna.</verse>
				<verse number="38">Igihuzu gikīngiriza ahēra cane h’ urusengero gitantamukamwo kubiri, uhereye hejuru ugashitsa hasi.</verse>
				<verse number="39">Umugabisha w’abasoda ijana yar’ ahahagaze bahanganye, abonye acīkānye artyo, aravuga, ati N’ivy’ ukuri, uyu muntu yar’ Umwana w’Imana.</verse>
				<verse number="40">Hāriho n’abagore bāri kure babirāba, muri bo hārimwo Mariya Magadalene, na Mariya nyina wa Yakobo mutoya na Yose, hārimwo na Salome.</verse>
				<verse number="41">Abo bagore, aho yaba i Galilaya, bāramukurikira bakamukorera: kandi hāriho n’abandi bagore benshi bāri badūganye na we i Yerusalemu.</verse>
				<verse number="42">Bugorovye, kuko war’ umusi wo Kwitegura, ni wo musi utangurira isabato,</verse>
				<verse number="43">haza Yosefu w’i Arimataya, umunyekombe w’ icubahiro, kandi na we yar’ areretse ubgami bg’Imana, ararinduka aja kuri Pilato, asaba ikiziga ca Yesu.</verse>
				<verse number="44">Ariko Pilato biramutangaza ko yoba amaze gupfa; ahamagaza wa mugabisha w’abasoda, amubaza yukw amaze umwanya apfuye.</verse>
				<verse number="45">Maze yumvise ivy’ uwo mugabisha amubgiye, aha Yosefu ikiziga.</verse>
				<verse number="46">Agura impuzu yera, arakibambūra akizingira mur’ ino mpuzu, agishira mu mva yimbge mu bitandara, atembagaza ikibuye acugaza umuryango w’imva.</verse>
				<verse number="47">Mariya Magadalene na Mariya nyina wa Yose babona ah’ ahambge.</verse>
			</chapter>
			<chapter number="16">
				<verse number="1">Maz’ isabato ishize, Mariya Magadalene, na Mariya nyina wa Yakobo, na Salome bagura ibimota neza, ngo baje kubimusīga.</verse>
				<verse number="2">Kandi mu mutwenzi ku wa mbere w’imisi ndwi barazinduka, bashika ku mva izuba rimennye ijuru.</verse>
				<verse number="3">Barabazanya, bati Ni nde adutembagariza ikibuye co ku munwa w’imva?</verse>
				<verse number="4">Maze bunamuye amaso babona ca kibuye catembagajwe cavuyeho, kandi cari kinini cane.</verse>
				<verse number="5">Maze binjiye mu mva, babona umusore yicaye mu ruhande rw’i buryo, yambaye imvune yera, barūmirwa cane.</verse>
				<verse number="6">Arababgira, ati Nta co mwumirwa: ndazi yuko murondera Yesu Umunyanazareti umwe yabambga: none yazutse, ntari hano: ehe, rāba aho bāri bamushize!</verse>
				<verse number="7">Ariko ni mugende mubgire abigishwa biwe na Petero, mut’ Arabītangira imbere kuja i Galilaya, iyo ni ho muzomubonera, nk’uko yababgiye.</verse>
				<verse number="8">Bava mu mva, barahunga, kuko bari bafashwe n’agatengo n’akumiza, maze ntibāgira ico babgira umuntu n’umwe, kuko batinye. [</verse>
				<verse number="9">Yesu amaze kuzuka mu mutwenzi ku wa mbere w’imisi ndwi, abanza kwiyereka Mariya Magadalene, uwo yasenzemw’ abadayimoni ndwi.</verse>
				<verse number="10">Uwo aragenda, abibarira abābana na we, asanga bababaye barira.</verse>
				<verse number="11">Na bo bumvise kw ari muzima, kandi ko yamwiboneye, ntibāvyemera.</verse>
				<verse number="12">Hanyuma y’ivyo yiyereka babiri muri bo, afise iyindi shusho, bagenda baja mu misozi.</verse>
				<verse number="13">Na bo nyene baragenda, babibgira abasigaye, maze ntibābemerera na bo.</verse>
				<verse number="14">Hanyuma yiyereka bamwe cumi n’umwe, bicaye bariko bararya, abagaya ukutizera kwabo no gukomantara kw’imitima yabo, kuko batemereye abāmubonye, amaze kuzuka.</verse>
				<verse number="15">Arababarira, ati Mugende muje mu bihugu vyose, mubgire abāremwe bose ubutumwa bgiza.</verse>
				<verse number="16">Uwizera akabatizwa azokizwa, arik’ ūtizera azotsindwa n’urubanza.</verse>
				<verse number="17">Kand’ ibimenyetso bizokwama biboneka ku bizera n’ibi: bazosenda abadayimoni mw izina ryanje; bazovuga indimi nsha;</verse>
				<verse number="18">bazofata inzoka; ni banywa ikintu cica, nta co kizobagira na gatoya; bazorambika ibiganza ku barwaye, bakire.</verse>
				<verse number="19">Kand’ Umwami Yesu ahejeje kubibabarira, adūzwa mw ijuru, avyagira i buryo bg’Imana.</verse>
				<verse number="20">Abo bavayo, bigisha hose, Umwami Yesu akorana na bo, ijambo ryiwe arishingishiriza intahe ibimenyetso birikurikira. Amen.]</verse>
			</chapter>
		</book>
		<book number="42">
			<chapter number="1">
				<verse number="1">Abantu benshi bāgerageje kwandika amajambo adonda ivyābaye muri twebge,</verse>
				<verse number="2">nk’uko twabirazwe n’abāhereye ubga mbere ar’ivyabona vyavyo n’abasuku b’ijambo ry’Imana.</verse>
				<verse number="3">Nuko nanje, mpejeje gukurikiranya vyose neza mpereye ku vya mbere, nabonye kw ari vyiza kubikwandikira uko bikurikirana, wewe Teyofilo umwubahwa,</verse>
				<verse number="4">kugira ng’ umenye neza yukw amajambo wigishijwe ar’ ay’ ukuri adakekeranywa.</verse>
				<verse number="5">Ku ngoma ya Herode, umwami w’i Yudaya, hārih’ umuherezi yitwa Zakariya, wo mu mutigiri wa Abiya, kandi yar’ afise umugore wo mu nzu ya Aroni, yitwa Elisabeti.</verse>
				<verse number="6">Bompi bāgororoka imbere y’Imana, bāgendera mu vyagezwe n’amabgirizwa vy’ Umwami Imana vyose, batagawa.</verse>
				<verse number="7">Ariko ntibagira umwana, kuko Elisabeti yar’ ingumba, kandi bompi bāri bageze mu zabukuru.</verse>
				<verse number="8">Maze yarikw arakora igikorwa c’ubuherezi imbere y’Imana, ukw imbu zabo zikurikirana;</verse>
				<verse number="9">kandi nk’uk’ umugenzo w’abaherezi war’ uri, ni we yari yatoranijwe n’ubupfindo kwinjira ahēra h’ urusengero rw’Umwami Imana, kwosa imibavu:</verse>
				<verse number="10">kand’ ishengero ryose ry’ubgo bgoko ryariko rirasengera hanze mu gihe co kwosa.</verse>
				<verse number="11">Maz’ umumarayika w’Umwami Imana aramwiyereka, ahagaze i buryo bg’igicaniro boserezakw imibavu.</verse>
				<verse number="12">Zakariya amubonye ahagarika umutima, aterwa n’ubgoba.</verse>
				<verse number="13">Umumarayika aramubgira, ati Nta co utinya, Zakariya, kukw ivyo wasavye vyumviswe, umugore wawe Elisabeti azokuvyarira umuhungu, uz’ umwite Yohana:</verse>
				<verse number="14">uzonezerwa, uzohimbarwa, kandi benshi bazonezererwa ukuvuka kwiwe;</verse>
				<verse number="15">kukw azoba mukuru mu nyonga z’Umwami Imana; ntazonywa vino cank’ ikiboreza na kimwe; azokwuzuzwa Mpwemu Yera, ahereye ku kuva mu nda ya nyina,</verse>
				<verse number="16">kand’ azosanganya benshi bo mu Bisirayeli n’Umwami Imana yabo.</verse>
				<verse number="17">Azoyiza imbere ari n’umutima wa Eliya n’ubushobozi bgiwe, ngw asanganye imitima ya ba se n’iy’ abana, n’intabarirwa azisubize ku bgenge bg’abagororotsi, ategurire Umwami Imana ubgoko burorane.</verse>
				<verse number="18">Zakariya abaza umumarayika, at’ Ivyo nzovyerekwa n’iki, ko nd’umutāma, n’umugore wanje akaba ageze mu zabukuru?</verse>
				<verse number="19">Umumarayika aramwishura, ati Ndi Gaburiyeli, nama mpagaze mu nyonga z’Imana, kandi natumwe kubonana nawe no kukubgira ubgo butumwa bgiza.</verse>
				<verse number="20">Umve, uragobga ururimi, kandi ntuzoshobora kuvuga, kugeza ku musi ivyo bizoberako, kuk’ utemeye ijambo ryanje, rizoshika mu gihe caryo.</verse>
				<verse number="21">Abantu bāri barorereye Zakariya batangazwa n’ukw atevye ahēra h’urusengero.</verse>
				<verse number="22">Maz’ asohotse ntiyagira ico ashobora kuvugana na bo, bamenya yuko har’ ico yerekewe ahēra h’urusengero: arabagereraniriza, agumya kuba ikiragi.</verse>
				<verse number="23">Maz’ imisi yo gusasa kwiwe ishize, asubira i we.</verse>
				<verse number="24">Iyo misi ishize, umugore wiwe Elisabeti asama inda, atinya abantu amezi atanu,</verse>
				<verse number="25">at’ Uku ni k’Umwami Imana inkoreye mu misi yandābiyemwo kunteturura mu bantu.</verse>
				<verse number="26">Kandi mu kwezi kwa gatandatu, umumarayika Gaburiyeli atumwa n’Imana mu gisagara c’i Galilaya citwa Nazareti,</verse>
				<verse number="27">ku nkumi ikowe n’umugabo yitwa Yosefu, wo mu nzu ya Dawidi, izina ry’iyo nkumi ni Mariya.</verse>
				<verse number="28">Yinjira ah’ ari, aramubgira, ati N’amahoro, ugiriwe ubuntu, Umwami Imana ari kumwe nawe.</verse>
				<verse number="29">Ariko we ahagarika umutima cane w’iryo jambo, yibaza iyo ndamukanyo iy’ ari yo.</verse>
				<verse number="30">Umumarayika aramubgira, ati Nta co utinya, Mariya, kuk’ ugiriwe ubuntu n’Imana.</verse>
				<verse number="31">Umve, uzosama inda, uvyare umuhungu, kand’ uz’ umwite YESU.</verse>
				<verse number="32">Azoba mukuru, azokwitwa Umwana w’Īsumba vyose, kand’ Umwami Imana azomuha intebe y’ubgami ya sekuruza Dawidi,</verse>
				<verse number="33">ahangame mu nzu ya Yakobo ibihe bidashira; ubgami bgiwe ntibuzogira iherezo.</verse>
				<verse number="34">Mariya abaza umumarayika, at’ Ivyo bizobaho bite, ko ntaramenya icitwa umugabo?</verse>
				<verse number="35">Umumarayika aramwishura, ati Mpwemu Yera azokuzako, ubushobozi bg’Īsumba vyose buzogutera igitūtu: ni co gituma uwera azovuka azokwitwa Umwana w’ Imana.</verse>
				<verse number="36">Kand’ umve, Elisabeti mwene wanyu na we atwaye inda y’umuhungu mu butāmakazi bgiwe, uwitwa ingumba uku n’ ukwezi kwiwe kwa gatandatu:</verse>
				<verse number="37">kukw ata jambo rivuye ku Mana ribura ububasha.</verse>
				<verse number="38">Mariya aramubgira, at’ Ehe nd’ umugurano w’Umwami Imana, bimbere ukw ijambo ryawe rivuzwe. Maz’ umumarayika ava ah’ ari, aragenda.</verse>
				<verse number="39">Mur’ iyo misi Mariya arikora, agenda yihuta, aja mu mugamba mu gisagara c’i Yudaya,</verse>
				<verse number="40">yinjira mu nzu kwa Zakariya, aramukanya na Elisabeti.</verse>
				<verse number="41">Maze Elisabeti yumvise indamukanyo ya Mariya, inda ikinagira muri we, Elisabeti yuzuzwa Mpwemu Yera,</verse>
				<verse number="42">avuga n’ijwi rirenga, ati Mu bagore urahiriwe, n’ imbuto yo mu nda yawe irahiriwe.</verse>
				<verse number="43">Kand’ iki kimbereyekw iki, nyina w’Umwami wanje kuza aho ndi?</verse>
				<verse number="44">Kukw ijwi ry’ indamukanyo yawe ryinjiye mu matwi yanje, inda igakinagizwa muri jewe n’umunezero.</verse>
				<verse number="45">Kandi hahirwa wewe wizeye, kukw ivyo wabgiwe n’Umwami Imana bizoshika.</verse>
				<verse number="46">Mariya aravuga, at’ Ubugingo bganje butazira Umwami Imana,</verse>
				<verse number="47">Umutima wanje unezererewe Imana Umukiza wanje:</verse>
				<verse number="48">Kuko yabonye ubufafara bg’ umugurano wayo, Kand’ uhereye none, ab’ ibihe vyose bazonyita umuhirwa.</verse>
				<verse number="49">Kukw Iy’ ubushobozi inkoreye ibikomeye, Kand’ izina ryayo n’iryera.</verse>
				<verse number="50">Imbabazi zayo ziri ku bayubaha ku buzukuru no ku buzukuruza‐kuruza babo:</verse>
				<verse number="51">Yerekanishije ubushobozi ukuboko kwayo, Yasābagije abībona mu vyo biyumvira mu mitima yabo.</verse>
				<verse number="52">Yirukanye abaganza ku ntebe zabo, Yashize hejuru abafafara.</verse>
				<verse number="53">Abashonje yabahāgije ivyiza, Yirukanye abatunzi bagenda imvumure.</verse>
				<verse number="54">Yatabaye Isirayeli umusavyi wayo, Maze ngw imbabazi zayo izibuke,</verse>
				<verse number="55">Nk’uko yabgiye ba sogokuruza, Kuzigirira Aburahamu n’uruvyaro rwiwe, ibihe bidashira.</verse>
				<verse number="56">Kandi Mariya amarana na we amezi nk’atatu, asubira i wabo.</verse>
				<verse number="57">Igihe co kuvyara kwa Elisabeti kirashika, avyara umuhungu.</verse>
				<verse number="58">Ababanyi biwe n’incuti ziwe bumva yuk’ Umwami Imana yamugiriye imbabazi nyinshi, banezeranwa na we.</verse>
				<verse number="59">Ku musi ugira umunani baza gukeba uwo mwana, bagomba kumwitiranya na se Zakariya.</verse>
				<verse number="60">Nyina arababgira, at’ Oya, ni yitwe Yohana.</verse>
				<verse number="61">Baramubgira, bati Mu muryango wanyu kw ata witwa iryo zina.</verse>
				<verse number="62">Bagereraniriza se, bamubaza ukw agomba ko yitwa.</verse>
				<verse number="63">Yaka ico kwandikako, arandika, at’ Izina ryiwe ni Yohana.</verse>
				<verse number="64">Bose baratangara. Uwo mwanya akanwa kiwe karazibūka, n’ururimi rwiwe ruragobodoka, aravuga, ashima Imana.</verse>
				<verse number="65">Ababanyi babo bose baterwa n’ubgoba: ayo majambo yose akwira mu mugamba wose w’i Yudaya.</verse>
				<verse number="66">Abavyumvise bose babishira mu mitima yabo, bati Mbe non’ uyo mwana azoba umuntu ki? Kuk’ ukuboko kw’Umwami Imana kwari kumwe na we.</verse>
				<verse number="67">Se Zakariya yuzuzwa Mpwemu Yera, avugishwa n’Imana,</verse>
				<verse number="68">at’ Umwami ashimwe, Imana y’Abisirayeli, Kukw igendeye abantu bayo, ikabacungura;</verse>
				<verse number="69">Kand’ iduhagurukirije ihembe ry’agakiza Mu nzu ya Dawidi umusavyi wayo,</verse>
				<verse number="70">Nk’uko yavugiye mu kanwa k’abera yavugisha, bāhereye mbere na mbere,</verse>
				<verse number="71">Ngw idukize abansi bacu n’ amaboko y’abatwanka bose:</verse>
				<verse number="72">Kand’ igirire ba sogokuruza imbabazi, Yibuke isezerano ryayo ryera,</verse>
				<verse number="73">Indahiro yarahiye sogokuruza Aburahamu,</verse>
				<verse number="74">Kw izoduha gukizwa amaboko y’abansi bacu, Tukayisenga ata bgoba,</verse>
				<verse number="75">Tur’ abera tugororoka mu nyonga zayo imisi yacu yose.</verse>
				<verse number="76">Kandi nawe, mwana, uzokwitwa umuntu avugishwa n’Īsumba vyose, Kuk’ uzokwītangira imbere y’Umwami Imana gutegūra inzira ziwe:</verse>
				<verse number="77">Kumenyesha abantu biwe agakiza, Kw ar’ uguharirwa ivyaha vyabo,</verse>
				<verse number="78">Kubg’ umutima w’imbabazi w’Imana yacu, Ni wo uzotuma umutwenzi utugendera, uvuye mw ijuru,</verse>
				<verse number="79">Ng’utambikire abicaye mu mwiza no mu gitūtu c’ urupfu, Urōngōrere ibirenge vyacu mu nzira y’amahoro.</verse>
				<verse number="80">Nya mwana arakura, agwiza inkomezi z’umutima, aba mu bugaragwa kugeza umusi yerekewekw Abisirayeli.</verse>
			</chapter>
			<chapter number="2">
				<verse number="1">Mur’ iyo misi icagezwe kiva kwa Kayisari Augusito, ngw abo mw isi bose bandikwe.</verse>
				<verse number="2">Ukwo ni kwo kwandikwa kwa mbere kwabayeho Kureniyo akir’ icēgēra ca Kayisari i Siriya.</verse>
				<verse number="3">Bose baja kwiyandikisha, umuntu wese aja mu gisagara cabo.</verse>
				<verse number="4">Yosefu na we ava i Galilaya mu gisagara c’i Nazareti, aja i Yudaya mu gisagara ca Dawidi, citwa Betelehemu, kuko yakomotse mu nzu ya Dawidi mu muryango wiwe:</verse>
				<verse number="5">aja kwiyandikishanya na Mariya uwo yakoye, yar’ akuriwe.</verse>
				<verse number="6">Bakiriyo, igihe ciwe co kuvyara kirashika.</verse>
				<verse number="7">Avyara umuhungu w’uburiza, amuzingirakw impuzu y’uruyoya, amuryamika mu bgato bg’inka, kuko bāri babuze umwanya mu ndāro.</verse>
				<verse number="8">Mur’ iyo ntāra hār’ abungere bārāra mu gahinga barāririye umukuku w’intungwa zabo.</verse>
				<verse number="9">Umumarayika w’Umwami Imana ahagarara i ruhande yabo, ubgiza bg’Umwami bubakayanganira irya n’ino, baterwa n’ubgoba bginshi.</verse>
				<verse number="10">Umumarayika arababgira, ati Nta co mutinya, umve ndababarira ubutumwa bgiza bg’ akanyamuneza kenshi kazoba ku bgoko bganyu bgose.</verse>
				<verse number="11">Uyu musi Umukiza abavukiye mu gisagara ca Dawidi, ni we Kristo Umwami.</verse>
				<verse number="12">Iki ni co kimenyamenya canyu, murasanga umwana w’uruyoya azingiriwekw impuzu y’uruyoya, aryamitswe mu bgato bg’inka.</verse>
				<verse number="13">Uwo mwanya hamwe n’uwo mumarayika haboneka ingabo nyinshi zo mw ijuru, zihimbaza Imana,</verse>
				<verse number="14">zit’ Icubahiro ni kibe ku Mana ahasumba ijuru, No mw isi amahoro abe mu b’inezererwa.</verse>
				<verse number="15">Ba bamarayika bahejeje kuva aho bari, basubiye mw ijuru, nya bungere baravugana, bati Ngo rero tuje i Betelehemu, turābe ico kintu cabayeyo, ico Umwami Imana atumenyesheje.</verse>
				<verse number="16">Bagenda banyaruka, babona Mariya na Yosefu n’uruyoya rubīkiriwe mu bgato bg’inka.</verse>
				<verse number="17">Babibonye bababarira ijambo bābgiwe kur’ uwo mwana.</verse>
				<verse number="18">Abavyumvise bose batangazwa n’ivyo ba bungere bababgiye.</verse>
				<verse number="19">Ariko Mariya abīka ayo majambo yose, ayiyumvira mu mutima wiwe.</verse>
				<verse number="20">Maze ba bungere bahindukira bahimbaza Imana, bayishimira ivyo bumvise vyose n’ivyo babonye, nk’uko bābibgiwe.</verse>
				<verse number="21">Kand’ imisi munani ishitse ngw akebge, bamwita YESU, rya zina ryavuzwe n’umumarayika, atarasamwa inda.</verse>
				<verse number="22">Imisi ishize yo guhumanurwa kwabo, nk’ukw ivyagezwe vya Mose biri, bamujana i Yerusalemu kumushikanira Umwami Imana,</verse>
				<verse number="23">nk’uko vyanditswe mu vyagezwe n’Umwami Imana, ng’ Umuhungu wese w’ubuzibūra aze yitwe uwera k’Uhoraho;</verse>
				<verse number="24">kandi ngo batange ikimazi, nk’uko vyavuzwe mu vyagezwe n’Umwami Imana, ngw Intunguru zibiri cank’ ivyana vy’inuma bibiri.</verse>
				<verse number="25">Kandi muri Yerusalemu hār’ umuntu yitwa Simeyoni; uyo yar’ umuntu agororotse kandi yubaha Imana, yar’ arorereye uguhumurizwa kw’Abisirayeli, Mpwemu Yera yari kuri we.</verse>
				<verse number="26">Yari yarabgiwe na Mpwemu Yera yukw atazopfa, atarabona Kristo w’Umwami Imana.</verse>
				<verse number="27">Ajanwa na Mpwemu mu rusengero; abavyeyi bajanye uwo mwana Yesu ngo bamugenze nk’uk’ umugenzo w’ivyagezwe war’ uri,</verse>
				<verse number="28">aramwākira, aramukikira, ashima Imana,</verse>
				<verse number="29">ati Databuja, noneh’ urasezeye umusavyi wawe amahoro, Nk’uko wavuze:</verse>
				<verse number="30">Kukw amaso yanje abonye agakiza kawe,</verse>
				<verse number="31">Ako wateguye mu maso y’ amoko yose,</verse>
				<verse number="32">Kuba umuco wākira amahanga, No kuba ubgiza bg’abantu bawe b’Abisirayeli.</verse>
				<verse number="33">Se na nyina batangazwa n’ayo majambo avuzwe kuri we.</verse>
				<verse number="34">Simeyoni arabahezagira, abgira nyina Mariya, at’ Umve, uyu ashiriweho kugira ngo benshi mu Bisirayeli bagwe, benshi bavyuke, no kuzoba ikimenyetso kigawa,</verse>
				<verse number="35">kandi nawe inkota izogucumita mu mutima, ngw ivyiyumviro vy’imitima myinshi bize biserurwe.</verse>
				<verse number="36">Kandi hāriho Ana, uwavugishwa n’Imana, umukobga wa Fanuweli, wo mu muryango wa Asheri, yar’ umutāmakazi wa kera, yabanye n’umugabo wiwe imyaka ndwi, uhereye ku kurongorwa kwiwe,</verse>
				<verse number="37">kandi yamaze imyaka mirongumunani n’ine ar’ umupfakazi, ntiyava mu rusengero gusenga, yisonzesha yinginga, ku murango no mw ijoro.</verse>
				<verse number="38">Ako kanya aca araza, ashima Imana, avuga ivya Yesu, abibgira abāri barorereye ugucungurwa kw’i Yerusalemu bose.</verse>
				<verse number="39">Banonosoye vyose nk’ukw ivyagezwe n’Umwami Imana bivuga, basubira i Galilaya mu gisagara cabo i Nazareti.</verse>
				<verse number="40">Kand’ uno mwana arakura, agwiza inkomezi, yuzuzwa ubgenge, ubuntu bg’Imana bgari kuri we.</verse>
				<verse number="41">Kand’ uk’ umwaka utashe, abavyeyi biwe bāja i Yerusalemu mu misi mikuru ya Pasika.</verse>
				<verse number="42">Nukw amaze imyaka cumi n’ibiri avutse, baradūga, nk’uk’ umugenzo w’iyo misi mikuru war’ uri.</verse>
				<verse number="43">Banonosoye ivy’ iyo misi, barahindukira, uwo muhungu Yesu asigara i Yerusalemu, abavyeyi biwe ntibābimenya.</verse>
				<verse number="44">Ariko bībgiye yukw ari mw igugu ry’abo bagendanye, bagenda urugendo rw’umusi wose, maze bamurondera mu ncuti no mu bo bazinanyi:</verse>
				<verse number="45">bamubuze basubira i Yerusalemu bamurondera.</verse>
				<verse number="46">Hashize imisi itatu bamubona mu rusengero, yicaye mu bigisha hagati, abumva, kand’ ababaza.</verse>
				<verse number="47">Abamwumvise bose batangazwa n’ubgenge bgiwe n’ivy’ abishura.</verse>
				<verse number="48">Bamubonye baratangara, nyina aramubaza, ati Mwananje, n’iki catumye utugirira urtyo? Urabona twe na so aho twakurondereye tubabaye.</verse>
				<verse number="49">Arababaza, ati N’iki cabateye kundondera? Ntimwari muzi yuko bikwiye ko mba kwa Data?</verse>
				<verse number="50">Ntibāmenya iryo jambo ababgiye.</verse>
				<verse number="51">Amanukana na bo, aja i Nazareti, yama abumvira. Nyina abīka ayo majambo yose mu mutima wiwe.</verse>
				<verse number="52">Kandi Yesu agwiza ubgenge no gukura no gushimwa n’Imana n’abantu.</verse>
			</chapter>
			<chapter number="3">
				<verse number="1">Mu mwaka ugira icumi na gatanu Kayisari Tiberiyo ari ku ngoma, Pontiyo Pilato ar’ icēgēra ciwe i Yudaya, Herode na we ar’ umwami w’i Galilaya, na Filipo mwene se ar’ umwami w’igihugu co muri Ituraya n’i Tirakoniti, na Lusaniya ar’ umwami w’i Abilene,</verse>
				<verse number="2">na Anasi na Kayafa ar’ abaherezi bakuru, mur’ uwo mwaka ijambo ry’Imana rishika kuri Yohana mwene Zakariya, ari mu bugaragwa.</verse>
				<verse number="3">Aja mu gihugu cose giherereye kuri Yorodani, yigisha abantu ukubatizwa kwo kwihana ngo bakūrwekw ivyaha:</verse>
				<verse number="4">nk’uko vyanditswe mu gitabo c’amajambo y’uwavugishwa n’Imana Yesaya, ngw Ijwi ry’ūsemererera mu bugaragwa, Ati Ni mutegure inzira y’ Uhoraho, Mugorore iz’ ibihamo ziwe.</verse>
				<verse number="5">Umwonga wose uzokwuzuzwa, N’umusozi wose n’akarambi bizoringanizwa, Ibigoramye bizogororoka, N’inzira z’ubukiru zizosenwa,</verse>
				<verse number="6">Maz’ abafise umubiri bose bazobona agakiza k’Imana.</verse>
				<verse number="7">Nukw abgira ishengero ryari rivuye i wabo rije kubatizwa na we, ati Mwa bana b’inzoka mwe, ni nde yababūriye ngo muhunge uburake buzoza?</verse>
				<verse number="8">Nuko mwame imbuto zikwiranye n’ukwihana: kandi ntimutangure kwiyumvira mu mitima, muti Ko dufise Aburahamu, ni we sogokuruza. Ndababgira yukw aya mabuye Imana ishobora kuyavyuramw’ abana ba Aburahamu.</verse>
				<verse number="9">Arikw incabiti igenekerejwe ku bitsina vy’ibiti; nuko rero, igiti cose kitama ivyiza kiracibga, kigatererwa mu muriro.</verse>
				<verse number="10">Ishengero riramubaza, riti None tugire dute?</verse>
				<verse number="11">Arabishura, at’ Ūfise amapfundo abiri, rimwe n’arihe ūtarifise, n’ūfise ivyo kurya n’agire artyo.</verse>
				<verse number="12">Kandi haza n’abatozakori kubatizwa, baramubaza, bati Mwigisha, tugire dute?</verse>
				<verse number="13">Arabishura, ati Ntimugatoze abantu ibiruta ivyo mwagezwe.</verse>
				<verse number="14">N’abasoda baramubaza, bati Tweho tugire dute? Arabishura, ati Ntihakagire umuntu mutangisha impongano canke mwagiriza ibinyoma, kand’ ingero zanyu zibabumbe.</verse>
				<verse number="15">Kand’ abantu bāri barorereye ibizoba, bose bakabūranisha imitima ngo kumbure Yohana yoba Kristo.</verse>
				<verse number="16">Yohana ababarira bose, ati N’ukuri jeho ndababatirisha amazi, ariko hazoza ūndusha ubushobozi, ntibimbereye no gupfundurura utugozi tw’inkweto ziwe: uyo azobabatiza muri Mpwemu Yera no mu muriro.</verse>
				<verse number="17">Urutaro rwiwe ruri mu kuboko kwiwe, ngw akubure imbuga yiwe neza, yimburire ingano mu kigega ciwe, maz’ umuguruka awuturire mu muriro utazima.</verse>
				<verse number="18">Kand’ abarira abantu ubutumwa bgiza, abahanūrisha ibindi vyinshi;</verse>
				<verse number="19">maz’ ahishutse umwami Herode ku vya Herodiya muka mwene se, no ku vy’ ibindi bibi vyose Herode yakoze,</verse>
				<verse number="20">kur’ ivyo vyose Herode agerekakw iki, yugaranira Yohana mw ibohero.</verse>
				<verse number="21">Nukw abantu bose babatijwe, na Yesu ahejeje kubatizwa, arikw arasenga, ijuru rirakinguruka,</verse>
				<verse number="22">Mpwemu Yera aramanuka amugwako, afise ishusho y’umubiri usa n’inuma; ijwi riva mw ijuru, riti Ni wewe Mwana wanje nkunda ukampimbara.</verse>
				<verse number="23">Aho Yesu yatangura kwigisha, yar’ amaze imyaka nka mirongwitatu avutse, kandi biyumvira ko yari mwene Yosefu, Yosefu mwene Heli,</verse>
				<verse number="24">Heli mwene Matati, Matati mwene Lewi, Lewi mwene Meluki, Meluki mwene Yanayi, Yanayi mwene Yosefu,</verse>
				<verse number="25">Yosefu mwene Matatiya, Matatiya mwene Amosi, Amosi mwene Nahumu, Nahumu mwene Esili, Esili mwene Nagayi,</verse>
				<verse number="26">Nagayi mwene Mati, Mati mwene Matatiya, Matatiya mwene Semeyini, Semeyini mwene Yoseki, Yoseki mwene Yoda, Yoda mwene Yohanani,</verse>
				<verse number="27">Yohanani mwene Resa, Resa mwene Zerubabeli, Zerubabeli mwene Shalutiyeli, Shalutiyeli mwene Neri,</verse>
				<verse number="28">Neri mwene Meluki, Meluki mwene Adi, Adi mwene Kosamu, Kosamu mwene Elumadamu, Elumadamu mwene Eri, Eri mwene Yesu,</verse>
				<verse number="29">Yesu mwene Eliyezeri, Eliyezeri mwene Yorimu, Yorimu mwene Matati, Matati mwene Lewi,</verse>
				<verse number="30">Lewi mwene Simeyoni, Simeyoni mwene Yuda, Yuda mwene Yosefu, Yosefu mwene Yonamu, Yonamu mwene Eliyakimu, Eliyakimu mwene Meleya,</verse>
				<verse number="31">Meleya mwene Mena, Mena mwene Matata, Matata mwene Natani, Natani mwene Dawidi,</verse>
				<verse number="32">Dawidi mwene Isayi, Isayi mwene Obedi, Obedi mwene Bowazi, Bowazi mwene Salumoni, Salumoni mwene Nahasoni,</verse>
				<verse number="33">Nahasoni mwene Aminadabu, Aminadabu mwene Aruni, Aruni mwene Hesironi, Hesironi mwene Peresi,</verse>
				<verse number="34">Peresi mwene Yuda, Yuda mwene Yakobo, Yakobo mwene Isaka, Isaka mwene Aburahamu, Aburahamu mwene Tera, Tera mwene Nahori,</verse>
				<verse number="35">Nahori mwene Serugi, Serugi mwene Reyu, Reyu mwene Pelegi, Pelegi mwene Eberi, Eberi mwene Shela, Shela mwene Kayinani,</verse>
				<verse number="36">Kayinani mwene Arupakisadi, Arupakisadi mwene Shemu, Shemu mwene Nowa,</verse>
				<verse number="37">Nowa mwene Lameki, Lameki mwene Metusela, Metusela mwene Henoki, Henoki mwene Yeredi, Yeredi mwene Mahalaleyeli,</verse>
				<verse number="38">Mahalaleyeli mwene Kayinani, Kayinani mwene Enoshi, Enoshi mwene Seti, Seti mwene Adamu, Adamu w’Imana.</verse>
			</chapter>
			<chapter number="4">
				<verse number="1">Yesu yuzuzwa Mpwemu Yera, ava kuri Yorodani, agendagendeshwa mu bugaragwa na Mpwemu, amaray’ imisi mirongwine,</verse>
				<verse number="2">ageragezwa n’Umurwanizi. Kandi mur’ iyo misi nta co yariye; ishize arasonza.</verse>
				<verse number="3">Umurwanizi aramubgira, ati Ni waba ur’ Umwana w’Imana, bgira iri buye ricike umutsima.</verse>
				<verse number="4">Yesu aramwishura, ati Vyanditswe ng’ Umuntu ntatungwa n’ umutsima gusa.</verse>
				<verse number="5">Aramudūgana, amwereka ubgami bgose bgo mw isi mu kanya gato.</verse>
				<verse number="6">Umurwanizi aramubgira, ati Ndaguha ubu bubasha bgose n’ubgiza bgabgo, kuko jewe nabuhawe, kandi mbuha uwo ngomba wese:</verse>
				<verse number="7">nuko ni wampfukamira, ukansenga, ubgo bgose buraba ubgawe.</verse>
				<verse number="8">Yesu aramwishura, ati Vyanditswe ng’ Usenge Uhoraho, Imana yawe, abe ari yo usaba yonyene.</verse>
				<verse number="9">Amujana i Yerusalemu, amuhagarika mu gatwe k’urusengero, aramubgira, ati Ni waba ur’ Umwana w’Imana, ikororere hasi,</verse>
				<verse number="10">kuko vyanditswe, ngw Azokuragiza abamarayika biwe, ngo bakuzigame:</verse>
				<verse number="11">kandi ngo Bazokuramira mu maboko yabo, Ngo kumbure ntutsitare kw ibuye.</verse>
				<verse number="12">Yesu aramwishura, ati Vyaravuzwe, ngo Ntukagerageze Uhoraho, Imana yawe.</verse>
				<verse number="13">Umurwanizi arangije ivy’ amugerageresha vyose, amara igihe amuretse.</verse>
				<verse number="14">Maze Yesu asubira i Galilaya, ari n’ubushobozi bga Mpwemu, inkuru yiwe ikwira mu gihugu cose kihakikije.</verse>
				<verse number="15">Yigishiriza mu masinagogi yabo, bose baramushima.</verse>
				<verse number="16">Aja i Nazareti, iyo yakuriye; ku musi w’isabato yinjira mw isinagogi, nk’uko yamenyereye, ava hasi ngw asome.</verse>
				<verse number="17">Bamuha igitabo c’uwavugishwa n’Imana Yesaya, arakizingurura, abona ahantu handitswe,</verse>
				<verse number="18">ngo Mpwemu w’Uhoraho ari kuri jewe, Ni co catumye andobanuza amavuta kugira ngo mbgire aboro ubutumwa bgiza: Yantumye kumenyesha abarindwa ko barekuwe, N’impumyi ko zihumūka, No kubohora abanywagutse imitima,</verse>
				<verse number="19">No kumenyesha abantu umwaka wo kwemererwamwo n’Uhoraho.</verse>
				<verse number="20">Azinga igitabo, agisubiza umusanzi w’inzu, aricara; abantu bose bāri mw isinagogi bamuhanga amaso.</verse>
				<verse number="21">Atangura kubabgira, at’ Ivyo vyanditswe birashitse uyu musi, nk’ukw amatwi yanyu yiyumviye.</verse>
				<verse number="22">Bose baramushima, batangazwa n’amajambo y’igikundiro avuye mu kanwa kiwe, bati Mbeg’ uyu si we mwene Yosefu?</verse>
				<verse number="23">Arababgira, ati Ntimuzobura kuncirak’ uyu mugani, muti Muvūzi, wivūre. Ivyo twumvise vyose ko wakoreye i Kaperinawumu, ubikorere n’ino mu ntāra y’i wanyu.</verse>
				<verse number="24">Kand’ ati Ndababgire ukuri, Nta muntu avugishwa n’Imana yemerwa mu ntāra y’i wabo.</verse>
				<verse number="25">Ariko ndababgire ukuri, Hārih’ abapfakazi benshi mu Bisirayeli mu gihe ca Eliya, hamwe ijuru ryakingwa, imvura igatara imyaka itatu n’amezi atandatu, ikigoyi cinshi kigatera mu gihugu cose;</verse>
				<verse number="26">yamara Eliya ntiyatumwa kuri n’umwe muri bo, arikw atumwa i Zarefati mu gihugu c’i Sidoni ku mugore w’umupfakazi.</verse>
				<verse number="27">Kandi hārih’ abanyamibembe benshi mu Bisirayeli mu gihe c’uwavugishwa n’Imana Elisa, ntihākizwa n’umwe muri bo, atari Namani Umusiriya.</verse>
				<verse number="28">Abo mw isinagogi bose bumvise ivyo barashungumirwa,</verse>
				<verse number="29">bava hasi, baramushika bamukūra mu gisagara cabo, bamujana ku manga y’umusozi wubatswekw igisagara cabo, ngo bamutembagarizeyo:</verse>
				<verse number="30">arikw aca hagati muri bo, arīgīra.</verse>
				<verse number="31">Aramanuka aja i Kaperinawumu, igisagara c’i Galilaya: kand’ arikw arabigisha kw isabato,</verse>
				<verse number="32">batangazwa n’inyigisho ziwe, kukw ijambo ryiwe ryari n’ ububasha.</verse>
				<verse number="33">Kandi mw isinagogi hār’ umuntu yinjiwemwo n’impwemu ya dayimoni ahumanye, asemerera n’ijwi rirenga,</verse>
				<verse number="34">ati Yō! Duhūriye hehe ga Yesu Munyanazareti? Uje kuduhonnya? Ndakuzi uw’ uri we, ur’ Uwera w’Imana.</verse>
				<verse number="35">Yesu aramuzibiza, ati Hora, muvemwo. Dayimoni amutūye hasi hagati yabo, amuvamwo, atagize ico amugira.</verse>
				<verse number="36">Bose baratangara, barabazanya, bat’ Iryo n’ijambo ki? N’ububasha n’ubushobozi agera impwemu zihumanye zigasohoka.</verse>
				<verse number="37">Inkuru yiwe ikwira hose mu ntāra ihakikije.</verse>
				<verse number="38">Ava hasi, arasohoka ava mw isinagogi, yinjira mu nzu kwa Simoni. Kandi inabukwe wa Simoni yar’ afashwe n’umururumbo ukomeye, baramumwingingira.</verse>
				<verse number="39">Amuhagarara i ruhande, akankamira umururumbo, urazima; avyuka uwo mwanya, arabazimana.</verse>
				<verse number="40">Kandi ku kirengazuba, abari bafise abarwaye bose barwaye indwara zitari zimwe barabamuzanira. Abarambikakw ibiganza umwe‐umwe, arabakiza.</verse>
				<verse number="41">Kandi n’abadayimoni bava muri benshi, basemerera, bat’ Ur’ Umwana w’Imana. Arabazibiza, ntiyabakundira ko bavuga, kuko bāri bazi yukw ari Kristo.</verse>
				<verse number="42">Kand’ ijoro rikeye, arasohoka, aja mu gahinga: ishengero riramurondera, bashika ah’ ari, bageza kumubuza ngo ntave muri bo.</verse>
				<verse number="43">Maz’ arababgira, ati Nkwiye kuvuga ubutumwa bgiza bg’ubgami bg’Imana no mu bindi bisagara, kukw ari co natumwe.</verse>
				<verse number="44">Nukw avugira ijambo ry’ Imana mu masinagogi y’i Galilaya.</verse>
			</chapter>
			<chapter number="5">
				<verse number="1">Nukw ishengero ririko riramubanda ryumva ijambo ry’ Imana, yar’ ahagaze ku musenyi w’ikiyaga c’i Genesareti.</verse>
				<verse number="2">Abona amato abiri aziritswe ku nkombe y’ikiyaga, arikw abarovyi bāri bayavuyemwo, boza insenga.</verse>
				<verse number="3">Atambukira mu bgato bumwe, bgar’ ubga Simoni, aramusaba ngw abgigizeyo buve ku nkombe gatoya: aricara, yigisha ishengero, ari mu bgato.</verse>
				<verse number="4">Ahejeje kuvuga, abarira Simoni, at’ Igira mw idamba, muterere insenga zanyu murobe.</verse>
				<verse number="5">Simoni aramwishura, at’ Erega Mwigisha, twakesheje ijoro ryose twātamye, nta co twafashe: ariko kubg’ ijambo ryawe ndaterera insenga.</verse>
				<verse number="6">Babigize, baroba ifi nyinshi cane, insenga zabo zigomba gucika.</verse>
				<verse number="7">Bākura abagenzi babo bāri mu bundi bgato, ngo baze babafashe: baraza, buzuza amato yompi, agomba kudobera.</verse>
				<verse number="8">Ariko Simoni Petero abibonye yikubita imbere y’amavi ya Yesu, ati Va aho ndi, Mugenzi, kuko nd’ umunyavyaha.</verse>
				<verse number="9">Kukw atangaye, n’abāri kumwe na we bose, babonye ifi barovye.</verse>
				<verse number="10">Na Yakobo na Yohana bene Zebedayo na bo baratangara, bari bafatanije na Simoni. Yesu abgira Simoni, ati Nta co utinya, uhereye none uzoroba abantu.</verse>
				<verse number="11">Bahejeje gushikana amato yabo ku nkombe, basiga vyose, baramukurikira.</verse>
				<verse number="12">Ikindi gihe ari mu gisagara kimwe muri vyo, haza umuntu ajejeta imibembe: abonye Yesu yikubita hasi yubamye, aramwinginga, ati Mugenzi, ukunze, woshobora kumpumanura.</verse>
				<verse number="13">Aramvura ukuboko, amukorako, ati Ndakunze, humanuka. Imibembe ica imuvako.</verse>
				<verse number="14">Aramwihanikiriza, ngo ntagire umuntu abibarira, at’ Ariko genda, wiyereke umuherezi, utange ivy’ uguhumanurwa kwawe, nk’uko Mose yabgirije, bibe ikimenyetso kibabere icabona.</verse>
				<verse number="15">Arikw inkuru yiwe irushiriza gukwira, ishengero ryinshi rikoranira kumwumva no gukizwa indwara zabo.</verse>
				<verse number="16">Ariko we yigunga mu bugaragwa, asenga.</verse>
				<verse number="17">Ku musi umwe muri yo yarigisha. Abafarisayo n’abigisha ivyagezwe bāri bicayeho, bavuye mu mihana yose y’i Galilaya n’i Yudaya n’i Yerusalemu; kand’ ubushobozi bg’Umwami Imana bgari muri we bgo gukiza indwara.</verse>
				<verse number="18">Maze haza abagabo bazanye ikimuga, bagiteruye mu nderuzo, barondera ingene bacinjiza ngo bagishire imbere yiwe.</verse>
				<verse number="19">Babuze aho bocinjiriza kubg’ ishengero, būrira hejuru ku nzu, bagicisha mu mategura ayisakaye, bacururutsa mu nderuzo hagati y’abantu imbere ya Yesu.</verse>
				<verse number="20">Abonye ukwizera kwabo, aravuga, at’ Ewe muntu, ivyaha vyawe urabihariwe.</verse>
				<verse number="21">Abanyabgenge b’ivyanditswe n’Abafarisayo batangura kwibūranya, bat’ Uyo ni nde arogose? Ni nde ashobora guharira ivyaha atar’ Imana yonyene?</verse>
				<verse number="22">Maze Yesu, amenye ivyo bibūranya, arababaza, ati Mwibūranya ibiki mu mitima yanyu?</verse>
				<verse number="23">Icoroshe n’ikihe, n’ukuvuga nt’ Uhariwe ivyaha vyawe; canke n’ukuvuga nti Vyuka ugende?</verse>
				<verse number="24">Ariko kugira ngo mumenye k’Umwana w’umuntu afise ububasha mw isi bgo guharira ivyaha — abgira ico kimuga, ati Ndakubariye, nti Vyuka, wikorere inderuzo yawe, utahe.</verse>
				<verse number="25">Aca avyuka imbere yabo, yikorera inderuzo yar’ aryamyemwo, arataha, ahimbaza Imana.</verse>
				<verse number="26">Bose barumirwa cane, bahimbaza Imana, baterwa n’ubgoba bginshi, bat’ Uyu musi tubonye ibitangaza.</verse>
				<verse number="27">Ivyo bishize, arasohoka, abona umutozakori yitwa Lewi, yicaye aho yatoreza ikibuguro, aramubarira, ati Nkurikira.</verse>
				<verse number="28">Asiga vyose, ava hasi, aramukurikira.</verse>
				<verse number="29">Lewi amurondereza izimano ryinshi mu nzu yiwe: kandi hār’ abantu benshi b’abatozakori n’abandi bicaranye na bo basangira.</verse>
				<verse number="30">Abafarisayo n’abanyabgenge b’ivyanditswe bafatanye na bo bidodombera abigishwa ba Yesu, bati N’iki gitumye musangira n’abatozakori n’abanyavyaha?</verse>
				<verse number="31">Yesu arabishura, at’ Abakomeye nta co bagombera umuvūzi, atar’ abarwaye.</verse>
				<verse number="32">Sinaje guhamagara abagororotsi, ariko naje guhamagara abanyavyaha ngo bihane.</verse>
				<verse number="33">Na bo baramubgira, bat’ Abigishwa ba Yohana barisonzesha kenshi bagasenga, n’ab’ Abafarisayo n’uko, arikw abawe barīrīra, barīnywera.</verse>
				<verse number="34">Yesu arababaza, ati Mbega mwoshobora mute kugera abātowe ngo bisonzeshe, bakiri kumwe n’umukwe?</verse>
				<verse number="35">Ariko har’ imisi izoza; kand’ umukwe ni yabakūrwamwo, bazoca bisonzesha mur’ iyo misi.</verse>
				<verse number="36">Kand’ abacira umugani, ati Nta wotabura ikiremo ku mpuzu nsha, ngw acomeke ku mpuzu y’umushire: uwogira artyo yoba atabuye nsha, kand’ ikiremo atabuye kuri nsha nticomatana n’iy’ umushire.</verse>
				<verse number="37">Kandi nta wotara umutobe wa vino mu mikuza y’ insato ibōmbōtse; kuko vino yoturitsa iyo mikuza, igashirira hasi, imikuza igapfa.</verse>
				<verse number="38">Arikw igikwiye n’ugutara umutobe wa vino mu mikuza misha.</verse>
				<verse number="39">Kandi nta muntu yanyoye vino ihiye yogomba umutobe: kukw avuga, at’ Īhiye ni yo nziza.</verse>
			</chapter>
			<chapter number="6">
				<verse number="1">Kw isabato agenda aca mu mirima y’ingano; abigishwa biwe bamyoza ingano, barazihekenya, bazivunze mu minwe.</verse>
				<verse number="2">Bamwe mu Bafarisayo barababaza, bati N’iki gitumye mukora ikizira gukorwa kw isabato?</verse>
				<verse number="3">Yesu na we arababaza, ati Nta ho murasoma iki, ico Dawidi yakoze, aho yar’ ashonje, asonzanye n’abari kumwe na we;</verse>
				<verse number="4">ingene yinjiye mu nzu y’Imana, akābira imitsima y’ibiterekērwa, akayirya, akayihako n’abari kumwe na we, ar’ umuziro kurībga, ukūye abaherezi bonyene?</verse>
				<verse number="5">Kand’ arababgira, at’ Umwana w’umuntu n’Umwami w’isabato.</verse>
				<verse number="6">Ku yindi sabato yinjira mw isinagogi, arigisha: kandi hār’ umuntu anyunyutse ukuboko kw’i buryo.</verse>
				<verse number="7">Abanyabgenge b’ivyanditswe bo n’Abafarisayo baramugenza ngo barābe kw akiza kw isabato, ngo baronke ingene bomurega.</verse>
				<verse number="8">Na we amenya ivyo biyumvira; abarira uwo muntu anyunyutse ukuboko, ati Va hasi, uhagarare hagati. Ava hasi, arahagarara.</verse>
				<verse number="9">Yesu arababgira, ati Ndababaze: mbeg’ ivyemerwa n’ ugukora ivyiza kw isabato, canke n’ugukora ibibi; gukiza umuntu, canke kumwica?</verse>
				<verse number="10">Abēraguzamw’ amaso bose, aramubarira, ati Ramvura ukuboko kwawe. Arabigira, ukuboko kwiwe kurakira.</verse>
				<verse number="11">Ariko bo birabasaza rwose, baja inama y’ico bogira Yesu.</verse>
				<verse number="12">Mur’ iyo misi avayo, aja ku musozi gusenga: akesha ijoro asenga Imana.</verse>
				<verse number="13">Ijoro rikeye, ahamagara abigishwa biwe, atoranyamw’ icumi na babiri, abita intumwa;</verse>
				<verse number="14">Simoni, uwo yise Petero, na Andereya mwene nyina, na Yakobo, na Yohana, na Filipo, na Barutolomayo,</verse>
				<verse number="15">na Matayo, na Toma, na Yakobo mwene Alufayo, na Simoni yitwa Zelote,</verse>
				<verse number="16">na Yuda mwene Yakobo, na Yuda Isikaryota yabaye umuguranyi.</verse>
				<verse number="17">Amanukana na bo, ahagarara ahateze, kandi hārih’ ishengero ryinshi ry’abigishwa biwe, n’ishengero ryinshi ry’abantu bavuye i Yudaya hose n’i Yerusalemu no mu gihugu co muri Tiro n’i Sidoni gihereranye n’ikiyaga kinini, baje kumwumva no gukizwa indwara zabo.</verse>
				<verse number="18">Kandi n’abababazwa n’impwemu zihumanye barakizwa.</verse>
				<verse number="19">Kand’ ishengero ryose rigerageza kumukorako, kuk’ ubushobozi bgāmuvamwo bukabakiza bose.</verse>
				<verse number="20">Yunamurira abigishwa biwe amaso, arababgira, ati Hahirwa mwebge aboro; kuk’ ubgami bg’ Imana ar’ ubganyu.</verse>
				<verse number="21">Hahirwa mwebge mushonje none, kuko muzohāzwa. Hahirwa mwebge murira none, kuko muzotwenga.</verse>
				<verse number="22">Muzoba muhiriwe abantu ni babanka bakabaca, bakabatuka, bakanegura izina ryanyu nk’ah’ ari ribi, babahōye Umwana w’ umuntu.</verse>
				<verse number="23">Uwo musi muze munezerwe mwitere hejuru, kukw impēra yanyu ari nyinshi mw ijuru: kukw ari ko ba sekuruza babo bāgize abāvugishwa n’Imana.</verse>
				<verse number="24">Ariko muzobona ibara, mwebge abatunzi; kuko muhejeje gutunganirwa.</verse>
				<verse number="25">Muzobona ibara, mwebge muhāze none; kuko muzosonza. Muzobona ibara, mwebge mutwenga none; kuko muzoboroga murira.</verse>
				<verse number="26">Muzobona ibara, ah’abantu bose bazobashemagiza; kukw ari ko ba sekuruza babo bāshemagije abīgira abavugishwa n’Imana.</verse>
				<verse number="27">Ariko mwebge mwumva ndababgire: Mukunde abansi banyu, mugirire neza ababanka,</verse>
				<verse number="28">muhezagire ababavuma, musabire ababagirira nabi.</verse>
				<verse number="29">Ūgukubise mu musaya, umuhindukirize n’ uwundi; ūkwaka umutamana, ntumwime n’ipfundo.</verse>
				<verse number="30">Ūgusaba wese umuhe, ūnyaga ivyawe ntuz’ ubimwake ukundi.</verse>
				<verse number="31">Kand’ uko mugomba kw abantu babagirira, mube ari ko mubagirira namwe.</verse>
				<verse number="32">Kandi ni mwakunda ababakunda, muzoshimwa iki? Kukw abanyavyaha na bo bagira bartyo.</verse>
				<verse number="33">Kandi ni mwagirira neza ababagirira neza, muzoshimwa iki? Kukw abanyavyaha na bo bagira bartyo.</verse>
				<verse number="34">Kandi ni mwagurana abo muziga ko bazobaguranura, muzoshimwa iki? Abanyavyaha na bo bagurana abandi banyavyaha, ngo baguranurwe nk’ivyabo.</verse>
				<verse number="35">Ariko mukunde abansi banyu, mubagirire neza, mugurane abantu, mutaziga ko muzoguranurwa; kand’ impēra zanyu zizoba nyinshi, namwe muzoba abana b’Īsumba vyose; kukw igirira neza intashima n’ababi.</verse>
				<verse number="36">Mugire imbabazi, nk’uko So agira imbabazi.</verse>
				<verse number="37">Kandi ntimugahinyurire mu mitima yanyu, namwe mukazohinyurwa; kandi ntimugatsindishe, namwe mukazotsindishwa; mubohore, namwe muzobohorwa; mutange, namwe muzohabga;</verse>
				<verse number="38">ingero nziza, itsindagiye, inyingishe, isēsekaye, ni yo bazobaha mu co muteze. Kukw ingero mugeramwo ari yo muzosubirizwamwo namwe.</verse>
				<verse number="39">Kand’ abacira umugani, ati Mbeg’ impumyi yoshobora kujana iyindi mpumyi? Zompi ntizogwa mu cobo?</verse>
				<verse number="40">Umwigishwa ntaruta umwigisha wiwe, arik’ umwigishwa wese arangije azoba nk’umwigisha wiwe.</verse>
				<verse number="41">Urābira iki akabango kari mu jisho rya mugenzawe, inkingi iri mu jisho ryawe ntuyītegereze?</verse>
				<verse number="42">Woshobora ute kubgira mugenzawe, uti Zana mugenzi ngutosore akabango kari mu jisho ryawe; nawe ubgawe nturābe inkingi iri mu jisho ryawe? Wa ndyarya we, banza witosore inkingi iri mu jisho ryawe, uheze ubone neza gutosora akabango kari mu jisho rya mugenzawe.</verse>
				<verse number="43">Kukw ata giti ciza cama ibibi, kandi nta giti kibi cama ivyiza.</verse>
				<verse number="44">Igiti cose kimenyekanira ku vyo camye: nta bokwamura insukoni ku munyinya, cank’ inzabibu ku mukēre.</verse>
				<verse number="45">Umunyangeso nziza akūra ivyiza mw itunga ryiza ryo mu mutima wiwe, n’umunyangeso mbi akūra ibibi mw itunga ribi: ibibōgabōga mu mutima ni vyo akanwa kiwe kavuga.</verse>
				<verse number="46">Kandi munyitira iki Mwami, Mwami; ntimukore ivyo mvuga?</verse>
				<verse number="47">Umuntu wese aza aho ndi, akumva amajambo yanje, akayakora, ndabereka ukw asa.</verse>
				<verse number="48">Asa n’umuntu yubaka inzu, yimvye hasi cane, akubaka itanguriro ku rutare: maz’ umugezi wuzuye usūrira kur’ iyo nzu, ntiwashobora kuyinyiganyiza, kuko yubatswe neza.</verse>
				<verse number="49">Arik’ uwumva, ntabikore, asa n’umuntu yubatse inzu kw ivu, atimvye itanguriro: maz’ umugezi uyisūrirako, ica irasenyuka, uguhomvoka kw’iyo nzu kwabaye ugukomeye.</verse>
			</chapter>
			<chapter number="7">
				<verse number="1">Kand’ ahereje ayo majambo yiwe yose mu matwi y’abantu, aja i Kaperinawumu.</verse>
				<verse number="2">Hāriy’ umugabisha w’abasoda ijana, umushumba wiwe akunda cane yar’ arwaye, ari ku mpfiro.</verse>
				<verse number="3">Yumvise inkuru ya Yesu, amutumakw abashingantahe b’Abayuda kumwinginga, ngw aze gukiza umushumba wiwe.</verse>
				<verse number="4">Na bo bashitse aho Yesu ari, baramwinginga cane, bati Birabereye k’umugirira urtyo,</verse>
				<verse number="5">kukw akunda ubgoko bgacu, n’isinagogi yacu ni we yayitwubakiye.</verse>
				<verse number="6">Yesu ajana na bo. Atakiri kure y’inzu, wa mugabisha amutumakw incuti ziwe, ati Mugenzi, nturinde kwigora, kuko bitambereye ko winjira mu nzu yanje:</verse>
				<verse number="7">ni co catumye niyumvira ko bitambereye ko noza ah’ uri: ariko vuga ijambo gusa, uwo muhungu arakira.</verse>
				<verse number="8">Kuko nanje nd’umuntu agendera musi y’abanganza, mfise abasoda ntwara: iyo mbariye umwe nti Genda, aragenda; n’uwundi nti Ngwino, akaza; nabarira umushumba wanje nti Kora iki, akagikora.</verse>
				<verse number="9">Yesu yumvise ivyo, aramutangarira, ahindukirira ishengero rimukurikiye, ati Ndababgire, Sinaribgabone ukwizera kungana gurtyo no mu Bisirayeli.</verse>
				<verse number="10">Abātumwe basubiye mu nzu, basanga wa mushumba akomeye.</verse>
				<verse number="11">Hashize igihe gitoya, aja mu gisagara citwa Nayini: abigishwa biwe n’ishengero ryinshi bajana na we.</verse>
				<verse number="12">Ashitse hafi y’irembo ry’igisagara, hasokoroka abajanye umuvyimba kuwuhamba, ariko yar’ ikinege, kandi nyina yar’ umupfakazi: abantu benshi bo mur’ ico gisagara bari kumwe na we.</verse>
				<verse number="13">Umwami Yesu amubonye amutera akagongwe, aramubarira, ati Nta co urira.</verse>
				<verse number="14">Yigira hafi y’ikigagara, agikorako, abahamvyi barahagarara. Aravuga, ati Muhungu, ndakubariye nti Vyuka.</verse>
				<verse number="15">Uwari yapfuye aravyuka, aricara, atangura kuvuga; Yesu amuha nyina.</verse>
				<verse number="16">Bose baterwa n’ubgoba, bahimbaza Imana, bat’ Ūvugishwa n’Imana ahambaye aserutse muri twebge; kandi bat’ Imana igendeye abantu bayo.</verse>
				<verse number="17">Iyo nkuru yiwe ikwira i Yudaya hose no mu gihugu cose gihereranye na ho.</verse>
				<verse number="18">Yohana abigishwa biwe bamudondera ivyo vyose.</verse>
				<verse number="19">Yohana ahamagara babiri mu bigishwa biwe, abatuma ku Mwami Yesu, ati Muti Mbeg’ uri wa wundi akwiye kuza, canke twitege uwundi?</verse>
				<verse number="20">Abo bagabo bamushikiriye, baramubgira, bati Yohana Umubatizi yakudutumyeko, ngo Mbeg’ uri wa wundi akwiye kuza, canke twitege uwundi?</verse>
				<verse number="21">Mur’ ako kanya akiza benshi indwara n’ivyago n’impwemu mbi; n’impumyi nyinshi arazihumūra.</verse>
				<verse number="22">Maz’ arabishura, ati Ni mugende, mubarire Yohana ivyo mubonye n’ivyo mwumvise. Impumyi zirahumūka, abacumbagira bagenda neza, abanyamibembe barakizwa, ibipfamatwi birumva, abāpfuye barazurwa, aboro barabgirwa ubutumwa bgiza.</verse>
				<verse number="23">Kandi hahirwa uwo ivyanje bitazotsitaza.</verse>
				<verse number="24">Abatumwa ba Yohana bagiye, atangura kubgira ishengero ivya Yohana, ati Mwagiye mu bugaragwa kurāba iki? Mbega n’irenga rihungabanywa n’umuyaga?</verse>
				<verse number="25">Ariko mwagiye kurāba iki? Mbega n’umuntu yambaye impuzu ziremvye? Ereg’ abambara impuzu zishajije n’abinibanibira baba mu ngo z’abami.</verse>
				<verse number="26">Ariko mwajanywe no kurāba iki? Umuntu avugishwa n’Imana? Ego me ni co; kandi ndababgire, Aruta ūvugishwa n’Imana cane.</verse>
				<verse number="27">Uyo ni we yanditswe, ng’ Umve, ngira ntume integuza yanje imbere y’amaso yawe, Ikuroranirize inzira imbere yawe.</verse>
				<verse number="28">Ndababgire, Mu bāvyawe n’abagore nta wuruta Yohana: arik’ umutoya mu bgami bg’ Imana aramuruta.</verse>
				<verse number="29">Kand’ abantu bose n’abatozakori bumvise Yohana bemeye ukugororoka kw’ Imana, kuko bābatijwe na Yohana:</verse>
				<verse number="30">arikw Abafarisayo n’ abigisha ivyagezwe bibujije inama z’Imana, kuko batābatijwe na we.</verse>
				<verse number="31">Nukw abantu b’iki gihe ndabagereranya n’iki, kandi basa n’iki?</verse>
				<verse number="32">Basa n’abana bicaye mu kaguriro bahamagarana, bati Twavugije imyironge, ntimwahamiriza; twakomye induru, ntimwarira.</verse>
				<verse number="33">Yohana Umubatizi yaje atarya umutsima, atanywa vino, mugira mut’ Ahagazweko na dayimoni.</verse>
				<verse number="34">Umwana w’ umuntu yaje arya, anywa, mugira muti Nguyu umukunzi w’inda n’umunoho wa vino, incuti y’abatozakori n’abanyavyaha.</verse>
				<verse number="35">Kand’ ubgenge burangwa ko bugororotse n’abana babgo bose.</verse>
				<verse number="36">Maz’ umwe mu Bafarisayo aramuhamagara ngw amuzimane. Yinjira mu nzu y’uwo Mufarisayo, aricara ngw arye.</verse>
				<verse number="37">Umugore wo mur’ ico gisagara, yar’ umunyavyaha, amenye yukw arīra mu nzu y’uwo Mufarisayo, azana ikebano ry’amavuta atāmirana,</verse>
				<verse number="38">ahagarara inyuma yiwe, hafi y’ibirenge vyiwe, arira, atangura kumutonyangiriza amosozi ku birenge, abihanaguza umushatsi wiwe, arabisomagura, abisīga ya mavuta.</verse>
				<verse number="39">Wa Mufarisayo yamuhamagaye abibonye, aribgira, at’ Uyu muntu iy’aba ūvugishwa n’Imana, yari kumenya uyu mugore amukozeko, ukw ari kand’ ukw asa, kw ar’ umunyavyaha.</verse>
				<verse number="40">Yesu aramubgira, ati Simoni, mfise ico ngomba kukubgira. Aramwishura, ati Mbarira, Mwigisha.</verse>
				<verse number="41">Aramubgira, ati Hābaye umuntu yagurāna, yar’ afise abari mu mwenda wiwe babiri. Umwe yar’ amufitiye idenariyo amajana atanu, uwundi mirongwitanu.</verse>
				<verse number="42">Maze badafise ico kumwishura, azibahebera bompi. Mbeg’ ūzorushiriza kumukunda n’uwuhe?</verse>
				<verse number="43">Simoni aramwishura, ati Ngira ngo n’uwo yahebeye nyinshi. Na we aramubgira, at’ Uvuze ukuri.</verse>
				<verse number="44">Ahindukiriye wa mugore, abgira Simoni, at’ Urabona uyu mugore? Ninjiye mu nzu yawe, ntiwampa amazi yo kwoga ibirenge: arik’ uyu antonyangirije amosozi ku birenge, abihanaguza umushatsi wiwe.</verse>
				<verse number="45">Ntiwansomye; arik’ uyu uhereye aho ninjiriye ntiyasizeho kunsomagura ibirenge.</verse>
				<verse number="46">Ntiwansutse amavuta ku mutwe: arik’ uyu ansīze amavuta atāmirana ku birenge.</verse>
				<verse number="47">Iki ni co gitumye nkubgira yukw ahariwe vya vyaha vyiwe vyinshi; kuko yagize urukundo rwinshi: arik’ ūhariwe bike agira urukundo ruke.</verse>
				<verse number="48">Abgira wa mugore, at’ Urahariwe ivyaha vyawe.</verse>
				<verse number="49">Maz’ abasangira na we batangura kwibaza, bat’ Uyo ni nde, kw aharira n’ivyaha?</verse>
				<verse number="50">Abgira wa mugore, at’ Ukwizera kwawe kuragukijije, genda amahoro.</verse>
			</chapter>
			<chapter number="8">
				<verse number="1">Hashize igihe gitoya, agendagenda mu bisagara no mu mihana, ababgira ijambo ry’Imana, avuga ubutumwa bgiza bg’ubgami bgayo; bamwe cumi na babiri bajana na we,</verse>
				<verse number="2">n’abagore bamwe bākijijwe impwemu mbi n’indwara, Mariya ari we Magadalene, abadayimoni ndwi bāri baramuvuyemwo,</verse>
				<verse number="3">na Yowana muka Kuza, umubgiriza wa Herode, na Susana, n’abandi bagore benshi, bābafashisha ivyabo.</verse>
				<verse number="4">Ishengero ryinshi rirakorana, kand’ abāvuye mu bisagara vyose baza kuri we, abacira umugani,</verse>
				<verse number="5">at’ Umubivyi yasohoye imbuto ziwe; akibiba, zimwe zigwa i ruhande y’inzira, barazikandagira, inyoni zo mu kirēre zirazinobagura.</verse>
				<verse number="6">Izindi zigwa ku rutare, zihejeje kumera zirūma, kuko zibuze ahabomvye.</verse>
				<verse number="7">Izindi zigwa mu mahwa hagati, amahwa amerana na zo, arazinyoha.</verse>
				<verse number="8">Izindi zigwa mw ivu ryiza, ziramera, zihunda impeke, imwe ijana, iyindi ijana, birtyo birtyo. Avuze ivyo, avuga n’ijwi rirenga, at’ Ūri n’amatwi yumva ni yumve.</verse>
				<verse number="9">Maz’ abigishwa biwe bamubaza uwo mugani, uw’ ari wo.</verse>
				<verse number="10">Arababgira, ati Mwebge mwāhawe kumenya amabanga y’ubgami bg’ Imana: arikw abasigaye babibarirwa mu migani; ngo barābe, yamara ntibavyitegereze; bumve, yamara ntibabitahure.</verse>
				<verse number="11">Umugani n’uyu. Imbuto n’ijambo ry’ Imana.</verse>
				<verse number="12">Abo i ruhande y’ inzira n’abaryumvise, maz’ Umurwanizi yaza, agakūra iryo jambo mu mitima yabo, kugira ngo ntibizere ngo bakizwe.</verse>
				<verse number="13">Abo ku rutare n’aba: iyo bumvise iryo jambo, baryākīrana umunezero, ariko ntibagira imizi, bizera akanya gato, maze mu gihe c’igeragezwa bakarireka.</verse>
				<verse number="14">Izaguye mu mahwa n’abaryumvise, maze bariko barīgīra umwitwaririko wo mur’ ubu bugingo, bo n’ubutunzi n’ibihimbaro vyo muri bgo, bikabanyoha, ntibame imbuto nziza.</verse>
				<verse number="15">Izo mw ivu ryiza n’abumvise iryo jambo bakarigumya mu mitima myiza itunganye, bakāmishwa imbuto n’ ukwihangana.</verse>
				<verse number="16">Kandi nta wodomeka itara, ngw aryubikekw ikintu, canke ngw arishire mu rutara, arikw arishira ku gitereko caryo, ngw abinjira basange habona.</verse>
				<verse number="17">Kukw ata canyegejwe kitazozanwa ahabona, cank’ icagizwe ibanga kitazomenyekana kikaja ahabona.</verse>
				<verse number="18">Mwiyubare uburyo mwumva: kuk’ ūfise azohabga, kand’ ūdafise azokwakwa n’ico yiyumvira kw afise.</verse>
				<verse number="19">Maze nyina na bene nyina baza ah’ ari, ntibāshobora kumushikīra kubg’ ishengero.</verse>
				<verse number="20">Baramubgira, bat’ Umuvyeyi wawe na barumuna bawe bahagaze hanze bagomba kubonana nawe.</verse>
				<verse number="21">Na we arabishura, ati Mama na bene mama n’aba bumva ijambo ry’Imana bakarikora.</verse>
				<verse number="22">Ku musi umwe mur’ iyo atambukira mu bgato, bo n’ abigishwa biwe, arababgira, ati Tujabuke, tuje hakurya y’ikiyaga. Baterera ubgato, bava ku nkombe.</verse>
				<verse number="23">Bariko baragenda, arasinzira; hamanuka inkūbi y’umuyaga mu kiyaga, ubgato bgariko buruzura amazi, bari mw irinde.</verse>
				<verse number="24">Baraza, baramukangura, bati Mwigisha, Mwigisha, turapfuye! Ari angura, azibiza ingunza n’ugusūriranya kw’amazi: birahora, haba agahwekere.</verse>
				<verse number="25">Arababaza, ati Mbeg’ ukwizera kwanyu kuri hehe? Baratinya baratangara, barabazanya, bati Mbeg’ uyu n’ umuntu ki, kw abarira n’umuyaga n’amazi bikamwumvira?</verse>
				<verse number="26">Bafata hakurya mu gihugu c’Abageraseni, kirābana n’i Galilaya.</verse>
				<verse number="27">Ashitse i musozi, umuntu yavuye mu gisagara, yinjiwemwo n’abadayimoni, aramusanganira. Yar’ amaze imisi myinshi ata mpuzu acambara; nta nzu yabamwo, yaba mu masenga y’imva.</verse>
				<verse number="28">Abonye Yesu arasemerera, amwikubita imbere, avuga n’ijwi rirenga, ati Duhūriye hehe ga Yesu, Mwana w’Imana isumba vyose? Ndakwinginze, ntumbabaze agashinyaguro.</verse>
				<verse number="29">Kuko yar’ abariye iyo mpwemu ihumanye kuva mur’ uwo muntu. Yahora imutera kenshi, kandi bāmubohesha iminyororo ku maboko no ku maguru, bakamurinda, agacagagura ibimuboshe, dayimoni akamukubebera mu bugaragwa.</verse>
				<verse number="30">Yesu aramubaza, ati Witwa nde? Aramwishura, ati Ndi Gitero. Kukw abadayimoni benshi bāri baramwinjiyemwo.</verse>
				<verse number="31">Baramwinginga ngo ntababarire kuja i kuzimu.</verse>
				<verse number="32">Kandi hār’ umukuku w’ingurube nyinshi zirisha kur’ uwo musozi; baramwinginga ngw abemerere kuzinjiramwo: arabemerera.</verse>
				<verse number="33">Abadayimoni basokoroka mur’ uno muntu, binjira muri nya ngurube, umukuku wirukira ku gatembge, zīsuka mu kiyaga, amazi araziniga.</verse>
				<verse number="34">Abāziragira babibonye barahunga, babivuga mu gisagara no mu misozi.</verse>
				<verse number="35">Na bo bavayo, baza kurāba ivyābaye, bashika aho Yesu ari, basanga wa muntu yavuwemwo n’abadayimoni, yicaye i ruhande y’ibirenge vya Yesu, yambaye, ubgenge bgāgarutse; baratinya.</verse>
				<verse number="36">Abābibonye babīgānira ingen’ uwari yinjiwemwo n’abadayimoni yakijijwe.</verse>
				<verse number="37">Abantu bose bo mu gihugu c’Abageraseni gikikije aho baramwinginga ngw ave i wabo, kuko bāri batewe n’ubgoba bginshi. Atambukira mu bgato, asubira inyuma.</verse>
				<verse number="38">Ariko wa muntu avuwemwo n’abadayimoni aramwinginga ngw agume kuri we. Arikw aramusezera,</verse>
				<verse number="39">ati Subira i muhira i wawe, ubadondere ivyo Imana igukoreye vyose. Aragenda, akwiza mu gisagara cose ivyo Yesu yamukoreye vyose.</verse>
				<verse number="40">Yesu agarutse, ishengero riramusanganira, kuko bose bāri bamurorereye.</verse>
				<verse number="41">Maze haza umuntu yitwa Yayiro, umukuru w’isinagogi: yitembagaza imbere y’ibirenge vya Yesu, aramwinginga ngw aze i muhira i we,</verse>
				<verse number="42">kuko yar’ afise umukobga w’ikinege, yar’ amaze imyaka nka cumi n’ibiri avutse, kandi yarikw arahwera. Arikw aragenda, ishengero riramubānda.</verse>
				<verse number="43">Umugore arwaye ubutinyanka, yar’ abimaranye imyaka cumi n’ibiri, yamariye utwiwe twose ku bavūzi adutangamw’ ingemu, ntihāgira ūshobora kumukiza,</verse>
				<verse number="44">amuturuka inyuma, akora ku buyonga bg’impuzu yiwe, ako kanya umugende w’amaraso urakama.</verse>
				<verse number="45">Yesu arabaza, ati Ni nde ankozeko? Bose bahakanye, Petero n’abāri kumwe na we baramwishura, bat’ Erega Mwigisha, n’ishengero rigutaye hagati rikubānda.</verse>
				<verse number="46">Yesu aramubgira, ati Har’ ūnkozeko, kuko numvise ubushobozi bumvuyemwo.</verse>
				<verse number="47">Wa mugore abonye yukw atayoberanye, aza ahinda agashitsi, amwikubita imbere, amubgirira mu maso y’abantu bose icatumye amukorako, n’ukw akize uwo mwanya.</verse>
				<verse number="48">Aramubgira, ati Mwana wanje, ukwizera kwawe kuragukijije, genda amahoro.</verse>
				<verse number="49">Akivuga, haza umuntu avuye kwa wa mukuru w’isinagogi, ati Wa mwana wawe aracikanye, ureke kugora umwigisha.</verse>
				<verse number="50">Maze Yesu avyumvise aramubgira, ati Ntutinye, wizere gusa, arakira.</verse>
				<verse number="51">Ashitse ku nzu, ntiyagira uwundi muntu akundira kwinjirana na we, atari Petero na Yohana na Yakobo, na se wa nya mukobga na nyina.</verse>
				<verse number="52">Asanga bamuririra bose, bīshishitira. Arababarira, ati Nta co murira, ntahwereye, arikw arasinziriye.</verse>
				<verse number="53">Baramutwenga bamushinyagurira, kuko bari bazi ko yapfuye.</verse>
				<verse number="54">Amufata ukuboko, avuga n’ijwi rirenga, ati Mukobga, vyuka.</verse>
				<verse number="55">Ubugingo bgiwe buragaruka, aca ava hasi uwo mwanya; Yesu ababarira ngo bamugaburire.</verse>
				<verse number="56">Abavyeyi biwe baratangara, arikw arabīhanikiriza ngo ntihagire umuntu n’umwe babgira ibibāye.</verse>
			</chapter>
			<chapter number="9">
				<verse number="1">Akoranya bamwe cumi na babiri, abaha ubushobozi n’ ububasha ku badayimoni bose no gukiza indwara.</verse>
				<verse number="2">Abatuma kubarira abantu ivy’ ubgami bg’ Imana, no gukiza abarwaye:</verse>
				<verse number="3">arababarira, ati Ntimugire ico mujana ku nzira, ar’inkoni cank’ isaho, cank’ impamba, cank’ amahera: kandi ntimugire amapfundo abiri.</verse>
				<verse number="4">Kand’ inzu yose muzokwinjiramwo, abe ari yo mugumamwo, kugeza aho muzovira aho hantu.</verse>
				<verse number="5">Abazokwanka bose kubākīra, mukiva mur’ ico gisagara, muze mukunkumure umukungugu wo mu birenge vyanyu, kibe ikimenyetso kibabere icabona.</verse>
				<verse number="6">Baragenda, bagendagenda mu mihana, bavuga ubutumwa bgiza, bakiriza abarwaye hose.</verse>
				<verse number="7">Maz’ umwami Herode, yumvise ivyābaye vyose, arazazanirwa, kuko bamwe bāvuga, bati Yohana yazutse mu bapfuye;</verse>
				<verse number="8">abandi bati Ni Eliya yiseruye; abandi bati N’umwe mu bāvugishwa n’Imana ba kera yazutse.</verse>
				<verse number="9">Herode aravuga, ati Yohana ni jewe namwiciriye izosi; mbeg’ uwo ni nde, numvakw ibimeze birtyo? Arondera uko yomubona.</verse>
				<verse number="10">Za ntumwa zigarutse zidondera Yesu ivyo zākoze vyose. Arabajana, abīhererana mu gisagara citwa Betsayida.</verse>
				<verse number="11">Maz’ ishengero ribimenye riramukurikira: arabākīra, ababgira ivy’ ubgami bg’Imana, kand’ abāgomba kuvūrwa arabakiza.</verse>
				<verse number="12">Umusi ukuze, bamwe cumi na babiri baramwēgēra, bati Sezera abantu, baje mu mihana no mu misozi impande zose bāke indāro, baronke ivyo kurya, kuko hano turi mu gahinga.</verse>
				<verse number="13">Arababarira, ati Mube ari mwebge mubagaburira. Baramubgira, bati Nta kindi dufise, atar’ udutsima dutanu n’ udufi tubiri, shiti tugiye gusumira aba bantu bose.</verse>
				<verse number="14">Kuko bār’ abagabo nk’ibihumbi bitanu. Abarira abigishwa biwe, ati Ni mubicarike bīcīye intēko z’abantu nka mirongwitanu‐mirongwitanu.</verse>
				<verse number="15">Babigira bartyo, barabīcarika bose.</verse>
				<verse number="16">Yābīra ya mitsima itanu na za fi zibiri, ararangamiza, arāba mw ijuru, arabihezagira, arabimanyagura, abiha abigishwa ngo babishire imbere y’ abantu.</verse>
				<verse number="17">Bararya, barahāga bose, batororokanya utumanyagu tw’ imisigazwa, twuzura ibisimbo cumi na bibiri.</verse>
				<verse number="18">Maze yarikw arasenga yiherereye, abigishwa biwe bāri kumwe na we; arababaza, at’ Abantu bagira ngo ndi nde?</verse>
				<verse number="19">Baramwishura, bati Bagira ng’ uri Yohana Umubatizi; abandi ng’ uri Eliya; abandi ng’ ur’ umwe mu bāvugishwa n’Imana ba kera yazutse.</verse>
				<verse number="20">Arababaza, at’ Ariko mweho mugira ngo ndi nde? Petero aramwishura, at’ Uri Kristo w’Imana.</verse>
				<verse number="21">Arabihanikiriza, ababarira kutagira umuntu babgira ivyo;</verse>
				<verse number="22">at’ Umwana w’umuntu akwiye kuzobabazwa uburyo bginshi, no kuzokwankwa n’abashingantahe n’abaherezi bakuru n’abanyabgenge b’ivyanditswe, no kuzokwicwa, no kuzozurwa ku musi ugira gatatu.</verse>
				<verse number="23">Abgira bose, at’ Umuntu ni yagomba kunkurikira, ni yiyanke, yikorere umusaraba wiwe uko bukeye, ankurikire.</verse>
				<verse number="24">Kuk’ ūgomba gukiza ubugingo bgiwe azobubura; arik’ ūzoheba ubugingo bgiwe kubganje azobukiza.</verse>
				<verse number="25">Kand’ umuntu vyomumarira iki kwunguka ivyo mw isi vyose, ni yabura ubugingo bgiwe, canke ni yabgakwa kw icīru?</verse>
				<verse number="26">Kuk’ umuntu wese bizotera isoni kunyemera no kwemera amajambo yanje, n’Umwana w’umuntu bizomutera isoni kumwemera, ah’ azozira afise ubgiza bgiwe n’ ubga Se n’ubg’ abamarayika bera.</verse>
				<verse number="27">Ariko ndababgire ukuri: Mur’ aba bahagaze hano, harimwo bamwe batazobona urupfu gushitsa aho bazobonera ubgami bg’Imana.</verse>
				<verse number="28">Hanyuma y’ayo majambo, hashize imisi nka munani, ajana Petero na Yohana na Yakobo, adūga igisozi, aja gusenga.</verse>
				<verse number="29">Arikw arasenga, ishusho yo mu maso hiwe ihinduka ukundi, imyambaro yiwe yera derere, irakayangana.</verse>
				<verse number="30">Abagabo babiri bavugana na we, yari Mose na Eliya,</verse>
				<verse number="31">baboneka bafise ubgiza, bavuga ivyo kuzotāmbūra kwiwe, agira anonosorere i Yerusalemu.</verse>
				<verse number="32">Petero n’abāri kumwe na we bāri baremerewe n’itiro, bikanguye rwose babona ubgiza bgiwe na ba bagabo babiri bahagararanye na we.</verse>
				<verse number="33">Bagira batandukane na we, Petero abgira Yesu, ati Mwigisha, bitubereye vyiza ko turi hano; nuko duce insago zitatu, rumwe rwawe, urundi rwa Mose, urundi rwa Eliya. Ntiyar’ azi ico avuga.</verse>
				<verse number="34">Akibivuga, igicu c’igipfungu kiraza, kibatera igitūtu; ico gipfungu kikibashikako, baratinya.</verse>
				<verse number="35">Ijwi riva muri nya gicu, riti Nguyu Umwana wanje natoranije, ni mumwumve.</verse>
				<verse number="36">Iryo jwi rishize, Yesu aboneka ar’ umwe. Barabihora, ntihāgira umuntu mur’ iyo misi babgira na kimwe mu vyo bābonye.</verse>
				<verse number="37">Bukeye bg’aho bamanutse ico gisozi, ishengero ryinshi riramusanganira.</verse>
				<verse number="38">Kand’ umugabo wo muri bo avuga n’ijwi rirenga, ati Mwigisha ndakwinginze, ndābira umwana, kuko namuvyaye ar’ ikinege,</verse>
				<verse number="39">kandi har’ impwemu imufata, agatura akaborogo, ikamujegeza, akabimba ifuro, kand’ ihejeje kumukungagura ikagora cane kumuvamwo.</verse>
				<verse number="40">Nanje ninginze abigishwa bawe kuyisenda, irabananira.</verse>
				<verse number="41">Yesu arishura, ati Yemwe ab’iki gihe mutizera b’ibidambidambi, nzogeza ryari kubana namwe no kubihanganira? Zana hano umwana wawe.</verse>
				<verse number="42">Arikw araza, dayimoni amutūra hasi, aramujegeza cane; Yesu akankamira iyo mpwemu ihumanye, akiza uwo muhungu, amusubiza se.</verse>
				<verse number="43">Bose batangazwa n’icubahiro gihambaye c’Imana. Ariko bose bagitangarira ivyo yakoze vyose, abarira abigishwa biwe,</verse>
				<verse number="44">ati Mushire aya majambo mu matwi yanyu: Umwana w’umuntu azoshirwa mu maboko y’abantu.</verse>
				<verse number="45">Bayoberwa iryo jambo, kandi bararihishwa ngo ntibarimenye, batinya kurimubaza iry’ ari ryo.</verse>
				<verse number="46">Kandi havyuka ibihāri muri bo, vy’umukuru wabo uw’ ari we.</verse>
				<verse number="47">Ariko Yesu abonye ivyo bihāri vyo mu mitima yabo, yābīra akana, agahagarika i ruhande yiwe,</verse>
				<verse number="48">arababgira, at’ Ūzokwākīra aka kana mw izina ryanje, azoba anyakiriye; kand’ ūnyakīra aba yākiriye uwantumye: kuk’ umuto muri mwebge hanyuma ya mwese ari we mukuru.</verse>
				<verse number="49">Yohana aramwishura, ati Mwigisha, twabonye umuntu asenda abadayimoni mw izina ryawe, turamubuza, kukw atadukurikira.</verse>
				<verse number="50">Yesu aramubgira, ati Ntimumubuze, kuk’ ūtar’ umwansi wanyu ari mu ruhande rwanyu.</verse>
				<verse number="51">Maz’ imisi yiwe yo kudūzwa mw ijuru igira ishike, yerekeza i Yerusalemu amaramaje kujayo,</verse>
				<verse number="52">atuma integuza imbere yiwe. Ziragenda, zija mu mihana y’Abasamariya kumuteguriza.</verse>
				<verse number="53">Ntibāmwākīra, kuko yerekeje i Yerusalemu.</verse>
				<verse number="54">Abigishwa biwe Yakobo na Yohana, babibonye, baramubaza, bati Mugenzi, ugomba ko tubarira umuriro ng’ utibuke uve mw ijuru, ubayigize, nk’uko Eliya yakoze?</verse>
				<verse number="55">Maz’ arahindukira, arabakankamira, at’ Erega ntimuzi umutima wanyu uk’ usa; kuk’ Umwana w’umuntu ataje guhonnya ubugingo bg’ abantu, ariko yaje kubukiza.</verse>
				<verse number="56">Nuko baja mu yindi mihana.</verse>
				<verse number="57">Bariko baragenda mu nzira, umuntu aramubgira, ati Ndagukurikira ah’ uja hose.</verse>
				<verse number="58">Yesu aramubgira, at’ Imbgebge ziri n’imyobo, n’ibiguruka mu kirēre biri n’ivyāri; arik’ Umwana w’ umuntu we ntagira ah’ arambika umusaya.</verse>
				<verse number="59">Maz’ abarira uwundi muntu, ati Nkurikira. Na we, ati Mugenzi, banza undekure ngende mpambe data.</verse>
				<verse number="60">Ariko Yesu aramubarira, ati Reka abāpfuye bahambe abāpfuye babo, ariko weho genda, ukwize ivy’ ubgami bg’Imana.</verse>
				<verse number="61">Uwundi muntu aramubgira, ati Mugenzi, ndagukurikira, ariko banza undekure, nje gusezera abo mu rugo i wanje.</verse>
				<verse number="62">Ariko Yesu aramubgira, ati Nta muntu afashe isuka irimishwa n’inka, arāba inyuma, abereye ubgami bg’Imana.</verse>
			</chapter>
			<chapter number="10">
				<verse number="1">Mu nyuma y’ivyo, Umwami Yesu atoranya abandi mirongwirindwi, atuma babiri‐babiri, ngo bagende imbere yiwe mu bisagara vyose n’ahantu hose ah’ agira ace.</verse>
				<verse number="2">Arababgira, at’ Ivyimburwa ni vyinshi, arikw abimbuzi ni bo bake: nuko ni mwinginge Nyen’ ivyimburwa, arungike abimbuzi mu vyimburwa vyiwe.</verse>
				<verse number="3">Ni mugende; rāba mbatumye muri nk’abana b’intama mu mabingira hagati.</verse>
				<verse number="4">Ntimujane umupfuko w’amahera, cank’ isaho, cank’ inkweto: kandi ntihagire n’uwo muramukanya mu nzira.</verse>
				<verse number="5">Inzu yose muzokwinjiramwo, muze mubanze muvuge, mut’ Amahoro abe mur’ iyi nzu.</verse>
				<verse number="6">Ni yaba irimw’ umunyamahoro, amahoro yanyu azoba kuri we: ni bitāmera birtyo, azobagarukako.</verse>
				<verse number="7">Kand’ iyo nzu nyene muze muyigumemwo, murya munywa ivyo babahaye; kuk’ umukozi akwiye ingero yiwe. Ntimugende murarāraguza.</verse>
				<verse number="8">Kand’ igisagara cose mujamwo bakabākīra, muze murye ivyo babahaye,</verse>
				<verse number="9">mukize abarwaye baho, mubabgire mut’ Ubgami bg’Imana burabēgereye.</verse>
				<verse number="10">Arikw igisagara cose mujamwo ntibabākīre, muze musohoke muje mu nzira zaco,</verse>
				<verse number="11">muti N’umukungugu wo mu gisagara canyu, ufashe mu birenge vyacu, turawubakunkumuriye: ariko mumenye iki, yuk’ ubgami bg’Imana buri hafi.</verse>
				<verse number="12">Ndababgire, Kur’ uwo musi uzoza, Sodomu hazogira agahengekezo kurusha nya gisagara.</verse>
				<verse number="13">Uzobona ibara, Korazini; uzobona ibara, Betsayida; kukw ibikomeye vyakorewe muri mwebge iyo biba vyarakorewe muri Tiro n’i Sidoni, baba bārihannye kera, bicaye bambaye amagunira, bīsīze umunyota.</verse>
				<verse number="14">Ariko muri Tiro n’i Sidoni hazogira agahengekezo ku musi w’amateka kurusha mwebge.</verse>
				<verse number="15">Nawe, Kaperinawumu, mbeg’ uzoshirwa hejuru, ushike kw ijuru? Oya, uzocokezwa i kuzimu.</verse>
				<verse number="16">Ūbumviye ni jewe aba yumviye; ūbanse, ni jewe aba yanse; ūnyanse, aba yanse uwantumye.</verse>
				<verse number="17">Nuko bamwe mirongwirindwi bagarukana umunezero, bati Mugenzi, abadayimoni na bo baratwumvira mw izina ryawe.</verse>
				<verse number="18">Arababgira, ati Nabonye Satani, avuye mw ijuru, akoroka nk’ umuravyo.</verse>
				<verse number="19">Ehe mbahaye ububasha bgo gukandagira inzoka na sikorupiyo, n’ubgo kunesha ubushobozi bga wa Mwansi bgose, kandi nta kintu kizogira ico kibagira na gatoya.</verse>
				<verse number="20">Ariko ntimunezerezwe n’ukw izo mpwemu zibumvira, yamara munezerezwe n’ukw amazina yanyu yanditswe mw ijuru.</verse>
				<verse number="21">Uwo mwanya anezererwa cane muri Mpwemu Yera, aravuga, ati Ndaguhimbaza Data, Mwami w’ijuru n’isi, kukw ivyo wabihishije abanyabgenge n’abahanga, ukabihishurira inzoya. Ego me Data, kuko washimye ko biba birtyo imbere yawe.</verse>
				<verse number="22">Vyose nabihawe na Data; kandi nta wuzi Umwana uw’ ari we, atari Data: na Data nta wumuzi uw’ ari we atar’ Umwana, n’uwo Umwana agomba kumuhishurira.</verse>
				<verse number="23">Ahindukirira abigishwa, ababgira biherereye, ati Hahirwa amaso abona ivyo mubona.</verse>
				<verse number="24">Ndababgira yukw abāvugishwa n’Imana benshi n’abami benshi bāgomvye kubona ivyo mubona ntibābibona, no kwumva ivyo mwumva, ntibāvyumva.</verse>
				<verse number="25">Maz’ umwe mu bigisha ivyagezwe ava hasi, aramugeza, ati Mwigisha, nkore iki, ngo nze ndagwe ubugingo budashira?</verse>
				<verse number="26">Na we aramubaza, ati Vyanditswe bite mu vyagezwe, kand’ usoma iki?</verse>
				<verse number="27">Aramwishura, ati Ngo Mukundishe Uhoraho, Imana yanyu, imitima yanyu yose, n’ ubugingo bganyu bgose, n’inkomezi zanyu zose, n’ubgenge bganyu bgose; kandi mukunde bagenzi banyu nk’uko mwikunda.</verse>
				<verse number="28">Aramubgira, ati Wishuye neza, gira urtyo, uzogira ubugingo.</verse>
				<verse number="29">Maz’ uwo agomvye kwiyerekana nk’ūgororotse, abaza Yesu, ati Mbega mugenzanje ni nde?</verse>
				<verse number="30">Yesu aramwishura, ati Hābaye umuntu yar’ avuye i Yerusalemu, arikw aramanuka aja i Yeriko, agwa mu bambuzi, baramukoba, baramukubita, barīgīra, basiga ashigaje gatoya agahwera.</verse>
				<verse number="31">Hāriho n’umuherezi amanuka mur’ iyo nzira, amurengukako, amubonye aca i ruhande.</verse>
				<verse number="32">Kandi n’Umulewi ahashitse agira kuno, amubonye aca i ruhande.</verse>
				<verse number="33">Maz’ Umusamariya yari mu nzira ashika kuri we, amubonye amutera akagongwe:</verse>
				<verse number="34">aramwēgēra, amupfuka inguma, amusomōza amavuta ya elayo na vino, amushira ku ndogoba yiwe, amujana mu ndāro y’abahita, aramurwaza.</verse>
				<verse number="35">Bukeye agoborora idenariyo zibiri, aziha nyen’ indāro, at’ Umurwaze, kand’ ivy’ uzotanga vyose birenze ivyo ni nagaruka nzobikwishura.</verse>
				<verse number="36">Mur’ abo batatu ugira ngo ni nde yabonetse kw ari mugenzi w’uwaguye mu bambuzi?</verse>
				<verse number="37">Aramwishura, ati N’uwamugiriye imbabazi. Yesu aramubarira, ati Nawe genda ugire urtyo.</verse>
				<verse number="38">Maze bariko baragenda bashika mu mihana: umugore yitwa Marita aramwākīra amushikiza mu nzu yiwe.</verse>
				<verse number="39">Uwo yar’ afise mwene nyina yitwa Mariya, yicara imbere y’ibirenge vy’Umwami Yesu, yumva ijambo ryiwe.</verse>
				<verse number="40">Ariko Marita ahagarikira umutima kuzimana vyinshi; aramwēgēra, aramubgira, ati Mugenzi, ntibikubabaje yuko mwene mama yantereranye ibikorwa? Nuko mubarire amfashe.</verse>
				<verse number="41">Umwami Yesu aramwishura, ati Marita, Marita, urīganyira wigora muri vyinshi:</verse>
				<verse number="42">arikw ibikwiye rwose ni kimwe: kuko Mariya ahisemw’ umugabane mwiza, atazokwakwa.</verse>
			</chapter>
			<chapter number="11">
				<verse number="1">Maz’ ar’ ahantu, asenga; ahejeje, umwe mu bigishwa biwe aramubgira, ati Mugenzi, twigishe gusenga, nk’uko Yohana yigishije abigishwa biwe.</verse>
				<verse number="2">Arababarira, ati Ni mwasenga, muvuge muti Data, izina ryawe ryubahwe, ubgami bgawe buze;</verse>
				<verse number="3">imisi yose uduhe ivyo kurya vyayo;</verse>
				<verse number="4">uduharire ivyaha vyacu, kuko natwe duhebera abari n’ imyenda yacu bose; kandi ntutujane mu bitwosha nabi.</verse>
				<verse number="5">Arababgira, ati Ni nde muri mwebge afise incuti yoja i we mu gicugu, akayibgira, ati Ncuti yanje, ngurana udutsima dutatu,</verse>
				<verse number="6">kuko haje incuti yanje ivuye ku rugendo, nanje ntagira ico ndayizimana:</verse>
				<verse number="7">uwo mu nzu yomwishura, ati Sigaho kungora, namaze kwugara, kandi turi kumwe n’ abana banje ku buriri, sinshoboye kuvyuka ngo ndayiguhe.</verse>
				<verse number="8">Ndababgire: Nah’ atovyurwa n’ukw ar’ incuti yiwe ngw ayimuhe, ariko kukw atagize isoni zo kumuhambira, aravyuka, akamuha ivy’ agomba vyose.</verse>
				<verse number="9">Nanje ndababgire: Musabe muzohabga; murondere muzoronka; muramutse muzokwugururirwa.</verse>
				<verse number="10">Kuk’ ūsaba wese ahabga; ūrondera aronka; ūramutsa yugururirwa.</verse>
				<verse number="11">Kandi ni nde muri mwebge w’umuvyeyi, umwana wiwe yomusaba umutsima, akamuha ibuye; canke yomusaba ifi, akamuha inzoka;</verse>
				<verse number="12">canke yomusaba irigi, akamuha sikorupiyo?</verse>
				<verse number="13">None mwebge, ko muzi guha abana banyu ingabire nziza muri babi, mbega So wo mw ijuru ntazorushiriza rwose guha Mpwemu Yera abamumusavye?</verse>
				<verse number="14">Kand’ asenda dayimoni atera uburagi: dayimoni amuvuyemwo, uno muntu w’ikiragi aravuga; ishengero riratangara.</verse>
				<verse number="15">Ariko bamwe muri bo baravuga, bati Beyezebuli, umukuru w’abadayimoni, ni we amushoboza gusenda abadayimoni.</verse>
				<verse number="16">Abandi bamuronderakw ikimenyetso kiva mw ijuru, bamugeza.</verse>
				<verse number="17">Na we amenye ivyo biyumvira, arababgira, at’ Ubgami bgose iyo bgitandukanije ubgabgo burahona, n’inzu, iyo yitandukanije, iragwa.</verse>
				<verse number="18">Na Satani, namba yitandukanije ubgiwe, ubgami bgiwe buzorama bute? Kuko muvuga yuko Beyezebuli ari we anshoboza gusenda abadayimoni.</verse>
				<verse number="19">Ariko jewe namba Beyezebuli ari we anshoboza gusenda abadayimoni, abana banyu bashobozwa na nde kubasenda? Ni co gituma ari bo bazobatsindisha.</verse>
				<verse number="20">Arik’ urutoke rw’Imana ni rwaba ari rwo runshoboza gusenda abadayimoni, noneh’ ubgami bg’Imana burabashikiriye.</verse>
				<verse number="21">Umuntu w’inkomezi afise ibirwanishwa iy’ ateramiye urugo rwiwe, ibintu vyiwe biba amahoro;</verse>
				<verse number="22">arik’ ūmurusha inkomezi iy’ aramutse amuteye, akamunesha, amwaka ivy’ arwanisha vyose yari yizigiye, akanyaga ibintu vyiwe, akabigaba.</verse>
				<verse number="23">Ūtamperereyeko aba ar’ umwansi wanje, kand’ ūdafatanije nanje kwegeranya aba asanzaje.</verse>
				<verse number="24">Iy’ impwemu ihumanye ivuye mu muntu, ica ahatagira amazi, irondera uburuhukiro, ikabubura, ikavuga, iti Reka nsubire mu nzu yanje navuyemwo.</verse>
				<verse number="25">Ihashitse, igasanga ikubuye, iteguritse.</verse>
				<verse number="26">Igaca igenda, ikazana izindi mpwemu ndwi ziyirusha ububi, zikinjira, zikahaba. Ivya nyuma vy’uwo muntu bikarusha ivya mbere ububi.</verse>
				<verse number="27">Akivuga ivyo, umugore wo mw ishengero ashira hejuru, aramubgira, ati Hahirwa inda yakuvyaye, n’amabere yakwonkeje.</verse>
				<verse number="28">Na we aramwishura, ati Cane‐cane hahirwa abumva ijambo ry’Imana bakaribungabunga.</verse>
				<verse number="29">Ishengero rikoraniye kuri we, atangura kubabgira, at’ Iki gihe n’igihe kibi; kirondera ikimenyetso, ariko nta kimenyetso kizohabga, atar’ ikimenyetso ca Yona.</verse>
				<verse number="30">Nk’uko Yona yabaye ikimenyetso ku Banyaninewe, ni k’ Umwana w’umuntu azoba ku b’iki gihe.</verse>
				<verse number="31">Umugabekazi w’ igihugu c’i bumanuko azovana hasi n’abagabo b’iki gihe ku musi w’amateka, azobatsindisha; kuko yavanywe ku mpera y’isi no kwumva ubgenge bga Salomo; kandi rāba, ūruta Salomo ari hano.</verse>
				<verse number="32">Abagabo b’i Ninewe bazovana hasi n’ab’ iki gihe ku musi w’amateka, babatsindishe; kuko bihannye aho bumviye ubutumwa buvuzwe na Yona; kandi rāba, ūruta Yona ari hano.</verse>
				<verse number="33">Nta wodomeka itara ngw arishire mu mwobo, canke ngw aryubikekw igisimbo, arikw arishira ku gitereko caryo, ngw abinjira basange habona.</verse>
				<verse number="34">Itara ry’umubiri wawe n’ijisho ryawe. Ijisho ryawe iy’ ari ryiza, umubiri wawe wose uba uri n’umuco: arikw iy’ ari ribi, umubiri wawe uba uri n’umwiza.</verse>
				<verse number="35">Nuko wirābe yuk’ umuco uri muri wewe atar’ umwiza.</verse>
				<verse number="36">Kand’ umubiri wawe wose ni waba uri n’umuco, ata gice na kimwe gifise umwiza, wose uzoba uri n’umuco, nk’uk’ ukwaka kw’itara kukuboneshereza.</verse>
				<verse number="37">Akibivuga, Umufarisayo aramuhamagara ngw amuzimane: arinjira, aricara ngw arye.</verse>
				<verse number="38">Wa Mufarisayo abibonye biramutangaza, kukw atabanje gukaraba atararya.</verse>
				<verse number="39">Umwami Yesu aramubgira, at’ Erega mwebge Abafarisayo mwoza inyuma y’igikombe n’inkōko, arikw imbere muri mwebge mwuzuye ubgambuzi n’ ububi.</verse>
				<verse number="40">Mwa bijuju mwe, iyaremye urukoba si yo yaremye n’imbere?</verse>
				<verse number="41">Ariko mutange ibir’ imbere mu gikombe no mu nkōko mubitangishijwe n’ubuntu, kand’ umve, vyose bizobabera ibiziruwe.</verse>
				<verse number="42">Ariko muzobona ibara, Bafarisayo, kuko mutanga ikigiracumi c’imbgija n’isogi n’imboga zose, ariko guca izibereye no gukunda Imana mukavyirengagiza. Ivyo mwari mukwiye kubikora, vya bindi na vyo ntimubireke.</verse>
				<verse number="43">Muzobona ibara, Bafarisayo, kuko mukunda intebe z’icubahiro mu masinagogi, no kugirwako bgakeye mu tuguriro.</verse>
				<verse number="44">Muzobona ibara, kuko musa n’imva zitamenyekana, abantu bakazicako batabizi.</verse>
				<verse number="45">Umwe mu bigisha ivyagezwe aramwishura, ati Mwigisha, k’ uvuze urtyo, natwe uradututse.</verse>
				<verse number="46">Na we, ati Namwe abigisha ivyagezwe muzobona ibara, kuko mwikoreza abantu imitwaro itokwikorerwa, namwe ubganyu iyo mitwaro ntimuyikozek’ urutoke na rumwe.</verse>
				<verse number="47">Muzobona ibara, kuko mwubakira imva z’abāvugishwa n’Imana, ba sogokuruza banyu ari bo bābīshe.</verse>
				<verse number="48">Uko ni ko mwiyagirije, kandi mwemeye ivyo ba sogokuruza banyu bākoze, kukw ari bo bābīshe, namwe mububakira imva.</verse>
				<verse number="49">Ni co catumye Imana ivugisha ubgenge bgayo, iti Nzobatumakw abo mvugisha n’intumwa, bamwe muri bo bazobica, abandi bazobahama,</verse>
				<verse number="50">ngw amaraso y’abāvugishwa n’ Imana bose yavishijwe, uhereye ku kuremwa kw’isi, aronderwe ku b’iki gihe,</verse>
				<verse number="51">uhereye ku maraso ya Abeli, ukageza ku maraso ya Zakariya yīciwe hagati y’igicaniro n’ahēra h’urusengero: ni koko, ndababgire, azoronderwa ku b’iki gihe.</verse>
				<verse number="52">Muzobona ibara, abigisha ivyagezwe, kuko mwatwaye urupfunguzo rw’ubgenge: ntimwinjiye ubganyu, n’ abāgomba kwinjira mwarababujije.</verse>
				<verse number="53">Maz’ asohotse, abanyabgenge b’ivyanditswe n’Abafarisayo batangura kumusugereza no kumwiyandagazako ngo bamuvugishe vyinshi,</verse>
				<verse number="54">bamutega ngo bafate ijambo ryomukorokana.</verse>
			</chapter>
			<chapter number="12">
				<verse number="1">Mur’ ico gihe, ishengero ry’abantu ibihumbi vyinshi rikoranira kuri we, bakandagirana, ahēra ku bigishwa biwe, arababarira, ati Mwirinde umwambiro w’Abafarisayo, ni wo buryarya.</verse>
				<verse number="2">Nta catwikiriwe kitazotwikururwa, canke kinyegejwe kitazomenyekana.</verse>
				<verse number="3">Nukw ivyo mwavugiye mu mwiza vyose bizokwumvikanira mu muco, n’ico mwongoreraniye mu mazu haruguru kizovugirwa ku mazu hejuru.</verse>
				<verse number="4">Kandi ndabgira mwebge abakunzi banje: Ntimugatinye abica umubiri, hanyuma batagira ikindi bazobagira.</verse>
				<verse number="5">Ariko ndabereka iyo mukwiye gutinya: mutinye Iyiheza kwica umuntu, ikagira ububasha bgo kumukororera muri Gehinomu. Ni koko, ndababgire, abe ari yo mutinya.</verse>
				<verse number="6">Mbeg’ utunyoni dutanu ntitugurwa amakuta abiri? Ariko kamwe muri two ntigahundukwa imbere y’ Imana.</verse>
				<verse number="7">Ariko n’umushatsi wo ku mitwe yanyu wose waraharūwe. Ntimutinye; muruta utunyoni twinshi.</verse>
				<verse number="8">Kandi ndababgire; Umuntu wese azonyaturira imbere y’abantu, Umwana w’umuntu azomwaturira imbere y’abamarayika b’Imana.</verse>
				<verse number="9">Arik’ ūnyihakanira imbere y’abantu, azokwihakanirwa imbere y’abamarayika b’Imana.</verse>
				<verse number="10">Kand’ umuntu wese azodedemba ku Mwana w’umuntu, azobiharirwa; arik’ ūzorogota kuri Mpwemu Yera ntazobiharirwa.</verse>
				<verse number="11">Kandi ni bābajana mu masinagogi bakabashīra abakuru n’ abaganza, ntimuze muhagarikire imitima ico mwireguza n’ingene mwiregura, n’ico muvuga.</verse>
				<verse number="12">Kuko Mpwemu Yera mur’ ako kanya nyene azobategekera ivyo mukwiye kuvuga.</verse>
				<verse number="13">Maz’ umuntu wo mw ishengero aramubgira, ati Mwigisha, mbaririra mwene mama tugabure umwandu.</verse>
				<verse number="14">Aramubaza, ati Mbega wa mugabo, ni nde yanshizeho kuba umucamanza wanyu, canke kubagaburira ivyanyu?</verse>
				<verse number="15">Kand’ arababarira, ati Murumva, mwirinde ukwifuza kwose, kuk’ ubugingo bg’umuntu butava mu bihinda vy’ibintu atunze.</verse>
				<verse number="16">Kand’ abacira umugani, ati Hābaye umuntu w’umutunzi yar’ afise itongo rimera cane.</verse>
				<verse number="17">Yiyumvira mu mutima wiwe, ati Ndagira nte, ko ntagira aho nimburira imirima yanje?</verse>
				<verse number="18">Ati Ndabigenza ntya: ndasambura ibigega vyanje, nubake ibindi binini‐binini, abe ari ho nimburira imirima yanje yose n’ibintu vyanje vyose.</verse>
				<verse number="19">Nzobgira umutima wanje, nti Mutima, ufise ibintu vyinshi bizohitikirana imyaka myinshi, ruhuka, urye, unywe, unezerwe.</verse>
				<verse number="20">Maz’ Imana iramubgira, iti Wa gipfu we, mur’ iri joro barakwaka ubugingo bgawe: non’ ivyo wohitikiranije bizoba ivya nde?</verse>
				<verse number="21">Umuntu yishingurira ni kw amera, atar’ umutunzi mu vy’Imana.</verse>
				<verse number="22">Abgira abigishwa biwe, ati Ni co gitumye ndababarira, nti Ntimukaganyire amagara yanyu ku vyo muzorya, cank’ umubiri wanyu ku vyo muzokwambara.</verse>
				<verse number="23">Kukw amagara aruta ivyo kurya, n’umubiri uruta ivyambarwa.</verse>
				<verse number="24">Ni mwitegereze ibikōna, ingene bitabiba, ntibishwabure, ntibigire ububīko cank’ ikigega, kand’ Imana irabitunga: erega mwebge muruta ibisīga cane.</verse>
				<verse number="25">Ni nde muri mwebge yoshobozwa n’amaganya kwisumvya uko yareha nk’ukuboko kumwe?</verse>
				<verse number="26">Nuko ni mutāshobora gukora igito rwose, n’iki gituma mwiganyira ibindi?</verse>
				<verse number="27">Ni mwitegereze amashurwe, ingen’ akura: ntiyīrirwa aratama, ntajisha impuzu: ariko ndababgire: Na Salomo mu bgiza bgiwe bgose ntiyar’ ashajije nka rimwe mur’ ayo.</verse>
				<verse number="28">Non’ Imana ko yambika ivyatsi vyo ku misozi irtyo, birih’ uyu musi, ariko nk’ejo bigatererwa mu ziko, mbega ntizorushiriza kubambika, mwebge ab’ ukwizera guke mwe?</verse>
				<verse number="29">Kandi ntimukītwaririke ivyo murya n’ivyo munywa, ntimukiganyire.</verse>
				<verse number="30">Kukw ivyo vyose abanyamahanga bo mw isi ari vyo bitwaririka, ariko So arazi ko mukena ivyo.</verse>
				<verse number="31">Ariko mwitwaririke ubgami bgiwe, ni ho ivyo muzovyongerwa.</verse>
				<verse number="32">Yemwe mwa busho buto, ntimutinye: kuko So bimuhimbara kubaha ubgami.</verse>
				<verse number="33">Mugure ivyo mufise, mutange ibiguzi vyavyo kubg’ ubuntu; mwibarīrire imipfuko idashira, ubutunzi budashira buri mw ijuru, ahatēgērwa n’igisuma, ata n’inyenzi zōnōna:</verse>
				<verse number="34">kukw ah’ ubutunzi bganyu buri ari ho imitima yanyu izoba.</verse>
				<verse number="35">Mwame mukenyeye, kand’ amatara yanyu yame yaka:</verse>
				<verse number="36">namwe muse n’abantu barorereye shebuja, igihe agarukira ava mu bukwe, ngo ni yaza, akaramutsa, bace bamwugururira.</verse>
				<verse number="37">Hahirwa abo bashumba, abo shebuja azoza agasanga bari maso: ndababgire ukuri: Azokenyera, abicarike, aze, abagaburire.</verse>
				<verse number="38">Ni yaza mu gicugu canke mu nkoko, akabasanga artyo, bazoba abahirwe.</verse>
				<verse number="39">Kandi mumenye iki, yukw iyaba nyen’ urugo yar’ asanzwe azi igihe igisuma kiziramwo, yogavye, ntiyokunze kw inzu yiwe yimbga.</verse>
				<verse number="40">Namwe mwame mwiteguye, kuk’ Umwana w’umuntu azoza mu gihe mutiyumviriye.</verse>
				<verse number="41">Petero aramubaza, ati Mbega Mugenzi, uwo mugani ni twebge twenyene uwuciriye, canke n’ abandi bose?</verse>
				<verse number="42">Umwami Yesu na we aramubaza, ati Ni nde mubgiriza wo kwizigirwa w’ubgenge, shebuja yosigarana abo mu rugo rwiwe, ngw abagaburire ku ngero yabo igihe kigeze?</verse>
				<verse number="43">Hahirwa uwo mushumba shebuja agarutse azosanga akora artyo.</verse>
				<verse number="44">Ndababgira ukuri yukw azomuha kugaba ivy’ afise vyose.</verse>
				<verse number="45">Arik’ uwo mushumba ni yibgira mu mutima wiwe, ati Databuja aracatevye kuza; maz’ agatangura gukubita abashumba n’incoreke, no kurya no kunywa no kuborerwa,</verse>
				<verse number="46">shebuja w’uwo mushumba azoza ku musi atamwiteze, no mu gihe atazi, azomucamwo kubiri, amusangize umugabane wiwe n’ abatizera.</verse>
				<verse number="47">Kand’ uwo mushumba yar’ azi ivyo shebuja agomba, ntiyitegure, ntakore ivyo agomba, azokubitwa nyinshi.</verse>
				<verse number="48">Arik’ ūtar’ abizi, agakora ibikwiye kumukubitisha, azokubitwa nkeya. Uwahawe vyinshi wese azobazwa vyinshi; uwabīkijwe vyinshi ni we bazorushiriza kwaka vyinshi.</verse>
				<verse number="49">Naje guta umuriro mw isi, non’ iyaba war’ umaze gufatwa, mba nkigomba iki kandi?</verse>
				<verse number="50">Ndi n’umubatizo, uwo nkwiye kubatizwa; emwe uko mbabazwa kugeza ah’ uzoherera!</verse>
				<verse number="51">Mbega mwiyumvira ko naje kuzana amahoro mw isi?</verse>
				<verse number="52">Ndababgire, si ko biri, ariko naje kuzana umucano. Kuk’ uhereye none hazobaho batanu mu nzu imwe batandukanye, batatu na babiri, na babiri na batatu.</verse>
				<verse number="53">Umwana azotandukana na se, na se n’ umwana n’uko; umukobga azotandukana na nyina, na nyina n’umukobga n’uko; inabukwe azotandukana n’umukazana wiwe, n’umukazana na inabukwe n’uko.</verse>
				<verse number="54">Kand’ abgira ishengero, at’ Iyo mubonye igicu kivuye i burengerazuba, muca mugira ngw Imvura iraguye; kandi ni ko biba.</verse>
				<verse number="55">Iyo mubonye umuyaga uturutse i bumanuko mugira ngo Haraba indugumba, kandi ni ko biba.</verse>
				<verse number="56">Mwa ndyarya mwe, murazi kugendeza isi n’ijuru, n’iki kibabuza kugendeza iki gihe?</verse>
				<verse number="57">Kandi namwe ubganyu n’iki kibabuza kugenzura ivyo kugororoka?</verse>
				<verse number="58">Ni wajana n’ūkurega muja ku mushingantahe, mukiri mu nzira ushishikare kwikiranura na we, ngo ntagukwegere ku mucamanza, umucamanza akaguha umusoda, akagushira mw ibohero.</verse>
				<verse number="59">Ndakubgire, Ntuzohava na gatoya, utishuye n’isenge ry’imperēra.</verse>
			</chapter>
			<chapter number="13">
				<verse number="1">Ico gihe abantu bār’ aho bamwīgānira ivy’ Abanyagalilaya, abo Pilato yavanganije amaraso yabo n’ibimazi vyabo.</verse>
				<verse number="2">Arababaza, ati Mbega mwiyumvira yukw abo Banyagalilaya bārusha abandi Banyagalilaya kuba abanyavyaha, kuko bāgizwe bartyo?</verse>
				<verse number="3">Ndababgire, Si ko biri; ariko ni mutihana, namwe muzohona murtyo mwese.</verse>
				<verse number="4">Canke ba bandi cumi n’umunani, abo umutara muremure w’amatafari w’i Silowamu wahomvokeyeko, ukabica, mwiyumvira yuko bārusha abandi b’i Yerusalemu bose kuba abanyabicumuro?</verse>
				<verse number="5">Ndababgire, Si ko biri; ariko ni mutihana, namwe muzohona murtyo mwese.</verse>
				<verse number="6">Kand’ abacira uyu mugani, ati Hābaye umuntu yar’ afise umusukoni watewe mu ruzabibu rwiwe, araza awuronderakw insukoni arazibura.</verse>
				<verse number="7">Abgira umukozi w’uruzabibu, ati Rāba, none n’imyaka itatu nza kurondera insukoni kur’ uyu musukoni, sinzibone; uwuce: ugasarira iki aha hantu?</verse>
				<verse number="8">Na we aramwishura, at’ Enda mugenzi, wureke uyu mwaka na wo, ndaworohereze, ndawutabirire:</verse>
				<verse number="9">hanyuma ni wama insukoni bizoba ari vyiza; ariko n’utama, uzowuca.</verse>
				<verse number="10">Ku musi w’isabato yigishiriza mur’ imwe mu masinagogi.</verse>
				<verse number="11">Hār’ umugore yinjiwemwo n’impwemu itera ubumuga, yar’ amaze imyaka cumi n’umunani ahetamye, adashobora kwunamuka na gatoya.</verse>
				<verse number="12">Yesu amubonye aramuhamagara, aramubgira, ati Nyina wanje, urabohowe ubumuga bgawe.</verse>
				<verse number="13">Amurambikakw ibiganza, uwo mwanya aragororoka, ahimbaza Imana.</verse>
				<verse number="14">Arik’ umukuru w’isinagogi yitonganiriza ivy’ uko Yesu akijije umuntu kw isabato, abgira abantu, ati Harih’ imisi itandatu, ikwiye gukorwakw ibikorwa; abe ari yo muzako mukizwe, ariko hatari ku musi w’isabato.</verse>
				<verse number="15">Umwami Yesu aramwishura, ati Mwa ndyarya mwe, mbeg’ umuntu wese muri mwebge ntazitura inka yiwe cank’ indogoba yiwe mu ruhongore kw isabato, akayijana, akayishōra?</verse>
				<verse number="16">Non’ uyu, ar’ umukobga wa Aburahamu, yaboshwe na Satani iyo myaka cumi n’umunani yose, ntakwiye kubohorwa iyo ngoyi ku musi w’isabato?</verse>
				<verse number="17">Akivuga ivyo, abamurwanya bose baramāramāra, ishengero ryose rinezererwa ivyiza vy’agahebuza yakora vyose.</verse>
				<verse number="18">Kand’ aravuga, at’ Ubgami bg’Imana busa n’iki, kandi ndabushushanye n’iki?</verse>
				<verse number="19">Busa n’ akabuto ka sinapi, umuntu yābiriye, akagatera mu ntabire yiwe, kagakura, kakaba igiti, inyoni zo mu kirēre zikārika mu mashami yaco.</verse>
				<verse number="20">Yongera kuvuga, at’ Ubgami bg’Imana ndabushushanye n’iki?</verse>
				<verse number="21">Busa n’umwambiro umugore yābiriye akawuvanga n’ingero zitatu z’ifu, gushitsa ah’ iribututumbire yose.</verse>
				<verse number="22">Ari mu nzira, ahita mu bisagara no mu mihana, yigisha, ari ku rugendo aja i Yerusalemu.</verse>
				<verse number="23">Umuntu aramubaza, ati Mugenzi, mbeg’ abakizwa ni bake? Na we arababarira,</verse>
				<verse number="24">ati Mushishikare guca mw irembo ripfunganye: ndababgira yuko benshi bazogomba kuricamwo, ntibabishobore.</verse>
				<verse number="25">Nyen’ inzu ni yaheza guhaguruka, akugara urugi, mugatangura gukomanga muhagaze hanze, mukavuga, muti Mupfasoni, n’utwugururire: ni ho azobishura, ati Simbazi, sinzi n’iyo muvuye.</verse>
				<verse number="26">Ni ho muzotangura kuvuga, mut’ Erega twarīra, twanywera imbere yawe, kandi wigishiriza mu nzira z’i wacu.</verse>
				<verse number="27">Azobabgira, ati Ndababgire, sinzi iyo muvuye; mviraho, mwa bakora ibizira mwese mwe.</verse>
				<verse number="28">Aho ni ho hazoba amarira no kuryanya insya z’amenyo, aho muzobonera Aburahamu na Isaka na Yakobo n’abāvugishwa n’Imana bose bari mu bgami bg’Imana, namwe muhindiwe hanze.</verse>
				<verse number="29">Hazoza abava i burasirazuba n’i burengerazuba n’i burārūko n’i bumanuko, bazokwicara mu bgami bg’Imana.</verse>
				<verse number="30">Kandi har’ ab’ inyuma bazoba ab’ imbere, n’ab’ imbere bazoba ab’ inyuma.</verse>
				<verse number="31">Uwo mwanya haza Abafarisayo bamwe, baramubarira, bati Va hano ugende, kuko Herode agomba kukwica.</verse>
				<verse number="32">Arababarira, ati Genda mubgire iyo mbgebge, mut’ Umve, arasenda abadayimoni, arakiza abantu uyu musi n’ejo, ku musi ugira gatatu azotunganywa rwose.</verse>
				<verse number="33">Ariko nkwiye kugenda uyu musi n’ejo na hirya y’ejo, kuko bidashoboka k’ūvugishwa n’Imana yicwa, atar’ i Yerusalemu.</verse>
				<verse number="34">Ewe Yerusalemu, ewe Yerusalemu, wica abavugishwa n’Imana, ugatera amabuye abagutumweko! Ni kangahe nagomvye gukoranya abana bawe, nk’ukw inkoko ikoranya imiswi yayo iyibundikira mu vyubi vyayo, ntimwakunda.</verse>
				<verse number="35">Rāba, inzu yanyu muyitānywe ar’ umusaka. Kandi ndababgire, Ntimukimbona kugeza aho muzovugira, muti Hashemezwe ūje mw izina ry’Uhoraho.</verse>
			</chapter>
			<chapter number="14">
				<verse number="1">Yinjiye mu nzu y’umwe mu bakuru b’Abafarisayo kw isabato kurya, baramugenza.</verse>
				<verse number="2">Imbere yiwe hār’ umuntu arwaye urusina.</verse>
				<verse number="3">Yesu abaza abigisha ivyagezwe n’Abafarisayo, ati Mbega biremerwa gukiza umuntu kw isabato, canke ntivyemerwa?</verse>
				<verse number="4">Maze barihorera. Aramufata, aramukiza, aramusezera.</verse>
				<verse number="5">Kand’ arababaza, ati Ni nde muri mwebge afise umwana cank’ inka, hogira igikorokera mw iriba, ntiyoca agikūrayo kw isabato?</verse>
				<verse number="6">Ntibāshobora kumwishura mur’ ivyo.</verse>
				<verse number="7">Kand’ acira umugani abātumiwe, abonye ingene bitoraniriza ivyicaro vy’abakuru;</verse>
				<verse number="8">arababgira, at’ Umuntu ni yagutorera ubukwe, ntuze wicare mu cicaro c’abakuru: ngo kumbure ntihabeh’ umuntu akurusha igitinyiro yatowe,</verse>
				<verse number="9">kand’ uwabatoye mwempi akaza akakubgira, ati Habise uyu: ni ho uzomāramāra, ukagenda, ukicara inyuma y’abandi bose.</verse>
				<verse number="10">Ariko ni watorwa, ugende, wicare inyuma y’abandi bose, kugira ng’uwagutoye aje, akubgire, at’ Igira ino haruguru mugenzi; ni ho uzobona icubahiro imbere y’abo mwicaranye musangira bose.</verse>
				<verse number="11">Kuk’ umuntu wese yishira hejuru azocishwa bugufi, kand’ uwicisha bugufi azoshirwa hejuru.</verse>
				<verse number="12">Kand’ abgira uwamutumiye, ati Ni wagira amazimano ku murango canke mw ijoro, ntuz’ utumire abagenzi bawe cank’ abo muvukana cank’ incuti zawe cank’ ababanyi bawe b’abatunzi; kuko kumbure na bo bogutumira, bakakwishura.</verse>
				<verse number="13">Ariko ni wagira amazimano, upfume utumira aboro n’ibirema n’abacumbagira n’ impumyi: ni ho uzoba uhiriwe;</verse>
				<verse number="14">kuko badafise ivyo kukwishura, arik’ uzokwishurwa mw izuka ry’abagororotsi.</verse>
				<verse number="15">Maz’ umwe mu bicaranye na we avyumvise, aramubgira, ati Hahirwa ūzorira mu bgami bg’Imana.</verse>
				<verse number="16">Na we aramubgira, ati Hābaye umuntu yarondeje amazimano menshi, atora benshi:</verse>
				<verse number="17">igihe co kurya gishitse, atuma umushumba wiwe kubarira abātowe, ngo Ni muze, kuko bihejeje gutegurwa.</verse>
				<verse number="18">Bose batangura kuzangazanga n’umutima uhūye. Uwa mbere, ati Naguze itongo, nkwiye kuja kurirāba; ndakwinginze, uramvugira antunge.</verse>
				<verse number="19">Uwundi, ati Naguze inka cumi, ngiye kuzirimisha ngo ndābe; ndakwinginze, uramvugira antunge.</verse>
				<verse number="20">Uwundi, ati Nārongoye, ni co kimbujije kuza.</verse>
				<verse number="21">Maze wa mushumba agarutse, abgira shebuja uko vyagenze. Nyen’ urugo araraka, abarira umushumba wiwe, ati Genda n’ingoga, uje mu nzira z’ibihamo no mu nzira nto‐nto zo mu gisagara, uzane hano aboro n’ibirema n’impumyi n’abacumbagira.</verse>
				<verse number="22">Umushumba wiwe, ati Mugenzi, ico umbariye ndagikoze, arikw imyanya iracasigaye.</verse>
				<verse number="23">Shebuja abarira uno mushumba wiwe, ati Genda uje mu nzira z’iroro no mu mihōra, ubagōbēre baze, kugira ngw inzu yanje yuzure.</verse>
				<verse number="24">Ndababgira yukw ata muntu n’umwe wo mur’ abo natumiye aza kugira ico atamira mu vyo nabateguriye.</verse>
				<verse number="25">Kand’ ishengero ryinshi ryari rijanye na we: arahindukira, arababgira,</verse>
				<verse number="26">at’ Umuntu ni yaza kuri jewe, ntiyanke se, na nyina, n’umugore wiwe, n’abana biwe, na bene nyina, na bashiki biwe, mbere n’amagara yiwe na yo, ntashobora kuba umwigishwa wanje.</verse>
				<verse number="27">Ūtikorera umusaraba wiwe ngw ankurikire, ntashobora kuba umwigishwa wanje.</verse>
				<verse number="28">Ni nde muri mwebge agomba kwubaka umutara w’amatafari muremure, ntiyobanza kwicara, akarimbura igitigiri c’amahera yowubaka, ngw amenye yukw afise ayowunonosora?</verse>
				<verse number="29">Ngo kumbure yoba ahejeje kwubaka amatafari y’itanguriro, ntashobore kuwuzuza; ababibonye bose bagatangura kumutwenga,</verse>
				<verse number="30">bat’ Uyu yatanguye kwubaka, ntashobora kwuzuza.</verse>
				<verse number="31">Canke har’ umwami yoba agiye guhūra n’ uwundi ngo barwane, ntiyobanza kwicara, akaja inama, ko yoshobora kujana ingabo ibihumbi cumi guhwana n’ūmuteye ari n’ingabo ibihumbi mirongwibiri?</verse>
				<verse number="32">Bisanzwe atari ko biri, wa wundi akiri kure cane, amutumakw intumwa, akamubaza ico yomuhongera ngo babane amahoro.</verse>
				<verse number="33">Ni ko biri, umuntu wese muri mwebge adaheba ivy’ afise vyose ntashobora kuba umwigishwa wanje.</verse>
				<verse number="34">Umunyu ni mwiza; arik’ umunyu wo, woshira uburyohe, woba ukiryoshwa n’iki?</verse>
				<verse number="35">Nta co umaze mu ndimiro canke mw icukiro: bapfa kuwuta. Ūri n’ amatwi yumva ni yumve.</verse>
			</chapter>
			<chapter number="15">
				<verse number="1">Abatozakori bose n’abanyavyaha bāriko baramwēgēra, ngo bamwumve.</verse>
				<verse number="2">Abafarisayo n’abanyabgenge b’ivyanditswe barīdodomba, bat’ Uyo yiyegereza abanyavyaha, agasangira na bo.</verse>
				<verse number="3">Abacira uyu mugani,</verse>
				<verse number="4">ati Hogira umuntu muri mwebge afise intama ijana, yozimiza imwe muri zo, ntiyosiga izindi mirongwicenda n’icenda mu gahinga, akaja kurondera iyazimiye, kugeza ah’ ayibonera?</verse>
				<verse number="5">Iy’ ayibonye, ayiterera ku bitugu anezerewe;</verse>
				<verse number="6">yashika mu rugo, agahamagara incuti ziwe n’ababanyi biwe, akababgira, ati Tunezeranwe, kuko mbonye intama yanje yari yāzimiye.</verse>
				<verse number="7">Ndababgira yuko mw ijuru bazonezererwa bartyo umunyavyaha umwe yihannye, bakamurutisha abagororotsi mirongwicenda n’icenda batarinda kwihana.</verse>
				<verse number="8">Cank’ umugore yogira amahera cumi, akabura rimwe, ntiyodomeka itara, agakubura inzu, akarondera ashishikaye kugeza ah’ aribonera?</verse>
				<verse number="9">Iy’ aribonye, ahamagara incuti ziwe n’ababanyi biwe, akababgira, ati Tunezeranwe, kuko mbonye ihera nari nājimije.</verse>
				<verse number="10">Ndababgire, Uko ni ko haba umunezero imbere y’abamarayika b’Imana kubg’ umunyavyaha umwe yihannye.</verse>
				<verse number="11">Kand’ arababgira, ati Hābaye umuntu yar’ afise abahungu babiri.</verse>
				<verse number="12">Umuhererezi abgira se, ati Data, mpa umugabane w’ibintu notwaye. Abagaburira itunga ryiwe.</verse>
				<verse number="13">Imisi mike ishize, umuhererezi akoranya ibintu vyiwe vyose, aragenda, aja mu kindi gihugu ca kure; ashitseyo yayisha ibintu vyiwe ubuhumbu.</verse>
				<verse number="14">Abimaze vyose, ikigoyi gikomeye gitera mur’ ico gihugu, atangura gufutana.</verse>
				<verse number="15">Aragenda, ashumba ku muntu wo mur’ ico gihugu, amurungika ku gasozi kiwe kuragira ingurube.</verse>
				<verse number="16">Yifuza guhāzwa n’ ibishishwa ingurube zārya, ntihāgira ūmunūtsa.</verse>
				<verse number="17">Yisubiyemwo, aribgira, at’ Abacangero ba data bangana kuriya, kandi bahāzwa n’ivyo kurya bakabisigaza, nanje jeho inzara irikw iranyicira hano.</verse>
				<verse number="18">Mve hasi, nje kwa data, mmubgire, nti Data, nacumuye ku Yo mw ijuru no mu maso yawe,</verse>
				<verse number="19">singikwiye kwitwa umwana wawe: pfuma ungira umucangero wawe.</verse>
				<verse number="20">Ava hasi, aja kwa se. Se amubona akiri kure, amutera akagongwe, arirukanga, amugwa mw izosi, aramugumbira.</verse>
				<verse number="21">Wa muhungu aramubgira, ati Data, nacumuye ku Yo mw ijuru no mu maso yawe, singikwiye kwitwa umwana wawe.</verse>
				<verse number="22">Maze se abarira abashumba biwe, ati Ni muzane n’ingoga imvune iruta izindi, muyimwambike, mumwambike n’ impeta ku rutoke n’inkweto mu birenge,</verse>
				<verse number="23">muzane ya shūri inuze, muyibāge, turye tunezerwe:</verse>
				<verse number="24">kuk’ uyu mwana wanje yari yarapfuye, non’ arazutse; yari yarahavye, non’ arahabutse. Nuko batangura kunezerwa.</verse>
				<verse number="25">Arik’ umwana wiwe w’imfura yari mu ndimiro; arikw araza, agira ashike ku nzu, yumva inanga n’imihamirizo.</verse>
				<verse number="26">Ahamagara umwe mu bashumba, amubaza ibibaye ivy’ ari vyo.</verse>
				<verse number="27">Aramwishura, ati Murumunāwe yaje, so yamubāgiye ya shūri inuze, kukw amubonye agikomeye.</verse>
				<verse number="28">Araraka, yanka kwinjira: se arasohoka, aramwinginga.</verse>
				<verse number="29">Maz’ abgira se, ati Rāba iyi myaka ingana irtya ngukorera, nta ho nigeze kwanka ico wangezeko, nanje nta ho wigeze kumpa n’agasuguru, ngo nnezeranwe n’abagenzi.</verse>
				<verse number="30">Maz’ uyo mwana wawe aje, yakomvye ivyawe abisambanisha, umubāgira ishūri inuze.</verse>
				<verse number="31">Na we aramubgira, ati Mwana wanje, tubana imisi yose, kand’ ivyanje vyose n’ ivyawe:</verse>
				<verse number="32">arikw akanyamuneza no guhimbarwa biratubereye: kuko murumunāwe uyu yari yarapfuye, non’ arazutse; yari yarahavye, non’ arahabutse.</verse>
			</chapter>
			<chapter number="16">
				<verse number="1">Maz’ abgira abigishwa biwe, ati Hābaye umuntu w’umutunzi yar’ afise umubgiriza wiwe, bamumuregako ko yaya ibintu vyiwe.</verse>
				<verse number="2">Aramuhamagaza, aramubaza, at’ Ivyo nkwumvako n’ibiki? Harūra igitigiri c’ivyo wabīkijwe, kuk’ utagikwiye kuba umubgiriza wanje.</verse>
				<verse number="3">Uwo mubgiriza aribaza, ati Mbe ngira nte, ko databuja agira ansohore mu bubgiriza bganje? Sinshobora kurima, binteye isoni ko nosēgerereza.</verse>
				<verse number="4">Ndazi ico nkora, ngo ni nasohorwa mu bubgiriza baze bantunge mbe mu ngo zabo.</verse>
				<verse number="5">Ahamagara abāri n’imyenda ya shebuja bose umwe‐umwe, abaza uwa mbere, ati Harya databuja umufitiye ibingana iki?</verse>
				<verse number="6">Aramwishura, at’ Ingero ijana z’ amavuta ya elayo. Na we at’ Abīra icete cawe, wicare vuba, wandike mirongwitanu.</verse>
				<verse number="7">Kand’ abaza uwundi, ati Harya weho umufitiye ibingana iki? Aramwishura, at’ Ingero ijana z’ingano. Aramubarira, at’ Abīra icete cawe, wandike mirongumunani.</verse>
				<verse number="8">Nuko shebuja ashima uwo mubgiriza agabitanya, kuko yakoze ivy’ ubgenge: kukw abana b’iki gihe bagira ubgenge mu vy’ubu bugingo kurusha abana b’umuco.</verse>
				<verse number="9">Nanje ndababgire, Itunga ribi muryironkeshereze incuti, ngo ni ryabura baze babatunge mube muri za ngo zitazoshira.</verse>
				<verse number="10">Ūkora ivyo yizigiweko ku coroshe cane, agira artyo no ku gikomeye: ūgabitanya ku coroshe cane, agabitanya no ku gikomeye.</verse>
				<verse number="11">Namba mutabaye abizigirwa kw itunga ribi mubīkijwe, ni nde azobabītsa itunga nyaryo?</verse>
				<verse number="12">Kandi namba mudakora ivyo mwizigiweko ku vy’ abandi mwabīkijwe, ni nde azobaha ivyo mwokwiganzira?</verse>
				<verse number="13">Nta muntu asaba abami babiri; yokwanka umwe, agakunda uwundi, canke yoguma kur’ umwe, akagaya wa wundi. Ntimushobora gusaba Imana n’ Itunga.</verse>
				<verse number="14">Abafarisayo, bār’ abakunzi b’ubutunzi, bumvise ivyo vyose, baramutwenga cane.</verse>
				<verse number="15">Arababgira, ati Mwebge mugomba kwiyerekana nk’abagororotse mu maso y’abantu, arikw Imana irazi imitima yanyu: kukw igishizwe hejuru mu bantu ar’ igisesema mu nyonga z’Imana.</verse>
				<verse number="16">Ivyagezwe, bo n’amajambo y’abāvugishwa n’Imana, vyabayeho gushitsa igihe ca Yohana: uhereye ico gihe ubutumwa bgiza bg’ubgami bg’Imana ni ho bgavugiwe, umuntu wese akabubandanira.</verse>
				<verse number="17">Icoroshe n’ukw ijuru n’isi vyovaho, hakw akazatsa na kamwe kova ku nyuguti imwe yo mu vyagezwe.</verse>
				<verse number="18">Umuntu wese yirukana umugore wiwe, akābīra uwundi, aba asambanye; kandi n’uwābīra umugore yahukanye n’umugabo wiwe aba asambanye.</verse>
				<verse number="19">Hābaye umuntu w’umutunzi yambara impuzu z’inyambarabami n’izera nziza, yama adibamye mu vyiza imisi yose.</verse>
				<verse number="20">Kandi hāriho n’umworo yitwa Lazaro, yatembagara kw irembo ryiwe yatonyanga ibisebe.</verse>
				<verse number="21">Yifuza guhāzwa n’udukorokera musi y’ ameza y’uno mutunzi; kand’ imbga na zo zāraza zikamurigata ibisebe.</verse>
				<verse number="22">Hanyuma rero wa mworo arapfa, abamarayika bamujana mu gikiriza ca Aburahamu: na nya mutunzi arapfa, arahambga.</verse>
				<verse number="23">Ar’i kuzimu, ararangamiza, ababazwa cane, abona Aburahamu ari kure, na Lazaro ari mu gikiriza ciwe.</verse>
				<verse number="24">Aratabaza, ati Aburahamu muvyeyi, ngirira ikigongwe, rungika Lazaro, akoze isonga y’urutoke mu mazi, ampfuvye ururimi, kuko nsesererejwe mur’ uru rubeya.</verse>
				<verse number="25">Aburahamu aramubgira, ati Mwana wanje, ibuka yuko wahawe ivyiza vyawe ukiriho, Lazaro na we yahawe ibibi: non’ amariwe imibabaro hano, nawe uraseserezwa.</verse>
				<verse number="26">Mber’ ukūye n’ivyo, hagati yacu namwe harih’ imanga ihambaye yashizweho kugira ngo ni hagira abagomba kuva ino bakaja aho muri ntibabishobore, kandi ngo ntibave iyo ngo bashike aho turi.</verse>
				<verse number="27">Na we ati Ndakwinginze se muvyeyi, umurungike mu rugo kwa data,</verse>
				<verse number="28">kuko mfise bene mama batanu; ababgire uko bimeze, ngo na bo ntibaze baze hano hantu ho kubabarizwa.</verse>
				<verse number="29">Aburahamu aramubgira, ati Bafise ivya Mose n’ivy’ abāvugishwa n’Imana, ni babumvire.</verse>
				<verse number="30">Na we at’ Oyaye, Aburahamu muvyeyi, ariko ni hājayo ūvuye mu bāpfuye, bazokwihana.</verse>
				<verse number="31">Aramubgira, ati Ni batumvira Mose n’abāvugishwa n’Imana, ntibokwemera nah’ umuntu yozuka mu bāpfuye.</verse>
			</chapter>
			<chapter number="17">
				<verse number="1">Kand’ abgira abigishwa biwe, at’ Ibitsitaza abantu ntibizobura kuza, arik’ ūbizana azobona ibara.</verse>
				<verse number="2">Ivyoba vyiza n’uko yohambīrirwa urusyo ruremereye kw izosi, agatererwa mu kiyaga, hakw atsitaza n’umwe mur’ aba bato.</verse>
				<verse number="3">Mwirinde; mugenzawe ni yakora icaha, umuhanūre; ni yihana, umuharire.</verse>
				<verse number="4">Kandi ni yakugirira nabi indwi ku musi umwe, agahindukira ibihetangabo ndwi, akubgira, ati Ndihannye; uz’ ubimuharire.</verse>
				<verse number="5">Kandi za ntumwa zibgira Umwami Yesu, ziti N’utwongere ukwizera.</verse>
				<verse number="6">Umwami arabishura, ati Namba mufise ukwizera kungana n’akabuto ka sinapi, mwobarira iki giti c’umusukamino, muti Randuka, ubadikwe mu kiyaga, kandi cobumvira.</verse>
				<verse number="7">Ariko ni nde muri mwebge afise umugurano amurimira cank’ amuragirira intama, iyo yinjiye avuye ku kivi canke kuragira, mbega yomubarira, ati Ngwino n’ingoga wicare urye?</verse>
				<verse number="8">Ariko ntiyomubarira, at’ Arura ivyo kurya vyanje, ukenyere, ungaburire, gushitsa aho mpereza kurya no kunywa, nawe hanyuma ubone kurya no kunywa?</verse>
				<verse number="9">Mbeg’ akengurukira uwo mugurano kuko yakoze ivyo yamugezeko?</verse>
				<verse number="10">Abe ari ko namwe mugira, ni mwaheza gukora ivyo mwagezweko vyose, muvuge, muti Tur’ abagurano b’imburakimazi, twakoze ivyo dukwiye gukora gusa.</verse>
				<verse number="11">Maze bari mu nzira baja i Yerusalemu, aca hagati y’i Samariya n’i Galilaya.</verse>
				<verse number="12">Ashitse mu mihana, asanganirwa n’abanyamibembe cumi, bahagarara kure,</verse>
				<verse number="13">baratabaza cane, bati Yesu, Mwigisha, tugirire imbabazi.</verse>
				<verse number="14">Ababonye arababgira, ati Ni mugende, mwiyereke abaherezi. Bariko baragenda barakira, barahumanuka.</verse>
				<verse number="15">Umwe muri bo, abonye akize, agaruka ahimbaza Imana n’ijwi rirenga;</verse>
				<verse number="16">yikubita imbere y’ibirenge vyiwe, aramushima: kand’ uwo yar’ Umusamariya.</verse>
				<verse number="17">Yesu arabaza, ati Ntibahumanutse bose ukw ar’ icumi? Abandi cenda bari hehe?</verse>
				<verse number="18">Nta bandi babonetse ngo bagaruke guhimbaza Imana, atar’ uyu munyamahanga?</verse>
				<verse number="19">Kand’ aramubarira, ati Va hasi, ugende; ukwizera kwawe kuragukijije.</verse>
				<verse number="20">Abafarisayo bamubajije igihe ubgami bg’Imana buzozira, arabishura, at’ Ubgami bg’Imana ntibuzoza bgerekanwa,</verse>
				<verse number="21">kandi ntibazovuga, bat’ Ehe ngubu: canke bati Nguburiya; kuk’ ubgami bg’Imana buri muri mwebge.</verse>
				<verse number="22">Abgira abigishwa biwe, ati Hazoza imisi muzokwifurizamwo kubona umusi umwe musa w’ Umwana w’umuntu, ntimuzowubona.</verse>
				<verse number="23">Kandi bazobabgira, bat’ Ehe nguriya: canke bat’ Ehe nguyu. Ntimuze mujeyo, kandi ntimubakurikire.</verse>
				<verse number="24">Kuko nk’ uk’ umuravyo urabiriza mu ruhande rumwe rw’ijuru, ukarabagiranira mu rundi, uko ni k’Umwana w’umuntu azoba ku musi wiwe.</verse>
				<verse number="25">Arikw akwiye kuzobanza kubabazwa uburyo bginshi no kwankwa n’ab’ iki gihe.</verse>
				<verse number="26">Kand’ uko vyari biri mu misi ya Nowa, ni ko bizoba mu misi y’Umwana w’umuntu:</verse>
				<verse number="27">bārarya, bāranywa, bārarongora, bārashingira, bageza kuri wa musi Nowa yinjiye muri bga bgato, umwuzure ukaza ukabahonnya bose.</verse>
				<verse number="28">No mu misi ya Loti vyabaye birtyo: bārarya, bāranywa, bāradandaza, bāragura, bāratera, bārubaka;</verse>
				<verse number="29">maz’ umusi Loti yaviriye i Sodomu, umuriro n’amazuku biratibuka bivuye mw ijuru, birabahonnya bose.</verse>
				<verse number="30">Ni ko bizoba, umusi Umwana w’umuntu azoserukirako.</verse>
				<verse number="31">Uwo musi, ūzoba ari hejuru ku nzu, ibintu vyiwe biri mu nzu, ntaze yururutswe no kubisahura, n’ūri mu mirima n’ uko, ntaz’ asubire inyuma.</verse>
				<verse number="32">Mwibuke muka Loti.</verse>
				<verse number="33">Ūzogerageza gukiza ubugingo bgiwe azobubura; arik’ ūzoheba ubugingo bgiwe azoburokora.</verse>
				<verse number="34">Ndababgire, Mur’ iryo joro abantu babiri bazoba ku buriri bumwe, umwe azojanwa, uwundi arekwe;</verse>
				<verse number="35">ah’ abagore babiri bazoba bariko barasēra hamwe, umwe azojanwa, uwundi arekwe; [</verse>
				<verse number="36">aho babiri bazoba mu mirima, umwe azojanwa, uwundi arekwe.]</verse>
				<verse number="37">Baramubaza, bati Bizoba hehe ga Mushingantahe? Arabishura, at’ Ah’ umuvyimba uri hose, ni ho ibinyakabaka bizokoranira.</verse>
			</chapter>
			<chapter number="18">
				<verse number="1">Abacira umugani wo kubigisha ko bakwiye guhora basenga, ntibarambirwe,</verse>
				<verse number="2">arababgira, ati Mu gisagara habaye umucamanza, adatinya Imana, ntagire udusoni ku bantu.</verse>
				<verse number="3">Mur’ ico gisagara hār’ umupfakazi, aza kuri we kenshi, aramubarira, ati Ncira urubanza runkiza umwansi wanje.</verse>
				<verse number="4">Amara imisi atemera, ariko hanyuma aribgira, ati Naho ntatinya Imana, kandi singire isoni z’abantu,</verse>
				<verse number="5">ariko kuk’ uwo mupfakazi angoye, ndamucira urubanza rumukiza, ngo ntiyame aza imisi yose, akanzigiriza.</verse>
				<verse number="6">Kand’ Umwami Yesu aravuga, ati Ni mwumve ivyo uyo mucamanza agabitanya yavuze.</verse>
				<verse number="7">None mbeg’ Imana ntizocira abo yatoranije urubanza rubakiza, bayiborogera ku murango no mw ijoro, nah’ ibatevya?</verse>
				<verse number="8">Ndababgira yukw izorubacira vuba. Arik’ Umwana w’umuntu ni yaza, mbeg’ azosanga ukwizera mw isi?</verse>
				<verse number="9">Uyu mugani na wo awucira abiyizigira ubgabo ko bagororotse, bagakēngēra abandi bose.</verse>
				<verse number="10">At’ Abantu babiri bādūze baja mu rusengero gusenga, umwe yar’ Umufarisayo, uwundi yar’ umutozakori.</verse>
				<verse number="11">Umufarisayo ahagaze asengera ku mutima wiwe, ati Mana, ndagushimye yuko ntameze nk’abandi bose, abanyazi, cank’ abagabitanya, cank’ abasambanyi, canke n’abameze nk’urya mutozakori.</verse>
				<verse number="12">Mu misi ndwi yose nisonzesha kabiri, ntanga ikigiracumi c’ivyo ndonka vyose.</verse>
				<verse number="13">Ariko wa mutozakori, ahagaze kure, ntiyagomba no kurangamiza ngw arābe mw ijuru, arikw arishishitira, ati Mana, ngirira ikigongwe, nd’ umunyavyaha.</verse>
				<verse number="14">Ndababgire, Uwo muntu yamanutse aja i we, atsindanishirijwe kuruta wa wundi; kuk’ uwishira hejuru wese azocishwa bugufi, arik’ uwicisha bugufi azoshirwa hejuru.</verse>
				<verse number="15">Maze bamuzanira abana babo b’inzoya ngw abakoreko: abigishwa babibonye barabakankamira.</verse>
				<verse number="16">Maze Yesu arabahamagara, ati Ni mureke abana bato baze aho ndi, ntimubabuze: kuk’ ubgami bg’Imana ar’ubg’ abameze bartyo.</verse>
				<verse number="17">Ndababgire ukuri: Ūtazokwākīra ubgami bg’Imana nk’umwana muto ntazobginjiramwo na gatoya.</verse>
				<verse number="18">Umukuru w’isinagogi aramubaza, ati Mwigisha mwiza, nkore iki, ngo nze ndagwe ubugingo budashira?</verse>
				<verse number="19">Yesu aramubaza, at’ Unyitira iki mwiza? Nta mwiza atar’ umwe, ni we Mana.</verse>
				<verse number="20">K’uzi ivyagezwe, ngo Ntugasambane, ntukice, ntukibe, ntukāgirize abandi ibinyoma, wubahe so na nyoko.</verse>
				<verse number="21">Aramubgira, at’ Ivyo vyose naravyitondeye, mpereye mu buto bganje.</verse>
				<verse number="22">Yesu avyumvise aramubgira, ati Na non’ uhajije kimwe; shōra ivy’ ufise vyose, ugabire aboro, ni ho uzogira itunga mw ijuru, utek’ uze, unkurikire.</verse>
				<verse number="23">Maze yumvise ivyo, arababara cane, kuko yar’ umutunzi cane.</verse>
				<verse number="24">Yesu amwitegereje aravuga, at’ Erega biragoye kw aba vyinshi binjira mu bgami bg’Imana!</verse>
				<verse number="25">Kukw icoroshe ar’ ingamiya guca mu zuru ry’urushinge biruta umutunzi ko yinjira mu bgami bg’Imana.</verse>
				<verse number="26">Abavyumvise baravuga, bati None rero, ni nde ashobora gukizwa?</verse>
				<verse number="27">Maz’ arababgira, at’ Ibidashobokera abantu bishobokera Imana.</verse>
				<verse number="28">Petero aravuga, ati Rāba, twebge twaretse ivyacu, turagukurikira.</verse>
				<verse number="29">Arababgira, ati Ndababgire ukuri, Nta waretse inzu, cank’ umugore, canke bene nyina, cank’ abavyeyi, cank’ abana, kubg’ ubgami bg’Imana,</verse>
				<verse number="30">atazobishumbushwa umurengera mur’ iki gihe, no mu gihe kizoza atazohabga ubugingo budashira.</verse>
				<verse number="31">Yihererana bamwe cumi na babiri, arababgira, at’ Ehe turadūze i Yerusalemu, kand’ ivyanditswe n’abāvugishwa n’Imana vyose bizoshika ku Mwana w’umuntu.</verse>
				<verse number="32">Azoshirwa mu maboko y’abanyamahanga, ashinyagurirwe, ateterezwe, avumwe amate;</verse>
				<verse number="33">kandi bazomutonagura, bamwice, ku musi ugira gatatu azozuka.</verse>
				<verse number="34">Ntibāgira ico batahura mur’ ivyo, kand’ iryo jambo bāri barihishijwe, ntibāmenya ivyo babgiwe.</verse>
				<verse number="35">Ageze hafi y’i Yeriko, hār’ impumyi yicaye i ruhande y’ inzira, isēgerereza.</verse>
				<verse number="36">Yumvise ishengero rihita, ibaza ivy’ ari vyo.</verse>
				<verse number="37">Barayibgira, bati Ni Yesu Umunyanazareti ahita.</verse>
				<verse number="38">Irasemerera, iti Yesu, mwana wa Dawidi, ngirira imbabazi.</verse>
				<verse number="39">Abagiye imbere barayizibiranya ngw ihore: arikw irushiriza cane gutakamba, iti Mwana wa Dawidi, ngirira imbabazi.</verse>
				<verse number="40">Yesu arahagarara, avuga ko bayimuzanira: ishitse hafi, arayibaza,</verse>
				<verse number="41">at’ Ugomba ko ngukorera iki? Iramwishura, iti Ndagomba guhumūka, Mwami wanje.</verse>
				<verse number="42">Yesu arayibgira, ati Humūka, ukwizera kwawe kuragukijije.</verse>
				<verse number="43">Aca ahumūka buno nyene, amukurikira ahimbaza Imana: abantu bose babibonye bashima Imana.</verse>
			</chapter>
			<chapter number="19">
				<verse number="1">Ashika i Yeriko, arikw arahaca.</verse>
				<verse number="2">Hār’ umuntu yitwa Zakayo, yar’ umutozakori mukuru, kandi yar’ umutunzi.</verse>
				<verse number="3">Ageza kurāba Yesu, ngw amenye ukw asa, bimwankira kubg’ ishengero, kuko yari mugufi.</verse>
				<verse number="4">Arirukanga, aja imbere, yūrira igiti citwa umusukomora ngw amurābe, kuko yagira ace mur’ iyo nzira.</verse>
				<verse number="5">Yesu ahashitse, ararangamiza, aramubarira, ati Zakayo, ururuka vuba, kuk’ uyu musi nkwiye kurāra i wawe.</verse>
				<verse number="6">Yururuka vuba, amwākīrana akanyamuneza.</verse>
				<verse number="7">Babibonye, bose baridodomba, bati Ko yinjiye kurārira umuntu w’umunyavyaha!</verse>
				<verse number="8">Zakayo arahagarara, abgira Umwami Yesu, ati Rāba Mugenzi, umugabane w’itunga ryanje ngira ndawuhe aboro; kand’ umuntu wese nagunze ndabimurihe kane.</verse>
				<verse number="9">Yesu amuvugako, at’ Uyu musi agakiza gashitse mur’ iyi nzu, kuk’ uyu na we ar’ umwana wa Aburahamu.</verse>
				<verse number="10">Kand’ Umwana w’umuntu yazanywe no kurondera no gukiza icari cazimiye.</verse>
				<verse number="11">Bakiriko barumva ivyo, avyongerak’ umugani, kuko yari hafi y’i Yerusalemu, kandi kuko biyumvira yuk’ ubgami bg’Imana bugira buboneke uwo mwanya;</verse>
				<verse number="12">nukw aravuga, ati Hābaye umuganwa yagiye mu gihugu ca kure kwimikirwayo, ngw agaruke.</verse>
				<verse number="13">Ahamagara icumi bo mu bishikira biwe, abaha amahera cumi yitwa mina, arababarira, ati Muyacuruze, mugeze aho nzozira.</verse>
				<verse number="14">Arikw abantu biwe bāramwanka, bamukurikiza intumwa, bat’ Uyo ntitugomba kw atuganza.</verse>
				<verse number="15">Agarutse, amaze kwimikwa, ahamagaza ba bishikira yasigaranye ya mahera, ngw amenye inyungu umuntu wese yungutsemwo mu kuyacuruza.</verse>
				<verse number="16">Uwa mbere arengutse, aravuga, ati Mugenzi, mina yawe yungutsemw’ izindi mina cumi.</verse>
				<verse number="17">Aramubgira, ati Wagize neza, muntu wanje mwiza, ko wabaye umwizigirwa no kuri gito cane, n’ube umutware w’ibisagara cumi.</verse>
				<verse number="18">Uwa kabiri arengutse, aravuga, ati Mugenzi, mina yawe yungutsemw’ izindi mina zitanu.</verse>
				<verse number="19">Uwo na we aramubarira, ati Nawe twara ibisagara bitanu.</verse>
				<verse number="20">Uwundi arengutse, aravuga, ati Mugenzi, ngiyi mina yawe, nabitse itekeye mu kiremo:</verse>
				<verse number="21">kuko nagutinye k’ur’ umuntu w’umuhambazi, uterura ivyo utāhateretse, wimbura ivyo utārimye.</verse>
				<verse number="22">Aramubgira, ati Ndagucira urubanza ku vyakuvuye mu kanwa, wa muntu wanje mubi we. Ko war’ uzi yuko nd’ umuntu w’umuhambazi, nterura ivyo ntāhateretse, nimbura ivyo ntārimye:</verse>
				<verse number="23">none se n’iki cakubujije guha abacurūza amahera yanje, nanje nagaruka nkayakwaka n’inyungu yayo?</verse>
				<verse number="24">Abarira abahagazeho, ati Ni mumwake ya mina, muyihe ūfise mina cumi.</verse>
				<verse number="25">Baramubgira, bati Mugenzi, mbega kw afise icumi!</verse>
				<verse number="26">Ndababgire, Ūfise wese azohabga, arik’ ūdafise azokwakwa n’ico yar’ afise.</verse>
				<verse number="27">Arikw abo bansi banje batākunze ko mbaganza ni mubazane hano, mubīcire imbere yanje.</verse>
				<verse number="28">Yesu ahejeje kuvuga ivyo, aja imbere, adūga aja i Yerusalemu.</verse>
				<verse number="29">Ageze hafi y’i Betifage n’i Betaniya, ku musozi witwa Elayono, atuma babiri bo mu bigishwa,</verse>
				<verse number="30">arababarira, ati Muje mur’ iriya mihana ir’ imbere yanyu, ni mwayishikamwo, murabona inyana y’indogoba iziritse, ata muntu yigeze kuyigenderako: muyiziture muyizane.</verse>
				<verse number="31">Kandi ni hāgira ūbabaza, ati N’iki gitumye muyizitura? mumwishure, muti Databuja ni we ayigomba.</verse>
				<verse number="32">Abātumwe baragenda, babisanga uko yabibabgiye.</verse>
				<verse number="33">Bariko barazitura ya nyana y’indogoba, bene yo barababaza, bati Ko muzitura iyo nyana n’iki?</verse>
				<verse number="34">Barabishura, bati Databuja ni we ayigomba.</verse>
				<verse number="35">Bayizanira Yesu, bayishirakw impuzu zabo, bayiterekako Yesu.</verse>
				<verse number="36">Arikw aragenda, basasa impuzu zabo mu nzira.</verse>
				<verse number="37">Agira ashike, ageze ku kamanuko k’umusozi wa Elayono, ishengero ryose ry’abigishwa ritangura kunezerwa no guhimbaza Imana n’ijwi rirenga, bayishimira ibitangaza babonye vyose,</verse>
				<verse number="38">bati Hashemezwe Umwami, aje mw izina ry’Uhoraho, Amahoro abe mw ijuru, Icubahiro kibe ahasumba ijuru.</verse>
				<verse number="39">Abafarisayo bamwe bo mw ishengero baramubarira, bati Mwigisha, zibiza abigishwa bawe.</verse>
				<verse number="40">Arabishura, ati Ndababgire, Aba ni bahora, amabuye arasemerera.</verse>
				<verse number="41">Ashitse hafi, abona igisagara, arakiririra,</verse>
				<verse number="42">at’ Uyu musi iy’ umenya ivy’ amahoro! Ariko none bihishijwe amaso yawe.</verse>
				<verse number="43">Kukw imisi izokuzako, ah’ abansi bawe bazokurundira ikirundo c’ivu kigukikije, na bo ubgabo bakagukikiza, bakakwugariza impande zose,</verse>
				<verse number="44">bakagukekana n’abana bawe bo muri wewe; kandi ntibazogusigariza ibuye na rimwe rigeretse ku rindi, kuk’ utāmenye igihe wagendewemwo.</verse>
				<verse number="45">Yinjira mu rusengero, atangura guhindira hanze abārudandarizamwo,</verse>
				<verse number="46">arababgira, ati Vyanditswe, ngw Ingoro yanje izoba inzu yo gusengeramwo; ariko mwebge mwayihinduye nk’isenga ry’abambuzi.</verse>
				<verse number="47">Kandi yigishiriza mu rusengero imisi yose. Arikw abaherezi bakuru n’abanyabgenge b’ ivyanditswe n’abantu bakuru‐bakuru bo mur’ ubgo bgoko barondera ingene bomwica,</verse>
				<verse number="48">babura uko bamugira; kukw abantu bose bāri bamumaseko, bamwumva.</verse>
			</chapter>
			<chapter number="20">
				<verse number="1">Umusi ur’ izina, yigishiriza abantu mu rusengero, avuga ubutumwa bgiza, abaherezi bakuru n’abanyabgenge b’ivyanditswe bazanana kuri we n’abashingantahe:</verse>
				<verse number="2">baramubaza, bati Tubgire, n’ububasha ki bugutera gukora ivyo, canke ni nde yaguhaye ubgo bubasha?</verse>
				<verse number="3">Arabishura, ati Nanje hinge ndababaze ijambo, mumbgire:</verse>
				<verse number="4">non’ ukubatiza kwa Yohana kwāturutse mw ijuru, canke se mu bantu?</verse>
				<verse number="5">Bibūranya muri bo, bati Ni twavuga tuti Ni mw ijuru; ahava atubaza, ati N’iki cababujije kumwemera?</verse>
				<verse number="6">Ariko ni twavuga tuti Ni mu bantu, abantu bose baradutera amabuye, kuko bemeye badakekeranya yuko Yohana yavugishwa n’Imana.</verse>
				<verse number="7">Bamwishura yuko batazi aho kwavuye.</verse>
				<verse number="8">Yesu arababgira, ati Nuko rero nanje simbabgira ububasha bunkoresha ivyo.</verse>
				<verse number="9">Atangura gucira abantu uyu mugani, ati Hābaye umuntu yateye uruzabibu, arusigarana abarimyi, aja mu mahanga, amaray’ igihe kirekire.</verse>
				<verse number="10">Igihe c’iyera kigeze, atuma umukozi kuri ba barimyi, ngo bamwamurire inzabibu z’uruzabibu: abo barimyi baramushishagura, bamurungika gusa.</verse>
				<verse number="11">Yongera gutuma uwundi mukozi; uwo na we baramushishagura, baramutetereza, bamurungika gusa.</verse>
				<verse number="12">Atuma n’ uwa gatatu; uwo na we baramukomeretsa, baramuhinda.</verse>
				<verse number="13">Nyen’ uruzabibu aribaza, ati Ngire nte? Ndatuma umwana wanje nkunda, kumbure bazomusonera.</verse>
				<verse number="14">Arikw abo barimyi bamubonye baja inama, bat’ Urya ni we samuragwa; tumwice, kugira ng’ umwandu uz’ ube uwacu.</verse>
				<verse number="15">Bamuhindira inyuma y’uruzabibu, baramwica. None nyen’ uruzabibu azobagira ate?</verse>
				<verse number="16">Azoza yice rubi abo barimyi, uruzabibu arusigarane abandi. Bavyumvise baravuga, bati Biragahera.</verse>
				<verse number="17">Arabitegereza, arababaza, ati None rer’ aya majambo yanditswe n’amaki, ngw Ibuye abubatsi bāgaye, Ni ryo ryahindutse irigumya imfuruka?</verse>
				<verse number="18">Ūzogwa kur’ iryo buye wese azovunagurika, arik’ uwo rizogwako wese rizomuvungura.</verse>
				<verse number="19">Abanyabgenge b’ivyanditswe bo n’abaherezi bakuru ako kanya barondera ingene bomushōrerakw amaboko, ariko batinya abantu: kuko bamenye yukw ari bo yaciyek’ uwo mugani.</verse>
				<verse number="20">Baramugenza, batuma abo kumudaha bīgira intungane, ngo bakūre urwitwazo mu vyo avuga, bamushīre segaba nyen’ ububasha, ari we cēgēra ca Kayisari.</verse>
				<verse number="21">Baramubaza, bati Mwigisha, turazi yuk’ uvuga kandi wigisha neza, kandi k’udatinya ijunja ry’ abantu, ariko ko wigisha inzira y’Imana vy’ukuri:</verse>
				<verse number="22">mbega biremerwa ko dutanga ikori rya Kayisari, canke ntivyemerwa?</verse>
				<verse number="23">Maz’ amenya ubugunge bgabo, arababgira,</verse>
				<verse number="24">ati Ni munyereke idenariyo; igishushanyo n’ivyanditswe kuri yo n’ivya nde? Bati N’ivya Kayisari.</verse>
				<verse number="25">Arababarira, ati Nuko rer’ ivya Kayisari ni mubihe Kayisari, ivy’ Imana mubihe Imana.</verse>
				<verse number="26">Ntibāshobora gukūra urwitwazo mur’ ayo majambo imbere y’abantu, batangazwa n’ivyo abishuye, barahora.</verse>
				<verse number="27">Abasadukayo bamwe baza kuri we, ni bo bahakana yukw ata kuzuka kuriho, baramubaza,</verse>
				<verse number="28">bati Mwigisha, Mose yatwandikiye yuko mwene nyina w’ umuntu ni yapfa ar’ imponnyi, agasiga umugore, mwene nyina akwiye gucūra uwo mugore, ngw ahonore mwene nyina.</verse>
				<verse number="29">Nuko rero hābaye abavukana ndwi: uwa mbere arongora umugore, apfa ar’ imponnyi:</verse>
				<verse number="30">uwa kabiri aramucūra,</verse>
				<verse number="31">n’uwa gatatu nyene, nuko bose ukw ar’indwi baramucūra, bapfa badasize impfuvyi.</verse>
				<verse number="32">Hanyuma na wa mugore arapfa.</verse>
				<verse number="33">None mw izuka azoba muka nde muri bo? Ko bāri bamufise bose ukw ar’indwi!</verse>
				<verse number="34">Yesu arabishura, at’ Ab’ iyi si bararongora, kandi barashingirwa,</verse>
				<verse number="35">arikw abemerewe gushika muri ya si yindi no kuzuka mu bapfuye ntibarongora kandi ntibashingirwa;</verse>
				<verse number="36">kandi ntibaba bagishobora gupfa, kuko baringaniye n’abamarayika, kand’ ar’ abana b’Imana, kukw ar’ abana b’ ukuzuka.</verse>
				<verse number="37">Arikw abāpfuye ko bazuka na Mose yabimenyekanishije hamwe havuga ivy’ Igisaka c’amahwa, aho yita Uhoraho Imana ya Aburahamu n’Imana ya Isaka n’Imana ya Yakobo.</verse>
				<verse number="38">Ereg’ Imana s’iy’ abāpfuye, ariko n’iy’ abariho: kuko kuri yo bose bariho.</verse>
				<verse number="39">Bamwe mu banyabgenge b’ivyanditswe baramwishura, bati Mwigisha, uvuze neza.</verse>
				<verse number="40">Ntibāba bacubahuka kumubaza irindi jambo.</verse>
				<verse number="41">Arababaza, ati Bavuga bate yuko Kristo ari mwene Dawidi?</verse>
				<verse number="42">Ko Dawidi ubgiwe avuga mu gitabo ca Zaburi, at’ Uhoraho yabariye Umwami wanje, At’ Icara i buryo bganje,</verse>
				<verse number="43">Ushitse aho nzohindurira abansi bawe indava yo musi y’ibirenge vyawe.</verse>
				<verse number="44">Dawidi ko yamwise Umwami, non’ ashobora ate kuba umwana wiwe?</verse>
				<verse number="45">Maz’ abarira abigishwa biwe, abantu bose bumva,</verse>
				<verse number="46">ati Mwirinde abanyabgenge b’ivyanditswe, bakunda kugenda bambaye imvune, bagakunda kugirwako bgakeye mu tuguriro, no kwicara ku ntebe z’icubahiro mu masinagogi, n’ivyicaro vyo haruguru aho batumiwe.</verse>
				<verse number="47">Barya ingo z’abapfakazi, kandi basengesha menshi bahūmba; abo bazocirwa urubanza ruruta izindi.</verse>
			</chapter>
			<chapter number="21">
				<verse number="1">Yunamura amaso, abona abatunzi bashikana, baterera amashikanwa yabo mu masandugu y’amahera.</verse>
				<verse number="2">Abona umupfakazi w’umworo ateramw’ amasenge abiri.</verse>
				<verse number="3">Arababgira, ati Ndababgire ukuri, Uyu mupfakazi w’umworo ashikanye ibirengeye ivy’ abandi bose:</verse>
				<verse number="4">kukw abo bose batereye mu mashikanwa ku bibasāgutse, ariko we ku bgoro bgiwe ashikanye ibimutunze vyose.</verse>
				<verse number="5">Kandi bamwe bavuga urusengero, ingene rwasharijwe amabuye meza n’amashikanwa; arababgira,</verse>
				<verse number="6">at’ Ivyo mubona ivyo, mu misi izoza ntihazosigara ibuye rigeretse ku rindi ridasamburiwe hasi.</verse>
				<verse number="7">Baramubaza, bati Mwigisha, non’ ivyo bizobaho ryari? Ikimenyetso kizoba iki c’igihe ivyo bizogira bishike?</verse>
				<verse number="8">Arababarira ati Mwirinde ntimuzimizwe: kuko benshi bazoza mw izina ryanje, bati Ndi we; kandi bat’ Igihe kiri hafi: ntimuze mubakurikire.</verse>
				<verse number="9">Kandi ni mwumva intambara n’imivurungano, ntimuze mucike ivutu; kukw ivyo bitazobura kubanza kubaho, arik’ umuhero ntuzoca ushika.</verse>
				<verse number="10">Maz’ arababgira, at’ Ihanga rizotera irindi hanga, n’ubgami buzotera ubundi bgami.</verse>
				<verse number="11">Kand’ isi izonyiganyiga cane henshi, kandi hamwe‐hamwe hazotera amapfa, hatere n’ikiza, habeho n’ibiteye ubgoba n’ibimenyetso bihambaye biva mw ijuru.</verse>
				<verse number="12">Arikw ivyo vyose bitarabaho bazobashōrerakw amaboko, babahame, babashengerane mu masinagogi, babashirishe mu mabohero, babashengeze ku bami no ku baganza, babahōra izina ryanje:</verse>
				<verse number="13">bicike ikimenyetso kibere mwebge icabona.</verse>
				<verse number="14">Nukw ibi mubishirekw imitima, yuko mudakwiye kubanza kwiyumvira ivyo muzokwireguza:</verse>
				<verse number="15">kukw ari jewe nzobaha ururimi n’ubgenge, ivyo ababarwanya bose batazoshobora gutsinda canke gutururuza.</verse>
				<verse number="16">Ariko muzoshengezwa n’abavyeyi banyu na bo, na bene nyoko n’incuti n’abakunzi, bamwe muri mwebge bazobicisha.</verse>
				<verse number="17">Muzoba mwanswe na bose babahōra izina ryanje.</verse>
				<verse number="18">Kandi ntihazohara agashatsi na kamwe ko mu mitwe yanyu.</verse>
				<verse number="19">Ukwihangana kwanyu ni kwo kuzotuma mukiza ubugingo bganyu.</verse>
				<verse number="20">Ariko ni mwabona i Yerusalemu hakikijwe n’ibitero, muze mumenye yuk’ ubuyobe bgaho bugira bushike.</verse>
				<verse number="21">Ico gihe abazoba bar’i Yudaya baze bahungire ku misozi miremire, kand’ abazoba bari hagati muri Yerusalemu baze bahasokoroke, kand’ abazoba bari mu misozi ntibaze baje i Yerusalemu.</verse>
				<verse number="22">Kukw iyo misi izoba iyo guhōra, kugira ngw ivyanditswe vyose bishike.</verse>
				<verse number="23">Mur’ iyo misi abazoba batwaye inda n’abonsa bazobona ibara; kuko hazoba umubabaro mwinshi mu gihugu, kand’ uburake buzoba kur’ ubu bgoko.</verse>
				<verse number="24">Bazokwicwa n’ubugi bg’inkota, bazojanwa mu mahanga yose ar’inyagano: kand’ i Yerusalemu hazosiribangwa n’ abanyamahanga, kugeza ah’ ibihe vy’abanyamahanga bizoshirira.</verse>
				<verse number="25">Kandi hazoba ibimenyetso ku zuba no ku kwezi no ku nyenyeri, kandi no mw isi hazoba imibabaro mu mahanga, bazotegekanishwa n’ukubomborana kw’ikiyaga n’imipfunda;</verse>
				<verse number="26">kand’ abantu bazogwishwa igihūmura n’ubgoba no kwitega ibigira bibe mw isi; kukw ivy’ inkomezi vyo mw ijuru bizonyiganyizwa.</verse>
				<verse number="27">Ni ho bazobona Umwana w’umuntu aje mu gicu, ari n’ububasha n’ ubgiza bginshi.</verse>
				<verse number="28">Arikw ivyo ni vyatangura kubaho, muze murangamize, muraramike imitwe yanyu kuko gucungurwa kwanyu kuzoba kugira gushike.</verse>
				<verse number="29">Kand’ abacira umugani, ati Ni murābe umusukoni n’ibiti vyose.</verse>
				<verse number="30">Iyo bitoshe, murabibona, mukamenya ubganyu yukw agatāsi kari hafi:</verse>
				<verse number="31">nuko namwe ni mwabona ivyo bibaye, muze mumenye yuk’ ubgami bg’Imana buri hafi.</verse>
				<verse number="32">Ndababgire ukuri: Ab’ iki gihe ntibazorangira, ivyo vyose bitarashika.</verse>
				<verse number="33">Ijuru n’isi bizorangira, arikw amajambo yanje nta co azoba.</verse>
				<verse number="34">Ariko mwirinde, kugira ngw imitima yanyu ntīremērwe no kudandahirwa no kuborerwa n’ umwitwaririko w’ivy’ ubu bugingo, ng’uwo musi ntubazeko giturumbuka, nk’umutego:</verse>
				<verse number="35">kukw ari k’uzoshika ku bantu bose bashagaje mw isi yose.</verse>
				<verse number="36">Mwame mugavye, musenge mu bihe vyose, kugira ngo muze mushobore guhunga ivyo vyose bigira bibeho, ngo muhagarare imbere y’Umwana w’umuntu.</verse>
				<verse number="37">Imisi yose Yesu yirirwa mu rusengero yigisha, ariko bgira, agasohoka, akaja kurāra ku musozi witwa Elayono.</verse>
				<verse number="38">Abantu bose bakazindukira kuri we mu rusengero kumwumva.</verse>
			</chapter>
			<chapter number="22">
				<verse number="1">Imisi mikuru y’imitsima itambiwe, yitwa Pasika, yagira ishike.</verse>
				<verse number="2">Abaherezi bakuru n’ abanyabgenge b’ivyanditswe barondera uburyo bgo kumwica, kuko batinya abantu.</verse>
				<verse number="3">Satani yinjira muri Yuda ari we Isikaryota, yari mu gitigiri ca bamwe cumi na babiri.</verse>
				<verse number="4">Aragenda, aja inama n’abaherezi bakuru n’abakuru b’ abashibamyi b’urusengero, y’uburyo bgo kumubaronkera.</verse>
				<verse number="5">Baranezerwa, basezerana kumuha amahera y’ifeza.</verse>
				<verse number="6">Na we aremera, arondera uburyo bgo kumubaronkera, ishengero ritariho.</verse>
				<verse number="7">Umusi w’imitsima itambiwe urashika, uwo bakwiye kubāgak’ umwagazi w’intama wa Pasika.</verse>
				<verse number="8">Atuma Petero na Yohana, arababarira, ati Ni mugende, mudutegurire ivya Pasika, kugira ngo turye.</verse>
				<verse number="9">Baramubaza, bat’ Ugomba ko tubitegurira hehe?</verse>
				<verse number="10">Arabishura, at’ Umve, mumaze gushika mu gisagara, murahūra n’umugabo yikoreye umubindi w’amazi; mumukurikire mu rugo ajamwo.</verse>
				<verse number="11">Mubgire nyen’ urugo, mut’ Umwigisha agize ngw Indāro iri hehe, ah’ asangirira ivya Pasika n’abigishwa biwe?</verse>
				<verse number="12">Na we arabereka icumba kinini co mu nzu yo hejuru gitunganijwe: abe ari co muteguriramwo.</verse>
				<verse number="13">Baragenda, babisanga uko yabibabariye: bategura ivya Pasika.</verse>
				<verse number="14">Igihe gishitse, aricara ngw arye, kand’ intumwa na zo zicarana na we.</verse>
				<verse number="15">Arababgira, ati Kwifuza nifuje cane gusangira namwe ivy’ iyi Pasika, ntarababazwa.</verse>
				<verse number="16">Ndababgire, Sinzokwongera kuyiryako, kugeza ah’ izoshikira mu bgami bg’Imana.</verse>
				<verse number="17">Yābīra igikombe, agishimira Imana, arababarira, ati Mwābire iki, mugisangire:</verse>
				<verse number="18">kuko mbabgira yuk’ uhereye none ntazokwongera kunywa ku nzabibu, kugeza ah’ ubgami bg’Imana buzozira.</verse>
				<verse number="19">Yābīra umutsima, awushimira Imana, arawumanyagura, arawubaha, arababgira, at’ Uyu n’umubiri wanje ubatangiwe: murakore murtya kugira ngo kibe icibutso canje.</verse>
				<verse number="20">N’igikombe akigenza artyo bahejeje kurya, arababgira, at’ Iki gikombe n’ isezerano risha ryo mu maraso yanje, abaviriye.</verse>
				<verse number="21">Kandi rāba, ukuboko kw’ ūngura kuri kumwe nanje ku meza.</verse>
				<verse number="22">N’ukuri, Umwana w’ umuntu aragenda, nk’uko vyashinzwe: arik’ uwo muntu amugura azobona ibara.</verse>
				<verse number="23">Batangura kubazanya, ngo ni nde muri bo agira akore ico kintu.</verse>
				<verse number="24">Maze havyuka impāri muri bo, z’uwo bagereranyako kw ar’ umukuru uw’ ari we.</verse>
				<verse number="25">Arababgira, at’ Abami b’amahanga bayatwaza amanyama, n’abafise ububasha bgo kuyaganza bitwa ba rutungaboro.</verse>
				<verse number="26">Ariko mwebge s’uko: mugab’ umukuru muri mwebge abe nk’umuto, n’ūganza abe nk’ūbakorera.</verse>
				<verse number="27">Umukuru ni nde, n’ūkorerwa, canke n’ ūmukorera? Mbega s’ūkorerwa? Ariko jeho ndi hagati muri mwebge mmeze nk’ūbakorera.</verse>
				<verse number="28">Ni mwebge mwamanye nanje mu vyo nageragejwe.</verse>
				<verse number="29">Nanje mbabīkiye ubgami, nk’uko Data yabumbīkiye,</verse>
				<verse number="30">ngo muze murīre, munywere ku meza yanje mu bgami bganje: kandi muzokwicara ku ntebe z’icubahiro, mucire imanza imiryango y’Abisirayeli, ukw ar’icumi n’ibiri.</verse>
				<verse number="31">Ati Simoni, Simoni, rāba Satani yabasavye ngw abagosore nk’ ingano;</verse>
				<verse number="32">ariko wewe nagusengeye ng’ukwizera kwawe ntiguhere. Nawe ni wamara guhinduka, uz’ uremeshe bagenzi bawe.</verse>
				<verse number="33">Aramubgira, ati Mugenzi, niteguye kujana nawe no mw ibohero no mu rupfu.</verse>
				<verse number="34">Aramubgira, ati Petero, ndakubgire, Inkoko itarabika uyu musi, uhava unyihakana gatatu ngo ntunzi.</verse>
				<verse number="35">Kand’ arababaza, ati Hamwe nabatuma mudafise umupfuko w’ amahera cank’ isaho cank’ inkweto, har’ ico mwabuze? Baramwishura, bati Nta co twabuze.</verse>
				<verse number="36">Arababgira, at’ Ariko noneho, ūfise umupfuko w’amahera awujane, n’ūfise isaho ayijane; kand’ ūdafise inkota, ashōre impuzu yiwe ayigure.</verse>
				<verse number="37">Ndababgire, Ibi vyanditswe bikwiye kunshikako, ngo Yaharūranywe n’abanyabicumuro. Kukw ivyanje bigira bishike.</verse>
				<verse number="38">Baramubgira, bati Mushingantahe, ehe, ngizi inkota zibiri. Arababgira, ati Ziramaze.</verse>
				<verse number="39">Arasohoka, aja ku musozi wa Elayono, nk’uko yamenyereye: abigishwa biwe na bo baramukurikira.</verse>
				<verse number="40">Ashitse aho hantu, arababarira, ati Ni musenge, kugira ngo ntimuje mu mosha mabi.</verse>
				<verse number="41">Atandukana na bo, ashika nk’ ahoterwa ibuye, arapfukama, arasenga,</verse>
				<verse number="42">ati Data, asangw’ ubigomba, kūra iki gikombe, kindēngāne: ariko ntibibe uko jewe ngomba, yamara bibe uko wewe ugomba.</verse>
				<verse number="43">Umumarayika aramwiyereka, avuye mw ijuru, amuha intege.</verse>
				<verse number="44">Arushirije kwicwa n’umubabaro, ashishikara gusenga cane, icuya ciwe kiba nk’ibitonyanga binini vy’amaraso bitonyanga hasi.</verse>
				<verse number="45">Amaze gusenga, ava hasi aja ah’abigishwa bari, asanga basinzirijwe n’umubabaro.</verse>
				<verse number="46">Arababaza, ati N’iki gitumye musinzira? Ni muvyuke, musenge, ntimuje mu mosha mabi.</verse>
				<verse number="47">Akivuga, haza igitero kizanywe n’uwitwa Yuda, umwe muri bamwe cumi na babiri, abagiye imbere: yēgēra Yesu, ngw amusome.</verse>
				<verse number="48">Yesu aramubaza, ati Yuda, mbeg’ utangisha Umwana w’umuntu kumusoma?</verse>
				<verse number="49">Abāri kumwe na we babonye ibigira bibeho, baramubaza, bati Mugenzi, tubakubite inkota?</verse>
				<verse number="50">Umwe muri bo ayikubita umusavyi w’umuherezi mukuru, amuca ugutwi kw’i buryo.</verse>
				<verse number="51">Yesu arababarira, ati Geza aho. Akora ku gutwi kwiwe, aramukiza.</verse>
				<verse number="52">Yesu abaza abaherezi bakuru n’abakuru b’abashibamyi b’urusengero n’abashingantahe bamuziye, ati Mbega munziye nk’umwambuzi, muzanye inkota n’amahiri?</verse>
				<verse number="53">Imisi yose nāmana namwe mu rusengero ko mutāramvuye amaboko ngo mumfate; arikw iki n’igihe canyu n’ic’ ububasha bg’ umwiza.</verse>
				<verse number="54">Baramufata, baramujana, bamwinjiza mu nzu y’umuherezi mukuru, ariko Petero amuja inyuma barenga arenguka.</verse>
				<verse number="55">Bacanye umuriro mu rugo hagati, bicaye hamwe, Petero yicara hagati muri bo.</verse>
				<verse number="56">Incoreke imubona yicaye ahabona, imwitegereje iravuga, iti N’uyu yari kumwe na we.</verse>
				<verse number="57">Na we arabihakana, at’ Eka nyina wanje, sindanamuzi.</verse>
				<verse number="58">Hashize akanya gato, uwundi aramubona, aramubgira, ati Nawe nyene ur’ uwo muri bo. Petero aramwishura, at’ Eka wa muntu, si jewe.</verse>
				<verse number="59">Hashize umwanya nk’ isaha imwe, uwundi abivuga yigumiye, ati N’ivy’ ukuri, uyu yari kumwe na we, bitayeko n’Umunyagalilaya.</verse>
				<verse number="60">Petero aramubgira, at’ Eka wa muntu, sinzi n’ivy’ uvuze. Akivuga, uwo mwanya inkoko irabika.</verse>
				<verse number="61">Umwami Yesu arakebuka, yitegereza Petero. Petero yibuka rya jambo ry’Umwami, ingene yamubgiye, at’ Uyu musi inkoko itarabika, uja kunyihakana gatatu.</verse>
				<verse number="62">Arenga irembo, araturika ararira.</verse>
				<verse number="63">Abagabo bāri bafashe Yesu baramushinyagurira, baramutonagura,</verse>
				<verse number="64">bamupfuka mu maso, baramubaza, bati Pfindūra: ni nde agukubise?</verse>
				<verse number="65">N’ibindi vyinshi babimuvuga bamutuka.</verse>
				<verse number="66">Iryo joro rikeye, hakorana abashingantahe b’ubgo bgoko, ni bo baherezi bakuru n’abanyabgenge b’ivyanditswe, bamujana mw ikombe ryabo, baramubaza,</verse>
				<verse number="67">bati Namb’ uri Kristo, tubgire. Arababgira, ati N’iyo nobabgira, ntimwovyemera;</verse>
				<verse number="68">n’iyo nobabaza, ntimwonyishura.</verse>
				<verse number="69">Arik’ uhereye none Umwana w’umuntu azoba yicaye i buryo bg’ububasha bg’Imana.</verse>
				<verse number="70">Bose baramubaza, bati None rer’ ur’ Umwana w’ Imana? Arabishura, ati Murarivuze ko ndi we.</verse>
				<verse number="71">Bati Turacaronderera iki ivyabona? Kuk’ ubgacu tuvyīyumviye mu kanwa kiwe.</verse>
			</chapter>
			<chapter number="23">
				<verse number="1">Iryo koraniro ryose riva hasi, bamujana kwa Pilato.</verse>
				<verse number="2">Batangura kumwagiriza, bat’ Uyu twamubonye agomesha ubgoko bgacu, ababuza gutanga ikori rya Kayisari, yivuga ngo ni Kristo, Umwami.</verse>
				<verse number="3">Pilato aramubaza, ati Ni wewe Mwami w’Abayuda? Na we aramwishura, at’ Urarivuze.</verse>
				<verse number="4">Pilato abgira abaherezi bakuru n’ishengero, ati Nta caha mbona kur’ uyu muntu.</verse>
				<verse number="5">Na bo barashimika, bat’ Asibanganya igihugu, yigisha i Yudaya hose; yahereye i Galilaya ageza n’ino.</verse>
				<verse number="6">Pilato avyumvise, abaza yuk’ uwo muntu ar’ Umunyagalilaya.</verse>
				<verse number="7">Amenye yukw ar’ uwo mu gihugu ca Herode, amurungika kwa Herode, kuko na we yar’ i Yerusalemu mur’ iyo misi.</verse>
				<verse number="8">Herode abonye Yesu aranezerwa cane, kuko yahereye kera yifuza kumurāba, kuko yahora yumva ivyiwe, kandi yaziga ko yobona ikimenyetso yokora.</verse>
				<verse number="9">Amubaza amajambo menshi, ntiyamwishura na rimwe.</verse>
				<verse number="10">Abaherezi bakuru n’abanyabgenge b’ivyanditswe barahagarara, bakovya kumwagiriza cane.</verse>
				<verse number="11">Herode aramutitura, hamwe n’abasoda biwe, aramushinyagurira, maz’ amwambika impuzu y’inyambarabami, amusubiza kwa Pilato.</verse>
				<verse number="12">Herode na Pilato baca buzura uwo musi nyene, kuko bāri basanzwe bankana.</verse>
				<verse number="13">Pilato akoranya abaherezi bakuru n’abashingantahe n’abantu,</verse>
				<verse number="14">arababgira, ati Mwanzaniye uyu muntu ngw agomesha abantu; none jewe namucunagurije imbere yanyu, nta caha mbona kuri we ku vyo mwamureze.</verse>
				<verse number="15">Na Herode n’uko, kuko yamudushubije: kandi rāba nta co yakoze gikwiye kumwicisha.</verse>
				<verse number="16">Nuko ndamukubita, ndamurekure. [</verse>
				<verse number="17">Kuko yar’ akwiye kubarekurira imbohe imwe mur’ iyo misi mikuru.]</verse>
				<verse number="18">Ariko bose basemererera icarimwe, bati Kūrah’ uyo, uturekurire Baraba.</verse>
				<verse number="19">Uwo yari yashizwe mw ibohero bamuhōye ukugarariza kwabaye mur’ ico gisagara, bo n’ubgicanyi.</verse>
				<verse number="20">Pilato yongera kubabgira, kukw agomba kurekura Yesu.</verse>
				<verse number="21">Ariko bo barayogora, bati Mubambe, mubambe.</verse>
				<verse number="22">Ababaza ubugira gatatu, ati Ku ki? Uyu yakoze ikibi ki? Simmubonakw igikwiye kumwicisha; nuko ndamukubita, ndamurekure.</verse>
				<verse number="23">Ariko barīhambīra bavuga n’amajwi arenga, bamusaba kw abambga, amajwi yabo aramunesha.</verse>
				<verse number="24">Nuko Pilato aca urubanza nk’uko bamusavye.</verse>
				<verse number="25">Arekura uwashizwe mw ibohero bamuhōye ubugarariji n’ ubgicanyi, uwo basavye; maz’ atanga Yesu ngw agirwe uko bagomba.</verse>
				<verse number="26">Bakimujana, bafata umuntu yitwa Simoni Umunyakurene, avuye mu misozi, bamukorera umusaraba, ngw awikorere akurikiye Yesu.</verse>
				<verse number="27">Ishengero ry’abantu ryinshi riramukurikira, ririmwo n’abagore bishishitira, bamuborogera.</verse>
				<verse number="28">Yesu arabakebuka, ati Yemwe bakobga b’i Yerusalemu, ntimundirire, ariko mwiririre n’abana banyu,</verse>
				<verse number="29">kukw imisi izoza bazovuga, bati Hahirwa abāgumbashe n’inda zitigeze kuvyara n’amabere atigeze kwonsa.</verse>
				<verse number="30">Ni ho bazotangura kubarira imisozi, bati Ni mutugweko; n’ imirambi, bati Ni mudupfuke.</verse>
				<verse number="31">Ko bagirira bartyo igiti kibisi, non’ icumye kizogirirwa gite?</verse>
				<verse number="32">N’abandi babiri, b’inkozi z’ ibibi, bajananwa na we kwicanwa na we.</verse>
				<verse number="33">Bashitse ahantu hitwa Nyagihanga, bamubambanaho na za nkozi z’ibibi, umwe i buryo bgiwe, uwundi i bumoso.</verse>
				<verse number="34">Yesu aravuga, ati Data, n’ubaharire, kuko batazi ico bakora. Bagabura impuzu ziwe, barazipfindira.</verse>
				<verse number="35">Abantu bahagarara barāba. Abashingantahe na bo bamutwengera mw ijigo, bati Yakijije abandi, ni yikize, namb’ ari Kristo w’Imana, uwatoranijwe na yo.</verse>
				<verse number="36">N’abasoda baramucurīra, baramwēgēra, bamuha inkarisha,</verse>
				<verse number="37">baramubarira, bati Ni waba ur’ Umwami w’Abayuda, ni wikize.</verse>
				<verse number="38">Hejuru yiwe kandi hār’ icandiko canditswe, ng’ UYU N’ UMWAMI W’ABAYUDA.</verse>
				<verse number="39">Umwe mu nkozi z’ibibi babambge aramutuka, ati Si wewe Kristo? Ni wikize, natwe udukize.</verse>
				<verse number="40">Arik’ uwa kabiri amwishura amuhana, ati No kwubaha Imana ntuyubaha, kand’ uciriwe urubanza rumwe n’urwiwe?</verse>
				<verse number="41">Tweho turishuye, kuko tugiriwe ibihwanye n’ivyo twākoze: arik’ uyu nta kibi yakoze.</verse>
				<verse number="42">Kand’ aravuga, at’ Urahava uz’ unyibuke Yesu, ah’ uzozira mu bgami bgawe.</verse>
				<verse number="43">Aramwishura, ati Ndakubgire ukuri: Uyu musi urabana nanje muri Paradiso.</verse>
				<verse number="44">Kandi hāri nk’isaha zitandatu, ubgirakabiri bukorana mu gihugu cose, bushitsa mw isaha y’icenda,</verse>
				<verse number="45">izuba ryazimanganye; igihuzu gikingiriza ahēra cane h’urusengero gitantamukamwo kubiri.</verse>
				<verse number="46">Yesu amaze gusemerera n’ijwi rirenga, aravuga, ati Data, mu maboko yawe ni ho nshize ubugingo bganje. Ahejeje kuvuga artyo aracīkāna.</verse>
				<verse number="47">Umugabisha w’abasoda ijana abonye ibibaye, ahimbaza Imana, ati N’ukuri uyu muntu yar’ umugororotsi.</verse>
				<verse number="48">Ishengero ryose ryari ribikungereye, babonye ibibaye basubira inyuma bishishitira.</verse>
				<verse number="49">Abazinanyi na Yesu bose n’abagore bāri bavanye i Galilaya na we bāri bahagaze kure barāba ivyo.</verse>
				<verse number="50">Maze hār’ umuntu yitwa Yosefu, yar’ umunyekombe, kandi yar’ umunyangeso nziza agororotse.</verse>
				<verse number="51">Uwo ntiyari yafatanije inama n’abandi n’ivyo bākoze; yar’ Umunyarimataya, igisagara c’Abayuda, yar’ areretse ubgami bg’Imana.</verse>
				<verse number="52">Uyo aja kuri Pilato, asaba ikiziga ca Yesu.</verse>
				<verse number="53">Arakibambūra, akizingira mu mpuzu yera, agishira mu mva yimbge mu bitandara, itarahambgamw’ umuntu.</verse>
				<verse number="54">War’ umusi wo Kwitegura, isabato igira ishike.</verse>
				<verse number="55">Abagore bāri bavanye na Yesu i Galilaya bakurikira Yosefu, babona iyo mva, n’ingen’ ikiziga ciwe gishizwemwo.</verse>
				<verse number="56">Basubira inyuma, bategura ibimota neza n’ amavuta atāmirana. Kandi kw isabato bararuhuka, nk’uko vyagezwe.</verse>
			</chapter>
			<chapter number="24">
				<verse number="1">Ku wa mbere w’imisi ndwi kare mu mutwenzi baja kuri ya mva, bajanye vya bimota neza bāteguye.</verse>
				<verse number="2">Basanga ikibuye gitembagajwe kivuye ku mva;</verse>
				<verse number="3">binjirayo ntibāsangamw’ ikiziga c’Umwami Yesu.</verse>
				<verse number="4">Ivyo bikibazazaniye, abagabo babiri bahagarara i ruhande yabo, bambaye impuzu zikayangana.</verse>
				<verse number="5">Bagitinye, bunamitse amaso hasi, barababaza, bati N’iki gitumye muronderera ūriho, ahantu h’abāpfūye?</verse>
				<verse number="6">Ntari hano, ariko yāzutse. Mwibuke uko yababgiye, akir’ i Galilaya,</verse>
				<verse number="7">at’ Umwana w’umuntu akwiye gushirwa mu maboko y’abanyavyaha, no kubambga, no kuzuka ku musi ugira gatatu.</verse>
				<verse number="8">Bibuka ya majambo yiwe,</verse>
				<verse number="9">bava mu mva, basubira inyuma, ivyo vyose babibarira bamwe cumi n’umwe n’abandi bose.</verse>
				<verse number="10">Abo bagore ni Mariya Magadalene na Yowana na Mariya nyina wa Yakobo: kandi n’abandi bagore bāri kumwe na bo, babarira intumwa ivyo.</verse>
				<verse number="11">Ayo majambo ababera nk’umuyaga, ntibābemera.</verse>
				<verse number="12">Ariko Petero ava hasi, yirukira ku mva, arunama, arungurukamwo, abona impuzu zera ziri zonyene: asubira i we, atangajwe n’ibibaye.</verse>
				<verse number="13">Uwo musi nyene babiri muri bo bari mu nzira baja mu mihana ahītwa Emawusi, ni kure y’i Yerusalemu nk’urugendo rwa stadiyo mirongwitandatu,</verse>
				<verse number="14">bavugana ivyabaye vyose.</verse>
				<verse number="15">Bakivugana babazanya, Yesu ubgiwe arabēgēra, ajana na bo.</verse>
				<verse number="16">Arikw amaso yabo atabgamw’ uruhuni ngo ntibamumenye.</verse>
				<verse number="17">Arababaza, ati Mbeg’ ivyo mugenda murabazanya n’ibiki? Barahagarara, bijiriwe.</verse>
				<verse number="18">Umwe muri bo yitwa Kileyopa aramwishura, ati Mbega ni wewe gusa watse indāro i Yerusalemu, utazi ivyabayeyo mur’ iyi misi?</verse>
				<verse number="19">Arababaza, ati N’ibiki? Baramwishura, bati N’ivya Yesu Umunyanazareti, yar’ umuntu avugishwa n’Imana, akaba umunyabushobozi bginshi mu vyo yakora no mu vyo yavuga, imbere y’Imana n’imbere y’abantu bose:</verse>
				<verse number="20">n’ivy’ ukw abaherezi bakuru n’abashingantahe bacu bāmutanze ngw acirwe urubanza rwo gupfa, bakamubamba.</verse>
				<verse number="21">Kandi twari twishimiye yukw ari we azocungura Abisirayeli. Kand’ ikigeretseko, uyu n’umusi ugira gatatu uhereye ah’ ivyo vyabereye.</verse>
				<verse number="22">Kandi n’abagore bo muri twebge badutangaje, bazindutse baja ku mva;</verse>
				<verse number="23">babuze ikiziga ciwe, baraza batubarira yukw abamarayika babiyeretse bavuga yukw ariho.</verse>
				<verse number="24">Kandi na bamwe mu bari kumwe natwe bagiye ku mva basanga ari ko biri, ukw abo bagore batubariye; ariko we ntibamubona.</verse>
				<verse number="25">Arababgira, ati Yemwe mwa mburabgenge, imitima yanyu itevye cane kwizera ivyo abāvugishwa n’Imana bāvuze vyose!</verse>
				<verse number="26">Mbega Kristo ntiyar’ akwiye kubabazwa artyo ngw abone kuja mu bgiza bgiwe?</verse>
				<verse number="27">Atangurira kuri Mose no ku bāvugishwa n’Imana bose, abasobanurira mu vyanditswe vyose ivyanditswe kuri we.</verse>
				<verse number="28">Bashitse hafi y’umuhana bajako, amera nk’ūgomba kuwurēngāna.</verse>
				<verse number="29">Baramugōbēra, bati Gumana natwe, kuko bugira bgire kand’ umusi ukuze cane. Arinjira ngw agumane na bo.</verse>
				<verse number="30">Yicaye ngw asangire na bo, yābīra umutsima, arawuhezagira, arawumanyagura, arawubaha.</verse>
				<verse number="31">Uruhuni rubava ku maso, baramumenya: maz’ arakamangana, ntibāba bakimubona.</verse>
				<verse number="32">Baravugana, bati Mbeg’ imitima yacu ko yarikw iragurugumba, aho yarikw aravugana natwe mu nzira, aduhishurira ivyanditswe!</verse>
				<verse number="33">Ako kanya barīkora, basubira i Yerusalemu, basanga bamwe cumi n’umwe bakoranye, bo n’abāri kumwe na bo,</verse>
				<verse number="34">kandi bavuga, bati N’ukuri Umwami Yesu yāzutse, kandi yabonywe na Simoni.</verse>
				<verse number="35">Na bo babadondera vya bindi vyo mu nzira, kandi yuko bamumenyeshejwe n’uko yamanyaguye umutsima.</verse>
				<verse number="36">Bariko baravuga ivyo, Yesu ubgiwe ahagarara hagati muri bo, arababgira, at’ Amahoro abe muri mwebge.</verse>
				<verse number="37">Ariko bafatwa n’ ubgoba bacika ivutu, bagira ngo n’umuzimu babonye.</verse>
				<verse number="38">Arababaza, at’ Ikibahagaritse imitima n’iki? Kandi n’iki gitumye mubūranisha imitima?</verse>
				<verse number="39">Ni murābe ibiganza vyanje n’ibirenge vyanje, mumenye kw ari jewe ubganje: ni munkorakore, murābe, kuk’ umuzimu utagira inyama n’amagufa, nk’ivyo mumbonana.</verse>
				<verse number="40">Avuze ivyo, abereka ibiganza vyiwe n’ibirenge.</verse>
				<verse number="41">Akanyamuneza kakibabujije kuvyemera, bariko baratangara, arababaza, ati Har’ utwo kurya mufise hano?</verse>
				<verse number="42">Bamuha igihimba c’ifi yokeje,</verse>
				<verse number="43">aracābīra, akirīra imbere yabo.</verse>
				<verse number="44">Arababgira, at’ Aya n’amajambo yanje nababgira nkiri kumwe namwe, y’ingen’ ivyanditswe kuri jewe vyose mu vyagezwe vya Mose no mu majambo y’abāvugishwa n’Imana no muri Zaburi bikwiye gushika.</verse>
				<verse number="45">Maz’ abungura ubgenge ngo batahure ivyanditswe.</verse>
				<verse number="46">Arababgira, ati Ni ko vyanditswe yuko Kristo akwiye kubabazwa no kuzuka mu bāpfuye ku musi ugira gatatu,</verse>
				<verse number="47">kandi yuk’ ukwihana no guharirwa ivyaha bikwiye kuvugwa mw izina ryiwe mu mahanga yose, uhereye i Yerusalemu.</verse>
				<verse number="48">Namwe mur’ ivyabona vyo kuvuga ivyo.</verse>
				<verse number="49">Umve, ngira mbarungikire ico Data yasezeranye; ariko mugume mu gisagara, kugeza aho muzokwambikirwa ubushobozi buvuye mw ijuru.</verse>
				<verse number="50">Abavanaho, abashitsa aharābana n’i Betaniya, aterura amaboko, arabahezagira.</verse>
				<verse number="51">Akibahezagira, atandukanywa na bo, adūzwa mw ijuru.</verse>
				<verse number="52">Na bo baramusenga, basubira i Yerusalemu bafise akanyamuneza kenshi,</verse>
				<verse number="53">bama mu rusengero ubudasība bashima Imana.</verse>
			</chapter>
		</book>
		<book number="43">
			<chapter number="1">
				<verse number="1">Ubga mbere na mbere Jambo yariho, kandi Jambo yahoranye n’Imana, kand’ uwo Jambo yar’ Imana.</verse>
				<verse number="2">Uwo yahoranye n’Imana ubga mbere na mbere;</verse>
				<verse number="3">vyose vyaremwe na we, mu vyaremwe vyose nta kintu na kimwe kitaremwe na we.</verse>
				<verse number="4">Muri we hārimw’ ubugingo, kand’ ubgo bugingo bgar’ umuco w’abantu.</verse>
				<verse number="5">Uwo muco wākira mu mwiza, arik’ umwiza ntiwawākiriye.</verse>
				<verse number="6">Haje umuntu yatumwe n’ Imana, izina ryiwe ni Yohana;</verse>
				<verse number="7">uwo yazanywe no kuba igishingantahe, ngw ashingire intahe umuco, kugira ngo bose bizere kubgiwe.</verse>
				<verse number="8">Uwo si we wa muco, ariko kwar’ ugushingira intahe umuco.</verse>
				<verse number="9">Umuco w’ukuri, wākira umuntu wese, warik’ uraza mur’ iyi si.</verse>
				<verse number="10">Yari mw isi, kand’ isi yaremwe na we, arikw isi ntiyamumenya;</verse>
				<verse number="11">yaje mu vyiwe, arikw abiwe ntibāmwākiriye.</verse>
				<verse number="12">Arikw abāmwākiriye bose yabahaye ububasha bgo gucika abana b’Imana, ni bo bizeye izina ryiwe,</verse>
				<verse number="13">ni bo batāvyawe n’ amaraso, canke n’ukwifuza kw’ umubiri, canke n’ukwifuza kw’ umugabo, ariko bāvyawe n’Imana.</verse>
				<verse number="14">Kand’ uwo Jambo yihaye umubiri, abana natwe, twitegereza ubgiza bgiwe, n’ubgiza bumeze nk’ubg’ Umwana w’ikinege ava kwa Se, yuzuye ubuntu n’ ukuri.</verse>
				<verse number="15">Yohana amushingira intahe, arasemerera, at’ Uwo ni we navuze, nt’ Ūza inyuma yanje ni we yar’ uwa mbere kuri jewe, kuko yariho ntarabaho.</verse>
				<verse number="16">Kukw ibibōgabōga muri we ari vyo twahaweko twese, n’ubuntu bugerekeranye n’ubundi.</verse>
				<verse number="17">Kukw ivyagezwe vyazanywe na Mose, ubuntu n’ukuri vyazanywe na Yesu Kristo.</verse>
				<verse number="18">Nta muntu yigeze kubona Imana na rimwe; Umwana w’ikinege aba mu gikiriza ca Se ni we yayimenyekanishije.</verse>
				<verse number="19">Uku ni kwo gushinga intahe kwa Yohana, ah’ Abayuda bāmutumakw abaherezi n’Abalewi bavuye i Yerusalemu, ngo bamubaze, bat’ Uri nde?</verse>
				<verse number="20">Na we aravyatura, ntiyahisha ukuri, aravyatura, ati Si jewe Kristo.</verse>
				<verse number="21">Baramubaza, bati None se bimeze bite? Uri Eliya? Ati Sindi we. Bat’ Uri wa muntu avugishwa n’Imana? At’ Oya.</verse>
				<verse number="22">Baramubaza, bati Non’ uri nde, ngo tuje kwishura abādutumye? Kuri wewe wivuga ute?</verse>
				<verse number="23">Ati Nd’ ijwi ry’ūsemererera mu bugaragwa, ati Ni mugorore inzira y’Uhoraho, nk’uk’ uwavugishwa n’Imana Yesaya yavuze.</verse>
				<verse number="24">Kand’ abo bātumwe bār’ Abafarisayo;</verse>
				<verse number="25">baramubaza, bati Non’ ubatiriza iki, k’utari Kristo, ntube Eliya canke wa muntu avugishwa n’Imana?</verse>
				<verse number="26">Yohana arabishura, ati Jeho mbatiza mu mazi; hagati muri mwebge hahagaze uwo mutazi,</verse>
				<verse number="27">ni we aza inyuma yanje, kandi jewe ntibimbereye gupfundurura akagozi k’inkweto yiwe.</verse>
				<verse number="28">Ivyo vyabereye i Betaniya, hakurya ya Yorodani aho Yohana yabatiriza.</verse>
				<verse number="29">Bukeye bg’aho abona Yesu aza kuri we, aravuga, ati Nguyu Umwagazi w’intama w’Imana ukūrah’ icaha c’abari mw isi.</verse>
				<verse number="30">Uyo ni we navuze, nt’ Inyuma yanje hazoza umuntu yar’ uw’ imbere kuri jewe, kuko yariho ntarabaho.</verse>
				<verse number="31">Nanje sinaribgamumenye, ariko kugira ngo yerekwe Abisirayeli, ni co catumye nanje nza mbatiza mu mazi.</verse>
				<verse number="32">Kandi Yohana ashinga intahe, ati Nabonye Mpwemu amanuka ava mw ijuru asa n’inuma, aguma kuri we;</verse>
				<verse number="33">kandi jewe sinaribgamumenye, arik’ Uwantumye kubatiza mu mazi, ni we yambariye, at’ Uwo uzobona Mpwemu amanuka aja kuri we, akamugumako, ni we abatiza muri Mpwemu Yera.</verse>
				<verse number="34">Nanje narabibonye, narabishingiye intahe yuk’ uyo ar’ Umwana w’Imana.</verse>
				<verse number="35">Bukeye bg’aho, Yohana yongeye guhagararana na babiri mu bigishwa biwe,</verse>
				<verse number="36">yitegereza Yesu agendagenda, aravuga, ati Nguyu Umwagazi w’intama w’ Imana.</verse>
				<verse number="37">Abo bigishwa babiri bumvise ukw avuga, bakurikira Yesu.</verse>
				<verse number="38">Yesu akebutse, abona bamukurikiye, arababaza, ati Murondera iki? Baramubgira, bati Rabi (risobanurwa ngo Mwigisha), usembereye hehe?</verse>
				<verse number="39">Arababgira, ati Ni muze muharābe. Nuko baragenda, babona ah’ asembereye, basībira ah’ ari uno musi, hāri nk’isaha cumi.</verse>
				<verse number="40">Andereya mwene nyina wa Simoni Petero, yar’ umwe mur’ abo babiri bumvise Yohana, bagakurikira Yesu.</verse>
				<verse number="41">Uyo abanza kurondera mwene nyina Simoni, aramubgira, ati Twabonye Mesiya (risobanurwa ngo Kristo).</verse>
				<verse number="42">Amujana kuri Yesu. Yesu aramwitegereza, aramubgira, at’ Uri Simoni mwene Yohana; uzokwitwa Kefa (risobanurwa ngo Petero).</verse>
				<verse number="43">Bukeye bg’aho Yesu agomba kuvayo ngw aje i Galilaya, abona Filipo, aramubarira, ati Nkurikira.</verse>
				<verse number="44">Kandi Filipo uyo, i wabo n’i Betsayida, igisagara c’i wabo wa Andereya na Petero.</verse>
				<verse number="45">Filipo abona Natanayeli, aramubgira, at, Uwo Mose yanditse mu vyagezwe, n’abāvugishwa n’Imana bakamwandika, twamubonye, ni Yesu w’i Nazareti, mwene Yosefu.</verse>
				<verse number="46">Natanayeli aramubaza, ati Mbeg’ i Nazareti hova iciza? Filipo aramubgira, ati N’uze urābe.</verse>
				<verse number="47">Yesu abona Natanayeli aza kuri we, amuvugako, at’ Ehe Umwisirayeli vy’ukuri, atarimw’ ubugunge.</verse>
				<verse number="48">Natanayeli aramubaza, ati Wammenyeye hehe? Yesu aramwishura, ati Filipo ataraguhamagara, aho wari musi y’umusukoni, nakubonye.</verse>
				<verse number="49">Natanayeli na we aramwishura, ati Mwigisha, ur’ Umwana w’Imana, ni wewe Mwami w’Abisirayeli.</verse>
				<verse number="50">Yesu aramwishura, ati Wijejwe n’uko nkubgiye yuko nakubonye uri musi y’umusukoni? Uzobona ibiruta ivyo.</verse>
				<verse number="51">Arongera aramubgira, ati N’ukuri, n’ukuri ndababgira yuko muzobona ijuru rikingurutse, kand’ abamarayika b’Imana badūga bamanuka ku Mwana w’umuntu.</verse>
			</chapter>
			<chapter number="2">
				<verse number="1">Ku musi ugira gatatu haba ubukwe i Kana i Galilaya, kandi nyina wa Yesu ni ho yar’ ari.</verse>
				<verse number="2">Yesu na we atorerwa ubukwe, bo n’abigishwa biwe.</verse>
				<verse number="3">Maze vino ikamye, nyina wa Yesu aramubarira, ati Nta vino bafise.</verse>
				<verse number="4">Yesu aramwishura, ati Duhūriye hehe ga nyina wanje? Igihe canje ntikiragera.</verse>
				<verse number="5">Nyina abgira abasuku, at’ Ic’ ababgira cose mugikore.</verse>
				<verse number="6">Hārih’ impange z’intango zitandatu z’amazi zabājwe mu mabuye, zateretsweho kubg’ ukwihumānura nk’uk’ umugenzo w’Abayuda war’ uri, imwe‐imwe yuzuzwa n’ibibindi bibiri canke bitatu.</verse>
				<verse number="7">Yesu arababarira, ati Ni mwuzuze izo ntango amazi. Bazuzuza kugeza ku mbiga.</verse>
				<verse number="8">Arababarira, ati Mudahe ubu nyene, mushīre umuteretsi mukuru. Baramushīra.</verse>
				<verse number="9">Umuteretsi yumvirije amazi yāhindutse vino, ntiyamenye iy’ ivuye, arikw abasuku bādashe amazi bari babizi; uwo muteretsi ahamagara umukwe,</verse>
				<verse number="10">aramubgira, at’ Umuntu wese ahora abanza gutereka vino ziryoshe, maze bāhimba akabaha izitaryoshe: ariko weho iziryoshe ni zo wabītse gushitsa ubu.</verse>
				<verse number="11">Iryo ni ryo tanguriro ry’ibimenyetso Yesu yakoze ar’i Kana i Galilaya, yerekana ubgiza bgiwe; kand’ abigishwa biwe baramwizera.</verse>
				<verse number="12">Hanyuma y’ivyo amanuka i Kaperinawumu, bo na nyina na bene nyina n’abigishwa biwe, amaray’ imisi itari myinshi.</verse>
				<verse number="13">Kandi Pasika y’Abayuda yari hafi; Yesu adūga i Yerusalemu.</verse>
				<verse number="14">Asanga mu rusengero abadandarizah’ inka n’intama n’inuma, n’abavunja amahera bicaye.</verse>
				<verse number="15">Atsiba imigozi ayigira nk’ ikimoko, abahinda mu rusengero bose, n’intama n’inka, asēsa amahera y’abariko baravunja, ahenura ameza yabo.</verse>
				<verse number="16">Abarira abadandaza inuma, ati Ni mukūreh’ ivyo, nta co muhindura inzu ya Data kuba inzu y’akaguriro.</verse>
				<verse number="17">Abigishwa biwe bibuka ko handitswe, ngw Ishaka ry’inzu yawe rizondya.</verse>
				<verse number="18">Abayuda baramubaza, bat’ Utwereka ikimenyetso ki, gituma ukora ivyo?</verse>
				<verse number="19">Yesu arabishura, ati Musambure uru rusengero, nanje nzoruhagarika mu misi itatu.</verse>
				<verse number="20">Maz’ Abayuda bat’ Uru rusengero rwubatswe imyaka mirongwine n’itandatu: none wewe uzoruhagarika mu misi itatu?</verse>
				<verse number="21">Ariko we yavuga urusengero rw’umubiri wiwe.</verse>
				<verse number="22">Nukw amaze kuzurwa mu bāpfuye, abigishwa biwe bibuka yuko yari yaravuze ivyo, bemera icanditswe, na rya jambo Yesu yavuze.</verse>
				<verse number="23">Kandi yar’i Yerusalemu mu misi mikuru ya Pasika, benshi bizera izina ryiwe, babonye ibimenyetso akora.</verse>
				<verse number="24">Ariko Yesu we ntiyabīshimira, kuko yar’ azi abantu bose,</verse>
				<verse number="25">ntiyarinda ko hogira ūshingira intahe ivy’ umuntu, kuk’ ubgiwe yar’ azi ibiri mu muntu.</verse>
			</chapter>
			<chapter number="3">
				<verse number="1">Hār’ umuntu mu Bafarisayo, yitwa Nikodemo, yar’ umukuru wo mu Bayuda;</verse>
				<verse number="2">uwo aza kuri we mw ijoro, aramubgira, ati Mwigisha, turazi yuk’ ur’ umwigisha yavuye ku Mana, kukw ata muntu ashobora gukora ibimenyetso nk’ivyo ukora, shit’ Imana iri kumwe na we.</verse>
				<verse number="3">Yesu aramwishura, ati N’ukuri, n’ukuri ndakubgire: Iy’ umuntu atavyawe ubga kabiri, ntashobora kubona ubgami bg’Imana.</verse>
				<verse number="4">Nikodemo aramubaza, at’ Umuntu ashobora ate kuvyarwa ashaje? Mbega yoshobora gusubira mu nda ya nyina akavuka?</verse>
				<verse number="5">Yesu aramwishura, ati N’ukuri, n’ukuri ndakubgire: Iy’ umuntu atavyawe n’amazi na Mpwemu, ntashobora kwinjira mu bgami bg’ Imana.</verse>
				<verse number="6">Ikivyawe n’umubiri na co n’umubiri; ikivyawe na Mpwemu na co n’impwemu.</verse>
				<verse number="7">Ntutangazwe n’uko nkubgiye, nti Murakwiye kuvyarwa ubga kabiri.</verse>
				<verse number="8">Umuyaga uhuhuta ah’ ugomba, nawe ukumva igihuhuta cawo, ariko ntumenye ah’ uva, n’ah’ uja; uko ni kw amera, ūvyawe na Mpwemu wese.</verse>
				<verse number="9">Nikodemo aramubaza, at’ Ivyo bishoboka bite?</verse>
				<verse number="10">Yesu aramwishura, ati Ni wewe mwigisha w’ Abisirayeli, kandi ntutahura ivyo?</verse>
				<verse number="11">N’ukuri, n’ukuri ndakubgire: Twebge tuvuga ico tuzi, kandi dushingira intahe ico twabonye; ariko ntimwemera igishingantahe cacu.</verse>
				<verse number="12">Ko nababgiye ivy’ isi ntimwemere, none muzokwemera mute ni nababgira ivy’ ijuru?</verse>
				<verse number="13">Nta wadūze mw ijuru, atar’ uwamanutse ava mw ijuru, ni we Mwana w’umuntu wo mw ijuru.</verse>
				<verse number="14">Kand’ uko Mose yamanitse inzoka mu bugaragwa, ni k’Umwana w’umuntu akwiye kumanikwa,</verse>
				<verse number="15">ng’ ūmwizera wese ahabge ubugingo budashira.</verse>
				<verse number="16">Kuk’ urukundo Imana yakunze abari mw isi ari rwo rwatumye itanga Umwana wayo w’ikinege, ng’ ūmwizera wese ntaz’ apfe rubi, arikw ahabge ubugingo budashira.</verse>
				<verse number="17">Kukw Imana itātumye Umwana wayo gucira abari mw isi urubanza, ariko ngw abari mw isi bakizwe na we.</verse>
				<verse number="18">Ūmwizeye ntazotsindwa n’urubanza, arik’ ūtamwizeye aramaze gutsindwa, kukw atizeye izina ry’Umwana w’ Imana w’ikinege.</verse>
				<verse number="19">Uku ni kwo gutsindwa, kuk’ umuco waje mw isi, arikw abantu bagakunda umwiza kuruta umuco, kukw ibikorwa vyabo ari bibi.</verse>
				<verse number="20">Kuk’ ūkora ibibi wese yanka umuco, kandi ntaza ku muco, kugira ngw ibikorwa vyiwe ntibihanwe.</verse>
				<verse number="21">Arik’ ūkora ivy’ ukuri aza ku muco, kugira ngw ibikorwa vyiwe biseruke ko vyakorewe mu Mana.</verse>
				<verse number="22">Hanyuma y’ivyo Yesu ajana n’abigishwa biwe mu gihugu c’i Yudaya, atebanayo na bo, abatiza.</verse>
				<verse number="23">Kandi Yohana na we yabatiriza ahitwa Ayinoni, hafi y’i Salimu, kukw aho har’ amazi menshi, abantu bāraza bakabatizwa,</verse>
				<verse number="24">kuko Yohana atāribgashirwe mw ibohero.</verse>
				<verse number="25">Havyuka ibihāri ku bigishwa ba Yohana n’Umuyuda ku vyo kwihumanura.</verse>
				<verse number="26">Baza aho Yohana ari, baramubgira, bati Mwigisha, uwo mwari kumwe hakurya ya Yorodani, umwe washingira intahe, erega na we arikw arabatiza, kandi bose baza kuri we.</verse>
				<verse number="27">Yohana arabishura, ati Nta co umuntu ashobora kuronka ubgiwe, atagihawe kivuye mw ijuru.</verse>
				<verse number="28">Ni mwebge ubganyu munshingira intahe yuko navuze, nti Si jewe Kristo, ariko natumwe kumwītangira imbere.</verse>
				<verse number="29">Ūhawe umugeni ni we mukwe, arik’ umugenzi w’uno mukwe amuhagaraye i ruhande amwumva, anezerwa cane n’ijwi ry’umukwe; nukw ako kanyamuneza kanje karashitse.</verse>
				<verse number="30">Urya akwiye gukuzwa, nanje ngirwe muto.</verse>
				<verse number="31">Uwavuye hejuru ni we asumba bose, uwo mw isi aba ar’ uwo mw isi nyene, avuga ivy’ isi; uwavuye mw ijuru ni we asumba bose.</verse>
				<verse number="32">Ico yabonye, kandi yumvise, ni co ashingira intahe, arik’ ugushinga intahe kwiwe nta wukwemera.</verse>
				<verse number="33">Uwemeye ugushinga intahe kwiwe aba ateye igikumu ngw Imana n’iy’ ukuri.</verse>
				<verse number="34">Uwo Imana yatumye, ni we avuga amajambo y’Imana, kukw idatanga Mpwemu ku ngero.</verse>
				<verse number="35">Se arakunda Umwana, kandi yamuhaye vyose, abishira mu kuboko kwiwe.</verse>
				<verse number="36">Uwizeye Umwana arafise ubugingo budashira, arik’ ūtumvira Umwana ntazobona ubugingo, arik’ uburake bg’Imana buguma kuri we.</verse>
			</chapter>
			<chapter number="4">
				<verse number="1">Umwami Yesu amenye kw Abafarisayo bumvise yukw aronka abigishwa benshi, kand’ abatiza benshi, arusha Yohana,</verse>
				<verse number="2">(ariko Yesu ubgiwe si we yabatiza, bār’ abigishwa biwe),</verse>
				<verse number="3">ava i Yudaya, asubira i Galilaya.</verse>
				<verse number="4">Yumva akwiye guca i Samariya.</verse>
				<verse number="5">Nukw ashika ku gisagara c’i Samariya citwa Sukara, hafi y’ umusozi Yakobo yahaye Yosefu, umuhungu wiwe,</verse>
				<verse number="6">kand’ aho hār’ iriba rya Yakobo. Yesu ananijwe n’urugendo apfa kwicara kw iriba, hāri nk’isaha zitandatu.</verse>
				<verse number="7">Haza umugore w’Umusamariyakazi kuvoma: Yesu aramubgira, at’ Umpe utwo kunywa.</verse>
				<verse number="8">Kukw abigishwa biwe bari bagiye mu gisagara kugura indya.</verse>
				<verse number="9">Uno Musamariyakazi aramubaza, ati Wewe ur’ Umuyuda, non’ unsaba amazi ute, jewe nd’ Umusamariyakazi? (Ni kukw Abayuda n’Abasamariya bānēnana.)</verse>
				<verse number="10">Yesu aramwishura, at’ Iy’ uba war’ uzi ingabire y’Imana, ukamenya n’ūgusavye ngo Mpa utwo kunywa uw’ ari we, nawe uba umusavye, na we akaguha amazi y’ubugingo.</verse>
				<verse number="11">Wa mugore aramwishura, ati Mugenzi, kw ata co kuvomesha ufise, kand’ iriba rikaba ari rirerire, non’ ayo mazi y’ubugingo uyakūra hehe?</verse>
				<verse number="12">Mbeg’ uruta sogokuruza wacu Yakobo, yaduhaye iri riba, yanywa amazi yaryo, ubgiwe n’abana biwe, n’amasho yiwe?</verse>
				<verse number="13">Yesu aramwishura, at’ Ūnywa kur’ ayo mazi wese azosubira kugira inyota;</verse>
				<verse number="14">arik’ ūnywa amazi nzomuha, ntazoba akigira inyota na mba gushitsa ibihe vyose, arikw amazi nzomuha azohinduka muri we imbizi y’amazi yiburuka azana ubugingo budashira.</verse>
				<verse number="15">Uwo mugore aramubgira, ati Mugenzi, mpa se ayo mazi, sinze ngire inyota, kandi sinze ngaruke kuvoma ino hose.</verse>
				<verse number="16">Yesu aramubgira, ati Genda uhamagare umugabo wawe, uheze ugaruke ino.</verse>
				<verse number="17">Uwo mugore aramwishura, ati Nta mugabo mfise. Yesu aramubgira, at’ Uvuze ko, k’ugize ngo nta mugabo ufise,</verse>
				<verse number="18">kuko war’ ufise abagabo batanu, arik’ uwo ufise ubu s’ umugabo wawe; ivyo ubivuze ukuri.</verse>
				<verse number="19">Uno mugore aramubgira, ati Mugenzi, ndabona k’ur’ umuntu avugishwa n’Imana.</verse>
				<verse number="20">Ba sogokuruza bacu bāsengera kur’ uyu musozi, ariko mweho mugira ngw i Yerusalemu ni ho hantu hakwiye gusengerwa.</verse>
				<verse number="21">Yesu aramubgira, ati Nyizera nyina wanje; igihe kija kuza, si kur’ uyu musozi cank’ i Yerusalemu muzosengera Data.</verse>
				<verse number="22">Mwebge musenga ico mutazi; tweho dusenga ico tuzi, kukw agakiza gaturuka mu Bayuda.</verse>
				<verse number="23">Arikw igihe kiza, kandi kirashitse, ni ho abasenga b’ukuri bazosengera Data mu mpwemu no mu kuri, kuko Data arondera abamusenga bameze bartyo.</verse>
				<verse number="24">Imana ni Mpwemu, kand’ abayisenga bakwiye kuyisenga mu mpwemu no mu kuri.</verse>
				<verse number="25">Nya mugore aramubgira, ati Ndazi ko Mesiya azoza yitwa Kristo; uwo ah’ azozira ni we azoduserurira vyose.</verse>
				<verse number="26">Yesu aramubgira, ati Ni jewe nyene turiko turavugana.</verse>
				<verse number="27">Bun’ abigishwa biwe barashika, batangazwa n’ukw avugana n’umugore: ariko nta wavuze, at’ Urondera iki? Canke ngo Muvuganira na we iki?</verse>
				<verse number="28">Maz’ uno mugore asiga umubindi wiwe hano, asubira mu gisagara, abgira abantu,</verse>
				<verse number="29">ati Ni muze murābe umuntu ambariye ivyo nakoze vyose: namb’ ari we Kristo?</verse>
				<verse number="30">Bava mu gisagara ngo bamusange iy’ ari.</verse>
				<verse number="31">Batarashika, abigishwa baramwinginga, bati Mwigisha, enda fungura.</verse>
				<verse number="32">Arabishura, ati Jewe mfise ivyo kurya mwebge mutazi.</verse>
				<verse number="33">Abigishwa barabazanya, bati Mbega har’ uwamuzaniye ivyo kurya?</verse>
				<verse number="34">Yesu arababgira, at’ Indya zanje n’ugukora ico uwantumye agomba, no guheraheza igikorwa ciwe.</verse>
				<verse number="35">Mbega mwebge ntimuvuga ngo hasigaye amezi ane iyimbura rikagera? Ehe ndababgire: Ni mwunamure amaso yanyu murābe imirima, irēze igeze kwimbura.</verse>
				<verse number="36">Umwimbuzi aragererwa, yegeraniriza ivyimburwa mu bugingo budashira; kugira ng’ ūbiba n’uwimbura banezeranwe.</verse>
				<verse number="37">Kuko mur’ ivyo ari ho iri jambo rimenyekanira kw ar’ iry’ ukuri, ngo Habiba umwe, hakimbura uwundi.</verse>
				<verse number="38">Nabatumye kwimbura ibitābatamije; abandi bāratamye, namwe mwashikiye mu vy’ubutame bgabo.</verse>
				<verse number="39">Benshi mu Basamariya bo mur’ ico gisagara bamwizera kubg’ amajambo ya wa mugore, yavuze ashinga intahe, at’ Ambariye ivyo nakoze vyose.</verse>
				<verse number="40">Maz’ Abasamariya baje ah’ ari, baramwinginga ngw agume i wabo; asībirayo kabiri.</verse>
				<verse number="41">Hizera abandi benshi baruta aba mbere, kuko bīyumviye ijambo ryiwe;</verse>
				<verse number="42">maze babgira uwo mugore, bat’ Ubu ho ntitwizeye kubg’ amajambo yawe gusa, kuko natwe twīyumviye kandi tumenye k’uyu ar’ Umukiza w’isi vy’ukuri.</verse>
				<verse number="43">Iyo misi ibiri ishize, avayo aja i Galilaya.</verse>
				<verse number="44">Kandi Yesu ubgiwe yashinze intahe yuk’ umuntu avugishwa n’Imana atagira icubahiro mu ntāra y’i wabo.</verse>
				<verse number="45">Ashitse i Galilaya, Abanyagalilaya baramwākīra, kuko babonye ivyo yakoreye i Yerusalemu vyose muri ya misi mikuru, kuko na bo bari bagiyeyo mu misi mikuru.</verse>
				<verse number="46">Maz’ asubira kuja i Kana i Galilaya, hamwe yahindurira amazi agacika vino. Hār’ umutware atwarira umwami, umwana wiwe w’umuhungu yar’ arwariye i Kaperinawumu;</verse>
				<verse number="47">uyo yumvise ko Yesu avuye i Yudaya ashitse i Galilaya, aza kuri we, aramwinginga ngw amanuke gukiza umwana wiwe, kuko yari ku mpfiro.</verse>
				<verse number="48">Yesu aramubgira, at’ Iyo mutabonye ibimenyetso n’ibitangaza nta ho mwizera na mba.</verse>
				<verse number="49">Uwo mutware ati Mugenzi, ngwino se umanuke umwana wanje atarapfa.</verse>
				<verse number="50">Yesu aramubarira, ati Ni wīgīre, umwana wawe ni muzima. Uwo muntu yizera ijambo Yesu amubgiye, aragenda.</verse>
				<verse number="51">Arikw aramanuka abantu biwe baramusanganira, bat’ Umwana wawe ni muzima.</verse>
				<verse number="52">Abasiguza cane igihe yatanguye kworoherwa. Baramubgira, bat’ Ejo, kw isaha ndwi, ni ho umururumbo wamuvuyeko.</verse>
				<verse number="53">Maze se aca amenya ko hāri muri nya saha nyene Yesu yamubgiriyemwo, at’ Umwana wawe ni muzima. Arizera ubgiwe n’ abo mu rugo rwiwe bose.</verse>
				<verse number="54">Ico ni co kimenyetso ca kabiri Yesu yakoze, avuye i Yudaya ashitse i Galilaya.</verse>
			</chapter>
			<chapter number="5">
				<verse number="1">Hanyuma y’ivyo haba imisi mikuru y’Abayuda; Yesu adūga i Yerusalemu.</verse>
				<verse number="2">Kand’ i Yerusalemu hafi y’ irembo ry’intama, hār’ ikidengeri, mu Giheburayo citwa Betesida, carikw amabaraza atanu.</verse>
				<verse number="3">Muri yo hari haryamye abantu benshi barwaye, n’impumyi, n’abacumbagira, n’abanyunyutse. [Bāri barorereye kw amazi azīkuruka.</verse>
				<verse number="4">Kuko rimwe‐rimwe umumarayika yamanuka aja muri kino kidengeri, akazīkurura amazi. Maz’ uwītangiye gutambukiramwo, amazi azīkurutse, ni we yakira indwara yamufashe iy’ ari yo yose.]</verse>
				<verse number="5">Hārih’ umuntu yar’ afise indwara ayimaranye imyaka mirongwitatu n’umunani.</verse>
				<verse number="6">Yesu amubonye aryamyeho, kand’ amenye kw amaze igihe kirekire, aramubaza, ati Wumva ugomba gukira?</verse>
				<verse number="7">Uno arwaye aramwishura, ati Mugenzi, nta muntu mfise wo kunyinikīra mu kidengeri iy’amazi azīkurutse: kuko ngira ngo ndaza uwundi akantanga gushungurukiramwo.</verse>
				<verse number="8">Yesu aramubgira, ati Va hasi, ikorere ikirago cawe, ugende.</verse>
				<verse number="9">Buno nyene uwo muntu arakira, yikorera ikirago ciwe, aragenda. Arik’ uwo musi hari kw isabato.</verse>
				<verse number="10">Nukw Abayuda babgira uwakijijwe, bat’ Erega ni kw isabato: ntivyemerwa ko wikorera ikirago cawe.</verse>
				<verse number="11">Na we arabishura, at’ Uwankijije ni we yambariye at’ Ikorere ikirago cawe, ugende.</verse>
				<verse number="12">Baramubaza, bat’ Uyo muntu ni nde yakubariye ngw Ikorere ugende?</verse>
				<verse number="13">Arik’ uwakijijwe ntiyar’ azi uw’ ari we, kuko Yesu yaciye yīgīra, kukw aho hantu hār’ abantu benshi.</verse>
				<verse number="14">Hanyuma y’ivyo Yesu amubona mu rusengero, aramubgira, ati Rāba wakize; ntugasubire gukora icaha, kugira ngo ntuz’ ubone ibiruta ivya mbere.</verse>
				<verse number="15">Uno muntu aragenda, abgira Abayuda kw ari Yesu yamukijije.</verse>
				<verse number="16">Ni co catumye Abayuda bahama Yesu, kuko yakoze ivyo kw isabato.</verse>
				<verse number="17">Yesu arababgira, ati Data arakora kugeza n’ubu, nanje ndakora.</verse>
				<verse number="18">Ni co catumye Abayuda barushiriza kurondera ingene bomwica, kukw atākēngereye isabato gusa, arikw agatakw akīta Imana kw ari Se bgite, akīringaniza n’Imana.</verse>
				<verse number="19">Nuko Yesu asubira kubabgira, ati N’ukuri, n’ukuri ndababgire: Nta co Umwana ashobora kwigenera, atabonye Se agikora, kukw ivyo Se akora vyose n’Umwana aca abikora kuno.</verse>
				<verse number="20">Kuko Se akunda Umwana, akamwereka ivy’ akora vyose ubgiwe, kand’ azomwereka ibikorwa biruta ivyo, kugira ngo mwebge mutangare.</verse>
				<verse number="21">Nk’uko Se azura abapfuye akabaha ubugingo, ni ko n’Umwana aha ubugingo abo agomba.</verse>
				<verse number="22">Kuko Se ata n’umwe acira urubanza, arikw imanza zose yazishikirije Umwana,</verse>
				<verse number="23">ngo bose bubahe Umwana nk’uko bubaha Se; ūtubaha Umwana ntaba yubaha Se yamutumye.</verse>
				<verse number="24">N’ ukuri, n’ukuri ndababgire: Uwumva ijambo ryanje, akizera uwantumye, ni we afise ubugingo budashira, kandi ntazoshirwa mu rukinja, arikw aba avuye mu rupfu, ashitse mu bugingo.</verse>
				<verse number="25">N’ ukuri, n’ukuri ndababgire: Igihe kiza, kandi kirashitse, ah’ abapfuye bazokwumvira ijwi ry’Umwana w’Imana, kand’ abazoryumva bazoba bazima.</verse>
				<verse number="26">Nk’uko Se ari n’ubugingo muri we, ni ko yahaye Umwana kugira ubugingo muri we na we.</verse>
				<verse number="27">Yamuhaye ububasha bgo guca imanza, kukw ar’ Umwana w’umuntu.</verse>
				<verse number="28">Ntimutangazwe n’ico; kukw igihe kija kuza, ah’ abari mu mva bose bazokwumvira ijwi ryiwe,</verse>
				<verse number="29">bakazivamwo; abākoze ivyiza bakazukira ubugingo, abākoze ibibi bakazukira gucirwakw iteka.</verse>
				<verse number="30">Nta co nshobora gukora nigeneye; uko numvise ni ko nca urubanza, kand’ urubanza nca rurabereye, kuko ntarondera ivyo nigombera, ariko ndondera ivyo uwantumye agomba.</verse>
				<verse number="31">Asangwa nishingira intahe, intahe yanje ntizoba ar’ iy’ ukuri;</verse>
				<verse number="32">ariko har’ Uwundi anshingira intahe, nanje nzi yukw intahe yiwe anshingira ar’ iy’ ukuri.</verse>
				<verse number="33">Mwebge mwatumye kuri Yohana, ashingira ukuri intahe,</verse>
				<verse number="34">mugabo jewe sindinda gushingirwa intahe n’umuntu; arikw ico mvugiye ivyo n’ukugira ngo mukizwe.</verse>
				<verse number="35">Uwo yar’ itara ryaka rikabonesha, kandi namwe mwamaze igihe muhimbawe n’ ukwaka kwiwe.</verse>
				<verse number="36">Ariko jewe mfise ikinshingira intahe kuruta Yohana, kukw ibikorwa Data yampaye ngo mbiheraheze, ivyo bikorwa nyene nkora ni vyo binshingira intahe yuko Data ari we yantumye.</verse>
				<verse number="37">Kandi Data yantumye ni we anshingira intahe. Nta ho murumva ijwi ryiwe, kandi ntimurabona ishusho yiwe,</verse>
				<verse number="38">bitayeko ntimufise ijambo ryiwe riguma muri mwebge, kuk’ uwo yatumye mutamwizeye.</verse>
				<verse number="39">Mwebge murasesa mu vyanditswe, kuko mugira ngo muri vyo ni ho mufise ubugingo budashira, kand’ ari vyo binshingira intahe,</verse>
				<verse number="40">ariko mukanka kuza kuri jewe ngo muronke ubugingo.</verse>
				<verse number="41">Singomba gushimwa n’abantu,</verse>
				<verse number="42">ariko mwebge ndabazi yuko mutagira urukundo rw’Imana mu mitima yanyu.</verse>
				<verse number="43">Jewe naje mw izina rya Data, ntimwanyakīra: ni hagira uwundi aza mw izina ryiwe ubgiwe, we muzomwākīra.</verse>
				<verse number="44">Mwoshobora kwizera mute, ari mwebge mwubahana, arikw icubahiro kiva ku Mana imwe nsa mutakirondera?</verse>
				<verse number="45">Ntimugire ngo nzobarega kuri Data: harih’ ūbarega, ni Mose uwo mwishimiye.</verse>
				<verse number="46">Iyo mwizera Mose, nanje muba munyizeye, kukw ar’ ivyanje yanditse.</verse>
				<verse number="47">Ariko ni mutizera ivy’ uwo yanditse, amajambo yanje muzoyizera mute?</verse>
			</chapter>
			<chapter number="6">
				<verse number="1">Hanyuma y’ivyo Yesu avayo, yīgira hakurya y’ikiyaga c’i Galilaya citwa Tiberiya.</verse>
				<verse number="2">Ishengero ryinshi riramukurikira kuko ribonye ibimenyetso akora ku barwaye.</verse>
				<verse number="3">Yesu adūga umusozi, yicaranayo n’abigishwa biwe.</verse>
				<verse number="4">Kandi Pasika, imisi mikuru y’ Abayuda, yari hafi.</verse>
				<verse number="5">Yesu yunamuye amaso, abona ishengero ryinshi riza kuri we, abaza Filipo, ati Tugurira hehe imitsima, ngo barye bose?</verse>
				<verse number="6">Icatumye avuga artyo kwār’ ukumugeza, kuk’ ubgiwe yar’ azi ico agira akore.</verse>
				<verse number="7">Filipo aramwishura, at’ Imitsima y’idenariyo amajana abiri ntiyobakwira, nah’ umuntu wese yohabga gatoya.</verse>
				<verse number="8">Umwe mu bigishwa biwe, ni Andereya mwene nyina wa Simoni Petero, aramubgira,</verse>
				<verse number="9">ati Hano har’ umuhungu ari n’udutsima dutanu twa sayiri, n’udufi tubiri, ariko tumaze iki mu bantu bangaho?</verse>
				<verse number="10">Yesu aravuga, ati Ni mwicarike abantu. Kand’ aho hantu hār’ ivyatsi vyinshi: nukw abantu baricara, igitigiri cabo cari nk’ibihumbi bitanu.</verse>
				<verse number="11">Maze Yesu yābīra ya mitsima, arayihezagira, ayigaburira abicaye, n’ifi na zo nk’uko bagomba.</verse>
				<verse number="12">Bamaze guhāga, abgira abigishwa biwe, ati Ni mutororokanye utumanyagu tw’ imisigazwa, hoye kugira igipfa ubusa.</verse>
				<verse number="13">Baradutororokanya, buzuza ibisimbo cumi na bibiri vy’utumanyagu twa ya mitsima itanu ya sayiri, utw’ abāriye bashigaje.</verse>
				<verse number="14">Bano bantu babonye ikimenyetso akoze, baravuga, bati N’ukuri uyu ni wa muntu avugishwa n’Imana yar’ akwiye kuza mw isi.</verse>
				<verse number="15">Yesu amenye ko bagira baze kumufata ngo bamwimike, asubira ku musozi ari wenyene gusa.</verse>
				<verse number="16">Buhwibiriye, abigishwa biwe bamanuka ku kiyaga,</verse>
				<verse number="17">batambukira mu bgato, bajabuka baja hakurya y’ikiyaga i Kaperinawumu. Bgateranye Yesu atarabashikīra;</verse>
				<verse number="18">ikiyaga gitangura kuzungazunga, kuk’ umuyaga mwinshi uhuhuta.</verse>
				<verse number="19">Bamaze gusōza nka stadiyo mirongwibiri na zitanu canke mirongwitatu, babona Yesu agendesha amaguru hejuru ku kiyaga, arikw arēgēra ubgato, na bo baratinya.</verse>
				<verse number="20">Maz’ arababgira, ati Ni jewe, nta co mutinya.</verse>
				<verse number="21">Bumva bakunze kumushira mu bgato, buno nyene buca bushika i musozi aho bāja.</verse>
				<verse number="22">Bukeye bg’aho, rya shengero ryari rihagaze hakurya y’ikiyaga, rimenye kw ata bundi bgato bgāriho atari bumwe, kandi yuko na Yesu atājanye n’abigishwa biwe mu bgato, arikw abigishwa biwe ni bo bāri bījanye:</verse>
				<verse number="23">(mugabo hār’ amato ajabuka ava i Tiberiya, afata hafi ya ha hantu bārīriye imitsima ihezagiwe n’Umwami Yesu).</verse>
				<verse number="24">Nukw iryo shengero ribonye ko Yesu atari ho ari, n’abigishwa biwe na bo ar’ uko, rija mur’ ano mato na ryo, rijabuka i Kaperinawumu rirondera Yesu.</verse>
				<verse number="25">Bamubonye hakurya y’ikiyaga baramubaza, bati Mwigisha, waje ino ryari?</verse>
				<verse number="26">Yesu arabishura, ati N’ukuri, n’ukuri ndababgire: Ntimundondera kuko mwabonye ibimenyetso, ariko n’uko mwariye kuri ya mitsima, mugahāga.</verse>
				<verse number="27">Ntimukorere ivyo kurya biyoka, ariko mukorere ivyo kurya bihoraho bizana ubugingo budashira, ni vyo Umwana w’umuntu azobaha, kukw ari we Imana Data yashizekw ikimenyetso.</verse>
				<verse number="28">Baramubaza, bati Tugire dute ngo dukore ibikorwa vy’Imana?</verse>
				<verse number="29">Yesu na we arabishura, at’ Igikorwa c’Imana ngiki: n’uko mwizera uwo yatumye.</verse>
				<verse number="30">Nuko baramubaza, bati Non’ ukora ikimenyetso ki, ngo tukirābe tukwizere? Ukora ikimeze gite?</verse>
				<verse number="31">Ba sogokuruza bacu bārīra manu mu bugaragwa, nk’uko vyanditswe ngo Yabahaye umutsima wo kurya uvuye mw ijuru.</verse>
				<verse number="32">Yesu arababgira, ati N’ukuri, n’ukuri ndababgire: Si Mose yabahaye umutsima uvuye mw ijuru; Data ni we abaha umutsima w’ukuri uvuye mw ijuru.</verse>
				<verse number="33">Kuk’ umutsima w’Imana ar’ ūmanuka uva mw ijuru, ugaha abari mw isi ubugingo.</verse>
				<verse number="34">Baramubgira, bati Mugenzi, na ntaryo uz’ uhore uduha uwo mutsima.</verse>
				<verse number="35">Yesu arababgira, ati Ni jewe mutsima w’ubugingo: ūza kuri jewe ntazosonza na mba, kand’ ūnyizera nta ho azogira inyota na mba.</verse>
				<verse number="36">Ariko narababgiye yuko mwāmbonye, muraheza ntimwizera.</verse>
				<verse number="37">Ico Data ampa cose kiranshikīra, kand’ uwoza kuri jewe sinomuhinda na gatoya.</verse>
				<verse number="38">Kuko ntākūwe mw ijuru no gukora ivyo nigombera, ariko nazanywe no gukora ivy’ uwantumye agomba.</verse>
				<verse number="39">Kand’ ic’ uwantumye agomba ngiki: agomba yuko mu vyo yampaye vyose hatagira na kimwe kinzimirana, ariko ngo nze nkizure ku musi w’iherezo.</verse>
				<verse number="40">Kukw iki ari co Data agomba: agomba yuk’ ūbona Umwana wese akamwizera, agira ubugingo budashira, nanje nkazomuzura ku musi w’iherezo.</verse>
				<verse number="41">Bun’ Abayuda baramwidodombera, kuko yavuze, ati Ni jewe mutsima wamanutse uva mw ijuru.</verse>
				<verse number="42">Bat’ Uyu si we Yesu mwene Yosefu? Na se na nyina turabazi: non’ avuga ate ngo Namanutse mva mw ijuru?</verse>
				<verse number="43">Yesu arabishura, ati Nta co mugira imyidodombo muri mwebge.</verse>
				<verse number="44">Nta n’umwe ashobora kuza kuri jewe Data yantumye atamukwegereye; nanje nzomuzura ku musi w’iherezo.</verse>
				<verse number="45">Mu majambo y’abavugishwa n’Imana handitswe, ngo Bose bazoba abigishijwe n’Imana. Uwumvise ivya Data wese akavyiga, aza kuri jewe.</verse>
				<verse number="46">S’ukugira ngo har’ uwabonye Data, atar’ uwavuye ku Mana: uwo ni we yabonye Data.</verse>
				<verse number="47">N’ ukuri, n’ukuri ndababgire: Uwizera afise ubugingo budashira.</verse>
				<verse number="48">Ni jewe mutsima w’ubugingo.</verse>
				<verse number="49">Ba sogokuruza banyu bārīra manu mu bugaragwa, barapfa:</verse>
				<verse number="50">uyu ni wo mutsima umanuka uva mw ijuru, ng’ umuntu awuryako ntapfe.</verse>
				<verse number="51">Ni jewe mutsima w’ubugingo wamanutse uvuye mw ijuru; ni hagira ūrya kur’ uwo mutsima azohorah’ ibihe bidashira: kand’ umutsima nzobaha n’umubiri wanje, utangirwa abari mw isi ngo bagire ubugingo.</verse>
				<verse number="52">Abayuda batanakw ibirake, bat’ Uyu ashobora ate kuduha umubiri wiwe ngo tuwurye?</verse>
				<verse number="53">Yesu arababgira, ati N’ukuri, n’ukuri ndababgire: Ni mutarya umubiri w’Umwana w’umuntu, ngo munywe amaraso yiwe, nta bugingo mwogira muri mwebge.</verse>
				<verse number="54">Ūrya umubiri wanje akanywa amaraso yanje, ni we afise ubugingo budashira, nanje nzomuzura ku musi w’iherezo.</verse>
				<verse number="55">Kuk’ umubiri wanje ar’ ico kurya c’ ukuri, n’amaraso yanje ar’ ico kunywa c’ukuri.</verse>
				<verse number="56">Ūrya umubiri wanje akanywa amaraso yanje, aguma muri jewe, nanje nkaguma muri we.</verse>
				<verse number="57">Nk’uko Data w’ubugingo yantumye, nanje ndiho kubga Data, ni k’ūndya na we azobaho kubganje.</verse>
				<verse number="58">Uwo ni wo mutsima wamanutse uvuye mw ijuru, si nk’ uwo ba sogokuruza banyu bāriye, ariko bagapfa; ūrya uwo mutsima azohorah’ ibihe bidashira.</verse>
				<verse number="59">Ivyo yabivugiye mw isinagogi yigisha i Kaperinawumu.</verse>
				<verse number="60">Nuko benshi mu bigishwa biwe bavyumvise, baravuga, bat’ Iryo jambo riragoye: har’ uworyumva akarishobora?</verse>
				<verse number="61">Yesu amenye mu mutima kw abigishwa biwe bidodomba ivyo, arababaza, ati Mbeg’ ivyo birabatsitaje?</verse>
				<verse number="62">None bizomera bite ni mwabona Umwana w’umuntu adūga aja iyo yahora ubga mbere?</verse>
				<verse number="63">Impwemu ni zo zitera ubugingo, umubiri nta co umaze: amajambo mbabgiye n’impwemu n’ubugingo.</verse>
				<verse number="64">Ariko muri mwebge hariho bamwe batizera. Kuko Yesu yahereye ubga mbere azi abatizera ab’ ari bo, n’ūzomugura uw’ ari we.</verse>
				<verse number="65">Kand’ aravuga, ati Ni co catumye mbabgira kw ata wushobora kuza kuri jewe atabihawe na Data.</verse>
				<verse number="66">Kuva ico gihe benshi mu bigishwa biwe bamuva inyuma, ntibāba bakijana na we.</verse>
				<verse number="67">Yesu abaza bamwe cumi na babiri, ati Mbega namwe muragomba kwīgīra?</verse>
				<verse number="68">Simoni Petero aramwishura, ati Tuje kwa nde ga Mugenzi? Kw ari wewe ufise amajambo y’ubugingo budashira,</verse>
				<verse number="69">natwe twarizeye, tumenya yuko wewe ur’ Uwera w’Imana.</verse>
				<verse number="70">Yesu aramwishura, ati Mbega si jewe nabatoranije uko mur’ icumi na babiri? Arik’ umwe muri mwebge n’umurwanizi.</verse>
				<verse number="71">Yavuga Yuda Isikaryota, mwene Simoni, kukw ari we yagira az’ amugure, yar’ uwo muri bamwe cumi na babiri.</verse>
			</chapter>
			<chapter number="7">
				<verse number="1">Hanyuma y’ivyo Yesu agendagenda i Galilaya: ntiyashaka kugendagenda i Yudaya, kukw Abayuda bārondera ingene bomwica.</verse>
				<verse number="2">Imisi mikuru y’ Abayuda yitwa iy’ Insago yarikw irashika.</verse>
				<verse number="3">Nuko bene nyina baramubgira, bati N’uve ino, uje i Yudaya, abigishwa bawe na bo barābe ibikorwa ukora;</verse>
				<verse number="4">kukw ata wogira ico akora mu mpisho, na we ngw arondere kumenyekana. K’ukora ivyo, ni wiserure mu b’ isi.</verse>
				<verse number="5">Kuko na bene nyina na bo batāmwizera.</verse>
				<verse number="6">Maze Yesu arabishura, at’ Igihe canje ntikiragera, arikw igihe canyu co, cama kiriho.</verse>
				<verse number="7">Ab’ isi ntibabanka, ariko jewe baranyanka, kuko mbavugira ibikorwa vyabo kw ari bibi.</verse>
				<verse number="8">Mwebge ni mudūge kumara iyo misi mikuru, ariko jeho sindayidūgako, kukw igihe canje kitaragera.</verse>
				<verse number="9">Ababgiye ivyo, aguma i Galilaya.</verse>
				<verse number="10">Bene nyina bamaze kudūga i Yerusalemu kumara iyo misi mikuru, na we aradūga, ntiyibonekeza, arikw agenda nk’uwomba.</verse>
				<verse number="11">Maz’ Abayuda bamurondera mur’ iyo misi mikuru, bati Mbega wa wundi ari hehe?</verse>
				<verse number="12">Haba ivyongoshwe vyinshi mw ishengero bamuvuga: bamwe bati N’ umuntu mwiza, abandi bat’ Oya, arazimiza abantu.</verse>
				<verse number="13">Ariko nta n’umwe yamuvuze atobora, kuko batinya Abayuda.</verse>
				<verse number="14">Ya misi mikuru igeze hagati, Yesu adūga mu rusengero, arigisha.</verse>
				<verse number="15">Abayuda baratangara, bati Mbeg’ uyu yakūye ubgenge hehe, atigishijwe?</verse>
				<verse number="16">Maze Yesu arabishura, at’ Izi nyigisho zanje s’izanje, n’iz’ uwantumye.</verse>
				<verse number="17">Ni hāba har’ ūgomba gukora ivyo uwo akunda, azomenya izi nyigisho, ko zavuye ku Mana, canke ko mbivuga mvyigeneye.</verse>
				<verse number="18">Ūvuga ivyo yigeneye aba yironderera icubahiro; arik’ ūrondera icubahiro c’ uwamutumye, ni we w’ukuri, kandi nta kugabitanya kuba kuri muri we.</verse>
				<verse number="19">Mbega Mose si we yabahaye ivyagezwe? Ariko muri mwebge nta n’umwe yitondera ivyo vyagezwe. Muronderera iki kunyica?</verse>
				<verse number="20">Ishengero riramwishura, rit’ Urimwo dayimoni! Ni nde ashaka kukwica?</verse>
				<verse number="21">Yesu arabishura, ati Nakoze igikorwa kimwe, mwese muratangara.</verse>
				<verse number="22">Mose yabahaye ugukebga — mugabo ntikwavuye kuri Mose, ni kuri ba sogokuruza banyu — kandi murakeba umuntu kw isabato.</verse>
				<verse number="23">None se, k’umuntu akebga kw isabato, kugira ngw icagezwe ca Mose ntimukirenge, none jewe mumpōra iki ko kw isabato nakijije umuntu yiramvuriye?</verse>
				<verse number="24">Ntimupfe guca imanza ku biboneka, ariko muce imanza z’ ukuri.</verse>
				<verse number="25">Bamwe mu b’i Yerusalemu baravuga, bati Mbeg’ uwo si we bashaka kwica?</verse>
				<verse number="26">Ehe avuga akararamango, nta co baruha bamubgira. Mbega harya abakuru bemeye vy’ ukuri k’uyo ari we Kristo?</verse>
				<verse number="27">Uyo ko tuzi aho yaturutse, ariko Kristo ah’azozira, nta wuzi ah’ azoturuka.</verse>
				<verse number="28">Nuko Yesu arasemerera yigisha mu rusengero, ati Jewe muranzi, n’ aho naturutse murahazi, kandi sinaje nitumye, arik’ uwantumye n’uw’ ukuri, mwebge ntimumuzi;</verse>
				<verse number="29">jeho ndamuzi, kuko navuye kuri we, kand’ ari we yantumye.</verse>
				<verse number="30">Buno barondera ingene bomufata, ariko ntihagira ūmukozako n’intoke, kukw igihe ciwe kitaribgagere.</verse>
				<verse number="31">Benshi mw ishengero baramwizera baravuga, bati Kristo ni yaza, mugira ngw azokora ibimenyetso vyinshi birengeye ivyo uyu akora?</verse>
				<verse number="32">Abafarisayo bumvise kw ishengero rimuvugana ivyo mu twongoshwe, abaherezi bakuru n’ Abafarisayo batuma abagendanyi kumufata.</verse>
				<verse number="33">Maze Yesu aravuga, ati Hasigaye igihe gito nkiri kumwe namwe, nkaja ku wantumye.</verse>
				<verse number="34">Muzondondera, ariko ntimuzombona, kand’ iyo nzoba ndi ntimuzoshobora gushikayo.</verse>
				<verse number="35">Maz’ Abayuda baravugana, bati Mbeg’ uyo agira aje hehe, aho twebge tutazoshobora kumubona? Agira aje mu bāsābagiriye mu Bagiriki, ngw aze yigishe Abagiriki?</verse>
				<verse number="36">Mbeg’ iryo jambo atubgiye n’iriki, ngo Muzondondera, ariko ntimuzombona, kandi ngw Iyo nzoba ndi mwebge ntimuzoshobora gushikayo?</verse>
				<verse number="37">Nuko ku musi uherūkira ya misi mikuru, ni wo musi uruta iyindi, Yesu arahagarara, arasemerera, ati Namba har’ ūfise inyota, n’aze kuri jewe, anywe.</verse>
				<verse number="38">Ūnyizera, inzūzi z’amazi y’ubugingo zizotemba ziva mu nda yiwe, nk’ukw ivyanditswe bivuga.</verse>
				<verse number="39">Arikw ivyo yabivuze kuri Mpwemu, uwo abamwizera bāgira bahabge; kuko Mpwemu ataribgatangwe, kuko Yesu ataribgashike mu bgiza bgiwe.</verse>
				<verse number="40">Bamwe mw ishengero bumvise ayo majambo, bati N’ukuri uyu ni wa muntu avugishwa n’Imana.</verse>
				<verse number="41">Abandi bat’ Uyu ni we Kristo. Abandi bat’ Oya, mbega Kristo yova i Galilaya?</verse>
				<verse number="42">Mbeg’ icanditswe ntikivuga ko Kristo azova mu ruvyaro rwa Dawidi, i Betelehemu, wa musozi Dawidi yabako?</verse>
				<verse number="43">Ishengero riramupfa,</verse>
				<verse number="44">bamwe muri bo bashaka kumufata, ariko ntihāgira n’umwe amukozako n’intoke.</verse>
				<verse number="45">Nuko ba bagendanyi basubira ku baherezi bakuru n’Abafarisayo, na bo barababaza, bati Ko mutamuzanye?</verse>
				<verse number="46">Abagendanyi barabishura, bat’ Erega ntihigeze kuboneka umuntu avuga nka we.</verse>
				<verse number="47">Abafarisayo barababaza, bati Mbega namwe mwajimijwe?</verse>
				<verse number="48">Har’ umukuru n’umwe yamwizeye, cank’ Umufarisayo?</verse>
				<verse number="49">Arikw abo bantu batazi ivyagezwe n’ibivume.</verse>
				<verse number="50">Nikodemo, umwe yaza kuri we mbere, yar’ umwe muri bo, arababaza,</verse>
				<verse number="51">ati Mbeg’ ivyagezwe vyacu biratsindisha umuntu batabanje kumwumva no kumenya ico yakoze?</verse>
				<verse number="52">Baramwishura, bati Mbega nawe ur’ uw’ i Galilaya? Sesa urābe yuko har’ ūvugishwa n’Imana yova i Galilaya. [</verse>
				<verse number="53">Bose baca baritahira.</verse>
			</chapter>
			<chapter number="8">
				<verse number="1">Yesu aja ku musozi wa Elayono.</verse>
				<verse number="2">Mu gaturuturu asubira mu rusengero, abantu bose baza ah’ ari, aricara arabigisha.</verse>
				<verse number="3">Abanyabgenge b’ivyanditswe bo n’Abafarisayo bamuzanira umugore, afashwe asambana, bamushira hagati,</verse>
				<verse number="4">baramubgira, bati Mwigisha, uyu mugore bamuturumbukiyeko arikw arasambana.</verse>
				<verse number="5">Kandi Mose mu vyagezwe yatugeze kwicisha amabuye ben’ abo. None weho uvuga iki?</verse>
				<verse number="6">Arikw ivyo bābivuga ar’ ukumugeza, ngo bamukūrek’ urwitwazo rwo kumurega. Ariko Yesu arunama, yandikisha urutoke hasi.</verse>
				<verse number="7">Maze bakobeje kumubaza, arunamuka, arababgira, at’ Ūtagira icaha muri mwebge n’abe ari we abanza kumutera ibuye.</verse>
				<verse number="8">Asubira kwunama yandika hasi.</verse>
				<verse number="9">Na bo bavyumvise basohoka isorōsoro, uhereye k’ūkuze ugashitsa ku muto, Yesu asigara wenyene, bo na wa mugore yar’ ahagaze hagati.</verse>
				<verse number="10">Yesu yunamutse aramubaza, ati Yewe mugore, bamwe bakureze bari hehe? Nta n’ umwe aguciriye urubanza?</verse>
				<verse number="11">Na we ati Nta n’umwe, Mugenzi. Yesu aramubgira, ati Nanje singucira urubanza. Ni wīgīre, guhēra ubu ntuz’ usubire gukora icaha.]</verse>
				<verse number="12">Yesu yongera kubabgira, ati Jewe nd’ umuco w’isi, ūnkurikira nta ho azogenda mu mwiza, arikw azogira umuco w’ubugingo.</verse>
				<verse number="13">Abafarisayo baramubgira, bat’ Ereg’ urishingira intahe, intahe yawe s’iy’ ukuri.</verse>
				<verse number="14">Yesu arabishura, ati Naho jewe nishingira intahe, intahe yanje n’iy’ ukuri, kuko nzi iyo navuye, n’iyo nja, ariko mweho ntimuzi iyo navuye cank’ iyo nja.</verse>
				<verse number="15">Mwebge muca urubanza nk’abantu, jeho nta n’ umwe ncira urubanza.</verse>
				<verse number="16">Kandi naho jewe noca urubanza, urubanza rwanje rwoba urw’ ukuri, kuko ntari jenyene, ndi kumwe na Data yantumye.</verse>
				<verse number="17">Kandi no mu vyagezwe vyanyu handitswe kw intahe ishinzwe n’ abantu babiri ar’ iy’ ukuri.</verse>
				<verse number="18">Jewe nd’ uwishingira intahe, kandi na Data yantumye aranshingira intahe na we.</verse>
				<verse number="19">Na bo baramubaza, bati So ari hehe? Yesu arabishura, ati Nta jewe, nta Data, nta we muzi; iyo muba munzi, na Data muba mumuzi.</verse>
				<verse number="20">Ayo majambo yayavugiye mw iyakīriro ry’amashikanwa, arikw arigisha mu rusengero; kandi nta n’umwe yamufashe, kukw igihe ciwe kitaribgashike.</verse>
				<verse number="21">Nuko yongera kubabgira, ati Jewe ndi mu kuhava, namwe muzondondera, kandi muzopfira mu vyaha vyanyu: jewe iyo nja mwebge ntimuzoshobora gushikayo.</verse>
				<verse number="22">Abayuda barabazanya, bati Mbeg’ azokwiyahura, kw agize ngw iy’ aja ntituzoshobora gushikayo?</verse>
				<verse number="23">Na we arababgira, ati Mwebge mwamutse hasi, jeho namutse iyo hejuru; mwebge mur’ab’ iyi si, jeho sind’ uw’ iyi si.</verse>
				<verse number="24">Ico ni co gitumye mbabgira ko muzopfira mu vyaha vyanyu; kuko ni mutizera ko ndi We, muzopfira mu vyaha vyanyu.</verse>
				<verse number="25">Nuko baramubaza, bat’ Uri nde, wewe? Yesu arabishura, ati Nd’ ico nababgiye uhereye ubga mbere.</verse>
				<verse number="26">Mfise ivyo kubabarira vyinshi, no kubacira urubanza. Kand’ uwantumye n’uw’ ukuri; ivyo namwumvanye ni vyo mvuga mw isi.</verse>
				<verse number="27">Ariko bo ntibāmenya yukw ababgiye Se.</verse>
				<verse number="28">Nuko Yesu arababgira, at’ Aho muzomanikira Umwana w’umuntu, ni ho muzomenya ko ndi We, kandi kw ata co nkora nigeneye; uko Data yanyigishije, ni ko mbivuga.</verse>
				<verse number="29">Kand’ uwantumye turi kumwe na we, ntiyansize jenyene, kuko jewe na ntaryo nama nkora ibimuhimbara.</verse>
				<verse number="30">Avuze ivyo, benshi baramwizera.</verse>
				<verse number="31">Nuko Yesu abgira Abayuda bāri bamwemeye, ati Ni mwaguma mw ijambo ryanje, mur’ abigishwa banje vy’ukuri;</verse>
				<verse number="32">kandi muzomenya ukuri, kand’ ukuri kuzobaha kwidegemvya.</verse>
				<verse number="33">Baramwishura, bati Tur’ uruvyaro rwa Aburahamu, nta ho twigeze kujakarira umuntu n’umwe: non’ uvuga ute ngo tuzohabga kwidegemvya?</verse>
				<verse number="34">Yesu arabishura, ati N’ukuri, n’ukuri ndababgire: Ūkora icaha wese n’umuja w’icaha.</verse>
				<verse number="35">Umuja ntiyama atsindaje mu nzu, arik’ umwana we yama atsindaje.</verse>
				<verse number="36">Umwana ni yabaha kwidegemvya, muzoba abidegemvya nyakuri.</verse>
				<verse number="37">Ndazi ko mur’ uruvyaro rwa Aburahamu, yamara murondera ingene mwonyica, kukw ijambo ryanje ritagira ikibanza muri mwebge.</verse>
				<verse number="38">Jewe mvuga ivyo nabonye kuri Data; namwe mukora ivyo mwumvise kuri so.</verse>
				<verse number="39">Baramwishura, bati Aburahamu ni we data. Yesu arabishura, at’ Iyo muba mur’ abana ba Aburahamu, muba mukora ibikorwa nk’ivya Aburahamu.</verse>
				<verse number="40">Ariko none murondera ingene mwonyica, umuntu yababariye ivy’ ukuri, ivyo numvise ku Mana; Aburahamu ntiyagize artyo.</verse>
				<verse number="41">Mukora ibikorwa nk’ivya so. Baramubgira, bati Twebge ntitur’ ibivyarwa: dufise Data umwe, n’Imana.</verse>
				<verse number="42">Yesu arababgira, at’ Iy’ Imana iba ari So, muba munkunda, kuko jewe naje mvuye ku Mana; sinaje nitumye, ariko ni yo yantumye.</verse>
				<verse number="43">N’iki gituma mutamenya imvugo yanje? N’uko mudashobora kwumva ijambo ryanje.</verse>
				<verse number="44">Mwebge mur’ aba so wa Murwanizi, kand’ ivyo so yifuza ni vyo mushaka gukora. Uwo yahereye ubga mbere na mbere ar’umwicanyi, kandi ntiyahagaze mu kuri, kukw ata kuri kuri muri we. Iy’ avuga ibinyoma, avuga ivyiwe, kukw ar’ umunyabinyoma, kand’ ari we se wavyo.</verse>
				<verse number="45">Ariko jeho, kuko mvuga ivy’ ukuri, ntimunyemera.</verse>
				<verse number="46">Ni nde muri mwebge yonyagiriza icaha nakoze? Ko mvuga ukuri, n’iki gituma mutanyemera?</verse>
				<verse number="47">Uw’ Imana yumva amajambo y’Imana; mwebge igituma mutumva, n’uko mutar’ ab’ Imana.</verse>
				<verse number="48">Abayuda baramwishura, bati None se ntitwavuze ukuri k’ur’ Umusamariya, kandi k’urimwo dayimoni?</verse>
				<verse number="49">Yesu arabishura, ati Jewe sindimwo dayimoni, ariko nubaha Data, namwe ntimunyubaha.</verse>
				<verse number="50">Jewe sinironderera icubahiro, harih’ ūkindonderera, kandi ni we Kamaramagambo.</verse>
				<verse number="51">N’ ukuri, n’ukuri ndababgire: Ni hagira uwitondera ijambo ryanje, ntazobona urupfu gushitsa ibihe bidashira.</verse>
				<verse number="52">Abayuda baramubgira, bati Noneho turamenye k’ urimwo dayimoni. Aburahamu yarapfuye, n’abāvugishwa n’ Imana n’uko, ariko wewe uvuze, uti Ni hagira uwitondera ijambo ryanje, nta ho azokwumviriza ku rupfu.</verse>
				<verse number="53">Mbeg’ uruta sogokuruza wacu Aburahamu? We ko yapfuye, n’abāvugishwa n’Imana na bo bakaba bārapfuye: wiyita nde?</verse>
				<verse number="54">Yesu arabishura, ati Ni naba niha icubahiro, icubahiro canje kizoba ar’ ic’ ubusa: ūmpa icubahiro ni Data, uwo muvuga ngo n’Imana yanyu,</verse>
				<verse number="55">yamara ntimumuzi, ariko jewe ndamuzi. Kandi ni navuga ngo sindamuzi, nzoba mbaye umunyabinyoma nkamwe: ariko ndamuzi, kandi nitondera ijambo ryiwe.</verse>
				<verse number="56">Aburahamu sogokuruza wanyu yari yarahahamiye kubona umusi wanje, kandi yarawubonye, aranezerwa.</verse>
				<verse number="57">Nuko rer’ Abayuda baramubgira, bat’ Ube utaramara imyaka mirongwitanu, ngo warabonye Aburahamu?</verse>
				<verse number="58">Yesu arababgira, ati N’ukuri, n’ukuri ndababgire: Aburahamu ataravuka, jewe namye ndiho.</verse>
				<verse number="59">Baca batora amabuye yo kumutera, maze Yesu arihisha, ava mu rusengero.</verse>
			</chapter>
			<chapter number="9">
				<verse number="1">Arikw arahita, abona umuntu yavutse ar’ impumyi.</verse>
				<verse number="2">Abigishwa biwe baramubaza, bati Mwigisha, ni nde yakoze icaha, n’uyo, canke n’abavyeyi biwe, ko yavutse ar’ impumyi?</verse>
				<verse number="3">Yesu arabishura, at’ Uyu ntiyakoze icaha, kandi s’abavyeyi biwe, ariko n’ukugira ngw ibikorwa vy’Imana bibonekere kuri we.</verse>
				<verse number="4">Twebge dukwiye gukora ibikorwa vy’ uwantumye hakibona; buhava bgira, ata wugishobora gukora.</verse>
				<verse number="5">Nkiri mw isi, nd’ umuco w’isi.</verse>
				<verse number="6">Avuze ivyo, acira amate hasi, avurungisha amate utwondo, araheza amusīga utwo twondo ku maso;</verse>
				<verse number="7">aramubarira, ati Genda wiyuhagire mu kidengeri Silowamu; (Silowamu risobanurwa ngo Mutumwa). Nukw aragenda ariyuhagira, agaruka abona.</verse>
				<verse number="8">Nukw ababanyi biwe, n’abāhora bamubona kw ar’ umusēzi, barabazanya, bati Mbeg’ uyu si we yahora yicaye asēgerereza?</verse>
				<verse number="9">Abandi bati Ni we; abandi bat’ Oya, n’uwo basa. Na we arababgira, ati Ni jewe.</verse>
				<verse number="10">Nuko baramubaza, bati Mbega non’ amaso yawe yahumūtse ate?</verse>
				<verse number="11">Na we arabishura, ati Wa muntu yitwa Yesu yavurunze utwondo, atunsīga ku maso, arambgira, ati Ja kuri Silowamu wiyuhagire; nuko ndagenda, ndiyuhagira, ndahumūka.</verse>
				<verse number="12">Baramubaza, bat’ Ari hehe? Ati Sindahazi.</verse>
				<verse number="13">Umwe yahora ar’impumyi bamujana ku Bafarisayo.</verse>
				<verse number="14">Kand’ uwo musi war’ isabato, Yesu yavurunzek’ utwondo, agahumūra amaso yiwe.</verse>
				<verse number="15">Abafarisayo basubira kumubaza ingene yahumūtse, na we arababgira, ati Yansīze utwondo ku maso, ndiyuhagira, ndahumūka.</verse>
				<verse number="16">Bamwe mu Bafarisayo baravuga, bat’ Uwo muntu ntava ku Mana, kukw ataziririza isabato. Abandi bati Mbeg’ umuntu w’umunyavyaha yoshobora ate gukora ibimenyetso bingana birtyo? Baramupfa.</verse>
				<verse number="17">Basubira kubaza umwe yahora ar’ impumyi, bati Weho uvuga kw ar’ iki, kuko yaguhumūye amaso? Na we ati N’ūvugishwa n’Imana.</verse>
				<verse number="18">Maz’ Abayuda ntibemera ivy’ uwo, yuko yamye ar’impumyi, agaheza agahumūka, kugeza aho bāhamagariye abavyeyi b’ uwahumūtse,</verse>
				<verse number="19">barababaza, bati Mbeg’ uyu n’umwana wanyu, mwebge muvuga ko yavutse ar’ impumyi? None yahumūtse ate?</verse>
				<verse number="20">Abavyeyi biwe barabishura, bat’ Uyu turazi kw ar’ umwana wacu, kandi ko yavutse ar’ impumyi;</verse>
				<verse number="21">arikw icatumye abona ubu, ntitukizi, kandi n’uwamuhumūye, tweho ntitumuzi. Mumwibarize, n’umugabo, arivugira.</verse>
				<verse number="22">Abavyeyi biwe bāvugiye ivyo, kuko bātinya Abayuda, kukw Abayuda bāri bamaze kuja ingingo, ng’umuntu wese azokwatura Yesu kw ari Kristo acibge mw isinagogi.</verse>
				<verse number="23">Ni co catumye abavyeyi biwe bavuga, bati N’ umugabo, ni mumwibarize.</verse>
				<verse number="24">Maze bahamagara ubugira kabiri wa muntu yahora ar’ impumyi, baramubgira, bati Ni wubahe Imana, twebge tuzi yuk’ uwo muntu ar’ umunyavyaha.</verse>
				<verse number="25">Na we arabishura, ati Namb’ ar’ umunyavyaha sindabizi: ico nzi ni kimwe, n’uko nar’ impumyi, none nkaba mbona.</verse>
				<verse number="26">Baramubaza, bati Yakugiriye ate? Yahumūye amaso yawe ate?</verse>
				<verse number="27">Arabishura, ati Namaze kubibabgira, ko mutavyumvise? Mugombera iki gusubira kuvyumva? Mbega namwe mugomba kuba abigishwa biwe?</verse>
				<verse number="28">Baramutuka, bati Ni wewe mwigishwa wiwe, natwe tweho tur’ abigishwa ba Mose.</verse>
				<verse number="29">Twebge tuzi yukw Imana yavuganye na Mose, arik’ uwo ntituzi ah’ aturuka.</verse>
				<verse number="30">Wa muntu arabishura, at’ Erega n’ igitangaza ko mutazi ah’ aturuka, kand’ ari we yahumūye amaso yanje.</verse>
				<verse number="31">Turazi kw Imana itumviriza abanyavyaha, arik’ ūyubaha, agakora ivyo igomba, uwo ni we yumviriza.</verse>
				<verse number="32">Uhereye kera hose ntihumvikanye ko har’ umuntu yahumūye amaso y’uwavutse ar’ impumyi.</verse>
				<verse number="33">Iyaba uyo atāvuye ku Mana, nta co yoshoboye gukora.</verse>
				<verse number="34">Baramwishura, bati Wewe wavukiye mu vyaha gusa gusa, ni wewe utwigisha? Bamuhindira hanze.</verse>
				<verse number="35">Yesu yumvise ko bamuhindiye hanze, aja kumurāba, aramubaza, ati Mbega wizeye Umwana w’Imana?</verse>
				<verse number="36">Na we aramwishura, ati Ni nde ga Mugenzi, nkamwizera?</verse>
				<verse number="37">Yesu aramubgira, ati Wamubonye, kandi ni we muriko muravugana.</verse>
				<verse number="38">Na we ati Ndizeye, Mwami. Araheza aramupfukamira.</verse>
				<verse number="39">Yesu aravuga, ati Naje mur’ iyi si kuba agahinyuza, ngw abatabona babone, n’ababona babe impumyi.</verse>
				<verse number="40">Bamwe mu Bafarisayo bāri kumwe na we bumvise ivyo, bati Mbega natwe tur’ impumyi?</verse>
				<verse number="41">Yesu arababgira, at’ Iyo muba mwar’ impumyi, nta caha muba mufise, ariko noneho muvuga muti Turabona: icaha canyu camaho.</verse>
			</chapter>
			<chapter number="10">
				<verse number="1">N’ukuri, n’ukuri ndababgire: Ūdaca mw irembo ry’ urugo rw’intama, arikw akūririra ahandi, uwo aba ar’ igisuma n’ umwambuzi.</verse>
				<verse number="2">Arik’ ūca mw irembo ni we mwungere w’intama.</verse>
				<verse number="3">Umuteramyi w’irembo aramwugururira, kand’ intama zumva ijwi ryiwe; ahamagara iziwe ntama mu mazina yazo, akaziturutsa.</verse>
				<verse number="4">Kand’ iy’ amaze guturutsa iziwe zose, azija imbere, zikamukurikira kuko zizi ijwi ryiwe.</verse>
				<verse number="5">Arik’ uwo zitazi ntizomukurikira na mba, zomuhunga, kuko zitazi amajwi y’abandi.</verse>
				<verse number="6">Yesu abacira uwo mugani, ariko bo ntibatahura ivyo ababgira ivy’ ari vyo.</verse>
				<verse number="7">Nuko Yesu yongera kubabgira, ati N’ukuri, n’ukuri ndababgire: Ni jewe rembo ry’intama.</verse>
				<verse number="8">Abanyītangiye imbere bose bār’ ibisuma n’abambuzi, arikw intama ntizabumviye.</verse>
				<verse number="9">Ni jewe rembo, kand’ ūshika mu rugo wese aciye muri jewe arakizwa; agataha, agaturuka, akaronka icanya.</verse>
				<verse number="10">Igisuma ntikizanwa n’ikindi, atar’ ukwiba, n’ukwica, n’ugutikiza; nanje jeho nazanywe no kugira ngo zironke ubugingo, kandi ngo ziburonke busāgutse.</verse>
				<verse number="11">Ni jewe mwungere mwiza; umwungere mwiza yigura intama ziwe.</verse>
				<verse number="12">Arik’ umucangero, atar’ umwungere bgite, kand’ intama atar’ iziwe, iy’ abonye ibingira rije, ata intama, agahunga: ibingira rikazisahura, rikazishwiragiza.</verse>
				<verse number="13">Arahunga, kukw ar’ umucangero, atababaye intama.</verse>
				<verse number="14">Ni jewe mwungere mwiza, ndazi izanje, n’izanje ziranzi,</verse>
				<verse number="15">nk’uko Data anzi, nanje nkamumenya; kandi ndigura intama zanje.</verse>
				<verse number="16">Kandi mfise n’izindi ntama zitar’ izo mur’ uru rugo, na zo nyene birankwiye kuzija imbere, zizokwumva ijwi ryanje, hazoba umukuku umwe n’umwungere umwe.</verse>
				<verse number="17">Igituma Data ankunda, n’uko ndekura ubugingo bganje, ngo mpeze nsubire kubgābīra.</verse>
				<verse number="18">Nta n’umwe abunyaka, kuko mburekura kubganje: mfise ububasha bgo kuburekura, mfise n’ububasha bgo gusubira kubgābīra. Ico ni co cagezwe nahawe na Data.</verse>
				<verse number="19">Abayuda bongera kumupfa kubg’ ayo majambo;</verse>
				<verse number="20">benshi muri bo bat’ Arimwo dayimoni, kandi yāsaze: mumwumviririza iki?</verse>
				<verse number="21">Abandi bat’ Ereg’ ayo majambo si nk’ ay’ ūhagazweko na dayimoni: mbega dayimoni arashobora guhumūra amaso y’ impumyi?</verse>
				<verse number="22">Maze haza imisi mikuru yo kwibuka uguhumanurwa kw’ urusengero i Yerusalemu: hāri mu rushana.</verse>
				<verse number="23">Yesu agendagenda mu rusengero mw ibaraza rya Salomo.</verse>
				<verse number="24">Abayuda baramukikiza, baramubaza, bat’ Uzogeza ryari gutera imitima yacu kujuragira? Asangw’ uri Kristo bidufoborere.</verse>
				<verse number="25">Yesu arabishura, ati Narababgiye, ariko ntimwizera: ibikorwa nkora mw izina rya Data, ni vyo binshingira intahe.</verse>
				<verse number="26">Ariko ntimwizera, kuko mutar’ abo mu ntama zanje.</verse>
				<verse number="27">Abābaye intama zanje bumva ijwi ryanje, nanje ndabazi, na bo barankurikira,</verse>
				<verse number="28">kandi nanje mbaha ubugingo budashira, nta ho bazokwigera bapfa rubi gushitsa ibihe bidashira, kandi nta wushobora kubanshikura mu kuboko kwanje.</verse>
				<verse number="29">Data yabampaye ni we aruta bose; nta wushobora kubashikura mu kuboko kwa Data.</verse>
				<verse number="30">Jewe na Data tur’ umwe.</verse>
				<verse number="31">Bun’ Abayuda bongera gutora amabuye, ngo bayamutere.</verse>
				<verse number="32">Yesu arababgira, ati Naberetse ibikorwa vyiza vyinshi bivuye kuri Data, ikibanteresha amabuye mur’ ivyo bikorwa n’ikihe?</verse>
				<verse number="33">Abayuda baramwishura, bati Ntituguterera amabuye kubg’ igikorwa ciza, ariko n’uko warogose; kuko wewe ur’ umuntu ukīgira Imana.</verse>
				<verse number="34">Yesu arabishura, ati Mbega ntihanditswe mu vyagezwe vyanyu, ngo Navuze nti Mur’ imana?</verse>
				<verse number="35">None ko yabise imana, bamwe ijambo ry’Imana ryashitseko (kand’ ivyanditswe ntibishobora guhinduka),</verse>
				<verse number="36">mwebge mubgira mute uwo Data yejeje, akamutuma mw isi, ng’ Urarogose, kuko navuze nti Nd’ Umwana w’ Imana?</verse>
				<verse number="37">Asangwa ntakora ibikorwa vya Data, ntimunyemere;</verse>
				<verse number="38">ariko ni nabikora, naho jewe mutanyemera, mupfe kwemera ibikorwa, kugira ngo mumenye, mutahure, yuko Data ari muri jewe, nanje nkaba muri Data.</verse>
				<verse number="39">Nuko bongera kurondera ingene bomufata, abava mu maboko.</verse>
				<verse number="40">Avayo, yongera kuja hakurya ya Yorodani, ha hantu Yohana yabatiriza ubga mbere, agumayo.</verse>
				<verse number="41">Benshi baza kuri we; baravuga, bati Yohana nta kimenyetso yakoze, arikw ivyo Yohana yavuze vyose kur’ uyu vyar’ ivy’ ukuri.</verse>
				<verse number="42">Kandi benshi bamwizererayo.</verse>
			</chapter>
			<chapter number="11">
				<verse number="1">Hārih’ uwar’ arwaye, ni Lazaro w’i Betaniya, ni wa musozi Mariya na mwene nyina Marita bābako.</verse>
				<verse number="2">Uwo Mariya ni we yasīze Umwami Yesu amavuta atāmirana ku birenge, amuhanaguza umushatsi wiwe; uyo Lazaro yar’ arwaye ni we musaza we.</verse>
				<verse number="3">Bashiki biwe batuma kuri Yesu, bati Mugenzi, wa wundi ukunda ararwaye.</verse>
				<verse number="4">Yesu avyumvise aravuga, at’ Iyo ndwara s’iyo kumwica, ariko n’iyo gushimagirisha Imana, kugira ngo n’Umwana w’Imana imushimagirishe.</verse>
				<verse number="5">Kandi Yesu yarakunda Marita na mwene nyina na Lazaro.</verse>
				<verse number="6">Nuko yumvise kw arwaye, asībira aho hantu yar’ ari imisi ibiri.</verse>
				<verse number="7">Hanyuma y’ivyo abgira abigishwa biwe, ati Dusubire i Yudaya.</verse>
				<verse number="8">Abigishwa baramubgira, bati Mwigisha, Abayuda baheruka gushaka kugutera amabuye, non’ usubireyo?</verse>
				<verse number="9">Yesu arabishura, ati Non’ isaha z’umurango s’icumi na zibiri? Ūgenda ku murango ntatsitara, kukw abona umuco w’ iyi si.</verse>
				<verse number="10">Arik’ ūgenda mw ijoro aratsitara, kuk’ umuco utari muri we.</verse>
				<verse number="11">Amaze kuvuga ivyo, arababgira, ati Lazaro, umukunzi wacu, arasinziriye, nanje ndagiye kumukangura.</verse>
				<verse number="12">Nukw abigishwa baramubgira, bati Mugenzi, asangw’ asinziriye, azokira.</verse>
				<verse number="13">Yamara Yesu yavuga urupfu rwiwe, ariko bo bagira ngw avuga kuruhuka kwo gusinzira.</verse>
				<verse number="14">Buno Yesu avuga abifoboye, ati Lazaro yahwereye;</verse>
				<verse number="15">ariko kubganyu ndanezerewe ko ntāriyo, kugira ngo muze mwizere; noneho ni muze tuje iy’ ari.</verse>
				<verse number="16">Toma ari we Hasa abgira abigishwa bagenzi biwe, ati Ngo tugende, dupfane na Yesu.</verse>
				<verse number="17">Nuko Yesu ashitse asanga amaze imisi ine mu mva.</verse>
				<verse number="18">I Betaniya hāri hafi y’i Yerusalemu nka stadiyo cumi na zitanu.</verse>
				<verse number="19">Nukw Abayuda benshi bāri baje kwa Marita na Mariya kubirura kubga musaza wabo.</verse>
				<verse number="20">Nuko Marita yumvise ko Yesu aje, aragenda aramusanganira; ariko Mariya asigara yicaye mu nzu.</verse>
				<verse number="21">Marita abgira Yesu, ati Mugenzi, iy’ uba wari hano, musazanje ntaba yāhwereye.</verse>
				<verse number="22">Kandi n’ubu ndazi kw ivyo wosaba Imana vyose, Imana yobiguha.</verse>
				<verse number="23">Yesu aramubgira, ati Musazawe azozuka.</verse>
				<verse number="24">Marita aramwishura, ati Ndazi kw azozuka mw izuka ryo ku musi w’iherezo.</verse>
				<verse number="25">Yesu aramubgira, ati Ni jewe kuzuka n’ ubugingo. Ūnyizera n’iyo yoba yarapfuye, azobaho;</verse>
				<verse number="26">kand’ ūriho wese anyizera, nta ho azokwigera apfa gushitsa ibihe bidashira. Urizeye ivyo?</verse>
				<verse number="27">Na we at’ Ego me Mugenzi, nizeye k’ uri Kristo, Umwana w’Imana, umwe wo kuza mw isi.</verse>
				<verse number="28">Avuze ivyo, asubira inyuma, yonjorora Mariya, mwene nyina, at’ Umwigisha ari hano, araguhamagaje.</verse>
				<verse number="29">Na we avyumvise, ava hasi n’ingoga, aja ah’ ari.</verse>
				<verse number="30">Yesu ntiyaribgashike mur’ iyo mihana, ariko yar’ akiri ha handi aho Marita yamusanganiriye.</verse>
				<verse number="31">Bun’ Abayuda bāri kumwe na Mariya mu nzu bamwirura, babonye avuye hasi n’ingoga, asohotse, baramukurikira, bagira ngw agiye kuririra ku mva.</verse>
				<verse number="32">Mariya ashitse aho Yesu ari, amubonye, yikubita imbere y’ ibirenge vyiwe, ati Mugenzi, iy’ uba wari hano, musazanje ntaba yāhwereye.</verse>
				<verse number="33">Yesu abonye kw arira, n’Abayuda bāri kumwe na we barira, agira ikigumbagumba mu mutima, arawuhagarika,</verse>
				<verse number="34">arababaza, ati Mwamutaye hehe? Bati Mugenzi, ngwino urābe.</verse>
				<verse number="35">Yesu ararira.</verse>
				<verse number="36">Abayuda baravuga, bat’ Eh’ ingene yamukunda.</verse>
				<verse number="37">Ariko bamwe muri bo baravuga, bati Mbeg’ uyo yahumūye amaso y’impumyi, ntiyoshoboye kubuza uyo ngo ntapfe?</verse>
				<verse number="38">Yesu yongera kugira ikigumbagumba mu mutima, ashika ku mva; kandi yar’ isenga yugajwe ikibuye.</verse>
				<verse number="39">Yesu aravuga, ati Ni mukūreh’ iryo buye. Marita mushiki w’uwapfuye, aramubgira, ati Mugenzi, ereg’ ubu aramaze kunuka, kw amaze imisi ine.</verse>
				<verse number="40">Yesu aramubgira, ati Sinakubgiye nti Ni wizera urabona ubgiza bg’Imana?</verse>
				<verse number="41">Nuko bakūrah’ ikibuye. Buno Yesu ararangamiza, ati Data, ndagushima ko wanyumvirije.</verse>
				<verse number="42">Jewe nari nsanzwe nzi k’unyumviriza ubudasība, ariko mbivugishijwe n’ ishengero rihagaze ngaha, kugira ngo bizere kw ari wewe wantumye.</verse>
				<verse number="43">Amaze kuvuga ivyo, asemerera n’ijwi rirenga, ati Lazaro, ngwino, sohoka.</verse>
				<verse number="44">Uwari yāpfuye arasohoka, azingiriwekw impuzu ku maguru no ku maboko, n’igitambara gipfutse mu maso hiwe. Yesu arababgira, ati Ni mumuhamburure, mumureke, agende.</verse>
				<verse number="45">Nuko benshi mur’ abo Bayuda bari baje kwa Mariya, babonye ico Yesu akoze, baramwizera,</verse>
				<verse number="46">ariko bamwe muri bo baja ku Bafarisayo, bababgira ivyo Yesu akoze.</verse>
				<verse number="47">Nukw abaherezi bakuru n’ Abafarisayo bakoranya abanyekombe, barababaza, bati Mbega, tugire dute? K’uyu muntu akora ibimenyetso vyinshi.</verse>
				<verse number="48">Ni twamurekeraho durtyo, bose bazohava bamwizera, kand’ Abaroma bazoza batikize igisagara cacu n’ ubgoko bgacu.</verse>
				<verse number="49">Arik’ umwe muri bo, ni Kayafa, yar’ umuherezi mukuru mur’ uwo mwaka, arababgira, ati Mwebge nta co muzi na mba,</verse>
				<verse number="50">kandi nta co mwiyumvira yukw ar’ ibibereye kubganyu k’umuntu umwe apfira abantu, hak’ ubgoko bgose buhona.</verse>
				<verse number="51">Ivyo ntiyabivuze avyigeneye, ariko, kuko yar’ umuherezi mukuru mur’ uwo mwaka, yavugishijwe ko Yesu agira apfire ubgo bgoko;</verse>
				<verse number="52">kandi s’ubgo bgoko bgonyene, ariko ngw abana b’Imana bose bari basanzaye, abakoranirize hamwe.</verse>
				<verse number="53">Nuko bahēra uwo musi baja inama yo kumwica.</verse>
				<verse number="54">Maze Yesu ntiyaba akigenda yibonekeza mu Bayuda, arikw avayo, aja mu gihugu kiri hafi y’ubugaragwa mu gisagara citwa Efurayimu, agumanayo n’ abigishwa.</verse>
				<verse number="55">Maze Pasika y’Abayuda yarikw irashika, benshi bava mu misozi, badūga i Yerusalemu, Pasika itarashika, ngo bihumanure.</verse>
				<verse number="56">Maze barondera Yesu, babazanya bahagaze mu rusengero, bati Mbega, mugira ngw iki? Ubgo ntazoza mur’ iyi misi mikuru?</verse>
				<verse number="57">Kand’ abaherezi bakuru n’Abafarisayo bāri bashinze ng’ uwomenya ah’ ari aharange, ngo bamufate.</verse>
			</chapter>
			<chapter number="12">
				<verse number="1">Nuko hasigaye imisi itandatu Pasika igashika, Yesu aja i Betaniya, ni ho Lazaro yaba, umwe Yesu yazuye mu bapfuye.</verse>
				<verse number="2">Barahamuzimanira; Marita yarahereza, kandi na Lazaro yar’ umwe wo mu bicaranye na we basangira.</verse>
				<verse number="3">Maze Mariya yābīra ingero y’amavuta atāmirana y’ igiciro kinini cane, y’agati kitwa narada, ayasīga ku birenge vya Yesu, abihanaguza umushatsi wiwe, kand’ inzu yose itāmiranamw’ ayo mavuta.</verse>
				<verse number="4">Ariko Yuda Isikaryota, umwe mu bigishwa biwe, uwagira az’ amugure, aravuga,</verse>
				<verse number="5">ati N’iki catumye ayo mavuta ataguzwe idenariyo amajana atatu, ngo zihabge aboro?</verse>
				<verse number="6">Arikw ivyo ntiyabivugishijwe no kubabara aboro, n’uko yar’ umwivyi, agendana umupfuko, agasotōra ku bibītswemwo.</verse>
				<verse number="7">Yesu aramubgira, ati N’umureke, kukw ivyo yabibīkiye umusi wo guhambga kwanje.</verse>
				<verse number="8">Aboro murāmana imisi yose, ariko jeho ntituja kwamana imisi yose.</verse>
				<verse number="9">Ishengero ryinshi ry’Abayuda rimenye kw ari ho ari, baraza, mugabo ntihāri kubga Yesu gusa, ariko kwār’ ukugira ngo barābe na Lazaro yazuye mu bapfuye.</verse>
				<verse number="10">Arikw abaherezi bakuru baja inama yo kwica Lazaro na we,</verse>
				<verse number="11">kuko kubgiwe Abayuda benshi bābavako bakizera Yesu.</verse>
				<verse number="12">Bukeye bg’aho, ishengero ryinshi ryari ryaje i Yerusalemu mur’ iyo misi mikuru, bumvise ko Yesu azayo,</verse>
				<verse number="13">bābīra amashami y’ibigazi, baja kumusanganira, barasemerera, bati Hoziyana: hashemezwe ūje mw izina ry’Uhoraho, ni we Mwami w’ Abisirayeli.</verse>
				<verse number="14">Kandi Yesu abonye inyana y’indogoba, ayicarako, nk’uko handitswe,</verse>
				<verse number="15">ngo Nta co utinya, mukobga w’i Siyoni, rāba, Umwami wawe araje, ari ku nyana y’indogoba.</verse>
				<verse number="16">Ivyo abigishwa ntibabitahuye ubga mbere, ariko Yesu amaze guhabga ubgiza bgiwe, ni ho bibutse kw ivyo yavyandikiwe, kandi kw ari vyo bāmugiriye.</verse>
				<verse number="17">Nuko rya shengero rimushingira intahe, rimwe ryari kumwe na we hamwe yahamagara Lazaro ngw ave mu mva, akamuzura mu bapfuye.</verse>
				<verse number="18">Kandi ni co catumye ishengero rimusanganira, kuko bumvise ko yakoze ico kimenyetso.</verse>
				<verse number="19">Arikw Abafarisayo bavugana muri bo, bati Murabona kw ata co mumaze: rāba isi yose yamukondoreye inyuma.</verse>
				<verse number="20">Hār’ Abagiriki bamwe, mu bādūze gusenga mu misi mikuru,</verse>
				<verse number="21">bashikīra Filipo w’i Betsayida i Galilaya, baramwinginga, bati Mugenzi, turagomba kurāba Yesu.</verse>
				<verse number="22">Filipo araza abibarira Andereya; Andereya na Filipo baraza babibarira Yesu.</verse>
				<verse number="23">Yesu arabishura, at’ Igihe kirageze c’uk’ Umwana w’umuntu ahabga ubgiza bgiwe.</verse>
				<verse number="24">N’ukuri, n’ukuri ndababgire: Iy’ agatete k’ingano kataguye mw ivu ngo gapfe, kaguma uko kari konyene; arikw iyo gapfuye, gahunda impeke nyinshi.</verse>
				<verse number="25">Ūkunda ubugingo bgiwe azobubura, arik’ uwanka ubugingo bgiwe mur’ iyi si azobuzigama gushitsa ku bugingo budashira.</verse>
				<verse number="26">Ni hagira ūnkorera, n’ankurikire, kand’ aho nzoba ndi, umukozi wanje ni ho azoba: ni hagira ūnkorera, Data azomuha icubahiro.</verse>
				<verse number="27">Umushaha wanje urahagaze: none mvuge iki? Ngire nti Data, n’unkize iki gihe? Yamara ni co canzanye ngo nshike mur’ iki gihe.</verse>
				<verse number="28">Data, shimagiza izina ryawe. Maz’ ijwi riva mw ijuru, riti Ndarishimagije, kandi nzokwongera kurishimagiza.</verse>
				<verse number="29">Ishengero rihagazeho rivyumvise, riti N’umuturagaro. Abandi bati N’ umumarayika avuganye na we.</verse>
				<verse number="30">Yesu arabishura, at’ Iryo jwi ntirije kubganje, ariko rije kubganyu.</verse>
				<verse number="31">Non’ ubu iyi si iciriwekw iteka, non’ ubu umutware w’ iyi si agira ahindirwe hanze.</verse>
				<verse number="32">Nanje ni namanikwa hejuru y’ isi, nzokwikwegerako bose.</verse>
				<verse number="33">Avuga ivyo ar’ukubamenyesha urupfu agira apfe.</verse>
				<verse number="34">Ishengero riramwishura, riti Twebge twumvise mu vyagezwe ko Kristo azohorah’ ibihe bidashira. Non’ uvuze ute ng’ Umwana w’umuntu akwiye kumanikwa? Mbeg’ uwo Mwana w’umuntu ni nde?</verse>
				<verse number="35">Yesu arababgira, ati Hasigaye igihe gito umuco ukiri muri mwebge: ni mugende mugifise umuco, umwiza woye kubīriranirako. Ūgenda mu mwiza ntamenya iy’ aja.</verse>
				<verse number="36">Mugifise umuco, mwizere umuco, ngo mube abana b’umuco. Yesu amaze kuvuga ivyo, arīgīra, arabīhisha.</verse>
				<verse number="37">Ariko naho yakoreye ibimenyetso bingaho imbere yabo, ntibārushe bamwizera,</verse>
				<verse number="38">ngw ijambo ry’uwavugishwa n’Imana Yesaya rishike, ngo, Mwami, ni nde yizeye ico twumvise? Kand’ ukuboko kw’Uhoraho kwahishuriwe nde?</verse>
				<verse number="39">Ni co catumye badashobora kwizera, kuko Yesaya yongeye kuvuga,</verse>
				<verse number="40">ati Yabahumye amaso, yabakomantaje imitima, Kugira ngo boye kubonesha amaso, no gutahurisha imitima, No guhindukira, Ngo mbakize.</verse>
				<verse number="41">Ivyo Yesaya yabivuze, kuko yabonye ubgiza bgiwe, kandi ni we yavuzeko.</verse>
				<verse number="42">Yamara no mu bakuru, benshi baramwizeye; ariko kubg’ Abafarisayo ntibāvyatura, kugira ngo boye gucibga mw isinagogi,</verse>
				<verse number="43">kuko bākunda icubahiro c’abantu kukirutisha icubahiro c’ Imana.</verse>
				<verse number="44">Yesu arasemerera, at’ Ūnyizera, si jewe yizeye, ariko yizeye uwantumye:</verse>
				<verse number="45">ūmbonye aba abonye uwantumye.</verse>
				<verse number="46">Naje mw isi nd’ umuco, kugira ng’ ūnyizera wese ntaz’ agume mu mwiza.</verse>
				<verse number="47">Ariko ni hagira uwumva amajambo yanje, ntayazigame, si jewe ndamucirakw iteka; kuko ntāzanywe no gucirakw iteka isi, ariko nazanywe no gukiza isi.</verse>
				<verse number="48">Arik’ ūngaya, ntiyemere amajambo yanje, ari n’ikizomutsindisha: ijambo navuze ni ryo rizomutsindisha ku musi w’umuhero.</verse>
				<verse number="49">Kukw ivyo ntabivuze mvyigeneye, ariko Data yantumye, ni we yangeze ivyo nkwiye kuvuga n’ivyo nkwiye gusigura.</verse>
				<verse number="50">Kandi ndazi yukw ivyo yageze ar’ ubugingo budashira. Nukw ivyo mvuga, mbivuga nk’uko Data yambariye.</verse>
			</chapter>
			<chapter number="13">
				<verse number="1">Umusi wa Pasika utarashika, Yesu amenye kw igihe ciwe gishitse co kuva mw isi ngw aje kwa Se, uko yakunda abiwe bari mw isi, ni ko yabakunze gushitsa ku muhero.</verse>
				<verse number="2">Bakiriko bararya ku mugoroba, wa Murwanizi amaze kwinjiza ubuguranyi mu mutima wa Yuda Isikaryota, mwene Simoni,</verse>
				<verse number="3">Yesu yar’ azi ko Se yamuhaye vyose yabishize mu maboko yiwe, kandi ko yavuye ku Mana, kandi kw agira asubire ku Mana,</verse>
				<verse number="4">ava hasi mw irīro, akūra umutamana, yābīra icambazo, arakenyera;</verse>
				<verse number="5">araheza asuka amazi mu mubehe, atangura kwoza ibirenge vy’abigishwa, no kubihanaguza icambazo akenyeje.</verse>
				<verse number="6">Nukw ashika kuri Simoni Petero, na we aramubaza, ati Mugenzi, ni wewe unyoza ibirenge?</verse>
				<verse number="7">Yesu aramwishura, at’ Ico jewe ndiko ndakora, wewe nturibukimenye ubu: arik’ uzokimenya hanyuma.</verse>
				<verse number="8">Petero aramubgira, ati Nta ho uzokwigera unyoza ibirenge gushitsa ibihe vyose. Yesu aramwishura, ati Ni ntakwoza, nta ho tuzoba duhūriye.</verse>
				<verse number="9">Simoni Petero aramubgira, ati Mugenzi, ntugarukize ku birenge gusa, arik’ ushikane ku maboko no ku mutwe.</verse>
				<verse number="10">Yesu aramubgira, at’ Uwari yiyuhagiye nta kindi agomba, atar’ ukwoga ibirenge, kukw aba akeye umubiri wose: namwe murakeye, ariko si mwese.</verse>
				<verse number="11">Kuko yar’ azi ūzomugura uw’ ari we; ni co catumye avuga, ati Ntimukeye mwese.</verse>
				<verse number="12">Nukw ahejeje kubōza ibirenge, yābīra umutamana wiwe, yongera kwicara; arababaza, ati Mbega muramenye ico mbagiriye?</verse>
				<verse number="13">Munyita Mwigisha na Shobuja, kandi mubivuga ko, kukw ari ko ndi.</verse>
				<verse number="14">Nuko rero, ko jewe mbogeje ibirenge, ndi Shobuja n’ Umwigisha, namwe mukwiye kwozanya ibirenge.</verse>
				<verse number="15">Kuko mbahaye akarorero, kugira ngo nk’ uko jewe mbagiriye, abe ari ko namwe mugira.</verse>
				<verse number="16">N’ukuri, n’ukuri ndababgire: Umushumba ntaruta shebuja, kandi n’intumwa ntiruta uwayitumye.</verse>
				<verse number="17">Ni mwamenya ivyo, muzoba muhiriwe ni mwabikora.</verse>
				<verse number="18">Simvuze mwese, kuko nzi abo natoranije, ariko n’ukugira ngw ivyanditswe bishike, ng’ Ūrya ivyo kurya vyanje ni we ambanguriye umugere.</verse>
				<verse number="19">Uhereye ubu ndabibabariye bitaraba, kugira ngw aho bizobera, muze mwizere ko ndi we.</verse>
				<verse number="20">N’ukuri, n’ukuri ndababgire: Uwākīra uwo nzotuma azoba anyakiriye, kand’ ūnyakīra aba yākiriye uwantumye.</verse>
				<verse number="21">Yesu avuze ivyo, ahagarika umutima, abivuga avyataguye, ati N’ukuri, n’ukuri ndababgire: Umwe muri mwebge agira angure.</verse>
				<verse number="22">Abigishwa bararābana, bazazaniwe uwo avuze uw’ ari we.</verse>
				<verse number="23">Hārih’ umwe mu bigishwa biwe yari yegamiye mu gikiriza ca Yesu bariko bararya, umwe Yesu yakunda.</verse>
				<verse number="24">Simoni Petero amuvunira akagohe, ati Tubgire uwo avuze uw’ ari we.</verse>
				<verse number="25">Uyo rero ahengamira inyuma, uko yari hano nyene mu gikiriza ca Yesu, aramubaza, ati Ni nde ga Mugenzi?</verse>
				<verse number="26">Yesu aramwishura, at’ Uwo nkorezamw’ intore, nkayimuha, azoba ari we. Akojejemw’ intore, arayikūramwo, ayihereza Yuda, mwene Simoni Isikaryota.</verse>
				<verse number="27">Hanyuma y’iyo ntore, Satani aca yinjira muri we. Nuko Yesu aramubarira, at’ Ico ukora, gikore n’ingoga.</verse>
				<verse number="28">Ariko mur’ abo bicaranye nta n’umwe yamenye ico abimubgiriye.</verse>
				<verse number="29">Ariko kuko Yuda ari we yar’ afise umupfuko, bamwe bāgize ngo Yesu yamubgiye, ngo Gura ibizodukwira ku musi mukuru, canke ngw agire ico aha aboro.</verse>
				<verse number="30">Na we amaze kwābīra intore, aca asohoka ako kanya: kandi hāri mw ijoro.</verse>
				<verse number="31">Nukw amaze gusohoka, Yesu aravuga, ati Noneh’ Umwana w’ umuntu arashimagijwe, kand’ Imana ishimagirijwe muri we.</verse>
				<verse number="32">Kand’ Imana, kw ishimagirijwe muri we, na yo izomushimagiriza muri yo, kand’ izomushimagiza vuba.</verse>
				<verse number="33">Bana bato, ndacari kumwe namwe akanya gato. Muzondondera, ariko, nk’uko nabgiye Abayuda, nt’ Aho nja ntimushobora gushikayo, ni ko none ndababgira namwe.</verse>
				<verse number="34">Ndabaha icagezwe gisha: ni mukundane; nk’uko nabakunze, abe ari ko namwe mukundana.</verse>
				<verse number="35">Ni mwagiriranira urukundo, ni ho bose bazomenya ko mur’ abigishwa banje.</verse>
				<verse number="36">Simoni Petero aramubaza, ati Mugenzi, uja hehe? Yesu aramwishura, at’ Aho nja ntushobora kunkurikira ubu, arik’ uzonkurikira hanyuma.</verse>
				<verse number="37">Petero aramubaza, ati Mugenzi, n’iki kimbuza kugukurikira n’ubu? Erega nzonakwigura.</verse>
				<verse number="38">Yesu aramwishura, at’ Ugize ng’ uzonyigura? N’ukuri, n’ukuri ndakubgire: Inkoko itarabika, uhava unyihakana gatatu.</verse>
			</chapter>
			<chapter number="14">
				<verse number="1">Ntimuhagarike imitima yanyu, mwizere Imana, nanje munyizere.</verse>
				<verse number="2">I muhira kwa Data har’ amazu menshi, iy’ aba atariho, mba ndabibabgiye, kuko ngiye kubategurira ahanyu.</verse>
				<verse number="3">Kandi ko ngiye kubategurira ahanyu, nzogaruka kubajana i wanje, ngw aho ndi namwe abe ari ho muba.</verse>
				<verse number="4">Kand’ iyo nja murazi inzira ijayo.</verse>
				<verse number="5">Toma aramubgira, ati Mugenzi, ntituzi iy’ uja, dushobora dute kumenya inzira?</verse>
				<verse number="6">Yesu aramubgira, ati Ni jewe nzira n’ukuri n’ubugingo: nta wushika kuri Data ntamujanye.</verse>
				<verse number="7">Iyo muba mwarammenye, na Data muba mumuzi. Uhereye ubu muramuzi, kandi mwamubonye.</verse>
				<verse number="8">Filipo aramubgira, ati Mugenzi, twereke So, bizoba bihaye.</verse>
				<verse number="9">Yesu aramubaza, ati Mbega ko nabanye namwe igihe kingana girtyo, nturakaruha ummenya ga Filipo? Ūbonye jewe aba abonye Data: non’ uvuga ute ngo Twereke So?</verse>
				<verse number="10">Ntiwizeye ko jewe ndi muri Data, na Data ari muri jewe? Amajambo mbabgira s’ayo nigeneye, ariko Data aba muri jewe ni we akora ibikorwa vyiwe.</verse>
				<verse number="11">Ni munyizere ko ndi muri Data, na Data ari muri jewe, bibuze, mupfe kwizera kubg’ ibikorwa ubgavyo.</verse>
				<verse number="12">N’ukuri, n’ ukuri ndababgire: Ūnyizera, ibikorwa jewe nkora na we azobikora: kand’ azokora ibibiruta, kuko jewe ngiye kwa Data.</verse>
				<verse number="13">Kand’ ico muzosaba cose mw izina ryanje nzogikora, kugira ngo Se ashimagizwe mu Mwana.</verse>
				<verse number="14">Ni mwagira ico musaba mw izina ryanje, nzogikora.</verse>
				<verse number="15">Ni mwankunda, muzokwitondera ivyagezwe vyanje,</verse>
				<verse number="16">nanje nzosaba Data, na we azobaha uwundi Mwitsa, ngw az’ abane namwe ibihe bidashira,</verse>
				<verse number="17">ni we Mpwemu w’ukuri, uwo ab’ isi badashobora kwākīra, kuko batamubona, kandi batamuzi; mweho muramuzi, kukw abana namwe kand’ azoba muri mwebge.</verse>
				<verse number="18">Sinzobasiga nk’impfuvyi, nzoza kuri mwebge.</verse>
				<verse number="19">Hasigaye igihe gito, ab’ isi ntibabe bakimbona, ariko mweho muzombona; kuko ndiho, namwe muzobaho.</verse>
				<verse number="20">Uwo musi muzomenya ko ndi muri Data, namwe muri muri jewe, nanje ndi muri mwebge.</verse>
				<verse number="21">Ūri n’ivyagezwe vyanje akavyitondera, uwo ni we ankunda, kand’ ūnkunda azokundwa na Data, nanje nzomukunda, kandi nzomwihishurira.</verse>
				<verse number="22">Yuda (atari Isikaryota), aramubaza, ati Mugenzi, bibaye bite, k’ugira wihishurire twebge, ntiwihishurire ab’ isi?</verse>
				<verse number="23">Yesu aramwishura, ati Ni hagira ūnkunda, azokwitondera ijambo ryanje, kandi Data azomukunda, maze tuzoza kuri we, tubane na we.</verse>
				<verse number="24">Ūtankunda ntiyitondera amajambo yanje, kand’ ijambo mwumva s’iryanje, ariko n’irya Data yantumye.</verse>
				<verse number="25">Ivyo ndabibabariye nkiri kumwe namwe,</verse>
				<verse number="26">arik’ Umwitsa, ari we Mpwemu Yera, uwo Data azorungika mw izina ryanje, ni we azobigisha vyose, kand’ azobibutsa ivyo nababariye vyose.</verse>
				<verse number="27">Amahoro ndayabasigaranye, amahoro yanje ndayabagabiye. Jeho simbagabira nk’ukw ab’ isi bagaba. Imitima yanyu ntihagarare, kandi ntitinye.</verse>
				<verse number="28">Mwumvise ko nababgiye, nti Ndagiye, ariko nzobagarukako. Iyo muba munkunda, muba munezerejwe n’ uko ngiye kwa Data, kuko Data ari we anduta.</verse>
				<verse number="29">Nuko none ndabibabgiye bitaraba, ngw aho bizobera muze mwizere.</verse>
				<verse number="30">Sinkivugana namwe vyinshi, kuk’ umwami w’isi ari mu kuza, yamara muri jewe nta kintu ahafise;</verse>
				<verse number="31">ariko n’ukugira ngw ab’ isi bamenye ko nkunda Data, kand’ uko Data yangeze kw ari ko nkora. Ve hasi, tuve hano tugende.</verse>
			</chapter>
			<chapter number="15">
				<verse number="1">Jewe nd’umuzabibu w’ukuri, kandi Data ni nyene wo.</verse>
				<verse number="2">Ishami ryose ryo muri jewe ritāma, arikūraho; kand’ iryama ryose araritūtūrira, ngo rirushirize kwama.</verse>
				<verse number="3">N’ubu mwebge mumaze kwezwa kubg’ ijambo nababgiye.</verse>
				<verse number="4">Ni mugume muri jewe, nanje ngume muri mwebge. Nk’ ukw ishami ritabasha kwama ubgaryo, ritagumye mu muzabibu, ni ko namwe mutabibasha, mutagumye muri jewe.</verse>
				<verse number="5">Ni jewe muzabibu, namwe mur’ amashami: ūguma muri jewe, nanje nkaguma muri we, uwo ni we yama cane, kukw ata co mubasha gukora mutamfise.</verse>
				<verse number="6">Umuntu n’ataguma muri jewe atabga nk’ukw’ ishami ritererwa inyuma y’uruzabibu, akuma; maze bakayatororokanya, bakayaterera mu muriro, agasha.</verse>
				<verse number="7">Ni mwaguma muri jewe, amajambo yanje akaguma muri mwebge, musabe ico mugomba cose, kizobabera kuno.</verse>
				<verse number="8">Mur’ ivyo Data arashimagizwa, ni mwama cane, kandi mukaba abigishwa banje.</verse>
				<verse number="9">Nk’uko Data yankunze, ni ko nanje nabakunze: ni mugume mu rukundo rwanje.</verse>
				<verse number="10">Ni mwitondera ivyagezwe vyanje, muzoguma mu rukundo rwanje, nk’uko nanje nitondeye ivyagezwe vya Data, nkaguma mu rukundo rwiwe.</verse>
				<verse number="11">Ivyo mbibabgiye, kugira ng’ umunezero wanje ube muri mwebge, kandi n’umunezero wanyu wuzuzwe.</verse>
				<verse number="12">Ngiki icagezwe canje: ni mukundane, nk’uko nabakunze.</verse>
				<verse number="13">Nta wogira urukundo ruruta urw’ uk’ umuntu yigura abakunzi biwe.</verse>
				<verse number="14">Mur’ abakunzi banje, ni mwakora ivyo mbagera.</verse>
				<verse number="15">Sinkibita abashumba, kuk’ umushumba atamenya ico shebuja akora; ariko mweho nabise abakunzi, kukw ivyo numvanye Data vyose nabibamenyesheje.</verse>
				<verse number="16">Si mwebge mwantoranije, ariko ni jewe nabatoranije, nabashizeho kugira ngo mugende murāma imbuto, kandi ngw imbuto zanyu zigumeho, kugira ngw ico muzosaba Data cose mw izina ryanje, akibahe.</verse>
				<verse number="17">Ivyo ndabibageze kugira ngo mukundane.</verse>
				<verse number="18">Isi ni yabanka, mumenye ko jewe yabanje kunyanka, itarabanka.</verse>
				<verse number="19">Iyo muba ab’ isi, isi iba ikunze icayo, maze kuko mutar’ ab’ isi, ariko nabatoranije mu b’isi, ni co gituma isi ibanka.</verse>
				<verse number="20">Mwibuke rya jambo nababgiye, nt’ Umushumba ntaruta shebuja; namba bārampamye, namwe bazobahama; namba bāritondeye ijambo ryanje, n’iryanyu bazoryitondera.</verse>
				<verse number="21">Arikw ivyo vyose bazobibagirira babahōra izina ryanje, kuko batazi uwantumye.</verse>
				<verse number="22">Iyo ntaba naraje ngo ngire ico mbabarira, nta caha baba bafise, ariko none ntibari n’ico bireguza icaha cabo.</verse>
				<verse number="23">Ūnyanka aba yanka na Data.</verse>
				<verse number="24">Iyo ntaba narakoreye ibikorwa muri bo bitigeze gukorwa n’uwundi, nta caha baba bafise, ariko noneho twe na Data baratubonye, baraheza baratwanka.</verse>
				<verse number="25">Ariko vyabaye birtyo kugira ngw ijambo ryanditswe mu vyagezwe vyabo rishike, ngo Bānyankiye ubusa.</verse>
				<verse number="26">Arik’ Umwitsa ah’ azozira, uwo nzobarungikira ava kuri Data, ni we Mpwemu w’ukuri akomoka kuri Data, uwo ni we azonshingira intahe,</verse>
				<verse number="27">kandi namwe nyene muranshingira intahe, kuko mwari kumwe nanje uhereye mbere na mbere.</verse>
			</chapter>
			<chapter number="16">
				<verse number="1">Ico mbabaririye ivyo, n’ ukugira ngo ntimuze mutsitazwe.</verse>
				<verse number="2">Bazobaca mu masinagogi, kand’ igihe kigiye kuza, ūzobīca wese azogira ngw agiriye Imana ikimazi.</verse>
				<verse number="3">Kand’ ivyo bazobikora kuko batamenye Data, nanje ntibāmmenye.</verse>
				<verse number="4">Ico mbabaririye ivyo, n’ukugira ngw igihe cavyo ni cashika, muze muvyibuke ko nanje nabibabgiye. Uhereye ubga mbere sinaribgabibabgire, kuko nari nkiri kumwe namwe.</verse>
				<verse number="5">None ngira ngende ku wantumye, kandi nta n’umwe muri mwebge arushe ambaza at’ Uja hehe?</verse>
				<verse number="6">Ariko kuko mbabariye ivyo, umubabaro waciye wuzura mu mitima yanyu.</verse>
				<verse number="7">Ariko jewe ndababgira ukuri: Ikizogira ico kibamarira, n’uko jewe ngenda; kuko ni ntagenda, Umwitsa ntazoza kuri mwebge: ariko ni nagenda nzomubarungikira.</verse>
				<verse number="8">Uwo ni yaza, azohinyuza ab’ isi, abemeze ivy’ icaha, n’ivy’ ukugororoka, n’ivy’ amateka;</verse>
				<verse number="9">ivy’ icaha, kuko batānyizeye,</verse>
				<verse number="10">ivy’ ukugororoka, kuko nja kwa Data, kandi namwe muzoba mutakimbona,</verse>
				<verse number="11">ivy’ amateka, kuk’ umwami w’iyi si yaciriwekw iteka.</verse>
				<verse number="12">Nari ngifise vyinshi vyo kubabgira, ariko ntimushobora kuvyihanganira ubu.</verse>
				<verse number="13">Arik’ uwo Mpwemu w’ukuri ni yaza, azobarōngōra abashitse ku kuri kwose, kukw atazovuga ivyo yigeneye, arikw ivy’ azokwumva vyose ni vyo azovuga, kand’ azobamenyesha ibigira bize.</verse>
				<verse number="14">Uwo azoshimagiza jewe, kukw azokwābīra ku vyanje, akabibamenyesha.</verse>
				<verse number="15">Ivyo Data afise vyose n’ivyanje, ni co gitumye mvuga, nti Yābīra ku vyanje, akabibamenyesha.</verse>
				<verse number="16">Hasigaye igihe gito ntimube mukimbona, maze hazoca ikindi gihe gito musubire kumbona.</verse>
				<verse number="17">Bamwe mu bigishwa biwe barabazanya, bati Mbeg’ ivyo atubgiye n’ibiki ngo Hasigaye igihe gito ntimube mukimbona, ngo Maze hazoca ikindi gihe gito musubire kumbona, kandi ngo Kuko nja kwa Data?</verse>
				<verse number="18">Kandi bat’ Ivyo atubgiye n’ibiki, ngw Igihe gito? Ntitumenye ico avuze ic’ ari co.</verse>
				<verse number="19">Yesu amenya ko bagomba kumubaza, arababaza, ati Mbega mubazanya ic’ ari co, ko mbabariye nti Hasigaye igihe gito ntimube mukimbona, nti Maze hazoca ikindi gihe gito musubire kumbona?</verse>
				<verse number="20">N’ukuri, n’ ukuri ndababgire: Mweho muzorira muboroge, arikw ab’ isi bo bazonezerwa; mweho muzobabara, arik’ umubabaro wanyu uzocika umunezero.</verse>
				<verse number="21">Umugore iy’ aramutswe, aja mu mubabaro, kukw igihe ciwe kigeze, arikw iy’ umwana amaze kuvuka ntaba acibuka kugorwa kwiwe, kukw anezerejwe n’ uk’ umuntu avutse mw isi.</verse>
				<verse number="22">Ni ko namwe muri mu mubabaro, ariko nzosubira kubabona, kand’ imitima yanyu izonezerwa, umunezero wanyu nta n’umwe azowubanyaga.</verse>
				<verse number="23">Kur’ uwo musi nta na kimwe muzombaza. N’ ukuri, n’ukuri ndababgire: Ni hagira ico musaba Data cose azokibaha mw izina ryanje.</verse>
				<verse number="24">Kugeza ubu nta co mwasavye mw izina ryanje; musabe muzohabga, ng’ umunezero wanyu wuzuzwe.</verse>
				<verse number="25">Ivyo mbibabgiriye mu migani, arikw igihe kizoza sinzoba ngisubira kuvuganira namwe mu migani, mugabo nzobabgira ivya Data mbifoboye.</verse>
				<verse number="26">Kur’ uwo musi muzosaba mw izina ryanje, kandi simbabgira ngo nzobasabira Data.</verse>
				<verse number="27">Kuko Data na we ubgiwe abakunda, kuko mwankunze kandi mwizeye ko naturutse ku Mana.</verse>
				<verse number="28">Navuye kwa Data, nza mw isi; ikindi, isi ndiko ndayivamwo, nje kwa Data.</verse>
				<verse number="29">Abigishwa biwe baravuga, bat’ Ubuho urabifoboye, nta mugani uduciriye.</verse>
				<verse number="30">Ubuho tumenye k’uzi vyose, kandi ko kubgawe utarinda ko hogira ūkubaza; ni co gituma twizera ko waturutse ku Mana.</verse>
				<verse number="31">Yesu arabishura, ati Mbega noneho murizeye?</verse>
				<verse number="32">Igihe kigira kize, mbere kirashitse, aho muhava musābagira, umuntu wese aje mu vyiwe, munte jenyene, ariko sindi jenyene, kuko Data ari kumwe nanje.</verse>
				<verse number="33">Ivyo mbibabgiye, kugira ngo mugire amahoro muri jewe. Mw isi muri n’ amarushwa, ariko ni muhūmure, jewe naranesheje isi.</verse>
			</chapter>
			<chapter number="17">
				<verse number="1">Yesu avuze ivyo, arangamiza mw ijuru, ati Data, igihe kirashitse: shimagiza Umwana wawe, ng’ Umwana agushimagize;</verse>
				<verse number="2">nk’uko wamuhaye ububasha ku bafise umubiri bose, ngw abo wamuhaye bose abahe ubugingo budashira.</verse>
				<verse number="3">Ubu ni bgo bugingo budashira, ko bamenya wewe, Imana yonyene y’ukuri, n’uwo watumye, Yesu Kristo.</verse>
				<verse number="4">Nagushimagije mw isi, nnonosoye igikorwa wampaye gukora.</verse>
				<verse number="5">Na none Data, unshimagizanye nawe, unshimagirishije bga bgiza nahoranye ndi kumwe nawe, isi itararemwa.</verse>
				<verse number="6">Nahishuriye izina ryawe abantu wampaye mu b’isi; bar’ abawe, urabampa, kandi bitondeye ijambo ryawe.</verse>
				<verse number="7">None bamenye yukw ivyo wampaye vyose biva kuri wewe:</verse>
				<verse number="8">kukw amajambo wampaye nayabahaye, na bo bakayākīra, bakamenya vy’ukuri ko naturutse kuri wewe; bakizera kw ari wewe wantumye.</verse>
				<verse number="9">Ndabasabira; sinsabira ab’ isi, ariko nsabira abo wampaye, kukw ar’ abawe;</verse>
				<verse number="10">kand’ ivyanje vyose n’ivyawe, n’ivyawe na vyo n’ivyanje, kandi nashimagijwe muri bo.</verse>
				<verse number="11">Sinkiri mw isi, ariko bo bari mw isi, nanje ndaje kuri wewe. Data wera, ubazigamire mw izina ryawe wampaye, ngo babe umwe nk’uko natwe turi.</verse>
				<verse number="12">Nkiri kumwe na bo, nabazigamiye mw izina ryawe wampaye. Narabashibamyeko, kandi nta n’umwe muri bo yapfuye rubi, atari wa mwana wo gupfa rubi, kugira ngw ivyanditswe bishike.</verse>
				<verse number="13">Ariko none ndaje kuri wewe, kand’ ibi mbivuga ndi mw isi, kugira ngo bagire umunezero wanje wuzure muri bo.</verse>
				<verse number="14">Nabahaye ijambo ryawe; kand’ ab’ isi barabanka, kukw atar’ ab’ isi, nk’uko nanje ntar’ uw’ isi.</verse>
				<verse number="15">Singusaba ng’ ubakūre mw isi, ariko ng’ ubarinde wa Mubi.</verse>
				<verse number="16">S’ab’ isi, nk’ uko nanje ntar’ uw’ isi.</verse>
				<verse number="17">Ubeze mu kuri: ijambo ryawe ni ryo kuri.</verse>
				<verse number="18">Nk’uko wantumye mw isi, ni ko nanje nabatumye mw isi:</verse>
				<verse number="19">kandi nanje niyeza kubgabo, kugira ngo na bo babe bejejwe mu kuri.</verse>
				<verse number="20">Sinsabira aba gusa, ariko ndasabira n’abo bazonyizera kubg’ ijambo ry’aba,</verse>
				<verse number="21">kugira ngo bose babe umwe, nk’uko wewe, Data, uri muri jewe, nanje nkaba muri wewe, ngo na bo abe ari ko baba muri twebge, ngw isi yizere kw ari wewe wantumye.</verse>
				<verse number="22">Nanje nabahaye ubgiza wampaye, ngo babe umwe, nk’uko natwe tur’ umwe.</verse>
				<verse number="23">Jewe mbe muri bo, nawe ube muri jewe, ngo bahīngūrwe babe umwe, kugira ngw isi imenye kw ari wewe wantumye, ukabakunda, nk’uko wankunze.</verse>
				<verse number="24">Data, abo wampaye ndagomba kw aho ndi na bo bahabana nanje, ngo barābe ubgiza bganje wampaye, kuko wankunze itanguriro ry’isi ritarashirwaho.</verse>
				<verse number="25">Data ugororotse, isi ntiyakumenye, ariko jewe narakumenye, n’ aba na bo bamenye kw ari wewe wantumye.</verse>
				<verse number="26">Nabamenyesheje izina ryawe, kandi nzoribamenyesha, ng’ urukundo wankunze rube muri bo, nanje mbe muri bo.</verse>
			</chapter>
			<chapter number="18">
				<verse number="1">Yesu avuze ivyo, avanayo n’abigishwa biwe afata hakurya y’umugezi witwa Kidironi; aho hār’ itongo: ashikaho, bo n’abigishwa biwe.</verse>
				<verse number="2">Kandi na Yuda amugura yar’ azi aho hantu, kuko Yesu yahora ajanayo n’abigishwa biwe kenshi.</verse>
				<verse number="3">Nuko Yuda amaze guhabga n’abaherezi bakuru n’Abafarisayo ingabo z’ abasoda, bo n’abagendanyi, ajayo, bari n’amatara n’ibimuri n’ibirwanishwa.</verse>
				<verse number="4">Nuko Yesu amenye ibigira bimubeko vyose, arabasanganira, arababaza, ati Murondera nde?</verse>
				<verse number="5">Na bo baramwishura, bati Yesu Umunyanazareti. Arababgira, ati Ni jewe. Kandi Yuda, amugura, yar’ ahagararanye na bo.</verse>
				<verse number="6">Amaze kubabarira, ati Ni jewe, bagenza imigongo, bagwa hasi.</verse>
				<verse number="7">Na we asubira kubabaza, ati Murondera nde? Na bo bati Yesu Umunyanazareti.</verse>
				<verse number="8">Yesu arabishura, ati Mbabgiye kw ari jewe: asangw’ ari jewe murondera, mureke aba, bīgīre.</verse>
				<verse number="9">Ukwo kwar’ ukugira ngo rya jambo yavuze rishike, ngo Mu bo wampaye nta n’umwe najimije.</verse>
				<verse number="10">Simoni Petero yari n’inkota, arayisokōra, aca ugutwi kw’i buryo kw’umuntu w’umuherezi mukuru: uwo muntu yitwa Malikusi.</verse>
				<verse number="11">Maze Yesu abarira Petero, ati Subiza inkota mu rwubati: mbeg’ igikombe Data yampaye ndeke kukinywa?</verse>
				<verse number="12">Nukw abasoda n’umukuru w’abagabisha babo n’abagendanyi b’Abayuda bafata Yesu, baramuboha,</verse>
				<verse number="13">babanza kumujana kwa Anasi, kuko yari sebukwe wa Kayafa umuherezi mukuru wo mur’ uwo mwaka.</verse>
				<verse number="14">Kandi Kayafa ni we yari yagīriye inama Abayuda, yukw ar’ ibibereye k’ umuntu umwe apfira ubgo bgoko.</verse>
				<verse number="15">Simoni Petero akurikira Yesu, bo n’uwundi mwigishwa. Uwo mwigishwa yar’ azinanyi n’umuherezi mukuru, ashikana na Yesu mu rugo rw’uwo muherezi mukuru,</verse>
				<verse number="16">ariko Petero asigara ahagaze kw irembo. Wa wundi mwigishwa yar’ azinanyi n’umuherezi mukuru, ashika kw irembo, avugana n’umukumirizi, araheza ashikana Petero imbere.</verse>
				<verse number="17">Maz’ iyo ncoreke ikumīra ibaza Petero, iti Mbega nawe uri mu bigishwa b’uyo muntu? Petero at’ Oya, sindimwo.</verse>
				<verse number="18">Abashumba n’abagendanyi bāri bahagaze bacanye umuriro w’amakara, kuko hār’ imbeho, bariko barōta; kandi Petero na we yari kumwe na bo, ahagaze yōta.</verse>
				<verse number="19">Nuk’ umuherezi mukuru asiguza Yesu ivy’ abigishwa biwe n’inyigisho ziwe.</verse>
				<verse number="20">Yesu aramwishura, ati Nabarira ab’ isi mvyeruye, nahora nigishiriza mu masinagogi no mu rusengero ah’ Abayuda bose bakoranira, nta co navugiye mu mpisho.</verse>
				<verse number="21">Umbarije iki? Baza abāhora bavyumva ico nababariye: erega ni bo bazi ivyo navuze.</verse>
				<verse number="22">Avuze artyo, umwe mu bagendanyi ahagazeho akubita Yesu urushi, at’ Uko ni ko wishura umuherezi mukuru?</verse>
				<verse number="23">Yesu aramubaza, ati Namba mvuze nabi, nyagiriza ico kibi; ariko namb’ ari neza, unkubitiye iki?</verse>
				<verse number="24">Nuko Anasi amurungika aboshwe kwa Kayafa umuherezi mukuru.</verse>
				<verse number="25">Simoni Petero yar’ ahagaze yōta; nuko baramubaza, bati Mbega nawe uri mu bigishwa biwe? Na we arahakana, at’ Oya, sindimwo.</verse>
				<verse number="26">Umwe mu bashumba b’umuherezi mukuru, yar’ incuti y’umwe Petero yaciye ugutwi, aramubaza, ati Sinakubonye uri kumwe na we muri rya tongo?</verse>
				<verse number="27">Maze Petero yongera kubihakana, ako kanya inkoko ica irabika.</verse>
				<verse number="28">Bakūra Yesu kwa Kayafa, bamujana mw iboma: hāri mu mutwenzi. Arik’ ubgabo ntibinjira mw iboma, ngo boye kwihumanya, kugira ngo babone ingene barya Pasika.</verse>
				<verse number="29">Kubg’ ivyo Pilato arasohoka aja aho bari, arababaza, at’ Ikirego mufise kur’ uyu muntu n’igiki?</verse>
				<verse number="30">Baramwishura, bat’ Ugira ng’ uyu, iyaba atākoze ibibi tuba tumukuzaniye?</verse>
				<verse number="31">Nuko Pilato arababgira, ati Ni mumujane mwebge, mumucire urubanza nk’ukw ivyagezwe vyanyu bivuga. Abayuda baramwishura, bat’ Erega twebge ntitwemererwa kwica umuntu.</verse>
				<verse number="32">Ngw ijambo rya Yesu rishike, iryo yavuze abamenyesha urupfu azopfa urw’ ari rwo.</verse>
				<verse number="33">Nuko Pilato asubira mw iboma, ahamagaza Yesu, aramubaza, ati Ni wewe Mwami w’Abayuda?</verse>
				<verse number="34">Yesu ati Mbeg’ ivyo ubibajije kubgawe, canke n’abandi bakubariye ivyanje?</verse>
				<verse number="35">Pilato ati Mbega nanje nd’ Umuyuda? Ab’ ubgoko bganyu n’abaherezi bakuru ni bo bakunzaniye. Wakoze iki?</verse>
				<verse number="36">Yesu aramwishura, at’ Ubgami bganje s’ubgo mur’ iyi si; iyaba ubgami bganje bgar’ ubgo mur’ iyi si, abagendanyi banje baba bārwanye, ngo simpabge Abayuda. Ariko noneh’ ubgami bganje s’ubg’ ino.</verse>
				<verse number="37">Nuko Pilato aramubaza, at’ Ubgo wewe ur’ umwami? Yesu ati Ni wewe uvyivugiye ko nd’ umwami. Iki ni co navukiye, kand’ iki ni co canzanye mw isi, n’ukugira ngo nshingire intahe ukuri. Uw’ ukuri wese yumva ijwi ryanje.</verse>
				<verse number="38">Pilato aramubaza, ati Mbeg’ ukuri n’iki? Amaze kuvuga ivyo, asubira gusohoka, aja ah’ Abayuda bari, arababgira, ati Jewe nta gicumuro mbonye kuri we.</verse>
				<verse number="39">Ariko musanganywe umugenzo ko mbarekurira umwe mu misi ya Pasika: none muragomba ko mbarekurira umwami w’Abayuda?</verse>
				<verse number="40">Nuko basubira gusemerera, bati S’uyo, ariko turekurire Baraba. Yamara Baraba yar’ umwambuzi.</verse>
			</chapter>
			<chapter number="19">
				<verse number="1">Maze Pilato afata Yesu, aramukubitisha.</verse>
				<verse number="2">Abasoda na bo batsiba igitsibo c’ amahwa bakimwambika mu mutwe, baraheza bamwambika impuzu y’inyambarabami.</verse>
				<verse number="3">Baramwēgēra, bati Ndagize bgakeye, Mwami w’Abayuda. Maze baramubīngūra.</verse>
				<verse number="4">Maze Pilato asubira gusohoka, arababgira, at’ Ehe ndamusohokanye aho muri, ngo mumenye kw ata gicumuro mbonye kuri we.</verse>
				<verse number="5">Nuko Yesu asohoka yambaye ico gitsibo c’amahwa na ya mpuzu y’inyambarabami. Pilato arababgira, at’ Ehe rāba uwo muntu!</verse>
				<verse number="6">Maz’ abaherezi bakuru n’abagendanyi bamubonye, barasemerera, bati Mubambe, mubambe. Pilato arababgira, ati Ni mube ari mwebge mumwishorerera, mumubambe, kuko jewe ata gicumuro mbonye kuri we.</verse>
				<verse number="7">Abayuda baramwishura, bati Twebge dufise icagezwe, kandi kubg’ ico cagezwe akwiye gupfa, kuko yigize Umwana w’Imana.</verse>
				<verse number="8">Nuko Pilato yumvise iryo jambo, arushiriza gutinya;</verse>
				<verse number="9">asubira kwinjira mw iboma, abaza Yesu, at’ Ur’ uwa hehe? Ariko Yesu ntiyamwishura na rimwe.</verse>
				<verse number="10">Nuko Pilato aramubaza, ati Nta co umbarira? Ntuzi yuko mfise ububasha bgo kukurekura, kandi mfise ububasha bgo kukubamba?</verse>
				<verse number="11">Yesu aramwishura, ati Nta bubasha war’ ufise kuri jewe, shit’ ubuhawe buvuye hejuru, ni co gituma uwakunshikirije afise icaha kirengeje.</verse>
				<verse number="12">Uhereye aho Pilato arondera uburyo bg’uko yomurekura, arikw Abayuda barasemerera, bati Ni warekura uyo, ntuzoba ucuzura na Kayisari, kuk’ uwīgira umwami wese aba agararije Kayisari.</verse>
				<verse number="13">Nuko Pilato yumvise ayo magambo, asohora Yesu, yicara ku ntebe y’imanza, yar’ ahantu hitwa Musezero w’ amabuye, mu Giheburayo hitwa Gabata.</verse>
				<verse number="14">War’ umusi wo kwitegurira Pasika, hari nk’isaha zitandatu. Abgira Abayuda, at’ Ehe rāba umwami wanyu.</verse>
				<verse number="15">Na bo barasemerera, bati Mukūreho, mukūreho, umubambe. Pilato arababaza, ati Mbambe umwami wanyu? Abaherezi bakuru bati Nta mwami dufise, atari Kayisari.</verse>
				<verse number="16">Araheza aramubahereza, ngw abambge. Nuko basūmira Yesu.</verse>
				<verse number="17">Avayo, yiyikorereye umusaraba, ashika ahantu hitwa Nyagihanga, mu Giheburayo hitwa Gologota;</verse>
				<verse number="18">bamubambaho, hamwe n’abandi babiri, umwe hirya, uwundi hino, Yesu yari hagati.</verse>
				<verse number="19">Pilato yandika icandiko, agishira ku musaraba; canditswe ngo YESU UMUNYANAZARETI UMWAMI W’ABAYUDA.</verse>
				<verse number="20">Benshi mu Bayuda bāsoma ico candiko, kukw aho hantu Yesu yabambge hari hafi y’igisagara; kandi cari canditswe mu Giheburayo no mu Kiroma no mu Kigiriki.</verse>
				<verse number="21">Nukw Abaherezi bakuru b’Abayuda babgira Pilato, bati Nta co wandika ng’ Umwami w’Abayuda, arik’ uti Yivuze ngo Ni jewe Mwami w’Abayuda.</verse>
				<verse number="22">Pilato arabishura, at’ Ico nanditse, nacanditse.</verse>
				<verse number="23">Nukw abasoda, bamaze kubamba Yesu, bābīra impuzu ziwe, bazigaburamw’ imigabane ine, umusoda wese umugabane wiwe; hasigara umwinjiro. Kand’ uwo mwinjiro ntiwar’ ufise umubarīro, war’ ujishwe kumwe, uhereye hejuru kugeza hasi.</verse>
				<verse number="24">Nuko baravugana, bati Twoye kuwutabura, tuwupfindire, ugire ūwegukiye. Kwar’ ukugira ngw ivyanditswe bishike, ngo Bagabuye impuzu zanje, Bapfindira umwambaro wanje. Ivyo ni kw abasoda babikoze.</verse>
				<verse number="25">Arikw i ruhande y’umusaraba wa Yesu hāri hahagaze nyina na nyinabo na Mariya muka Kilopa na Mariya Magadalene.</verse>
				<verse number="26">Yesu abonye nyina na wa mwigishwa yakunda ahagazeho, abarira nyina, ati Nyina wanje, nguyo umwana wawe.</verse>
				<verse number="27">Maz’ abarira wa mwigishwa, ati Nguyo nyoko. Uhereye ako kanya uwo mwigishwa amujana i we.</verse>
				<verse number="28">Hanyuma y’ivyo Yesu amenye yuko noneho vyose birangiye, kugira ngw icanditswe gishike, aravuga, ati Mfise inyota.</verse>
				<verse number="29">Aho hantu hari hateretse inkono yuzuye inkarisha, nuko bashira sipongo yuzuyemw’ inkarisha kw irenga, bayirungika ku munwa wiwe.</verse>
				<verse number="30">Yesu amaze kuyihabga, aravuga, ati Birarangiye. Araheza ajondamika umutwe, umutima uraca.</verse>
				<verse number="31">Uwo musi war’ uwo kwitegurira Pasika; nuko kugira ngw abābambge ntibagume ku misaraba kw isabato, kuk’ uwo musi w’isabato wari mukuru, Abayuda basaba Pilato ngw amaguru yabo avunwe, kandi ngo babambūrwe.</verse>
				<verse number="32">Maz’ abasoda baraza, bavuna amaguru y’uwa mbere n’ay’ uwundi yabambanywe na we.</verse>
				<verse number="33">Ariko bashitse kuri Yesu, babonye amaze gupfa, ntibāba bakimuvuna amaguru,</verse>
				<verse number="34">arik’ umwe mu basoda amucumita icumu mu rubavu; ako kanya hava amaraso n’amazi.</verse>
				<verse number="35">Uwabibonye ni we yabishingiye intahe kand’ intahe yiwe n’iy’ ukuri, kand’ arazi kw avuga ukuri, kugira ngo namwe mwizere.</verse>
				<verse number="36">Kukw ivyo vyabayeho kugira ngw icanditswe gishike, ngo Nta n’igufa ryiwe rizovunwa.</verse>
				<verse number="37">Kandi har’ ikindi canditswe, kivuga ngo Bazobona uwo bācumise.</verse>
				<verse number="38">Hanyuma y’ivyo Yosefu Umunyarimataya, yar’ umwigishwa wa Yesu, ariko mu mpisho, kubgo gutinya Abayuda, yaka Pilato ikiziga ca Yesu ngw akijane: Pilato aremera; nukw araza ajana ikiziga ciwe.</verse>
				<verse number="39">Kandi haza na Nikodemo, umwe yaza kuri Yesu mw ijoro ubga mbere, azana ikivange c’isenga n’imbazi nk’ibilo mirongwitanu.</verse>
				<verse number="40">Nuko bābīra ikiziga ca Yesu, bakizingira mu mpuzu zera derere, hamwe n’ivyo bimota neza, nk’uk’ umugenzo w’Abayuda wo guhamba war’ uri.</verse>
				<verse number="41">Kand’ aho hantu yabambge hār’ itongo; kandi mur’ iryo tongo hār’ imva nsha itarahambgamw’ umuntu;</verse>
				<verse number="42">aho ni ho bāhamvye Yesu, kuko war’ umusi wo kwitegura kw’ Abayuda, kand’ iyo mva ikaba hafi.</verse>
			</chapter>
			<chapter number="20">
				<verse number="1">Ku wa mbere w’imisi ndwi mu gahuru, hatarabona, Mariya Magadalene aja ku mva, abona ikibuye gikūwe ku mva;</verse>
				<verse number="2">agenda ariruka ashikīra Simoni Petero na wa mwigishwa wundi Yesu yakunda, arababgira, ati Bākūye Umwami Yesu mu mva, kandi ntituzi aho bāmushize.</verse>
				<verse number="3">Nuko Petero arasohoka, na wa mwigishwa wundi, baja ku mva.</verse>
				<verse number="4">Bompi birukira icarimwe, kandi wa mwigishwa wundi asiga Petero, amutanga ku mva.</verse>
				<verse number="5">Yunamye, arungurutseyo, abona za mpuzu zera derere zirambitseho, ariko ntiyinjira.</verse>
				<verse number="6">Maze Simoni Petero arashika amukurikiye, yinjira mu mva, abona za mpuzu zirambitseho,</verse>
				<verse number="7">n’igitambara cari mu mutwe wiwe, kitarambitse hamwe na za mpuzu, ariko kizinze kir’ ahaco ukwa conyene.</verse>
				<verse number="8">Ni ho hinjiye wa mwigishwa wundi na we, umwe yabanje gushika ku mva, abibonye arizera.</verse>
				<verse number="9">Kuko bataribgamenye ivyanditswe yukw akwiye kuzozuka mu bapfuye.</verse>
				<verse number="10">Maz’ abo bigishwa bavayo basubira i wabo.</verse>
				<verse number="11">Mariya yar’ ahagaze ku mva arira. Akirikw ararira, arunama, arunguruka mu mva,</verse>
				<verse number="12">abona abamarayika babiri bambaye impuzu zera, bicaye umwe ku mutwe, uwundi mu mirambizo y’ah’ ikiziga ca Yesu cari kiryamye.</verse>
				<verse number="13">Baramubaza, bati Mbega nyina wanje, urizwa n’iki? Na we ati N’ uko bakūyeh’ Umwami wanje, nanje nkaba ntazi aho bamushize.</verse>
				<verse number="14">Avuze ivyo, arakebuka, abona Yesu ahagaze, ariko ntiyamenya kw ari Yesu.</verse>
				<verse number="15">Yesu aramubaza, ati Mbega nyina wanje, urizwa n’ iki? Urondera nde? Na we yiyumvira kw ar’ umurimyi waho, aramubgira, ati Mugenzi, namb’ ari wewe wamukūye hano, ndangira aho wamushize, ndamukūreyo.</verse>
				<verse number="16">Yesu aramuhamagara, ati Mariya. Na we arahindukira, amwitaba mu Giheburayo, ati Rabuni (risobanurwa ngo Mwigisha).</verse>
				<verse number="17">Yesu aramubgira, ati Ntunkoreko, kuko ntaradūga kwa Data; ariko genda kwa bene Data, ubabarire, ut’ Agira adūge kwa Se ari we So, uti Ku Mana yiwe ari yo Mana yanyu.</verse>
				<verse number="18">Mariya Magadalene aragenda, abarira abigishwa inkuru, ati Nabonye Umwami; abadondera ivyo yamubariye.</verse>
				<verse number="19">Nuko kur’ uwo musi buhwibiriye, ni wo musi wa mbere w’imisi ndwi, inzugi zāri zugaye ah’ abigishwa bari, kubgo gutinya Abayuda, Yesu araza abahagarara hagati, arababgira, at’ Amahoro abe muri mwebge.</verse>
				<verse number="20">Amaze kuvuga artyo, abereka ibiganza vyiwe no mu rubavu. Maz’ abigishwa baranezerwa, babonye Umwami.</verse>
				<verse number="21">Yesu yongera kubabgira, at’ Amahoro abe muri mwebge. Nk’ uko Data yantumye ni ko nanje mbatumye.</verse>
				<verse number="22">Avuze ivyo, abahumekerako, ati Ni mwākīre Mpwemu Yera.</verse>
				<verse number="23">Kand’ abo muzoharira ivyaha bose, bazoba babihariwe; arikw abo mutazobiharira bose, ntibazoba babihariwe.</verse>
				<verse number="24">Ariko Toma ari we Hasa, umwe wo muri bamwe cumi na babiri, ntiyari kumwe na bo aho Yesu yaza.</verse>
				<verse number="25">Abandi bigishwa baramubgira, bati Twabonye Umwami. Na we arabishura, ati Ni ntabona inkovu z’imambo mu biganza vyiwe, ngo nkoze urutoke rwanje mu nkovu z’imambo, ngo nshire urushi mu rubavu rwiwe, sinemera.</verse>
				<verse number="26">Maz’ imisi munani ishize abigishwa bāri mu nzu ukundi gusha, na Toma bāri kumwe. Yesu araza, inzugi zari zugaye, abahagarara hagati, at’ Amahoro abe muri mwebge.</verse>
				<verse number="27">Maz’ abgira Toma, ati Zana hano urutoke rwawe, urābe ibiganza vyanje; zana n’urushi, urushire mu rubavu rwanje, nta co uba ūtizera, arik’ ube uwizeye.</verse>
				<verse number="28">Toma aramwishura, ati Mwami wanje, kandi Mana yanje.</verse>
				<verse number="29">Yesu aramubgira, ati Wijejwe n’uk’ umbonye. Hahirwa abatarinze kubona, yamara bakizera.</verse>
				<verse number="30">Hariho n’ibindi bimenyetso vyinshi Yesu yakoreye imbere y’ abigishwa, bitanditswe mur’ iki gitabo.</verse>
				<verse number="31">Arikw ibi vyandikiwe kugira ngo mwizere yuko Yesu ari we Kristo, Umwana w’Imana, no kugira ngo mwizeye mugire ubugingo mw izina ryiwe.</verse>
			</chapter>
			<chapter number="21">
				<verse number="1">Hanyuma y’ivyo Yesu yiyereka abigishwa ukundi gusha, ari ku kiyaga c’i Tiberiya, kand’ uburyo yiyerekanye n’ubu:</verse>
				<verse number="2">Simoni Petero na Toma ari we Hasa bāri kumwe na Natanayeli w’i Kana i Galilaya, na bene Zebedayo, n’abandi bigishwa babiri.</verse>
				<verse number="3">Simoni Petero arababgira, ati Ndagiye kuroba. Na bo bati Natwe turajana nawe. Barīkora, batambukira mu bgato. Mur’ iryo joro ntibāgira ico bafata.</verse>
				<verse number="4">Umutwenzi ugitambika, Yesu ahagarara ku musenyi, arikw abigishwa ntibāmenya kw ari Yesu.</verse>
				<verse number="5">Nuko Yesu arababaza, ati Bana, har’ ico kurya mufise? Bat’ Oya.</verse>
				<verse number="6">Arababgira, ati Ni muterere urusenga i buryo bg’ubgato, muraronka. Nuko baraterera, ntibāba bakibasha kurukwega, kukw ifi zar’ isinzi.</verse>
				<verse number="7">Wa mwigishwa Yesu yakunda abgira Petero, ati N’Umwami Yesu. Simoni Petero yumvise kw ar’ Umwami, akenyera impuzu, kuko yari gusa, araheza yikubita mu kiyaga.</verse>
				<verse number="8">Arikw abandi bigishwa baza mu bgato, kuko bari hafi y’umusenyi, hāri nk’ intambuko ijana, bakwega urusenga rurimw’ ifi.</verse>
				<verse number="9">Bafashe i musozi, babonah’ umuriro w’amakara n’ifi zigeretseko, n’umutsima.</verse>
				<verse number="10">Yesu arababgira, ati Ni muzane ifi ku zo muhejeje kuroba.</verse>
				<verse number="11">Simoni Petero aja mu bgato, akwegera urusenga i musozi rwuzuye ifi nini‐nini ijana na mirongwitanu na zitatu: kandi naho zari zingaho zirtyo, urusenga ntirwacitse.</verse>
				<verse number="12">Yesu arababarira, ati Ni muze murye. Ariko mu bigishwa ntihāgira ūtinyuka kumubaza, at’ Uri nde? Kuko bāri bamenye kw’ ar’ Umwami Yesu.</verse>
				<verse number="13">Yesu araza, yābīra umutsima, arawubaha, n’ifi n’uko.</verse>
				<verse number="14">Ubgo bgar’ ubugira gatatu Yesu yiyereka abigishwa, amaze kuzuka mu bapfuye.</verse>
				<verse number="15">Nuko barangije kurya, Yesu abaza Simoni Petero, ati Simoni, mwene Yohana, mbeg’ urankunda kurusha aba? Na we at’ Ego, Mugenzi, wewe urazi ko nkunogera. Aramubgira, at’ Ahura imyagazi y’intama zanje.</verse>
				<verse number="16">Yongera kumubaza ubugira kabiri, ati Simoni, mwene Yohana, mbeg’ urankunda? Na we at’ Ego, Mugenzi, wewe urazi ko nkunogera. Aramubgira, ati Ragira intama zanje.</verse>
				<verse number="17">Amubaza ubugira gatatu, ati Simoni, mwene Yohana, mbeg’ urannogera? Petero arababara, kuko yamubajije ubugira gatatu ngo Mbeg’ urannogera? Aramwishura, ati Mugenzi, weho urazi vyose, urazi ko nkunogera. Yesu aramubgira, at’ Ahura intama zanje.</verse>
				<verse number="18">N’ukuri, n’ukuri ndakubgire: Ukir’ umusore, warikenyeza, ukaja ah’ ugomba; arikw ah’ uzosāzira, uzoramvura amaboko, uwundi agukenyeze, akujane ah’ utagomba.</verse>
				<verse number="19">Icatumye avuga artyo, kwar’ ukwerekana urupfu azopfa, ashimagirisha Imana. Amaze kuvuga artyo, aramubarira, ati Nkurikira.</verse>
				<verse number="20">Petero arakebuka, abona wa mwigishwa Yesu yakunda abakurikiye, umwe yari yegamiye mu gikiriza ca Yesu hamwe bāsangira, akamubaza, ati Mugenzi, ni nde azokugura?</verse>
				<verse number="21">Nuko Petero amubonye, abaza Yesu, ati Mugenzi, uyu we bizoba bite?</verse>
				<verse number="22">Yesu aramwishura, ati Namba ngomba kw azogumaho kugeza aho nzozira, upfa iki? Wewe nkurikira.</verse>
				<verse number="23">Ni co catumye iri jambo rikwira muri bene Data, ng’ uwo mwigishwa ntazopfa. Ariko Yesu ntiyamubgiye kw atazopfa, ariko yavuze, ati Namba ngomba kw agumaho kugeza aho nzozira, upfa iki?</verse>
				<verse number="24">Uwo ni wa mwigishwa yashingiye intahe ivyo, kandi ni we yavyanditse, kandi natwe tuzi yukw intahe yiwe ar’ iy’ ukuri.</verse>
				<verse number="25">Ariko hariho n’ibindi vyinshi Yesu yakoze, vyokwandikwa bidondowe kimwe‐kimwe, ngira ngo n’isi na yo ntiyokwirwamw’ ibitabo vyokwanditswe.</verse>
			</chapter>
		</book>
		<book number="44">
			<chapter number="1">
				<verse number="1">Ca gitabo ca mbere nanditse ga Teyofilo we, kivuga ivyo Yesu yatanguye gukora no kwigisha vyose,</verse>
				<verse number="2">gushitsa ku musi yadūgijwe mw ijuru, ahejeje kugerera intumwa muri Mpwemu Yera, zimwe yatoranije.</verse>
				<verse number="3">Kand’ amaze kubabazwa, abiyereka ari muzima atanga ibimenyetso vyinshi, ababonekera imisi mirongwine, avuga ivy’ ubgami bg’Imana.</verse>
				<verse number="4">Maz’ akoranye na bo, arabihanikiriza ngo ntibave i Yerusalemu, at’ Ariko murorēre isezerano rya Data, iryo mwanyumvanye.</verse>
				<verse number="5">Kuko Yohana yabatirisha amazi, ariko mweho, mu misi itari myinshi, muzobatizwa na Mpwemu Yera.</verse>
				<verse number="6">Nuko bakoranye, baramubaza, bati Mwami, iki gihe ni co ugira ugarukane ingoma y’Abisirayeli?</verse>
				<verse number="7">Arabishura, ati S’ivyanyu kumenya imisi cank’ ibihe Data yashinze n’ububasha bgiwe wenyene;</verse>
				<verse number="8">ariko muzohabga ubushobozi, Mpwemu Yera ni yabazako, muzoba ivyabona vyo kunshingira intahe i Yerusalemu, n’i Yudaya hose, n’i Samariya, no gushitsa ku mpera y’isi.</verse>
				<verse number="9">Amaze kuvuga artyo, adūzwa babona, igicu kimukūra mu maso yabo.</verse>
				<verse number="10">Bagihanze amaso mw ijuru akigenda, abagabo babiri bambaye impuzu zera bahagarara i ruhande yabo;</verse>
				<verse number="11">barababaza, bati Yemwe bagabo b’i Galilaya, n’iki gitumye muhagaze murāba mw ijuru? Uyo Yesu, abakūwemwo, akadūzwa mw ijuru, azoza artyo, nk’uko mumubonye aja mw ijuru.</verse>
				<verse number="12">Buno basubira i Yerusalemu, bavuye ku musozi witwa Elayono, uri hafi y’i Yerusalemu nk’urugendo rwemewe kugendwa kw’ isabato.</verse>
				<verse number="13">Bashitseyo, barūrira baja mu nzu yo hejuru, aho bāri basembereye, ari Petero, na Yohana, na Yakobo, na Andereya, na Filipo, na Toma, na Barutolomayo, na Matayo, na Yakobo mwene Alufayo, na Simoni Zelote, na Yuda mwene Yakobo.</verse>
				<verse number="14">Abo bose bāsenga badahumeka n’umutima uhūye, hamwe n’abagore, na Mariya nyina wa Yesu, na bene nyina.</verse>
				<verse number="15">Mur’ iyo misi Petero ava hasi ahagarara hagati ya bene Data, (hāri hakoraniye ishengero ry’ abantu nk’ijana na mirongwibiri), aravuga,</verse>
				<verse number="16">ati Bagabo bene Data, ivyanditswe ntivyobuze gushika, ivyo Mpwemu Yera yari yaravugiye mu kanwa ka Dawidi kuri Yuda, yarōngōye abaja gufata Yesu,</verse>
				<verse number="17">kuko yari yaharūwe muri twebge, agahabga umugabane w’ iki gikorwa.</verse>
				<verse number="18">(Kand’ uwo muntu amaze kugura ubgatsi ku vyo yahawekw ibiguzi vyo kugabitanya kwiwe, agwa yubamye, araturika, amara yiwe yose arasēseka.</verse>
				<verse number="19">Bimenyekana mu baba i Yerusalemu bose, ni co catumye ubgo bgatsi mu rurimi rwabo babgita Akeludama, risobanurwa ng’ Ubgatsi bg’amaraso.)</verse>
				<verse number="20">Kuko mu gitabo ca Zaburi handitswe, ngw I we hasigare umusaka, Kandi ntihakagire uwundi ahaba, kandi ng’ Ububgiriza bgiwe busubiremw’ uwundi.</verse>
				<verse number="21">Nuko mur’ abo bagabo twahora tugendana igihe cose Umwami Yesu yar’ akiri muri twebge amaja n’amaza,</verse>
				<verse number="22">utanguriye ku kubatiza kwa Yohana ukageza ku musi yadukūriwemwo, adūganywe, umwe muri bo akwiye kuba icabona hamwe natwe co gushingira intahe ukuzuka kwiwe.</verse>
				<verse number="23">Bahagarika babiri, umwe ni Yosefu ari we Barusaba, irindi ni Yusito, uwundi na we ni Matiya.</verse>
				<verse number="24">Barasenga, bati Mwami, ni wewe uzi imitima y’abantu bose, none werekane uwo utoranije mur’ aba bompi</verse>
				<verse number="25">gusubira mu kirenge ca Yuda mur’ iki gikorwa no kuba intumwa, ivyo yataye akaja ahiwe.</verse>
				<verse number="26">Barabapfindira, ubupfindo bgerekana Matiya, nukw aharūranwa n’intumwa cumi n’imwe.</verse>
			</chapter>
			<chapter number="2">
				<verse number="1">Umusi wa Pentekote ushitse, bose bāri bakoraniye ahantu hamwe;</verse>
				<verse number="2">haza igihinda kivuye mw ijuru giturumbuka, nk’uguhuhuta kw’umuyaga w’inkomezi, gikwira hose mu nzu bicayemwo.</verse>
				<verse number="3">Hababonekera ibirimi vyigabanije, nk’ivy’ umuriro; bibajak’ umwe‐umwe.</verse>
				<verse number="4">Bose buzuzwa Mpwemu Yera, batangura kuvuga izindi ndimi, uko Mpwemu abahaye kuzivuga.</verse>
				<verse number="5">I Yerusalemu hār’ Abayuda bamyeho, abagabo bubaha Imana, bāri bāravuye mu mahanga yose yo musi y’ijuru.</verse>
				<verse number="6">Ico gihinda cumvikanye, hakorana abantu benshi, barajorerwa, kuk’ umuntu wese yumvise ururimi rw’i wabo baruvuga.</verse>
				<verse number="7">Barumirwa bose, baratangara, bati Mbeg’ aba bose bavuga s’Abanyagalilaya?</verse>
				<verse number="8">Kandi n’iki gitumye twese tubumva bavuga indimi z’i wacu izo twavukanye?</verse>
				<verse number="9">Tur’ Abapariti, n’ Abamedi, n’Abelamiti, n’abamye i Mesopotamiya, n’i Yudaya, n’i Kapadokiya, n’i Ponto, no muri Asiya,</verse>
				<verse number="10">n’i Furugiya, n’i Pamfiliya, no muri Egiputa, no mu bihugu vy’i Libuwa bihereranye n’i Kureni, n’ab’ i Roma bāgerereye ino, Abayuda, bo n’abātoye idini yabo,</verse>
				<verse number="11">Abakirete, n’Abarabo, tukabumva bavuga mu ndimi zacu ibitangaza vy’Imana.</verse>
				<verse number="12">Bose barumirwa barazazanirwa, barabazanya, bat’ Ibi n’ibiki?</verse>
				<verse number="13">Arikw abandi barabanegura, bati Baborewe igisāma.</verse>
				<verse number="14">Ariko Petero ahagararana na bamwe cumi n’umwe, ababariza ijwi rirenga, ati Yemwe Bayuda n’ababa i Yerusalemu mwese, ibi ni mubimenye, kandi ni mwumvirize amajambo yanje.</verse>
				<verse number="15">Aba ntibaborewe nk’uko mwiyumvira, kuk’ ubu ar’ isaha zitatu z’umusi,</verse>
				<verse number="16">arikw ivyo n’ivyavuzwe n’ uwavugishwa n’Imana Yoweli,</verse>
				<verse number="17">ati Bizoba mu misi y’iherezo, ni kw Imana yagize, Nzosuka Mpwemu wanje ku bari n’umubiri bose: Kand’ abahungu n’abakobga banyu bazovugishwa nanje, N’imisore yanyu izobona ivyo yeretswe, N’abatāma banyu bazorota inzozi.</verse>
				<verse number="18">Mbere n’abagurano banje b’ abahungu n’abakobga mur’ iyo misi Nzobasukako Mpwemu wanje, bavugishwe nanje.</verse>
				<verse number="19">Nzoshira utwumiza hejuru mw ijuru, N’ibimenyetso hasi kw isi, Amaraso n’umuriro no gupfūndūka kw’umwotsi.</verse>
				<verse number="20">Izuba rizocura umwiza, N’ukwezi guhinduke amaraso, Hataraza uwo musi mukuru rurangiranwa w’Uhoraho:</verse>
				<verse number="21">Kand’ umuntu wese azokwambaza izina ry’Uhoraho azokizwa.</verse>
				<verse number="22">Yemwe bagabo b’Abisirayeli, ni mwumve aya majambo: Yesu Umunyanazareti, umuntu Imana yashimagirishije kuri mwebge ibitangaza n’utwumiza n’ibimenyetso, ivyo Imana yamukoresheje hagati yanyu, nk’uko mubizi ubganyu;</verse>
				<verse number="23">uwo muntu amaze gutangwa nk’ukw Imana yabigabiye yikomvomvoye, ibimenye bitaribgabe, mumubambisha amaboko y’abagarariji, muramwica.</verse>
				<verse number="24">Arikw Imana yaramuzuye, ibohōye ibise vy’urupfu, kuko bitāshobotse ko rumugumya.</verse>
				<verse number="25">Kuko Dawidi yavuze ivy’ uwo, ati Nabonye Uhoraho imbere yanje imisi yose, Kukw ar’ i buryo bganje, ngo sinnyiganyige.</verse>
				<verse number="26">Ni co gituma umutima wanje uhimbarwa, ururimi rwanje rukanezerwa, Kandi n’umubiri wanje uzoba nko mu gikāri, wizigiye ibizoba.</verse>
				<verse number="27">Kuk’ utazoreka ubugingo bganje ngo buje i kuzimu, Kandi ntuzotanga Uwera wawe ngw az’ abore.</verse>
				<verse number="28">Wammenyesheje inzira z’ubugingo, Mu nyonga hawe uzohanyuzurisha akanyamuneza.</verse>
				<verse number="29">Bagabo bene Data, s’ikingora kubabarira mvyeruye ivya sogokuruza mukuru Dawidi, yuko yapfuye, agahambga, n’imva yiwe iri ngaha ino muri twebge na bugingo n’ubu.</verse>
				<verse number="30">Nuko, kuko yar’ uwavugishwa n’Imana, akamenya kw Imana yamurahiye indahiro, kw izoshira ku ngoma yiwe uwamutse mu bura bgiwe,</verse>
				<verse number="31">yavuze ivy’ ukuzuka kwa Kristo abibonye bitaribgabe, yukw atārekewe mu kuzimu, kandi n’umubiri wiwe ata ho wigeze ubora.</verse>
				<verse number="32">Uwo Yesu Imana yaramuzuye, natwe twese tur’ ivyabona vyo gushingira intahe ivyo.</verse>
				<verse number="33">Nukw amaze gushirwa hejuru n’ukuboko kw’i buryo kw’Imana, kand’ ashikirijwe na Se isezerano, ari ryo Mpwemu Yera, non’ asutse ico muriko murabona kandi mwumva.</verse>
				<verse number="34">Kandi Dawidi ntiyadūze mw ijuru, arik’ ubgiwe yaravuze, at’ Uhoraho yabariye Umwami wanje, At’ Icara i buryo bganje,</verse>
				<verse number="35">Ushitse aho nzohindurira abansi bawe indava yo musi y’ibirenge vyawe.</verse>
				<verse number="36">Nukw abo mu muryango wa Isirayeli bose, ni bamenye badakekeranya yukw Imana yamugize Umwami na Kristo, Yesu umwe mwābamba.</verse>
				<verse number="37">Bumvise ivyo, bibacumita mu mitima, babaza Petero n’izindi ntumwa, bati Bagabo bene Data, mbega tugire dute?</verse>
				<verse number="38">Petero arabishura, ati Ni mwihane, umuntu wese muri mwebge abatizwe mw izina rya Yesu Kristo, mubone guharirwa ivyaha vyanyu, kandi muzohabga ingabire, ari yo Mpwemu Yera.</verse>
				<verse number="39">Kukw isezerano ar’ iryanyu kand’ ar’ iry’ abana banyu, n’abari kure bose, abazohamagarwa bose n’Umwami Imana yacu.</verse>
				<verse number="40">Kand’ ashingisha intahe ayandi majambo menshi, arabahanūra, ati Ni mwikize ab’ iki gihe kigoramye.</verse>
				<verse number="41">Nukw abemeye amajambo yiwe barabatizwa: abongewe kur’ uwo musi ku bāri basanzweho bāri nk’ibihumbi bitatu.</verse>
				<verse number="42">Bashishikara cane mu vyo intumwa zigisha, no kugira ubumwe, no kumanyagura umutsima no gusenga.</verse>
				<verse number="43">Umuntu wese aterwa n’ubgoba: kand’ utwumiza n’ibimenyetso vyinshi vyakorwa n’intumwa.</verse>
				<verse number="44">Abizeye bose bāba hamwe, basangira ivyabo vyose:</verse>
				<verse number="45">amatongo yabo n’ibintu vyabo bārabigura, bakabibagabanganya bose, nk’uk’ umuntu wese akennye.</verse>
				<verse number="46">Kand’ imisi yose bāshishikara kuja mu rusengero n’umutima uhūye, kand’ i wabo bāmanyagura umutsima, bakarya banezerewe n’ imitima itagira akarohe,</verse>
				<verse number="47">bahimbaza Imana, kandi na bo bāshimwa n’abantu bose. Umwami Imana akabongera imisi yose abama barakizwa.</verse>
			</chapter>
			<chapter number="3">
				<verse number="1">Petero na Yohana bāriko baradūga baja mu rusengero mu gihe co gusenga, ni co saha cenda.</verse>
				<verse number="2">Hār’ umuntu yaremaye ibirenge uhereye kuva mu nda ya nyina, yama aterurwa, bakamushira kw irembo ry’urusengero ryitwa Ryiza uko bukeye, kugira ngw asēge abinjira mu rusengero.</verse>
				<verse number="3">Uyo abonye Petero na Yohana bagira binjire mu rusengero, arabasēga ngo bamuhe.</verse>
				<verse number="4">Petero amuhanga amaso, bo na Yohana, aramubarira, ati N’uturābe.</verse>
				<verse number="5">Abashirak’ umutima agira ngo har’ ico bamuha.</verse>
				<verse number="6">Petero aramubarira, at’ Ifeza n’izahabu nta vyo mfise, arikw ico mfise ndakiguha: mw izina rya Yesu Kristo Umunyanazareti, va hasi utambuke.</verse>
				<verse number="7">Maz’ amufata ukuboko kw’i buryo, amukūra hasi: ako kanya ibirenge vyiwe n’ingingo zavyo bica birakomera,</verse>
				<verse number="8">arabaduka arahagarara, atangura gutambuka, yinjirana na bo mu rusengero, atambuka yitera hejuru, ahimbaza Imana:</verse>
				<verse number="9">abantu bose babona atambuka ahimbaza Imana,</verse>
				<verse number="10">bamenya kw ari we yahora yicara kw irembo ry’urusengero ryitwa Ryiza asēgerereza; barumirwa cane, batangazwa n’ ibimubayeko.</verse>
				<verse number="11">Agifashe Petero na Yohana, abantu bose birukira kuri bo, bakoranira kw ibaraza ryitwa irya Salomo, batangaye cane.</verse>
				<verse number="12">Petero abibonye, abaza abo bantu, ati Yemwe bagabo b’Abisirayeli, n’iki gitumye mutangazwa n’ibi, muduhangiye amaso iki, nk’ah’ ubushobozi bgacu cank’ ukwubaha Imana kwacu ari vyo vyaduhaye kumugendesha?</verse>
				<verse number="13">Imana ya Aburahamu na Isaka na Yakobo, ari yo Mana ya ba sogokuruza, yashimagije Umushumba wayo Yesu, umwe mwebge mwatanze mukamwihakanira mu maso ya Pilato, amaze kwahukanya urubanza rwo kumurekura.</verse>
				<verse number="14">Ariko mweho mwihakana Uwera kand’ Umugororotsi, musaba ko babarekurira umwicanyi,</verse>
				<verse number="15">wa Mukuru w’ubugingo muramwica; arikw Imana muzura mu bapfuye, natwe tur’ ivyabona vyo gushingira intahe ivyo.</verse>
				<verse number="16">Kand’ uyu, uwo mubona kandi muzi, kuko yizeye izina ry’uwo, iryo zina ryamuhaye inkomezi: mber’ ukwizera ahawe na we ni kwo kumukirije rwose imbere yanyu mwese.</verse>
				<verse number="17">Kandi none, bene Data, ndazi yuko mwabikoze mutabizi, n’ ababaganza na bo n’uko.</verse>
				<verse number="18">Arikw ivyo Imana yavugiye mu kanwa k’abāvugishwa na yo bose bitaribgabe, yuko Kristo wayo azobabazwa, ivyo yabishikije irtyo.</verse>
				<verse number="19">Nuko mwihane, muhindukire, ivyaha vyanyu bihanagurwe, ibihe vyo guhēmbūka bibone ingene biza, bivuye mu nyonga z’Umwami Imana,</verse>
				<verse number="20">kugira ngo na yo iz’ itume Kristo yabatoranirijwe kera, ni we Yesu.</verse>
				<verse number="21">Arikw ijuru rikwiye kumwākīra, gushitsa ku bihe vyo gusubira guhindura ibintu vyose bisha, nk’ukw Imana yavuze mu kanwa k’abera bayo yavugisha bose, uhereye ubga mbere na mbere.</verse>
				<verse number="22">Mose koko yaravuze, at’ Uhoraho Imana azobahagurukiriza ūvugishwa na we mu b’i wanyu ameze nkanje; uwo muze mumwumvire mu vy’ azobabarira vyose.</verse>
				<verse number="23">Kand’ umuntu wese atazokwumvira uno avugishwa n’ Imana, azorandurwa mu bantu.</verse>
				<verse number="24">Mber’ abāvugishwa n’Imana bose, uhereye kuri Samweli n’ abāmukurikiye, abāvuze bose bāramenyekanishije ivy’ iyi misi.</verse>
				<verse number="25">Namwe mur’ abana b’abāvugishwa n’Imana, kandi mur’ ab’ isezerano Imana yasezeranye na ba sogokuruza banyu, ibarira Aburahamu, iti Mu ruvyaro rwawe ni ho imiryango yose yo mw isi izohērwa umugisha.</verse>
				<verse number="26">Ni mwebge Imana yatanguye gutumak’ Umushumba wayo imaze kumuzura, kugira ngw abahe umugisha, abahindure, umuntu wese ave mu bibi vyiwe.</verse>
			</chapter>
			<chapter number="4">
				<verse number="1">Bakivugana n’abantu, abaherezi bazanana aho bari n’umukuru w’abashibamyi b’urusengero, n’Abasadukayo,</verse>
				<verse number="2">bababajwe cane n’uko bigisha abantu, bababarira yuk’ ukuzuka kw’abapfuye kwabonetse kuri Yesu.</verse>
				<verse number="3">Babashōrerakw amaboko, babashira mw ibohero gushitsa mu gitondo, kuko bgari bugorovye.</verse>
				<verse number="4">Ariko benshi mu bumvise iryo jambo barizera, igitigiri c’abagabo gishika nk’ibihumbi bitanu.</verse>
				<verse number="5">Bukeye bg’aho, abashingantahe babo bo n’abakuru n’abanyabgenge b’ivyanditswe bakoranira i Yerusalemu,</verse>
				<verse number="6">na Anasi umuherezi mukuru, na Kayafa na Yohana na Alekisandero, n’ab’ umuryango bose w’abaherezi bakuru.</verse>
				<verse number="7">Babashize hagati, barababaza, bati N’ubushobozi ki, canke n’izina ki, vyabateye gukora ivyo?</verse>
				<verse number="8">Nuko Petero, yuzuye Mpwemu Yera, arababarira, ati Yemwe bashingantahe b’abantu n’abakuru,</verse>
				<verse number="9">uyu musi ko ducunaguzwa ivyo twagiriye neza umuntu yanyogomba, kandi n’icamukijije,</verse>
				<verse number="10">ni mumenye mwese, n’ubgoko bgose bg’Abisirayeli, yukw ari mw izina rya Yesu Kristo, Umunyanazareti, uwo mwebge mwabamvye, Imana ikamuzura mu bapfuye, kw ari ho hatumye uyu muntu ahagarara imbere yanyu, akomeye.</verse>
				<verse number="11">Uwo ni we buye mwebge abubatsi mwātītūye, kandi ryahindutse irigumya imfuruka.</verse>
				<verse number="12">Kandi nta wundi agakiza kabonerwamwo, kukw ata rindi zina musi y’ijuru ryāhawe abantu dukwiye gukirizwamwo.</verse>
				<verse number="13">Babonye ugushira amanga kwa Petero na Yohana, kandi babona ko batigishijwe, atar’ abanyabgenge, baratangara; maze bamenya ko bābana na Yesu;</verse>
				<verse number="14">kandi babonye uwo muntu yakijijwe ahagararanye na bo, babura ico bavuga.</verse>
				<verse number="15">Barabataramura, maze baja inama,</verse>
				<verse number="16">bati Mbeg’ aba bantu tubagire dute? Ko vyamenyekanye mu baba i Yerusalemu bose yuko bakoze ikimenyetso kibaye rurangiranwa, natwe ntidushobora kubihakana;</verse>
				<verse number="17">ariko vyoye kurushiriza kwamamara mu bantu, tubahahirize, ntibongere kugira umuntu n’umwe babarira mur’ iryo zina.</verse>
				<verse number="18">Babahamagaje, barabihanikiriza ngo ntibazirukanye ngo bavuge canke bigishe mw izina rya Yesu.</verse>
				<verse number="19">Petero na Yohana barabishura, bati Namb’ ari vyiza mu nyonga z’Imana kubumvira kubarutisha Imana, ni mubitandukanye:</verse>
				<verse number="20">kuko tweho tudashobora kureka kuvuga ivyo twabonye n’ivyo twumvise.</verse>
				<verse number="21">Na bo bongeye kubahahiriza, barabarekura, babuze uko bobahana kubg’ abantu, kuko bose bāhimbaza Imana ku vyābaye.</verse>
				<verse number="22">Kuk’ uwo muntu yar’ arengeje imyaka mirongwine avutse, uwakozwekw ico kimenyetso co kumukiza.</verse>
				<verse number="23">Nuko barekuwe basubira muri bagenzi babo, babīgānira ivyo abaherezi bakuru n’abakuru bababgiye vyose.</verse>
				<verse number="24">Na bo bavyumvise bavuga n’ijwi rirenga, babgira Imana n’umutima uhūye, bati Databuja, ni wewe waremye ijuru n’isi, n’ikiyaga n’ibirimwo vyose,</verse>
				<verse number="25">kandi wavugiye mu kanwa ka sogokuruza Dawidi, umusavyi wawe, ubivugisha Mpwemu Yera, ut’ Abanyamahanga n’iki kibateye umuvurungano, N’amoko yagīriye ingingo iki ivy’ ubusa?</verse>
				<verse number="26">Abami bo mw isi batonze urugamba, N’abakuru bakoraniye hamwe, Kurwanya Uhoraho n’Uwo yarobanuje amavuta.</verse>
				<verse number="27">Kandi vy’ukuri mur’ iki gisagara, Herode, bo na Pontiyo Pilato hamwe n’abanyamahanga n’imiryango ya Isirayeli, bākoraniye kurwanya Umushumba wawe yera Yesu, uwo warobanuje amavuta,</verse>
				<verse number="28">ngo bashitse ivy’ ukuboko kwawe n’inama yawe vyari vyaragabiye vyose ko bizoba.</verse>
				<verse number="29">Kandi none, Mwami, rāba agahahirizo kabo, uhe abasavyi bawe kuvuga ijambo ryawe bashize amanga rwose:</verse>
				<verse number="30">ukiramvuye ukuboko kwawe gukiza indwara, ibimenyetso n’ibitangaza bikorwe mw izina ry’Umushumba wawe yera Yesu.</verse>
				<verse number="31">Bahejeje gusenga, aho bakoraniye haratigita, bose buzuzwa Mpwemu Yera, bavuga ijambo ry’ Imana bashize amanga.</verse>
				<verse number="32">Kand’ abizeye b’akavuvu bari bahūje umutima n’inama, kandi nta n’umwe yakīmbūkira ikintu cose atunze ngo n’iciwe, ariko vyose bārabisangira.</verse>
				<verse number="33">Kand’ intumwa zāshingira intahe ukuzuka kw’Umwami Yesu ziri n’ubushobozi bginshi, kand’ ubuntu bg’Imana bginshi buba kuri bo bose.</verse>
				<verse number="34">Nta mukene yari muri bo, kukw abāri bafise amashamvu bose cank’ amazu bābigura, bakazana ibiguzi vy’ivyo baguze,</verse>
				<verse number="35">bakabishira imbere y’ibirenge vy’ intumwa; maze bakabigabanganya abantu, umuntu wese ukw akennye.</verse>
				<verse number="36">Na Yosefu, uwo intumwa zise Barunaba, risobanurwa ng’Umwana wo guhanūra, Umulewi yavukiye i Kupuro,</verse>
				<verse number="37">yar’afise itongo ararigura, azana ibiguzi vyaryo, abishira imbere y’ibirenge vy’ intumwa.</verse>
			</chapter>
			<chapter number="5">
				<verse number="1">Kandi hār’ umugabo yitwa Ananiya, agura ishamvu afatanije n’umugore wiwe Safira,</verse>
				<verse number="2">yisigariza ku biguzi vyayo, umugore wiwe abizi, azana ikigabane, agishira imbere y’ibirenge vy’intumwa.</verse>
				<verse number="3">Petero aramubaza, ati Ananiya, n’iki gitumye Satani yuzuza umutima wawe guhenda Mpwemu Yera, ukīsigariza ku biguzi vy’ishamvu?</verse>
				<verse number="4">Ukiyifise ntiyar’ iyawe? Kand’ umaze kuyigura, ibiguzi vyayo ntuba warabikoze uk’ ugomba? N’iki catumye wīgīra ingingo mu mutima wawe gukora urtyo? S’abantu uhenze, Imana ni yo uhenze.</verse>
				<verse number="5">Ananiya yumvise ayo majambo agwa bukumbi: abavyumvise bose baterwa n’ubgoba bginshi.</verse>
				<verse number="6">Imisore iva hasi, iramutekera, iramujana, iramuhamba.</verse>
				<verse number="7">Hahise nk’isaha zitatu, umugore wiwe arinjira, atazi ivyabaye;</verse>
				<verse number="8">Petero aramubaza, ati Mbarira: mbeg’ ishamvu mwayiguze ayo nyene? Aramwishura, at’ Ego me, n’ayo.</verse>
				<verse number="9">Petero aramubaza, ati N’iki gitumye muhūza inama kugerageza Mpwemu w’Umwami Imana? Ehe ibirenge vy’abahejeje guhamba umugabo wawe biri ku rugi, nawe barakujana.</verse>
				<verse number="10">Uwo mwanya agwa imbere y’ibirenge vyiwe bukumbi. Ya misore yinjiye isanga amaze guhwera, iramujana, imuhamba i ruhande y’umugabo wiwe.</verse>
				<verse number="11">Ishengero ryose n’abavyumvise bose baterwa n’ ubgoba bginshi.</verse>
				<verse number="12">Ibimenyetso n’ibitangaza vyinshi bikorwa mu bantu n’amaboko y’intumwa: kandi bose bākoranira mw ibaraza rya Salomo n’umutima uhūye:</verse>
				<verse number="13">ariko mu bandi nta muntu yatinyuka kwifatanya na bo, yamar’ abantu bose bārabashimagiza,</verse>
				<verse number="14">bārushiriza kwongerwakw abizeye Umwami Yesu, ishengero ryinshi ry’abagabo n’abagore;</verse>
				<verse number="15">bituma banaterurira abarwaye ku nzira, babashira mu nderuzo no ku birago, kugira ngo Petero ni yahaca, naho coba igitūtu ciwe gishike kuri bamwe.</verse>
				<verse number="16">Hakoranira ishengero rivuye no mu bisagara bihereranye n’i Yerusalemu, bazana abarwaye n’abababazwa n’impwemu zihumanye: bakizwa uko bangana.</verse>
				<verse number="17">Maz’ umuherezi mukuru ahagurukana n’abāri kumwe na we bose, ni bo muce witwa uw’ Abasadukayo, buzura ishari,</verse>
				<verse number="18">bashōrera amaboko ku ntumwa, bazishira mu nzu y’ibohero rya bose.</verse>
				<verse number="19">Maz’ umumarayika w’ Umwami Imana ahenga mw ijoro yugurura inzugi z’ibohero, abakūrayo, arababgira,</verse>
				<verse number="20">ati Ni mugende, muhagarare mu rusengero, mubarire abantu amajambo yose ya bga Bugingo.</verse>
				<verse number="21">Bavyumvise, binjira mu rusengero hāri nko mu mutwenzi, barigisha. Maz’ umuherezi mukuru azanana n’abāri kumwe na we, bahamagaza abanyekombe, n’abakuru bose b’Abisirayeli, maze batuma mu nzu y’abanyororo kubazana.</verse>
				<verse number="22">Abagendanyi bagiye ntibabasanga mw ibohero: baragaruka barababgira,</verse>
				<verse number="23">bat’ Inzu y’abanyororo dusanze yugaye ata nkomanzi iriho na mba, n’abarinzi bahagaze ku nzugi, maze twuguruye ntitwasangamw’ umuntu.</verse>
				<verse number="24">Bumvise ayo majambo umukuru w’abashibamyi b’urusengero n’ abaherezi bakuru bazazanirwa n’ ivyabo, ikizovamwo.</verse>
				<verse number="25">Haza umuntu arababarira, at’ Erega ba bagabo mwashira mw ibohero bari mu rusengero bahagaze bigisha abantu.</verse>
				<verse number="26">Maz’ uwo mukuru w’abashibamyi ajana n’abagendanyi, babazana ku neza, kuko bātinya abantu, ngo ntibabatere amabuye.</verse>
				<verse number="27">Bamaze kubazana babashira mw ikombe: umuherezi mukuru arababaza,</verse>
				<verse number="28">ati Mbega ntitwabīhanije cane kutigisha muri rya zina? None rāba mwujuje Yerusalemu inyigisho zanyu; ico murondera n’ukudushirakw amaraso ya wa muntu.</verse>
				<verse number="29">Maze Petero n’ intumwa barabishura, bat’ Igikwiye n’ukwumvira Imana kuyirutisha abantu.</verse>
				<verse number="30">Imana ya ba sogokuruza yazuye Yesu, uwo mwebge mwishe mumumanitse ku giti.</verse>
				<verse number="31">Uyo Imana yaramushize hejuru n’ukuboko kwayo kw’i buryo, ngw abe Umukuru n’Umukiza, ngw ahe Abisirayeli kwihana no guharirwa ivyaha.</verse>
				<verse number="32">Natwe tur’ ivyabona vyo gushingira intahe ivyo, na Mpwemu Yera na we n’uko, uwo Imana yahaye abayumvira.</verse>
				<verse number="33">Ariko bo bavyumvise baribga mu mitima, bashaka kubica.</verse>
				<verse number="34">Maze hahaguruka umwe mw ikombe, w’Umufarisayo yitwa Gamaliyeli, umwigisha w’ivyagezwe, yubahwa n’abantu bose, avuga ko bataramura abo bantu akanya gato.</verse>
				<verse number="35">Maz’ arababarira, ati Yemwe bagabo b’Abisirayeli, ni mwirinde mumenye uko mugirira aba bantu:</verse>
				<verse number="36">kuko mu misi ishize Teyuda yādutse yiyita agakomeye, igitigiri c’abantu gishika nk’amajana ane gikondōrera inyuma yiwe: maz’ aricwa, abāmwumvira bose barasābagira, bacika ubusa.</verse>
				<verse number="37">Hanyuma yiwe hāduka Yuda Umunyagalilaya, mu misi yo kwandikwa, yikwegera abantu inyuma; na we apfa rubi, n’abāmwumvira bose uko bangana barasābagira.</verse>
				<verse number="38">Kandi none ndababgire: Ni muzibukire aba bantu, mubarekure: kukw iyi nama n’iki gikorwa ni vyaba biturutse mu bantu, bizosendwa:</verse>
				<verse number="39">ariko ni vyaba biturutse ku Mana, ntimuzoshobora kubatsinda, mwoye kuzosanga murwanya Imana.</verse>
				<verse number="40">Baramwemerera, maze bahamagaje intumwa, barazitonagura, barazīhanikiriza ngo ntizize zigishe mw izina rya Yesu, maze barazirekura.</verse>
				<verse number="41">Nuko bava mu maso y’abanyekombe, banezerejwe n’ uko bemerewe gutētererezwa iryo zina.</verse>
				<verse number="42">Kand’ imisi yose mu rusengero no mu mihana ntibahorereza kwigisha no kuvuga ubutumwa bgiza bga Yesu, kw ari we Kristo.</verse>
			</chapter>
			<chapter number="6">
				<verse number="1">Kandi mur’ iyo misi, abigishwa bāriko baragwira, Abayuda bavuye i Bugiriki bidodombera Abaheburayo b’inyamo, kukw abapfakazi babo bīrengagizwa ku ngaburo y’imisi yose.</verse>
				<verse number="2">Bamwe cumi na babiri bakoranya ishengero ry’abigishwa, bati Ntibibereye yuko twebge turekera ijambo ry’ Imana kugaburisha ivyo ku meza.</verse>
				<verse number="3">Nuko, bene Data, ni murābe muri mwebge abantu ndwi bashimwa, buzuye Mpwemu Yera n’ubgenge, tubashire kur’ iki gikorwa.</verse>
				<verse number="4">Ariko tweho tuzoshishikara gusenga no kugabura ijambo ry’Imana.</verse>
				<verse number="5">Ayo majambo ishengero ryose rirayashima, batoranya Stefano, umuntu yuzuye ukwizera na Mpwemu Yera, na Filipo, na Purokoro, na Nikanori, na Timoni, na Parumena, na Nikolayo, Umunyantiyokiya yatoye idini y’ Abayuda,</verse>
				<verse number="6">babashira imbere y’ intumwa, kandi bamaze gusenga zibarambikakw ibiganza.</verse>
				<verse number="7">Nukw ijambo ry’Imana riragwira; abigishwa barōndōka cane i Yerusalemu, abaherezi b’akavuvu bumvira ukwizera.</verse>
				<verse number="8">Stefano yari yuzuye ubuntu bg’ Imana n’ubushobozi, yakora mu bantu ibitangaza n’ibimenyetso bikomeye.</verse>
				<verse number="9">Ariko hava hasi abantu bamwe bo mw isinagogi y’Abaliberutino, n’iy’ Abanyakurene n’iy’ Abanyalekisanderiya, n’iy’ Abanyakilikiya, n’iy’ Abanyasiya, baja impāri na Stefano,</verse>
				<verse number="10">ariko ntibashobora gutsinda ubgenge na Mpwemu bimuvugisha.</verse>
				<verse number="11">Nuko bahēra abagabo bo kuvuga, bati Twumvise avuga amagambo y’amarogotano kuri Mose no ku Mana.</verse>
				<verse number="12">Bosha abantu n’abakuru n’abanyabgenge b’ivyanditswe baramugīra, baramufata, bamujana mw ikombe.</verse>
				<verse number="13">Bahagarika ivyabona vy’ibinyoma, baravuga, bat’ Uyu muntu nta ho ahumeka gutuka aha hantu hēra n’ivyagezwe:</verse>
				<verse number="14">kuko twumvise avuga, ati Yesu Umunyanazareti azokombora aha hantu, kandi ngw azohindura imigenzo twahawe na Mose.</verse>
				<verse number="15">Abicaye mw ikombe bose bamuhanze amaso babona mu maso hiwe, hasa n’ ah’ umumarayika.</verse>
			</chapter>
			<chapter number="7">
				<verse number="1">Umuherezi mukuru aramubaza, ati Mbeg’ ivyo ni ko biri?</verse>
				<verse number="2">Na we aramwishura, ati Yemwe bene Data kandi ba data, ni mwumve: Imana y’ icubahiro yiyeretse sogokuruza Aburahamu, ar’ i Mesopotamiya, ataraja kugerēra i Harani,</verse>
				<verse number="3">iramubarira, iti Va mu gihugu canyu no mu muryango wanyu, uje mu gihugu nzokwereka.</verse>
				<verse number="4">Maz’ ava mu gihugu c’i Bukaludaya, agerēra i Harani. Se amaze gupfa, iramwimura, imuzana mur’ iki gihugu mubamwo none.</verse>
				<verse number="5">Ariko ntiyakimuhayemw’ umwandu, naho hoba aho gushinga ikirenge; isezerana kuzokimuha ngo kibe ishamvu yiwe n’iy’ uruvyaro rwiwe, kand’ ataragira umwana.</verse>
				<verse number="6">Kand’ Imana ivuga irtya, it’ Uruvyaro rwawe ruzoba inyambukira mu kindi gihugu, bazobagira abaja, babagirire nabi imyaka amajana ane.</verse>
				<verse number="7">Kand’ ihanga rizobagira abaja ni jewe nzoricirakw iteka, Imana ni ko yagize, it’ Arikw amaherezo bazovayo, bansengere aha hantu.</verse>
				<verse number="8">Maz’ imuha isezerano ryo gukebga. Nukw avyara Isaka, amukeba ku musi ugira umunani: Isaka avyara Yakobo, Yakobo avyara ba sogokuruza bakuru cumi na babiri.</verse>
				<verse number="9">Ba sogokuruza bagirira Yosefu ishari, baramugura ngw ajanwe muri Egiputa. Imana ibana na we,</verse>
				<verse number="10">imukiza mu marushwa yiwe yose, imuha ubutoni n’ubgenge kuri Farawo, umwami wo muri Egiputa, amugira icēgēra ciwe ngw aganze muri Egiputa, amuzēza n’urugo rwiwe rwose.</verse>
				<verse number="11">Ikigoyi gitera muri Egiputa hose n’i Kanani, hatera n’amarushwa menshi, kandi ba sogokuruza babura ivyo kurya.</verse>
				<verse number="12">Maze Yakobo yumvise yuko muri Egiputa har’ amasumo, atuma ba sogokuruza ubga mbere.</verse>
				<verse number="13">Kand’ ubugira kabiri Yosefu yibarira bene se, umuryango wa Yosefu umenywa na Farawo.</verse>
				<verse number="14">Yosefu atumiza se Yakobo n’abo mu nzu yabo bose, ukw ari mirongwirindwi na batanu.</verse>
				<verse number="15">Yakobo aramanuka, aja muri Egiputa; agwayo, bo na ba sogokuruza:</verse>
				<verse number="16">babajana i Shekemu, babahamba mw isenga Aburahamu yaguze igiciro c’ifeza na bene Hamori i Shekemu.</verse>
				<verse number="17">Arikw igihe c’isezerano kigira gishike, iry’ Imana yasezeraniye Aburahamu, abantu baragwira, baba benshi muri Egiputa,</verse>
				<verse number="18">gushitsa ah’ uwundi mwami yīmiye muri Egiputa atigeze kumenya ivya Yosefu.</verse>
				<verse number="19">Uwo mwami agirira ubugunge ubgoko bgacu, agirira ba sogokuruza nabi, abateshereza abana babo b’inzoya kugira ngo ntibabeho.</verse>
				<verse number="20">Mur’ ico gihe Mose aravuka, yari mwiza cane, bamurerera mu nzu kwa se amezi atatu;</verse>
				<verse number="21">amaze gutābga, umukobga wa Farawo aramutora, amurerera kuba umwana wiwe.</verse>
				<verse number="22">Mose yigishwa ubgenge bgose bg’ Abanyegiputa, agira ubushobozi mu majambo yiwe no mu bikorwa vyiwe.</verse>
				<verse number="23">Maz’ arikw aramara imyaka mirongwine avutse, haza iciyumviro mu mutima wiwe co kugendera bene wabo b’Abisirayeli.</verse>
				<verse number="24">Abonye umuntu agirirwa nabi, aramutabara, ahōra iyo mpahazwa, yica wa Munyegiputa.</verse>
				<verse number="25">Yibgira yukw ab’i wabo botahura kw Imana ibakirisha ukuboko kwiwe: ariko ntibabimenya.</verse>
				<verse number="26">Bukeye bg’aho, asanga abarwana, ageza kubatātūra, ati Yemwe bagabo, mur’ umuryango umwe, n’iki gitumye mugiriranira nabi?</verse>
				<verse number="27">Arik’ uwagirira mugenzi we nabi aramusunika, aramubaza, ati Ni nde yakugize umukuru cank’ umucamanza wacu?</verse>
				<verse number="28">Mbeg’ ugomba kunyica, nk’ukw ejo wishe wa Munyegiputa?</verse>
				<verse number="29">Mose yumvise iryo jambo, arahunga, aba umwambukīra mu gihugu c’i Midiyani, avyariray’ abahungu babiri.</verse>
				<verse number="30">Imyaka mirongwine ishize, umumarayika amubonekerera mu rubeya rw’umuriro waka mu gisaka c’amahwa mu bugaragwa bgo ku musozi Sinayi.</verse>
				<verse number="31">Mose abonye ivyo biramutangaza: akivyēgēra ngw avyihweze, havuga ijwi ry’ Uhoraho,</verse>
				<verse number="32">ati Ni jewe Mana ya ba sogokuruza bawe, Imana ya Aburahamu, Imana ya Isaka, Imana ya Yakobo. Mose ahinda agashitsi, ntiyatinyuka kwihweza.</verse>
				<verse number="33">Uhoraho aramubarira, ati Kūra inkweto mu birenge vyawe, kukw aho hantu uhagaze ar’ ahēra.</verse>
				<verse number="34">N’ukuri abantu banje bari muri Egiputa nabonye amarushwa barimwo, numvise umuniho wabo, none mmanukanywe no kubarokora: kandi none n’uze ndagutume muri Egiputa.</verse>
				<verse number="35">Mose uyo, umwe banka, bati Ni nde yakugize umukuru cank’ umucamanza? ni we Imana yatumye kuba umukuru n’umucunguzi, abihawe n’ukuboko kw’umumarayika yamubonekereye muri ca gisaka.</verse>
				<verse number="36">Uwo abakūrayo, amaze gukora ibitangaza n’ibimenyetso mu gihugu ca Egiputa, no ku Kiyaga Gitukura no mu bugaragwa, imyaka mirongwine.</verse>
				<verse number="37">Uwo Mose ni we yabgiye Abisirayeli, at’ Imana izobahagurukiriza ūvugishwa na yo mu b’i wanyu, ameze nkanje.</verse>
				<verse number="38">Kand’ uwo Mose ni we yari mw ishengero ryo mu bugaragwa, ari kumwe n’ umumarayika yavuganiye na we ku musozi Sinayi, kand’ ari kumwe na ba sogokuruza; kandi yaherejwe amajambo y’ubugingo ngw aduhe.</verse>
				<verse number="39">Ba sogokuruza banse kumwumvira, baramwikunkumura, basubira muri Egiputa mu mitima yabo,</verse>
				<verse number="40">babgira Aroni, bati N’uturonkere imana zo kutuja imbere; kuk’ umwe Mose yaturōngōye adukūra mu gihugu ca Egiputa, tutazi ico yabaye.</verse>
				<verse number="41">Bironkera igishushanyo c’imasa mur’ iyo misi, ico kigirwamana bakizanira ibimazi, bahimbarwa n’ ibikorwa vy’intoke zabo.</verse>
				<verse number="42">Arikw Imana irora irya, irabaheba ngo basenge ingabo zo kw ijuru: nk’ uko vyanditswe mu gitabo c’abavugishwa n’Imana, ngo Mbega har’ ibitungwa bibāzwe cank’ ibimazi mwanshikaniye, Ya myaka ukw ari mirongwine yo mu bugaragwa, yemwe ab’ inzu ya Isirayeli?</verse>
				<verse number="43">Mwareruye ihema rya Moloki, N’inyenyeri y’ikigirwamana Refani, Ar’ ibishushanyo mwironkeye ngo mubisenge: Nanje nzobambukana hirya y’i Babuloni.</verse>
				<verse number="44">Ba sogokuruza bāri bafise ihema ry’Ibishinga intahe, hamwe bāri mu bugaragwa, nk’ukw iyavuganye na Mose yabigeze, yamubgiye kurigereranya n’ikigereranyo yabonye.</verse>
				<verse number="45">Iryo, ba sogokuruza barihawe na ba sekuru babo, barishikana ino, Yosuwa ari kumwe na bo, hamwe bātsinda amahanga, Imana iyirukana imbere ya ba sogokuruza, gushitsa ku gihe ca Dawidi.</verse>
				<verse number="46">Kandi Dawidi aronka ubutoni mu nyonga z’Imana, asaba kwubakira Imana ya Yakobo aho kuba.</verse>
				<verse number="47">Ariko Salomo ni we yayubakiye ingoro.</verse>
				<verse number="48">Yamar’ Īsumba vyose ntiba mu zubakishijwe amaboko: nk’uk’ uwavugishijwe n’Imana yavuze,</verse>
				<verse number="49">at’ Ijuru ni ryo ntebe yanje y’ubgami, Isi na yo n’indava y’ibirenge vyanje; Muzonyubakira inzu ki? ni k’Uhoraho abajije, Canke nzoruhukira ahantu ki?</verse>
				<verse number="50">Mbeg’ intoke zanje si zo zaremye ivyo vyose?</verse>
				<verse number="51">Yemwe abatagonda izosi, mwa ntakebga mu mitima no mu matwi, na ntaryo murwanya Mpwemu Yera. Uko ba sogokuruza banyu bākora, ni ko namwe mukora.</verse>
				<verse number="52">Ni nde mu bavugishijwe n’Imana ba sogokuruza banyu batāhamye? Bishe abābanje kumenyekanisha ivyo kuza kwa wa Mugororotsi, none namwe mwaramuguze muramwica:</verse>
				<verse number="53">ari mwebge mwāhawe ivyagezwe bizanywe n’abamarayika, ntimwavyitondera.</verse>
				<verse number="54">Bavyumvise baribga mu mitima, bamuhekenyera imisaya.</verse>
				<verse number="55">Ariko Stefano yuzuye Mpwemu Yera, ahanga amaso mw ijuru, abona ubgiza bg’Imana, na Yesu ahagaze i buryo bg’Imana:</verse>
				<verse number="56">aravuga, at’ Ehe mbonye ijuru rikingurutse, n’Umwana w’umuntu ahagaze i buryo bg’Imana.</verse>
				<verse number="57">Barayogora n’amajwi arenga, bīziba amatwi, bamugwirakw icarimwe,</verse>
				<verse number="58">bamuhindira inyuma y’igisagara, bamwicisha amabuye; kand’ abāmwagirije bāri bafashije hasi imitamana yabo imbere y’ibirenge vy’umusore yitwa Sauli.</verse>
				<verse number="59">Maze bakiriko baratera Stefano amabuye, arambaza, aravuga, ati Mwami Yesu, akira ubugingo bganje.</verse>
				<verse number="60">Araheza arapfukama, asemerera n’ijwi rirenga, ati Mwami, ntubaharūrekw iki caha. Amaze kuvuga artyo, aca aracīkāna. Kandi Sauli na we yarabishimye ko yicwa.</verse>
			</chapter>
			<chapter number="8">
				<verse number="1">Bahēra kur’ uwo musi bahama cane ishengero ry’i Yerusalemu: bose basābagirira mu bihugu vy’i Yudaya n’i Samariya, ukūyemw’ intumwa gusa.</verse>
				<verse number="2">Abantu bubaha Imana bahamba Stefano, baramuborogera cane.</verse>
				<verse number="3">Ariko Sauli yatikiza ishengero; yinjira mu mazu yose, agakūramw’ abagabo n’abagore, akabashira mw ibohero.</verse>
				<verse number="4">Arikw abāsābagiye bagendagenda bavuga ijambo ry’Imana.</verse>
				<verse number="5">Na Filipo aramanuka, aja mu gisagara c’i Samariya, abamenyesha ivya Kristo.</verse>
				<verse number="6">Abantu benshi bashira umutima ku vyo Filipo avuga bashize hamwe, bumvise kandi babonye ibimenyetso akora.</verse>
				<verse number="7">Kuko benshi muri bo bāri binjiwemwo n’impwemu zihumanye zābavamwo, ziboroga n’amajwi arenga; kandi n’abāri bamugaye n’ abacumbagira benshi barakizwa.</verse>
				<verse number="8">Haba umunezero mwinshi mur’ ico gisagara.</verse>
				<verse number="9">Kandi hāriy’ umuntu yitwa Simoni, yahora akora ivy’ amarēba mur’ico gisagara, akūmiza ubgoko bg’Abasamariya, akīyita agakomeye.</verse>
				<verse number="10">Bama bamushizek’ umutima bose, uhereye ku boroshe ugashitsa ku bahambaye, bat’ Uyu ni we bga bushobozi bg’Imana bgitwa Ubuhambaye.</verse>
				<verse number="11">Arikw icatuma bamushirak’ umutima n’ uk’ uhereye kera yabūmiza n’ amarēba yiwe.</verse>
				<verse number="12">Ariko bizeye ubutumwa bgiza Filipo ababgiye bg’ubgami bg’Imana, n’ubg’ izina rya Yesu Kristo, barabatizwa, abagabo n’abagore.</verse>
				<verse number="13">Na Simoni na we arizera, kand’ amaze kubatizwa yāmana na Filipo: abonye ibimenyetso n’ibitangaza bihambaye vyakorwa, arūmirwa.</verse>
				<verse number="14">Maz’ intumwa zir’i Yerusalemu zumvise yukw Abasamariya bemeye ijambo ry’Imana, zirungikayo Petero na Yohana,</verse>
				<verse number="15">na bo bamanutseyo barabasengera ngo bahabge Mpwemu Yera;</verse>
				<verse number="16">kuko Mpwemu ataribgamanuke ngw aje no kur’ umwe muri bo, bāri babatijwe gusa mw izina ry’Umwami Yesu.</verse>
				<verse number="17">Maze babarambikakw ibiganza, bahabga Mpwemu Yera.</verse>
				<verse number="18">Ariko Simoni, abonye yukw abarambitswekw ibiganza vy’intumwa bahabga Mpwemu Yera, azizanira amahera,</verse>
				<verse number="19">ati Nanje ni mumpe ubgo bushobozi, kugira ng’uwo nzorambikakw ibiganza az’ ahabge Mpwemu Yera.</verse>
				<verse number="20">Petero aramubgira, at’ Ifeza zawe ziragapfana nawe, kuk’ ugira ngw ingabire y’Imana woyironkesha amahera.</verse>
				<verse number="21">Nta n’agahimba ufise, nta n’akagabane kavyo, kuk’ umutima wawe udatunganye imbere y’Imana.</verse>
				<verse number="22">Nuko wihane ubgo bubi bgawe, usenge Umwami Imana, namba kumbure ivyo wiyumviriye mu mutima wawe wobiharirwa.</verse>
				<verse number="23">Kuko mbona yuk’ uri mw ibamba ry’umururazi no mu ngoyi zo kugabitanya.</verse>
				<verse number="24">Simoni aramwishura, ati Munsengere Umwami Imana, ivyo muvuze hoye kugira ikimbako.</verse>
				<verse number="25">Na bo bamaze gushinga intahe, no kuvuga ijambo ry’Umwami Yesu, basubira i Yerusalemu, bagenda baravuga ubutumwa bgiza mu mihana myinshi y’Abasamariya.</verse>
				<verse number="26">Maz’ umumarayika w’Umwami Imana abarira Filipo, ati Va hasi uje i bumanuko, ushike ku nzira imanuka iva i Yerusalemu ikaja i Gaza: imwe yo mu bugaragwa.</verse>
				<verse number="27">Ava hasi, aragenda. Haza Umunyetiyopiya, inkone y’ububasha bginshi yakorera Kanidake, umugabekazi w’Abanyetiyopiya, ni yo yazezwa itunga ryiwe ryose, yari yagiye i Yerusalemu gusenga.</verse>
				<verse number="28">Yahindukiye yicaye mu mukogote wiwe ukwegwa n’ amafarasi, asoma muri Yesaya yavugishwa n’Imana.</verse>
				<verse number="29">Mpwemu abarira Filipo, ati Ni wēgēre uriya mukogote, ugendane na wo.</verse>
				<verse number="30">Filipo yirukirayo, yumva asoma muri Yesaya yavugishwa n’Imana; aramubaza, at’ Ivyo usoma urabitahuye?</verse>
				<verse number="31">Na we ati Nobishobora nte, ntabonye ūbindōngōramwo? Yinginga Filipo ngo yūrire bicarane.</verse>
				<verse number="32">Igihimba co mu vyanditswe yasoma cār’ iki, ngo Yajanywe nk’intama bajana mw ibāgiro, Nk’uk’ umwagazi w’intama utekerereza imbere y’uwukemura Ni kw atākūyek’ umunwa.</verse>
				<verse number="33">Hamwe yacishwa bugufi barēngānye urubanza rwiwe, Ab’ urunganwe rwiwe ni nde azoshobora kubadondora? Kuk’ ubugingo bgiwe bukūwe mw isi.</verse>
				<verse number="34">Iyo nkone ibaza Filipo, iti Ndakubaza: uwavugishwa n’ Imana yavuze ayo majambo kuri nde? Ni we yayīvuzeko, canke yayavuze ku wundi?</verse>
				<verse number="35">Filipo ateranura akanwa, atangurira kur’ ivyo vyanditswe, amubgira ubutumwa bgiza bga Yesu.</verse>
				<verse number="36">Bakigenda mu nzira, bashika ah’ ar’ amazi, iyo nkone iramubaza, it’ Ehe amazi: ikimbuza kubatizwa n’iki? [</verse>
				<verse number="37">Filipo arayishura, ati Namba wizeye mu mutima wawe wose birashoboka. Na yo iti Nizeye Yesu Kristo kw ar’ Umwana w’Imana.]</verse>
				<verse number="38">Ivuga ko bahagarika umukogote, baramanukana baja mu mazi bompi, Filipo n’iyo nkone, arayibatiza.</verse>
				<verse number="39">Bavuye mu mazi, Mpwemu w’Umwami Imana ajana Filipo, inkone ntiyasubira kumubona, kuko yashishikaye kugenda inezerewe.</verse>
				<verse number="40">Ariko Filipo abonekera muri Azoto, ahahita avuga ubutumwa bgiza mu bisagara vyose, kugeza aho yashikiye i Kayisariya.</verse>
			</chapter>
			<chapter number="9">
				<verse number="1">Ariko Sauli, akigenda afuhagira, afitiye abigishwa b’Umwami imihigo n’ubgicanyi, aja ku muherezi mukuru,</verse>
				<verse number="2">amusaba ivyete vyo guha ab’ amasinagogi y’i Damasiko, kugira ngo ni yabona abantu bakurikira Inzira ya Yesu, ar’ abagabo cank’ abagore, abajane i Yerusalemu mu ngoyi.</verse>
				<verse number="3">Maz’ arikw aragenda, agira ashike i Damasiko, haza umuco giturumbuka, uvuye mw ijuru, umukayanganira irya n’ino.</verse>
				<verse number="4">Yikubita hasi, yumva ijwi rimubaza, riti Sauli, Sauli, umpīgira iki?</verse>
				<verse number="5">Aramubaza, at’ Uri nde ga Mwami? Na we ati Ni jewe Yesu, uwo urik’ urahīga;</verse>
				<verse number="6">ariko va hasi, ushike mu gisagara, uzobarirwa ivy’ ukwiye gukora.</verse>
				<verse number="7">Abagabo bajanye na we bahagarara badakoma, kuko bumvise ijwi, ata muntu babona.</verse>
				<verse number="8">Sauli aravyuka, ava hasi, maz’ akanuye amaso ntiyagira ic’ abona: bamufata ukuboko, bamushikana i Damasiko.</verse>
				<verse number="9">Amarayo gatatu, atabona, ata co arya, ata co anywa.</verse>
				<verse number="10">I Damasiko hār’ umwigishwa yitwa Ananiya: Umwami Yesu aramwiyereka, aramuhamagara, ati Ananiya. Na we ati Sabge, Mwami.</verse>
				<verse number="11">Umwami aramubarira, ati Va hasi, uje mu nzira yitwa Igororotse, ubarizeyo mu rugo kwa Yuda umuntu yitwa Sauli w’i Taruso, kukw arikw arasenga.</verse>
				<verse number="12">Kandi yabonye umuntu yitwa Ananiya yinjira ah’ ari, amurambikakw ibiganza, kugira ngw ahumūke.</verse>
				<verse number="13">Ananiya aramwishura, ati Mwami, uwo mugabo ko numvise benshi bavuga ivyiwe, vy’inabi nyinshi yagirira abera bawe i Yerusalemu:</verse>
				<verse number="14">kandi n’ ino ahafise ububasha abuhāwe n’abaherezi bakuru, bgo kuboha abambaza izina ryawe bose.</verse>
				<verse number="15">Umwami aramwishura, ati Pfa kugenda, kuk’ uwo muntu ar’ ikintu nītoranirije, ngw ajane izina ryanje imbere y’abanyamahanga n’abami n’Abisirayeli:</verse>
				<verse number="16">nanje nzomwereka imibabaro ukw ingana azoba akwiye kubabazwa ahōrwa izina ryanje.</verse>
				<verse number="17">Ananiya aragenda, yinjira mu nzu, amurambikakw ibiganza, aramubgira, ati Sauli, mwene Data, Umwami arantumye, ni we Yesu yakubonekereye mu nzira wazananye, ng’ uhumūke, wuzuzwe Mpwemu Yera.</verse>
				<verse number="18">Uwo mwanya ibisa n’ ibikaragashi bimuva ku maso, arahumūka, ava hasi, arabatizwa:</verse>
				<verse number="19">maz’ ararya, intege ziragaruka. Amarana imisi n’abigishwa b’i Damasiko;</verse>
				<verse number="20">aca ahērakw avuga mu masinagogi ivya Yesu, yukw ar’ Umwana w’Imana.</verse>
				<verse number="21">Abamwumvise bose barūmirwa, bati Mbeg’ uyu si we yatikije abambaza iryo zina i Yerusalemu? Kandi ni co cari kimuzanye n’ino, kugira ngw abashīre abaherezi bakuru bari mu ngoyi.</verse>
				<verse number="22">Ariko Sauli arushiriza kugira ubushobozi, atsinda Abayuda baba i Damasiko, abereka yuko Yesu ari we Kristo.</verse>
				<verse number="23">Hashize imisi myinshi, Abayuda baja inama yo kumwica:</verse>
				<verse number="24">maze Sauli amenya inama yabo. Bamutegera ku marembo ku murango no mw ijoro kugira ngo bamwice.</verse>
				<verse number="25">Maz’ abigishwa biwe bamujana mw ijoro, bamucisha mu ruzitiro rw’amabuye, bamwururukirije mu gisangaza.</verse>
				<verse number="26">Ashitse i Yerusalemu, agerageza kwifatanya n’abigishwa: bose baramutinya, ntibemera kw ar’ umwigishwa.</verse>
				<verse number="27">Maze Barunaba aramwākīra, amushīra intumwa, azīgānira ingene yaboneye Umwami Yesu mu nzira, n’ingene yavuganye na we, kandi n’ingene yavuze ashize amanga mw izina rya Yesu i Damasiko.</verse>
				<verse number="28">Aba kumwe na bo amaja n’amaza i Yerusalemu,</verse>
				<verse number="29">avuga ashize amanga mw izina ry’Umwami Yesu; yaravuga ahārīra n’Abayuda bāvuye i Bugiriki: na bo barondera ingene bomwica.</verse>
				<verse number="30">Ariko bene Data babimenye, bamumanukana i Kayisariya, bamurungika i Taruso.</verse>
				<verse number="31">Nukw ishengero ryose ryari hose i Yudaya n’i Galilaya n’i Samariya rigira amahoro, rirahangama: kandi rigenda ryubaha Umwami Yesu, rihagarikiwe na Mpwemu Yera, riragwira.</verse>
				<verse number="32">Nuko Petero agendagenda hose, amanuka no ku bera baba i Luda,</verse>
				<verse number="33">asangay’ umuntu yitwa Ayineya, yar’ amaze imyaka munani avunda mu buriri, kuko yari yaramugaye.</verse>
				<verse number="34">Petero aramubgira, ati Ayineya, Yesu Kristo aragukijije: vyuka, wizingire ikirago. Aca avyuka ako kanya.</verse>
				<verse number="35">Ababa i Luda n’i Saroni bose bamubonye bahindukirira Umwami Yesu.</verse>
				<verse number="36">Kand’ i Yopa hār’ umwigishwa yitwa Tabita, risobanurwa ngo Doruka: uwo mugore yari n’ ibikorwa vyiza vyinshi, n’ubuntu bginshi yagira.</verse>
				<verse number="37">Mur’ iyo misi ararwara, arapfa: bamaze kwuhagira ikiziga, bagishira mu nzu yo hejuru.</verse>
				<verse number="38">Kandi kukw i Luda hāri hafi y’i Yopa, abigishwa, bumvise ko Petero ari yo ari, bamutumakw abantu babiri, bamwinginga, bati Ntutebe kudushikīra.</verse>
				<verse number="39">Petero arikora, ajana na bo: ashitseyo bamujana muri ya nzu yo hejuru, abapfakazi bose bahagarara i ruhande yiwe barira, berekana amapfundo n’imitamana Doruka yapfunditse akiri muri bo.</verse>
				<verse number="40">Petero arabataramura bose, arapfukama, arasenga; maz’ ahindukirira umuvyimba, ati Tabita, vyuka. Arakanura; maz’ abonye Petero, aravyuka, aricara.</verse>
				<verse number="41">Amufata ukuboko, aramuhagarika. Maz’ ahamagara abera n’ abapfakazi, amubaha ari muzima.</verse>
				<verse number="42">Bimenyekana i Yopa hose, benshi bizera Umwami Yesu.</verse>
				<verse number="43">Maz’ amara imisi myinshi i Yopa, kwa Simoni umuhazi w’ insāto.</verse>
			</chapter>
			<chapter number="10">
				<verse number="1">Kayisariya hār’ umuntu yitwa Koruneliyo, umugabisha w’abasoda ijana wo mu ngabo zitwa Abanyetaliya.</verse>
				<verse number="2">Yar’ umuntu yubaha Imana akayitinyana n’abo mu nzu yiwe bose, yagirira abantu ubuntu bginshi, agasenga Imana ubudasība.</verse>
				<verse number="3">Abona yeretswe imbonankubone umumarayika w’Imana yinjiye i we hāri nk’ isaha cenda z’umusi: aramuhamagara, ati Koruneliyo.</verse>
				<verse number="4">Na we amukanurira amaso, afise ubgoba, aramubaza, ati N’iki ga Mwami? Aramwishura, ati Gusenga kwawe n’ubuntu bgawe vyadūze biba icibutso imbere y’Imana.</verse>
				<verse number="5">None rero tuma abantu i Yopa, utumek’ umuntu yitwa Simoni, ari we Petero;</verse>
				<verse number="6">asembereye kwa Simoni umuhazi w’insāto, urugo rwiwe rur’i ruhande y’ikiyaga.</verse>
				<verse number="7">Umumarayika yavuganye na we amaze kugenda, ahamagara babiri bo mu basuku biwe, n’umusoda yubaha Imana wo mu bamugendanira:</verse>
				<verse number="8">ahejeje kubīgānira vyose, abatuma i Yopa.</verse>
				<verse number="9">Bukeye bg’aho, bakigenda, bari hafi gushika mu gisagara, Petero yūrira hejuru ku nzu gusenga, hāri nk’isaha zitandatu.</verse>
				<verse number="10">Yumva arashonje, agomba kurya: bakibirondera, amera nk’ūrota,</verse>
				<verse number="11">abona ijuru ryugurutse, maze hamanuka ikintu kimeze nk’uruhuzu runiniya, rufashwe ku mitwe ine, kija hasi,</verse>
				<verse number="12">hārimw’ ubgoko bgose bg’ibigenza amaguru ane, n’ibikwega inda hasi vyo kw isi, n’ibiguruka vyo mu kirēre.</verse>
				<verse number="13">Haza ijwi, riramubarira, riti Va hasi, Petero, ubāge, urye.</verse>
				<verse number="14">Petero at’ Oyaye, Mwami, kuko ntigeze ndya ikizira cank’ igihumanya.</verse>
				<verse number="15">Iryo jwi risubira kuza ubugira kabiri, riramubarira, rit’ Ivy’ Imana ihumanuye, reka kuvyita ibizira.</verse>
				<verse number="16">Biba birtyo gatatu, ico kintu gica gisubizwa mw ijuru.</verse>
				<verse number="17">Petero akizazaniwe mu mutima n’ivyo abonye yeretswe ivy’ ari vyo, abantu batumwe na Koruneliyo, bahejeje kubaza urugo rwa Simoni, bahagarara kw irembo,</verse>
				<verse number="18">barahamagara, babaza yuko Simoni ari we Petero ari ho asembereye.</verse>
				<verse number="19">Petero aciyumvira ivyo yeretswe, Mpwemu aramubarira, ati Har’ abantu batatu bariko barakurondera.</verse>
				<verse number="20">None va hasi, wururuke ujane na bo ata co ukekeranya, kukw ari jewe mbatumye.</verse>
				<verse number="21">Petero arururuka, asanga abo bantu aho bari, arababarira, ati Ni jewe uwo murondera: mbega mugenzwa n’iki?</verse>
				<verse number="22">Baramwishura, bati Koruneliyo, umugabisha w’abasoda ijana, umuntu agororoka yubaha Imana, ashimwa n’ubgoko bgose bg’Abayuda, yabariwe n’umumarayika yera kugutumako, ng’ uze i we, yumve amajambo yawe.</verse>
				<verse number="23">Maz’ arabinjiza, abaha indāro. Bukeye bg’aho, Petero arīkora, avanayo na bo, na bene Data bamwe b’i Yopa bajana na we.</verse>
				<verse number="24">Bukeye bg’aho bashika i Kayisariya, Koruneliyo yar’ abīteze, yākoranije incuti ziwe n’abakunzi bo ku mutima.</verse>
				<verse number="25">Petero agira yinjire, Koruneliyo aramusanganira, yikubita imbere y’ibirenge vyiwe, aramupfukamira.</verse>
				<verse number="26">Maze Petero amukūra hasi, ati Va hasi, nanje nd’umuntu nkawe.</verse>
				<verse number="27">Bakivugana, arinjira asanga abakoraniyeho benshi,</verse>
				<verse number="28">arababgira, at’ Ubganyu murazi yuko kizira k’umuntu w’Umuyuda yifatanya n’uw’ ubundi bgoko, canke kw amugendera: ariko jeho, Imana yanyeretse yuko hatogira umuntu nita ikizira cank’ igihumanya.</verse>
				<verse number="29">Ni co catumye nza, ntarinze guhakana, ntumweko. None rero ndabaza ico mwantumiyeko ic’ ari co.</verse>
				<verse number="30">Koruneliyo ati Hashize imisi ine, nka bugingo ubu, nariko ndasenga ar’ isaha cenda, ndi mu nzu yanje; maz’ umuntu ahagarara imbere yanje, yambaye impuzu ikayangana,</verse>
				<verse number="31">arambgira, ati Koruneliyo, ugusenga kwawe kwarumviswe, n’ubuntu bgawe bgibutswe imbere y’Imana.</verse>
				<verse number="32">Nuko tuma i Yopa, utumeko Simoni ari we Petero: asembereye mu rugo kwa Simoni umuhazi w’insāto, i ruhande y’ikiyaga.</verse>
				<verse number="33">Uwo mwanya nca ndagutumako rero, nawe urayobotse k’uje. None rero twese turi hano imbere y’Imana, kwumva ivy’ Umwami Imana yakugeze kutubgira vyose.</verse>
				<verse number="34">Petero yanzika kuvuga, ati N’ukuri ni ho nkimenya yukw Imana itarobanura abantu ku butoni,</verse>
				<verse number="35">ariko mu mahanga yose ūyubaha, agakora ivy’ ukugororoka, iramwemera.</verse>
				<verse number="36">Ijambo Imana yatumye ku Bisirayeli, ivugisha Yesu Kristo ubutumwa bgiza bg’amahoro, ni we Mwami wa bose;</verse>
				<verse number="37">iryo jambo mwebge murarizi, ryāmāmaye i Yudaya hose, ritanguriye i Galilaya, hanyuma y’umubatizo uwo Yohana yigishije:</verse>
				<verse number="38">rivuga ivya Yesu Umunyanazareti, ingen’ Imana yamusutseko Mpwemu Yera n’ubushobozi, akagenda agirira abantu neza, agakiza abo bose wa Murwanizi atwaza amanyama, kukw Imana yari kumwe na we.</verse>
				<verse number="39">Natwe tur’ ivyabona vyo gushingira intahe ivyo yakoze vyose mu gihugu c’ Abayuda, bo n’i Yerusalemu, umwe bishe, bamumanitse ku giti.</verse>
				<verse number="40">Uyo, Imana iramuzura ku musi ugira gatatu, imuha guserurwa ahibonekeza,</verse>
				<verse number="41">s’imbere y’abantu bose, arikw imbere y’ivyabona vyatoranijwe n’Imana ivyo bitarabaho, ni twebge, abāsangira na we, turya kandi tunywa, amaze kuzuka mu bapfuye.</verse>
				<verse number="42">Atugera kumenyesha abantu no gushinga intahe kw ari we Imana yashinze kuba Umucamateka w’abariho n’abapfuye.</verse>
				<verse number="43">Abāvugishwa n’Imana bose bāmushingiye intahe, bavuga yuk’ ūmwizera wese azoharirwa ivyaha kubg’ izina ryiwe.</verse>
				<verse number="44">Petero akivuga ayo majambo, Mpwemu Yera aramanuka, aja ku bariko barumva iryo jambo bose.</verse>
				<verse number="45">Abizeye bo mu bākebge barūmirwa, abāzananye na Petero uko bangana, kuko n’abanyamahanga na bo basutswekw ingabire, ari yo Mpwemu Yera.</verse>
				<verse number="46">Kuko bumvise bavuga izindi ndimi, bahimbaza Imana. Maze Petero arababaza,</verse>
				<verse number="47">ati Mbega har’ uwoshobora kwima amazi abahawe Mpwemu Yera nkatwe, ngo ntibabatizwe?</verse>
				<verse number="48">Avuga ko babatizwa mw izina rya Yesu Kristo. Baca baramwinginga ngw amarey’ imisi.</verse>
			</chapter>
			<chapter number="11">
				<verse number="1">Intumwa na bene Data bar’i Yudaya bumva yukw abanyamahanga na bo bemeye ijambo ry’Imana.</verse>
				<verse number="2">Maze Petero adūze i Yerusalemu, abo mu bākebge baramutonganya,</verse>
				<verse number="3">bati Ko winjiriye abatākebge, ugasangira na bo!</verse>
				<verse number="4">Maze Petero aratangura, abibasobanurira uko bikurikirana,</verse>
				<verse number="5">ati Nari mu gisagara c’i Yopa, ndiko ndasenga, mbona neretswe nko mu nzozi ikintu kimanuka kivuye mw ijuru, kimeze nk’ uruhuzu runiniya rufashwe ku mitwe ine, kiza aho ndi.</verse>
				<verse number="6">Ngihanga amaso, ndacitegereza, mbonamw’ ibigenza amaguru ane vyo kw isi, n’ibikōko vyo mw ishamba, n’ibikwega inda hasi, n’ibiguruka vyo mu kirēre.</verse>
				<verse number="7">Kandi numva ijwi rimbarira, riti Va hasi, Petero, ubāge urye.</verse>
				<verse number="8">Nanje nt’ Oyaye, Mwami, kukw ata kizira cank’ igihumanya cigeze kija mu kanwa kanje.</verse>
				<verse number="9">Maz’ ijwi rimbarira ubugira kabiri rivuye mw ijuru, rit’ Ivy’ Imana ihumanuye, reka kuvyita ibizira.</verse>
				<verse number="10">Biba birtyo gatatu, biradūzwa vyose, bisubizwa mw ijuru.</verse>
				<verse number="11">Uwo mwanya abagabo batatu bavuye i Kayisariya, bantumweko, bahagarara imbere y’inzu turimwo.</verse>
				<verse number="12">Mpwemu ambarira kujana na bo, ata tandukaniro. Kandi na bene Data aba, ukw ari batandatu, turajana, twinjira mu nzu y’uwo mugabo.</verse>
				<verse number="13">Atwīgānira ingene yabonye umumarayika mu nzu yiwe, ahagaze amubarira, ati Tuma i Yopa, utumeko Simoni ari we Petero,</verse>
				<verse number="14">azokubarira amajambo yo kugukizanya n’abo mu nzu yawe bose.</verse>
				<verse number="15">Ngitanguye kuvuga, Mpwemu Yera arabamanukira, nk’uko yamanukiye kuri twebge ubga mbere.</verse>
				<verse number="16">Nibuka rya jambo ry’Umwami Yesu, uko yavuze, ati Yohana yabatirishije amazi, ariko mweho muzobatizwa na Mpwemu Yera.</verse>
				<verse number="17">None kw Imana yabahaye ingabire imwe n’ iyo natwe twahawe hamwe twizera Umwami Yesu Kristo, jewe nd’ iki gishobora gutāngīra Imana?</verse>
				<verse number="18">Bumvise ivyo barīhorera, bahimbaza Imana, bati Noneho rer’ Imana ihaye n’abanyamahanga kwihana ngo baronke ubugingo.</verse>
				<verse number="19">Nukw abāsābagijwe n’amarushwa yabaye kubg’ ivya Stefano baragenda, bashika n’i Foyinike n’i Kupuro no muri Antiyokiya, ata bandi babarira ijambo ry’Imana atar’ Abayuda bonyene.</verse>
				<verse number="20">Ariko hāri bamwe muri bo b’abagabo bavuye i Kupuro n’i Kurene bashitse muri Antiyokiya babarira n’Abagiriki na bo, bababgira ubutumwa bgiza bg’Umwami Yesu.</verse>
				<verse number="21">Ukuboko kw’Umwami kwari kumwe na bo, abantu benshi barizera, bahindukirira Umwami.</verse>
				<verse number="22">Inkuru yabo ishika mu matwi y’ishengero ry’i Yerusalemu, batuma Barunaba ngw ashirwe ashitse muri Antiyokiya.</verse>
				<verse number="23">Na we amaze gushikayo, abonye ubuntu bg’Imana, biramunezereza, arabahanūra bose ngo bamaramaze mu mitima kwifatanya akaramata n’Umwami Yesu.</verse>
				<verse number="24">Kuko yar’ imico myiza, yuzuye Mpwemu Yera n’ukwizera. Abantu benshi bagwirirana ku Mwami Yesu.</verse>
				<verse number="25">Avayo, aja i Taruso kurondera Sauli,</verse>
				<verse number="26">amubonye, amujana muri Antiyokiya. Bamaray’ umwaka wose, bakorana n’ishengero, bigisha abantu benshi, kandi muri Antiyokiya ni ho abigishwa bātanguriye kwitwa Abakristo.</verse>
				<verse number="27">Mur’ iyo misi, abavugishwa n’Imana bava i Yerusalemu baja muri Antiyokiya.</verse>
				<verse number="28">Hava hasi umwe muri bo yitwa Agabo, abamenyesha avugishijwe na Mpwemu yukw ikigoyi cinshi kizotera mw isi yose. Ico yavuga ni kimwe cātera ku ngoma ya Kilawudiyo.</verse>
				<verse number="29">Maz’ abigishwa, umuntu wese nk’ukw atunze, bashinga kurungikira bene Data baba i Yudaya ivyo kubatabara.</verse>
				<verse number="30">Babigenza bartyo, babirungikira abakuru, bijanye Barunaba na Sauli.</verse>
			</chapter>
			<chapter number="12">
				<verse number="1">Maze nko mur’ ico gihe umwami Herode ata mu maboko bamwe bo mw ishengero ngw abagirire nabi.</verse>
				<verse number="2">Yicisha inkota Yakobo mwene nyina wa Yohana.</verse>
				<verse number="3">Maz’ abonye ko bihimbaye Abayuda, ariyongeza, afata na Petero. Hāri mu misi y’imitsima itambiwe.</verse>
				<verse number="4">Amaze kumufata, amushira mw ibohero, amuha abasoda cumi na batandatu kumurinda ari bane‐bane, agira ngw az’ amushikirize abantu, Pasika ishize.</verse>
				<verse number="5">Nuko Petero arindirwa mw ibohero: arikw ab’ishengero baramusengera, batakambira Imana bakobeje.</verse>
				<verse number="6">Ku musi Herode bgāca amubashikiriza, mur’ iryo joro Petero yar’ asinziriye hagati y’abasoda babiri, aboheshejwe iminyororo ibiri, abateramyi bāri ku rugi barinda inzu y’ibohero.</verse>
				<verse number="7">Maz’ umumarayika w’Umwami Imana amuhagarara i ruhande, umuco ubonesha mu nzu. Akoma Petero mu mbavu, aramukangura, ati Vyuka n’ingoga. Iminyororo imuva ku maboko, irakoroka.</verse>
				<verse number="8">Umumarayika aramubarira, ati Kenyera, wambare inkweto zawe. Abigenza artyo. Kand’ aramubarira, at’ Ikubirek’ umutamana wawe, unkurikire.</verse>
				<verse number="9">Arasohoka, aramukurikira, yamara ntiyamenya ivyo umumarayika akoze kw ar’ ivy’ ukuri, arikw agira ngw abonye ivyo yeretswe nko mu nzozi.</verse>
				<verse number="10">Baciye ku bateramyi ba mbere no ku ba kabiri, bashika kw irembo ryugarije urugi rw’icuma, rija mu gisagara. Rurabīyugururira ubgarwo, barenga irembo baca mu nzira imwe, uwo mwanya umumarayika aca amusiga hano.</verse>
				<verse number="11">Akenge kagarutse, Petero aribgira, ati Noneho mmenye vy’ ukuri yuk’ Umwami yatumye umumarayika wiwe, akankiza ukuboko kwa Herode, bo n’ivyo ubgoko bg’Abayuda bgāri bushamāje vyose.</verse>
				<verse number="12">Amaze kuvyiyumvira, aja kwa Mariya, nyina wa Yohana ari we Mariko, aho bāri bakoraniye benshi, bariko barasenga.</verse>
				<verse number="13">Petero akomanga ku rugi rw’irembo, umukobga w’umugurano yitwa Rode aja kwumvīra.</verse>
				<verse number="14">Amenye ijwi rya Petero akanyamuneza kamubuza kwugurura, arirukanga arinjira, ababarira yuko Petero ahagaze kw irembo.</verse>
				<verse number="15">Baramwishura, bat’ Urasara. Na we avuga ashimitse kw ar’ivy’ ukuri. Bati N’umumarayika wiwe.</verse>
				<verse number="16">Ariko Petero ashishikara gukomanga: buguruye baramubona, barūmirwa.</verse>
				<verse number="17">Arabamama, abīgānira uk’Umwami Imana yamukūye mw ibohero, arababgira, at’ Ivyo mubibarire Yakobo na bene Data bandi. Arahava, aja ahandi.</verse>
				<verse number="18">Ijoro rikeye, havyuka imivurungano itari mike mu basoda, kuko bazazaniwe ukuntu Petero yabaye.</verse>
				<verse number="19">Herode amurondeye amubuze, acunaguza abateramyi, avuga ko babajana kubica: maz’ ava i Yudaya amanuka i Kayisariya, agumayo.</verse>
				<verse number="20">Maz’ ashāmira abo muri Tiro n’i Sidoni, na bo bahūza inama, baja kuri we, bahongera Bulasito, umukuru w’abagaranzurira umwami, basaba impore, kukw igihugu cabo casuma mu gihugu c’uwo mwami.</verse>
				<verse number="21">Nuko ku musi washinzwe, Herode yambara impuzu z’ubgami, avyagira ku ntebe y’ icubahiro, abacūrira amajambo.</verse>
				<verse number="22">Abantu barasemerera, bati N’ijwi ry’imana, s’iry’ umuntu.</verse>
				<verse number="23">Uwo mwanya umumarayika w’Umwami Imana aramukubita, kukw adahaye Imana Rurema icubahiro, aturika inyo, aracīkāna.</verse>
				<verse number="24">Arikw ijambo ry’Imana riragwira, riramamara.</verse>
				<verse number="25">Kandi Barunaba na Sauli bava i Yerusalemu, basubira inyuma, bashikirije ivyāgabuwe, bajana Yohana, ari we Mariko.</verse>
			</chapter>
			<chapter number="13">
				<verse number="1">Kandi muri Antiyokiya, mw ishengero ryaho, hār’ abavugishwa n’Imana n’abigisha; umwe ni Barunaba na Simeyoni ari we Nigeru, na Lukiyosi Umunyakurene, na Manayeni yarerewe hamwe n’umwami Herode, hāriho na Sauli.</verse>
				<verse number="2">Bariko barasenga Umwami Imana bisonzesheje, Mpwemu Yera aravuga, ati Ni mundobanurire Barunaba na Sauli bankorere igikorwa nabahamagariye.</verse>
				<verse number="3">Nuko bisonzesheje, basenze, babarambitsekw ibiganza, barabarungika.</verse>
				<verse number="4">Nuko bavuyeyo batumwe na Mpwemu Yera bamanuka i Seleyukiya. Bavudukayo bari mu bgato bafata i Kupuro.</verse>
				<verse number="5">Maze bashitse i Salamini, bavuga ijambo ry’Imana mu masinagogi y’Abayuda: kandi bāri bafise Yohana agenda arabakorera.</verse>
				<verse number="6">Bararamiriza baca mur’ ico kizinga cose, bashika i Pafo, basangay’ umugabo w’umunyamarēba, umuraguzi w’ ibinyoma, yar’ Umuyuda, izina ryiwe ni Bari‐Yesu;</verse>
				<verse number="7">yagendanira Serugiyo Paulo, icēgēra ca Kayisari, umuntu w’ubgenge. Uyo ahamagaza Barunaba na Sauli, ashaka kwumva ijambo ry’Imana.</verse>
				<verse number="8">Ariko Eluma, uwo munyamarēba (izina ryiwe ni ko risobanurwa), arabahāririza, ashaka guhuvya ico cēgēra ngo nticizere.</verse>
				<verse number="9">Ariko Sauli ari we Paulo, yuzuye Mpwemu Yera, amuhanga amaso,</verse>
				<verse number="10">ati Wewe wuzuye ubugunge bgose n’ububi bgose, wa mwana w’Umurwanizi we, wa mwansi w’ivyo kugororoka vyose, ntuzoreka kugoreka inzira z’Umwami Imana zigororotse?</verse>
				<verse number="11">Nuko rāba, ukuboko kw’Umwami Imana kuraguhanamiye, ugira uhume, umare imisi utabona izuba. Ako kanya igipfungu n’umwiza bimwubikizako, agenda azimagirika arondera uwo kumufata ukuboko.</verse>
				<verse number="12">Ico cēgēra kibonye ibibaye kirizera, gitangajwe n’ivyo cigishijwe vy’Umwami Yesu.</verse>
				<verse number="13">Maze Paulo n’abāri kumwe na we bavuduka i Pafo bari mu bgato, bafata i Peruga h’i Pamfiliya: Yohana abasigayo, asubira i Yerusalemu.</verse>
				<verse number="14">Ariko bo bavuduka i Peruga, bararamiriza, bashika muri Antiyokiya h’i Pisidiya; ku musi w’isabato binjira mw isinagogi, baricara.</verse>
				<verse number="15">Isomwa ry’ivyagezwe n’ivy’ abāvugishwa n’Imana riheze, abakuru b’isinagogi batuma kuri bo, bati Bene Data, ni mwaba mufise ijambo ryo guhanūra abantu, ni murivuge.</verse>
				<verse number="16">Paulo ava hasi, arabamama, arababarira, ati Yemwe bagabo b’Abisirayeli, namwe abubaha Imana, ni mwumve.</verse>
				<verse number="17">Imana y’ubu bgoko bg’Abisirayeli yatoranije ba sogokuruza, kand’ ishira abantu hejuru hamwe bār’ abambukīra mu gihugu ca Egiputa, ikabakūzay’ ukuboko gukomeye.</verse>
				<verse number="18">Yihanganira ingeso zabo nk’imyaka mirongwine mu bugaragwa.</verse>
				<verse number="19">Imaze guhonnya amahanga ndwi mu gihugu c’i Kanani, ibēgurira ico gihugu cabo kuba ishamvu yabo. Maze nk’imyaka amajana ane na mirongwitanu ishize,</verse>
				<verse number="20">ibaha abacamanza, gushitsa ku wavugishwa n’Imana Samweli.</verse>
				<verse number="21">Hanyuma bayisaba umwami, Imana ibaha Sauli mwene Kishi, umugabo wo mu muryango wa Benyamini, amara ku ngoma imyaka mirongwine.</verse>
				<verse number="22">Imukūye, ibahagurukiriza Dawidi kuba umwami wabo, imushingira intahe, iti Mbonye Dawidi mwene Isayi umuntu ameze nk’uk’ umutima wanje ugomba, azokora ivyo ngomba vyose.</verse>
				<verse number="23">Mu ruvyaro rw’uwo, nk’ukw Imana yasezeranye, yazaniye Abisirayeli Umukiza, ni we Yesu.</verse>
				<verse number="24">Ataraza, Yohana yari yigishije ubgoko bgose bg’Abisirayeli ukubatizwa kwo kwihana.</verse>
				<verse number="25">Ariko Yohana arikw arasozera urugendo rwiwe, arababaza, ati Mbega mwiyumvira ko ndi nde? Jewe sindi we. Mugabo har’ ūzoza mu nyuma yanje, kandi jewe ntibimbereye no gupfundurura inkweto zo mu birenge vyiwe.</verse>
				<verse number="26">Bagabo bene Data, bana bo mu muryango wa Aburahamu, namwe abubaha Imana, ijambo ry’ako gakiza ni twebge ryatumweko.</verse>
				<verse number="27">Kukw ababa i Yerusalemu n’abakuru babo batāmumenye, cank’ amajambo y’abavugishwa n’ Imana asomwa ukw isabato itashe, ni co catumye bashitsa ivyo bāvugishijwe, hamwe bāmutsindisha:</verse>
				<verse number="28">kandi naho bābuze inyanduruko yo kumwicisha, basaba Pilato kw amwica.</verse>
				<verse number="29">Bamaze gushitsa ivyo yandikiwe vyose, bamumanura ku giti, bamushira mu mva.</verse>
				<verse number="30">Arikw Imana iramuzura mu bapfuye.</verse>
				<verse number="31">Imisi myinshi abonekera abāri baradūganye na we ava i Galilaya aja i Yerusalemu, abo ni bo bamushingira intahe ubu imbere y’abantu.</verse>
				<verse number="32">Natwe turababgira ubutumwa bgiza bg’ ivyasezeraniwe ba sogokuruza,</verse>
				<verse number="33">yukw Imana yabishikije kuri twebge abana babo, hamwe yazura Yesu. Kandi ni ko vyanditswe muri Zaburi ya kabiri, ng’ Ur’ Ubura bganje, uyu musi ndakuvyaye.</verse>
				<verse number="34">Kandi kuko yamuzuye mu bapfuye atazosubira mw iborero, yavuze irtya, iti Nzobaha imigisha yera ya Dawidi itazovaho.</verse>
				<verse number="35">No muri Zaburi yindi yavuze, ngo Ntuzotanga Uwera wawe ngw az’ abore.</verse>
				<verse number="36">Yamara Dawidi mu gihe ciwe amaze gukora ivy’ Imana igomba, arasinzira, ahamvya ba sekuruza, arabora.</verse>
				<verse number="37">Arik’ uwo Imana yazuye nta ho yigeze abora.</verse>
				<verse number="38">Nuko bagabo bene Data, ni mumenye ko mur’ uwo ari ho mubgirirwa ivy’ uguharirwa ivyaha:</verse>
				<verse number="39">kandi ni we atsindanishiriza ūmwizera wese kuri vyose, ivyo mutāshoboye gutsindanishirizwa n’ivyagezwe vya Mose.</verse>
				<verse number="40">Nuko mwiyubare, ivyavuzwe n’abavugishwa n’Imana vyoye kubashikako,</verse>
				<verse number="41">ngo Rāba mwa banyagakēngērwe, mutangare, muyongayonge, Kuko ngira nkore igikorwa mu gihe canyu, Igikorwa mutazoruha mwemera, nah’ umuntu yokibasobanurira.</verse>
				<verse number="42">Bariko barasohoka, barabinginga ngw ayo majambo az’ avugwe no kw isabato izoza.</verse>
				<verse number="43">Abāri mw isinagogi bamaze gusābagira, benshi mu Bayuda bo n’abātoye idini yabo bakubaha Imana, bakurikira Paulo na Barunaba; na bo bayāga na bo, barabahanūra ngo bashishikare kuguma mu buntu bg’ Imana.</verse>
				<verse number="44">Kw isabato ikurikira iyo, hakorana ng’abo mu gisagara bose kwumva ijambo ry’Imana.</verse>
				<verse number="45">Arikw Abayuda babonye ishengero ryinshi, buzura ishari, bahakanya ivyo Paulo avuze, barabicokora.</verse>
				<verse number="46">Paulo na Barunaba bavuga bashize amanga, bati Vyari bibereye kw ijambo ry’Imana ribanza kubgirwa mwebge; none ko murishibuye, mukībūra ko mutabereye ubugingo budashira, ehe‐e duhindukiriye abanyamahanga.</verse>
				<verse number="47">Kuk’ Umwami Imana ari ko yatubariye, ati Ndagushizeho ng’ ube umuco w’amahanga, Kugira ngo n’abo ku mpera y’isi ubashikirize agakiza.</verse>
				<verse number="48">Abanyamahanga bavyumvise baranezerwa, bashimagiza ijambo ry’Imana; abāri baragerewe ubugingo budashira bose barizera.</verse>
				<verse number="49">Ijambo ry’Umwami Yesu rikwira mur’ ico gihugu cose.</verse>
				<verse number="50">Arikw Abayuda bosha abagore b’icubahiro bubaha Imana, n’ abakuru bo mur’ ico gisagara, bavyurira akadenderezo Paulo na Barunaba, babirukana mu ntāra yabo.</verse>
				<verse number="51">Na bo babakunkumurira umukungugu wo mu birenge vyabo, baja muri Ikoniyo.</verse>
				<verse number="52">Abigishwa buzuzwa umunezero na Mpwemu Yera.</verse>
			</chapter>
			<chapter number="14">
				<verse number="1">Maze bari muri Ikoniyo bompi binjira mw isinagogi y’Abayuda, bavuga amajambo atuma Abayuda n’Abagiriki benshi cane bizera.</verse>
				<verse number="2">Arikw Abayuda banse kwumvira ivyo, bavyura urwanko mu mitima y’abanyamahanga ngo bagirire inabi bene Data.</verse>
				<verse number="3">Bamara imisi myinshi bavuga batabobotereza kubg’ Umwami Yesu, ashingira intahe ijambo ry’ubuntu bgiwe, abaha gukora ibimenyetso n’ibitangaza n’amaboko yabo.</verse>
				<verse number="4">Arikw abantu bo mur’ ico gisagara bīrema ibice, bamwe baherēra ku Bayuda, abandi ku ntumwa.</verse>
				<verse number="5">Kand’ abanyamahanga, bo n’Abayuda n’abashingantahe babo baja kubatera ngo babagirire nabi babicishe amabuye;</verse>
				<verse number="6">barabimenya, bahungira i Lusitira n’i Derube, ibisagara vy’i Lukawoniya, no mu gihugu gihereranye na ho:</verse>
				<verse number="7">bagumayo bavuga ubutumwa bgiza.</verse>
				<verse number="8">I Lusitira hār’ umugabo yar’ aremaye ibirenge uhereye aho yakaviriye mu nda ya nyina, nta ho yari yarigeze gutambuka.</verse>
				<verse number="9">Uwo yumva Paulo avuga, na we amuhanze amaso abona kw afise ukwizera kwo gukizwa.</verse>
				<verse number="10">Avuga n’ijwi rirenga, ati Hagarara n’ibirenge vyawe, weme. Arabaduka, aratambuka.</verse>
				<verse number="11">Maz’ ishengero ribonye ico Paulo akoze, bavuga n’ijwi rirenga mu Kinyalukawoniya, bat’ Imana zitumanukiyemwo zīshushanije n’abantu.</verse>
				<verse number="12">Barunaba bamwita Zeyu, Paulo na we bamwita Herume, kukw ari we yar’ imvuzi.</verse>
				<verse number="13">Maz’ umuherezi wa Zeyu, ingoro y’ igitabo cayo yar’ imbere y’igisagara, azana amapfizi n’imyīshwa, agira acumite ikimazi, we n’ishengero.</verse>
				<verse number="14">Arikw intumwa, Barunaba na Paulo, bavyumvise, bītantamurirakw impuzu zabo, bītera mu bantu, basemerera,</verse>
				<verse number="15">bati Yemwe bagabo, n’iki gitumye mugira murtyo? Natwe tur’ abantu buntu, tumeze nkamwe, kandi tubabgira ubutumwa bgiza, ngo mureke ivyo bitagira ikimazi, muhindukirire Imana nzima, yaremye ijuru n’isi n’ikiyaga n’ ibirimwo vyose,</verse>
				<verse number="16">ni yo yaretse amahanga yose mu bihe vyahise ngo bagendere mu nzira zabo.</verse>
				<verse number="17">Ariko ntiyabirekeye ngaho, itagira ico kuyishingira intahe, kuko yama ibagirira neza, ibaha imvura iva mw ijuru, n’ibihe vy’ivyimburo vyiza, ibahāza ivyo kurya, yuzuza imitima yanyu umunezero.</verse>
				<verse number="18">Aho bāvuga ayo majambo, hāri hasigaye gatoya ntibabe bakibuza ishengero kubacumitira ikimazi.</verse>
				<verse number="19">Maze haza Abayuda bavuye muri Antiyokiya no muri Ikoniyo; bamaze kwosha ishengero, batera Paulo amabuye, bamukwegera inyuma y’igisagara, bagira ngo yāpfuye.</verse>
				<verse number="20">Arikw abigishwa bahagaze bamukikije, aravyuka, aja mu gisagara; bukeye bg’aho avanayo na Barunaba, aja i Derube.</verse>
				<verse number="21">Bamaze kuvuga ubutumwa bgiza mur’ ico gisagara no guhindura benshi abigishwa, basubira i Lusitira no muri Ikoniyo no muri Antiyokiya,</verse>
				<verse number="22">baremesha imitima y’abigishwa, babahanūra ngo bagume mu kwizera: kandi yuko dukwiye guca mu marushwa menshi mu kwinjira mu bgami bg’Imana.</verse>
				<verse number="23">Kandi bamaze kubatorera abakuru mu mashengero yose, no gusenga bisonzesha, babaragiza Umwami Yesu, uwo bizeye.</verse>
				<verse number="24">Baca i Pisidiya, bashika i Pamfiliya.</verse>
				<verse number="25">Bamaze kuvuga ijambo ry’Imana i Peruga baramanuka baja muri Ataliya;</verse>
				<verse number="26">bavudukayo bari mu bgato bafata muri Antiyokiya, aho bāri barazigamishirijwe ubuntu bg’Imana ubga mbere ku gikorwa baheraheje.</verse>
				<verse number="27">Bashitseyo bakoranya ishengero, babīgānira ivy’ Imana yakoranye na bo vyose, n’ingene yugururiye abanyamahanga urugi rwo kwizera.</verse>
				<verse number="28">Bamarana n’ abigishwa igihe kitari gito.</verse>
			</chapter>
			<chapter number="15">
				<verse number="1">Maze haza abantu bamwe bavuye i Yudaya bigisha bene Data, bati Ni mutākebga, nk’uk’ umugenzo wa Mose uri, ntimuzoruha mukizwa.</verse>
				<verse number="2">Maze Paulo na Barunaba bamaze kugira ibihāri n’imibūrano itari mike n’abo bantu, abaho bahūza inama gutuma Paulo na Barunaba n’ abandi bamwe bo muri bo, ngo baje i Yerusalemu ku ntumwa n’abakuru kubg’ iyo mibūrano.</verse>
				<verse number="3">Nukw abo, ishengero rimaze kubaherekeza, baca i Foyinike bo n’i Samariya, babamenyesha ingen’ abanyamahanga bāhindukiriye Imana, batera bene Data bose akanyamuneza kenshi.</verse>
				<verse number="4">Bashitse i Yerusalemu, ishengero n’intumwa n’abakuru barabākīra, na bo babīgānira ivy’ Imana yakoranye na bo vyose.</verse>
				<verse number="5">Maze hava hasi bamwe bo mu muce w’Abafarisayo bizeye, baravuga, bat’ Abanyamahanga birakwiye ko bakebga, no kubabgiriza kwitondera ivyagezwe vya Mose.</verse>
				<verse number="6">Nukw intumwa n’abakuru bakoranira hamwe kuja inama y’iryo jambo.</verse>
				<verse number="7">Habaye imibūrano myinshi, Petero ava hasi, arababgira, ati Bagabo bene Data, murazi yuko kera Imana yantoranije muri mwebge kugira ngo mu kanwa kanje abe ari ho abanyamahanga bumva ijambo ry’ubutumwa bgiza, bizere.</verse>
				<verse number="8">Kand’ Imana izi imitima, yarabashingiye intahe, hamwe yabaha Mpwemu Yera, nk’ uko yamuduhaye natwe;</verse>
				<verse number="9">ntiyashirah’ itandukaniro hagati yacu na bo, yogesheje imitima yabo ukwizera.</verse>
				<verse number="10">None rero n’iki gitumye mugerageza Imana, mwikoreza abigishwa imitwaro ba sogokuruza batāshoboye kwikorera canke twebge?</verse>
				<verse number="11">Ariko twizeye yuko tuzokizwa n’ubuntu bg’Umwami Yesu nka bo.</verse>
				<verse number="12">Maz’ ishengero ryose riracereza, bumviriza Barunaba na Paulo babīgānira ibimenyetso n’ ibitangaza vyose Imana yabahaye gukora mu banyamahanga.</verse>
				<verse number="13">Barangije kuvuga, Yakobo aravuga, ati Bagabo bene Data, ni munyumvirize.</verse>
				<verse number="14">Simoni yabīgāniye ingen’ Imana yatanguye kugendera abanyamahanga ngw ibarobanuremw’ ubgoko bg’izina ryayo.</verse>
				<verse number="15">Amajambo y’abavugishwa na yo ahūye n’ivyo, nk’uko handitswe,</verse>
				<verse number="16">ngo Hanyuma y’ivyo nzogaruka, Nongere nubake urusago rwa Dawidi rwatemvye, Nongere nsanasane ahāshize harwo, ndaruhagarike,</verse>
				<verse number="17">Kugira ngw amasigarira y’ abantu baronderane Uhoraho N’amahanga yose yitirirwa izina ryanje,</verse>
				<verse number="18">Ni k’Uhoraho agize, akora ivyo vyose, yabimenye uhereye ku kuremwa kw’isi.</verse>
				<verse number="19">Nuko rer’ inama yanje n’uko tureka kugora abo mu banyamahanga bahindukirira Imana,</verse>
				<verse number="20">ariko tubandikire ngo bareke ibihumanya vy’ibigirwamana, no gusambana, no kurya ibinizwe, bo n’amaraso.</verse>
				<verse number="21">Kuk’ uhereye kera hose Mose afise mu bisagara vyose abigisha ivyiwe, bisomwa mu masinagogi ukw isabato itashe.</verse>
				<verse number="22">Maz’ intumwa n’abakuru, bo n’ishengero ryose, bashima gutoranya abagabo muri bo, ni Yuda ari we Barusaba, na Sila, abantu bakuru muri bene Data, no kubatumana muri Antiyokiya na Paulo na Barunaba:</verse>
				<verse number="23">bandika icete, barakibarungikana, canditswe girtya, ngw Intumwa na bene Data bakuru turabatasha mwebge bene Data bo mu banyamahanga bari muri Antiyokiya n’i Siriya n’i Kilikiya.</verse>
				<verse number="24">Kuko twumvise yuko bamwe bāvuye muri twebge bābahagarikishije imitima amajambo, bakayisangangura, kandi tutābibageze;</verse>
				<verse number="25">duhūje inama dushimye gutoranya abo bantu no kubatumana kuri mwebge n’abo dukunda Barunaba na Paulo,</verse>
				<verse number="26">abantu bāhevye amagara yabo kubg’ izina ry’ Umwami wacu Yesu Kristo.</verse>
				<verse number="27">Nukw abo dutumye ni Yuda na Sila, na bo ubgabo bazobabarira mu rurimi bimwe n’ibi.</verse>
				<verse number="28">Kuko Mpwemu Yera bimubereye vyiza, natwe n’uko, kutabīkoreza uwundi mutwaro urenze ibi bikwiye:</verse>
				<verse number="29">mureke kurya ivyaterekerejwe ibigirwamana, n’ amaraso, n’ibinizwe, mureke no gusambana; ivyo ni mwavyirinda, muzomera neza. Nuko muganūke.</verse>
				<verse number="30">Nukw abo basezewe bamanuka muri Antiyokiya; bamaze gukoraniriza hamwe ishengero, babashikiriza kino cete.</verse>
				<verse number="31">Bamaze kugisoma banezererwa iyo mpanūro.</verse>
				<verse number="32">Na Yuda na Sila, kuko na bo bār’ abavugishwa n’Imana, bahanūra bene Data mu majambo menshi, barabaremesha.</verse>
				<verse number="33">Bahamaze imisi, bene Data babasezera amahoro, ngo basubire ku bābatumye. [</verse>
				<verse number="34">Mugabo Sila bimubera vyiza kugumayo.]</verse>
				<verse number="35">Kandi Paulo na Barunaba baguma muri Antiyokiya bigisha abantu, bababgira ijambo ry’ Umwami Yesu, bafatanije n’abandi benshi.</verse>
				<verse number="36">Hashize imisi, Paulo abgira Barunaba, at’ Ingo dusubire ha handi tugendere bene Data mu gisagara cose aho twāvuze ijambo ry’Umwami Yesu, tumenye uko bameze.</verse>
				<verse number="37">Barunaba agomba ko bajana na Yohana na we, ari we Mariko.</verse>
				<verse number="38">Ariko Paulo ntivyamubera vyiza kujana uwabataye i Pamfiliya, ntajane na bo mur’ ico gikorwa.</verse>
				<verse number="39">Havyuka imitongano ibatera gutandukana, Barunaba ajana Mariko, avudukayo ari mu bgato, afata i Kupuro;</verse>
				<verse number="40">Paulo na we atoranya Sila, avayo, bene Data bamaze kumuragiza ubuntu bg’Umwami Yesu.</verse>
				<verse number="41">Aca i Siriya n’i Kilikiya, aremesha amashengero.</verse>
			</chapter>
			<chapter number="16">
				<verse number="1">Nukw ashika i Derube n’i Lusitira; hāriy’ umwigishwa yitwa Timoteyo, umwana w’Umuyudakazi umugore yizeye, ariko se yar’ Umugiriki:</verse>
				<verse number="2">yashimwa na bene Data b’i Lusitira no muri Ikoniyo.</verse>
				<verse number="3">Uyo, Paulo agomba ko bajana, aramwābīra aramukeba, kubg’ Abayuda bo mur’ izo ntāra, kuko bose bāri bazi yuko se yar’ Umugiriki.</verse>
				<verse number="4">Bariko baraca mu bisagara, bagenda bababgira ivyo intumwa n’abakuru b’i Yerusalemu bāshinze, ngo bavyitondere.</verse>
				<verse number="5">Nukw amashengero akomerezwa mu kwizera, agenda yunguka ibitigiri imisi yose.</verse>
				<verse number="6">Baca mu gihugu c’i Furugiya n’i Galatiya, babuzwa na Mpwemu Yera kuvuga ijambo ry’Imana muri Asiya.</verse>
				<verse number="7">Bashitse ahabangikanye n’i Musiya, bagerageza kuja i Bituniya, Mpwemu wa Yesu ntiyabakundira:</verse>
				<verse number="8">baca i Musiya baramanuka, bashika i Tirowa.</verse>
				<verse number="9">Maze Paulo mw ijoro arota inzozi, abona umugabo w’i Makedoniya ahagaze amwinginga, ati Jabuka uze i Makedoniya, udutabare.</verse>
				<verse number="10">Amaze kurota izo nzozi, duca turondera ingene tuja i Makedoniya, kuko tumenye yukw Imana iduhamagariye kubabgira ubutumwa bgiza.</verse>
				<verse number="11">Nuko tuvuduka i Tirowa mu bgato, turaramiriza tuja i Samotirake, bukeye bg’aho dushika i Neyapoli,</verse>
				<verse number="12">tuvuyeyo dushika i Filipi, igisagara c’i Makedoniya gikuru mur’ iyo ntāra, cubatswe n’Abaroma. Tumara imisi mur’ ico gisagara.</verse>
				<verse number="13">Ku musi w’isabato turenga irembo ry’igisagara, tuja ku ruzi, dukēka ko hobay’ ahahora hasengerwa. Turicara, tuyāga n’abagore bahakoraniye.</verse>
				<verse number="14">Umugore umwe yitwa Ludiya, umudandaza w’impuzu z’inyambarabami, wo mu gisagara citwa Tuwatira, yubaha Imana, aratwumviriza. Umwami Yesu amwugurura umutima, kugira ngw awushire ku vyo Paulo yavuga.</verse>
				<verse number="15">Amaze kubatizanywa n’abo mu nzu yiwe, aratwinginga, at’ Asangwa mubonye nd’uwizeye Umwami Yesu, ni muze i wanje, musembereho. Aratugōbēra.</verse>
				<verse number="16">Bukeye tugiye aho basengera, duhūra n’umwigeme arimwo dayimoni aragura, yar’ atungishije ba shebuja cane kubg’ iyo ndagu.</verse>
				<verse number="17">Uyo aradukurikira twebge na Paulo, asemerera, at’ Aba bantu n’abasavyi b’Imana isumba vyose, kandi bababarira inzira y’agakiza.</verse>
				<verse number="18">Amara imisi myinshi agenza artyo. Ariko Paulo adundumiwe, arahindukira, abarira dayimoni, ati Ndakubariye mw izina rya Yesu Kristo, muvemwo. Amuvamwo mur’ ako kanya.</verse>
				<verse number="19">Maze ba shebuja babonye yukw ico bazigakw inyungu kivuyeho, bafata Paulo na Sila, barabakwega babajana mu kaguriro imbere y’abashingantahe,</verse>
				<verse number="20">babashīra abacamanza, bat’ Aba bantu bahagarika imitima y’abo mu gisagara cacu, kand’ ar’ Abayuda;</verse>
				<verse number="21">batuzanira imigenzo tuzira kwemera canke kuyikora, twebge tur’ Abaroma.</verse>
				<verse number="22">Ishengero ribahagurukira icarimwe, abacamanza babakākagurirakw impuzu, bagera ko babakubita.</verse>
				<verse number="23">Bamaze kubakubita inkoni nyinshi, babashira mw ibohero, babarira umurinzi kubarinda cane.</verse>
				<verse number="24">Na we abariwe artyo abashira mu nzu yo hagati, arobeza amaguru yabo mu mpatane z’ibiti.</verse>
				<verse number="25">Maze nko mu gicugu Paulo na Sila bariko barasenga baririmbira Imana, izindi mbohe zibumva,</verse>
				<verse number="26">isi ica inyiganyiga cane giturumbuka, bituma amatanguriro y’inzu y’ibohero anyiganyiga, ako kanya inzugi zose ziruguruka, iminyororo ya bose iradohoka.</verse>
				<verse number="27">Uwo murinzi yikanguye, abonye inzugi z’ibohero zuguruye, asokora inkota agira yiyahure, kuko yagira ngw imbohe zācitse.</verse>
				<verse number="28">Ariko Paulo asemerera n’ijwi rirenga, ati Ntiwigirire nabi, twese turi hano.</verse>
				<verse number="29">Ahamagaza imuri, yitera mu nzu, ari mu gatengo k’ubgoba, yikubita imbere ya Paulo na Sila,</verse>
				<verse number="30">arabasohokana, arababaza, ati Bagenzi, nkwiye gukora iki ngo nkire?</verse>
				<verse number="31">Baramwishura, bat’ Izere Umwami Yesu, urakira, mwe n’abo mu nzu yawe.</verse>
				<verse number="32">Bamubarira ijambo ry’Umwami Yesu, n’abo mu nzu yiwe bose.</verse>
				<verse number="33">Mur’ ico gihe nyene c’ijoro arabajana, abuhagira inguma z’ inkoni, aca arabatizwa, bo n’ abiwe bose.</verse>
				<verse number="34">Arabadūgana, abajana i we, arabagaburira, anezeranwa cane n’abo mu nzu yiwe bose, kuko yizeye Imana.</verse>
				<verse number="35">Ijoro rikeye, abacamanza batuma abagendanyi, bati Rekura abo bantu.</verse>
				<verse number="36">Umurinzi w’imbohe abarira Paulo ayo majambo, at’ Abacamanza baratumye ngo murekurwe, nuko rero ni musohoke, mwīgīre amahoro.</verse>
				<verse number="37">Ariko Paulo arabishura, ati Ko bādukubitiye imbere y’ishengero, ata kidutsinze, kandi tur’ Abaroma, bakadushira mw ibohero: none bagomba kuduhinda mu mpisho? Ekaye, ni babe ari bo biyizira ubgabo badusohore.</verse>
				<verse number="38">Abo bagendanyi babarira abacamanza ayo majambo: na bo baratinya, bumvise kw ar’ Abaroma,</verse>
				<verse number="39">baraza, babakomera ibōbo, barabasohora, babinginga kuva mur’ ico gisagara.</verse>
				<verse number="40">Bavuye mw ibohero, baja kwa Ludiya, barinjira; bamaze kubona bene Data, barabahanūra, bavayo.</verse>
			</chapter>
			<chapter number="17">
				<verse number="1">Bamaze guca muri Amfipoli no muri Apoloniya, bashika i Tesalonike, hārih’ isinagogi y’ Abayuda.</verse>
				<verse number="2">Nuko Paulo, nk’uko yamenyereye, yinjira muri bo, amara amasabato atatu avugana na bo ivyo mu vyanditswe,</verse>
				<verse number="3">abibasobanurira, amenyekanisha yuko Kristo yar’ uwo kubabazwa, no kuzuka mu bāpfuye: kand’ ati Yesu, uwo mbabgira, ni we Kristo.</verse>
				<verse number="4">Bamwe muri bo birabemeza, bīfatanya na Paulo na Sila, n’ ishengero ryinshi ryo mu Bagiriki bubaha Imana n’uko, no mu bagore b’icubahiro batari bake.</verse>
				<verse number="5">Arikw Abayuda bagize ishari, bajana abagabo b’imburakimazi bo mu bigaramangira, bakoranya abantu benshi, bavyura imigūmūko mu gisagara, batera inzu ya Yasona, bashaka gukūramwo Paulo na Sila, ngo babashikirize abantu.</verse>
				<verse number="6">Bababuze, bakwegera Yasona na bene Data bamwe imbere y’ abaganza igisagara, barasemerera, bat’ Abāteye isi yose umugūmūko bashitse n’ino,</verse>
				<verse number="7">kandi Yasona yabashembereje: abo bose barenze ivyagezwe vya Kayisari, bavuga yuko harih’ uwundi mwami, ngo ni Yesu.</verse>
				<verse number="8">Bahagarika imitima y’ishengero rihakoraniye n’iy’ abaganza igisagara, bumvise ivyo,</verse>
				<verse number="9">nuko bāka Yasona n’ abandi ingwati, barabarekura.</verse>
				<verse number="10">Nuko bene Data baca banyuruza Paulo na Sila mw ijoro baja i Beroya; maze bashitseyo binjira mw isinagogi y’Abayuda.</verse>
				<verse number="11">Arikw abo bo bār’ imico myiza kuruta ab’i Tesalonike, kuko bākiriye ijambo ry’Imana n’umutima ukunze, basesa mu vyanditswe uko bukeye, ngo bamenye yukw ivyo ar’ivy’ ukuri.</verse>
				<verse number="12">Nuko benshi muri bo barizera, n’abagore b’icubahiro b’Abagirikikazi n’abagabo batari bake.</verse>
				<verse number="13">Arikw Abayuda b’i Tesalonike bamenye yukw ijambo ry’Imana rivugwa na Paulo i Beroya kandi, bajayo na ho, bavyura imivurungano mu bantu, babahagarika imitima.</verse>
				<verse number="14">Uwo mwanya bene Data banyuruza Paulo ngw ahave, aje ku kiyaga; ariko Sila na Timoteyo basigarayo.</verse>
				<verse number="15">Kand’ abaherekeje Paulo bamugeza muri Atenayi; maze babariwe kubgira Sila na Timoteyo ngo bamusangeyo n’ingoga, basubira inyuma.</verse>
				<verse number="16">Ariko Paulo akibarindīriye muri Atenayi, umutima wiwe utunturira muri we abonye ingen’ ico gisagara cuzuye ibigirwamana.</verse>
				<verse number="17">Nukw ahārīrira n’Abayuda n’abubaha Imana mw isinagogi, no mu kaguriro imisi yose ahārīra n’abāmusangaho.</verse>
				<verse number="18">Maze bamwe mu banyabgenge bitwa Abepikureyo, n’abandi bitwa Abasitoyiko bahūra na we. Bamwe muri bo barabazanya, bati Mbeg’ uyu adedemba agomba kuvuga ibiki? Abandi bat’ Umenga n’ ūzanye imana z’ivyaduka: kuko yavuga ubutumwa bgiza bga Yesu n’ubg’ ukuzuka.</verse>
				<verse number="19">Baramufata bamujana ahitwa Areyopago, baramubaza, bati Mbeg’ ubona twoshobora kumenya ukwo kwigisha gusha uvuga ukw ari kwo?</verse>
				<verse number="20">Kuk’ utuzanye mu matwi ibintu vy’ivyaduka: none rero turagomba kumenya ivy’ ari vyo.</verse>
				<verse number="21">Kukw Abanyatenayi bose n’ ab’ akavantara bāriho, batāgira ikindi bakora, atar’ ukwumva canke kudonda amakuru mashāsha.</verse>
				<verse number="22">Paulo ahagarara hagati muri Areyopago, aravuga, ati Bagabo bo muri Atenayi, mbonye muri vyose ko mukabije kwubaha imana zanyu.</verse>
				<verse number="23">Kukw aho nagendagenda nitegereza ivyo musenga, nasanze hari n’igicaniro canditsweko, ngw IC’ IMANA ITAZWI. Nukw iyo musenga mutayizi, ni yo mbabarira.</verse>
				<verse number="24">Imana Rurema, yaremye isi n’ibirimwo vyose, iyo, kukw ari yo Mwami w’ijuru n’isi, ntiba mu nsengero zubatswe n’amaboko,</verse>
				<verse number="25">kandi ntikorerwa n’amaboko y’abantu, nk’ūri n’ic’ akennye: kukw ari yo yahaye bose ubugingo, no guhumeka, n’ibindi vyose.</verse>
				<verse number="26">Kandi yaremye amahanga yose y’ abantu, ibakūye mu muntu umwe, ngo basagaze mw isi yose, yashinze ibihe vy’imyaka ko bikūranwa uko yageze, icira abantu imbibe z’aho baba,</verse>
				<verse number="27">kugira ngo barondere Imana, ngo namba kumbure bakabakavye boyibona, nah’ itari kure y’umuntu n’umwe muri twebge.</verse>
				<verse number="28">Kuko muri yo ari ho tubeshejweho, tugenda, turi n’ubugingo; nk’uko na bamwe bo mu bigeneye indirimbo banyu bāvuze, bati Kuko natwe, tur’ uruvyaro rwayo.</verse>
				<verse number="29">Nuko rero, ko tur’ uruvyaro rw’Imana, ntidukwiye kwiyumvira yukw Imana isa n’izahabu, cank’ ifeza, cank’ amabuye, ivyābājwe n’ubuhinga n’ubgenge bg’abantu.</verse>
				<verse number="30">Nukw iyo misi y’ubutamenya, Imana yarayīrengagije, ariko noneho, igera kw abantu bose bari hose bihana,</verse>
				<verse number="31">kuko yashinze umusi wo gucirakw isi yose amateka y’ukuri, izoyacisha umuntu yatoranije, kandi yahaye bose ikimenyamenya c’ivyo, mu kumuzura imukūye mu bapfuye.</verse>
				<verse number="32">Maze bumvise ivy’ ukuzuka mu bapfuye, bamwe barishinyira, abandi bati Tuzoba turumva ukundi ivy’ utubarira kur’ ivyo.</verse>
				<verse number="33">Nuko Paulo ava muri bo.</verse>
				<verse number="34">Arikw abagabo bamwe bīfatanya na we barizera; muri bo umwe ni Diyonisiyo wo mu Bareyopago, kandi n’umugore yitwa Damari, n’abandi hamwe na bo.</verse>
			</chapter>
			<chapter number="18">
				<verse number="1">Hanyuma y’ivyo Paulo ava muri Atenayi, aja i Korinto.</verse>
				<verse number="2">Abonye Umuyuda yitwa Akwila, amamo yiwe n’i Ponto, yar’ avuye muri Italiya mur’ iyo misi, bo n’umugore wiwe Purisikila, kuko Kilawudiyo yari yageze kw Abayuda bose bava i Roma, aja aho bari.</verse>
				<verse number="3">Kandi kuko bāri bahūje ubuhinga, abana na bo, barabungirana, kuk’ ubuhinga bgabo bgar’ ubgo kujisha amahema.</verse>
				<verse number="4">Ahārīrira n’abaho mw isinagogi amasabato yose, ngo yemeze Abayuda n’Abagiriki.</verse>
				<verse number="5">Maze Sila na Timoteyo bamanutse, bavuye i Makedoniya, Paulo agōbērwa n’ijambo ry’Imana, ashingira intahe Abayuda yuko Yesu ari we Kristo.</verse>
				<verse number="6">Na bo babihāririje barogose, akunkumura impuzu ziwe, arababarira, at’ Amaraso yanyu araba ari mwebge akora! Jeho ndacuna; guhēra ubu ndaja ku banyamahanga.</verse>
				<verse number="7">Avaho, yinjira mu nzu y’umuntu yitwa Tito Yusito, yubaha Imana, inzu yiwe yar’ ihereranye n’isinagogi.</verse>
				<verse number="8">Ariko Krisipo, umukuru w’ isinagogi, yizerana Umwami Yesu n’abo mu nzu yiwe bose; n’ Abakorinto benshi bumvise barizera, barabatizwa.</verse>
				<verse number="9">Maz’ Umwami Yesu abarira Paulo mw ijoro nko mu nzozi, ati Ntutinye, arik’ uvuge, woye gucereza,</verse>
				<verse number="10">kuko ndi kumwe nawe, kandi nta muntu azogutera ngw akugirire nabi, kuko mfise abantu benshi mur’ iki gisagara.</verse>
				<verse number="11">Amaray’ umwaka n’amezi atandatu, yigisha ijambo ry’Imana muri bo.</verse>
				<verse number="12">Maze Galiyo abaye icēgēra ca Kayisari muri Akaya, Abayuda bahūza inama bakūrira hasi Paulo, bamujana imbere y’intebe y’imanza,</verse>
				<verse number="13">bat’ Uyu muntu yemeza abantu gusenga Imana uburyo bunyuranye n’ivyagezwe.</verse>
				<verse number="14">Paulo arikw arahaga amatama, Galiyo abgira Abayuda, at’ Iyo haba hāri habonetse ibirego vy’icaha, cank’ igicumuro kigoye, yemwe Bayuda, hari kuboneka inyanduruko yuko mbihanganira kubumva:</verse>
				<verse number="15">ariko kw ar’ibihāri vy’amajambo n’ivy’ amazina n’ivy’ ivyagezwe vyanyu ubganyu, ni mubimare ubganyu: jeho singomba guca urubanza rwa ben’ ivyo.</verse>
				<verse number="16">Abirukana imbere y’intebe y’imanza.</verse>
				<verse number="17">Abagiriki bose basūmira Sositene, umukuru w’isinagogi, bamukubitira imbere y’ intebe y’imanza. Ariko Galiyo, ivyo vyose ntiyabibabara.</verse>
				<verse number="18">Paulo amaray’ iyindi misi myinshi hanyuma y’ivyo, maz’ asezera bene Data, avudukayo ari mu bgato ngw aje i Siriya, Purisikila na Akwila bajana na we, amaze kwikemuriza i Kenkireya: kuko yari mw isezerano.</verse>
				<verse number="19">Bashitse muri Efeso, abasiga ngaho; ariko we aragenda yinjira mw isinagogi, ahārīra n’Abayuda.</verse>
				<verse number="20">Bamwinginze ngw amarey’ iyindi misi ntiyabakundira.</verse>
				<verse number="21">Arikw asezerana na bo, ati Nzogaruka ikindi gihe, Imana ni yabigomba. Avuduka muri Efeso ari mu bgato.</verse>
				<verse number="22">Afashe i Kayisariya, aradūga aja i Yerusalemu, aramutsa ishengero, aramanuka, aja muri Antiyokiya.</verse>
				<verse number="23">Amazey’ imisi avayo, aca mu gihugu c’i Galatiya n’i Furugiya, aja mu bisagara uko bikurikirana, aremesha abigishwa bose.</verse>
				<verse number="24">Maz’ Umuyuda yitwa Apolo, amamo yiwe ni muri Alekisanderiya, yar’ umuntu w’ubgenge, ashika muri Efeso; yar’ umunyabushobozi mu vyanditswe.</verse>
				<verse number="25">Uwo yari yigishijwe inzira y’Umwami wacu, acānīrwa mu mutima n’umwete, yavuga yigisha ivya Yesu avyitondeye, yar’ azi umubatizo wa Yohana gusa.</verse>
				<verse number="26">Atangura kuvugira mw isinagogi ashize amanga. Maze Purisikila na Akwila bamwumvise, bamujana i wabo, barushiriza kumutahuza inzira y’Imana.</verse>
				<verse number="27">Agomvye kujabuka ngw aje muri Akaya, bene Data baramuremesha, bandikira abigishwa ngo bamwākīre. Na we ashitseyo, ubuntu bg’Imana bumutera gufasha cane abizeye:</verse>
				<verse number="28">kuko yatururuza Abayuda abatsindira imbere y’abantu, yerekana mu vyanditswe yuko Yesu ari we Kristo.</verse>
			</chapter>
			<chapter number="19">
				<verse number="1">Maze Apolo akir’ i Korinto, Paulo aca mu bihugu vyo haruguru, ashika muri Efeso, asangay’ abigishwa bamwe.</verse>
				<verse number="2">Arababaza, ati Mbega mwarahawe Mpwemu Yera igihe mwizera? Baramwishura, bati Ntitwaribganavyumve yuko Mpwemu Yera yatanzwe.</verse>
				<verse number="3">Arababaza, ati None mwabatijwe umubatizo ki? Bat’ Umubatizo wa Yohana.</verse>
				<verse number="4">Paulo ati Yohana yabatije umubatizo wo kwihana, abarira abantu ko bakwiye kwizera ūzoza hanyuma yiwe, ni Yesu.</verse>
				<verse number="5">Bavyumvise babatizwa mw izina ry’Umwami Yesu.</verse>
				<verse number="6">Paulo amaze kubarambikakw ibiganza, Mpwemu Yera abazako, bavuga izindi ndimi, bavugishwa n’Imana.</verse>
				<verse number="7">Abo bose bār’ abagabo nk’icumi na babiri.</verse>
				<verse number="8">Yinjira mw isinagogi, amara amezi atatu avuga ashize amanga: akīranira ivy’ ubgami bg’Imana abibemeza.</verse>
				<verse number="9">Ariko bamwe bikomantaje imitima, b’intumva, batukira Inzira ya Yesu imbere y’abantu, ava muri bo, arobanura abigishwa, uko bukeye ahārīrira mu nzu yo kwigishirizamwo ya Turano.</verse>
				<verse number="10">Bimara imyaka ibiri bimeze birtyo: nukw ababa muri Asiya bose bumva ijambo ry’ Umwami wacu, Abayuda n’Abagiriki.</verse>
				<verse number="11">Kand’ Imana ikoresha amaboko ya Paulo ibitangaza vy’ agaheta:</verse>
				<verse number="12">vyatuma bashīra abarwaye ibitambara n’ivyambazo bivuye ku mubiri wiwe, bagakira indwara zabo, impwemu zihumanye zikabavamwo.</verse>
				<verse number="13">Arikw inyererezi zimwe zo mu Bayuda zāsenda impwemu zihumanye zīgerera kuvugira izina ry’Umwami Yesu hejuru y’abatewe n’impwemu zihumanye, ziti Tubarahiye Yesu, uwo Paulo avuga.</verse>
				<verse number="14">Kandi hārih’ abahungu ndwi b’ Umuyuda yitwa Sikewa, umwe mu baherezi bakuru, bāgenza bartyo.</verse>
				<verse number="15">Impwemu ihumanye irabishura, iti Yesu ndamuzi, na Paulo ndamuzi, ariko mweho muri ba nde?</verse>
				<verse number="16">Umuntu arimw’ impwemu ihumanye abagurukirako bompi, arabanesha, arababirika, bahunga mur’ iyo nzu bambaye ubusa bakomeretse.</verse>
				<verse number="17">Ivyo bimenyekana mu Bayuda no mu Bagiriki bose baba muri Efeso, bose baterwa n’ubgoba, izina ry’Umwami Yesu rishirwa hejuru.</verse>
				<verse number="18">Kandi benshi mu bari barizeye baraza, bātura ivyo bākoze, barabiserura.</verse>
				<verse number="19">Benshi no mu bakora ivy’ ubupfumu bakoranya ibitabo vyabo vy’ubupfumu, babituririra mu maso ya bose: baharūra igiciro cavyo, basanga gishitse ku ntete z’ifeza ibihumbi mirongwitanu.</verse>
				<verse number="20">Uko ni kw ijambo ry’Umwami Yesu ryagwiriye cane, rigira ububasha.</verse>
				<verse number="21">Ivyo bishize Paulo agabira mu mutima wiwe guca i Makedoniya no muri Akaya aja i Yerusalemu, ati Ni namara gushikayo, nkwiye kuja kurāba n’i Roma na ho.</verse>
				<verse number="22">Atuma abāgenda bamukorera babiri, Timoteyo na Erasito, ngo baje i Makedoniya; ariko we, atebera muri Asiya imisi.</verse>
				<verse number="23">Nko mur’ ico gihe havyuka imivurungano itari mike kubg’ Inzira ya Yesu.</verse>
				<verse number="24">Hār’ umuntu yitwa Demetiriyo, umucuzi w’ ifeza, yacura utunyabugoro twa Arutemi mw ifeza, akaronkesha abacuzi biwe inyungu nyinshi.</verse>
				<verse number="25">Nukw abakoraniriza hamwe n’abandi bākora ibikorwa ben’ ivyo, arababgira, ati Yemwe bagabo, murazi yuk’ ubutunzi bgacu buva mur’ iki gikorwa.</verse>
				<verse number="26">Murabona kandi murumva yukw atari muri Efeso honyene, ariko nko muri Asiya hose, umwe Paulo yoheje abantu benshi akabahindura, at’ Imana zākozwe n’intoke si zo mana.</verse>
				<verse number="27">S’ukw igikorwa cacu kiri mw irinde kigiye gukēngērwa gusa, ariko kandi n’ingoro y’igitabo c’imanakazi ihambaye Arutemi yotītūrwa, mbere yonakūrwakw icubahiro cayo gikomeye, ari yo abo muri Asiya bose n’isi yose basenga.</verse>
				<verse number="28">Bavyumvise barasugurirwa, barasemerera, bati Arutemi y’Abanyefeso irahambaye.</verse>
				<verse number="29">Maz’ igisagara cose kiravurungana, bashwabadukira icarimwe baja ku kibuga c’ibirori, bashika Gayo na Arisitariko Abanyamakedoniya, bāgendana na Paulo.</verse>
				<verse number="30">Maze Paulo agomvye kuja mur’ iryo gugu ry’abantu, abigishwa baramutesha.</verse>
				<verse number="31">Kandi bamwe mu bakuru bo muri Asiya, kuko bār’ abagenzi, bamutumako bamwinginga ngo yoye kwiroha mu kibuga c’ibirori.</verse>
				<verse number="32">Nuko barayogora, bamwe ukwabo abandi ukwabo, kukw iryo shengero ryavurunganye, abenshi batāri bazi icatumye bakorana.</verse>
				<verse number="33">Maze basokorora Alekisandero mu bantu, Abayuda bamwīgiza imbere. Maze Alekisandero arabamama, agira yiregure ku bantu.</verse>
				<verse number="34">Ariko bamumenye kw ar’ Umuyuda, bose basemererera icarimwe, bamara nk’amasaha abiri, bati Arutemi y’Abanyefeso irahambaye.</verse>
				<verse number="35">Umwanditsi (ari we mukuru w’igisagara) amaze guhoza ishengero, arababarira, ati Bagabo b’Abanyefeso, mbega harih’ umuntu atazi yukw igisagara c’Abanyefeso ari co kizigama ingoro y’igitabo c’imanakazi ihambaye Arutemi, ari co gishushanyo cākorotse kiva mw ijuru?</verse>
				<verse number="36">None kw ata woshobora guhakana ivyo, mukwiye guhora, no kutagira ico mukora mutitonze.</verse>
				<verse number="37">Kuko muzanye aba bagabo, bativye ivyo mu ngoro z’imana kandi batārogose ku manakazi yacu.</verse>
				<verse number="38">Nuko Demetiriyo n’abacuzi bari kumwe na we, namba bafise uwo barega, imisi y’imanza iriho, kandi hariho n’ivyēgēra vya Kayisari, ni baregane.</verse>
				<verse number="39">Ariko ni mwaba mufise ibindi murondera, bizomarirwa mu rukinja rusanzweho.</verse>
				<verse number="40">Mbere turi mw irinde, kumbure ibibaye uyu musi vyotuma turegwa ubugarariji, kukw ata nyanduruko; kandi ntituzoshobora gusobanura icakoranije iri shengero rivurunganye.</verse>
				<verse number="41">Avuze ivyo, acūra ikoraniro.</verse>
			</chapter>
			<chapter number="20">
				<verse number="1">Umugūmūko umaze gushira, Paulo atumakw abigishwa, arabahanūra, arabasezera, avayo ngw aje i Makedoniya.</verse>
				<verse number="2">Amaze guca mur’ ivyo bihugu, abahanūra mu majambo menshi, aja i Bugiriki.</verse>
				<verse number="3">Amaray’ amezi atatu; maz’ Abayuda bamugīriye inama yo kumutega agira atambukire mu bgato aja i Siriya, agabira gusubira inyuma aciye i Makedoniya.</verse>
				<verse number="4">Abājana na we bashikana no muri Asiya ni Sopatero mwene Puro w’i Beroya, n’ab’i Tesalonike ni Arisitariko na Sekondo, bo na Gayo w’i Derube, na Timoteyo, n’abo muri Asiya ni Tukiko na Tirofimo.</verse>
				<verse number="5">Abo bāri bitangiye imbere, baturorērera i Tirowa.</verse>
				<verse number="6">Natwe tuvuduka i Filipi turi mu bgato hanyuma y’imisi y’imitsima itambiwe, tubasanga i Tirowa ku musi ugira gatanu, tumaray’ imisi ndwi.</verse>
				<verse number="7">Ku wa mbere w’imisi ndwi, dukoranira kumanyagura imitsima, Paulo ayāga na bo, agira ngo buce agenda, atevya mu majambo ashitsa mu gicugu.</verse>
				<verse number="8">Maze hār’ amatara menshi mu cumba co mu nzu yo hejuru aho twari dukoraniye.</verse>
				<verse number="9">Kandi mw idirisha hari hicaye umusore yitwa Eyutuko, aremērwa n’itiro ryinshi; maze Paulo arushirije gutevya mu majambo, itiro riramuremēra, arakoroka avuye mu nzu yo hejuru ya gatatu, bamuyora ahwereye.</verse>
				<verse number="10">Paulo arururuka, amwubama hejuru, aramugumbira, ati Mureke gukoma induru, kuk’ ubugingo bgiwe bukiri muri we.</verse>
				<verse number="11">Asubira kwūrira, amanyagura umutsima, ararya, ayāga na bo igihe kirekire, ashitsa no mu macaca, maz’ aragenda.</verse>
				<verse number="12">Bazana uwo muhungu ari muzima, imitima yabo iraruhuka.</verse>
				<verse number="13">Ariko tweho tumwitangira imbere dutambukira mu bgato, turajabuka dufata muri Aso, aho twari tugabiye guhitana Paulo: kuko yari yabishinze artyo, kugira ngo we ace i musozi.</verse>
				<verse number="14">Adusanze muri Aso turamujana, turajabuka dufata i Mitulene.</verse>
				<verse number="15">Tuvuyeyo, bukeye bg’aho dushika imbere y’i Kiyo, ku musi ugira gatatu dufata i Samo, bukeye dufata i Mileto.</verse>
				<verse number="16">Kuko Paulo yari yagabiye guca i ruhande ya Efeso, kugira ngo ntatebe muri Asiya: kuko yihuta, ngo ni vyashoboka umusi wa Pentekote uz’ ushike ar’i Yerusalemu.</verse>
				<verse number="17">Ar’i Mileto atuma muri Efeso, atumakw abakuru b’ishengero.</verse>
				<verse number="18">Na bo bashitse ah’ ari, arababgira, at’ Ubganyu murazi ingene nabana namwe na ntaryo, uhereye umusi natanguriye gushika muri Asiya,</verse>
				<verse number="19">nkorera Umwami wacu n’umutima wicishije bugufi, kandi ndira, nterwa n’ibingerageza kubg’ inama z’Abayuda.</verse>
				<verse number="20">Kandi murazi yukw ata jambo ribereye nacishije i ruhande kubabgira canke kubigishiriza imbere y’abantu mu nzu no mu yindi.</verse>
				<verse number="21">Nashinze intahe mu Bayuda no mu Bagiriki y’ukwihana mu nyonga z’Imana, n’ukwizera Umwami wacu Yesu Kristo.</verse>
				<verse number="22">None rāba, ngiye i Yerusalemu mboshwe mu mutima, ntazi ibizombako nshitseyo;</verse>
				<verse number="23">atar’ uko Mpwemu Yera anshingira intahe mu gisagara cose yukw ingoyi n’ivyago bintegeyeyo.</verse>
				<verse number="24">Ariko simbabaye ubugingo bganje nk’ah’ ar’ubg’ igiciro, kugira ngo ndangize urugendo rwanje, n’igikorwa nahawe n’Umwami Yesu, co gushingira intahe ubutumwa bgiza bg’ubuntu bg’Imana.</verse>
				<verse number="25">Kandi none rāba, ndazi yuko mutazosubira kubona mu maso hanje, abo naciyemwo mwese mbabgira ivy’ ubgami bg’Imana.</verse>
				<verse number="26">Ni co gituma mbashingira intahe uyu musi ncuna, yukw amaraso ya bose atazonkora,</verse>
				<verse number="27">kuko ntacishije i ruhande mbabgira ivy’ Imana yagabiye vyose.</verse>
				<verse number="28">Mwirinde ubganyu, muzigame n’ubusho bgose Mpwemu Yera yabashizemwo, ngo mube abo kubuzēzwa, kugira ngo muragire ishengero ry’Imana, iryo yaguze amaraso yayo.</verse>
				<verse number="29">Ndazi yuko ni namara kuhava, amabingira y’inkazi azobinjiramwo atababaye umukuku.</verse>
				<verse number="30">Kandi no muri mwebge ubganyu hazokwadukamw’ abantu bavuga ibigoramye kugira ngo bakwegere abigishwa inyuma yabo.</verse>
				<verse number="31">Nuko mwame mugavye, mwibuke yuko namaze imyaka itatu ntasība guhanūra umuntu wese ndira, ku murango no mw ijoro.</verse>
				<verse number="32">Kandi none mbaragije Imana n’ijambo ry’ubuntu bgayo, rishobora kububaka no kubahēra ibiragwa hamwe n’abejejwe bose.</verse>
				<verse number="33">Nta co nifuje, ar’ ifeza ar’ izahabu ar’ ivyambarwa vy’umuntu n’ umwe.</verse>
				<verse number="34">Ubganyu murazi kw aya maboko yanje yankenurana ivyo nkennye n’abo turi kumwe.</verse>
				<verse number="35">Nabahaye akarorero muri vyose, yuko mu butame nk’ubgo, ari ko mukwiye gufasha abadakomeye, no kwibuka amajambo y’Umwami Yesu, ingen’ ubgiwe yavuze, ati Gutanga kuzana umugisha, kuruta guhabga.</verse>
				<verse number="36">Amaze kuvuga artyo, arapfukama, asengera hamwe na bo bose.</verse>
				<verse number="37">Bose bararira cane, bagwa Paulo mw izosi, baramugumbira:</verse>
				<verse number="38">cane‐cane bababajwe n’ijambo yababgiye ngo ntibazosubira kumubona mu maso. Maze baramuherekeza, bamugeza ku bgato.</verse>
			</chapter>
			<chapter number="21">
				<verse number="1">Tumaze gutandukana na bo, no gutambukira mu bgato, turaramiriza tuja i Kosi: bukeye bg’aho dufata i Rodo, tuvayo dufata i Patara.</verse>
				<verse number="2">Dusanze ubgato bugira bujabuke buja i Foyinike, tubutambukiramwo turagenda.</verse>
				<verse number="3">Tubonye i Kupuro tuhasiga i bumoso, tuja i Siriya, dufata muri Tiro: kukw ari ho bari bagabiye gukūrira ibintu mu bgato.</verse>
				<verse number="4">Tuhasanze abigishwa, dusībiray’ imisi ndwi: na bo bavugishijwe na Mpwemu babarira Paulo ngo yoye kuja i Yerusalemu.</verse>
				<verse number="5">Turangije iyo misi, tuvayo turagenda, bose baduherekezanya n’abagore n’abana, baturenza igisagara, dupfukama ku musenyi, turasenga.</verse>
				<verse number="6">Tumaze gusezerana dutambukira mu bgato, na bo basubira i wabo.</verse>
				<verse number="7">Natwe turangije urugendo rwo kuva muri Tiro, dufata i Putolemayi, turamutsa bene Data, tumarana na bo umusi umwe.</verse>
				<verse number="8">Bukeye bg’aho tuvayo, dushika i Kayisariya, twinjira mu nzu ya Filipo umuvuzi w’ubutumwa bgiza, n’umwe muri ba bandi ndwi, twaka indāro i we.</verse>
				<verse number="9">Uwo yar’ afise abakobga bane b’inkumi, bāvugishwa n’Imana.</verse>
				<verse number="10">Tugitevyey’ imisi myinshi, haza ūvugishwa n’Imana yitwa Agabo, yar’ amanutse avuye i Yudaya.</verse>
				<verse number="11">Aza aho turi, yābīra umukanda wa Paulo, awibohesha amaguru n’amaboko, aravuga, at’ Uku ni ko Mpwemu Yera agize: Nyen’ uyu mukanda, uku ni kw Abayuda bazomubohera i Yerusalemu, bazomushira mu maboko y’abanyamahanga.</verse>
				<verse number="12">Maze twumvise ivyo, twebge n’abantu baho turamwinginga ngo ntadūge i Yerusalemu.</verse>
				<verse number="13">Maze Paulo aratubaza, ati Mukora ibiki, kurira mundandura umutima? Siniteguye kuboherwa gusa i Yerusalemu, ariko no gupfirayo, kubg’ izina ry’Umwami Yesu.</verse>
				<verse number="14">Yanse kubicungūrako, turīhorera, tut’ Ivyo Umwami agomba ni bibeho!</verse>
				<verse number="15">Hanyuma y’iyo misi dutekera ibintu vyacu, turadūga tuja i Yerusalemu.</verse>
				<verse number="16">Bamwe mu bigishwa bavuye i Kayisariya turajana, bazana Umunyakupuro yitwa Munasona, yar’ umwigishwa wa kera, tuba ari we dusemberako.</verse>
				<verse number="17">Dushitse i Yerusalemu bene Data batwākīrana umunezero.</verse>
				<verse number="18">Bukeye bg’aho Paulo yinjirana natwe kwa Yakobo, abakuru bose ni ho bāri bari.</verse>
				<verse number="19">Amaze kubaramutsa, ababarira ivy’ Imana yakoze mu banyamahanga imukoresheje, abidonze kimwe‐kimwe.</verse>
				<verse number="20">Na bo bavyumvise bahimbaza Imana; maze baramubgira, bat’ Urabona, mwene Data, ingen’ Abayuda bizeye ar’ ibihumbi vyinshi; kandi bose bagira ishaka ry’ivyagezwe.</verse>
				<verse number="21">Kandi bābariwe ivyawe, yuko wigisha Abayuda bose bari mu banyamahanga guheba ivya Mose, ukavuga ngo ntibakwiye gukeba abana babo canke kugendera mu migenzo yacu.</verse>
				<verse number="22">Non’ icobimara n’iki? Ntibazobura kwumva ko waje.</verse>
				<verse number="23">Nuko genza urtya, uko tukubgira. Dufise abagabo bane bari n’ico bāsezeranye.</verse>
				<verse number="24">Ubajane, wihumanurane na bo, ubatērēre, ngo babone kwimosha. Maze bose bazomenya yukw ivyo bāguteranije kuri bo ata kuri kurimwo, kandi ko nawe ubgawe ugenda witonze, witondera n’ivyagezwe.</verse>
				<verse number="25">Yamar’ ivy’ abizeye bo mu banyamahanga, twanditse dushinze ko birinda kurya ivyaterekerejwe ibigirwamana, bo n’amaraso, bo n’ibinizwe, birinde no gusambana.</verse>
				<verse number="26">Nuko Paulo ajana abo bagabo, bukeye bg’aho yihumanurana na bo, yinjirana na bo mu rusengero, avuga igihe imisi yo guhumanurwa izoshirira, agenza artyo gushitsa ah’ ikimazi c’umuntu wese muri bo catangiwe.</verse>
				<verse number="27">Nukw iyo misi ndwi igira ishire, Abayuda bāvuye muri Asiya bamubonye mu rusengero, bavurunga ishengero ryose, bamushōrerakw amaboko,</verse>
				<verse number="28">baratabaza, bati Bagabo b’Abisirayeli, mudutabare! Nguyu wa muntu yigisha hose abantu bose, akēngereza ubu bgoko n’ivyagezwe n’aha hantu: ikigeretseko yazanye n’Abagiriki mu rusengero, yahumanije aha hantu hēra.</verse>
				<verse number="29">Kuko bāri babonye Tirofimo w’Umunyefeso ari kumwe na we mu gisagara, bagira ngo Paulo yamujanye mu rusengero.</verse>
				<verse number="30">Igisagara cose kiravurungana, abantu barashwabaduka: basūmira Paulo, baramukwega bamukūra mu rusengero; ako kanya bugara inzugi.</verse>
				<verse number="31">Bakirondera ingene bamwica, inkuru ishika ku mukuru w’abagabisha b’abasoda yukw abo muri Yerusalemu bose bavurunganye.</verse>
				<verse number="32">Aca ajana abasoda n’abagabisha babo, abamanukira yiruka. Na bo babonye uwo mukuru w’abagabisha n’abasoda, basigaho gukubita Paulo.</verse>
				<verse number="33">Maz’ uwo mukuru w’abagabisha arabashikīra, aramufata, avuga ko bamufatisha iminyororo ibiri, abaza uw’ ari we, n’ic’ akoze ic’ ari co.</verse>
				<verse number="34">Abo mw ishengero barayogora, bamwe ukwabo abandi ukwabo: abujijwe n’uruyogoyogo kumenya ukuri, avuga ko bamujana mw iboma.</verse>
				<verse number="35">Ashitse ku ngazi y’amabuye abasoda baramuterura kubg’ ubusugurirwe bg’ abantu,</verse>
				<verse number="36">kukw ishengero ry’ abantu ryābaja inyuma, basemerera, bati Kūrah’ uyo.</verse>
				<verse number="37">Bagira bamushikane mw iboma, Paulo abaza uwo mukuru w’abagabisha, ati Wonkundira ijambo nkubarira? Na we aramubaza, at’ Urazi Ikigiriki?</verse>
				<verse number="38">Si wewe wa Munyegiputa yateye umugararizo mu gihe gishize, akajana mu bugaragwa abantu b’abicanyi ibihumbi bine?</verse>
				<verse number="39">Paulo aramwishura, ati Nd’ Umuyuda, umuntu w’i Taruso, igisagara c’i Kilikiya kitayoberanye: none ndakwinginze unkundire ico mbarira abantu.</verse>
				<verse number="40">Amukundiye, Paulo ahagarara ku ngazi y’amabuye, amama abantu: hamaze kuba agacerere rwose, ababarira mu Giheburayo,</verse>
			</chapter>
			<chapter number="22">
				<verse number="1">Ati Yemwe bagabo bene Data kandi ba data, ni mwumvirize ivyo nireguza muri mwebge.</verse>
				<verse number="2">Bumvise ababariye mu Giheburayo, barushiriza gucereza. Aravuga,</verse>
				<verse number="3">ati Nd’ Umuyuda, navukiye i Taruso h’i Kilikiya, ariko nakuriye mur’ iki gisagara, nigishirizwa imbere y’ibirenge vya Gamaliyeli nk’uk’ uruhande rugoye rw’ivyagezwe vya ba sogokuruza ruri, ngira ishaka ry’Imana, nk’uko namwe mwese murifise uyu musi.</verse>
				<verse number="4">Kandi nahama abakurikira Inzira ya Yesu gushitsa bapfuye, nkababoha nkabashira mu mabohero abagabo n’abagore.</verse>
				<verse number="5">Kandi n’ umuherezi mukuru na we aranshingira intahe y’ivyo, bo n’ abanyekombe bose. Ni bo bāmpaye ivyete vyandikiwe bene Data b’i Damasiko, ikinjanyeyo ar’ ukuzana i Yerusalemu abaho na bo bari mu ngoyi, ngo bishure.</verse>
				<verse number="6">Nuko nkigenda, nshitse hafi y’i Damasiko, hāri nko mu mashōka, umuco uhambaye uza giturumbuka uvuye mw ijuru, unkayanganira irya n’ino.</verse>
				<verse number="7">Nikubita hasi numva ijwi rimbaza, riti Sauli, Sauli, umpīgira iki?</verse>
				<verse number="8">Nanje ndabaza, nt’ Uri nde ga Mwami? Aranyishura, ati Ndi Yesu Umunyanazareti, uwo urik’ urahīga.</verse>
				<verse number="9">Kandi n’abo twāri kumwe umuco bārawubonye, ariko ntibumva ijwi ry’uwo tuvugana.</verse>
				<verse number="10">Ndamubaza, nti Ngire nte ga Mwami? Umwami aranyishura, ati Va hasi, ushike i Damasiko, ni ho uzobaririrwa ivyashinzwe k’uzokora.</verse>
				<verse number="11">Maz’ ubgiza bg’ uwo muco bumpumishije, abo twāri kumwe bamfata ukuboko, nshika i Damasiko.</verse>
				<verse number="12">Umugabo yitwa Ananiya, yubaha Imana mu kwumvira ivyagezwe, yashimwa n’Abayuda bose babayo,</verse>
				<verse number="13">aza aho ndi, ampagarara hejuru, arambarira, ati Sauli, mwene Data, humūka. Ako kanya ndahumūka, ndamurāba.</verse>
				<verse number="14">Aravuga, at’ Imana ya ba sogokuruza yagutoranirije kumenya ivy’ igomba, no kubona wa Mugororotsi, no kwumva ijwi riva mu kanwa kiwe:</verse>
				<verse number="15">kuk’ uzomubera icabona ku bantu bose ku vyo wabonye kandi wumvise.</verse>
				<verse number="16">Non’ ikigutevya n’ iki? Va hasi, ubatizwe, wiyuhagire ivyaha vyawe, wambaze izina ryiwe.</verse>
				<verse number="17">Maze ngarutse i Yerusalemu, nariko ndasenga mu rusengero, mmera nk’ūrota,</verse>
				<verse number="18">ndamubona ambgira, ati Tebuka, uve i Yerusalemu vuba, kuko batazokwemera ivy’ unshingira intahe.</verse>
				<verse number="19">Nanje nti Mwami, na bo ubgabo barazi yuko nashira abakwizeye mw ibohero, nkabatonagurira mu masinagogi yose.</verse>
				<verse number="20">Kandi hamwe amaraso y’uwagushingira intahe Stefano yava, nanje ni ho nari mpagaze, mbishimye, nsanze impuzu z’abāmwica.</verse>
				<verse number="21">Aranyishura, ati Genda, kuko nzogutuma kure ku banyamahanga.</verse>
				<verse number="22">Baramwumviriza gushitsa kur’ iryo jambo: maze basemerera n’ijwi rirenga, bati Kūra ūmeze artyo mw isi, na kare ntiyar’ abereye kubaho.</verse>
				<verse number="23">Bakiyogora, bata impuzu zabo, basūrira umukungugu hejuru,</verse>
				<verse number="24">umukuru w’abagabisha b’abasoda avuga ko bamwinjiza mw iboma, ababarira kumucacisha ibimoko, kugira ngw amenye icatumye bamuvugiriza uruhōgo bartyo.</verse>
				<verse number="25">Bamaze kumubohesha imigozi, Paulo abaza umugabisha w’abasoda ijana ahagaze aho, ati Mbega biremerwa ko mukubita umuntu w’ Umuroma, kand’ ata rubanza rwamutsinze?</verse>
				<verse number="26">Uwo mugabisha avyumvise, aja ku mukuru w’abagabisha, arabimumenyesha, at’ Ugira ukore iki? Erega wa muntu n’Umuroma.</verse>
				<verse number="27">Uwo mukuru w’abagabisha araza, aramubaza, ati Mbarira: mbeg’ ur’ Umuroma? Na we at’ Ego me.</verse>
				<verse number="28">Uwo mukuru aramubarira, ati Jewe naguze ubgo buroma amahera menshi. Paulo at’ Ariko jeho nabuvukiyemwo.</verse>
				<verse number="29">Nukw abāri bagiye kumucaca baca baramureka; umukuru w’abagabisha na we aratinya, amenye kw ar’ Umuroma, kandi yamuboshe.</verse>
				<verse number="30">Ariko bukeye bg’aho, agomvye kumenya neza ic’ Abayuda bamurega ic’ ari co, aramubohora, agera kw abaherezi bakuru bakorana n’abanyekombe bose, amanukana Paulo, amuhagarika imbere yabo.</verse>
			</chapter>
			<chapter number="23">
				<verse number="1">Paulo ahanga amaso abanyekombe, arababgira, ati Bagabo bene Data, nāmanye umutima utarimw’ ijwi rinyagiriza ikibi na kimwe imbere y’Imana gushitsa kur’ uyu musi.</verse>
				<verse number="2">Ananiya umuherezi mukuru abarira abamuhagaze i ruhande kumukubita ku munwa.</verse>
				<verse number="3">Maze Paulo aramubgira, at’ Imana izogukubita, wa rusika rukuyengejekw ingwa: mbega wewe ko wicaritswe no kuncira urubanza nk’ukw ivyagezwe biri, ugatako ukavuga ko bankubita ukanyuranya n’ivyagezwe?</verse>
				<verse number="4">Abāri bahagazeho, bati Mbeg’ uratuka umuherezi mukuru w’Imana?</verse>
				<verse number="5">Paulo, ati Sinari ndamuzi, bene Data, kw ar’ umuherezi mukuru; kuko handitswe ngo Ntukavuge nabi umukuru wo mu bgoko bganyu.</verse>
				<verse number="6">Maze Paulo amenye yuk’ umuce umwe ar’uw’ Abasadukayo, uwundi ar’uw’ Abafarisayo, ashira ijwi hejuru mu banyekombe, ati Bagabo bene Data, nd’ Umufarisayo, nd’ umwana w’Abafarisayo: ivy’ ivyizigiro vy’ibizoba n’ukuzuka kw’abapfuye ni vyo bimpagaritse mur’ izi manza.</verse>
				<verse number="7">Avuze artyo, havyuka ibihāri mu Bafarisayo n’Abasadukayo, abanyarukinja bīrema ibice.</verse>
				<verse number="8">Kukw Abasadukayo bāhakana yukw ata kuzuka kuriho, cank’ umumarayika n’impwemu; arikw Abafarisayo bāvyemera vyompi.</verse>
				<verse number="9">Habah’ urwamo rwinshi; bamwe mu banyabgenge b’ivyanditswe bo mu muce w’Abafarisayo bava hasi barahārīra, bati Nta kibi twabonye kur’ uyu muntu. Kumbure impwemu cank’ umumarayika yoba yavuganye na we.</verse>
				<verse number="10">Habah’ ibihāri vyinshi, umukuru w’abagabisha b’abasoda atinye ko bogabangana Paulo, abarira ingabo ngo zimanuke zimubashikure, zimujane mw iboma.</verse>
				<verse number="11">Ijoro ry’uwo musi, Umwami Yesu amuhagarara hejuru, ati Hūmura; nk’uko wanshingiye intahe i Yerusalemu, ni k’ukwiye kuzonshingira intahe i Roma.</verse>
				<verse number="12">Iryo joro rikeye, Abayuda barakorana, barahira bīsiba yuko batazorya ntibanywe batarica Paulo.</verse>
				<verse number="13">Abāhize bartyo bāsāga mirongwine.</verse>
				<verse number="14">Baja ku baherezi bakuru n’abakuru, bati Twarahiye twisivye bikomeye yukw ata co tuzotamira tutarica Paulo.</verse>
				<verse number="15">Nuko rero mwebge n’abanyekombe, ni mubgire umukuru w’abagabisha b’abasoda amubamanukanire, nk’abarondera kurushiriza gutahura ivyiwe neza. Natwe, atarabashikīra, twiteguye kumwica.</verse>
				<verse number="16">Mwishwa wa Paulo yumva uwo mutego, araza ashika mw iboma, abibarira Paulo.</verse>
				<verse number="17">Paulo ahamagara umwe mu bagabisha b’abasoda ijana, ati Jana uyu muhungu ku mukuru w’abagabisha b’abasoda; afise ijambo amubarira.</verse>
				<verse number="18">Na we aramujana amushīra uwo mukuru w’abagabisha, ati Ya mbohe Paulo yampamagaye aranyinginga, ngo nkuzanire uyu muhungu, afise ic’ akubarira.</verse>
				<verse number="19">Uwo mukuru amufata ukuboko, aramwikebanya aramubaza biherereye, at’ Ic’ ufise kumbarira n’iki?</verse>
				<verse number="20">Aramwishura, at’ Abayuda bahūje inama yo kukwinginga ngw ejo uz’ umanukane Paulo mw ikombe, nk’ ūgomba kubaza ivyiwe ng’ urushirize kubimenya neza.</verse>
				<verse number="21">None rero ntuje kubumvira, kukw abantu babo basāga mirongwine bamuryamiye, barahiye bīsivye ko batazorya ntibanywe bataramwica; kandi none bariteguye, barorereye ic’ uribubemerere.</verse>
				<verse number="22">Uwo mukuru arungika uwo muhungu, amaze kumwihanikiriza, ati Ntugire umuntu ubarira yuk’ ummenyesheje ivyo.</verse>
				<verse number="23">Ahamagara babiri bo mu bagabisha b’abasoda ijana, arababarira, ati Ni mwitegure abasoda amajana abiri bo kuja i Kayisariya, n’abagendera ku mafarasi mirongwirindwi, n’ab’ amacumu amajana abiri, bahenge mw ijoro isaha zitatu bagende.</verse>
				<verse number="24">Kandi bazane n’amafarasi kugira ngo bayashireko Paulo, bamushikane kwa Feliki icēgēra ca Kayisari akiri muzima.</verse>
				<verse number="25">Yandika icete nka ben’ iki:</verse>
				<verse number="26">ati Jewe Kilawudiyo Lusiya ndakuganūtsa wewe Feliki umwubahwa, icēgēra ca Kayisari.</verse>
				<verse number="27">Non’ uyo mugabo Abayuda bāri bamaze kumuta mu maboko bagira bamwice, nanje mmenye kw ar’ Umuroma nzanana n’ ingabo ndamubakiza.</verse>
				<verse number="28">Kandi nshatse kumenya ico bamurega, ndamumanukana mw ikombe ryabo.</verse>
				<verse number="29">Mbona yuko bamurega amajambo y’ivyagezwe vyabo, ariko kw ata co yarezwe gikwiye kumwicisha canke kumubohesha.</verse>
				<verse number="30">Maze mbariwe yuko bahigiye uwo mugabo, nca ndamukurungikira, mbarira abarezi ko bamuregera imbere yawe. Ndakwikebanuye.</verse>
				<verse number="31">Nukw abasoda bābīra Paulo uko babariwe, bahenga mw ijoro bamujana muri Antipatiri.</verse>
				<verse number="32">Bumaze guca basigay’ abagendera ku mafarasi, ngw abe ari bo bajana na we, na bo basubira iyo bavuye kw iboma.</verse>
				<verse number="33">Abo bashitse i Kayisariya bashīra icēgēra ca Kayisari ca cete, bamushikiriza na Paulo.</verse>
				<verse number="34">Amaze kugisoma abaza intāra y’i wabo iy’ ari yo; amenye kw ar’uw’ i Kilikiya,</verse>
				<verse number="35">aravuga, ati Nzokwumva ivyawe abarezi bawe ni bamara kuza. Agera ko bamurindira mw iboma ya Herode.</verse>
			</chapter>
			<chapter number="24">
				<verse number="1">Imisi itanu ishize, umuherezi mukuru Ananiya amanukana n’abakuru bamwe n’uwo kubavuganira yitwa Teritulo, barega Paulo ku cēgēra ca Kayisari.</verse>
				<verse number="2">Amaze guhamagazwa, Teritulo atangura kumurega, ati Ni kubgawe igituma tugazagaza mu mahoro menshi, n’ ibindi vyaroranirijwe ubu bgoko kubg’ imigabo yawe:</verse>
				<verse number="3">nuko turavyemera uburyo bgose ahantu hose, Feliki umwubahwa, tugukengurukiye cane.</verse>
				<verse number="4">Reka noye guhava nkurambira, ndakwinginze zirikana tuvuge amajambo make, kubg’ ubugwaneza bgawe.</verse>
				<verse number="5">Twabonye uyu muntu ar’ ikīza, atera umugararizo Abayuda bose bari mu bihugu vyose; ni we remezo ry’igice c’Abanazareti.</verse>
				<verse number="6">Kandi yagejeje no guhumanya urusengero, turamufata, [twāri tugomvye kumucira urubanza nk’ukw ivyagezwe vyacu bivuga.</verse>
				<verse number="7">Arik’ umukuru w’abagabisha b’abasoda Lusiya araza, amudushikura mu maboko,</verse>
				<verse number="8">abarira abarezi biwe kuza imbere yawe.] Nawe ni wamwibariza ubgawe urashobora kumenya ivyo tumureze vyose.</verse>
				<verse number="9">Abayuda na bo bafatanya na we mur’ ico kirego, bavuga kw ivyo ari ko biri.</verse>
				<verse number="10">Icēgēra ca Kayisari kimaze kumukebura ngw avuge, Paulo aramwishura, ati Ndazi k’umaze imyaka myinshi ur’ umucamanza w’ubu bgoko, ni co gitumye niregura ivyanje ndemye;</verse>
				<verse number="11">kuk’ ushobora kumenya yukw imisi itarasāga icumi n’ibiri, uhereye aho nadūgiye i Yerusalemu gusengerayo.</verse>
				<verse number="12">Kandi ntibāsanze mpārīra n’umuntu n’umwe, canke nkoraniriza abantu kubakikiza, naho hoba mu rusengero canke mu masinagogi canke mu gisagara.</verse>
				<verse number="13">Kandi ku vyo bandeze ubu, ntibashobora kuronka ikinyagiriza imbere yawe.</verse>
				<verse number="14">Arikw iki ni co nkwemerera: n’uk’ ukw iyo Nzira iri, iyo abo bita igice, ari ko nkorera Imana ya ba sogokuruza bacu, nemera vyose bifatanije n’ivyagezwe kandi vyanditswe mu vy’abāvugishwa n’Imana;</verse>
				<verse number="15">mfise ivyizigiro ku Mana bimwe n’ivyo aba na bo biteze, yuko hazoba ukuzuka kw’abagororotsi n’abagabitanya.</verse>
				<verse number="16">Ni co gituma na ntaryo nkobereza kugira umutima utanyagiriza ikibi ku Mana canke ku bantu.</verse>
				<verse number="17">Maz’ imyaka myinshi ishize, njanwayo no gushīra ubgoko bgacu ivy’ubuntu, no gutanga ibimazi.</verse>
				<verse number="18">Nkiri muri vyo bansanga mu rusengero nihumanuye, ata bantu nkoranije, ata n’uruhōgo ruriho. Ariko hār’ Abayuda bamwe bavuye muri Asiya,</verse>
				<verse number="19">ni bo bāri bakwiye kuza hano imbere yawe no kundega, iyaba bafise ico bangaya.</verse>
				<verse number="20">Canke na bano na bo ni bavuge icaha bambonyeko, aho nari mpagaze imbere y’abanyekombe,</verse>
				<verse number="21">shiti ryoba rya jambo rimwe navuze n’ijwi rirenga mpagaze muri bo, nt’ Ukuzuka kw’ abapfuye ni kwo kumpagaritse mur’ izi manza imbere yanyu uyu musi.</verse>
				<verse number="22">Ariko Feliki, kuko yar’ azi neza ivy’ Iyo Nzira ivy’ ari vyo, arabibīka, ati Lusiya umukuru w’abagabisha b’abasoda ni yaza, nzoca urubanza rw’amajambo yanyu.</verse>
				<verse number="23">Abarira umugabisha w’ abasoda ijana kumurinda urw’ amaso, no kutabuza n’umwe mu bagenzi kumukorera.</verse>
				<verse number="24">Imisi mike ishize, Feliki azanana n’umugore wiwe Durusila w’Umuyudakazi, ahamagaza Paulo, yumviriza ivyo avuga ku vy’ ukwizera Kristo Yesu.</verse>
				<verse number="25">Akirikw aravuga ivy’ ukugororoka n’ivy’ ukwirinda n’ivy’ amateka azocibga, Feliki aranduka umutima, aramubarira, at’ Ubu ni wīgīre, ni naronka uburyo bgiza nzogutumako.</verse>
				<verse number="26">Kandi yanaziga ko Paulo yomuhēra amahera; ico ni co camutera kwama amuhamagaza ngo bayāge.</verse>
				<verse number="27">Imyaka ibiri ishize, Porukiyo Fesito akūra Feliki. Maze Feliki agomvye kwikundisha Abayuda asiga Paulo akiboshwe.</verse>
			</chapter>
			<chapter number="25">
				<verse number="1">Nuko Fesito ashikiriye intāra amara gatatu, araheza ava i Kayisariya adūga i Yerusalemu.</verse>
				<verse number="2">Abaherezi bakuru n’abahambaye bo mu Bayuda bamuregako Paulo, baramwinginga,</verse>
				<verse number="3">bamusaba kubagirira neza kur’ uyo, ngw amutumeko, aze i Yerusalemu, na bo baze bamuryamire bamutsinde mu nzira.</verse>
				<verse number="4">Ariko Fesito abishura yuko Paulo arindirwa i Kayisariya, kand’ ubgiwe kw agiye kujayo vuba.</verse>
				<verse number="5">Arababgira, ati Nukw abakuru bo muri mwebge ni bamanuke tujane, maze namba kur’ uyo mugabo har’ ikidakwiye, bakimurege.</verse>
				<verse number="6">Amaze muri bo imisi itarenga umunani cank’ icumi, aramanuka aja i Kayisariya; bukeye bg’aho yicara ku ntebe y’imanza avuga ko bazana Paulo.</verse>
				<verse number="7">Na we ashitse, Abayuda bamanutse bavuye i Yerusalemu baramukikiza, bamurega ibirego vyinshi bikomeye, ivyo badashobora kuronkera icagiriza.</verse>
				<verse number="8">Paulo ariregura, ati Nta caha nakoze, ari ku vyagezwe vy’Abayuda, canke ku rusengero, canke kuri Kayisari.</verse>
				<verse number="9">Fesito agomvye kwikundiriza Abayuda, abaza Paulo, ati Wokwemera kudūga i Yerusalemu gucirirway’ urubanza rw’ivyo mu maso yanje?</verse>
				<verse number="10">Ariko Paulo aramwishura, ati Mpagaze aha imbere y’intebe y’imanza ishinzwe na Kayisari, ni ho nkwiye gucirwa urubanza. Nta kibi nagiriye Abayuda, kandi nawe urabizi neza.</verse>
				<verse number="11">Nuko namba naragabitanije, canke narakoze ibikwiye kunyicisha, sinanka gupfa: ariko namb’ ivyo aba bandega atari ko biri, nta muntu ashobora kubampa. Nzokwitwara kuri Kayisari.</verse>
				<verse number="12">Fesito amaze kuja inama n’abanyekombe, aramwishura, ati K’ugomvye kwitwara kuri Kayisari, imbere ya Kayisari ni ho uzoja.</verse>
				<verse number="13">Hashize imisi, umwami Agiripa na Berenike bashika i Kayisariya, baja kuramutsa Fesito.</verse>
				<verse number="14">Bamazey’ imisi myinshi, Fesito ashira imbere y’umwami ivya Paulo, ati Harih’ umuntu Feliki yasize ar’ imbohe.</verse>
				<verse number="15">Aho nar’i Yerusalemu abaherezi bakuru n’ abakuru b’Abayuda bambariye ivyiwe, basaba ko ndamucira urubanza.</verse>
				<verse number="16">Ndabishura, nti S’umugenzo w’Abaroma gutanga umuntu uw’ ari we wese, umuregwa atabanje kuba kumwe n’ abāmureze imbonankubone, no kubona uburyo bgo kwiregura ibirego bāmureze.</verse>
				<verse number="17">Nuko bakoraniye hano, sinarinze guteba, ariko bukeye bg’aho nicara ku ntebe y’imanza, mpamagaza uwo muntu.</verse>
				<verse number="18">Abarezi bavuye hasi, ntibāmurega ikirego na kimwe co mu bibi nakēka;</verse>
				<verse number="19">ariko bāmurega ibihāri vyo mw idini yabo, n’ivy’ umuntu yitwa Yesu, yapfuye, uwo Paulo yavuga ashimitse kw ari muzima.</verse>
				<verse number="20">Nanje nzazaniwe ingene nobaza ivy’ ivyo, ndamubaza yukw agomba kuja i Yerusalemu, gucirirway’ urubanza rw’ivyo.</verse>
				<verse number="21">Ariko Paulo asavye kurindwa kugira ngw az’ acirwe urubanza na Augusito, mvuga kw arindwa gushitsa aho nzomurungikira Kayisari.</verse>
				<verse number="22">Agiripa yishura Fesito, ati Nanje nagomba kwumva uwo muntu. Na we at’ Ejo uzomwumva.</verse>
				<verse number="23">Bukeye bg’aho, Agiripa na Berenike bazanana icubahiro cinshi, binjirana mw ikombe n’ abakuru b’abagabisha b’abasoda n’ abahambaye bo mur’ ico gisagara; maze Fesito avuga ko bazana Paulo.</verse>
				<verse number="24">Nuko Fesito aravuga, ati Mwami Agiripa, namwe mwese abo turi kumwe hano, murabona uyu, uwo ishengero ry’Abayuda bose bānsabira i Yerusalemu bo n’ino, basemerera ngo ntagikwiye kubaho.</verse>
				<verse number="25">Ariko nsanga ntiyakoze igikwiye kumwicisha, kand’ ubgiwe agomvye kwitwara kuri Augusito, ngabira kumumurungikira.</verse>
				<verse number="26">None mbuze ijambo rimenyekanisha ivyiwe ryo kwandikira umwami wanje, ni co gitumye ndamuzana imbere yanyu, kandi cane‐cane imbere yawe, mwami Agiripa, kugira ngo ni twamara kumusiguza, mbone ico kwandika.</verse>
				<verse number="27">Kuko ngira ngo n’ic’ ubgenge buke kurungika imbohe, sinerekane ibirego vyayo.</verse>
			</chapter>
			<chapter number="26">
				<verse number="1">Agiripa abarira Paulo, at’ Uremerewe kwiregura. Maze Paulo aramvura ukuboko, ariregura,</verse>
				<verse number="2">at’ Ivyo narezwe n’Abayuda vyose, mwami Agiripa, numva nnezerewe kw ari wewe ngira mvyiregureko uyu musi:</verse>
				<verse number="3">kandi cane‐cane kuk’ uzi imigenzo n’ impāri vyo mu Bayuda vyose: ni co gitumye nkwinginga ngo wihangane, unyumvirize.</verse>
				<verse number="4">Ingeso zanje, uhereye mu buto bganje, izo nārukanye mu bgoko bgacu n’i Yerusalemu, Abayuda bose barazizi.</verse>
				<verse number="5">Kandi bokwemera kubishingira intahe, baranzi, uhereye mbere na mbere, yuko nar’ Umufarisayo wo mu muce urusha iyindi yo mw idini yacu gushimikira imigenzo.</verse>
				<verse number="6">None mpagaze ngo ncirwe urubanza, kuko nizigira kuzobona ivy’ Imana yasezeraniye ba sogokuruza:</verse>
				<verse number="7">ivyo imiryango yacu cumi n’ ibiri yizigira kuzobona, ikorera Imana ishizek’ umwete mwinshi ku murango no mw ijoro. Kandi ni kubg’ ivyo vyizigiro ndezwe n’Abayuda, mugenzi!</verse>
				<verse number="8">N’iki gituma mugira ngo n’ikintu kitoruha cemerwa kw Imana izura abapfuye?</verse>
				<verse number="9">Nanje ubganje nahora niyumvira muri jewe yuko nkwiye gukora vyinshi birwanya izina rya Yesu Umunyanazareti.</verse>
				<verse number="10">Kand’ ivyo narabikora nyene nd’i Yerusalemu, ngashira abera benshi mu mabohero, mpawe ubushobozi n’abaherezi bakuru, kand’ aho bābica, nanje nishira mu bemera ko bicwa.</verse>
				<verse number="11">No mu masinagogi yose nābahana kenshi, nkagerageza cane kubatukisha Yesu; kandi kuko nasazwa cane mbazira, narabatuza no gushitsa mu bisagara vy’abanyamahanga.</verse>
				<verse number="12">Ngikora ivyo, nja i Damasiko mpawe ubushobozi ndungitswe n’abaherezi bakuru.</verse>
				<verse number="13">Nuko mugenzi, nkigenda mu mashōka, mbona umuco uvuye mw ijuru, urusha ukw izuba rica ibibatsi, unkayanganira irya n’ino, twe n’abo tugendanye.</verse>
				<verse number="14">Twese twikubise hasi, numva ijwi rimbgira mu rurimi rw’Igiheburayo, riti Sauli, Sauli, umpīgira iki? Erega birakugoye gutera imigere ku mihunda.</verse>
				<verse number="15">Nanje ndabaza, nt’ Uri nde ga Mwami? Umwami aranyishura, ati Ndi Yesu, uwo urik’ urahīga.</verse>
				<verse number="16">Ariko va hasi, hagarara n’ibirenge vyawe: kukw igitumye nkwiyereka, ar’ukugira ngo ngutoranye nkugire umukozi wanje n’icabona co gushingira intahe ivy’ umbonanye, n’ivyo nzokwiyerekeramwo;</verse>
				<verse number="17">ndagukize abo mur’ ubu bgoko bo n’abanyamahanga, ni bo ngutumyeko,</verse>
				<verse number="18">kubahumūra amaso kugira ngo bahindukire bave mu mwiza baje mu muco, bave no mu bubasha bga Satani baje ku Mana, bateko baharirwe ivyaha vyabo, baraganwe n’abejejwe n’ukunyizera.</verse>
				<verse number="19">Nuko, mwami Agiripa, sinanka kwumvira ivyo neretswe vyavuye mw ijuru.</verse>
				<verse number="20">Ariko nabanje kubgira ab’i Damasiko hanyuma ab’i Yerusalemu, n’abo mu gihugu cose c’i Yudaya, n’abanyamahanga na bo, yuko bakwiye kwihana, no guhindukirira Imana, bakore ibikorwa bikwiranye n’ukwihana.</verse>
				<verse number="21">Ni co catumye Abayuda bamfatira mu rusengero, bakageza kunyica.</verse>
				<verse number="22">None nabonye gutabarwa kwavuye ku Mana, ndacahagaze kugeza n’ubu, nshingira intahe aboroshe n’abahambaye, nta kindi mvuga atar’ ivy’ abāvugishwa n’Imana na Mose bāvuze ko bizoba,</verse>
				<verse number="23">yuko Kristo atazobura kubabazwa, kandi kw ari we azobanza kuzuka mu bapfuye, no kubgira ubgoko bgacu n’abanyamahanga ubutumwa bg’umuco.</verse>
				<verse number="24">Aciregura artyo, Fesito avuga n’ijwi rirenga, at’ Erega Paulo urasaze; ubgenge bgawe bginshi buragushajije.</verse>
				<verse number="25">Paulo aramwishura, ati Sinsaze, Fesito umwubahwa, ariko mvuga amajambo y’ukuri kand’ aroranye.</verse>
				<verse number="26">Umwami arazi ivyo neza, kandi ndamubarira nshize amanga; kuko nzi yukw ata na kimwe mur’ ivyo ahishijwe, kukw ivyo bitākorewe mu mfuruka.</verse>
				<verse number="27">Mwami Agiripa, uremeye ivy’ abāvugishwa n’Imana? Ndazi yuk’ uvyemeye.</verse>
				<verse number="28">Agiripa yishura Paulo, at’ Unkwegesha ivyo bike ng’ umpindure Umukristo?</verse>
				<verse number="29">Paulo, ati Ndasaba Imana ari bike ari vyinshi, yukw atoba wewe wenyene, ariko n’ abanyumva uyu musi mwese, ko vyobahindura nkanje, ukūye iyi minyororo.</verse>
				<verse number="30">Umwami ahagurukana n’ icēgēra ca Kayisari na Berenike, n’abāri bicaranye na we;</verse>
				<verse number="31">maze basohotse baravugana, bati Nta co uyu muntu yakoze gikwiye kumwicisha canke kumubohesha.</verse>
				<verse number="32">Agiripa abarira Fesito, at’ Uyu muntu aba arekuwe, iy’ ataba yar’ agomvye kuzokwitwara kuri Kayisari.</verse>
			</chapter>
			<chapter number="27">
				<verse number="1">Bamaze gushinga ngo tujabuke tuje muri Italiya, Paulo n’izindi mbohe babaha umugabisha w’abasoda ijana yitwa Yuliyo, wo mu ngabo za Augusito.</verse>
				<verse number="2">Dutambukira mu bgato bgāvuye muri Aduramutiyo, bugira bugende bujabukiranya ahantu ho muri Asiya haherereye ku kiyaga, tuvudukayo turi kumwe na Arisitariko Umunyamakedoniya w’i Tesalonike.</verse>
				<verse number="3">Bukeye bg’aho dufata i Sidoni, Yuliyo agirira Paulo neza, amukundira kugendera abagenzi ngo bamuzimane.</verse>
				<verse number="4">Tuvudukayo, duca musi y’i Kupuro ngo tuhīkinge umuyaga, kuko war’ uduturutse imbere.</verse>
				<verse number="5">Tujabutse ikiyaga gihereranye n’i Kilikiya n’i Pamfiliya, dufata mu gisagara c’i Lukiya citwa Mura.</verse>
				<verse number="6">Uwo mugabisha w’abasoda ijana ahasanga ubgato buvuye muri Alekisanderiya buja muri Italiya, adushiramwo.</verse>
				<verse number="7">Tumaze imisi myinshi tugenda buhoro, dushika hafi y’i Kinido bitugoye cane, maz’ umuyaga utubujije duca musi y’i Kirete, imbere y’i Salumone, ngo tuhikinge umuyaga.</verse>
				<verse number="8">Tuhakikira bitugoye cane, dushika ahantu hitwa Vyambuvyiza, hafi y’igisagara citwa Laseya.</verse>
				<verse number="9">Hashize igihe kirekire, kandi kujabuka kubaye irinde, kukw igihe co kwisonzesha cari gishize, Paulo arabahanūra,</verse>
				<verse number="10">arababarira, ati Yemwe bagabo, mbonye yuk’ uru rugendo rugira rubemw’ ivyago n’ubuhombe bginshi, s’ivy’ ubgato n’ibirimwo gusa, ariko n’ivy’ amagara yacu na yo.</verse>
				<verse number="11">Ariko, umugabisha w’abasoda yumvira ūtumbereza ubgato na nyene bgo kurusha ivyo Paulo avuze.</verse>
				<verse number="12">Kandi kukw icambu atari ciza co kugumamwo kuhamara urushana, abenshi babagīra inama yo kuvayo, ngo bishobotse bashike i Foyinike, kuba ari ho bamara urushana, hār’ icambu c’i Kirete, cerekeye hagati y’i burārūko n’i burasirazuba, kandi hagati y’i burasirazuba n’i bumanuko.</verse>
				<verse number="13">Maz’ umuyaga uturutse i bumanuko uheheye buhoro, bibgiye ko baronse ico bāgomba, bazitura ubgato, bagenda bakikira hafi cane y’i Kirete.</verse>
				<verse number="14">Arikw igihe kitari kinini gishize, hatera umuyaga w’igihuhuta citwa Ewurakulo, uturutse kur’ ico kizinga.</verse>
				<verse number="15">Ubgato bumaze guhehwa, butagishobora gutumbera umuyaga, turabureka burakubebga.</verse>
				<verse number="16">Duca musi y’akazinga kitwa Kilawuda, tuhīkinga umuyaga, tubona uko tuboha akāto k’inyuma bitugoye cane;</verse>
				<verse number="17">bamaze kugaterura, bābīra ibitsibo vy’integakiba, babicisha musi y’ubgato, barabuboha: kandi kuko batinya gusukwa ku musenyi ushaya witwa Suriti, bamanura igihuzu kigendesha ubgato, bagenda bartyo bakubebga.</verse>
				<verse number="18">Tuzungagizwa cane n’igihuhuta, bukeye bg’aho bata imitwaro mu kiyaga.</verse>
				<verse number="19">Ku musi ugira gatatu batesha amaboko yabo ibikoreshwa mu bgato.</verse>
				<verse number="20">Kand’ izuba n’inyenyeri bimaze imisi myinshi bitaboneka, turi mu gihuhuta cinshi girtyo, twihebura rwose kw ata wuzokira.</verse>
				<verse number="21">Bamaze igihe kirekire batakirya, Paulo ahagarara hagati muri bo, arababarira, ati Yemwe bagabo, mwāri mukwiye kunyumvira, ntimuve i Kirete, ngo mugire ibi vyago n’ubuhombe.</verse>
				<verse number="22">Kandi none ndabaremesha, ni muhūmure, kuko muri mwebge hatazopfa n’umwe, atar’ ubgato.</verse>
				<verse number="23">Kuko mur’ iri joro umumarayika w’Imana, nd’ uwayo, kandi ni yo nkorera, yahagaze i ruhande yanje,</verse>
				<verse number="24">arambgira, ati Nta co utinya, Paulo; ukwiye guhagarara imbere ya Kayisari, kand’ ehe Imana ikwemereye n’abo mugendanye bose.</verse>
				<verse number="25">Nuko ni muhūmure, yemwe bagabo, kuko nizeye Imana, yuko bizoba nk’uko nabariwe.</verse>
				<verse number="26">Ariko har’ ikizinga dukwiye gusukwako.</verse>
				<verse number="27">Ijoro ry’icumi na kane rishitse, dukūbēbga irya n’ino mu kiyaga ca Adiriya; maze nko mu gicugu abagendesha ubgato bakēka ko har’ igihugu bēgereye.</verse>
				<verse number="28">Bagera uburebure bg’amazi yo hasi, babona ingero mirongwibiri; hashize umwanya muto bongera kugera, babona ingero cumi na zitanu.</verse>
				<verse number="29">Kandi kuko batinya gusukwa ahantu h’amabuye baterera mu mazi ivyuma bine vyo kuzirika ubgato babicishije mu mutwe w’inyuma; bifuza ko buca.</verse>
				<verse number="30">Maz’ abagendesha ubgato barondeye ingene bobuhungamwo, bururukiriza ka kāto mu kiyaga, biyenzereza nk’abagomba kuzirikisha ivyuma umutwe w’imbere.</verse>
				<verse number="31">Paulo abarira wa mugabisha w’abasoda ijana, hamwe n’abasoda na bo, at’ Aba ni bataguma mu bgato ntimushobora gukira.</verse>
				<verse number="32">Maz’ abasoda baca imigozi ifashe akāto, ngo bakareke gakoroke.</verse>
				<verse number="33">Bugira buce Paulo arabinginga bose ngo barye, ati Non’ uyu musi n’ūgira icumi na kane mukirorereye mutarya, ata co mutamira.</verse>
				<verse number="34">Nuko ndabinginze, ni murābe utwo murya: kukw ari vyo vyobakiza, kandi ntihazohara agashatsi na kamwe ko ku mitwe yanyu.</verse>
				<verse number="35">Amaze kuvuga ivyo, yābīra umutsima, ashimira Imana imbere yabo bose, arawumanyagura, atangura kurya.</verse>
				<verse number="36">Bose basubiza umutima mu nda, na bo bararya.</verse>
				<verse number="37">Kandi twese abāri mu bgato twar’ abantu amajana abiri na mirongwirindwi na batandatu.</verse>
				<verse number="38">Bamaze guhāga, baremurura ubgato, bata ingano mu kiyaga.</verse>
				<verse number="39">Ijoro rikeye, ntibāmenya ico gihugu, ariko babonye ikigobe kirimw’ umusenyi, baja inama yuko boshobora gushikanah’ ubgato.</verse>
				<verse number="40">Bazitura imigozi ifashe ivyuma biziritse ubgato, babirekera i bgina; bariko barabikora, batenzūra imigozi yar’ igumije ingafe zihindukiza ubgato, badūza igihuzu c’imbere kibugendesha ngo gihēhwe n’umuyaga, batumbereza ku musenyi.</verse>
				<verse number="41">Ariko bashitse mw ihūriro ry’amazi, basekura ubgato ku gataka, maz’ umutwe wabgo w’imbere winjiramwo, urahamangira, uw’ inyuma na wo utangura kumenagurwa n’inkomezi z’imipfunda.</verse>
				<verse number="42">Inama y’ abasoda kwar’ uko bokwica imbohe, kugira ngo ntihagire uwo muri zo yokwoga agacika.</verse>
				<verse number="43">Ariko wa mugabisha w’abasoda, agomvye gukiza Paulo, ababuza iyo nama yabo, avuga yukw abazi kwoga bokwisuka mu mazi, kugira ngo babanze gushika ku nkombe:</verse>
				<verse number="44">abandi na bo, bamwe bagende ku mbaho, abandi ku bindi bivuye mu bgato. Nuko bagenza bartyo, bashika ku nkombe bose, barakira.</verse>
			</chapter>
			<chapter number="28">
				<verse number="1">Tumaze gukira, tumenya ico kizinga yuko citwa Melita.</verse>
				<verse number="2">Abanyamahanga badebagura baratubukabuka bitangaje, baducanira umuriro, batwākīra twese, kubg’ imvura n’imbeho vyāriho.</verse>
				<verse number="3">Ariko Paulo amaze gusenya umuganda w’inkwi, arazikomānya, inzoka iva mu muriro, imukomora ku kuboko.</verse>
				<verse number="4">Abo badebaguzi babonye ico gikōko cenena ku kuboko kwiwe, baravugana, bat’ Uyu muntu ntabuze kuba umwicanyi; kandi naho yakize ikiyaga, Īdaca urwa nkunzi ntimukundiye kw abaho.</verse>
				<verse number="5">Arikw akunkumurira ico gikōko mu muriro, ntiyagira ic’ aba.</verse>
				<verse number="6">Ba bandi barereka kw avyimba, canke kw agwa bukumbi: ariko bamara umwanya munini babireretse, babonye ata co abaye, barahindura, bati N’imana.</verse>
				<verse number="7">Hafi y’aho hantu hār’ amatongo y’umukuru w’ico kizinga, yitwa Pubiliyo, aratwākīra, atuzimāna neza imisi itatu.</verse>
				<verse number="8">Se wa Pubiliyo yar’ arwaye inyonko kand’ agacibgamw’ amaraso, maze Paulo yinjira i we, arasenga, amurambikakw ibiganza, aramukiza.</verse>
				<verse number="9">Ivyo bibaye, abandi bari n’ indwara bo mur’ ico kizinga baraza, arazibakiza.</verse>
				<verse number="10">Baduha icubahiro mu buryo bginshi; maze mu gihe co kujabuka kwacu bashira mu bgato ivyo dukennye.</verse>
				<verse number="11">Tuhamaze amezi atatu, tuvudukayo mu bgato bgari bgavuye muri Alekisanderiya, bgari bumaze iyo misi y’urushana ku kizinga, ikimenyetso cabgo car’ Imana z’Amahasa.</verse>
				<verse number="12">Dufata i Surakusa, tuhamara imisi itatu.</verse>
				<verse number="13">Turahava, turazinguka, dufata i Regiyo. Hashize umusi umwe umuyaga uturutse i bumanuko urahehera, tugenda imisi ibiri, dufata i Puteyoli.</verse>
				<verse number="14">Tuhasanga bene Data bamwe, baratwinginga ngo tumarane na bo imisi ndwi: uko ni ko twashitse i Roma.</verse>
				<verse number="15">Bene Data b’i Roma bumvise inkuru yacu, baza kudusanganirira ahitwa Akaguriro ka Apiyo, n’ ahitwa Amaduka Atatu: Paulo ababonye ashima Imana, umutima urarema.</verse>
				<verse number="16">Tumaze gushika Roma, umugabisha w’abasoda ijana ashikiriza imbohe umugabisha w’ abasoda bahora bashibama kwa Kayisari: ariko bakundira Paulo kuba ukwiwe, ari kumwe n’ umusoda amurinda.</verse>
				<verse number="17">Imisi itatu ishize ahamagara abakuru bo mu Bayuda abakoraniriza hamwe; bamaze gukorana, arababarira, ati Bagabo bene Data, naho ntāgize ikibi nakoze ku bgoko bgacu canke ku migenzo ya ba sogokuruza, bāmpaye Abaroma nd’imbohe, bamvanye i Yerusalemu.</verse>
				<verse number="18">Na bo bamaze kuncunaguza, bashaka kundekura, kukw ata nyanduruko yambonetseko yo kunyicisha.</verse>
				<verse number="19">Arikw Abayuda batagaye, numva nkwiye kwitwara kuri Kayisari; ariko s’uko mfise ico ndega ubgoko bgacu.</verse>
				<verse number="20">Ivyo ni vyo nabatumiyeko ngo tuvugane tubonāna: kukw ivyo Abisirayeli bizigira kuzobona ari vyo vyatumye mboheshwa uyu munyororo.</verse>
				<verse number="21">Na bo baramwishura, bati Nta vyete twāronse bivuye i Yudaya bivuga ivyawe, kandi bene Data baje nta watubariye inkuru mbi yawe, canke ngw akuvuge nabi.</verse>
				<verse number="22">Ariko turagomba kwumva ivyo wiyumvira, kukw ico gice tuzi yuko bakivuga nabi hose.</verse>
				<verse number="23">Basezerana na we umusi, baza iy’ ari ari benshi, mu nzu bamuhaye, arabibasobanurira, ashingira intahe ivy’ ubgami bg’ Imana, abemeza ivya Yesu, abikuye mu vyagezwe vya Mose no mu vy’ abāvugishwa n’Imana, ahēra mu gitondo ashitsa ku mugoroba.</verse>
				<verse number="24">Maze bamwe bemera ivyo avuze, abandi ntibāvyemera.</verse>
				<verse number="25">Batemeranije ubgabo barataha, Paulo asubiye kuvuga ijambo rimwe, at’ Ivyo Mpwemu Yera yabaririye ba sogokuruza banyu mu kanwa k’ uwavugishwa n’Imana Yesaya, yabivuze neza,</verse>
				<verse number="26">ati Ja kur’ ubgo bgoko, Uti Kwumva muzokwumva, ariko ntimuzoruha mubitahura; Kurāba muzorāba, ariko ntimuzoruha muvyihweza.</verse>
				<verse number="27">Kuk’ umutima w’ubu bgoko ucuramye, Amatwi yabo akaba ari bihurugutwi, Amaso yabo bakayahumiriza: Ngo ntibarābishe amaso, Ntibumvishe amatwi, Ntibatahurishe imitima, Ngo bahindukire, Mbakize.</verse>
				<verse number="28">Nuko mumenye yukw ako gakiza k’Imana kārungitswe ku banyamahanga: kand’ abo bazokwumva. [</verse>
				<verse number="29">Amaze kuvuga artyo, Abayuda bagenda bahāririzanya bikomeye.]</verse>
				<verse number="30">Amara mu nzu yiwe yatangiye ikibuguro imyaka ibiri yiramvuriye: yama yākīra abaje kumugendera bose,</verse>
				<verse number="31">akabahanūra mu vy’ubgami bg’Imana, akigisha ivy’ Umwami Yesu Kristo, ashize amanga rwose, ata wumubuza.</verse>
			</chapter>
		</book>
		<book number="45">
			<chapter number="1">
				<verse number="1">Paulo, umugurano wa Yesu Kristo, nahamagariwe kuba intumwa, narobanuriwe ubutumwa bgiza bg’Imana,</verse>
				<verse number="2">ubgo yasezeraniye kera mu kanwa k’abo yavugisha mu vyanditswe vyera,</verse>
				<verse number="3">buvuga ivy’ Umwana wayo, yavutse mu ruvyaro rwa Dawidi mu buryo bg’umubiri,</verse>
				<verse number="4">yerekanywe kw ar’ Umwana w’Imana mu buryo bga Mpwemu Yera, ukuzuka kwiwe kwavyerekanishije ubushobozi, ni we Yesu Kristo Umwami wacu.</verse>
				<verse number="5">Ni we yaduhesheje ubuntu no kuba intumwa kubg’ izina ryiwe, kugira ngo mu mahanga yose habemw’ abumvira Imana, babiheshwa no kwizera:</verse>
				<verse number="6">kandi namwe muri muri bo, mwahamagariwe kuba aba Yesu Kristo:</verse>
				<verse number="7">ndabandikiye mwese mur’ i Roma mukundwa n’Imana, mwahamagariwe kuba abera. Ubuntu bube muri mwebge n’amahoro, biva ku Mana, Data wa twese, no ku Mwami Yesu Kristo.</verse>
				<verse number="8">Irya mbere, mwese mbashimiye Imana yanje muri Yesu Kristo, kukw inkuru y’ukwizera kwanyu ikwiye mw isi yose.</verse>
				<verse number="9">Imana, nkorera mu mutima wanje mvuga ubutumwa bgiza bg’Umwana wayo, ni yo ntanzekw icabona yuko mbahoza mu kanwa ubudasība,</verse>
				<verse number="10">imisi yose uko nsenze nsaba ngo noneho bishobotse Imana yemere kungendesha amahoro no kunzana i wanyu.</verse>
				<verse number="11">Kuko nifuza kubabona, kugira ngo mbahe ingabire y’impwemu, ibaremeshe;</verse>
				<verse number="12">ni kwo guhūmurizanya namwe, mpūmurizwe n’ukwizera kwanyu, namwe muhūmurizwe n’ukwanje.</verse>
				<verse number="13">Kandi bene Data, singomba ko mutamenya yuko kenshi nari mfise imigabo yo kuza i wanyu, ngo mbone imbuto muri mwebge namwe, nk’uko nazibonye mu yandi mahanga, ariko ngira ikimbuza kugeza n’ubu.</verse>
				<verse number="14">Abagiriki bo n’abanyamahanga badebagura, abanyabgenge bo n’ibipfu, ndi n’umwenda wabo;</verse>
				<verse number="15">ni co gituma jeho kubganje niteguye kubabgira ubutumwa bgiza namwe mur’ i Roma.</verse>
				<verse number="16">Kuk’ ubutumwa bgiza butantera isoni, ar’ ubushobozi bg’ Imana, buzanira uwizera wese agakiza, uhereye ku Muyuda ukageza ku Mugiriki.</verse>
				<verse number="17">Kuko muri bgo ari ho ukugororoka kuva ku Mana guhishurwa, guheshwa n’ ukwizera kukagwiza ukwizera, nk’ uko vyanditswe, ng’ Umugororotsi azobeshwaho n’ukwizera.</verse>
				<verse number="18">Uburake bg’Imana bgarahishuwe, buvuye mw ijuru, ubgo irakira ukutayubaha kw’abantu kwose n’ukugabitanya, banyikirisha ukuri ukugabitanya kwabo.</verse>
				<verse number="19">Kukw ivyo umuntu yomenya vy’Imana vyerekanwa muri bo, Imana ari yo yabiberetse.</verse>
				<verse number="20">Kukw ibitaboneka vyayo, ni vyo bushobozi bgayo budashira n’ubumana bgayo, bibonwa neza, uhereye ku kuremwa kw’isi, bimenyekanishwa n’ivyo yaremye, kugira ngo ntibagire ico bireguza,</verse>
				<verse number="21">kuko bāmenye Imana ntibayubahe nk’ Imana, ntibayishime; ariko bācitse abiyumvira ivy’ ubusa, imitima yabo y’imburabgenge icura umwiza.</verse>
				<verse number="22">Biyise abanyabgenge bacika ibipfu,</verse>
				<verse number="23">icubahiro c’Imana idapfa baragikāba ngo basenge ibishushanyo bisa n’umuntu apfa, n’ivy’ ibiguruka n’ivy’ ibigenza amaguru ane n’ivy’ ibikwega inda hasi.</verse>
				<verse number="24">Ni co catumye Imana ibaheba ngo bakore ibiteye isoni, bumvire ivy’ imitima yabo yifuza, bonone imibiri yabo,</verse>
				<verse number="25">kuk’ ukuri kw’ Imana bāgukāvye ibinyoma, bagasenga bagakorera icaremwe, bakakirutisha Iyakiremye, ni yo ikwiye gushimwa ibihe bidashira: Amen.</verse>
				<verse number="26">Ni co catumye Imana ibaheba ngo bifuze ivyonona: kukw abagore babo ic’ imibiri yabo yaremewe bāgihinduye ukundi, itāremewe.</verse>
				<verse number="27">Kandi n’abagabo n’uko, bāretse kugirira abagore ivy’ imibiri yabo yaremewe, bashuha babengukana, abagabo bagirira abandi bagabo ibiteye isoni, kandi mu mibiri yabo bahabga ingero zikwiranye n’ubuzimire bgabo.</verse>
				<verse number="28">Kandi nk’uko banse kumenya Imana mu mitima yabo, ni kw Imana yabahevye ngo bagire imitima y’ akāhebge, bakore ibitabereye;</verse>
				<verse number="29">buzuye ukugabitanya kwose, no kugira nabi, no kwifuza, n’urwanko rw’ubusa: buzuye n’igono, n’ubgicanyi, no gutongana, n’ubugunge, no kwitamba ku muvyimba; n’abaneguranira mu vyongorerano,</verse>
				<verse number="30">n’abavuga abandi nabi, n’abanka Imana, n’abatukana, n’abībona, n’abirārīra, n’abīgenera ibibi, n’abatumvira abavyeyi,</verse>
				<verse number="31">n’ibipfu, n’abava mw isezerano, n’abadakunda n’ababo, n’imburakigongwe.</verse>
				<verse number="32">Abo, naho bāmenye urubanza Imana ica, yukw abakora ibisa birtyo bakwiye gupfa, ntibabikora gusa, ariko batako bagashima n’ababikora.</verse>
			</chapter>
			<chapter number="2">
				<verse number="1">Ni co gituma utagira ico wireguza, wewe muntu wese uhinyura uwundi. K’uhinyura uwundi, uba witsindishije; kuko wewe umuhinyura ukora bimwe n’ivy’ akora.</verse>
				<verse number="2">Ariko turazi yuk’ urubanza rw’Imana ar’ urw’ ukuri, urwo icira abakora ibisa birtyo.</verse>
				<verse number="3">Wewe ga muntu, uhinyura abakora ibisa birtyo, nawe ubikora, mbega wiyumvira yuk’ uzokira urubanza Imana ica?</verse>
				<verse number="4">Cank’ ukēngēra itunga ryo kugira neza kwayo n’iry’ imbabazi zayo n’iry’ ukwihangana kwayo? Ntuzi yuko kugira neza kw’Imana kugushikana ku kwihana?</verse>
				<verse number="5">Ariko kuk’ ufise umutima ukomantaye utihana, wirindiriza uburake buzoba ku musi wo kuraka, ah’ amateka abereye y’Imana azohishurirwa,</verse>
				<verse number="6">izokwishura umuntu wese ibikwiranye n’ivyo yakoze.</verse>
				<verse number="7">Abarondera ubgiza n’icubahiro no kudapfa, bahora bakora ivyiza bihanganye, izobishura ubugingo budashira.</verse>
				<verse number="8">Ariko ku bakēbana ntibumvire ivy’ ukuri, ariko bakumvira ukugabitanya, hazoba uburake no guhambarirwa</verse>
				<verse number="9">n’amarushwa n’ivyago ku bugingo bg’ umuntu wese akora ibibi, uhereye ku Muyuda, ukageza ku Mugiriki.</verse>
				<verse number="10">Arik’ ubgiza n’icubahiro n’ amahoro bizoba ku muntu wese akora ivyiza, uhereye ku Muyuda, ukageza ku Mugiriki,</verse>
				<verse number="11">kukw Imana itarobanura abantu ku cubahiro.</verse>
				<verse number="12">Abākoze ivyaha bose, batazi ivyagezwe, bazohona ivyagezwe bitarinze kwiyumvirwa; kand’ abākoze ivyaha bose bazi ivyagezwe bazotsindishwa n’ivyagezwe:</verse>
				<verse number="13">kukw abumvise ivyagezwe atari bo bagororoka imbere y’Imana, abāvyumviye ni bo bazotsindanishirizwa.</verse>
				<verse number="14">Abanyamahanga badafise ivyagezwe n’Imana iyo bakoze ibibgirizwa na vyo kubgabo, baba bihindukiye ivyagezwe naho batabifise:</verse>
				<verse number="15">kuko berekana igikorwa kibgirijwe n’ivyagezwe canditswe mu mitima yabo, ijwi ryo mu mitima yabo ribgiririkanya na co, ar’ icabona cavyo, kand’ ivyo biyumvira bifatanya kubarega canke kubaregura.</verse>
				<verse number="16">Ni ko bizoba ku musi Imana izocira amabanga y’abantu amateka muri Yesu Kristo, nk’uk’ ubutumwa bgiza nahawe buvuga.</verse>
				<verse number="17">Ko witwa Umuyuda, ukishimira ivyagezwe, ukirata Imana,</verse>
				<verse number="18">ukamenya ivy’ igomba, ukarobanura ibidahwana, kuko wigishijwe ivy’ ivyagezwe,</verse>
				<verse number="19">ukishima yuk’ ushobora kujana impumyi, kandi k’ur’ umuco w’abari mu mwiza,</verse>
				<verse number="20">n’umuhanūzi w’abanyabgenge buke, n’umwigisha w’utwana, kuko mu vyagezwe ufise icerekana ubgenge n’ukuri:</verse>
				<verse number="21">nuko wewe wigisha abandi, mbega ntiwiyigisha? Wewe wihaniza abība, weho ntiwiba?</verse>
				<verse number="22">Wewe ubabuza gusambana, weho ntusambana? Wewe wanka ibishushanyo vy’ ibigirwamana, weho ntiwiba ivyo mu nsengero zavyo?</verse>
				<verse number="23">Wewe wirata ivyagezwe, mbega ntugayisha Imana kuk’ ubicumurako?</verse>
				<verse number="24">Izina ry’Imana muritukisha mu mahanga, nk’uko vyanditswe.</verse>
				<verse number="25">Kuko gukebga kugira ico kukumarira, iyo witondeye ivyagezwe: arikw iy’ ucumuye ku vyagezwe, ugukebga kwawe kuba gucitse ukudakebga.</verse>
				<verse number="26">Non’ ūtākebge ni yitondera ibibgirijwe n’ ivyagezwe, mbega kudakebga kwiwe ntikuzomuharūrwako nko gukebga?</verse>
				<verse number="27">Kand’ ūtākebge umubiri ni yitondera ivyagezwe, azogutsindisha, wewe ucumura ku vyagezwe, ufise inyuguti zavyo no gukebga.</verse>
				<verse number="28">Kuk’ Umuyuda wo ku rukoba atari we Muyuda; kand’ ugukebga kwo ku rukoba kwo ku mubiri atari kwo gukebga.</verse>
				<verse number="29">Arik’ Umuyuda wo mu mutima ni we Muyuda, kandi gukebga n’ ukw’ umutima, n’ukwo mu buryo bg’impwemu, atar’ ukwo mu buryo bg’inyuguti: ūmeze artyo ntashimwa n’abantu, arikw ashimwa n’ Imana.</verse>
			</chapter>
			<chapter number="3">
				<verse number="1">Non’ Umuyuda aruta abandi ate? Canke gukebga kumara iki?</verse>
				<verse number="2">Arabibarusha vyose. Ica mbere, n’ukw Abayuda bābikijwe ivyavuzwe n’Imana.</verse>
				<verse number="3">Tuvuge iki? Naho bamwe batizeye, mbega kutizera kwabo kuzohindura ubusa ivy’ Imana yizigiweko?</verse>
				<verse number="4">Biragahera: arikw Imana iboneke kw ar’ inyakuri, n’iy’umuntu wese yoba ar’ umubeshi: nk’uko handitswe, ngo Kugira ngo mu majambo yawe uboneke k’ugororotse, Kand’ utsinde ni washika mu rukinja.</verse>
				<verse number="5">Ariko namb’ ukugabitanya kwacu kwāshimagije ukugororoka kw’ Imana, tuvuge iki? Mbeg’ Imana iragabitanya, kukw iduhanisha uburake bgayo? Mbivuze nk’imvugo y’abantu.</verse>
				<verse number="6">Eka na mba! Iyo biba birtyo, Imana yociriye abari mw isi urubanza ite?</verse>
				<verse number="7">Ariko namb’ ibinyoma vyanje vyatumye ukuri kw’Imana kurushiriza kwerekanwa, bikayitera icubahiro, n’iki gituma nanje ncirwa urubanza nk’umunyavyaha?</verse>
				<verse number="8">Kandi n’iki kitubuza gukora ibibi kugira ngw ivyiza bibeho? (nk’uko batubeshera, kandi bamwe bavuga ko twigisha). Abakora bartyo bazocirwa urubanza bakwiranye.</verse>
				<verse number="9">Nuko tuvuge iki? Mbega turuta abandi? Oya, ntitubaruta na gatoya, kuko tumaze kwagiriza Abayuda n’Abagiriki bose ko baganzwa n’icaha:</verse>
				<verse number="10">nk’uko handitswe, ngo Nta wugororoka, nta n’ umwe,</verse>
				<verse number="11">Nta wutahura, Nta wurondera Imana.</verse>
				<verse number="12">Bārazimiye iyo bava bakagera, bose bācitse imburakimazi, Nta wukora ivyiza, eka nta n’umwe.</verse>
				<verse number="13">Imihogo yabo n’imva zirangāye, Bāhendahendanishije indimi zabo; Ubumara bg’inzoka buri mu binyigishi vyabo.</verse>
				<verse number="14">Akanwa kabo kuzuye ukuvuma no kujingitwa,</verse>
				<verse number="15">Ibirenge vyabo vyihutira kuvisha amaraso.</verse>
				<verse number="16">Guhonnya no kubabaza biri mu nzira zabo,</verse>
				<verse number="17">Inzira y’amahoro ntibāyimenye;</verse>
				<verse number="18">Nta gutinya Imana kuri mu maso yabo.</verse>
				<verse number="19">Ariko turazi yukw ivy’ ivyagezwe bivuga vyose bibibgira abaganzwa na vyo, kugira ngw akanwa kose kazibge, kand’ abari mw isi bose babe abo gutsindwa n’urubanza imbere y’Imana:</verse>
				<verse number="20">kukw imbere yayo ata muntu azotsindanishirizwa n’ibikorwa bibgirijwe n’ivyagezwe, kukw ivyagezwe ari vyo bimenyekanisha icaha.</verse>
				<verse number="21">Ariko noneh’ ivyagezwe bitariho, ukugororoka kuva ku Mana kurahishuwe, gushingirwa intahe n’ivyagezwe n’ivy’ abāvugishwa n’Imana,</verse>
				<verse number="22">n’ukugororoka kuva ku Mana, kuzanwa no kwizera Yesu Kristo, kugira ngw abizeye bose baguhabge. Kukw ata tandukaniro;</verse>
				<verse number="23">bose bākoze ivyaha, ntibashikīra ubgiza bg’Imana;</verse>
				<verse number="24">batsindanishirizwa n’ubuntu bgayo, ibibahereye ubusa, kubgo gucungurwa kubonerwa muri Kristo Yesu:</verse>
				<verse number="25">uwo Imana yashizeho kuba impongano y’uwizera, ayigirwa n’amaraso yiwe, kugira ngw Imana yerekane ukugororoka kwayo, kuko yirengagije ivyaha vyakozwe kera kubg’ imbabazi zayo;</verse>
				<verse number="26">no kugira ngo yerekane ukugororoka kwayo mur’ iki gihe, ngw ibe Īgororoka n’Ītsindanishiriza uwizeye Yesu.</verse>
				<verse number="27">None rer’ ukwihaya kuri hehe? Kwarabujijwe. Kwabujijwe n’ivyagezwe ki? Mbega n’ivy’ ibikorwa? Haba na mba: kwabujijwe n’ivy’ ukwizera.</verse>
				<verse number="28">Ni co gituma twiyumvira yuk’ umuntu atsindanishirizwa n’ukwizera, ibikorwa bibgirijwe n’ivyagezwe bitarinze kwiyumvirwa.</verse>
				<verse number="29">Cank’ Imana n’iy’ Abayuda bonyene? Mbega s’iy’ abanyamahanga na bo? Ego me, n’iy’ abanyamahanga na bo:</verse>
				<verse number="30">kw Imana ar’ imwe, izotsindanishiriza abākebge kubg’ ukwizera, kand’ izotsindanishiriza abatākebge babiheshwa n’ukwizera.</verse>
				<verse number="31">Mbega non’ ivyagezwe tubihinduza ubusa ukwizera? Eka na mba: ushime turabigumisha.</verse>
			</chapter>
			<chapter number="4">
				<verse number="1">None rero, ico twovuga yuko Aburahamu sogokuruza ku mubiri yaronse n’igiki?</verse>
				<verse number="2">Iyo Aburahamu atsindanishirizwa n’ ibikorwa, aba afise ico yihaya. Arikw imbere y’Imana nta co afise.</verse>
				<verse number="3">Ivyanditswe bivuga iki? Bivuga ngo Aburahamu yizeye Imana, ibimuharūrako nk’ukugororoka.</verse>
				<verse number="4">Yamar’ ūkora, ingero yiwe ntiharūrwa nk’ubuntu, arikw iharūrwa nk’inyishu.</verse>
				<verse number="5">Arik’ ūdakora, akizera Ītsindanishiriza abatāyubashe, ukwizera kwiwe guharūrwa nk’ukugororoka:</verse>
				<verse number="6">nk’uko Dawidi na we yavuze ubuhīrwe bg’ umuntu uwo Imana iharūra nk’ ūgororotse, atari kubg’ ibikorwa,</verse>
				<verse number="7">ati Hahirwa abāhariwe ibigabitanyo vyabo, Kand’ ivyaha vyabo bigatwikīrwa,</verse>
				<verse number="8">Hahirwa umuntu Uhoraho atazoharūrakw icaha.</verse>
				<verse number="9">Mbeg’ ubgo buhirwe buvugwa ku bākebge bonyene, canke ku batākebge na bo? Kuko tuvuga, tut’ Ukwizera kwaharūwe kuri Aburahamu nk’ukugororoka.</verse>
				<verse number="10">Kwāharūwe ryari? Yari yarakebge, canke ntiyaribgakebge? Ico gihe s’uko yar’ amaze gukebga, ariko ntiyaribgakebge.</verse>
				<verse number="11">Kand’ ahabga ikimenyetso, ni kwo gukebga, kuba ikimenyetso c’ukugororoka kwavuye kuri kwa kwizera yar’ afise atarakebga, kugira ngw abe sekuruza w’abizera bose batākebge, ngo bibaharūrweko nk’ ukugororoka;</verse>
				<verse number="12">kand’ abe na sekuruza w’abākebge, batākebge gusa, ariko bagera ikirenge mu c’ukwo kwizera kwa sogokuruza Aburahamu, ukwo yar’ afise, atarakebga.</verse>
				<verse number="13">Kukw atari kubg’ ivyagezwe Aburahamu yasezeraniwe cank’ uruvyaro rwiwe, yukw azoragwa isi yose, ariko ni kubg’ ukugororoka kuva ku kwizera.</verse>
				<verse number="14">Abizigira ivyagezwe iyo baba ari bo baragwa, ukwizera kuba kwarahindutse ubusa, ivyasezeranywe bikaba bititutse.</verse>
				<verse number="15">Kukw ivyagezwe bizana uburake, arikw ah’ ivyagezwe bitari, nta gicumuro kiba kiriho.</verse>
				<verse number="16">Ni co gituma ivyo vyavuye ku kwizera, ngo bibe ivy’ ubuntu; kugira ngo ku ruvyaro rwa Aburahamu rwose, ivyasezeranywe bize vyame bihamye, atar’ ab’ ivyagezwe gusa, ariko n’ab’ ukwizera kwa Aburahamu, ni we sogokuruza wa twese,</verse>
				<verse number="17">mu nyonga z’Iyo yizeye (nk’uko vyanditswe, ngo Nkugize sekuruza w’amahanga menshi) ni yo Mana, izura abāpfuye, kandi yita ibitariho nk’ibiriho.</verse>
				<verse number="18">Aburahamu yizera yizigiye ibitokwizigiwe, ngw abe sekuruza w’amahanga menshi, nk’uko vyavuzwe, ng’ Uruvyaro rwawe ni ko ruzongana.</verse>
				<verse number="19">Kandi ntiyagabanukak’ ukwizera, yitegereje umubiri wiwe umaze kuba akāheze, kuko yar’ amaze imyaka nk’ijana y’amavuka yiwe, na Sara yari yaraciye.</verse>
				<verse number="20">Ariko yiyumviriye ic’ Imana yamusezeraniye, ntiyakekeranishwa no kutizera, arikw aremeshwa cane no kwizera, ahesha Imana icubahiro,</verse>
				<verse number="21">amenya neza adakekeranya yukw ico yasezeranye ishobora no kugikora.</verse>
				<verse number="22">Ni co catumye bimuharūrwako nk’ ukugororoka.</verse>
				<verse number="23">Ariko ntivyandikiwe we wenyene yuko vyamuharūweko nk’ukugororoka,</verse>
				<verse number="24">ariko no kubgacu, bizoduharūrwako nka kwo, kuko twizeye Iyazuye Yesu Umwami wacu imukūye mu bāpfuye,</verse>
				<verse number="25">yatangiwe ibicumuro vyacu, akazurwa kugira ngo dutsindanishirizwe.</verse>
			</chapter>
			<chapter number="5">
				<verse number="1">None rero, ko twatsindanishirijwe no kwizera, dufise amahoro ku Mana kubg’ Umwami wacu Yesu Kristo,</verse>
				<verse number="2">yadushikanishije ukwizera mur’ ubu buntu duhagazemwo, kandi tunezerezwa no kwizigira kuzobona ubgiza bg’ Imana.</verse>
				<verse number="3">Kandi si vyo vyonyene, ariko kandi tunezererwe n’amarushwa yacu, kuko tuzi yukw amarushwa atera ukwihangana;</verse>
				<verse number="4">kand’ ukwihangana kugatera kudatsindwa no kugeragezwa; kudatsindwa no kugeragezwa kugatera kwizigira ibitaraba;</verse>
				<verse number="5">ukwo kwizigira ntigutētereza, kuk’ urukundo rw’Imana rwasutswe hose mu mitima yacu na Mpwemu Yera twāhawe.</verse>
				<verse number="6">Tugifise intege nke, mu gihe gikwiye Kristo yapfiriye abatubaha Imana.</verse>
				<verse number="7">Kw ar’ ibigoye k’umuntu apfira umugororotsi, umunyangeso nziza kumbure umuntu yotinyuka kumupfira:</verse>
				<verse number="8">arikw Imana yatweretse urukundo rwayo idukunda, kuko Kristo yadupfiriye tukir’ abanyavyaha.</verse>
				<verse number="9">Nuko none tumaze gutsindanishirizwa n’amaraso yiwe, tuzorushiriza guheshwa na we gukizwa uburake bg’ Imana.</verse>
				<verse number="10">Ko twujujwe n’Imana n’urupfu rw’Umwana wayo, tukir’ abansi bayo, none tumaze kwuzura na yo, ubugingo bgiwe buzorushiriza kudukiza.</verse>
				<verse number="11">Kandi si vyo vyonyene, arikw ikindi, tunezererwa Imana kubg’ Umwami wacu Yesu Kristo, yaduhesheje kwuzura na yo.</verse>
				<verse number="12">None rero ko bimeze birtyo, nk’ukw icaha cazanywe mw isi n’umuntu umwe, urupfu rukazanwa n’icaha, ni k’urupfu rushika ku bantu bose, kuko bose bākoze ivyaha:</verse>
				<verse number="13">ivyagezwe bitarabaho, icaha cari mw isi, arikw abantu ntibāharūrwakw icaha, ivyagezwe bitariho.</verse>
				<verse number="14">Arik’ uhereye kuri Adamu, ukageza kuri Mose, urupfu rwaganza n’abatākoze icaha gisa n’igicumuro ca Adamu, yar’ igishushanyo c’uwagira az’ aze.</verse>
				<verse number="15">Arikw ingabire y’Imana ntimera nka ca gicumuro. Kw igicumuro c’umwe catumye abenshi bapfa, ubuntu bg’Imana n’ingabire y’ubuntu bg’umuntu umwe Yesu Kristo vyarushirije gusāguka kuri benshi.</verse>
				<verse number="16">Kand’ iyo ngabire ntiyaje nk’icazanywe n’igicumuro c’umuntu umwe: kuko gucirwa urubanza kwavuye ku muntu umwe, kugatera gutsindwa, ariko ya ngabire yavuye mu bicumuro vyinshi, izana gutsindanishirizwa.</verse>
				<verse number="17">Kw igicumuro c’umwe catumye urupfu rushirwa ku ngoma n’umwe, abākīra ubuntu n’ ingabire yo kugororoka bisēsekaye bazorushiriza gushirwa ku ngoma mu bugingo n’umwe, Yesu Kristo.</verse>
				<verse number="18">None rero nk’uko gucirwa urubanza kwazanywe n’igicumuro kimwe ku bantu bose, ngo batsindwe, ni ko ya ngabire yazanywe n’igikorwa kigororotse kimwe ku bantu bose, ngo batsindanishirizwe baronke ubugingo.</verse>
				<verse number="19">Kandi nk’uko kutumvira Imana kw’umuntu umwe kwatumye benshi bacika abanyavyaha, ni ko kuyumvira kw’ umwe kuzotuma benshi bacika abagororotsi.</verse>
				<verse number="20">Arikw ivyagezwe vyaje na vyo, kugira ngo gucumura kugwīre: yamara, ah’ icaha cagwiriye ni ho ubuntu bg’ Imana bgarushirije kugwira,</verse>
				<verse number="21">kugira ngo, nk’ukw icaha cashizwe ku ngoma n’urupfu, abe ari ko n’ubuntu bg’Imana bushirwa ku ngoma n’ukugororoka, buheshe ubugingo budashira, kubga Yesu Kristo Umwami wacu.</verse>
			</chapter>
			<chapter number="6">
				<verse number="1">Nuko tuvuge iki? Mbega twame dukora ivyaha kugira ng’ ubuntu bg’Imana bugwire?</verse>
				<verse number="2">Biragahera. Twebge twapfuye ku caha, twoba tukikibamwo dute?</verse>
				<verse number="3">Canke ntimuzi yuko twese abābatirijwe kuba muri Kristo Yesu, twabatirijwe kuba mu rupfu rwiwe?</verse>
				<verse number="4">None rero kubatizwa kwatumye duhambanwa na we tuba mu rupfu rwiwe, kugira ngo, nk’uko Kristo yazuwe mu bapfuye n’ubgiza bga Data wa twese, abe ari ko natwe tugendana ubugingo busha.</verse>
				<verse number="5">Ko twakoranijwe na we n’igishushanyo c’urupfu rwiwe, tuzokoranywa na we n’ic’ ukuzuka kwiwe na co.</verse>
				<verse number="6">Kandi tumenye iki, yuk’ umuntu wacu wa kera yabambanywe na we, kugira ng’ umubiri w’icaha uhindurwe ubusa, ntitwame tujakariye icaha:</verse>
				<verse number="7">kuk’ uwapfuye aba atsindanishirijwe icaha.</verse>
				<verse number="8">Ariko bisanzwe twapfanye na Kristo, twizera yuko tuzobanaho na we;</verse>
				<verse number="9">kuko tuzi yuko Kristo, amaze kuzuka mu bapfuye, atagipfa, urupfu rutakimuganza.</verse>
				<verse number="10">Ukwo gupfa yapfuye, ni ho yapfuye rimwe ku caha; ariko kw ariho, ariho ar’ uw’ Imana.</verse>
				<verse number="11">Abe ari ko namwe mwiyumvira ko mwāpfuye ku caha, ariko ko muriho mur’ ab’ Imana, muri muri Kristo Yesu.</verse>
				<verse number="12">None rer’ icaha ntikikabe ku ngoma mu mibiri yanyu izopfa, ngo mwumvire ivyo yifuza.</verse>
				<verse number="13">Kandi ntimugahe icaha imibiri yanyu ngw ikoreshwe n’ukugabitanya; ariko mwishikanire Imana nk’abazuke bavuye mu bapfuye, n’ imibiri yanyu muyihe Imana kugira ngw ikoreshwe no kugororoka.</verse>
				<verse number="14">Icaha ntikizobaganza, kuko mutaganzwa n’ivyagezwe, ariko muganzwa n’ubuntu.</verse>
				<verse number="15">Nuko tugire dute? Mbega dukore ivyaha, kuko tutaganzwa n’ivyagezwe, ariko tuganzwa n’ ubuntu? Biragahera.</verse>
				<verse number="16">Ntimuzi yuko shobuja mwihaye kuba abagurano bo kumwumvira, mur’ abagurano b’uwo mwumvira uwo? Namba mur’ abagurano b’icaha kizana urupfu, cank’ abo kwumvira Imana kuzana ukugororoka.</verse>
				<verse number="17">Arikw Imana ishimwe yuko naho mwar’ abagurano b’icaha, mwumviye mu mitima uburyo bgo kwigishwa mwahawe:</verse>
				<verse number="18">kandi mwacunguwe ngo ntimuganzwe n’icaha, mujakarira ukugororoka.</verse>
				<verse number="19">Mbivuze nk’imvugo y’abantu, kubg’ intege nke z’imibiri yanyu. Nk’uko mwaha imibiri yanyu ibiteye isoni n’umugararizo, kuba abagurano bavyo, bigatuma muba abagarariji, abe ari ko na none muha ukugororoka imibiri yanyu, kuba abagurano bakwo, kugira ngo mwezwe.</verse>
				<verse number="20">Mukir’ abagurano b’icaha, ntimwaganzwa n’ukugororoka.</verse>
				<verse number="21">None rer’ ico gihe mwari n’ imbuto ki mu bibamāramāza ubu? Kukw amaherezo yavyo ar’ urupfu.</verse>
				<verse number="22">Ariko noneho, ko mwacunguwe ngo ntimuganzwe n’icaha, mukajakarira Imana, mufise imbuto zanyu zizana ukwezwa, kand’ amaherezo n’ubugingo budashira.</verse>
				<verse number="23">Ingero y’icaha n’urupfu; arikw ingabire y’Imana n’ubugingo budashira, bubonerwa muri Kristo Yesu Umwami wacu.</verse>
			</chapter>
			<chapter number="7">
				<verse number="1">Canke ga bene Data, ntimuzi yukw ivyagezwe biganza umuntu akiriho? mbgiye abazi ivyagezwe.</verse>
				<verse number="2">Kukw ivyagezwe bihambirira umugore ku mugabo wiwe, akiriho: arik’ umugabo wiwe iy’ apfuye, umugore aba ahamburuwe ngo ntaganzwe na we.</verse>
				<verse number="3">None rero, umugabo wiwe akiriho, yokwābīrwa n’uwundi mugabo, yokwitwa umusambanyikazi: arik’ umugabo wiwe iy’ apfuye, ntaba akiganzwa n’ivyagezwe, bituma atoba umusambanyikazi, naho yokwābīrwa n’uwundi mugabo.</verse>
				<verse number="4">None rero namwe, bene Data, gukoranywa n’umubiri wa Kristo kwatumye mucika abapfuye ku vyagezwe, kugira ngo mwābīrwe n’ uwundi, ni we yazutse mu bapfuye, twamire Imana imbuto.</verse>
				<verse number="5">Tukiganzwa n’akameremere kacu, ukwifuza kw’ivyaha kw’uburyo bginshi kwazanywe n’ivyagezwe kwakorera mu mibiri yacu, kugira ngo twamire urupfu imbuto.</verse>
				<verse number="6">Ariko noneho ntitukiganzwa n’ ivyagezwe, kuko twapfuye ku camye kidufashe, ni co gituma tuba abagurano, dukorera Mpwemu adukoresha uburyo busha, tudakoreshwa bga buryo bga kera bg’inyuguti.</verse>
				<verse number="7">Nuko tuvuge iki? Mbeg’ ivyagezwe n’icaha? Eka na mba. Ariko simba naramenye icaha, iyo ntakimenyeshwa n’ivyagezwe; kuko ntaba naramenye ukwifuza, iy’ ivyagezwe bitavuga ngo Ntukifuze.</verse>
				<verse number="8">Arikw icaha kibonye urwitwazo mu vyagezwe, gikorera muri jewe ukwifuza kw’uburyo bgose: kukw icaha kiba gipfuye, ivyagezwe bitariho.</verse>
				<verse number="9">Nanje kera nariho, ntafise ivyagezwe: maz’ icagezwe kije, icaha kirarabūka, nanje ndapfa;</verse>
				<verse number="10">kand’ ico cagezwe co kuzana ubugingo nakibona kinzanira urupfu.</verse>
				<verse number="11">Kukw icaha campendahenze, kibonye urwitwazo mu cagezwe, kandi kigitera kunyica.</verse>
				<verse number="12">None rer’ ivyagezwe n’ivyera, kand’ ibgirizwa n’iryera, rigororotse, ryiza.</verse>
				<verse number="13">Mbeg’ iciza cambereye urupfu? Eka na mba! Arikw icaha ni co cārubaye, ngo kimenyekane kw ar’ icaha, kuko canyicishije iciza, ngw icagezwe gitume icaha kirushiriza kuba kibi.</verse>
				<verse number="14">Kuko tuzi yukw ivyagezwe ar’ ivy’ impwemu; ariko jewe nganzwa n’akameremere kanje, naguriwe kuba umugurano w’icaha.</verse>
				<verse number="15">Sinzi ico nkora; kukw ico ngomba atari co nkora, arikw ico nanka akaba ari co nkora.</verse>
				<verse number="16">Ariko ko nkora ico ntagomba, mba nemeye ivyagezwe kw ari vyiza.</verse>
				<verse number="17">None rero si jewe nkibikora, ariko n’icaha kimbamwo.</verse>
				<verse number="18">Ndazi yuko muri jewe, mu kameremere kanje, ata ciza kimbamwo: kuko kugomba gukora iciza kubana nanje, ariko kugikora nta kwo.</verse>
				<verse number="19">Kukw iciza ngomba atari co nkora, arikw ikibi ntagomba akaba ari co nkora.</verse>
				<verse number="20">Ariko ko nkora ico ntagomba, si jewe nkigikora, ariko n’icaha kimbamwo.</verse>
				<verse number="21">Ni ko mbona ikingera, yuko naho ngomba gukora iciza, ikibi kibana nanje.</verse>
				<verse number="22">Nnezererwa ivyagezwe n’Imana mu mutima wanje,</verse>
				<verse number="23">ariko mbona ikindi kingera kiri mu mubiri wanje kirwanya ikingera co mu mutima wanje, kikamfatira mpiri kuganzwa n’ ikingera kiri mu mubiri wanje, ikingera c’icaha.</verse>
				<verse number="24">Ewe jewe ndagowe! Ni nde yonkiza umubiri untera uru rupfu?</verse>
				<verse number="25">Imana ishimwe, kubga Yesu Kristo Umwami wacu. Nuko jewe mu mutima wanje njakariye ivyagezwe n’Imana, ariko mu kameremere njakariye ikingera c’icaha.</verse>
			</chapter>
			<chapter number="8">
				<verse number="1">Nuko rero noneh’ abari muri Kristo Yesu nta rubanza ruzobatsinda.</verse>
				<verse number="2">Kukw ikingera ca Mpwemu w’ubugingo bgo muri Kristo Yesu cancunguye ngo singanzwe n’icangera c’icaha n’ic’ urupfu.</verse>
				<verse number="3">Ic’ ivyagezwe bitāshoboye gukora kuko bifise intege nke kubg’ akameremere kacu, Imana yatumye Umwana wayo, afise ishusho y’umubiri w’icaha, kuba ikimazi c’icaha, itsindisha icaha kiri mu mubiri,</verse>
				<verse number="4">kugira ngw ivy’ ivyagezwe bibgiriza bishikanwe muri twebge, tutagenda mu buryo bg’ akameremere kacu, ariko tugenda mu bg’ impwemu.</verse>
				<verse number="5">Kukw abaganzwa n’akameremere k’umubiri bitwaririka ivy’ umubiri, kand’ abaganzwa n’impwemu bitwaririka ivy’ impwemu.</verse>
				<verse number="6">Kwitwaririka ivy’ umubiri kuzana urupfu, ariko kwitwaririka ivy’ impwemu kuzana ubugingo n’amahoro.</verse>
				<verse number="7">Kuko kwitwaririka ivy’ umubiri gutera kwanka Imana, kuko kutumvira ivyagezwe n’Imana, kandi kudashobora kuvyumvira.</verse>
				<verse number="8">Kand’ abaganzwa n’akameremere k’umubiri ntibashobora guhimbara Imana.</verse>
				<verse number="9">Ariko mweho ntimuganzwa n’ akameremere k’umubiri, ariko muganzwa n’impwemu, bisanzwe Mpwemu w’Imana aba muri mwebge. Arikw iy’ umuntu adafise Mpwemu wa Kristo ntaba ar’ uwiwe.</verse>
				<verse number="10">Bisanzwe Kristo ari muri mwebge, umubiri uba upfuye kubg’ icaha, arikw impwemu ni nzima kubgo kugororoka.</verse>
				<verse number="11">Ariko bisanzwe Mpwemu w’ Iyazuye Yesu imukūye mu bapfuye aba muri mwebge, Iyazuye Kristo Yesu imukūye mu bapfuye izozura n’imibiri yanyu ipfa, kubga Mpwemu wayo aba muri mwebge.</verse>
				<verse number="12">None rero, bene Data, turi n’ umwenda, atar’ uw’ akameremere kacu, ngo twitondere ivyako.</verse>
				<verse number="13">Kuko namba mwitondera ivy’ akameremere kanyu, ntimuzobura gupfa: ariko ni mwica ivy’ umubiri ukora, muvyicisha impwemu, muzobaho.</verse>
				<verse number="14">Abarōngōrwa na Mpwemu w’Imana bose ni bo bana b’Imana.</verse>
				<verse number="15">Kuko mutāhawe impwemu y’ ubuja ngo mwongere gutinya; ariko mwāhawe impwemu yo kubahindura abana b’Imana, idutakisha ngo Abba, Data.</verse>
				<verse number="16">Mpwemu ubgiwe abgiririkanya n’impwemu yacu, ar’ icabona, yuko tur’ abana b’Imana.</verse>
				<verse number="17">Ariko ko tur’ abana bayo, tur’ abaragwa; tur’ abaragwa b’Imana, tur’ abaraganwa na Kristo, namba tubabazanywa na we, ngo tubone guhānwa ubgiza na we.</verse>
				<verse number="18">Niyumvira yukw imibabaro y’ iki gihe idakwiye kugereranywa n’ubgiza tuzohishurirwa.</verse>
				<verse number="19">Kukw ivyaremwe vyiteze uguhishurwa kw’abana b’Imana biguhahamiye cane.</verse>
				<verse number="20">Kukw ivyaremwe vyagezwe kuganzwa n’ibitagira ikimazi, kandi si vyo vyavyigombeye, ariko vyagizwe n’Iyageze ko biganzwa birtyo,</verse>
				<verse number="21">kugira ngo vyizigire yuko na vyo bizocungurwa ngo ntibibe ibija vyo kubora, bizohabga ukwidegemvya, gufatana n’ubgiza bg’abana b’ Imana.</verse>
				<verse number="22">Kuko tuzi yukw ivyaremwe vyose binihira hamwe bikaramukirwa hamwe kugeza n’ ubu:</verse>
				<verse number="23">kandi si co gusa, ariko natwe abafise umushuzo wa Mpwemu, natwe nyene tunihira mu mitima yacu, twiteze gucika abana b’Imana, ni kwo gucungurwa kw’ imibiri yacu.</verse>
				<verse number="24">Kuko twakijijwe mu buryo bgo kugira ico twiteze: arikw icari citezwe iyo kibonetse ntikiba kicitegwa. Ic’ umuntu abonye, yoba akicitega ate?</verse>
				<verse number="25">Yamara ko twiteze ico tutarabona, nuko tukirorēra twihangana.</verse>
				<verse number="26">Ni ko na Mpwemu adufasha mu ntege nke zacu: kuko tutazi uko dukwiye gusenga, ariko Mpwemu ubgiwe aradusengera, aniha iminiho itovugwa;</verse>
				<verse number="27">arikw Īsesa imitima irazi ivyo Mpwemu yiyumvira, kuk’ ukw Imana igomba ari ko Mpwemu asengera abera.</verse>
				<verse number="28">Kandi turazi yuko ku bakunda Imana vyose bifataniriza hamwe kubazanira ivyiza, abāhamagawe nk’uko yabigabiye.</verse>
				<verse number="29">Kukw abo yamenye kera yabatoranirije kera gushushanywa n’ ishusho y’Umwana wayo, kugira ngw abe imfura muri bene Se benshi:</verse>
				<verse number="30">abo yatoranije kera, yarabahamagaye; abo yahamagaye, yarabatsindanishirije; abo yatsindanishirije, yabahaye ubgiza.</verse>
				<verse number="31">Ko bimeze birtyo, tuvuge iki? Bisanzwe Imana iri mu ruhande rwacu, uwoturwanya ni nde?</verse>
				<verse number="32">Ītimanye Umwana wayo, ikamutanga kubgacu twese, izobura ite kutugabirira vyose kuri we?</verse>
				<verse number="33">Ni nde azorega abo Imana yatoranije? Mbega n’Imana, kand’ ari yo ibatsindanishiriza?</verse>
				<verse number="34">Ni nde azobatsindisha? Mbega ni Kristo Yesu, kand’ ari we yapfuye? Ibibiruta yarazutse, ar’i buryo bg’Imana, bitayekw aradusengera.</verse>
				<verse number="35">Ni nde azodutandukanya n’urukundo rwa Kristo? Mbega n’amarushwa, canke n’ ivyago, canke n’uguhamwa, canke n’inzara, canke n’ukwambara ubusa, canke n’ukuba mw irinde, canke n’inkota?</verse>
				<verse number="36">Nk’uko handitswe, ngo Twirirwa twicwa, bakuduhōra, Twagereranijwe n’intama z’imbagwa.</verse>
				<verse number="37">Ariko mur’ ivyo vyose turushishwaho kunesha n’uwadukunze.</verse>
				<verse number="38">Kuko mmenye neza ntabikekeranya yuko naho rwoba urupfu, cank’ ubugingo, cank’ abamarayika, cank’ abaganza, cank’ ibiriho, cank’ ibizoba, cank’ abafise ubushobozi,</verse>
				<verse number="39">cank’ uburebure bg’ igihagararo, cank’ uburebure bg’ amajepfo, cank’ ikindi caremwe cose, ata kizoshobora kudutandukanya n’urukundo rw’Imana ruri muri Kristo Yesu Umwami wacu.</verse>
			</chapter>
			<chapter number="9">
				<verse number="1">Ndavuga ukuri muri Kristo, simbesha, ijwi ryo mu mutima wanje ribgiririkanya nanje muri Mpwemu Yera,</verse>
				<verse number="2">yuko mfise intuntu nyinshi n’umubabaro udahengeshanya mu mutima.</verse>
				<verse number="3">Iyaba vyashoboka, noshimye kuvumwa no kuba igicibga kuri Kristo kubga bene wacu, abo tuvukana ku mubiri,</verse>
				<verse number="4">ni bo Bisirayeli, ivyabo n’ugucika abana b’Imana, n’ubgiza, n’amasezerano, no guhabga ivyagezwe, no gusenga Imana, n’ivyasezeranywe:</verse>
				<verse number="5">bafise ba sogokuruza ba bandi, kandi ku mubiri Kristo yamutse kuri bo, ni we ari hejuru ya vyose, ni we Mana ikwiye gushimwa ibihe bidashira. Amen.</verse>
				<verse number="6">Ariko s’ukugira ngw ijambo ry’ Imana ntiryashitse: kukw abamutse kuri Isirayeli atari bo Bisirayeli bose.</verse>
				<verse number="7">Kandi kukw ar’ uruvyaro rwa Aburahamu, si co kibagira abana biwe bose: ariko, Kuri Isaka ni ho uruvyaro rwawe ruzokwītīrirwa.</verse>
				<verse number="8">Ni kwo kuvuga kw abana b’umubiri atari bo bana b’Imana, arikw abana b’isezerano ni bo baharūrwa nk’uruvyaro.</verse>
				<verse number="9">Kukw ijambo ry’isezerano ar’ iri, ngw Ikindi gihe nk’iki nzoza, Sara yavyaye umuhungu.</verse>
				<verse number="10">Kandi si co gusa, ariko na Rebeka, igihe yar’ amaze gusama inda y’ umugabo umwe, Isaka sogokuruza,</verse>
				<verse number="11">kand’ abana bataravuka, batarakora iciza cank’ ikibi, ngw ivy’ Imana yagabiye itoranya bibeho, bitavuye ku vy’abantu bakora, ariko vyavuye kw Ībahamagara,</verse>
				<verse number="12">ico gihe yabgiwe, ngo Bukuru azoshumbira Butoyi;</verse>
				<verse number="13">nk’uko handitswe, ngo Yakobo naramukunze, Esau na we naramwanse.</verse>
				<verse number="14">Nuko tuvuge iki? Mbeg’ Imana iragabitanya? Eka na mba!</verse>
				<verse number="15">Kuko yabgiye Mose, iti Nzogirira ikigongwe uwo nzokigirira, ngirire n’imbabazi uwo nzozigirira.</verse>
				<verse number="16">Ni co gituma bitava ku kugomba kw’umuntu, canke ku gushimika kwiwe, ariko biva ku Mana igira ikigongwe.</verse>
				<verse number="17">Kukw ivyanditswe vyabgiye Farawo, ngw Icatumye nguhagarika n’ukugira ngo nkwerekanirek’ ubushobozi bganje, kandi ngw izina ryanje rivugwe hose mw isi yose.</verse>
				<verse number="18">Nukw igirira ikigongwe uw’ igomba, kand’ ikomantaza umutima w’uw’ igomba.</verse>
				<verse number="19">Nuko wombaza, uti N’iki gituma ikigaya umuntu? Ni nde yankiye ivy’ igomba?</verse>
				<verse number="20">Ariko ga wa muntu, uri nde, uhārīra n’ Imana? Mbeg’ icābūmbge cobaza uwakibumvye, kiti N’iki catumye umbumba urtya?</verse>
				<verse number="21">cank’ umubumvyi ntagera ibumba, mu mugoma umwe kubumbamw’ urwavya rumwe rwo gukoresha ivy’ icubahiro, n’urundi rwo gukoresha ibiteye isoni?</verse>
				<verse number="22">Mbega har’ ico biriko, nah’ Imana yagomvye kwerekana uburake bgayo, no kumenyesha ubushobozi bgayo, namba yihangananiye imbabazi nyinshi inzavya z’ukuraka, ziteguriwe guhona;</verse>
				<verse number="23">kugira ngo yerekanire ubutunzi bg’ubgiza bgayo ku nzavya z’ikigongwe, izo yiteguriye guha ubgiza kera,</verse>
				<verse number="24">kuri twebge, abo yahamagaye, si mu Bayuda bonyene ariko no mu banyamahanga?</verse>
				<verse number="25">Nk’uko yavugiye mu kanwa ka Hoseya, it’ Abatār’ abantu banje nzobita abantu banje, Kand’ ūtār’ inkundwakazi nzomwita inkundwakazi.</verse>
				<verse number="26">Kand’ aho hantu bābgiriwe, ngo Ntimur’ abantu banje, Ni ho bazokwitirwa abana b’Imana nzima.</verse>
				<verse number="27">Kandi Yesaya asemerera ivy’ Abisirayeli, at’ Igitigiri c’Abisirayeli n’iyo coba nk’umusenyi wo ku kiyaga, amasigarira ni yo azokira:</verse>
				<verse number="28">kuk’ Uhoraho azoshitsa ijambo ryiwe mw isi, ariringanize kand’ arihimbure.</verse>
				<verse number="29">Kandi nk’uko Yesaya yavuze kera, at’ Iyaba Uhoraho Nyen’ ingabo atādushigarije uruvyaro, Tuba twarabaye nk’i Sodomu, tukagirwa nk’i Gomora.</verse>
				<verse number="30">None tuvuge iki? Enda tuvuge yukw abanyamahanga batākurikiye ivy’ ukugororoka bāshitse ku kugororoka, ni kwo kugororoka kuva ku kwizera:</verse>
				<verse number="31">arikw Abisirayeli bākurikiye ivy’ ivyagezwe vy’ukugororoka, ntibābishikako.</verse>
				<verse number="32">Ni ku ki? N’uko batābironderesheje ukwizera, yamara bābironderesheje ibikorwa nk’ivyobibahesha, batsitara kuri rya buye ritsitaza,</verse>
				<verse number="33">nk’uko handitswe, ngw Ehe ndashira i Siyoni ibuye ritsitaza, urutare rugwisha, Kand’ uwizera uyo ntazoterwa n’isoni.</verse>
			</chapter>
			<chapter number="10">
				<verse number="1">Bene Data, ivyohimbara umutima wanje n’ivyo nsengera Abisirayeli ku Mana, n’ukugira ngo bakizwe.</verse>
				<verse number="2">Ndabashingira intahe yuko bafise ishaka ry’ Imana, ariko si mu buryo bg’ ubgenge.</verse>
				<verse number="3">Ko batari bazi ukugororoka kuva ku Mana bakarondera kwishingira ukugororoka kwabo ubgabo, ntibāganjwe n’ ukuva ku Mana.</verse>
				<verse number="4">Kuko Kristo ari we ivyagezwe bishikirako, kugira ngw aheshe uwizera wese ukugororoka.</verse>
				<verse number="5">Mose yanditse, at’ Ūshishikara ukugororoka kuva ku vyagezwe ni kwo kuzomubeshaho.</verse>
				<verse number="6">Arik’ ukugororoka kuva ku kwizera kuvuga gurtya, ngo Ntiwibaze, uti Ni nde azodūga, ngw aje mw ijuru? (risobanurwa ngo kumanukana Kristo),</verse>
				<verse number="7">cank’ uti Ni nde azomanuka i kuzimu? (risobanurwa ngo kudūgana Kristo, amukūye mu bāpfuye).</verse>
				<verse number="8">Ariko kwavuze gute? Kwavuze kut’ Ijambo riri hafi yawe, riri mu kanwa kawe no mu mutima wawe; ni ryo jambo ryo kwizera, iryo tubigisha.</verse>
				<verse number="9">Kuko ni wāturisha akanwa yuko Yesu ar’ Umwami, ukizera mu mutima yukw Imana yamuzuye imukūye mu bapfuye, uzokizwa.</verse>
				<verse number="10">Kuk’ umutima ari wo umuntu yizeresha, akaronka ukugororoka: kand’ akanwa akaba ari ko yāturisha, akaronka agakiza.</verse>
				<verse number="11">Kukw ivyanditswe bivuga, ng’ Ūmwizera wese ntazoterwa n’isoni.</verse>
				<verse number="12">Nta tandukaniro ry’Umuyuda n’Umugiriki: kuk’ Umwami umwe ar’ Umwami wa bose, ni we afise ubutunzi bukwiye abamwambaza bose;</verse>
				<verse number="13">kuko, Umuntu wese azokwambaza izina ry’Uhoraho azokizwa.</verse>
				<verse number="14">None bazokwambaza bate uwo batarizera? Kandi bazokwizera bate uwo batarumva? Kandi bazokwumva bate, ata wabasiguriye ivyiwe?</verse>
				<verse number="15">Kandi bazosigura ivyiwe bate, batātumwe? Nk’uko handitswe, ngw Ewe kuntu ibirenge vy’abazanye ubutumwa bg’ivyiza ari vyiza!</verse>
				<verse number="16">Arikw abumviye ubutumwa bgiza si bose. Kuko Yesaya yavuze, ati Mwami, ni nde yemeye ivyo twumvise?</verse>
				<verse number="17">Nuk’ ukwemera kuva ku kwumva, n’ ukwumva kuzanwa n’ijambo rya Kristo.</verse>
				<verse number="18">Ariko ndabaza: Mbega ntibumvise? Ego, bārumvise. Ijwi ryavyo ryumvikanye mw isi yose, Bo n’amajambo yavyo ku mpera y’isi.</verse>
				<verse number="19">Ariko ndabaza: Mbeg’ Abisirayeli ntibābimenye? Mose ni we yabanje kuvuga, ati Nzobateza ishari abatar’ ihanga ry’ukuri, Nzobarakisha ihanga ry’imburabgenge.</verse>
				<verse number="20">Kandi Yesaya ashira amanga cane, aravuga, ati Nabonywe n’abatāndondeye, Neretswe abatāmbaririkije.</verse>
				<verse number="21">Ariko ku Bisirayeli aravuga, ati Nirirwa ntegeye amaboko ubgoko butumva butongana.</verse>
			</chapter>
			<chapter number="11">
				<verse number="1">Nuko ndabaza: Mbeg’ Imana yaciye abantu bayo? Eka na mba! Kuko nanje nd’ Umwisirayeli, wo mu ruvyaro rwa Aburahamu, wo mu muryango wa Benyamini.</verse>
				<verse number="2">Imana ntiyataye abantu bayo yamenye kera. Canke ntimuzi ukw ivyanditswe bivuga kuri Eliya? Ko yareze Abisirayeli ku Mana,</verse>
				<verse number="3">ati Mwami, bishe abavugishwa nawe, bāsambuye ibicaniro vyawe, nanje nsigaye jenyene, kandi barangenza ngo banyice.</verse>
				<verse number="4">Arikw Imana yamwishuye ngw iki? Iti Nishigarije abantu ibihumbi ndwi batāpfukamiye Bayali.</verse>
				<verse number="5">Nuko ni ko biri no mur’ iki gihe, harih’ amasigarira nk’uko yatoranijwe n’ ubuntu bg’Imana.</verse>
				<verse number="6">Ariko ni vyaba bivuye ku buntu, ntibikiva ku bikorwa: namb’ atari ko biri, ubuntu si bgo buntu.</verse>
				<verse number="7">None vyabaye bite se? Ic’ Abisirayeli bārondeye, ntibākibonye; ariko, abātoranijwe bārakironse, abandi bakomantazwa imitima.</verse>
				<verse number="8">Nk’uko handitswe, ngw Imana yabahaye umutima wo guhunyiza, n’amaso atabona, n’amatwi atumva, gushitsa kur’ uyu musi.</verse>
				<verse number="9">Kandi Dawidi yaravuze, at’ Ameza yabo abe nk’ururiba, n’umutego, N’ikigwisha, n’inyishu yabo:</verse>
				<verse number="10">Amaso yabo n’ahumwe, ntibabone, Kandi wame ubahetamitse umugongo imisi yose.</verse>
				<verse number="11">Nuko ndabaza: Mbega bātsitariye kugwa mahera? Eka na mba! Yamar’ ukugwa kwabo kwāzaniye abanyamahanga agakiza, ngo bitere Abisirayeli ishari.</verse>
				<verse number="12">Ariko, k’ukugwa kwabo ar’ ubutunzi bg’abari mw isi, n’ukugabanuka kwabo ar’ ubutunzi bg’ abanyamahanga, ukugwira kwabo ntikuzorushiriza cane?</verse>
				<verse number="13">Ariko ndababarira mwebge, abanyamahanga. Ndashimisha igikorwa canje, kuko nd’ intumwa ku banyamahanga,</verse>
				<verse number="14">kugira ngo kumbure ntere ishari ab’i wacu, nkize bamwe muri bo.</verse>
				<verse number="15">Ko gutabga kwabo kwazaniye abari mw isi kwuzura n’Imana, ukugarukanwa kwabo kuzoba gute? Mbega ntikuzoba ubugingo buzutse mu bapfuye?</verse>
				<verse number="16">Kandi kw ifu y’umushuzo ar’ iyera, n’irobe ni ko rimeze; kandi kw igishitsi ar’ icera, n’amashami ni kw ameze.</verse>
				<verse number="17">Ariko namb’ amashami amwe yarahanyuwe, nawe ur’ ikija ca elayo watewe nk’ingurukizi hagati mu mashami, usangira na yo ubukame bg’igishitsi ca elayo bgite,</verse>
				<verse number="18">ntiwihayagize kur’ ayo mashami. Namb’ uyihayagizako s’igishitsi kimeze kuri wewe, ariko ni wewe umeze ku gishitsi.</verse>
				<verse number="19">Wovuga rero, ut’ Amashami yahanyuwe kugira ngo nterweko.</verse>
				<verse number="20">Ni ko: ukutizera ni kwo kwayahanyuje, nawe ukwizera ni kwo kuguhagaritse. Ntiwibone, ariko wiyubare.</verse>
				<verse number="21">Kukw Imana, kw itāgiriye ikigongwe amashami bgite, nawe ntizokikugirira.</verse>
				<verse number="22">Rāba rer’ ukugira neza kw’Imana, n’ ubuhambazi bgayo: ku bāguye n’ ubuhambazi, ariko kuri wewe n’ ukugira neza kw’Imana, ni waguma mur’ ukwo kugira neza kwayo: kuko n’utagira urtyo, nawe uzohanyurwa.</verse>
				<verse number="23">Kandi ba bandi na bo, ni batāguma mu kutizera, bazosubizwako nk’ingurukizi: Imana ishobora kubasubizako.</verse>
				<verse number="24">Kuko, ko wahanyuwe ku giti cameze ar’ ikija ca elayo, ugaterwa nk’ ingurukizi muri elayo nziza, mudasangiye ubgoko, ba bandi babusangiye ntibazorushiriza cane guterwa muri elayo yabo?</verse>
				<verse number="25">Bene Data, singomba ko mutamenya iri banga, mwoye kwiyita abanyabgenge, n’iry’ uko habaye gukomantaza imitima y’ Abisirayeli, ariko si bose, gushitsa ah’ igitigiri gikwiye c’abanyamahanga kizokwinjirira mw ishengero.</verse>
				<verse number="26">Ni vyaba birtyo, Abisirayeli bose bazokizwa, nk’uko handitswe, ngw I Siyoni hazova Umurokozi, Azokūra muri Yakobo ukutubaha Imana;</verse>
				<verse number="27">Kandi ni ryo sezerano, nsezeranye na bo, Aho nzobakūrakw ivyaha.</verse>
				<verse number="28">Ku vy’ubutumwa bgiza, n’ abansi kubganyu: ariko ku vy’ ugutoranya kw’Imana, n’abakundwa kubga ba sekuruza.</verse>
				<verse number="29">Kukw ingabire z’Imana no guhamagara kwayo itavyicuza.</verse>
				<verse number="30">Nk’ uko mwebge kera mwagarariza Imana, ariko non’ umugararizo wabo wazaniye mwebge kugirirwa imbabazi:</verse>
				<verse number="31">ni ko na bo none bāgararije, kugira ngw imbabazi mwagiriwe zibazanire na bo kuzigirirwa.</verse>
				<verse number="32">Kukw Imana yugaraniye abantu bose mu mugararizo, kugira ngw ibagirire imbabazi bose.</verse>
				<verse number="33">Yō, uburebure bg’amajepfo bg’ubutunzi bg’ubgenge no kumenya vy’Imana! Imigabo yayo ntishoboka kubariritswa, n’inzira zayo ntizigira akehe!</verse>
				<verse number="34">Ni nde yamenye umutima w’Uhoraho? Canke ni nde yabaye umujanama wiwe?</verse>
				<verse number="35">Canke ni nde yabanje kumuha kand’ akazokwishurwa?</verse>
				<verse number="36">Kuko vyose biva muri we, kandi bizanwa na we, kandi vyamuremewe: icubahiro kibe iciwe ibihe bidashira. Amen.</verse>
			</chapter>
			<chapter number="12">
				<verse number="1">Nuko bene Data, ndabahanūra kubg’ imbabazi z’ Imana, ngo mutange imibiri yanyu ibe ibimazi bizima vyera, bihimbara Imana, ni kwo kuyikorera kwanyu kwogira ikimazi.</verse>
				<verse number="2">Ntimushushanywe n’ivy’ iki gihe, yamara muhinduke rwose, mugize imitima misha, kugira ngo mumenye neza ivy’ Imana igomba, ni vyo vyiza bishimwa, bitunganye rwose.</verse>
				<verse number="3">Ndabgira umuntu wese muri mwebge, mbgirijwe n’ubuntu nahawe, yoye kwifata ukw atari, yamara yiyumvire yitonze nk’ ukw Imana yagereye umuntu wese ukwizera.</verse>
				<verse number="4">Nk’uko mu mubiri umwe dufise ingingo nyinshi, kand’ ingingo zose zitagira igikorwa kimwe,</verse>
				<verse number="5">natwe ni ko turi; turi benshi, kandi tur’ umubiri umwe muri Kristo, umuntu wese n’urugingo rwa mugenzi we.</verse>
				<verse number="6">Nuko dufise ingabire zitandukana, nk’ uk’ ubuntu twāhawe butandukana: namba twarahawe kuvugishwa n’Imana, tuvugishwe na yo uk’ ukwizera kwacu kungana;</verse>
				<verse number="7">canke namba twarahawe igikorwa co mw ishengero, tugishishikare; cank’ uwigisha ashishikarire kwigisha;</verse>
				<verse number="8">cank’ ūhanūra ashishikarire guhanūra; ūgira ubuntu, abugire ata kinubge; ūganza aganzanye umwete; ūgira imbabazi, azigire anezerewe.</verse>
				<verse number="9">Urukundo rwanyu rwoye kuba uruheyiheyi. Mwanke ibibi, mumatane n’ivyiza;</verse>
				<verse number="10">ku vyo gukunda bene Data, mukundane rwose; ku vy’icubahiro, umuntu wese ashire imbere mugenzi we;</verse>
				<verse number="11">ku vy’ ugushishikara, ntimugire urwangara; mukovye mu mitima gukorera Umwami wacu.</verse>
				<verse number="12">Munezererwe kwizigira ibizoba; mwihanganire amagorwa; mushishikare gusenga;</verse>
				<verse number="13">mugabanirize abera, uko bakennye; mushishikare gutanga indāro.</verse>
				<verse number="14">Ababahama mubahezagire; mubahezagire, ntimubavume;</verse>
				<verse number="15">munezeranwe n’abanezerewe, murirane n’abarira.</verse>
				<verse number="16">Muhūze umutima; ntimushire umutima ku bikomeye, ariko mugendane n’ivyiyoroheje. Ntimwiyite abanyabgenge.</verse>
				<verse number="17">Ntimusubirize umuntu mu nkōko ikibi yabagiriye; mubabare gukora ivyiza imbere y’abantu bose.</verse>
				<verse number="18">Namba bishoboka, mu ruhande rwanyu, mwuzure n’ abantu bose.</verse>
				<verse number="19">Abo nkunda, ntimwīhōrane, ariko muhe uburyo uburake bg’Imana: kuko handitswe, ng’ Uguhōra n’ukwanje, ni jewe nzobasubiriza mu nkōko, ni k’Uhoraho agize.</verse>
				<verse number="20">Ariko, Umwansi wawe ni yasonza, umugaburire; ni yagira inyota, umuhe ic’ anywa: kuko ni wagira urtyo, uzoba umurunzekw amakara yaka ku mutwe.</verse>
				<verse number="21">Ikibi coye kukunesha, yamara ikibi ukinesheshe iciza.</verse>
			</chapter>
			<chapter number="13">
				<verse number="1">Umuntu wese n’agamburukire abamuganza: kukw ata kuganza kutava ku Mana, ukuriho kwagezwe n’Imana.</verse>
				<verse number="2">Ni co gituma, ūgābagābiye ūganza aba agābagābiye icagezwe n’Imana: kand’ abakigābagābiye bazoba bihamagariye gutsindwa n’urubanza.</verse>
				<verse number="3">Kukw abaganza atar’ abateye ubgoba k’ūkora iciza, shit’ ūkora ikibi. Uragomba kutagirira ubgoba ūganza? Kora neza, azogushima.</verse>
				<verse number="4">Kukw ar’ umukozi w’Imana kubgawe, ngw akuzanire ivyiza. Ariko ni wakora nabi, ugire ubgoba, kukw atambarira inkota ubusa, kukw ar’ umukozi w’Imana, umuhōzi ashitsa uburake k’ūkora nabi.</verse>
				<verse number="5">Ni co gituma ukwiye kugamburuka, atari kubgo kurakirwa gusa, ariko no kubg’ ijwi ryo mu mutima.</verse>
				<verse number="6">Ni co gituma kandi mutanga ikori; kukw abaganza ar’ abakozi b’ Imana, bashishikarira ico gikorwa nyene.</verse>
				<verse number="7">Muhe bose ivyo bakwiye: abahabga ikori mubahe ikori; ababuguza mubabugurire; abo gutinywa mubatinye; abo kwubahwa mububahe.</verse>
				<verse number="8">Ntihagire uwo mugirira umwenda, atar’ ugukundana: kuk’ ūkunda uwundi aba ashikije ivyagezwe.</verse>
				<verse number="9">Kukw ibi, ngo Ntugasambane, ntukice, ntukibe, ntukifuze, n’ikindi cagezwe cose, bipoperanirijwe mur’ iri jambo, ng’ Ukunde mugenzawe nk’uko wikunda.</verse>
				<verse number="10">Ūfise urukundo ntagirira mugenzi we nabi: ni co gituma urukundo ari rwo rushitsa ivyagezwe.</verse>
				<verse number="11">Nuko mwame mugenza murtyo, kuko muzi imisi, yukw igihe gishitse co kwikangura. Non’ agakiza kacu karatwēgereye, kurusha igihe twizereye.</verse>
				<verse number="12">Ijoro rirakuze, bugira buce. Nuko twiyambure ibikorwa vy’umwiza, twambare ibirwanishwa vy’umuco.</verse>
				<verse number="13">Tugendane ingeso nziza, nk’ abagenda ku murango, tutadandahirwa, tutaborerwa, tudasambana, tudakora ivy’ isoni nke, tudatongana, tutagira ishari.</verse>
				<verse number="14">Ariko mwambare Umwami Yesu Kristo, kandi ntimubabare ivy’ umubiri, ngo mukore ivyo wifuza.</verse>
			</chapter>
			<chapter number="14">
				<verse number="1">Ūdakomeye mu vyizerwa, mumwemere, ariko s’ukumuhāririza ku vy’ akekeranya.</verse>
				<verse number="2">Umuntu umwe afise ukwizera kwo kumurisha vyose, arik’ ūdakomeye arya ibirimwa gusa.</verse>
				<verse number="3">Ūrya inyama yoye gukēngēra ūtazirya; kand’ ūtazirya yoye guhinyura ūzirya, kukw Imana yamwemeye.</verse>
				<verse number="4">Wewe uri nde uhinyura umushumba w’abandi? Kukw imbere ya shebuja ari ho ahagarara cank’ agatemba; mber’ ushime azohagarara, kuk’ Umwami wacu ashobora kumuhagarika.</verse>
				<verse number="5">Umuntu umwe ashima umusi umwe kuwurutisha iyindi; uwundi agashima imisi yose. Umuntu wese n’ashirwe mu mutima wiwe.</verse>
				<verse number="6">Uwiyumvira umusi awiyumvira kubg’ Umwami wacu; ūrya inyama azirya kubg’ Umwami, kukw ashima Imana; kand’ ūtazirya, yanka kuzirya kubg’ Umwami, na we ashima Imana.</verse>
				<verse number="7">Kukw ata muntu muri twebge ariho kubgiwe, cank’ apfa kubgiwe:</verse>
				<verse number="8">namba turiho, turiho kuba ab’ Umwami; kandi namba dupfa, dupfira kuba ab’ Umwami. Nuko namba turiho, canke namba dupfa, tur’ ab’ Umwami.</verse>
				<verse number="9">Kukw icatumye Kristo apfa, akazuka, ar’ ukugira ngw abe Umwami w’abāpfuye kandi n’uw’ abariho.</verse>
				<verse number="10">Ariko weho, n’iki gituma uhinyura mwene So? Kandi nawe, n’iki gituma ukēngēra mwene So? Kuko twese tuzohagarara imbere y’intebe y’imanza y’Imana.</verse>
				<verse number="11">Kuko handitswe, ngo Nk’uko ndiho, ni k’Uhoraho agize, amavi yose azompfukamira, N’indimi zose zizovuga ishimwe ry’Imana.</verse>
				<verse number="12">Nuko rero, umuntu wese muri twebge azobazwa n’Imana ivyo yakoze.</verse>
				<verse number="13">Uhereye none rero, twoye guhinyurana; yamara tugire iyi migabo: ngo hoye kugira ūshira igitsitaza cank’ ikigwisha imbere ya mwene Se.</verse>
				<verse number="14">Ndabizi, kandi nemejwe neza n’Umwami Yesu, yukw ata gihumanya ubgaco; shit’ uwiyumvira kw ikintu gihumanya, ni we cohumanya.</verse>
				<verse number="15">Iyo mwene So ababajwe n’ivy’ urya, ntuba ukigendera mu rukundo. Uwo Kristo yapfiriye ntumuranduze ivyo kurya vyawe.</verse>
				<verse number="16">Iciza canyu coye gutukwa.</verse>
				<verse number="17">Kuk’ ubgami bg’Imana atar’ ukurya n’ukunywa, ariko n’ukugororoka, n’amahoro, n’umunezero vyo muri Mpwemu Yera.</verse>
				<verse number="18">Ūkorera Kristo artyo, ahimbara Imana, kandi n’abantu baramwemera.</verse>
				<verse number="19">Nuko dukurikire ivy’ amahoro n’ivyo gukomezanya:</verse>
				<verse number="20">ntimusenyure igikorwa c’Imana kubg’ ivyo kurya. Vyose ntibihumanya koko, ariko, uwo muntu arya ibimutsitaza, azobona ibara.</verse>
				<verse number="21">Ni ciza kutarya inyama, canke kutanywa vino, canke kudakora ikindi cose gitsitaza mwene So, canke kimugwisha, canke kimutera intege nke.</verse>
				<verse number="22">Ukwizera ufise, ukugumane mu mutima wawe imbere y’Imana. Hahirwa ūtihinyura ku vyo yemeye.</verse>
				<verse number="23">Ariko, ūkekeranya wese iy’ ariye aba atsinzwe, kuko bitaba bivuye ku kwizera: ikitava ku kwizera cose n’icaha.</verse>
			</chapter>
			<chapter number="15">
				<verse number="1">Twebge abakomeye dukwiye kwihanganira intege nke z’ abadakomeye, no kutinezereza.</verse>
				<verse number="2">Umuntu wese muri twebge anezereze mugenzi we, kugira ngw abone ivyiza, akomezwe.</verse>
				<verse number="3">Kuko na Kristo atinejereje, nk’uko handitswe, ngw Ibitutsi vy’abāgutuka vyaguye kuri jewe.</verse>
				<verse number="4">Kukw ivyanditswe kera vyose vyandikiwe kutwigisha, kugira ngo kwihangana no guhumurizwa guheshwa n’ivyanditswe biduhe kwizigira ibizoba.</verse>
				<verse number="5">Arikw Imana itanga ukwihangana n’uguhumurizwa ibahe guhūza imitima yanyu, nk’uko Kristo Yesu agomba,</verse>
				<verse number="6">kugira ngo muhimbaze n’umutima umwe n’akanwa kamwe Imana y’Umwami wacu Yesu Kristo, ni yo Se.</verse>
				<verse number="7">Nuko mwemerane, nk’uko Kristo na we yabemeye, kugira ngw Imana ishimishwe.</verse>
				<verse number="8">Ico mvuga n’uko Kristo yacitse umukozi w’abākebge wo kubagaburira ivy’ Imana, kubg’ ukuri kwayo, kugira ngw ashitse ivyo ba sogokuruza bāsezeraniwe,</verse>
				<verse number="9">kandi ngw abanyamahanga bahimbarize Imana imbabazi zayo, nk’uko handitswe, ngo Ni co gituma nzogutazira mu mahanga, Ndirimbe izina ryawe.</verse>
				<verse number="10">Kandi yongera kuvuga, ati Yemwe banyamahanga ni munezeranwe n’abantu bayo.</verse>
				<verse number="11">Kand’ arongera, ati Yemwe banyamahanga mwese, ni mushime Uhoraho, Kand’ amoko yose amuhimbaze.</verse>
				<verse number="12">Kandi Yesaya na we yaravuze, ati Hazobah’ igishitsi ca Isayi, Ni we azohaguruka kuganza amahanga, Ni we abanyamahanga bazokwizigira.</verse>
				<verse number="13">Imana itanga ivyizigiro ibuzuze umunezero wose n’amahoro biva ku kwizera, kugira ngo murushirize kwizigira ibizoba, mubihawe n’ubushobozi bga Mpwemu Yera.</verse>
				<verse number="14">Bene Data, nanje nyene ndazi ivyanyu ntakekeranya, yuko mwuzuye ineza, mwuzuye ubgenge bgose, mushobora no guhanūrana.</verse>
				<verse number="15">Ariko mbandikiye hamwehamwe ndushirije gushira amanga, nk’ūbibutsa, kubg’ ubuntu nahawe n’Imana,</verse>
				<verse number="16">ngo mbe umusuku wa Kristo Yesu ku banyamahanga, nsukūrira ubutumwa bgiza bg’Imana nk’umuherezi, kugira ngw abanyamahanga babe ikimazi gishimwa, cejejwe na Mpwemu Yera.</verse>
				<verse number="17">Nuko mfise ukwirata mu vy’Imana muri Kristo Yesu.</verse>
				<verse number="18">Sinzotinyuka kuvuga ikintu na kimwe atar’ ico nakoreshejwe na Kristo, kugira ngw abanyamahanga baganduke, ampaye amajambo n’ibikorwa,</verse>
				<verse number="19">n’ ubushobozi bg’ibimenyetso bikomeye, n’ibitangaza, n’ubushobozi bga Mpwemu Yera. Ivyo vyatumye nshitsa ubutumwa bga Kristo, utanguriye i Yerusalemu, ugakikuza, ugashika no muri Iluriko,</verse>
				<verse number="20">namanye imigabo yo kuvuga ubutumwa bgiza, ah’ izina rya Kristo ritaribgamenyekane, ngo sinubake kw itanguriro ryubatswe n’uwundi:</verse>
				<verse number="21">yamara ngo bimere nk’uko handitswe, ngw Abatīgāniwe ivyiwe bazobibona, Kand’ abataravyumva bazovyitegereza.</verse>
				<verse number="22">Ni co gituma ngira igisīvya kenshi co kuza i wanyu:</verse>
				<verse number="23">ariko none ntihakinyagukiye mur’ ibi bihugu, kand’ uhereye mu myaka myinshi nifuza kuza i wanyu,</verse>
				<verse number="24">aho nzogira i Sipaniya. Kuko nizigira kuzobarāba nciye iyo, mukamperekeza, mukansezera neza njayo, ni namara kubashira inkumbu buhoro.</verse>
				<verse number="25">Arik’ ubu ndiko ndaja i Yerusalemu kugaburira abera.</verse>
				<verse number="26">Kukw ab’i Makedoniya no muri Akaya bahimbawe no gusorōranya ivyo gutabara aboro bo mu bera b’i Yerusalemu.</verse>
				<verse number="27">Vyarabahimbaye, kandi babafitiye umwenda: kuko namb’ abanyamahanga bāsangiye ivy’ impwemu vyabo, bafise umwenda wo kubafasha ku vy’umubiri.</verse>
				<verse number="28">Ni naheraheza ivyo, mmaze kubashikiriza neza izo mbuto z’ubuntu, nzovayo, nce i wanyu, nje i Sipaniya.</verse>
				<verse number="29">Kandi ndazi yukw aho nzozira i wanyu, nzoza nzanye umugisha wa Kristo wuzuye.</verse>
				<verse number="30">Nuko ndabinginga, bene Data, kubg’ Umwami wacu Yesu Kristo, no kubg’ urukundo ruva kuri Mpwemu, murwanane nanje munsabire Imana,</verse>
				<verse number="31">nkire ab’i Yudaya batayumvira, kand’ ingaburo yanje ngiye kugabura i Yerusalemu ishimwe n’abera;</verse>
				<verse number="32">mbone uko nza i wanyu nnezerewe, Imana ni yabikunda, nduhukane namwe.</verse>
				<verse number="33">Imana Nyen’ amahoro ibane namwe mwese. Amen.</verse>
			</chapter>
			<chapter number="16">
				<verse number="1">Mbashimiye Foyibe mwene Data, ni we mukozi w’ishengero ry’i Kenkireya,</verse>
				<verse number="2">ngo mumwākīre kubg’ Umwami wacu, nk’uko bibereye abera, kandi mumufashe ku c’ azogomba cose, kuko na we yafashije benshi, barimwo jewe.</verse>
				<verse number="3">Muntahirize Purisikila na Akwila abākoranye nanje muri Kristo Yesu,</verse>
				<verse number="4">kandi bāhevye iyabo mitwe ko yocibga kugira ngo bakize amagara yanje. Si jewe jenyene mbashima, ariko n’amashengero yose yo mu banyamahanga arabashima.</verse>
				<verse number="5">Kandi muntahirize ishengero ryo mu nzu yabo. Muntahirize Epayineto, uwo nkunda, ni we yashurije abo muri Asiya bābaye aba Kristo.</verse>
				<verse number="6">Muntahirize Mariya yakoreye mwebge cane.</verse>
				<verse number="7">Muntahirize Andironiko na Yuniya, dusangiye umuryango, abābohanywe nanje, ni ba rurangiranwa mu ntumwa, ni bo bantanze kuba muri Kristo.</verse>
				<verse number="8">Muntahirize Ampuliyato, uwo nkunda mu Mwami wacu.</verse>
				<verse number="9">Muntahirize Urubano, akorana natwe muri Kristo, na Sitaku, uwo nkunda.</verse>
				<verse number="10">Muntahirize Apele yagejejwe akarama muri Kristo. Muntahirize abo mu bo kwa Arisitobulo.</verse>
				<verse number="11">Muntahirize Herodiyoni dusangiye umuryango. Muntahirize abo mu bo kwa Narukiso, abari mu Mwami wacu.</verse>
				<verse number="12">Muntahirize Tirufayina na Tirufosa, bakorera mu Mwami wacu. Muntahirize Perusi akundwa, yakoreye mu Mwami cane.</verse>
				<verse number="13">Muntahirize Rufo, yatoranijwe n’Umwami, na nyina ni nka mama.</verse>
				<verse number="14">Muntahirize Asunkirito, na Fulegoni, na Herume, na Patiroba, na Heruma, na bene Data bari kumwe na bo.</verse>
				<verse number="15">Muntahirize Filologo na Yuliya, na Nereyu na mushiki we, na Olumpa n’abera bose bari kumwe na bo.</verse>
				<verse number="16">Muramukanishe kugumbirana kwera. Amashengero ya Kristo yose arabaganūtsa.</verse>
				<verse number="17">Ariko bene Data, ndabinginga kwitegereza abazana ivyo gutandukanya n’ibitsitaza, bidahūra n’ivyo mwize, mubazibukire.</verse>
				<verse number="18">Kukw abameze bartyo Umwami wacu Kristo atari we bajakariye, ariko n’ inda zabo, kandi bōhesha imitima y’aberanda amajambo meza n’ivyo kubanezereza.</verse>
				<verse number="19">Igitumye mbabgira ivyo, n’uko kwumvira Imana kwanyu kwamamaye mu bantu bose: ni co gitumye mbanezererwa, ariko ndagomba ko muba abanyabgenge ku vyiza, mukaba abatungu ku bibi.</verse>
				<verse number="20">Imana Nyen’ amahoro izofyonyorera Satani vuba musi y’ibirenge vyanyu. Ubuntu bg’Umwami wacu Yesu Kristo bubane namwe.</verse>
				<verse number="21">Timoteyo, dukorana, arabaganūtsa, bo na Lukiyosi na Yasona na Sosipatiro, dusangiye umuryango.</verse>
				<verse number="22">Nanje Terutiyo, nanditse iki cete, ndabaganūtsa mu Mwami wacu.</verse>
				<verse number="23">Gayo arabaganūtsa, uwansembereje, kand’ akākīra n’abo mw ishengero bose. Erasito, aganza ivy’ ikori ry’iki gisagara, na Kwaruto mwene Data, barabaganūtsa. [</verse>
				<verse number="24">Ubuntu bg’Umwami wacu Yesu Kristo bubane namwe mwese. Amen.]</verse>
				<verse number="25">Imana ishobora kubakomeza, nk’uk’ ubutumwa bgiza nahawe n’ukwigisha ivya Yesu Kristo bivuga, bihūra no guhishurwa kw’ ibanga ryahozwe uhereye kera hose,</verse>
				<verse number="26">ariko mur’ iki gihe riraserutse, kand’ ivyanditswe n’abavugishwa n’Imana birimenyesheje amahanga yose, nk’ukw Imana ihoraho yageze, kugira ngo bumvire Imana babiheshwa no kwizera,</verse>
				<verse number="27">Imana ifise ubgenge yonyene, icubahiro kibe icayo kubga Yesu Kristo, ibihe bitazoshira. Amen.</verse>
			</chapter>
		</book>
		<book number="46">
			<chapter number="1">
				<verse number="1">Jewe Paulo, nahamagariwe kuba intumwa ya Yesu Kristo, nk’ukw Imana yagomvye, na Sositene mwene Data,</verse>
				<verse number="2">turabandikiye mwebge abo mw ishengero ry’Imana ry’i Korinto, bejejwe muri Kristo Yesu, bāhamagariwe kuba abera, hamwe na bose bambariza ahantu hose izina ry’ Umwami wacu Yesu Kristo, ni we Mwami wabo n’uwacu.</verse>
				<verse number="3">Ubuntu n’amahoro bibe muri mwebge, biva ku Mana Data wa twese no ku Mwami Yesu Kristo.</verse>
				<verse number="4">Ndashima Imana yanje na ntaryo kubganyu, kubg’ ubuntu bg’Imana mwahērewe muri Kristo Yesu:</verse>
				<verse number="5">kuko muri vyose mwatungiye muri we, mu vyo muvuga vyose, no mu bgenge bgose,</verse>
				<verse number="6">kuk’ ugushingira intahe Kristo kwakomejwe muri mwebge.</verse>
				<verse number="7">Bituma mutagira ingabire n’imwe muhaza, mwiteze guhishurwa kw’ Umwami wacu Yesu Kristo.</verse>
				<verse number="8">Ni we azobakomeza gushitsa kw iherezo, kugira ngo ntimuze mugawe kuri wa musi w’Umwami wacu Yesu Kristo.</verse>
				<verse number="9">Imana n’iyo kwizerwa, yabahamagariye kugirirana ubumwe n’Umwana wayo Yesu Kristo Umwami wacu.</verse>
				<verse number="10">Ariko ndabinginga, bene Data, mw izina ry’Umwami wacu Yesu Kristo, mwese mube imvugarimwe, kandi n’ibice ntibiremwe muri mwebge, ariko mutunganywe rwose hamwe, muhūje umutima n’inama.</verse>
				<verse number="11">Kuko nabariwe ivyanyu, bene Data, n’ abo kwa Kilowe, yuko har’ imitongano muri mwebge.</verse>
				<verse number="12">Ico mvuze n’iki, yuk’ umuntu wese muri mwebge avuga, ati Jeho nd’uwa Paulo; uwundi ati Jeho nd’uwa Apolo; uwundi ati Jeho nd’uwa Kefa; uwundi ati Jeho nd’uwa Kristo.</verse>
				<verse number="13">Mbega Kristo aragabanijwemw’ ibice? Paulo yarababambiwe? Canke mwabatijwe mw izina rya Paulo?</verse>
				<verse number="14">Nshimira Imana yukw ata n’umwe nabatije muri mwebge, atari Kirisipo na Gayo;</verse>
				<verse number="15">kugira ngo ntihagire umuntu avuga yuko mwabatijwe mw izina ryanje.</verse>
				<verse number="16">Kandi nabatije n’abo kwa Stefana: atar’ abo, sinzi ko har’ uwundi nabatije.</verse>
				<verse number="17">Kuko Kristo atāntumye kubatiza, ariko yantumye kuvuga ubutumwa bgiza, ntavugishije ubgenge bg’amajambo, kugira ng’ umusaraba wa Kristo ntucīke ubusa.</verse>
				<verse number="18">Kukw ijambo ry’umusaraba ku bahona ar’ ubupfu, ariko kuri twebge abakizwa n’ubushobozi bg’Imana.</verse>
				<verse number="19">Kuko handitswe, ngo Nzohonnya ubgenge bg’ abanyabgenge, N’ubuhanga bg’abahanga nzobuhindura ubusa.</verse>
				<verse number="20">Umunyabgenge ari hehe? Umwanditsi ari hehe? Umunyabihāri wo mur’ iki gihe ari hehe? Mbeg’ Imana ntiyahinduye ubupfu ubgenge bg’iyi si?</verse>
				<verse number="21">Kuko nah’ ubgenge bg’Imana bgageze yukw ab’ isi batazohabga n’ubgenge bg’isi kumenya Imana, Imana yahimbawe gukirisha abayizera ubupfu bg’ivyigishwa.</verse>
				<verse number="22">Kukw Abayuda basaba ibimenyetso, Abagiriki barondera ubgenge,</verse>
				<verse number="23">ariko tweho tubabarira ivya Kristo yabambge: uyo ku Bayuda n’ ikigwisha, ku banyamahanga n’ ubupfu:</verse>
				<verse number="24">ariko ku bahamagarwa, b’Abayuda n’Abagiriki, ni Kristo, ubushobozi bg’Imana, kandi n’ubgenge bg’Imana.</verse>
				<verse number="25">Kuk’ ubupfu bg’Imana burusha abantu ubgenge; kandi n’intege nke z’Imana zirusha abantu inkomezi.</verse>
				<verse number="26">Muzirikane ihamagarwa ryanyu, bene Data, yukw ab’ ubgenge bg’abantu bāhamagawe atari benshi, abakomeye bāhamagawe atari benshi, abapfasoni bāhamagawe atari benshi.</verse>
				<verse number="27">Arikw Imana yatoranije ibipfu vyo mw isi, ngw imāramāze abanyabgenge: kandi yatoranije ibinyantege nke vyo mw isi ngw imāramāze ibikomeye,</verse>
				<verse number="28">kandi n’ivyoroshe vyo mw isi, n’ibikēngērwa, mbere n’ibitariho, Imana yarabitoranije ngw itītūre ibiriho:</verse>
				<verse number="29">kugira ngo ntihagire umuntu yirata imbere y’Imana.</verse>
				<verse number="30">Ni yo ibaha kuba muri Kristo Yesu, yaduhindukiye ubgenge buva ku Mana, n’ukugororoka n’ukwezwa n’ugucungurwa:</verse>
				<verse number="31">kugira ngo bibe nk’uko handitswe, ng’ Uwirata, yirate Uhoraho.</verse>
			</chapter>
			<chapter number="2">
				<verse number="1">Nanje, bene Data, hamwe nabasanga i wanyu, sinaje nd’agakūra mu majambo canke mu bgenge, mu kubamenyesha ibanga ry’Imana.</verse>
				<verse number="2">Kuko nagabiye kutagira ico mmenya muri mwebge, atari Yesu Kristo, we yabambge.</verse>
				<verse number="3">Ariko nabana namwe mfise intege nke, ndi n’ ubgoba, mpinda agashitsi kenshi,</verse>
				<verse number="4">imvugo yanje n’ukwigisha kwanje ntivyarimw’ amajambo y’ ubgenge yo kwemeza abantu, ariko vyaserukamwo Mpwemu n’ ubushobozi,</verse>
				<verse number="5">kugira ng’ukwizera kwanyu ntiguhagarare mu bgenge bg’abantu ariko guhagarare mu bushobozi bg’Imana.</verse>
				<verse number="6">Yamara, tuvugana ubgenge hagati mu bātunganijwe rwose, arik’ ubgo bgenge s’ubg’ iki gihe, cank’ ubg’ abaganza b’iki gihe bagenda bayōka.</verse>
				<verse number="7">Ariko tuvugishwa n’ubgenge bg’Imana bgari bgaragizwe ibanga, bgari bgaranyegejwe, ubgo Imana yagabiye kera, ibihe vyose bitarabaho ko buzoba icubahiro cacu.</verse>
				<verse number="8">Kandi mu baganza b’iki gihe nta wabumenye: iyo baba bārabumenye ntibaba bārabamvye Umwami w’icubahiro.</verse>
				<verse number="9">Ariko nk’uko handitswe, ngw Ivy’ ijisho ritigeze kubona, n’ivy’ ugutwi kutigeze kwumva, Ibitigeze kwinjira mu mutima w’umuntu, Vyose Imana yavyiteguriye abayikunda.</verse>
				<verse number="10">Arikw Imana yabiduhishuriye muri Mpwemu wayo: Mpwemu asesa vyose, n’ibihishijwe vy’ Imana.</verse>
				<verse number="11">Ni nde mu bantu azi ibiri mu muntu, atar’ impwemu yiwe, iri muri we? Ni ko n’ ivy’ Imana biri, nta wubizi, atari Mpwemu w’Imana.</verse>
				<verse number="12">Ariko tweho ntitwāhawe impwemu y’iyi si, ariko twāhawe Mpwemu ava ku Mana, kugira ngo tumenye ivy’ Imana yatugabiye.</verse>
				<verse number="13">Na vyo nyene turabivuga, ariko ntitubivuga mu majambo yigishwa n’ubgenge bg’abantu, ariko tubivuga mu yigishwa na Mpwemu, tugereranya ivy’ impwemu n’ivy’ impwemu bindi.</verse>
				<verse number="14">Arik’ umuntu afise umubiri n’ubgenge gusa ntiyemera ivya Mpwemu w’Imana: kukw ar’ ubupfu kuri we, kandi ntashobora kubimenya, kuko vyitegerezwa mu buryo bg’impwemu.</verse>
				<verse number="15">Arik’ umuntu w’impwemu asesa vyose, kand’ ubgiwe nta wumusesa.</verse>
				<verse number="16">Ni nde yigeze kumenya ivyiyumviro vy’Uhoraho ngo yigishe Uhoraho? Ariko twebge dufise ivyiyumviro vya Kristo.</verse>
			</chapter>
			<chapter number="3">
				<verse number="1">Kubganje, bene Data, sinashoboye kubabgira nk’ ab’ impwemu, ariko nababgiye nk’ abaganzwa n’akameremere k’imibiri yabo, nk’abana b’inzoya bo muri Kristo.</verse>
				<verse number="2">Nabaramije amata, sinabagaburiye ivyo kurya bigumye: kuko mutaribgabishobore. Kandi na none ntimurabishobora,</verse>
				<verse number="3">kuko mukiganzwa n’ivy’ akameremere kanyu. Ko muri mwebge har’ ishari n’ ugutongana, ntimuganzwa na vyo? Ntimugenda nk’abantu?</verse>
				<verse number="4">Umuntu umwe kw avuga, ati Jeho nd’uwa Paulo, uwundi ati Jeho nd’uwa Apolo, ntimur’ abantu se?</verse>
				<verse number="5">None Apolo n’iki? Kandi Paulo n’iki? Mbega s’abakozi batumye mwizera Imana, nk’ukw Imana yahaye umuntu wese?</verse>
				<verse number="6">Ni jewe nateye imbuto, Apolo arazivomera, arikw Imana ni yo yazikujije.</verse>
				<verse number="7">Nuk’ ūzitera nta co amaze, cank’ ūzivomera, atar’ Imana ikuza.</verse>
				<verse number="8">Ūzitera n’ūzivomera ni bamwe: arik’ umuntu wese azogererwa nk’uko yakoze igikorwa ciwe.</verse>
				<verse number="9">Kukw Imana ari yo dukorana, namwe mur’ indimiro y’Imana, mur’ inzu yubakwa n’Imana.</verse>
				<verse number="10">Nk’uko nahawe ubuntu n’ Imana, nashizeh’ itanguriro, nk’ umwubakisha mukuru w’ubgenge, uwundi yubakako. Arik’ umuntu wese ni yiyubare uko yubakako.</verse>
				<verse number="11">Kukw irindi tanguriro ata muntu ashobora kurishiraho, atar’ iryashizweho, ni ryo Yesu Kristo.</verse>
				<verse number="12">Arikw iryo tanguriro, umuntu ni yaryubakishakw izahabu, cank’ ifeza, cank’ amabuye y’igiciro kinini, cank’ ibiti, cank’ ubgatsi, cank’ ibishakashaka,</verse>
				<verse number="13">igikorwa c’umuntu wese kizoseruka. Wa musi uzogiserura, kuk’ uzohishuranwa n’umuriro, kand’ igikorwa c’umuntu wese uwo muriro uzokigeza ico kirimwo.</verse>
				<verse number="14">Igikorwa c’umuntu, ico yubatse kur’ iryo tanguriro, ni carama, azohabga ingero;</verse>
				<verse number="15">igikorwa c’umuntu ni casha, azobura ingero, yamara ubgiwe azokira, ariko nk’uwokowe mu muriro.</verse>
				<verse number="16">Mbega ntimuzi yuko mur’ urusengero rw’Imana, kandi ko Mpwemu w’Imana aba muri mwebge?</verse>
				<verse number="17">Umuntu ni yonona urusengero rw’Imana, Imana izomurandura; kuk’ urusengero rw’Imana ar’ urwera, kand’ urwo rusengero ni mwebge.</verse>
				<verse number="18">Ntihakagire umuntu yihenda; umuntu wo muri mwebge ni yiyumvira kw ar’ umunyabgenge ku vy’iki gihe, abe igipfu, kugira ngw abone kuba umunyabgenge.</verse>
				<verse number="19">Kuk’ ubgenge bg’iyi si ar’ ubupfu ku Mana. Kuko handitswe, ngw Itegesha abanyabgenge ubugunge bgabo.</verse>
				<verse number="20">Kandi ng’ Uhoraho arazi ivyiyumviro vy’ abanyabgenge, kandi ko bitagira ikimazi.</verse>
				<verse number="21">Nuko ntihakagire umuntu yirata abantu. Kuko vyose ar’ ivyanyu:</verse>
				<verse number="22">ari Paulo, canke Apolo, canke Kefa, cank’ isi, cank’ ubugingo, cank’ urupfu, cank’ ibiriho, cank’ ibizoba, vyose n’ivyanyu,</verse>
				<verse number="23">namwe mur’ aba Kristo, Kristo n’uw’ Imana.</verse>
			</chapter>
			<chapter number="4">
				<verse number="1">Umuntu n’atwiyumvire yuko tur’ abasuku ba Kristo, n’ ababgiriza b’amabanga y’Imana.</verse>
				<verse number="2">Kand’ ababgiriza babagomba ko baboneka ar’ abizigirwa.</verse>
				<verse number="3">Ariko kubganje ni nk’ubusa rwose gucirwa urubanza namwe, canke n’urukinja rw’abantu; kandi nanje nyene sinicira urubanza.</verse>
				<verse number="4">Kukw ata co niyiziko, ariko si co kintsindishiriza; arik’ ūncira urubanza n’Umwami wacu.</verse>
				<verse number="5">Ni co gituma mudakwiye guca urubanza rw’ikintu na kimwe igihe carwo kitarashika, ni co kuza kw’Umwami wacu, azomurika ivyari vyanyegejwe mu mwiza, kand’ azogaragaza inama zo mu mitima: ni ho umuntu wese azohabga n’Imana ishimwe rimukwiye.</verse>
				<verse number="6">Ariko, bene Data, ivyo mvyigereranijeko, jewe na Apolo, kubganyu, nk’igishushanyo: kugira ngw ivyo mvuze kuri twebge bibigishe kutarenga ivyanditswe; ntihagire umuntu yikakisha arwana ishaka ry’umwe akagaya uwundi.</verse>
				<verse number="7">Ni nde aguteye kwitandukanya n’abandi? Kand’ ic’ ufise utāhawe n’igiki? Ariko namba waragihawe, n’iki gituma wirata, nk’ūtāgihawe?</verse>
				<verse number="8">Mumaze guhāga; mumaze gutunga; mwimye nk’abami, tutarimwo: ereg’ icompa mukaba mwārīmye, kugira ngo natwe twimane namwe.</verse>
				<verse number="9">Kuko niyumvira yuko twebge intumwa, Imana yatwerekanye nk’abari hasi inyuma ya bose, nk’abagerewe kwicwa, kuko twacitse akābarore mw isi, mu bamarayika no mu bantu.</verse>
				<verse number="10">Twebge tur’ ibipfu kubga Kristo; mweho mur’ abanyabgenge muri Kristo: tur’ abanyantege nke, mur’ abanyabushobozi: mur’ abanyacubahiro, tur’ inkēngērwa.</verse>
				<verse number="11">Gushitsa n’ ubu twishwe n’inzara n’inyota, twambaye ubusa, dukubitwa ibipfunsi, tubura uburagamo,</verse>
				<verse number="12">dukoresha amaboko yacu tugatama: iyo badutuka turabahezagira, iyo baduhama turihangana,</verse>
				<verse number="13">iyo batwambika ibara turabahōyahōya. Twahindutse umwavu w’isi, n’ udukokorwa kuri bose gushitsa n’ubu.</verse>
				<verse number="14">Ivyo simvyandikiye kubatetereza, ariko ni nko kubahanūra, nk’abana banje nkunda.</verse>
				<verse number="15">Kuko naho mufise muri Kristo ababarera ibihumbi cumi, ntimufise ba so benshi, kukw ari jewe nabavyaje ubutumwa bgiza muri Kristo Yesu.</verse>
				<verse number="16">Nuko ndabinginga, munyigāne.</verse>
				<verse number="17">Ni co gituma mbatumyeko Timoteyo, umwana wanje nkunda, ayobokera Umwami wacu; azobībutsa inzira zanje zo muri Kristo, nk’uko nigisha hose mu mashengero yose.</verse>
				<verse number="18">Ariko bamwe bīkakīsha, biyumvira yuko ntazoza i wanyu.</verse>
				<verse number="19">Ariko nzoza vuba, Umwami wacu ni yabigomba; kandi s’ amajambo y’abīkakīsha nzomenya, ariko n’ubushobozi bgabo.</verse>
				<verse number="20">Kuk’ ubgami bg’Imana atar’ ubg’ amajambo, ariko n’ubg’ ubushobozi.</verse>
				<verse number="21">Mugomba iki? Ko nza i wanyu nzanye inkoni, canke ko nzana urukundo n’umutima w’ ubugwaneza?</verse>
			</chapter>
			<chapter number="5">
				<verse number="1">Inkuru yāmamaye hose yuko muri mwebge harih’ ubusambanyi: kand’ ubgo busambanyi butoba no mu banyamahanga, umuntu gucīkiza muka se ngw amwābīre.</verse>
				<verse number="2">Namwe mukīkakīsha, ntimubabare, nk’uko mwari mukwiye, kugira ng’uwakoze ico caha akūrwe muri mwebge.</verse>
				<verse number="3">Kubganje naho ntariho ku mubiri, ariko ndiho mu mpwemu, nahejeje gutsindisha uwakoze ibimeze birtyo nk’aho ndiho,</verse>
				<verse number="4">mw izina ry’Umwami Yesu mwebge n’impwemu yanje dukoranye dufise ubushobozi bg’Umwami wacu Yesu,</verse>
				<verse number="5">guha Satani ūmeze artyo, kugira ng’umubiri wiwe uranduke, ubugingo bgiwe buze burokoke ku musi w’Umwami Yesu.</verse>
				<verse number="6">Kwirata kwanyu si kwiza. Ntimuzi yuk’ umwambiro muke wambira irobe ryose?</verse>
				<verse number="7">Nuko ni mukūreh’ umwambiro wa kera, kugira ngo mube irobe risha, nk’uko mutarimw’ umwambiro. Kuk’ umwagazi w’intama wa Pasika wacu watanzwe kw ikimazi, ari we Kristo.</verse>
				<verse number="8">Nuko tuziririze imisi mikuru, tudafise umwambiro wa kera, cank’ umwambiro w’urwanko n’ikibi, ariko tugire imitsima itambiwe y’imitima ikeye n’ukuri.</verse>
				<verse number="9">Nabandikiye muri ca cete ko mutivanga n’abasambanyi.</verse>
				<verse number="10">Ariko sinavuga abasambanyi bo mu b’iyi si, cank’ abifuza, cank’ abanyazi, cank’ abasenga ibigirwamana, kukw iyo biba birtyo mwari mukwiye kuva mw isi.</verse>
				<verse number="11">Ariko burya nabandikiye ko mutivanga n’uwitwa mwene Data, namb’ ar’ umusambanyi, cank’ uwifuza, cank’ ūsenga ibigirwamana, cank’ ūtukana, cank’ ūborerwa, cank’ umunyazi: ūmeze artyo, no gusangira ntimugasangire na we.</verse>
				<verse number="12">Mpūriye hehe no gucira urubanza abo hanze? Mbega si mwebge mucira urubanza abo muri mwebge?</verse>
				<verse number="13">Arikw abo hanze Imana ni yo izobacira urubanza. Ni mukūre umunyakibi muri mwebge.</verse>
			</chapter>
			<chapter number="6">
				<verse number="1">Mbega har’ uwo muri mwebge yogira ic’ apfa na mugenzi we, akūbahuka kubūranira ku bagabitanya, ntābūranire ku bera?</verse>
				<verse number="2">Ntimuzi yukw abera ari bo bazocira ab’ isi urubanza? Kandi kw ari mwebge muzocira ab’ isi urubanza, none ntimubereye guca imanza nto‐nto?</verse>
				<verse number="3">Ntimuzi yuko tuzocira abamarayika urubanza? None ntiturushiriza kuba abo guca imanza z’ivy’ ubu bugingo?</verse>
				<verse number="4">Nuko, iyo mufise imanza zo gucibga z’ivy’ ubu bugingo, mbega mushirah’ abatagira ico bamariye ishengero ngw abe ari bo bazica?</verse>
				<verse number="5">Mbivugiye kubatētereza. Mbega vyoshoboka yuko muri mwebge hatagira umunyabgenge n’ umwe yoshobora gucira urubanza bene Se?</verse>
				<verse number="6">Ariko mwene Data akabūrana na mwene Data wundi, kandi bakabūranira no ku batizera!</verse>
				<verse number="7">Mbere n’ubu har’ ico muhomvye rwose, kuko musubiranamwo mukabūrana. Ntimwopfuma mugirirwa nabi? Ntimwopfuma mwemera kugungwa?</verse>
				<verse number="8">Ariko ni mwebge mugiriranira nabi, mugungana, kand’ abo mugirira murtyo ni bene So.</verse>
				<verse number="9">Ntimuzi yukw abagabitanya batazoragwa ubgami bg’Imana? Ntimuzimire: abashakanyi, cank’ abasenga ibigirwamana, cank’ abasambanyi, cank’ abagabo bendwa, cank’ abagabo bendana,</verse>
				<verse number="10">cank’ ibisuma, cank’ abifuza, cank’ imborerwa, cank’ abatukana, cank’ abanyazi, ntibazoragwa ubgami bg’Imana.</verse>
				<verse number="11">Kandi bamwe muri mwebge ni ko mwari muri: ariko mwaruhagiwe, ariko mwarejejwe, ariko mwatsindanishirijwe mw izina ry’Umwami Yesu Kristo no muri Mpwemu w’ Imana yacu.</verse>
				<verse number="12">Vyose ndavyemererwa, ariko si vyose bingirira ikimazi. Vyose ndavyemererwa, ariko sinzoganzwa n’ikintu na kimwe.</verse>
				<verse number="13">Ivyo kurya n’ivy’ inda, n’inda n’iy’ ivyo kurya; yamar’ Imana izobikūraho vyompi. Ariko, imibiri yacu s’iyo gushakana, mugabo n’iy’ Umwami wacu, kand’ Umwami n’uw’ imibiri yacu.</verse>
				<verse number="14">Kand’ Imana yazuye Umwami, natwe nyene izotuzurisha ubushobozi bgayo.</verse>
				<verse number="15">Ntimuzi yukw imibiri yanyu ar’ ingingo za Kristo? None ntore ingingo za Kristo, ndazihindure ingingo z’umusambanyikazi? Biragahera.</verse>
				<verse number="16">Ntimuzi yuk’ uwimatanya n’umusambanyikazi aba ar’ umubiri umwe na we? Kuko yavuze, iti Bompi bazoba umubiri umwe.</verse>
				<verse number="17">Arik’ uwimatanije n’Umwami wacu aba abaye impwemu imwe na we.</verse>
				<verse number="18">Muhunge ubushakanyi. Icaha cose umuntu akora s’ic’ umubiri, arik’ ūshakana aba acumuye ku mubiri wiwe.</verse>
				<verse number="19">Ntimuzi yukw imibiri yanyu ar’ insengero za Mpwemu Yera ari muri mwebge, uwo mufise, avuye ku Mana? Kandi si mwe mwiganza,</verse>
				<verse number="20">kuko mwaguzwe igiciro. Nuko rero, mushimishe Imana mu mibiri yanyu.</verse>
			</chapter>
			<chapter number="7">
				<verse number="1">Ariko ku vyo mwanyandikiye, iciza n’ukw izinamuhungu atohūye n’icitwa umukobga.</verse>
				<verse number="2">Ariko kubgo kwirinda gushakana, umugabo wese agire uwiwe mugore, n’umugore wese agire uwiwe mugabo.</verse>
				<verse number="3">Umugabo ahe umugore wiwe ivy’ akwiye, kand’ umugore na we abigenze artyo ku mugabo wiwe.</verse>
				<verse number="4">Kuk’ umugore ataganza umubiri wiwe, arik’ uganzwa n’umugabo; kand’ umugabo na we ntaganza umubiri wiwe, arik’ uganzwa n’umugore.</verse>
				<verse number="5">Ntimukīmane, shiti kumbure musezeranye igihe, kugira ngo mubone uburyo bgo gusenga, kandi mwongere mubane, Satani ntabageragereshe kutirinda kwanyu.</verse>
				<verse number="6">Ariko mvuze ivyo ar’ ukwemerana, s’ivyagezwe mbagerera.</verse>
				<verse number="7">Nagomba kw abantu bose bomera nkanje: arik’ umuntu wese afise ingabire yiwe ahawe n’Imana, umwe ukwiwe, uwundi ukwiwe.</verse>
				<verse number="8">Abatararongorana, bo n’abapfakazi, ndababgira yukw iciza kuri bo ar’ uko bogumya kumera nkanje.</verse>
				<verse number="9">Ariko namba badashobora kwirinda bābīrane: kuko kwābīrana ari kwiza, kuruta gushuha.</verse>
				<verse number="10">Abamaze kurongorana, ndabagera, ariko si jewe, n’Umwami wacu, umugore yoye kuvana n’ umugabo wiwe;</verse>
				<verse number="11">arikw aramutse avanye na we, abe igisubiramuhira, canke yisubize hamwe n’umugabo wiwe. Kand’ umugabo yoye guta umugore wiwe.</verse>
				<verse number="12">Arikw abandi ni jewe mbabgira, s’Umwami wacu. Mwene Data asanzwe afise umugore atizera, kand’ uwo mugore agakunda kubana na we, yoye kumuta.</verse>
				<verse number="13">Kand’ umugore afise umugabo atizera, na we agakunda kubana na we, yoye kuvana n’ umugabo wiwe.</verse>
				<verse number="14">Kuk’ umugabo atizera yezwa kubg’ umugore wiwe, kand’ umugore atizera yezwa kubga mwene Data uyo. Iyo bitamera birtyo, abana banyu baba ar’ ibihumane, ariko noneho n’abera.</verse>
				<verse number="15">Arik’ ūtizera, namb’ agomba kwahukana, ni yahukane. Mwene Data w’umugabo canke w’umugore ntahambirwa, iyo bimeze birtyo. Imana yaduhamagariye amahoro.</verse>
				<verse number="16">Yewe mugore, ubgirwa n’iki yuk’ uzokiza umugabo wawe? Yewe mugabo, ubgirwa n’iki yuk’ uzokiza umugore wawe?</verse>
				<verse number="17">Ariko gusa, uk’ Umwami wacu yagabiye umuntu wese, kand’ ukw Imana yamuhamagaye, abe ari kw amera. Ni ko ngera mu mashengero yose.</verse>
				<verse number="18">Mbega harih’ umuntu yahamagawe yarakebge? Ntagacike nk’ūtakebge. Harih’ umuntu yahamagawe atākebge? Ntagakebge.</verse>
				<verse number="19">Gukebga nta co kumaze, no kudakebga nta co kumaze, arikw ikigira ico kimaze n’ukwitondera ivyagezwe n’Imana.</verse>
				<verse number="20">Umuntu wese, uko yar’ ari mw ihamagarwa ryiwe, abigumemwo.</verse>
				<verse number="21">Wahamagawe ur’ umugurano? Ntibikubabaze. Ariko, namba bishoboka k’ucika uwidegemvya, ubihitemwo.</verse>
				<verse number="22">Uwahamagawe n’Umwami wacu ar’ umugurano, aba acitse uwidegemvya acunguwe n’Umwami. Ni ko, uwahamagawe n’ Umwami ar’ uwidegemvya, aba acitse umugurano wa Kristo.</verse>
				<verse number="23">Mwaguzwe igiciro, ntimukabe abagurano b’abantu.</verse>
				<verse number="24">Bene Data, umuntu wese uko yar’ ari aho yahamagarwa, akugumanemwo n’Imana.</verse>
				<verse number="25">Ku vy’ inkumi, simfise icagezwe n’Umwami wacu; ariko ndababgira ivyo niyumvira, nk’ umuntu yagiriwe ikigongwe n’ Umwami, ngo mbe umwizigirwa.</verse>
				<verse number="26">Nuko ndiyumvira yukw ari vyiza kubg’ igihe kigoye ca none, yukw ari vyiza k’umuntu aguma ukw ari.</verse>
				<verse number="27">Wahambiriwe ku mugore? Nturondere kubohorwa. Wabohowe ku mugore? Nturondere umugore.</verse>
				<verse number="28">Arikw iy’ urongoye, nta caha uba ukoze. N’inkumi, iy’ irongowe nta caha iba ikoze. Mugabo, abameze bartyo bazogira amagorwa mu mubiri, ariko jewe nagomba kuyabakingira.</verse>
				<verse number="29">Ariko, bene Data, ibi ni vyo mvuga, yukw igihe cāgiriye: uhereye none abari n’abagore bamere nk’abatabagira;</verse>
				<verse number="30">kand’ abarira bamere nk’ abatarira, n’abanezerewe bamere nk’abatanezerewe, n’abagura bamere nk’abatagira ico bafise,</verse>
				<verse number="31">n’ abakoresha ivy’ isi, bamere nk’ abatabishishikaye: kuk’ ukw isi imeze uku, kugenda gushira.</verse>
				<verse number="32">Ariko ndagomba ko mutiganyira. Ūtagira umugore yitwaririka ivy’ Umwami wacu, uko yonezereza Umwami:</verse>
				<verse number="33">arik’ ūmufise yitwaririka ivy’ isi, uko yonezereza umugore.</verse>
				<verse number="34">Kandi harih’ itandukaniro ku mugore n’inkumi. Ūtābiriwe yitwaririka ivy’ Umwami wacu, kugira ngw abe uwera ku mubiri no mu mutima: arik’ uwābiriwe yitwaririka ivy’ isi, uko yonezereza umugabo.</verse>
				<verse number="35">Ivyo mbivugiye kubafasha, s’ukubashira mu mpururu, ariko n’ukubiroranya, no kugira ngo mukorere Umwami wacu, mudafise imitima ibiri.</verse>
				<verse number="36">Arik’ umuntu ni yiyumvira kw atagirira umukobga wiwe neza, namb’ arenze ubukumi, kandi namba bikwiye rwose, n’agenze ukw agomba: nta caha azoba akoze, abareke barongorane.</verse>
				<verse number="37">Arik’ ūkomeye mu mutima wiwe, adafise ikimuhambira, arikw ashobora gukora ivy’ agomba ubgiwe, yagabiye mu mutima kuzigama umukobga wiwe ngo ntarongorwe, azoba agize neza.</verse>
				<verse number="38">Nuk’ ūtanga umukobga wiwe ngw arongorwe aba agize neza; kand’ ūtamutanga aba arushirije kugira neza.</verse>
				<verse number="39">Umugore ahambīrirwa ku mugabo wiwe akiriho; arikw iy’ umugabo apfuye, nta kimubuza gucūrwa n’uw’ agomba, mugabo rero, ar’ ūri mu Mwami wacu.</verse>
				<verse number="40">Arikw iy’ agumye ukw ari, ni ho arushiriza guhirwa, uko niyumvira kubganje: kandi ngira ngo nanje mfise Mpwemu w’Imana.</verse>
			</chapter>
			<chapter number="8">
				<verse number="1">Ku vy’ ivyaterekerejwe ibishushanyo vy’ibigirwamana, turazi yuko twese turi n’ubgenge. Ubgenge burakakīsha, arik’ urukundo rurubaka.</verse>
				<verse number="2">Ni hagira umuntu yiyumvira yuko har’ ic’ azi, azoba ataramenya nk’ukw akwiye kumenya.</verse>
				<verse number="3">Arik’ ūkunda Imana ni we amenywa na yo.</verse>
				<verse number="4">Nuko, ku vyo kurya ivyaterekerejwe ibigirwamana, turazi yukw igishushanyo atar’ ikintu mw isi, kandi yukw ata mana yindi iriho, atar’ Imwe.</verse>
				<verse number="5">Naho har’ ivyitwa imana mw ijuru canke mw isi, nk’uko har’ imana nyinshi n’abami benshi,</verse>
				<verse number="6">ariko kuri twebge har’ Imana imwe, Data wa twese, yandurukwamwo na vyose, natwe twabesherejweho kuba abayo: kandi har’ Umwami umwe, ni Yesu Kristo, abeshaho vyose, natwe akatubeshaho.</verse>
				<verse number="7">Arik’ ubgo bgenge ntibufiswe na bose: kuko bamwe bāremariye mu bigirwamana gushitsa n’ubu, barya ikintu bibgira ko caterekerejwe ikigirwamana, kand’ umutima ugahumanywa no kudakomera.</verse>
				<verse number="8">Arikw ivyo kurya si vyo bidushikiriza Imana: iyo tutabiriye, nta co duhōmba; cank’ iyo tubiriye, nta co duhōmbōka.</verse>
				<verse number="9">Mwiyubare, kugira ng’ ubgo bushobozi bganyu bgoye kuba igitsitaza c’abadakomeye na gato.</verse>
				<verse number="10">Kuk’ umuntu iy’ akubonye, wewe wahawe gutahura, wicaye urīra mu rusengero rw’ikigirwamana, umutima w’uwo, iy’ adakomeye, mbega ntuzorinduka, akarya ivyaterekerejwe ibigirwamana?</verse>
				<verse number="11">Nuk’ ūdakomeye aba aranduwe no gutahura kwawe, kand’ ari we mwene Data Kristo yapfiriye.</verse>
				<verse number="12">Nukw iyo mukoreye icaha bene Data murtyo, mugakomeretsa imitima yabo idakomeye, muba mukoreye icaha Kristo.</verse>
				<verse number="13">Ni co gituma namb’ ivyo kurya bigwisha mwene Data, sinzopfa nongeye kurya inyama kugira ngo singwishe mwene Data.</verse>
			</chapter>
			<chapter number="9">
				<verse number="1">Mbega sind’ uwidegemvya? Sind’ intumwa? Sinabonye Yesu Umwami wacu? Namwe ntimur’ igikorwa canje mu Mwami?</verse>
				<verse number="2">Namba ku bandi ntar’ intumwa, ariko kuri mwebge ndi yo: kuko mur’ ikimenyetso mu Mwami c’uko nd’intumwa.</verse>
				<verse number="3">Ibi ni vyo nireguza ku bampinyura:</verse>
				<verse number="4">mbega ntitwemererwa kurya no kunywa?</verse>
				<verse number="5">Ntitwokwemerewe kujana abagore bacu ari bene Data nk’ukw izindi ntumwa zikora, na bene nyina w’Umwami wacu, na Kefa?</verse>
				<verse number="6">Canke jewe na Barunaba ni twebge twenyene tutemererwa kureka gukora?</verse>
				<verse number="7">Ni nde yigeze kwitunga, ar’ umusoda? Ni nde yotera uruzabibu ntarye inzabibu zarwo? Canke ni nde yoragira ubusho, ntabunywe?</verse>
				<verse number="8">Mbeg’ ivyo mbivuze mu buryo bg’abantu, cank’ ivyagezwe vyo ntibivuga birtyo?</verse>
				<verse number="9">Kuko handitswe mu vyagezwe vya Mose, ngo Ntimuze murumye umunwa w’inka irikw irasekura ingano. Mbeg’ inka ni zo Imana ibabaye?</verse>
				<verse number="10">Canke se yabivuze kubgacu? Ego me, vyanditswe kubgacu; kuk’ umurimyi akwiye kurima afise ivyizigiro, kand’ umusekuzi akwiye gusekura yizigiye kw azohabgako.</verse>
				<verse number="11">Mbega ko twababivyemw’ ivy’ impwemu, none n’ibikomeye ko twokwimbura ivyanyu vy’umubiri?</verse>
				<verse number="12">Abandi namba bāravyemerewe kuri mwebge, mbega ntitubarusha cane? Ariko ntitwarwaniye ivyo twemerewe, yamara twihanganira vyose, kugira ngo ntituzane ikidehesha ubutumwa bgiza bga Kristo.</verse>
				<verse number="13">Ntimuzi yukw abakora ibikorwa vy’ivyera barya ivy’ urusengero, kand’ abakora ivy’ igicaniro basangira n’igicaniro?</verse>
				<verse number="14">Kandi n’Umwami wacu ni ko yageze kw abavuga ubutumwa bgiza batungwa n’ubutumwa.</verse>
				<verse number="15">Ariko jewe ubganje nta co narwaniye mur’ ivyo: kandi sinandikiye ivyo kugira ngo nkorerwe ntyo. Ivyoba vyiza n’uko nopfuma mpfa, hak’ umuntu ahindura ubusa ivyo vyirato vyanje.</verse>
				<verse number="16">Iyo mvuga ubutumwa, singira ico nirata; kuko mfise ikingōbēra: ntavuze ubutumwa nobona ibara.</verse>
				<verse number="17">Ngenjeje ntyo mbikunze, ndagererwa; ariko ngenjeje ntyo ntabikunze na ho nyene ngōbērwa n’ububgiriza nizigiweko.</verse>
				<verse number="18">Non’ ingero yanje n’inki? N’uk’ ubutumwa, uko mbuvuze, mbuvuga ku buntu, kugira ngo sindwanire ivyo nemerewe mu butumwa.</verse>
				<verse number="19">Naho kuri bose nd’uwidegemvya, nihinduye umugurano wa bose, kugira ngo ndushirize kuronka benshi.</verse>
				<verse number="20">Ku Bayuda nabaye nk’Umuyuda, kugira ngo ndonke Abayuda: ku baganzwa n’ivyagezwe nabaye nk’ūganzwa na vyo, nah’ ubganje ntaganzwa na vyo, kugira ngo ndonke abaganzwa n’ivyagezwe.</verse>
				<verse number="21">Ku bataganzwa n’ivyagezwe, nabaye nk’ ūtaganzwa na vyo, kugira ngo ndonke abataganzwa n’ivyagezwe, yamara ku Mana ho sind’ ūtaganzwa n’ivyagezwe, kuko kuri Kristo nganzwa na vyo.</verse>
				<verse number="22">Ku badakomeye nabaye nk’ūdakomeye, kugira ngo ndonke abadakomeye. Kuri bose nabaye vyose kugira ngo nkirishe bamwe‐bamwe uburyo bgose.</verse>
				<verse number="23">Kand’ ivyo vyose mbikora kubg’ ubutumwa bgiza, kugira ngo mfatanye n’ abandi muri bgo.</verse>
				<verse number="24">Ntimuzi yuko mu birori abasiganwa biruka bose, arik’ ūhērwa akaba umwe? Namwe abe ari ko mwiruka, kugira ngo muronke impēra.</verse>
				<verse number="25">Kuk’ umuntu wese azorushanywa yitegura muri vyose: abo bagenza bartyo, kugira ngo bahabge igitsibo gishira, ariko twebge tugenza durtyo kugira ngo duhabge ikitazoshira.</verse>
				<verse number="26">Nuko nanje ndiruka, ariko si nk’ūtazi iy’ aja: nkubitana ibipfunsi, ariko si nk’ūhusha;</verse>
				<verse number="27">kandi ndwanya umubiri wanje, nkawuhindura umuja, kugira ngo kumbure mmaze kwigisha abandi, nanje ubganje sinze mboneke ko ntemewe.</verse>
			</chapter>
			<chapter number="10">
				<verse number="1">Bene Data, singomba ko mutamenya yuko ba sogokuruza bose bāri musi ya ca gicu, kandi yuko bose bāciye hagati ya ca kiyaga cigabanije,</verse>
				<verse number="2">bose bakabatirizwa kuba aba Mose mur’ ico gicu no mur’ ico kiyaga,</verse>
				<verse number="3">bose bagasangira vya vyo kurya vy’impwemu,</verse>
				<verse number="4">bose bagasangira vya vyo kunywa vy’ impwemu. Kuko bānywa ku gitandara c’impwemu cabakurikira, ico gitandara cāri Kristo.</verse>
				<verse number="5">Arikw abenshi muri bo, Imana ntiyabashimye, kuko bahonerejwe mu bugaragwa.</verse>
				<verse number="6">Arikw ivyo vyatubereye akarorero kugira ngo ntitwifuze ibibi, nk’uko ba bandi bāvyifuje.</verse>
				<verse number="7">Kandi ntimugasenge ibishushanyo vy’ibigirwamana, nk’uko bamwe bo muri ba bandi bābisenga: nk’uko handitswe, ngw Abantu bicaritswe no kurya no kunywa, bava hasi baravyina.</verse>
				<verse number="8">Kandi ntitugashakane, nk’uko bamwe bo muri ba bandi bāshakanye, maze hagapfamw’ abantu ibihumbi mirongwibiri na bitatu ku musi umwe.</verse>
				<verse number="9">Kandi ntitukagerageze Umwami wacu, nk’uko bamwe bo muri ba bandi bāmugerageje, bakamarwa n’inzoka.</verse>
				<verse number="10">Kandi ntimukidodombe, nk’uko bamwe bo muri ba bandi bidodomvye, bakamarwa n’umuranduzi.</verse>
				<verse number="11">Arikw ivyo vyababayeko kugira ngo bitubere akarorero, kandi vyandikiwe kuduhanūra twebge, abashikwako n’amaherezo y’ibihe.</verse>
				<verse number="12">Nuko rer’ uwiyumvira kw ahagaze ni yiyubare ntagwe.</verse>
				<verse number="13">Nta cabagerageje kitar’ ic’ umuntu yoshobora kwihanganira: arikw Imana n’iyo kwizigirwa ntizobakundira ko mugeragezwa n’ibiruta ivyo mushobora, ariko hamwe n’ikibagerageza izobacira icanzo, kugira ngo mubone ingene mushobora kucihanganira.</verse>
				<verse number="14">Nuko, abo nkunda, ni muhunge gusenga ibigirwamana.</verse>
				<verse number="15">Ndababgira nk’abanyabgenge; mwiyumvire ivyo mvuga, yukw ari ko biri.</verse>
				<verse number="16">Igikombe c’ umuhezagiro, ico duhezagira, mbega si kwo gusangira amaraso ya Kristo? Umutsima tumanyagura, si kwo gusangira umubiri wa Kristo?</verse>
				<verse number="17">Nk’uk’ uwo mutsima ar’ umwe, twebge, naho turi benshi, tur’ umubiri umwe: kuko twese dusangira umutsima umwe.</verse>
				<verse number="18">Murābe Abisirayeli ku rukoba: abarya ikimazi, mbega ntibasangira n’igicaniro?</verse>
				<verse number="19">Nukw ico mvuga n’igiki? Mbega mvuga yukw icaterekerejwe ikigirwamana ar’ ikintu, canke yukw ikigirwamana ar’ ikintu?</verse>
				<verse number="20">Ariko mvuga yukw ibimazi abanyamahanga batanga, babiha abadayimoni, babiterekereza abadayimoni, ntibabiha Imana: nanje singomba yuko musangira n’abadayimoni.</verse>
				<verse number="21">Ntimushobora kunywera ku gikombe c’Umwami wacu, no ku gikombe c’abadayimoni: ntimushobora gusangira ivyo ku meza y’Umwami wacu n’ivyo ku meza y’abadayimoni.</verse>
				<verse number="22">Cank’ Umwami tumutere ishari? Mbega tumurusha inkomezi?</verse>
				<verse number="23">Vyose turavyemererwa, arikw ibitugirira ikimazi si vyose. Vyose turavyemererwa, arikw ivyubaka si vyose.</verse>
				<verse number="24">Ntihagire umuntu ababara ivyiwe, arikw ababare ivya mugenzi we.</verse>
				<verse number="25">Izo zigurwa mw ibāgiro, mube muzirya ata co mubajije kubg’ ijwi ryo mu mutima:</verse>
				<verse number="26">kukw isi ar’iy’ Uhoraho, n’ibiyuzuye.</verse>
				<verse number="27">Umuntu wo mu batizera ni yabahamagara, mukagomba kugenda, ico bazoshira imbere yanyu cose, mube mukirya, ata co mubajije, kubg’ ijwi ryo mu mutima.</verse>
				<verse number="28">Ariko ni hagira umuntu ababgira, at’ Ico n’icāterekerejwe: ntimukakirye, kubg’ uyo abiseruye, no kubg’ ijwi ryo mu mutima.</verse>
				<verse number="29">Arik’ umutima mvuze s’uwawe, n’ uwa wa wundi. N’iki gituma ukwidegemvya kwanje guhinyurwa n’umutima w’uwundi?</verse>
				<verse number="30">Ko ndya mbishimiye, n’iki gituma ntukirwa ivyo nshimiye?</verse>
				<verse number="31">Nukw iyo murya, canke munywa, canke mukora ikindi kintu cose, mube mukorera vyose gushimisha Imana.</verse>
				<verse number="32">Ntimubere Abayuda igitsitaza, cank’ Abagiriki, cank’ ishengero ry’ Imana:</verse>
				<verse number="33">nk’uko nanje nnezereza bose muri vyose, ntarondera ikigira ico kimmarira ubganje, ariko nkarondera ikigira ico kimarira abenshi, kugira ngo bakire.</verse>
			</chapter>
			<chapter number="11">
				<verse number="1">Munyigāne, nk’uko nanje nīgāna Kristo.</verse>
				<verse number="2">Ndabashima, kuko munyibuka muri vyose, mukagumya ivyo nabashikirije, nk’uko nabibahaye.</verse>
				<verse number="3">Ariko ndagomba ko mumenya k’umutwe w’umugabo wese ari Kristo, kandi k’umutwe w’umugore ar’ umugabo, kandi k’umutwe wa Kristo ar’ Imana.</verse>
				<verse number="4">Umugabo wese iy’ asenga cank’ avugishwa n’Imana umutwe wiwe utwikiriye, aba awuteye isoni.</verse>
				<verse number="5">Arik’ umugore wese iy’ asenga cank’ avugishwa n’Imana, adatwikiriye umutwe, aba awuteye isoni: kukw ari bimwe rwose no kumobga.</verse>
				<verse number="6">Ni hagira umugore atitwikira mu mutwe, bamukerere n’umushatsi: namb’ ar’ ibiteye isoni k’umugore akererwa umushatsi canke kw amobga ni yitwikire mu mutwe.</verse>
				<verse number="7">Umugabo ntakwiye kwitwikira mu mutwe, kukw ar’ ishusho y’ Imana n’ubgiza bgayo: arik’ umugore n’ubgiza bg’umugabo.</verse>
				<verse number="8">Kuk’ umugabo atamutse ku mugore, arik’ umugore ni we yamutse ku mugabo.</verse>
				<verse number="9">Kand’ umugabo ntiyaremwe kubg’ umugore, arik’ umugore ni we yaremwe kubg’ umugabo.</verse>
				<verse number="10">Ni co gituma umugore akwiye kwambara mu mutwe ikimenyetso co kugabga, kubg’ abamarayika.</verse>
				<verse number="11">Ariko mu Mwami wacu, umugore agenda ku mugabo, ni ko n’umugabo agenda ku mugore.</verse>
				<verse number="12">Nk’uk’ umugore yamutse ku mugabo, ni k’umugabo avyarwa n’umugore: ariko vyose vyamuka ku Mana.</verse>
				<verse number="13">Ni mwiyumvire ubganyu uko biri. Mbega birakwiye k’umugore asenga Imana atitwikiriye mu mutwe?</verse>
				<verse number="14">Akameremere kacu mbega ntikabigisha yuk’ umugabo yotega umushatsi, womutera isoni,</verse>
				<verse number="15">kandi k’umugore, iy’ ateze umushatsi, uba ar’ ubgiza bgiwe? Kuko yahawe umushatsi ng’ube umwambaro wo mu mutwe.</verse>
				<verse number="16">Ariko namba har’ umuntu agomba kuvyura ibihāri, twebge ntidufise umugenzo nk’uwo, kandi n’amashengero y’Imana ntawufise.</verse>
				<verse number="17">Arik’ uko mbabarira ibi, simbashima, kuko mudakoranira iciza, ariko mukoranira ikibi.</verse>
				<verse number="18">Ica mbere, iyo mukoraniye mw ikoraniro, numva yuko mwitandukanya, kandi ngira ngo muri bimwe‐bimwe vyoba ari ko biri.</verse>
				<verse number="19">Kuko n’ibice bitobura kuba muri mwebge, ngw abemewe muri mwebge baseruke.</verse>
				<verse number="20">Nukw iyo mukoranye, burya ntikuba ar’ukurya ingaburo y’Umwami wacu.</verse>
				<verse number="21">Kuko mu kurya, umuntu wese yisangiza ivyiwe agacura abandi: maz’ umwe agasonza, uwundi akaborerwa.</verse>
				<verse number="22">Mbega yemwe: ntimufise ingo zo kurīramwo no kunyweramwo? Canke mukēngēra ishengero ry’Imana, mugatētereza abadafise? Ndababgire iki? Ndabashime? Kur’ ivyo simbashima.</verse>
				<verse number="23">Kukw ico nahawe n’Umwami wacu ari co nabashikirije namwe, yuk’ Umwami Yesu mw ijoro yaguzwemwo yābiriye umutsima,</verse>
				<verse number="24">akawushimira Imana, akawumanyagura, akavuga, at’ Uyu n’umubiri wanje ubatangiwe, murahora mugira murtya kugira ngo kibe icibutso canje.</verse>
				<verse number="25">N’ igikombe akigenza artyo, bahejeje kurya, arababgira, at’ Iki gikombe n’isezerano risha ryo mu maraso yanje; murahora mugira murtya uko muzonywako, kugira ngo kibe icibutso canje.</verse>
				<verse number="26">Uko murya uwo mutsima kand’ uko munywera kur’ ico gikombe, muba mumenyekanisha urupfu rw’ Umwami wacu, kugeza ah’ azozira.</verse>
				<verse number="27">Ni co gituma, umuntu wese azorya umutsima w’Umwami wacu, cank’ azonywera ku gikombe ciwe, uko bidakwiye, azotsindwa n’urubanza rw’uko yakēngereye umubiri n’amaraso vy’Umwami.</verse>
				<verse number="28">Arik’ umuntu yibaze ukw ameze, abone kurya kur’ uwo mutsima, no kunywera kur’ ico gikombe.</verse>
				<verse number="29">Kuk’ ūrya cank’ ūnywa, atamenye umubiri w’ Umwami wacu, arya kand’ anywa ibimuzanira gutsindwa n’urubanza.</verse>
				<verse number="30">Ni co gituma muri mwebge benshi bagira intege nke, abandi bakarwaragurika, kand’ abatari bake bakaba bārapfuye.</verse>
				<verse number="31">Arikw iyo twimenye uko turi, ntidutsindwa n’urubanza.</verse>
				<verse number="32">Arikw iyo dutsinzwe n’urubanza duhanwa n’Umwami, kugira ngo ntituze dutsindwe n’urubanza rudashira hamwe n’ab’ isi.</verse>
				<verse number="33">Nuko, bene Data, uko mukoraniye kurya, murorērane.</verse>
				<verse number="34">Umuntu ni yasonza, ararya i we, kugira ngo ntimukoranire gutsindwa n’urubanza. Ibisigaye nzobiroranya aho nzozira.</verse>
			</chapter>
			<chapter number="12">
				<verse number="1">Bene Data, ivy’ ingabire za Mpwemu, singomba ko mutabimenya.</verse>
				<verse number="2">Murazi yuko mukir’ injabuka mwakwegwa, mukaja ku bigirwamana bitazi kuvuga, nk’uko mwabikwegeweko.</verse>
				<verse number="3">Ni co gituma mbamenyesha yukw ata muntu avugishwa na Mpwemu w’Imana, avuga ati Yesu n’ikivume: kand’ ata muntu ashobora kuvuga, ati Yesu n’ Uhoraho, atabivugishijwe na Mpwemu Yera.</verse>
				<verse number="4">Yamara harih’ ingabire z’ uburyo bginshi, ariko Mpwemu n’umwe.</verse>
				<verse number="5">Kandi har’ amabango menshi, arik’ Umwami n’umwe.</verse>
				<verse number="6">Kandi harih’ uburyo bginshi bgo gukora, arikw Imana n’ imwe, ikorera vyose muri bose.</verse>
				<verse number="7">Yamara, umuntu wese ahabga ikimwerekanako Mpwemu, kugira ngo bigire ikimazi.</verse>
				<verse number="8">Kuk’ umwe aheshwa na Mpwemu ijambo ry’ubgenge, uwundi agaheshwa n’uwo Mpwemu ijambo ryo kumenya,</verse>
				<verse number="9">uwundi agaheshwa n’ uwo Mpwemu ukwizera, uwundi agaheshwa n’uwo Mpwemu umwe ingabire zo gukiza indwara,</verse>
				<verse number="10">uwundi agahābga gukora ibitangaza, uwundi agahabga kuvugishwa n’Imana, uwundi agahabga kurobanura impwemu, uwundi agahabga kuvuga indimi nyinshi, uwundi agahabga gusobanura indimi:</verse>
				<verse number="11">arikw ivyo vyose uwo Mpwemu umwe ni we abikorera muri bo, agabira umuntu wese ukw agomba.</verse>
				<verse number="12">Nk’uk’ umubiri ar’ umwe, ukagira ingingo nyinshi, kand’ ingingo z’umubiri zose nah’ ari nyinshi ar’ umubiri umwe, ni ko na Kristo ari.</verse>
				<verse number="13">Kuko muri Mpwemu umwe, twese ari ho twabatijwe ngo tube umubiri umwe, naho boba Abayuda cank’ Abagiriki, naho boba abagurano cank’ abidegemvya. Kandi twese twanyweshejwe Mpwemu umwe.</verse>
				<verse number="14">Umubiri s’urugingo rumwe, ariko ni nyinshi.</verse>
				<verse number="15">Ikirenge covuga, kiti Ko ntar’ ikiganza sind’ uwo ku mubiri; ivyo ntivyotuma kitaba ico ku mubiri.</verse>
				<verse number="16">Kand’ ugutwi kwovuga, kuti Ko ntar’ ijisho, sind’ uwo ku mubiri; ivyo ntivyotuma kutaba ukwo ku mubiri.</verse>
				<verse number="17">Iy’ umubiri wose uba ijisho, kwumva kwobaye hehe? Iyo wose uba kwumva, kumoterwa kwobaye hehe?</verse>
				<verse number="18">Ariko noneh’ Imana yashizeh’ ingingo z’umubiri, urugingo rwose aho yagomvye.</verse>
				<verse number="19">Kand’ iyo zose ziba urugingo rumwe, umubiri wobaye hehe?</verse>
				<verse number="20">Ariko noneho, ingingo ni nyinshi, umubiri ukaba umwe.</verse>
				<verse number="21">Ijisho ntiryoshobora kubarira ikiganza, ngo Nta co ummariye; cank’ umutwe kubarira ibirenge, ngo Nta co mummariye.</verse>
				<verse number="22">Ariko bir’ ukundi rwose: ingingo z’ umubiri ziyumvirwa kw ar’ iz’ intege nke inyuma y’izindi, ni zo zitōhara;</verse>
				<verse number="23">kand’ izo ku mubiri twiyumvira ko zidafise icubahiro, ni zo zirushiriza kuronka icubahiro: kand’ ingingo zacu ziteye isoni ni zo zirushiriza gusharizwa.</verse>
				<verse number="24">Yamar’ izidateye isoni ntizirinda kwambikwa: arikw Imana yafatanije umubiri hamwe, urugingo rukennye icubahiro iruha icubahiro kirushiriza,</verse>
				<verse number="25">kugira ng’umubiri ntiwireme ibice, arikw ingingo zibabarane kumwe.</verse>
				<verse number="26">Kand’ urugingo rumwe iyo rubabaye, ingingo zose zirababazanywa na rwo: cank’ iy’ urugingo rumwe ruhawe icubahiro, ingingo zose zihimbaranwa na rwo.</verse>
				<verse number="27">Namwe mur’ umubiri wa Kristo, kand’ umuntu wese wo muri mwebge n’urugingo rwawo.</verse>
				<verse number="28">Kand’ Imana yabanje gushira mw ishengero bamwe kuba intumwa, maz’ aba kabiri ibashiraho kuba abavugishwa na yo, maz’ aba gatatu, ibashiraho kuba abigisha, maz’ ishirah’ abakora ibitangaza, maz’ ishirah’ abāhawe ingabire zo gukiza indwara, n’ abāhawe gufasha abandi, n’abāhawe kurōngōra, n’abāhawe kuvuga indimi nyinshi.</verse>
				<verse number="29">Mbega bose n’intumwa? Bose n’abavugishwa n’Imana? Bose n’abigisha? Bose bakora ibitangaza?</verse>
				<verse number="30">Bose bafise ingabire zo gukiza indwara? Bose bavuga izindi ndimi? Bose basobanura indimi?</verse>
				<verse number="31">Ariko mwifuze cane ingabire ziruta izindi. Kandi ndabereka inzira irushiriza kuba nziza.</verse>
			</chapter>
			<chapter number="13">
				<verse number="1">Naho novuga indimi z’ abantu n’iz’ abamarayika, ariko ntagira urukundo, noba ncitse umuringa uvuga, cank’ icuma kivuzwa kigasāma.</verse>
				<verse number="2">Kandi naho nogira ingabire yo kuvugishwa n’Imana, nkamenya amabanga yose, n’ubgenge bgose, kandi naho nogira ukwizera kwose, ngashobora gukūrah’ imisozi, ariko ntagira urukundo, noba nd’ ubusa.</verse>
				<verse number="3">Kandi naho notanga ivyanje vyose, ngo ngaburire aboro, kandi naho notanga umubiri wanje ngo nturirwe, ariko ntagira urukundo, nta co vyommarira.</verse>
				<verse number="4">Urukundo rurihangana, rugira neza, urukundo ntirugira ishari, urukundo ntirwihayagiza, ntirwihimbaza,</verse>
				<verse number="5">ntirukora ibiteye isoni, ntirurondera ivyarwo, ntirwiciraho, ntirwiyumvira ikibi ku bantu,</verse>
				<verse number="6">ntirunezererwa ukugabitanya kw’abandi, ariko runezeranwa n’ ukuri:</verse>
				<verse number="7">rurenzako muri vyose, rwizera vyose, rwizigira vyose, rwihanganira vyose.</verse>
				<verse number="8">Urukundo nta ho rushira. Ukuvugishwa n’Imana kuzokūrwaho, ukuvuga izindi ndimi kuzogira iherezo, ubgenge buzokūrwaho.</verse>
				<verse number="9">Kuko tuzi agace, kandi tuvugishwa n’Imana agace,</verse>
				<verse number="10">ariko, ah’ igihingūye kizoshikira, ivy’ agace bizokūrwaho.</verse>
				<verse number="11">Nkir’u mwana mutoya, navuga rwana, niyumvira rwana, nibgira rwana. Mmaze gukura, mva mu vy’ ubgana.</verse>
				<verse number="12">Kuk’ ubu turābira mu cirore ivyijiji, arikw ico gihe tuzorāba nk’abarābana imbonankubone. Ubu nzi agace, arikw ico gihe nzomenya rwose nk’uko namenywe rwose.</verse>
				<verse number="13">None rero hagumyeh’ ukwizera, n’ivyizigiro, n’urukundo, ivyo ukw ari bitatu: arikw ikibiruta n’urukundo.</verse>
			</chapter>
			<chapter number="14">
				<verse number="1">Mwirukire urukundo: yamara mwifuze cane ingabire za Mpwemu, cane‐cane kuvugishwa n’Imana.</verse>
				<verse number="2">Ūvuga ururimi rutamenyekana s’abantu abarira, arikw abarira Imana, kukw ata wuvyumva, ariko mu mpwemu avuga amabanga.</verse>
				<verse number="3">Arik’ ūvugishwa n’Imana, abarira abantu ivyo kubakomeza n’ivyo kubahanūra n’ivyo kubirura.</verse>
				<verse number="4">Ūvuga ururimi rutamenyekana ariyubaka, arik’ ūvugishwa n’Imana yubaka ishengero.</verse>
				<verse number="5">Nagomba ko mwese muvuga indimi zitamenyekana, arikw ikirushiriza, ko muvugishwa n’Imana. Ūvugishwa na yo aruta ūvuga indimi zitamenyekana, shiti yobisobanura, kugira ngw ishengero ryubakwe.</verse>
				<verse number="6">Ariko none, bene Data, ni naza i wanyu mvuga indimi zitamenyekana, nzobamarira iki, ni ntababarira ivyo mpishuriwe, cank’ ivyo mpawe kumenya, canke kuvugishwa n’Imana, canke kwigisha?</verse>
				<verse number="7">Kandi n’ibidafise ubugingo biri n’amajwi: umwironge iy’ udatandukanije ijwi, cank’ inanga, bomenya bate irivuzwa cank’ iricurarangwa?</verse>
				<verse number="8">Kandi n’inzamba yovuga ijwi ritamenyekana, ni nde yokwitegura gutabara?</verse>
				<verse number="9">Namwe n’uko, ururimi rwanyu ni rutavuga ibimenyekana, bazomenya bate ivyo muvuga? Kuko muzoba muvuga ibitwarwa n’umuyaga.</verse>
				<verse number="10">Amajwi yo mw isi, nah’ ari menshi ate, nta ridafise uko risobanurwa:</verse>
				<verse number="11">nukw iyo ntamenye ukw ijwi risobanurwa, uno avuga mba ndamubereye ūdebagura, kandi nanje, uno avuga aba ambereye ūdebagura.</verse>
				<verse number="12">Namwe n’uko, kuko mwifuza ivya Mpwemu, kuremesha ishengero kube ari kwo gutuma mugomba kurushiriza.</verse>
				<verse number="13">Nuk’ ūvuga ururimi rutamenyekana asenge, kugira ngw ahabge kubisobanura.</verse>
				<verse number="14">Iyo nsenga mu rurimi rutamenyekana, impwemu yanje irasenga, arik’ ubgenge bganje buragumbaha.</verse>
				<verse number="15">Nuko ngire nte? Nzosengesha impwemu yanje, ariko kandi nzosengesha n’ubgenge: nzoririmbisha impwemu yanje, ariko kandi nzoririmbisha n’ubgenge.</verse>
				<verse number="16">Iy’ ushimye Imana, ushimishije impwemu yawe yonyene, mbeg’ ūri ku ruhande rw’abatungu yoshobora ate kuvuga, ati Amen, ni waheza gushima, kand’ atamenye ic’ uvuze?</verse>
				<verse number="17">N’ukuri kubgawe ushima neza, ariko wa wundi ntakomezwa.</verse>
				<verse number="18">Nshimira Imana yuko mbarusha mwese kuvuga indimi zitamenyekana:</verse>
				<verse number="19">ariko mw ishengero nopfuma mvugisha ubgenge bganje amajambo atanu, kugira ngo nigishe n’abandi, hako mvuga amajambo ibihumbi cumi mu rurimi rutamenyekana.</verse>
				<verse number="20">Bene Data, ntimube abana mu bgenge, ariko mube ibitazi mu bibi; ariko mu bgenge mube abagabo.</verse>
				<verse number="21">Mu vyagezwe handitswe, ngo Nzovuganira n’ubu bgoko mu kanwa k’abavuga izindi ndimi no mu kanwa k’abanyamahanga, ariko naho nzovuga ntyo, ntibazonyumvira, ni k’Uhoraho agize.</verse>
				<verse number="22">Ni co gituma indimi zitamenyekana zitabera abizera ikimenyetso, ariko zikibera abatizera: ariko kuvugishwa n’Imana kwo, ntikubera abatizera ikimenyetso ariko kukibera abizera.</verse>
				<verse number="23">Nukw ishengero ryose, iyo rikoraniye hamwe, bose bakavuga indimi zitamenyekana, hakinjiramw’ abatungu cank’ abatizera, ntibovuga yuko mwasaze?</verse>
				<verse number="24">Ariko bose iyo bavugishwa n’Imana, hakinjiramw’ ūtizera cank’ umutungu, yomenyeshwa ivyaha vyiwe na bose, agahinyuzwa na bose,</verse>
				<verse number="25">ibihishijwe mu mutima wiwe bigaseruka; nukw akubika inda, agasenga Imana, akātura yukw Imana iri muri mwebge vy’ ukuri.</verse>
				<verse number="26">Ni bite ga bene Data? Iyo mukoranye, umuntu wese aba afise indirimbo, cank’ amajambo yo kwigisha, cank’ amajambo ahishuriwe, cank’ ururimi rutamenyekana, cank’ amajambo yo kurusobanura. Vyose bikorwe kugira ngw abantu bakomezwe.</verse>
				<verse number="27">Ni haba harih’ abavuga ururimi rutamenyekana, havuge babiri canke batatu, badasāga, kandi bavuge bakurikirana, hagire ūbisobanura.</verse>
				<verse number="28">Ariko ni haba hatarih’ ūbisobanura, ūvuga urutamenyekana acereze mw ishengero, yibgire, kand’ abgire Imana.</verse>
				<verse number="29">Kandi n’abavugishwa n’Imana bavuge ari babiri canke batatu, abandi babigenzure.</verse>
				<verse number="30">Arik’ uwundi yicaye ni yagira ic’ ahishūrirwa, uwabanje ahore.</verse>
				<verse number="31">Kuko mwese mushobora kuvugishwa n’Imana umwe‐umwe, ngo bose bige, bose bahanūrwe.</verse>
				<verse number="32">Impwemu z’abavugishwa n’ Imana ziganzwa na bo:</verse>
				<verse number="33">kukw Imana atar’ iy’ umuvurungano, ariko n’iy’ amahoro. Nk’uko bimeze mu mashengero yose y’abera,</verse>
				<verse number="34">abagore bacereze mw ishengero, kuko batemererwa kuvuga. Ariko baganzwe, nk’ukw ivyagezwe na vyo bivuga.</verse>
				<verse number="35">Kandi ni hagira ico bagomba kwiga, babarize abagabo babo i muhira, kuko biteye isoni k’umugore avuga mw ishengero.</verse>
				<verse number="36">Mbega kuri mwebge ni ho ijambo ry’Imana ryandurutse? Canke ryashitse kuri mwebge mwenyene?</verse>
				<verse number="37">Ni hagira umuntu yiyumvira kw ar’ ūvugishwa n’Imana, canke kw ar’ uw’ impwemu, amenye ivyo mbandikiye yukw ar’ icagezwe c’Umwami wacu.</verse>
				<verse number="38">Ariko, namba har’ umuntu atabimenye, ntakabimenye.</verse>
				<verse number="39">Nuko, bene Data, mwifuze cane kuvugishwa n’Imana, kandi ntimubuze kuvuga indimi zitamenyekana.</verse>
				<verse number="40">Ariko vyose bitungane neza, birorane.</verse>
			</chapter>
			<chapter number="15">
				<verse number="1">Bene Data, ndabamenyesha ubutumwa bgiza, ubgo nababariye, namwe mukabgākīra, kandi mukabuhagararamwo,</verse>
				<verse number="2">kandi mugakizwa na bgo, asangwa mukibufashe nk’uko nabubabgiye, shiti mwoba mwizereye ubusa.</verse>
				<verse number="3">Kuko nabanje kubashikiriza ico nanje nahawe, yuko Kristo yapfiriye ivyaha vyacu, nk’ukw ivyanditswe bivuga,</verse>
				<verse number="4">agahambga, akazuka ku musi ugira gatatu, nk’ukw ivyanditswe bivuga;</verse>
				<verse number="5">akiyereka Kefa, maz’ akiyereka bamwe cumi na babiri,</verse>
				<verse number="6">akongera akiyerekera hamwe bene Data basāga amajana atanu, mur’ abo abenshi baracariho n’ubu, ariko bamwe bārasinziriye:</verse>
				<verse number="7">maze yiyereka Yakobo, hanyuma yiyereka intumwa zose.</verse>
				<verse number="8">Maze hanyuma ya bose nanje aranyiyereka ndi nk’umwana w’icenda.</verse>
				<verse number="9">Mbere jewe nd’ inyuma y’izindi ntumwa zose, sinkwiye no kwitwa intumwa, kuko nahama ishengero ry’Imana.</verse>
				<verse number="10">Arik’ ubuntu bg’Imana ni bgo bgatumye mba uko ndi, kand’ ubuntu bgayo nagiriwe ntibgabaye ubg’ ubusa, ariko natamye kurusha bose; ariko si jewe yamara n’ ubuntu bg’Imana bgari kumwe nanje.</verse>
				<verse number="11">Nukw ari jewe ar’ abo, ivyo ni vyo tubabarira, namwe ni vyo mwizeye.</verse>
				<verse number="12">Ariko, ko Kristo avugwa ko yazutse mu bapfuye, bamwe muri mwebge bavuga bate yukw ata wuzuka?</verse>
				<verse number="13">Asangw’ ata wuzuka, na Kristo ntarakazuka:</verse>
				<verse number="14">kand’ asangwa Kristo atāzutse, ivyo twigisha n’ivy’ ubusa, n’ukwizera kwanyu n’ukw’ ubusa.</verse>
				<verse number="15">Natwe twoba tubonetse ko tur’ abashingira Imana intahe y’ikinyoma, kuko twayishingiye intahe yuko yazuye Kristo, uwo itāzuye, namb’ abapfuye batazuka.</verse>
				<verse number="16">Asangw’ abapfuye batazuka na Kristo ntarakazuka:</verse>
				<verse number="17">arikw asangwa Kristo atāzutse, ukwizera kwanyu n’ukw’ ubusa, muracari mu vyaha vyanyu.</verse>
				<verse number="18">Kand’ asangwa bimeze birtyo, n’ abāsinziririye muri Kristo barayogeye.</verse>
				<verse number="19">Asangwa mur’ ubu bugingo bgonyene ari ho twizigirira Kristo, turusha abandi bantu bose kuba abagowe.</verse>
				<verse number="20">Ariko noneho Kristo yarazutse mu bapfuye, ni we yashurije abāsinziriye.</verse>
				<verse number="21">Kuko nk’uk’ urupfu rwazanywe n’umuntu, n’ukuzuka kw’abapfuye kwazanywe n’umuntu.</verse>
				<verse number="22">Nk’uko Adamu yandukije bose gupfa, ni ko muri Kristo bose bazohindurwa bazima.</verse>
				<verse number="23">Arik’ umuntu wese mu mwanya wiwe: Kristo ni we mushuzo, maz’ aba Kristo bazobonerwa bazuke, ah’ azozira;</verse>
				<verse number="24">iherezo rizoca rishika, ah’ azoshikiriza Imana ubgami, ni yo Data wa twese, ni yamara gukūrah’ ubukuru bgose, n’ububasha bgose, n’ubushobozi bgose.</verse>
				<verse number="25">Kuko guhangama azokwama ahangamye gushitsa ah’ azoshirira abansi biwe bose musi y’ibirenge vyiwe.</verse>
				<verse number="26">Urupfu ni we mumenja w’imperēra azorandurwa.</verse>
				<verse number="27">Kuko handitswe, ngo Yamuhaye kuganza vyose, ibishira musi y’ibirenge vyiwe. Ariko kw ivuga, it’ Ahawe kuganza vyose; biraboneka yukw Iyamuhaye kuganza vyose itabiharūrwamwo.</verse>
				<verse number="28">Ariko ni yamara gushikirizwa inganji ya vyose, ni ho n’Umwana ubgiwe azoganzwa n’Iyamuhaye inganji ya vyose, ngw Imana ibe vyose muri vyose.</verse>
				<verse number="29">Cank’ ababatizwa mu gishingo c’abapfuye bazobamarira iki? Asangw’ abapfuye batazurwa na mba, n’iki gituma bababatirizwa?</verse>
				<verse number="30">Natwe n’iki gituma twama turi mw irinde?</verse>
				<verse number="31">Uko bukeye ndapfa, indahiro ndahiye ni mwebge vyirato vyanje, ivyo mfise muri Kristo Yesu Umwami wacu.</verse>
				<verse number="32">Asangwa narwaniye n’ibikōko muri Efeso, ndi mu buryo bg’ abantu gusa, bimmarira iki? Namb’ abapfuye batazurwa, ni twīrīre, twinywere, kukw ejo tuzopfa.</verse>
				<verse number="33">Ntimuzimire: kubana n’ababi kwonona ingeso nziza.</verse>
				<verse number="34">Mushire ibirāre, mugororoke, ntimukore ivyaha: kuko bamwe batazi Imana. Mbivugiye kubatētereza.</verse>
				<verse number="35">Arik’ umuntu yobaza, at’ Abapfuye bazurwa bate, kandi baza bafise umubiri ki?</verse>
				<verse number="36">Wa gipfu we, ic’ ubiba ntikimera kitabanje gupfa.</verse>
				<verse number="37">Kand’ ic’ ubiba, ntubiba umutumba uzohaba, arik’ ubiba akabuto uko kari, ari nk’ak’ ingano, cank’ akandi kose.</verse>
				<verse number="38">Arikw Imana igaha umutumba, nk’uko yagomvye, kand’ akabuto kose igaha umutumba wako ukwako.</verse>
				<verse number="39">Inyama zose si zimwe; iz’ abantu zir’ ukwazo, n’iz ibikōko zir’ ukwazo, n’iz’ inyoni n’ibisīga zir’ ukwazo, n’iz’ ifi zir’ ukwazo.</verse>
				<verse number="40">Kandi har’ imitumba yo kw ijuru n’imitumba yo kw isi: arik’ ubgiza bg’iyo kw ijuru bur’ ukwabgo; n’ubg’ iyo kw isi bur’ ukwabgo.</verse>
				<verse number="41">Ubgiza bg’ izuba bur’ ukwabgo, n’ubgiza bg’ukwezi bur’ ukwabgo, n’ubgiza bg’inyenyeri bur’ ukwabgo: kand’ inyenyeri ntinganya ubgiza na mugenzi wayo.</verse>
				<verse number="42">N’ukuzuka kw’abapfuye ni nk’uko: habibga ikibora, hazurwa ikitabora;</verse>
				<verse number="43">habibga igikēngērwa, hazurwa ic’ icubahiro; habibga ikinyantege nke hazurwa ic’ inkomezi;</verse>
				<verse number="44">habibga umubiri w’inyama, hazurwa umubiri w’ impwemu. Asangwa harih’ umubiri w’inyama hariho kandi n’uw’ impwemu.</verse>
				<verse number="45">Kand’ uko ni ko handitswe, ng’ Umuntu wa mbere Adamu yabaye ūfise ubugingo; Adamu wo hanyuma yabaye impwemu itanga ubugingo.</verse>
				<verse number="46">Arikw ic’ impwemu si co kibanza, yamar’ ic’ inyama ni co kibanza, kigaherukirwa n’ic’ impwemu.</verse>
				<verse number="47">Umuntu wa mbere yandurutse mw ivu, n’uw’ umukungugu: umuntu wa kabiri yandurutse mw ijuru.</verse>
				<verse number="48">Nk’uk’ uw’ umukungugu ari, ni ko n’ab’ umukungugu bandi bari: kandi nk’uk’ uw’ ijuru ari, ni ko n’ab’ ijuru bandi bari.</verse>
				<verse number="49">Kandi nk’uko twambaye ishusho y’uw’ umukungugu, ni ko tuzokwambara n’ishusho y’uw’ ijuru.</verse>
				<verse number="50">Ariko bene Data, ico mvuga n’iki, yukw ab’inyama n’amaraso badashobora kuragwa ubgami bg’ Imana, kand’ ibibora bitaragwa ibitabora.</verse>
				<verse number="51">Ehe, ndababarira akabanga: ntituzosinzira twese, ariko twese tuzohindurwa,</verse>
				<verse number="52">mu kanya gato, mu kanya nk’ako gukubita ingohe, ah’ inzamba y’iherezo izovugira. Kukw inzamba izovuga, abapfuye bakazurwa batagishobora kubora, natwe tuzohindurwa.</verse>
				<verse number="53">Kuk’ uyu mubiri ubora ukwiye kuzokwambara ukutabora, kand’ uyu mubiri upfa ukwiye kuzokwambara ukudapfa.</verse>
				<verse number="54">Ariko, uyu ubora ni wamara kwambara ukutabora, n’uyu upfa ni wamara kwambara ukudapfa, ni ho hazoshika rya jambo ryanditswe, ng’ Urupfu rumizwe n’intsinzi.</verse>
				<verse number="55">Wa rupfu we, intsinzi yawe iri hehe? Wa rupfu we, uruboyi rwawe ruri hehe?</verse>
				<verse number="56">Ivyaha ni vyo ruboyi rw’urupfu, kand’ ubushobozi bg’ivyaha n’ivyagezwe.</verse>
				<verse number="57">Arikw Imana ishimwe, iduha gutsinda kubg’ Umwami wacu Yesu Kristo.</verse>
				<verse number="58">Nuko bene Data nkunda, mukomere ntimunyiganyige, murushirize imisi yose gukora ibikorwa vy’Umwami wacu, kuko muzi yuk’ ubutame bganyu atar’ ubg’ ubusa mu Mwami.</verse>
			</chapter>
			<chapter number="16">
				<verse number="1">Nuko ku vyo gukoranya ibitabara abera, nk’uko nageze amashengero y’i Galatiya, abe ari ko namwe mukora.</verse>
				<verse number="2">Ku wa mbere wose w’imisi ndwi, umuntu wese muri mwebge abīke i we ibimuhaye uburyo, nk’ukw atunze, kugira ngw aho nzozira ntihabe ari ho amashikanwa azokoranirizwa.</verse>
				<verse number="3">Kand’ aho nzoshikira, abo muzoshima, nzobatuma mbahaye ivyete, kugira ngo bajane ivy’ ubuntu bganyu i Yerusalemu.</verse>
				<verse number="4">Kandi namba nzoba nkwiye kugenda nanje, tuzojana.</verse>
				<verse number="5">Ariko nzoza i wanyu, ni namara guca i Makedoniya; kuko nzorinda gucayo.</verse>
				<verse number="6">Ariko kumbure nzomarana namwe imisi, canke nzomara n’urushana, kugira ngo mumperekeze, munsezere neza aho nzoja hose.</verse>
				<verse number="7">Singomba ko tubonana none mbakubise rurabge, ariko nizigira kuzomarana namwe imisi, Umwami wacu ni yankundira.</verse>
				<verse number="8">Ariko nzotebera muri Efeso gushitsa kuri Pentekote:</verse>
				<verse number="9">kuko nugururiwe urugi runini ruja mu bikorwa bikomeye, kand’ abarwanizi bakaba benshi.</verse>
				<verse number="10">Timoteyo ni yaramuka aje i wanyu, muze mumubabare kugira ngw abane namwe ata bgoba; kukw akora igikorwa c’Umwami wacu nkanje.</verse>
				<verse number="11">Nuko ntihaze hagire ūmukēngēra, ariko muze mumuherekeze mumusezere amahoro, az’ ansange ino, kuko niteze kw azozanana na bene Data.</verse>
				<verse number="12">Arikw ivya Apolo mwene Data, naramwinginze cane ngw aze i wanyu, az’ azanane na bene Data abo; ntiyakunda na gatoya kuza none, arikw azoza, ni yabona uburyo.</verse>
				<verse number="13">Mwame mugavye, mushikame mu kwizera, mube abagabo, mugire inkomezi.</verse>
				<verse number="14">Ivyo mukora vyose mubikorane urukundo.</verse>
				<verse number="15">Nuko ndabinginze, bene Data, murazi abo kwa Stefana, kw ari bo bāshuje mu Banyakaya, kandi kw ari bo bītangiye gukorera abera.</verse>
				<verse number="16">Nuko namwe mugāmburukire abameze bartyo, n’uwundi wese afatanije n’abandi mur’ ico gikorwa, agatama.</verse>
				<verse number="17">Birannezereye ko Stefana na Forutunato na Akayiko baje; bāmmaze inkumbu nari mbafitiye,</verse>
				<verse number="18">kuko bāhēmbūye umutima wanje, bo n’uwanyu: mwame mwibuka abameze bartyo.</verse>
				<verse number="19">Abo mu mashengero yo muri Asiya barabaganūtsa. Akwila na Purisikila barabaganutsa cane mu Mwami wacu, bo n’ ishengero ryo mu nzu yabo.</verse>
				<verse number="20">Bene Data bose barabaganūtsa. Muramukanishe kugumbirana kwera.</verse>
				<verse number="21">Uku ni kwo gutasha kwanje Paulo, kwanditswe n’ukwanje kuboko.</verse>
				<verse number="22">Ni hagira umuntu adakunda Umwami wacu, arakavumwa. Maran ata.</verse>
				<verse number="23">Ubuntu bg’Umwami wacu Yesu Kristo bubane namwe.</verse>
				<verse number="24">Urukundo rwanje rubane namwe mwese muri Kristo Yesu. Amen.</verse>
			</chapter>
		</book>
		<book number="47">
			<chapter number="1">
				<verse number="1">Paulo, intumwa ya Kristo Yesu, nk’ukw Imana yagomvye, na Timoteyo mwene Data, turabandikiye abo mw ishengero ry’Imana ry’i Korinto, n’abera bose bari muri Akaya hose:</verse>
				<verse number="2">ubuntu bube muri mwebge n’amahoro, biva ku Mana Data wa twese no ku Mwami Yesu Kristo.</verse>
				<verse number="3">Imana y’Umwami wacu Yesu Kristo, ari yo Se, iragahezagirwa, Data wa twese w’imbabazi, kand’ Imana yirura imibabaro yose,</verse>
				<verse number="4">itwirura mu marushwa yacu yose, kugira ngo natwe tubone uko twirura imibabaro abari mu marushwa yose, tuyibiruza uko natwe twiruwe n’Imana.</verse>
				<verse number="5">Nk’ ukw ivyo Kristo yababajwe vyarushirije kutuzako, ni ko n’ukwirurwa kwacu kwarushirije kugwizwa na Kristo.</verse>
				<verse number="6">Iyo tubabazwa, kuba ar’ ukugira ngo bibazanire ukwirurwa, bo n’agakiza: kand’ iyo twirurwa, kuba ar’ ukugira ngo bibazanire ukwirurwa nyene, guserukira mu kwihanganira imibabaro imwe n’iyo natwe tubabazwa.</verse>
				<verse number="7">Kand’ ivyo tubazigako birashikamye, kuko tuzi yuko, ko musangiye natwe iyo mibabaro, dusangiye n’ukuyirurwa.</verse>
				<verse number="8">Kuko bene Data, tutagomba yuko mutamenya amarushwa yatubayeko muri Asiya, ko twaremerewe cane, biruta uko dushobora, bigatuma twihebura ko tutagikiza amagara yacu:</verse>
				<verse number="9">kandi tumenyeshwa mu mitima yuko duciriwekw iteka ryo gupfa, kugira ngo ntitwiyizigire ubgacu, ariko twizigire Imana izura abapfuye:</verse>
				<verse number="10">yadukijije urupfu rukomeye rurtyo, kand’ izodukiza; ni yo twizigira yukw izokwama irudukiza,</verse>
				<verse number="11">namwe muhūje imitima yo kudufasha mudusengera, ngw ingabire twaheshejwe na benshi, benshi bayishimire Imana kubgacu.</verse>
				<verse number="12">Kuk’ ukwirata kwacu ar’ uku, kand’ ijwi ryo mu mitima yacu rirabishingira intahe: ingeso twagirira mw isi, kandi cane‐cane muri mwebge, zar’ ukwera, n’ imitima itagira ubugunge iva ku Mana, atari mu bgenge bg’ abantu, ariko mu buntu bg’Imana.</verse>
				<verse number="13">Kukw ata bindi tubandikira, atar’ ivyo nyene musoma kandi mwemera, kandi nishimiye ko muzovyemera gushitsa kw iherezo,</verse>
				<verse number="14">nk’uko mwatwemeye agace, yuko tur’ ivyirato vyanyu, nk’uko namwe muzoba ivyacu ku musi w’Umwami wacu Yesu.</verse>
				<verse number="15">Kandi nk’uko nizigiye ivyo, nagira ngo nzobanza kuza i wanyu, ngo muhabge ubuntu ubugira kabiri,</verse>
				<verse number="16">no kubacako nja i Makedoniya, nkagaruka i wanyu mvuye i Makedoniya, ngo mumperekeze, munsezere neza nja i Yudaya.</verse>
				<verse number="17">Nukw aho nagomba gukora ntyo, mbega narahindagurika? Cank’ ivyo ngabira, mbigabira mbgirijwe n’akameremere kanje, ngo nībūranye, nt’ Ego, ego, maze nt’ Oya, oya?</verse>
				<verse number="18">Ariko nk’ukw Imana ar’ iyo kwizerwa, ijambo tubabarira ntituvuga ngw Ego, maze ng’ Oya.</verse>
				<verse number="19">Umwana w’Imana Yesu Kristo, umwe twabigisha ivyiwe, twe na Siluwano na Timoteyo, ntiyar’ Ego, kandi ngw abe Oya; ariko muri we harimw’ Ego me.</verse>
				<verse number="20">Ivy’ Imana yasezeranye uko bingana, muri we ni ho Ego me riri: ni co gituma ari we adutera kuvuga ngo Amen, ngw Imana ishimishwe natwe.</verse>
				<verse number="21">Imana ni yo idukomezanya namwe muri Kristo, kandi ni yo yaturobanuje amavuta.</verse>
				<verse number="22">Kandi ni yo yadushizekw ikimenyetso, itugwatiriza Mpwemu wayo mu mitima yacu.</verse>
				<verse number="23">Arikw Imana ni yo ntanzekw icabona ku bugingo bganje, icatumye ntongera kuza i Korinto, kwar’ ukwanka kubababaza.</verse>
				<verse number="24">S’ uko tuganza ukwizera kwanyu, ariko dukorana namwe mu bibungura umunezero: kuk’ ukwizera ari kwo muhagazemwo.</verse>
			</chapter>
			<chapter number="2">
				<verse number="1">Ariko nagabiye mu mutima kutazogaruka i wanyu nzanye umubabaro.</verse>
				<verse number="2">Ni nabatera umubabaro, ūzonnezereza ni nde? S’uwo nteye umubabaro nyene?</verse>
				<verse number="3">Kandi nandikiye ivyo, kugira ngw aho nzozira noye guterwa umubabaro n’abari bakwiye kunnezereza: kuko mbizigira mwese yuk’ umunezero wanje ari wo wanyu mwese.</verse>
				<verse number="4">Nabandikiye mfise intuntu nyinshi, umutima wamvuyemwo, ndira amarira menshi; ntikwar’ ukugira ngo muterwe umubabaro mwebge, ariko kwar’ ukugira ngo mumenye urukundo ndushiriza kubagirira.</verse>
				<verse number="5">Ariko namba har’ umuntu ateye umubabaro, si jewe awuteye, ariko ni mwebge awuteye mwese — singomba kubababaza cane, ariko bamwe n’agace.</verse>
				<verse number="6">Ico gihano abenshi bāmuhannye, kiramaze k’ūmeze artyo,</verse>
				<verse number="7">none ni co gituma mukwiye cane‐cane kumuharira, no kumwirura, ng’ ūmeze artyo ntarengerwe n’umubabaro usāgutse.</verse>
				<verse number="8">Nuko ndabinginga mukomeze urukundo kuri we.</verse>
				<verse number="9">Kukw icanteye kubandikira ar’ iki: kwar’ ukugira ngo mbageze, mmenye uko muri, ko munyumvira muri vyose.</verse>
				<verse number="10">Arik’ uwo muribuharire wese, nanje ndamuharira: kuko nanje ico mpariye, namba har’ ico mparira, ngihariye kubganyu, mu nyonga za Kristo,</verse>
				<verse number="11">kugira ngo Satani ntaronke ic’ adutsindisha, kuko tutayobewe imigabo yiwe.</verse>
				<verse number="12">Arikw aho naja i Tirowa, njanywe n’ubutumwa bgiza bga Kristo, ngasanga nugururiwe urugi mu Mwami wacu,</verse>
				<verse number="13">nabuze uko nduhuka mu mutima wanje, kuko ntasanzeyo Tito mwene Data; nuko narabasezeye, nja i Makedoniya.</verse>
				<verse number="14">Arikw Imana ishimwe, yama itujana nk’abafashwe mpiri muri Kristo, idutera kwerekana ubumote bgo kumumenyekanisha ahantu hose.</verse>
				<verse number="15">Kuko tur’ ubumote bgiza bga Kristo ku Mana, hagati y’abariko barakira n’abariko barahona.</verse>
				<verse number="16">Kur’ abo tur’ agacūku k’urupfu kazana urupfu, kuri ba bandi tur’ ubumote bg’ubugingo buzana ubugingo. Kand’ ivyo ni nde abishobora?</verse>
				<verse number="17">Kuko tutari nka bamwe benshi, bacurūrīsha ijambo ry’Imana, ariko tuvuga nk’abatagira ubugunge, bavuga ibiva ku Mana, ni ko tuvuga muri Kristo, imbere y’Imana.</verse>
			</chapter>
			<chapter number="3">
				<verse number="1">Mbega dutanguye kwongera kwishimagiza? Canke turinda ivyete vyo kudushimagiza, mwandikiwe canke mwanditse, nk’uko bamwe bandi bagomba?</verse>
				<verse number="2">Ni mwebge cete cacu, canditswe ku mitima yacu, ico abantu bose bamenya bagasoma.</verse>
				<verse number="3">Kuko muboneka ko mur’ icete Kristo yatwandikishije, nk’ukw igikorwa cacu kiri; kitandikishijwe wino, ariko candikishijwe Mpwemu w’ Imana nzima; kitanditswe ku bisate vy’amabuye, ariko canditswe ku bisate ni vyo mitima y’inyama.</verse>
				<verse number="4">Uko ni ko twizigira Imana kubga Kristo,</verse>
				<verse number="5">s’uko dushobora ubgacu kwiyumvira ikintu cose nk’ah’ ari twebge candurutseko, ariko dushobozwa n’Imana;</verse>
				<verse number="6">ni yo yadushoboje kuba abakozi b’ isezerano risha, yamara s’abakozi b’ivyandikishijwe inyuguti, ariko n’ab’ impwemu: kukw ivyandikishijwe inyuguti vyicisha, arikw impwemu ihesha ubugingo.</verse>
				<verse number="7">Yamar’ ubgo bugabuzi bgandikishijwe inyuguti zikorogoshowe mu mabuye bgaganzwa n’ urupfu, naho bgari bgazananye n’ubgiza. Arik’ ubgo bgiza, naho bgagenda bushira, bgatumye Abisirayeli badashobora gutumbera mu maso ha Mose.</verse>
				<verse number="8">None ko vyabaye birtyo, ubugabuzi buganzwa na Mpwemu ntiburushiriza cane kuzanana n’ubgiza?</verse>
				<verse number="9">Ubugabuzi bgo gutsindwa kw ar’ ubgiza, ubugabuzi bgo kugororoka burushiriza kugira ubgiza bg’akaburarugero.</verse>
				<verse number="10">Mber’ icari gisanganywe ubgiza nta bgiza kigifise, kuko haje ubgiza bukirengeye.</verse>
				<verse number="11">Igishira ko cari n’ ubgiza, igihoraho kirushiriza cane kugira ubgiza.</verse>
				<verse number="12">Nuko ko dufise icizigiro kingana girtyo, tuvuga tutabobotereza na gatoya,</verse>
				<verse number="13">ntidusa na Mose, yitwikira mu maso, kugira ngw Abisirayeli ntibahange amaso iherezo ry’ubgariko buraherengetera.</verse>
				<verse number="14">Arikw imitima yabo irakomantara. Kuko gushitsa na bugingo n’ubu, ca citwikiro kikiriho mw isomwa ry’isezerano rya kera, ntikirakūrwaho, kuko muri Kristo ari ho giherera.</verse>
				<verse number="15">Ariko gushitsa n’ ubu, ivya Mose iyo bisomwa ico citwikiro kiba ku mitima yabo:</verse>
				<verse number="16">yamara, iy’ umuntu ahindukiriye Umwami, ico citwikiro gica gikūrwaho.</verse>
				<verse number="17">Arik’ uwo Mwami ni we Mpwemu: kand’ aho Mpwemu w’Umwami ari, ni ho haba umwidegemvyo.</verse>
				<verse number="18">Tweho twese, ko tutitwikiriye mu maso, tukerekana nk’icirore ubgiza bg’Umwami, turahinduka, tugashushanywa n’iyo shusho, tukava mu bgiza tukaja mu bundi, nk’abahindurwa n’Umwami, ari we Mpwemu.</verse>
			</chapter>
			<chapter number="4">
				<verse number="1">Ni co gituma tutihebura, kuko dufise ubgo busuku, nk’uko twagiriwe ikigongwe.</verse>
				<verse number="2">Twanse ibiteye isoni bikorerwa mu mpisho, ntitugenda mu bugunge, ntidufudika ijambo ry’Imana, ariko kwerekana ukuri ni kwo twishimagirisha mu nyonga z’Imana ku mutima w’umuntu wese.</verse>
				<verse number="3">Ariko namb’ ubutumwa bgiza twahawe butwikirwa, butwikirirwa abahona,</verse>
				<verse number="4">ni bo batizera, bamwe imana y’iki gihe yahumye imitima, ng’umuco ntubākire w’ ubutumwa bg’ubgiza bga Kristo, ni we shusho y’Imana.</verse>
				<verse number="5">Kuko tutigisha abantu ivyacu, ariko tubigisha ivya Kristo Yesu kw ari we Mwami, natwe yuko tur’ abashumba banyu kubga Yesu.</verse>
				<verse number="6">Imana, imwe yavuze ng’ Umuco wāke, uvuye mu mwiza, ni yo yākiye mu mitima yacu, kwerekana umuco, ni wo kumenya ubgiza bg’Imana buri mu nyonga ha Yesu Kristo.</verse>
				<verse number="7">Ariko dufise ubgo butunzi mu nzavya z’ibumba, ng’ ubushobozi buhebuje bube ubg’ Imana, butavuye kuri twebge.</verse>
				<verse number="8">Dusugerezwa impande zose, ariko ntidushika mu mbombane; turazazanirwa, ariko ntituranduka umutima;</verse>
				<verse number="9">turahamwa, ariko ntiduhebga; dukubitwa hasi, ariko ntitugwaho:</verse>
				<verse number="10">imisi yose tugendana mu mubiri urupfu rwa Yesu, ng’ubugingo bga Yesu na bgo buserukire mu mubiri wacu.</verse>
				<verse number="11">Kuko twebge abariho, na ntaryo dutangwa ngo dupfe baduhōra Yesu, ng’ubugingo bga Yesu na bgo buserukire mu mubiri wacu uzopfa.</verse>
				<verse number="12">Nuko rer’ urupfu rukorera muri twebge, arik’ ubugingo bukorera muri mwebge.</verse>
				<verse number="13">Ariko ko dufise uwo mutima wizera, uboneka mu vyanditswe, ngo Nizeye, ni co catumye mvuga; natwe nyene turizera, ni co gituma tuvuga.</verse>
				<verse number="14">Kuko tuzi yukw iyazuye Umwami Yesu, natwe izotuzurana na Yesu, kand’ izomudushīra, twe namwe.</verse>
				<verse number="15">Kukw ivyo vyose biba kubganyu, kugira ng’ubuntu bg’Imana bgongeranishwe n’ukugwira kw’ abantu, bugwize ishimwe, ngo ritere Imana icubahiro.</verse>
				<verse number="16">Ni co gituma tutihebura; ariko, nah’ umuntu wacu wo ku rukoba arikw arabora, umuntu wacu w’imbere yama ahinduka musha uko bukeye.</verse>
				<verse number="17">Kukw amarushwa yacu ahwahutse y’ akanya ka none yiyongeranije cane kudushikiriza ubgiza buremereye bg’ibihe bidashira.</verse>
				<verse number="18">Natwe ntiturāba ku biboneka, ariko turāba ku bitaboneka: kukw ibiboneka ar’ ivy’ igihe gito, arikw ibitaboneka bikaba ivy’ ibihe bidashira.</verse>
			</chapter>
			<chapter number="5">
				<verse number="1">Turazi yukw inzu y’urusago yacu yo kw isi ni yaramuka isambuwe, dufise inyubako iva ku Mana, inzu itubatswe n’ amaboko, itazoshira yo mw ijuru.</verse>
				<verse number="2">Kuko tunihira mur’ uru rusago, twifuza kurwambikirwakw inzu yacu izova mw ijuru,</verse>
				<verse number="3">namba tuyambaye tutazosangwa twambaye ubusa.</verse>
				<verse number="4">Kuko twebge abari mur’ uru rusago tuniha turemerewe, s’uko tugomba kwamburwa, ariko tugomba kwambikirwa kuri rwo, ngw igipfa kimirwe n’ubugingo.</verse>
				<verse number="5">Kand’ iyaturoranije kubg’ ico nyene n’Imana, iyatugwatirije Mpwemu.</verse>
				<verse number="6">Ni co gituma na ntaryo turinda mu mutima, kandi tumenya yukw iyo tur’ i wacu mu mubiri tuba tugerereye kure y’Umwami wacu —</verse>
				<verse number="7">kuko tugenda turōngōrwa n’ukwizera, ntiturōngōrwa n’ ivyo tubona —</verse>
				<verse number="8">ego me turinda mu mutima, kand’ ico turushiriza gukunda ngiki: n’ukugerēra kure y’umubiri, tukaba i wacu ku Mwami wacu.</verse>
				<verse number="9">Kandi ni co gituma tugira umwete wo kumunezereza, iyo tur’ i wacu mu mubiri, cank’ iyo tugerereye kure y’umubiri.</verse>
				<verse number="10">Kuko twese tutazobura kugaragarizwa imbere y’intebe y’amateka ya Kristo, kugira ng’umuntu wese ahabge ibihwanye n’ico yakoze akiri mu mubiri, ari ciza ari kibi.</verse>
				<verse number="11">Nuko kuko tuzi ingen’ ugutinya Umwami wacu kumeze, twemeza abantu, arikw Imana turayigaragarira: kandi rero nizigiye yuko tugaragarira n’imitima yanyu.</verse>
				<verse number="12">Ntitwongera kwishimagiza kuri mwebge, ariko tubaha inyanduruko y’ingene mwokwirata kubgacu, kugira ngo mubone ivyo mwokwishura abirata ivyo ku rukoba, batirata ivyo mu mutima.</verse>
				<verse number="13">Namba dusaze, dusaze ivy’ Imana; namba dufise ubgenge, ni mwebge dukorera.</verse>
				<verse number="14">Kuk’ urukundo rwa Kristo rutugōbēra, kand’ ico tuzi tudakekeranya n’uk’ umwe yapfiriye bose, nuko rero bose bārapfuye.</verse>
				<verse number="15">Kand’ icatumye apfira bose kwar’ ukugira ngw abariho babeho batacinezereza, ariko babeho banezereza uwabapfiriye, akabazukira.</verse>
				<verse number="16">Ni co gituma uhereye none tutakigira uwo tumenya ku vyo ku rukoba; naho twari tuzi Kristo mu vy’ umubiri, ariko none ntitukimumenya durtyo.</verse>
				<verse number="17">Nuko rer’ umuntu wese iy’ ari muri Kristo, aba ar’ icaremwe gisha: ivya kera biba bihise, vyose biba bicitse bisha.</verse>
				<verse number="18">Arikw ivyo vyose biva ku Mana, yatwiyujujeko kubga Kristo, ikaduha igikorwa co kugabura umwuzuzo,</verse>
				<verse number="19">ni kwo kuvuga yukw Imana yari muri Kristo yiyuzuza n’abari mw isi, ntiyabaharūrakw ibicumuro vyabo, kandi yatubīkije ijambo ry’umwuzuzo.</verse>
				<verse number="20">Ni co gituma tur’ intumwa mu gishingo ca Kristo, Imana isa n’ībingingira muri twebge. Turabinginga mu gishingo ca Kristo, mwuzure n’Imana.</verse>
				<verse number="21">Umwe atigeze kumenya icaha, Imana yamuhinduye icaha kubgacu, kugira ngo muri we duhinduke ukugororoka kw’Imana.</verse>
			</chapter>
			<chapter number="6">
				<verse number="1">Kandi ko dukorana na yo, turabinginga, ntimuhērwe ubuntu bg’Imana gupfa ubusa:</verse>
				<verse number="2">kuko yavuze, iti Mu gihe co kwemererwamwo ndakwumvise, No ku musi wo gukirizwako ndagutabaye. Ehe none n’igihe co kwemererwamwo, ehe none n’umusi wo gukirizwako.</verse>
				<verse number="3">Kandi ntitugira ico tuzana gitsitaza mu kintu na kimwe, kugira ngo kugabura ivy’ Imana kwacu ntikugawe.</verse>
				<verse number="4">Ariko twishimagiza muri vyose nk’ abakozi b’Imana, twihangana cane mu marushwa, mu mibabaro, mu vyago,</verse>
				<verse number="5">mu bimoko, mu mabohero, mu migūmūko, mu butame, mu kurāra maso, mu kwirirwa ubusa,</verse>
				<verse number="6">mu kugira umutima utanduye, mu kugira ubgenge, mu kutarambirwa, mu kuba inda nziza, muri Mpwemu Yera, mu rukundo rutar’ uruheyiheyi,</verse>
				<verse number="7">mw ijambo ry’ukuri, mu bushobozi bg’Imana, dufise ibirwanishwa vy’ukugororoka vyo mu kuryo n’ivyo mu kubamfu;</verse>
				<verse number="8">mu cubahiro no mu gakēngērwe, mu mugayo no mw ishimwe; twiyumvirwa nk’abanyabinyoma, ariko tur’ abanyakuri;</verse>
				<verse number="9">twiyumvirwa nk’abatamenyekana, ariko turi ba rurangiranwa; tuboneka nk’abagira bapfe, ariko rāba, turi bazima; tuboneka nk’abahanwa, ariko ntitwicwa;</verse>
				<verse number="10">tuboneka nk’abababara, ariko tunezerwa imisi yose; tuboneka nk’aboro, ariko dutungisha benshi; tuboneka nk’abatagira ico batunze, yamara dutunze vyose.</verse>
				<verse number="11">Akanwa kacu karabasēsekariye, yemwe Bakorinto, umutima wacu urāgutse;</verse>
				<verse number="12">ntimwāgiwe muri twebge, yamara mwāgiwe mu mitima yanyu.</verse>
				<verse number="13">Nuko ndababgira nk’abana banje, namwe ni mwāguke, mwishure nk’ uko mwagiriwe.</verse>
				<verse number="14">Ntimwifatanye n’abatizera, kand’ ata co musangiye: ukugororoka n’ukugabitanya bifatana bite? Cank’ umuco n’umwiza bifatanya bite?</verse>
				<verse number="15">Kandi Kristo ahūriye hehe na Beliyari? Cank’ uwizera n’ūtizera basangiye iki?</verse>
				<verse number="16">Kand’ urusengero rw’Imana ruhūza rute n’ ibigirwamana? Kuko twebge tur’ urusengero rw’Imana nzima: nk’ ukw Imana yavuze, iti Nzogerēra muri bo, nzogendera muri bo, Mbe Imana yabo, na bo babe abantu banje.</verse>
				<verse number="17">Nuko muve hagati ya ba bandi, Mubītandukanyeko, ni k’ Uhoraho agize, Kandi ntimugakore ku kintu gihumanya na kimwe; Nanje nzobākira,</verse>
				<verse number="18">Kandi nzobabera So, Namwe muzombera abahungu n’abakobga, Ni k’Uhoraho ashobora vyose agize.</verse>
			</chapter>
			<chapter number="7">
				<verse number="1">Nuko bakundwa, ko dufise ivyo vyasezeranywe, twiyuhagire ubuhumane bgose bg’umubiri n’ubg’ umutima, kuba abera tugushikishe kwubaha Imana.</verse>
				<verse number="2">Muduhe ikibanza mu mitima yanyu; nta we twagiriye nabi, nta we twononye, nta we twagunze.</verse>
				<verse number="3">Simbivugiye kubagaya; kuko mmaze kuvuga yuko muri mu mitima yacu, ngo dupfane kandi ngo tubaneho.</verse>
				<verse number="4">Mvuga ntababembeteranyako na mba, ndabirata cane. Nuzuye ihūmure, ndushiriza kunezerwa mu marushwa yacu yose.</verse>
				<verse number="5">Hamwe twaja i Makedoniya umubiri wacu ntiwaribgatenzukirwe na gatoya, kuko twababajwe uburyo bgose; inyuma hār’ intambara, imbere hār’ ubgoba.</verse>
				<verse number="6">Arikw Imana ihūmuriza abicisha bugufi yaduhūmurishije ukuza kwa Tito.</verse>
				<verse number="7">Kandi s’ukuza kwiwe kwonyene, ariko kandi n’uguhūmurizwa yahūmurijwe namwe, n’uko yatwīgāniye inkumbu zanyu mwangiriye, n’amarira yanyu, n’ishaka mwandwanira, ni co catumye ndushiriza kunezerwa.</verse>
				<verse number="8">Naho nabateje umubabaro ca cete canje, sinicuza, naho nari naricujije; kuko mbonye yukw ico cete cabateye umubabaro, naho mwawugize igihe gito gusa;</verse>
				<verse number="9">noneho ndanezerewe; sinnejerejwe n’uko mwagize umubabaro, ariko n’uk’ uwo mubabaro wabateye kwihana. Kuko mwagize umubabaro mu buryo bg’ Imana, kugira ngo ntihagire ico mubura kubgacu.</verse>
				<verse number="10">Umubabaro wo mu buryo bg’Imana utera ukwihana kuticuzwa, kuzana agakiza: arik’ umubabaro wo mu buryo bg’isi utera urupfu.</verse>
				<verse number="11">Ntimubona uwo mubabaro wo mu buryo bg’Imana, ukuntu wabateye umwete mwinshi urtyo? Kandi ko wabateye no kwiregura, no guhigimanga, no gutinya, n’ inkumbu, n’ishaka, no guhana? Muri vyose mwiyerekanye ko mwejejwe mur’ ivyo.</verse>
				<verse number="12">Nuko naho nabandikiye, ivyanyandikishije s’ivy’ uwagize nabi, kandi s’ivy’ uwagiriwe nabi, ariko n’ ukugira ng’umwete mutugirira werekanirwe hagati yanyu mu nyonga z’Imana.</verse>
				<verse number="13">Ni co catumye duhūmurizwa. Kandi mur’ ukwo guhūmurizwa turushiriza guterwa umunezero n’umunezero wa Tito, kuk’ umutima wiwe waruhuwe namwe mwese.</verse>
				<verse number="14">Namba har’ icanteye ko mbirata mbarātira Tito, ntivyantētereje: ariko nk’uko twababgiye vyose ukuri, ni ko n’ ukwirata kwacu, twarātiye Tito, kwabonetse kw ar’ ukw’ ukuri.</verse>
				<verse number="15">Kand’ umutima wiwe urushiriza kubagirira igishika, uko yibutse ingene mwanyumviye mwese, n’ingene mwamwākiriye mutinya, muhinda agashitsi.</verse>
				<verse number="16">Nnezerewe yuko mfise umutima uremye kubg’ ivyanyu vyose.</verse>
			</chapter>
			<chapter number="8">
				<verse number="1">Bene Data, turabamenyesha ubuntu bg’Imana amashengero y’i Makedoniya yagiriwe.</verse>
				<verse number="2">Bakigeragezwa n’amarushwa menshi, umunezero wabo w’akaburarugero, n’ubgoro bgabo butagira iyo buhērwa, vyarushirije kuzana ubutunzi bg’ivy’ ubuntu bgabo.</verse>
				<verse number="3">Kubgabo bāratanze nk’uko bashoboye, ndabibashingira intahe, kandi n’ukurusha ivyo bashoboye,</verse>
				<verse number="4">badusaba binginga cane kubatera iteka kugira ngo bafatanye n’abagaburira abera.</verse>
				<verse number="5">Kandi si nk’uko twābiziga gusa, ariko bābanje kwitanga bīha Umwami wacu, natwe nyene baratwiha, nk’ukw Imana yagomvye.</verse>
				<verse number="6">Ni co catumye twinginga Tito, ngw asozere ico gikorwa c’ubuntu no muri mwebge, nk’ uko yagitanguye kera.</verse>
				<verse number="7">Ariko nk’uko murushiriza kugira vyose — ukwizera, n’amajambo, n’ubgenge, n’umwete mwinshi, n’urukundo mudukunda — ni murushirize no kugira ubgo buntu na bgo.</verse>
				<verse number="8">Simbivugiye kubagera, ariko mbivugiye kugeza urukundo rwanyu kw ar’urw’ ukuri, ndarugeragereshe umwete w’abandi.</verse>
				<verse number="9">Kuko muzi ubuntu bg’Umwami wacu Yesu Kristo, yuko naho yar’ umutunzi, yahindutse umworo kubganyu, kugira ng’ubgoro bgiwe bubatungishe.</verse>
				<verse number="10">Kand’ ivyo mbabgiye kur’ ivyo n’ukubagisha inama; kuko bibabereye, abātanguriye abandi uhereye ku mwaka ushize, s’ukubikora gusa, ariko no kubikunda.</verse>
				<verse number="11">Nuko none mushitse no kubikora, kugira ngo nk’uko mwakunze kuvyemera, abe ari ko mubishitsa ku vyo mufise.</verse>
				<verse number="12">Kukw iyo har’ umutima ukunze, wemerwa ku vy’umuntu afise, si ku vy’ adafise.</verse>
				<verse number="13">Simvuze ntyo kugira ngw abandi boroherwe, namwe ngo mugorwe.</verse>
				<verse number="14">Ariko n’ukugira ngo munganye, ngw ibisāgutse kuri mwebge mur’ iki gihe bimare ubukene bgabo, kandi ngw ibizobasāguka na bo bize bimare ubukene bganyu, munganye.</verse>
				<verse number="15">Nk’uko handitswe, ng’ Uwegeranije vyinshi asanga nta co asāguye; uwegeranije bike asanga nta co akehaniwe.</verse>
				<verse number="16">Arikw Imana ishimwe, ishize mu mutima wa Tito kubagirira umwete nk’uwo mbagirira.</verse>
				<verse number="17">Kuko yemeye inama yacu, kandi kukw agize umwete mwinshi, aje i wanyu bivuye ku mutima.</verse>
				<verse number="18">Kandi hamwe n’ uwo turungitse na mwene Data ngo bazanane, ishimwe ryiwe ryo ku vy’ ubutumwa bgiza ryamamaye mu mashengero yose.</verse>
				<verse number="19">Kandi si co gusa, ariko na kare uwo ni we yatoranijwe n’amashengero kwama ajana natwe kubg’ ico gikorwa c’ubuntu, ubgo tugabura ng’ Umwami wacu ashimishwe, kandi ngo twerekane umutima wacu k’ubikunze.</verse>
				<verse number="20">Kukw ico twirinda ar’ iki, ar’ ic’ umuntu yotugaya kubg’ izi ngabire nyinshi tugabura.</verse>
				<verse number="21">Tubabaye gukora ivyiza, si mu nyonga z’ Umwami wacu gusa, ariko no mu maso y’abantu.</verse>
				<verse number="22">Kand’ abo tubarungikanye na mwene Data, uwo twagejeje kenshi, akaboneka kw ar’ umunyamwete muri vyinshi, ariko non’ arushiriza kugira umwete, kukw abizigira cane.</verse>
				<verse number="23">Ivya Tito, ni we dufatanije igikorwa, kandi ni mugenzanje dukorana ivyanyu; kand’ ivya bene Data abo, n’intumwa z’ amashengero, kandi n’icubahiro ca Kristo.</verse>
				<verse number="24">Nuko mubereke ivyerekana urukundo rwanyu mu maso y’amashengero, kandi yuko twari dufise inyanduruko yo kwirata mwebge.</verse>
			</chapter>
			<chapter number="9">
				<verse number="1">Ivy’ ukugaburira abera sindinda kubibandikira.</verse>
				<verse number="2">Kuko nzi umutima ukunze wanyu, ni wo nirata mu Banyamakedoniya yuko muwufise, mvuga yukw Abanyakaya bāri basanzwe biteguye, uhereye mu mwaka ushize, kandi gushishikara kwanyu kwateye abenshi umwete.</verse>
				<verse number="3">Kandi ndungitse abo bene Data kugira ng’ ukwirata mwebge kwacu ntikuze gupfe ubusa mur’ ivyo; kugira ngo muze mube mwiteguye nk’uko nababgiye,</verse>
				<verse number="4">twebge (sinovuga mwebge) ntituze tumāramāzwe n’ivyo twari twizigiye, namb’ Abanyamakedoniya bamwe bazozanana nanje bagasanga mutiteguye.</verse>
				<verse number="5">Ni co gitumye niyumviriye yuko nkwiye kwinginga abo bene Data kunyitangira imbere mu kuza i wanyu, ngo babanze gutunganya ivy’ ubuntu mwasezeranye kera, bibe vyiteguwe nk’ivy’ ubuntu, ata kinubge.</verse>
				<verse number="6">Arikw ico mvuga ngiki, ng’ Ūbiba nke, azokwimbura bike, ūbiba nyinshi azokwimbura vyinshi.</verse>
				<verse number="7">Umuntu wese atange nk’ukw abigabiye mu mutima wiwe, atababaye cank’ atagōberewe, kukw Imana ikunda ūtanga anezerewe.</verse>
				<verse number="8">Kand’ Imana ishobora kubasāzako ubuntu bgose, kugira ngo murushirize gukora ivyiza vyose, mufise ibibahāgije muri vyose.</verse>
				<verse number="9">Nk’uko handitswe, ngo Yatanze isābagire, yahaye abakene, Ukugororoka kwiwe kwamah’ ibihe bidashira.</verse>
				<verse number="10">Kand’ Īha umubivyi imbuto n’ imitsima yo kurya, ni yo izobaha, ibongeranirize imbuto zanyu zo kubiba, kand’ izogwiza imbuto z’ukugororoka kwanyu.</verse>
				<verse number="11">Namwe muzotungishwa muri vyose, ngo mugire ubuntu bgose, butuma dushimisha Imana.</verse>
				<verse number="12">Kukw igikorwa c’ukwo kugabura kitamara ubgoro bg’abera gusa, ariko kandi kirushiriza gushimisha Imana muri benshi.</verse>
				<verse number="13">Kuk’ uburyo mwageragejwe n’ukwo kugabura bgatumye abo bahimbaza Imana yuko muyumvira, mwātura ubutumwa bgiza bga Kristo, kandi yuko mwagize ubuntu bginshi bgo kubafasha no gufasha abandi bose.</verse>
				<verse number="14">Kandi mu kubasengera babagirira inkumbu, kuk’ ubuntu bg’ Imana burushiriza kuba muri mwebge.</verse>
				<verse number="15">Imana ishimirwe ingabire yayo nziza itovugwa.</verse>
			</chapter>
			<chapter number="10">
				<verse number="1">Jewe Paulo ubganje ndabinginga kubg’ ubugwaneza n’ineza vya Kristo, jewe umuntu aciye bugufi muri mwebge imbere yanyu, arikw iyo tutari kumwe ndabubahuka;</verse>
				<verse number="2">nuko ndabinginga kugira ngo ni twaba kumwe sinze ndinde kububahuka, nk’uko ngabiye kuzokwubahuka bamwe nshize ubgoba, batwiyumvira ko tugenda dukurikira ivy’ akameremere kacu.</verse>
				<verse number="3">Naho turi n’umubiri ntiturwana mu buryo bg’umubiri,</verse>
				<verse number="4">kukw ibirwanishwa vy’intambara yacu atar’ ivyo mu buryo bg’umubiri, arikw imbere y’Imana bifise ubushobozi bgo gushingūra akarimbi,</verse>
				<verse number="5">dushingūra impāri n’igishizwe hejuru cose, kihashiriwe kurwanya ukumenya Imana, dufata mpiri ivyiyumvirwa mu mitima vyose, ngo tubigomōrere Kristo.</verse>
				<verse number="6">Kandi twiteguye guhana ubutumva bgose, aho mwebge muzogirira ukwumva gushitse.</verse>
				<verse number="7">Mbega murāba ibibonwa n’ amaso? Namba har’ umuntu yizigiye kw ar’ uwa Kristo, yibgire n’ibi, yuk’ ukw ar’uwa Kristo, natwe ari ko turi.</verse>
				<verse number="8">Kuk’ ububasha bgacu Umwami wacu yaduhaye kugira ngo tububake, ntitubasambure, naho norushiriza kubgirata, sinzomāramāzwa;</verse>
				<verse number="9">sinze niyumvirwe nk’ūbateza ubgoba ivyete vyanje.</verse>
				<verse number="10">Kuko bavuga, bat’ Ivyete vyiwe birahambaye, birasogōta, arikw iy’ ar’ ino, arakēngēretse, kand’ amajambo yiwe nta co amaze.</verse>
				<verse number="11">Ūvuga ibisa birtyo ni yibgire n’ibi, yuk’ uko tumeze ku majambo yo mu vyete atari ho turi, ari ko tumeze no ku vyo dukora ari ho turi.</verse>
				<verse number="12">Kuko tutubahuka kwishira mu gitigiri ca bamwe bishimagiza, canke kwigereranya na bo: arikw abo, ko bīrēhēsha ubgabo kandi bīgereranya ubgabo, nta bgenge bagira.</verse>
				<verse number="13">Tweho ntituzokwirata ibirenze urugero, ariko tuzokwiyumvira urugero rwacu ko ruhwanye n’urugezo rw’ah’ Imana yatugereye, ngo dushike no kuri mwebge.</verse>
				<verse number="14">Ntidushingīra ngo turenge urugezo rwacu, nk’abatāshitse kuri mwebge, kuko twāshitse no kuri mwebge koko, tuzanye ubutumwa bgiza bga Kristo.</verse>
				<verse number="15">Ntitwirata ibirenze urugero, ntitwirata ivy’ abandi bakoze. Ariko twizigiye yuk’ ukwizera kwanyu ni kwakura, tuzoshirwa hejuru kubganyu, ku vyo twagerewe, ngo twāgukirwe,</verse>
				<verse number="16">tuvuge ubutumwa bgiza mu bihugu biri hirya yanyu, kugira ngo twoye kwirata ivyo dusanze bīteguye, ahāgerewe uwundi.</verse>
				<verse number="17">Arik’ uwirata yirate Uhoraho.</verse>
				<verse number="18">Kuk’ uwishimagiza atari we yemerwa, ariko hemerwa uw’ Umwami wacu ashimagiza.</verse>
			</chapter>
			<chapter number="11">
				<verse number="1">Icompa mukanyihanganira ku bupfu buciyemwo, kandi n’ubgo muranyihanganira.</verse>
				<verse number="2">Mbafuhira ifuhe ryo kubg’ Imana, kuko nabahaye umugabo umwe, ni we Kristo, ngo ndabamushingire mumeze nk’inkumi itunganye.</verse>
				<verse number="3">Ariko ndiyubara yuko, nk’uko ya nzoka yahendesheje Eva ukwiyorobeka kwayo, kumbure ivyiyumviro vyanyu vyokwoshwa, mugaca mureka ukugororoka n’ukwera mu vya Kristo.</verse>
				<verse number="4">Kukw iyo hagize ūza i wanyu akababarira Yesu wundi, tutābabariye, cank’ iyo mwākiriye iyindi mpwemu mutākiriye, cank’ ubundi butumwa mutemeye, we muramwihanganira neza!</verse>
				<verse number="5">Kuko nibgira yukw izo ntumwa zihambaye cane ata co zindusha na gatoya.</verse>
				<verse number="6">Naho nd’umutungu mu majambo, sind’ umutungu mu bgenge, kand’ ivyo twarabiberetse muri vyose no mu maso ya bose.</verse>
				<verse number="7">Canke mbega naracumuye kuko nicishije bugufi ngo mushirwe hejuru, mbabgiye ubutumwa bgiza bg’Imana ku busa?</verse>
				<verse number="8">Nasahuye ayandi mashengero ndayāka ingero, kugira ngo nkorere mwebge,</verse>
				<verse number="9">kand’ aho nari kumwe namwe ngakena, sinagize uwo ngōra: kuko bene Data bavuye i Makedoniya bāmmaze ubukene. Muri vyose nirinda kubagora, kandi nzoshishikara kuvyirinda.</verse>
				<verse number="10">Uk’ ukuri kwa Kristo kuri muri jewe, nta wuzombuza kwirata ntyo mu ntāra zo muri Akaya.</verse>
				<verse number="11">Ni ku ki? N’uko ntabakunda? Bizi Imana.</verse>
				<verse number="12">Arikw ivyo nkora nzoshishikara kubikora, kugira ngo mbuze inyanduruko abagomba inyanduruko yo kuboneka nkatwe mu vyo birata.</verse>
				<verse number="13">Abameze bartyo n’intumwa z’ibinyoma, n’abakozi bagunga, bīgira intumwa za Kristo.</verse>
				<verse number="14">Kand’ ivyo ntibitangaza, kuko na Satani yīgira umumarayika w’umuco.</verse>
				<verse number="15">Nuko s’ikigoye kw abakozi biwe na bo bīgira nk’abakozi b’ukugororoka: iherezo ryabo rizohwana n’ibikorwa vyabo.</verse>
				<verse number="16">Kandi nongere kubivuga: Ntihagire ūnyiyumvira ko nd’ igipfu. Ariko ni mwaramuka munyiyumviriye murtyo, munyemere nk’igipfu, kugira ngo nanje nirate gatoya.</verse>
				<verse number="17">Ivyo mvuga simbivuga nk’ijambo ry’Umwami wacu, ariko ndabivuga nk’ūvugishwa n’ ubupfu, nizigiye yuko mfise inyanduruko yo kwirata.</verse>
				<verse number="18">Ko benshi birata ivy’ umubiri, reka nanje nyene ndavyirate.</verse>
				<verse number="19">Mwihanganira ibipfu munezerewe, kuko mwibereye abanyabgenge.</verse>
				<verse number="20">Murihangana, iy’ umuntu abagize abaja, iy’ abariye, iy’ abafashe, iyo yishize hejuru, iy’ abakubise urushi.</verse>
				<verse number="21">Mbivuganye isoni: bisa n’aho tweho twabagizemw’ intege nke. Arikw ikintu cose gitera umuntu gushira amanga (mbivugishijwe n’ubupfu) nanje kirabintera.</verse>
				<verse number="22">Mbeg’ abo n’Abaheburayo? Nanje ndi we. N’Abisirayeli? Nanje ndi we. N’uruvyaro rwa Aburahamu? Nanje ndi rwo.</verse>
				<verse number="23">N’abakozi ba Kristo? (Mvuga nk’umusazi) ndabarusha. Ndabarusha mu butame, ndabarusha gushirwa mu mabohero, ndabarusha mu gukubitwa kurenze urugero: kenshi nari mw irinde ry’urupfu.</verse>
				<verse number="24">Abayuda ibihe bitanu bankubise ibimoko mirongwitatu n’icenda.</verse>
				<verse number="25">Ibihe bitatu nakubiswe ingāge; igihe kimwe natewe amabuye; ibihe bitatu ubgato bgarammenekanye, naraye mw idamba nirirwaho;</verse>
				<verse number="26">nari mu ngendo kenshi, mw irinde ry’inzūzi, mw irinde ry’ abambuzi, mw irinde ry’ubgoko bgacu, mw irinde ry’abanyamahanga, mw irinde ryo mu bisagara, mw irinde ryo mu bugaragwa, mw irinde ryo mu kiyaga, mw irinde ryo mu bīgira bene Data;</verse>
				<verse number="27">mu butame no mu bucumukure, ndāra maso kenshi, ngira inzara n’inyota, mmara ubusa kenshi, nicwa n’imbeho, nambara ubusa.</verse>
				<verse number="28">Kandi ntarinze kuvuga ibindi, har’ ikinzako uko bukeye, n’umwitwaririko w’amashengero yose.</verse>
				<verse number="29">Ni nde adakomera, nanje simbe ūdakomeye? Ni nde agira ikimugwisha, nanje isoni ntizinyice?</verse>
				<verse number="30">Namba nkwiye kwirata, nirata ivy’ intege nke zanje.</verse>
				<verse number="31">Imana y’Umwami Yesu, ni yo Se, ishimwa ibihe bidashira, irazi ko ntabesha.</verse>
				<verse number="32">I Damasiko icēgēra c’umwami Areta carindishije igisagara c’Abanyadamasiko ngo bamfate.</verse>
				<verse number="33">Bancisha mu kadirisha k’uruzitiro rw’amabuye, ndi mu gisāngāza, ndahunga ndamuva mu maboko.</verse>
			</chapter>
			<chapter number="12">
				<verse number="1">Numva mpambīrwa kwirata, naho bitagira ikimazi. Ariko ngira mvuge ivyo kwerekwa no guhishurirwa n’Umwami wacu.</verse>
				<verse number="2">Ndazi umuntu wo muri Kristo, yadūganywe akajanwa mw ijuru rya gatatu, ubu hashize imyaka cumi n’ine — namba yari mu mubiri simbizi; canke namb’ atāri mu mubiri simbizi, bizi Imana.</verse>
				<verse number="3">Kandi nzi yuk’ ūmeze artyo — namba yari mu mubiri, canke namb’ atāri mu mubiri, simbizi, bizi Imana —</verse>
				<verse number="4">yadūganywe, akajanwa muri Paradiso, akumva ibitovugwa, ivy’ umuntu atemererwa kuvuga.</verse>
				<verse number="5">Kubg’ umuntu ameze artyo ndirata, ariko kubganje sinokwirata, atar’ intege nke zanje.</verse>
				<verse number="6">Kandi nogomvye kwirata sinobaye nd’ igipfu, kuko noba mvuga ukuri. Ariko nsizeho kugira ngo ntihagire ūnyiyumvira ibiruta ivy’ ambonako cank’ ivy’ anyumvako.</verse>
				<verse number="7">Kandi kugira ngo noye guterwa kwishira hejuru birenze urugero, mbitewe n’uko nahishuriwe ibirushiriza kuba ibihambaye, ni co catumye mpabga igisata mu mubiri, intumwa ya Satani yo kunkubita ibipfunsi, ngo noye guterwa kwishira hejuru birenze urugero.</verse>
				<verse number="8">Kandi kur’ ivyo natakambiye Umwami wacu gatatu ngo kimvemwo.</verse>
				<verse number="9">Arambarira, at’ Ubuntu bganje buraguhāgije; kuk’ ubushobozi bganje buhīngūrirwa mu ntege nke. Nuko cane‐cane nzonezererwa kwirata intege nke zanje, ng’ubushobozi bga Kristo bunzeko.</verse>
				<verse number="10">Ni co gituma kubga Kristo nzonezererwa intege nke zanje, no gukubagurwa, n’ imibabaro, no guhīgwa, n’ivyago: kukw iyo mbaye umunyantege nke ari ho ndushiriza kugira ubushobozi.</verse>
				<verse number="11">Mbaye igipfu, ni mwebge mwabinteye, kukw ivyari bikwiye ar’ uko mba narashimagijwe namwe. Za ntumwa zihambaye cane nta co zindushije, naho nd’ ubusa.</verse>
				<verse number="12">N’ukuri ivyerekana intumwa vyakorewe hagati yanyu mu kwihangana kwose, ni vyo bimenyetso n’ibitangaza n’ibikorwa bikomeye.</verse>
				<verse number="13">Ayandi mashengero yabarushije iki, atar’ uko jewe ubganje ntābabereye ikirusha? Mumparire ico caha!</verse>
				<verse number="14">Ehe niteguye kuza i wanyu ubugira gatatu: sinzobabera ikirusha. Kukw atar’ ivyanyu ndondera ariko ni mwebge ubganyu ndondera: kukw abana badakwiye kuziganiriza abavyeyi, arikw abavyeyi ni bo bakwiye kuziganiriza abana.</verse>
				<verse number="15">Kubganje nzonezererwa cane gutanga ivyanje, no kwitanga rwose, nitangira ubugingo bganyu. Mbega ko ndushiriza kubagirira urukundo, non’ urwo nkundwa rugabanuke?</verse>
				<verse number="16">Ivyo vyo birahaye: ubganje sinabaremereye; ariko, ko naciye mu kandi kenge, nabafatishije ubugunge.</verse>
				<verse number="17">Mbega mu bo nabatumyeko har’ umuntu natumye kubāka inyungu?</verse>
				<verse number="18">Nagishije inama Tito, ndamurungikana na mwene Data wa wundi. Har’ inyungu Tito yabātse? Ntitwagendeye muri Mpwemu umwe? Ntiyageze ikirenge mu canje?</verse>
				<verse number="19">Uhereye kera mwiyumvira yuko tubiregurako. Imbere y’ Imana no muri Kristo ni ho tuvugira. Ariko yemwe abo nkunda, vyose tubivugiye kubakomeza.</verse>
				<verse number="20">Kuko binteye akōba yuko, aho nzozira, kumbure nzosanga mumeze uko ntagomba, nanje muzosanga mmeze uko mutagomba; kandi yuko kumbure hazoba imitongano, n’ishari, n’ uburake, n’ikēba, n’ukuvuga abandi nabi, n’insaku, n’ukwihimbariza ubusa, n’imivurungano;</verse>
				<verse number="21">kandi yuko, aho nzozira, Imana yanje izosubira kuncisha bugufi muri mwebge, nanje nkazoririra benshi bācumuye kera, ntibihane ivyonona, n’ubushakanyi, n’ivy’ isoni nke bākoze.</verse>
			</chapter>
			<chapter number="13">
				<verse number="1">Ubu bugira bube ubga gatatu nza i wanyu. Ijambo ryose rizoringanizwa bivuye mu kanwa k’ivyabona bibiri canke bitatu.</verse>
				<verse number="2">Nabivuze nkiri kumwe namwe ubugira kabiri kera, na none ntar’ iyo ni ko mbivuga bitaraba, mbarira abācumuye kera n’abandi bose, yuko ni nagaruka ntazogira akagongwe:</verse>
				<verse number="3">kuko murondera ikimenyetso co kwerekana yuko Kristo ari we amvugisha, umwe atar’ umunyantege nke kuri mwebge, arikw agira ubushobozi hagati yanyu.</verse>
				<verse number="4">Kukw intege nke zāteye kw abambga, ariko non’ ariho kubg’ ubushobozi bg’Imana. Natwe tur’ abanyantege nke muri we, ariko tuzobanaho na we, kubg’ ubushobozi bg’Imana tubereyeho mwebge.</verse>
				<verse number="5">Ba ari mwebge mwisuzuma, mumenye yuko muhagaze mu kwizera; ba ari mwebge mwirāba. Mbega ntimwiyizi, ntimuzi yuko Yesu Kristo ari muri mwebge? — shiti kumbure mur’ abāhinyuwe!</verse>
				<verse number="6">Ariko nizigiye yuko muzomenya ko tweho tutar’ abāhinyuwe.</verse>
				<verse number="7">Kandi turasaba Imana ngo ntimugire ikibi mukora, s’ukugira ngo tuboneke ko tur’ abemewe, ariko n’ukugira ngo mukore iciza, natwe tuboneke nk’abahinyuwe.</verse>
				<verse number="8">Kuko tudashobora kurwanya ukuri, ariko duherereye mu ruhande rw’ukuri.</verse>
				<verse number="9">Turanezerwa iyo tugize intege nke, namwe mukagira inkomezi: kand’ ico dusaba ngiki, n’uko mutunganywa rwose.</verse>
				<verse number="10">Ni co gitumye mbandikira ivyo tutari kumwe, kugira ngo ni twaba kumwe noye kuzohambara, nk’uko nahawe ububasha n’Umwami wacu bgo kwubaka, ariko s’ubgo gusambura.</verse>
				<verse number="11">Ibisigaye bene Data, muganūke; mutungane rwose, mwemere guhanūrwa, muhuze imitima, mubane amahoro. Ni ho Imana Nyen’ urukundo n’amahoro izobana namwe.</verse>
				<verse number="12">Muramukanishe kugumbirana kwera.</verse>
				<verse number="13">Abera bose barabaganūtsa.</verse>
				<verse number="14">Ubuntu bg’Umwami wacu Yesu Kristo, n’urukundo rw’ Imana, n’ubumwe buva kuri Mpwemu Yera, bibane namwe mwese.</verse>
			</chapter>
		</book>
		<book number="48">
			<chapter number="1">
				<verse number="1">Paulo, intumwa itātumwe n’ abantu, kandi nta muntu yabariwe kuntuma, ariko natumwe na Yesu Kristo, n’Imana Data wa twese yamuzuye mu bapfuye,</verse>
				<verse number="2">mfatanije na bene Data turi kumwe bose kubandikira, abo mu mashengero y’i Galatiya.</verse>
				<verse number="3">Ubuntu bube muri mwebge n’amahoro biva ku Mana Data wa twese, no ku Mwami wacu Yesu Kristo,</verse>
				<verse number="4">yitangiye ivyaha vyacu, ngw aturokore mur’ iki gihe kibi ca none, nk’ukw Imana yacu yagomvye, ni yo Data we twese.</verse>
				<verse number="5">Icubahiro kibe icayo ibihe bitazoshira. Amen.</verse>
				<verse number="6">Ndatangaye yuko muriko murareka vuba murtyo Iyabahamagaye kubg’ ubuntu bga Kristo, mukemera ubutumwa bunyuranye n’ubgo,</verse>
				<verse number="7">kand’ ata bundi buriho; ariko harih’ abantu babahagarika imitima, bakagomba guhindura ukundi ubutumwa bga Kristo.</verse>
				<verse number="8">Ariko naho yoba ari twebge cank’ umumarayika avuye mw ijuru, ababarira ubutumwa bunyuranye n’ubgo twababariye, arakavumwa.</verse>
				<verse number="9">Nk’uko twāvuze ubga mbere, na none nongeye kubivuga, nti Ni hagira umuntu ababarira ubutumwa bunyuranye n’ubgo mwemeye, arakavumwa.</verse>
				<verse number="10">Mbeg’ ubu n’ishimwe ry’ abantu ngomba, canke n’iry’ Imana? Canke se ndondera kunezereza abantu? Iyo mba nkinezereza abantu, simba nd’umugurano wa Kristo.</verse>
				<verse number="11">Ku vy’ ubutumwa navuze, ndabamenyesha bene Data, yukw atar’ ubg’ abantu:</verse>
				<verse number="12">kuko nanje ntābuhawe n’umuntu, kandi sinabgigishijwe, ariko ni Yesu Kristo yabumpishuriye.</verse>
				<verse number="13">Mwumvise ingeso zanje nari mfise kera, nkiri mw idini y’Abayuda, ingene nahīga ishengero ry’Imana birengereje, nkaritikiza.</verse>
				<verse number="14">Kandi mu bgoko bgacu narushije benshi bo mu bo twārukanye kuja imbere mw idini y’Abayuda, kuko nabarusha kugira ishaka ry’imigenzo twārazwe na ba sogokuruza.</verse>
				<verse number="15">Arikw aho bihimbariye Imana yandobanuye nkiri mu nda ya mama, ikampamagara kubg’ ubuntu bgayo,</verse>
				<verse number="16">guhishurira umutima wanje Umwana wayo, ngo mvuge ubutumwa bgiwe bgiza mu banyamahanga, ako kanya sinagishije inama abafise inyama n’amaraso,</verse>
				<verse number="17">kandi sinadūze i Yerusalemu ku bantanguriye kuba intumwa, ariko nagiye muri Arabiya, kandi hanyuma nsubira i Damasiko.</verse>
				<verse number="18">Maz’ imyaka itatu ishize ndūga i Yerusalemu kwibonanira na Kefa, mmara i we imisi cumi n’itanu.</verse>
				<verse number="19">Ariko mu zindi ntumwa nta wundi nabonye, atari Yakobo, mwene nyina w’Umwami Yesu.</verse>
				<verse number="20">Ku vyo mbandikiye, ehe nd’imbere y’Imana, simbesha.</verse>
				<verse number="21">Maze nja mu ntāra z’i Siriya n’i Kilikiya.</verse>
				<verse number="22">Abo mu mashengero y’i Yudaya yo muri Kristo ntibāribgankubite ijisho,</verse>
				<verse number="23">ariko bumva gusa abamvuga, bat’ Umwe yahora aduhīga mbere, ubu asigaye yamamaza ivyizerwa yatikiza kera;</verse>
				<verse number="24">nuko bahimbaza Imana kubganje.</verse>
			</chapter>
			<chapter number="2">
				<verse number="1">Maze hahise imyaka cumi n’ine, nongera kudūgana na Barunaba, kandi na Tito ndamujana.</verse>
				<verse number="2">Kandi nadūzeyo kubgo guhishurirwa, mbashira imbere ubutumwa bgiza mvuga mu banyamahanga, ariko mbushira imbere y’abashimwa twiherereye, ngo sinirukire ubusa, canke simbe narirukiye ubusa.</verse>
				<verse number="3">Ariko na Tito twari kumwe ntiyagōberewe ngw akebge, naho yar’ Umugiriki,</verse>
				<verse number="4">kand’ ari co coshimishije abīgira bene Data bānyegetejwe mw ishengero, binjiye mu mpisho ngo batate ukwidegemvya kwacu dufise muri Kristo Yesu, kugira ngo badushire mu buja.</verse>
				<verse number="5">Abo ntitwabumviye na gatoya ngo tuganzwe na bo; kugira ng’ ukuri kw’ubutumwa bgiza kugume muri mwebge.</verse>
				<verse number="6">Arikw abashimwa kw ari bakuru — uko bari bameze ubga mbere simbibabaye, kubganje vyose ni bimwe, Imana ntirobanura abantu ku cubahiro — abo bashimwa nta co bānyongerereje.</verse>
				<verse number="7">Ariko babonye yuko najejwe ubutumwa bgo kwigisha abatākebge, nk’uko Petero yajejwe ubgo kwigisha abākebge.</verse>
				<verse number="8">Kukw Iyashoboje Petero gutumwa ku bākebge, ari yo yanshoboje nanje gutumwa ku banyamahanga.</verse>
				<verse number="9">Kandi bamaze kumenya ubuntu nahāwe, Yakobo na Kefa na Yohana, abashimwa kw ar’inkingi, badukora mu minwe, twe na Barunaba, ngo dufatanye na bo, ngo twebge tuje ku banyamahanga, na bo baje ku bākebge.</verse>
				<verse number="10">Arikw ico bāgomvye gusa n’uko twibuka aboro, ari co nyene nanje nari nsanzwe mfitiye umwete.</verse>
				<verse number="11">Ariko Kefa aje muri Antiyokiya, mmugisha impāri imbonankubone, kuko yari n’ibimutsindishije.</verse>
				<verse number="12">Kukw abāvuye kwa Yakobo batarashikayo yasangira n’abanyamahanga; ariko bashitseyo, ariyonjorora, arabanēna, kukw atinye abo mu bākebge.</verse>
				<verse number="13">Kandi n’ abandi Bayuda bahumbana na we, bitayeko na Barunaba atwarwa n’ubgo buhumvyi bgabo.</verse>
				<verse number="14">Ariko mbonye badaca mu nzira igororotse, nk’uk’ ukuri kw’ubutumwa bgiza kuri, mbaririra Kefa imbere ya bose, nti Ko wewe witondera ingeso z’abanyamahanga, zitar’ iz’ Abayuda, kand’ ur’ Umuyuda, ugōbēra ute abanyamahanga kuba nk’Abayuda?</verse>
				<verse number="15">Twebge mu kameremere kacu tur’ Abayuda, ntitur’ abanyavyaha bo mu banyamahanga.</verse>
				<verse number="16">Ariko tuzi yuk’ umuntu adatsindanishirizwa n’ibikorwa bishinzwe n’ivyagezwe, arikw atsindanishirizwa no kwizera Yesu Kristo. Natwe twizeye Kristo Yesu, ngo kwizera Kristo kube ari kwo kudutsindanishiriza, atar’ ibikorwa bishinzwe n’ivyagezwe; kukw ata muntu atsindanishirizwa n’ibikorwa bishinzwe n’ivyagezwe.</verse>
				<verse number="17">Ariko namba twabonetse ko tur’ abanyavyaha, hamwe twarondera gutsindanishirizwa no kuba muri Kristo, mbega Kristo n’ umukozi agabura icaha? Eka na mba!</verse>
				<verse number="18">Nokwongera kwubaka ivyo nasambuye noba niseruye ko nd’umuntu acumura.</verse>
				<verse number="19">Ivyagezwe vyanteye gupfa ku vyagezwe, ngo mbeho ku Mana.</verse>
				<verse number="20">Nabambanywe na Kristo, ariko ndiho; yamara si jewe nkiriho, ni Kristo ariho muri jewe. Ivyo nkora vyose nkiriho mu mubiri mbikoreshwa no kwizera Umwana w’Imana yankunze, akanyigura.</verse>
				<verse number="21">Simpindura ubusa ubuntu bg’Imana, kukw asangw’ ukugororoka kuzanwa n’ivyagezwe, Kristo azoba yapfiriye ubusa.</verse>
			</chapter>
			<chapter number="3">
				<verse number="1">Yemwe Bagalatiya b’ibijuju, ni nde yabaroze, kand’ ari mwebge mweretswe Yesu Kristo abambge, mu maso yanyu?</verse>
				<verse number="2">Iki conyene ni co ngomba ko mumbgira: mbega Mpwemu mwamuronkeshejwe n’ibikorwa vy’ ivyagezwe, canke n’ukwumva gufatanije n’ukwizera?</verse>
				<verse number="3">Mbega mwakabaye mur’ ibijuju murtyo? Mwatanguye mu vya Mpwemu, mbega none musozereye mu vy’ umubiri?</verse>
				<verse number="4">Mbeg’ ayo yose mwayaboneye ubusa? Namba yar’ ay’ ubusa koko!</verse>
				<verse number="5">Ībaha Mpwemu, igakorera ibitangaza muri mwebge, mbeg’ ibikoreshwa n’ uko mukora ibikorwa vy’ivyagezwe, canke n’uko mwumvise mukizera?</verse>
				<verse number="6">Nk’uko Aburahamu yizeye Imana, akabiharūrwako nk’ ukugororoka.</verse>
				<verse number="7">Mumenye rero yukw abīshimiye ukwizera ari bo bana ba Aburahamu.</verse>
				<verse number="8">Kand’ ivyanditswe vyabimenye bitaraba yukw Imana izotsindanishiriza abanyamahanga kubg’ ukwizera, bibarira Aburahamu ubutumwa bgiza bg’ibitaraba, biti Muri wewe ni ho amahanga yose azohērwa umugisha.</verse>
				<verse number="9">Nukw abīshimira ukwizera bahabga umugisha hamwe na Aburahamu yizera.</verse>
				<verse number="10">Abishimira ibikorwa vy’ivyagezwe bose bari n’umuvumo: kuko handitswe ngw Azoba avumwe umuntu wese adashishikarira ivyanditswe vyose mu gitabo c’ivyagezwe, ngw avyitondere.</verse>
				<verse number="11">Biraseruka yukw ata muntu atsindanishirizwa n’ivyagezwe imbere y’Imana, kuko handitswe ng’ Umugororotsi azobeshwaho n’ukwizera.</verse>
				<verse number="12">Arikw ivyagezwe ntibiva ku kwizera, yamara ng’ Ūzovyitondera ni vyo bizomubeshaho.</verse>
				<verse number="13">Kristo yaducunguye umuvumo w’ivyagezwe, yacitse ikivume kubgacu; kuko handitswe ngw Azoba avumwe umuntu wese amanitswe ku giti:</verse>
				<verse number="14">kugira ng’ umugisha wa Aburahamu ushike ku banyamahanga, bawuheshejwe na Yesu Kristo, kugira ng’ukwizera kuturonkeshe Mpwemu twasezeraniwe.</verse>
				<verse number="15">Bene Data, ibi ndabivuga nk’imvugo y’abantu. Isezerano, naho ryoba iry’ umuntu gusa, iyo rishinzwe nta muntu arikūraho cank’ aryongerako.</verse>
				<verse number="16">Nuko Aburahamu ni we yasezeraniwe amasezerano, bo n’uruvyaro rwiwe. Ntiyavuze, it’ Imvyaro; nk’ ūvuga benshi: yamara yavuze nk’ūvuga umwe, iti N’uruvyaro rwawe; ni rwo Kristo.</verse>
				<verse number="17">Arikw ico mvuze n’iki: isezerano ryabanje gushingwa n’Imana, ivyagezwe vyaje hashize imyaka amajana ane na mirongwitatu, ntivyorikūraho ngo bihindure ubusa iryo sezerano.</verse>
				<verse number="18">Kukw iy’ umwandu uzanwa n’ivyagezwe, woba utazanywe n’isezerano: arikw Imana yawuhaye Aburahamu, iwumusezeraniye.</verse>
				<verse number="19">Nukw ivyagezwe n’ibiki? Vyageretsweko kubg’ ibicumuro, ngo bigumeho kugeza ah’ uruvyaro ruzozira rwasezeranywe ivy’ isezerano: kandi vyahawe abamarayika kubigera, na bo babiha umushikirwa w’amajambo.</verse>
				<verse number="20">Arik’ umushikirwa ntaba uw’ umwe, yamar’ Imana n’imwe.</verse>
				<verse number="21">Mbeg’ ivyagezwe birwanya amasezerano y’Imana? Eka na mba! Iyo haba harih’ ivyagezwe vyashinzwe bishobora kubeshah’ abantu, n’ukuri ukugororoka kuba kwarazanywe n’ivyagezwe.</verse>
				<verse number="22">Arikw ivyanditswe bivuga yuko vyose vyugaranywe ngo biganzwe n’icaha, kugira ngw abizera bahabge ivyasezeranywe biheshwa no kwizera Yesu Kristo.</verse>
				<verse number="23">Arik’ ukwizera kutaraza, twarindwa n’ivyagezwe, twugaranywe turindiriye ukwizera kwagira kuze guhishurwe.</verse>
				<verse number="24">Uko ni kw ivyagezwe vyatubereye umurezi aturera akadushikiriza Kristo, ngo dutsindanishirizwe n’ukwizera.</verse>
				<verse number="25">Arik’ ukwizera ko kwaje, ntitukirerwa n’umurezi.</verse>
				<verse number="26">Mwese mur’ abana b’Imana kubgo kwizera Kristo Yesu:</verse>
				<verse number="27">kuko mwese ababatirijwe kuba aba Kristo mwanbaye Kristo.</verse>
				<verse number="28">Ntihashobora kuba Umuyuda cank’ Umugiriki, ntihashobora kuba umugurano cank’ uwidegemvya, ntihashobora kuba umugabo cank’ umugore; kuko mwese mur’ umwe muri Kristo Yesu.</verse>
				<verse number="29">Ko mur’ aba Kristo, mur’ uruvyaro rwa Aburahamu, mur’ abaragwa nk’ uko vyasezeranywe.</verse>
			</chapter>
			<chapter number="4">
				<verse number="1">Ariko mvuga yuko samuragwa, iy’ akir’ umwana, ata co atandukanako n’umugurano, nah’ ari we nyen’ ibintu vyose.</verse>
				<verse number="2">Arikw aganzwa n’abamuzigama n’ ababgiriza kugeza mu kibariro cashinzwe na se.</verse>
				<verse number="3">Natwe n’ uko: tukir’ abana twari tujakariye ivya mbere vyo mw isi.</verse>
				<verse number="4">Maz’ igihe gikwiye gishitse, Imana ituma Umwana wayo, yavyawe n’umugore, kandi yavutse aganzwa n’ivyagezwe,</verse>
				<verse number="5">ngw acungure abaganzwa n’ivyagezwe, biduheshe gucika abana bayo.</verse>
				<verse number="6">Kandi kuko mur’ abana bayo, Imana yatumye Mpwemu w’Umwana wayo mu mitima yacu, ataka, ati Abba, Data.</verse>
				<verse number="7">Ni co gituma utakir’ umugurano, arik’ ur’ umwana wayo; kandi k’ur’ umwana wayo, ur’ umuragwa, ubihawe n’Imana.</verse>
				<verse number="8">Arikw ico gihe, kuko mutāri muzi Imana, mwari mujakariye imana zitari zo uhereye mu kameremere kazo:</verse>
				<verse number="9">ariko none, ko mwamenye Imana, cane‐cane ko mwamenywe na yo, n’iki catumye musubira inyuma mugahindukirira ivya mbere vya goyi‐goyi, bitagira ikimazi, mukagomba kubijakarira ukundi gusha?</verse>
				<verse number="10">Muziririza imisi n’amezi n’ibihe n’imyaka.</verse>
				<verse number="11">Munteye akōba, yuko kumbure ivyo nabakoreye natamijwe n’ubusa.</verse>
				<verse number="12">Ndabinginze, bene Data, mumere nkanje, kuko nanje mmeze nkamwe. Nta nabi mwangiriye,</verse>
				<verse number="13">ariko murazi yukw amagara make y’umubiri ari yo yatumye mbabarira ubutumwa bgiza ubga mbere:</verse>
				<verse number="14">kand’ ivyābagerageza kubg’ umubiri wanje ntimwabitītūye, ntimwāciriye inyeri, ariko mwānyakiriye nk’ umumarayika w’Imana, canke nka Kristo Yesu.</verse>
				<verse number="15">None kwa kwishima kwanyu kuri hehe? Nd’ icabona canyu yukw iyo biba vyarashobotse, muba mwaremeye kwinogora amaso, mukayampa.</verse>
				<verse number="16">Mbega mpinduwe umwansi wanyu no kubabgira ukuri?</verse>
				<verse number="17">Ba bandi babagirira ishaka mu buryo butari bgiza; arikw ico bagomba n’ukubazigira hanze, kugira ngo namwe mubagirire ishaka.</verse>
				<verse number="18">Mugabo, ni vyiza kugirira ivyiza ishaka ibihe vyose, atar’ igihe turi kumwe gusa,</verse>
				<verse number="19">bana banje bato, abo nongera kuramukwa, gushitsa ah’ ishusho ya Kristo izoremerwa muri mwebge.</verse>
				<verse number="20">Kandi nagomba gushikīrana namwe aka kanya, no kworosha ijwi, kukw ivyanyu binzazaniye.</verse>
				<verse number="21">Mwebge abagomba kuganzwa n’ivyagezwe, ni mumbarire: mbega ntimwumva ivyagezwe?</verse>
				<verse number="22">Kuko vyanditswe yuko Aburahamu yar’ afise abahungu babiri, umwe ar’ uwo ku ncoreke, uwundi ar’ uwo ku mugore bgite.</verse>
				<verse number="23">Uwo ku ncoreke yavyawe mu buryo bg’umubiri; uwo ku mugore bgite yavyawe kubg’ isezerano.</verse>
				<verse number="24">Ivyo ni nk’umugani. Kukw abo bagore ari nk’amasezerano abiri, rimwe ryavuye ku musozi Sinayi, rivyara abo kuguma mu buja, iryo ni Hagari.</verse>
				<verse number="25">Nuko Hagari n’umusozi Sinayi wo muri Arabiya, usobanurwa ngo Yerusalemu wa none, kuk’ usangiye ubuja n’abana bawo.</verse>
				<verse number="26">Ariko Yerusalemu wo hejuru ni wo mugore bgite, ni wo mama wa twese.</verse>
				<verse number="27">Kuko handitswe, ngo Nezerwa, yewe mugore w’ingumba utavyara, Turika, usemerere, wewe utaramukwa, Kukw abana b’intābga ari benshi, baruta ab’ ūfise umugabo.</verse>
				<verse number="28">Namwe bene Data, mur’ abana b’isezerano, nk’uko Isaka yar’ ari.</verse>
				<verse number="29">Ariko nk’ukw ico gihe uwavyawe mu buryo bg’ umubiri yahama uwavyawe mu buryo bga Mpwemu, na none ni ko biri.</verse>
				<verse number="30">Ivyanditswe bivuga iki? Bit’ Irukana incoreke n’ umwana wayo, kuk’ umwana w’ incoreke atazoraganwa n’umwana w’umugore bgite.</verse>
				<verse number="31">Nuko bene Data, ntitur’ abana b’incoreke, tur’ aba wa mugore bgite.</verse>
			</chapter>
			<chapter number="5">
				<verse number="1">Kristo yatugobotoye ngo tube mu mwidegemvyo: nuko muhagarare mushikamye, ntimukongere kuzīngīrwa n’ugutwazwa ituntu n’ubuja.</verse>
				<verse number="2">Umve, jewe Paulo ndababgira yuko ni mwakebga, Kristo ata co azobamarira.</verse>
				<verse number="3">Kandi ndabarira umuntu wese akebga, mbishingiye intahe, yukw ari n’ umwenda wo kwitondera ivyagezwe vyose.</verse>
				<verse number="4">Yemwe abagomba gutsindanishirizwa n’ivyagezwe, erega muhinduye ubusa gufatana na Kristo kwanyu, muratemvye muretse ubuntu bg’Imana.</verse>
				<verse number="5">Kuko twebge, mu buryo bga Mpwemu, twiteze ivyizigiro vy’ukugororoka, kubg’ ukwizera.</verse>
				<verse number="6">Kuko muri Kristo Yesu, ar’ ugukebga, ar’ ukudakebga, bitagira ikimazi; ikigira ikimazi n’ukwizera gukoreshwa n’urukundo.</verse>
				<verse number="7">Ko mwagenda neza; ni nde yabateye gutenzekanya ngo ntimwumvire ukuri?</verse>
				<verse number="8">Iyo nyosha ntiyavuye kur’ uwo abahamagara.</verse>
				<verse number="9">Umwambiro muke ututumbisha irobe ryose.</verse>
				<verse number="10">Ndabizigiye kubg’ Umwami wacu yuko mutazogira uwundi mutima; arik’ ūbahagarika imitima, uw’ ari we wese, urubanza ruzomusubirako.</verse>
				<verse number="11">Ariko jewe, bene Data, namba nkibarira abantu gukebga, n’iki gituma ngihamwa? Igitsitaza c’umusaraba kiba carahindutse ubusa.</verse>
				<verse number="12">Icompa ababavurunga bakīkona rwose.</verse>
				<verse number="13">Bene Data, mwahamagariwe umwidegemvyo; mugabo rero, uwo mwidegemvyo ntimuwugire urwitwazo rw’akameremere kanyu, arik’ urukundo rubatere gukorerana.</verse>
				<verse number="14">Kukw ivyagezwe vyose bihūrira mur’ iri jambo, ngo Mukunde bagenzi banyu nk’ uko mwikunda.</verse>
				<verse number="15">Ariko ni mwashikurana, mugatsontsomerana, mwirinde ntimuhezanye.</verse>
				<verse number="16">Ndavuga nti Mugendeshwe na Mpwemu, ni ho mutazoshitsa ivy’ akameremere kanyu kifuza.</verse>
				<verse number="17">Kukw akameremere kifuza ivyo Mpwemu yanka, kandi Mpwemu yifuza ivy’ akameremere kanka: kukw ivyo bihiganwa, ngo ntimukore ivyo mugomba.</verse>
				<verse number="18">Ariko namba murōngōrwa na Mpwemu, ntimuganzwa n’ivyagezwe.</verse>
				<verse number="19">Kand’ ibikorwa vy’akameremere kacu biramenyekana, n’ibi: ubushakanyi, ibihumanya, ivy’ isoni nke,</verse>
				<verse number="20">gusenga ibigirwamana, uburozi, ubgansi, intonganya, ishari, uburake, ikēba, kwitandukanya, ibice,</verse>
				<verse number="21">igono, kuborerwa, kudandahirwa, n’ibindi ben’ ivyo. Ivyo ndabibabūriye, nk’uko nabibabūriye kera, yukw abakora ibisa birtyo batazoragwa ubgami bg’ Imana.</verse>
				<verse number="22">Arikw ivyo Mpwemu yama n’urukundo, umunezero, amahoro, ukwihangana, kugira neza, ingeso nziza, kuba umwizigirwa,</verse>
				<verse number="23">ubugwaneza, ukwirinda: ibimeze birtyo nta vyagezwe bibibuza.</verse>
				<verse number="24">Kand’ aba Kristo Yesu bābambanye akameremere kabo n’ivyo gahahamiye n’ivyo kifuza.</verse>
				<verse number="25">Namba tubeshwaho na Mpwemu, tuyoborwe na Mpwemu.</verse>
				<verse number="26">Ntitwifate uko tutari, ngo twandurutsanye, tugiriranire ishari.</verse>
			</chapter>
			<chapter number="6">
				<verse number="1">Bene Data, umuntu n’iyo yobonekakw icaha, mwebge ab’ impwemu mutunganye ūmeze artyo, mumuhanūrishe umutima w’ubugwaneza; kandi wiyubare ubgawe, nawe nyene woye kwoshwa nabi.</verse>
				<verse number="2">Mwākīrane imitwaro, mushikane murtyo ivyagezwe na Kristo.</verse>
				<verse number="3">Umuntu ni yiyumvira kw ar’ agakomeye, kand’ ata co amaze, arībesha.</verse>
				<verse number="4">Arik’ umuntu wese asuzume igikorwa ciwe, ni ho azobona ico yirata ku mutumba wiwe bgite, atari kubga mugenzi we.</verse>
				<verse number="5">Kuk’ umuntu wese azokwiyikorerera uwiwe mutwaro.</verse>
				<verse number="6">Arik’ uwigishwa ijambo ry’ Imana ahe umwigisha mu vyiza vyose.</verse>
				<verse number="7">Ntimuzimire: Imana yo nticokorwa; kukw ic’ umuntu abiba cose ari co azokwimbura.</verse>
				<verse number="8">Ūbiba mu buryo bg’umubiri azokwimbura ukubora mu mubiri; arik’ ūbiba muri Mpwemu azokwimbura muri Mpwemu ubugingo budashira.</verse>
				<verse number="9">Twame dukora ivyiza, ntiducobogore, kukw igihe ni cashika tuzokwimbura, ni tutarambirwa.</verse>
				<verse number="10">Nuko rero, iyo turonse uburyo, tugirire bose neza, cane‐cane ab’ inzu y’abizera.</verse>
				<verse number="11">Murābe ingene mbandikishirije ukwanje kuboko inyuguti nini‐nini.</verse>
				<verse number="12">Abagomba bose kwiha igikundiro ku vy’ umubiri ni bo babagōbēra gukebga; nta yindi nyanduruko, n’ukugira ngo ntibahamwe bahōrwa umusaraba wa Kristo.</verse>
				<verse number="13">Kukw abākebge na bo nyene batitondera ivyagezwe, ariko bashaka ko mukebga, ngo birate imibiri yanyu.</verse>
				<verse number="14">Ariko jeho sinkirate ikindi, atar’ umusaraba w’Umwami wacu Yesu Kristo, watumye isi imbera ikibambge, nanje isi nkayibera ikibambge.</verse>
				<verse number="15">Kuko gukebga ata kimazi, no kudakebga nta kimazi, ikigira ikimazi n’icaremwe gisha.</verse>
				<verse number="16">Abazogendera kur’ urwo rugezo, amahoro abe muri bo n’ ikigongwe, no mu Bisirayeli b’ Imana.</verse>
				<verse number="17">Uhereye none ntihakagire umuntu angora, kuko mfise ku mubiri inkovu za Yesu.</verse>
				<verse number="18">Bene Data, ubuntu bg’ Umwami wacu Yesu Kristo bubane n’imitima yanyu. Amen.</verse>
			</chapter>
		</book>
		<book number="49">
			<chapter number="1">
				<verse number="1">Paulo, nagizwe intumwa ya Kristo Yesu n’ukw Imana yabigomvye, ndabandikiye abera bari muri Efeso, b’abizigirwa bo muri Kristo Yesu.</verse>
				<verse number="2">Ubuntu bube muri mwebge n’amahoro, biva ku Mana Data wa twese no ku Mwami Yesu Kristo.</verse>
				<verse number="3">Imana y’Umwami wacu Yesu Kristo, ari yo Se, iragahezagirwa, yaduhezagiriye imihezagiro yose y’impwemu ahantu ho mw ijuru muri Kristo:</verse>
				<verse number="4">nk’uko yadutoranirije muri we, itanguriro ry’isi ritarashirwaho, kugira ngo tube abera tutagira agasembga imbere yayo, turi mu rukundo.</verse>
				<verse number="5">Kuko yagabiye kera ko duheshwa na Yesu Kristo gucika abana bayo kubgayo, nk’uko yabigomvye bikayihimbara:</verse>
				<verse number="6">kugira ng’ubgiza bg’ubuntu bgayo bushimwe, ubgo yatugabiriye mu wo ikunda.</verse>
				<verse number="7">Muri we ni ho duhērwa gucungurwa n’amaraso yiwe, ni kwo guharirwa ibicumuro vyacu, nk’ ukw itunga ry’ubuntu bgayo riri,</verse>
				<verse number="8">ubgo yadusēsekarije mu bgenge bgose no kumenya:</verse>
				<verse number="9">itwātiye ibanga ry’ivy’ igomba, nk’uko vyayihimbaye, ibigabiye kera muri we,</verse>
				<verse number="10">vy’ingene izogenza vyose, igihe gikwiye gishitse, gukoraniriza vyose muri Kristo, ibiri mw ijuru n’ibiri mw isi.</verse>
				<verse number="11">Kuba mur’ uwo kwaduhesheje gucika ishamvu yayo, twashiriweho kera nk’ukw Iyo yabigabiye, ikora vyose nk’ukw imigabo yo mu mutima wayo iri,</verse>
				<verse number="12">kuzoba abo guhesha icubahiro ubgiza bgayo, twebge abizigiye Kristo kera.</verse>
				<verse number="13">Muri we namwe mumaze kwumva ijambo ry’ukuri, ni ryo butumwa bgiza bg’agakiza kanyu, mumaze no kumwizera, ni ho mwashiriwekw ikimenyetso, ni co Mpwemu Yera yasezeranywe,</verse>
				<verse number="14">ni we ngwati y’umwandu tuzohabga, kugira ngw abo Imana yaronse ibacungure, ng’ubgiza bgayo bushimwe.</verse>
				<verse number="15">Ni co gituma nanje, numvise ukwizera Umwami Yesu kuri muri mwebge, n’urukundo mukunda abera bose,</verse>
				<verse number="16">ntahengeshanya kubashimira Imana, mbahoza mu kanwa uko nsenze,</verse>
				<verse number="17">ngw Imana y’Umwami wacu Yesu Kristo, Data wa twese w’ubgiza, ibahe umutima w’ubgenge no guhishurirwa mu kuyimenya;</verse>
				<verse number="18">ngw amaso y’imitima yanyu yihweze, kugira ngo mumenye ivyo mwizigizwa n’uguhamagara kwayo ivy’ ari vyo, mumenye n’itunga ry’ ubgiza bg’ishamvu ifise mu bera,</verse>
				<verse number="19">mumenye n’ubginshi buhebuje bg’ubushobozi bgayo ikoreshereza muri twebge abizera, nk’uko kwa gukora kw’ububasha bg’ubushobozi bgayo kungana,</verse>
				<verse number="20">ukwo yakoreye muri Kristo, hamwe yamuzura mu bapfuye, ikamuvyagiza i buryo bgayo ahantu ho mw ijuru,</verse>
				<verse number="21">imushize hejuru cane y’ubukuru bgose n’ububasha bgose n’ubushobozi bgose n’ubgami bgose n’izina ryose rivugwa, si mur’ iki gihe gusa, ariko no mu kizoza.</verse>
				<verse number="22">Kandi yamushikirije vyose, ibishira musi y’ibirenge vyiwe, kand’ imuha ishengero ngw abe umutwe waryo wo gusumba vyose,</verse>
				<verse number="23">ni ryo mubiri wiwe, unengesereye ūnengesera vyose hose.</verse>
			</chapter>
			<chapter number="2">
				<verse number="1">Namwe yarabagize bazima, hamwe mwari mupfuye mwishwe n’ibicumuro n’ivyaha vyanyu,</verse>
				<verse number="2">ivyo mwagenderamwo kera, nk’ukw ivy’ iyi si bigenda, mwumvira umwami w’abaganza ikirēre, ni we mpwemu ikorera mu bantu b’intabarirwa.</verse>
				<verse number="3">Kandi natwe twese twahora muri bo kera mu kwifuza kw’ imibiri yacu, tugakora ivy’ imibiri n’ imitima vyacu bigomba, kandi mu kameremere kacu twar’ abo kurakirwa, nk’abandi bose.</verse>
				<verse number="4">Arikw Imana, kukw ar’ umutunzi w’ikigongwe, kubg’ urukundo rwayo rwinshi yadukunze,</verse>
				<verse number="5">hamwe twari tugipfuye, twishwe n’ibicumuro vyacu, yatugiranye bazima na Kristo — ubuntu ni bgo bgabakijije —</verse>
				<verse number="6">yatuzuranye na we, itwicarikana na we ahantu ho mw ijuru, turi muri Kristo Yesu,</verse>
				<verse number="7">kugira ngo mu bihe bizoza ize yerekane itunga rihebuje ry’ubuntu bgayo mu kutugirira neza muri Kristo Yesu.</verse>
				<verse number="8">Ubuntu ni bgo bgabakijije kubg’ ukwizera: na vyo nyene ntivyavuye kuri mwebge, n’ingabire y’Imana;</verse>
				<verse number="9">ntivyavuye ku bikorwa, kugira ngo hoye kugira uwirarira.</verse>
				<verse number="10">Kuko tur’ ibiremwa vyayo, twaremewe muri Kristo Yesu ngo dukore ibikorwa vyiza, ivyo Imana yateguye kera ngo tubigenderemwo.</verse>
				<verse number="11">Nuko mwibuke yuk’ ubga mbere, mwebge abanyamahanga ku rukoba, mwebge mucitwa abatākebge n’abo bitwa abākebge n’ intoke ku mubiri,</verse>
				<verse number="12">kw ico gihe mwari mutandukanye na Kristo, muri n’itandukaniro n’ ihanga rya Isirayeli, mur’ injabuka ku masezerano y’ivyasezeranywe, ata co mwizigiye ku bizoba, mwari mw isi mutagira Imana Rurema.</verse>
				<verse number="13">Ariko noneho, kuko muri muri Kristo Yesu, mwebge abāri kure kera mwigijwe hafi n’amaraso ya Kristo</verse>
				<verse number="14">Ni we mahoro yacu, kuko yahinduye ya macakubiri kuba kimwe, ahomvoye ca gisika co hagati cadutandukanya,</verse>
				<verse number="15">ubgansi amaze kubuhinduza ubusa umubiri wiwe, ni bgo vya vyagezwe birimw’ amabgirizwa ava mu vyashinzwe; kugira ngo muri we ya macakubiri ayarememw’ umuntu umwe musha, ngw azane amahoro artyo;</verse>
				<verse number="16">kandi ngw ayo macakubiri, amaze kuyagira umubiri umwe, ayuzurishe n’Imana umusaraba, awicishije bga bgansi.</verse>
				<verse number="17">Yaraje, ababgira ubutumwa bgiza bg’amahoro, mwebge abāri kure; kand’ abāri hafi na bo ababgira amahoro:</verse>
				<verse number="18">kuko, uko tur’ amacakubiri, ari we adushikiriza Data wa twese, turi muri Mpwemu umwe.</verse>
				<verse number="19">Nuko ntimukir’ abashitsi n’akavantara, ariko musangiye ubgoko n’abera, mur’ abo mu ngoro y’Imana;</verse>
				<verse number="20">kuko mwubatswe ku mabuye y’ itanguriro, ari yo ntumwa n’abāvugishwa n’Imana, Kristo Yesu ari we buye rigumya imfuruka.</verse>
				<verse number="21">Muri we ingoro yose, yubatswe neza, irakura, ngw ibe urusengero rwera mu Mwami wacu.</verse>
				<verse number="22">Muri we namwe murubakanwa, kugira ngo muheshwe na Mpwemu kuba ingoro Imana ibamwo.</verse>
			</chapter>
			<chapter number="3">
				<verse number="1">Ni co gituma jewe Paulo, imbohe ya Kristo Yesu, mbohewe mwebge abanyamahanga —</verse>
				<verse number="2">namba mwarumvise ububgiriza bga bga buntu bg’Imana nahawe kubagaburira:</verse>
				<verse number="3">yuko mu guhishurirwa nātiwe ibanga, nk’uko nabanje kwandika mu majambo make,</verse>
				<verse number="4">namwe, ni mwayasoma, muzoshobora kubona ingene nzi ibanga rya Kristo.</verse>
				<verse number="5">Ivyo, abana b’abantu ntibābimenyeshejwe mu bindi bihe, nk’uko mur’ iki gihe intumwa ziwe zera n’abavugishwa na we bābihishuriwe na Mpwemu:</verse>
				<verse number="6">yukw abanyamahanga basangiye natwe ibiragwa, basangiye natwe umubiri umwe, basangiye natwe ivyasezeranywe muri Kristo Yesu kubg’ ubutumwa bgiza.</verse>
				<verse number="7">Nacitse umukozi wabgo, nk’ ukw ingabire y’ubuntu bg’Imana iri, ubgo nahawe, nk’uk’ ubushobozi bgayo bukora.</verse>
				<verse number="8">Jewe, uwuri mu nyuma y’uwo mu nyuma y’abera bose, naherewe ubgo buntu kubgira abanyamahanga ubutumwa bgiza bg’itunga rya Kristo ritagira aho riherera,</verse>
				<verse number="9">no guserurira bose ububgiriza bg’ ibanga ubg’ ari bgo, ryari rihishijwe, uhereye kera hose, mu Mana Umuremyi wa vyose;</verse>
				<verse number="10">kugira ngo noneh’ abakuru n’abafise ububasha b’ahantu ho mw ijuru bamenyere kw ishengero ubgenge bg’Imana bg’uburyo bginshi,</verse>
				<verse number="11">nk’ukw imigabo yayo iri, iyo yagabiye uhereye kera hose muri Kristo Yesu Umwami wacu</verse>
				<verse number="12">Muri we ni ho duhērwa ubushizi bg’ ubgoba no gushikīra Imana tuyizigiye, kubgo kumwizera.</verse>
				<verse number="13">Ni co gituma mbinginga ngo mwoye kwihebuzwa n’amarushwa yanje yo kubganyu, kukw ari yo cubahiro canyu.</verse>
				<verse number="14">Ni co gituma mpfukamira Data wa twese,</verse>
				<verse number="15">uwo imiryango yose yo mw ijuru n’iyo mw isi yītirirwa,</verse>
				<verse number="16">ngw abahe, nk’ ukw itunga ry’ubgiza bgiwe riri, kuremeshwa n’ubushobozi imbere mu mitima mubihawe na Mpwemu wiwe:</verse>
				<verse number="17">Kristo abe mu mitima yanyu kubg’ ukwizera; kugira ngo mugize imizi ishinzwe mu rukundo, n’amabuye y’itanguriro arwubatswemwo,</verse>
				<verse number="18">mugire inkomezi zibashoboza gutahurira hamwe n’abera bose uburebure bg’ubgaguke n’ubg’ amakika n’ubg’ igihagararo n’ubg’ amajepfo ubg’ ari bgo,</verse>
				<verse number="19">mumenye urukundo rwa Kristo ruruta uko rwomenywa; ngo mubone kunengeserezwa mushitse ku kunengesera kw’Imana kwose.</verse>
				<verse number="20">Nukw Īshobora gukora ibirengeye cane ivyo dusaba n’ivyo twiyumvira vyose, nk’uk’ ubushobozi bgayo budukoreramwo buri,</verse>
				<verse number="21">icubahiro kibe icayo mw ishengero no muri Kristo Yesu, kugeza ku buzukuruza bose b’ibihe bitazoshira. Amen.</verse>
			</chapter>
			<chapter number="4">
				<verse number="1">Ni co gitumye mbinginga, jewe imbohe y’Umwami wacu, ngo mugende uko bibereye ihamagarwa mwahamagawe,</verse>
				<verse number="2">mwiyoroheje rwose, mufise ubugwaneza, mwihangana, mubabariranira muri mu rukundo,</verse>
				<verse number="3">mushishikaye kuzigamisha ubumwe buva kuri Mpwemu umugozi w’amahoro.</verse>
				<verse number="4">Harih’ umubiri umwe, na Mpwemu umwe, nk’ uko kandi mwahamagariwe icizigiro kimwe c’ihamagarwa ryanyu.</verse>
				<verse number="5">Harih’ Umwami umwe, n’ukwizera kumwe, no kubatizwa kumwe;</verse>
				<verse number="6">n’Imana imwe, ni yo Data wa twese, asumba bose, akoresha bose, ari muri bose.</verse>
				<verse number="7">Arik’ umuntu wese muri twebge yahawe ubuntu, nk’uko tugererwa ingabire ya Kristo.</verse>
				<verse number="8">Ni co gituma ivuga, iti Yaradūze, aja iyo hejuru, ajanye iminyago, Agabira abantu ingabire.</verse>
				<verse number="9">Arikw iryo jambo ngo Yaradūze, n’iki? Mbega ntiryerekana yuko yabanje kumanuka i kuzimu?</verse>
				<verse number="10">Uwo yamanutse ni we yadūze, aja hejuru y’amajuru yose, kugira ngw anengesere vyose.</verse>
				<verse number="11">Kandi yahaye bamwe kuba intumwa, abandi kuba abavugishwa na we, abandi kuvuga ubutumwa bgiza, abandi kuba abungere n’abigisha:</verse>
				<verse number="12">kugira ngw abera babone gutungana, baheze bakore igikorwa co kugabura ivy’ Imana, bubake umubiri wa Kristo:</verse>
				<verse number="13">kugeza aho twese tuzoshikira ku kugiriranira ubumwe buva ku kwizera n’ukumenya Umwana w’Imana, kandi kugeza aho tuzoshikira kuba abantu bakuze, no ku rugezo rw’ubginshi bg’ukunengesera kwa Kristo:</verse>
				<verse number="14">kugira ngo dushire ubgana, ntituzungazungishwe n’ imipfunda, ngo tujanwe irya n’ino n’imiyaga yose y’inyigisho n’amangetengete y’abantu, n’ubugunge bgabo, n’uburyo bginshi bgo kutuzimiza.</verse>
				<verse number="15">Ariko tube imvugakuri turi mu rukundo, dukurire muri we muri vyose, ari we mutwe, ni wo Kristo;</verse>
				<verse number="16">umubiri wiwe wose, uteranijwe neza, ufatanijwe n’ibifashisho vy’ingingo zawo zose, nk’ukw igihimba cose gikora ibango cagerewe, kuri we ni ho uronka gukura kwawo, ukubakwa mu rukundo.</verse>
				<verse number="17">Ni co gituma mvuga ibi, nkabishingira intahe mu Mwami wacu, ngo ntimube mukigenda nk’ukw abanyamahanga bagenda, bagendera mu bitagira ikimazi vyo mu bgenge bgabo,</verse>
				<verse number="18">ivyiyumviro vyabo biri mu mwiza, batandukanijwe n’ubugingo buva ku Mana kubg’ ukutamenya kuri muri bo, n’ugukomantara kw’ imitima yabo.</verse>
				<verse number="19">Kandi bābaye ibiti, bīshira mu ngeso z’isoni nke, gukora ibihumanya vy’uburyo bgose bifatanije n’ukwifuza.</verse>
				<verse number="20">Ariko mweho ntimwize Kristo murtyo,</verse>
				<verse number="21">namba mwaramwumvise, mukigishirizwa muri we nk’uk’ ukuri kwo muri Yesu kuri,</verse>
				<verse number="22">kubabgira ku vy’ingeso zanyu za kera ngo mwiyambure wa muntu wa kera, abozwa n’ukwifuza kw’ uruhendo;</verse>
				<verse number="23">mugahinduka basha mu mpwemu y’ubgenge bganyu,</verse>
				<verse number="24">mukambara wa muntu musha, yaremwe mw ishusho y’Imana mu kugororoka no mu kwera kw’ukuri.</verse>
				<verse number="25">Maze mwiyambuye ibinyoma, umuntu wese avugane ivy’ ukuri na mugenzi we, kuko tur’ ingingo za bagenzi bacu.</verse>
				<verse number="26">Ni mwaraka ntibibakoreshe icaha: izuba ntirirenge mukiratse,</verse>
				<verse number="27">kandi ntimuhe wa Murwanizi icicaro.</verse>
				<verse number="28">Uwiba ntakongere kwiba, arikw apfume acumukura, akoreshe ayiwe maboko ivyiza, kugira ngw aronke ivyo gufasha ūkennye.</verse>
				<verse number="29">Ntihaze hagire ibiyāgo bibi biva mu kanwa kanyu, ariko muvuge ijambo ryiza ryose ryo gukuza ūkwiye kuribgirwa, kugira ngo riheshe abaryumvise ubuntu bg’Imana.</verse>
				<verse number="30">Kandi ntimukababaze Mpwemu Yera w’Imana, yabashiriweko kuba ikimenyetso, gushitsa ku musi wo gucungurwa.</verse>
				<verse number="31">Umururazi wose no kujingitwa n’uburake no gutongana no gutukana bibavemwo, hamwe n’inzigo yose.</verse>
				<verse number="32">Mugiriranire neza, mugiriranire imbabazi, muharirane, nk’ukw Imana na yo yabahaririye muri Kristo</verse>
			</chapter>
			<chapter number="5">
				<verse number="1">Nuko mwīgāne Imana, nk’ abana ikunda.</verse>
				<verse number="2">Kandi mugendere mu rukundo, nk’uko Kristo na we yabakunze, akatwigura, akatubera ishikanwa n’ikimazi bihabga Imana, umubabge umota neza.</verse>
				<verse number="3">Arik’ ubushakanyi n’ibihumanya vyose cank’ ukwifuza ntimukabishire no mu kanwa, mube nk’uko bibereye abera:</verse>
				<verse number="4">cank’ ibiteye isoni, cank’ amagambo y’ubupfu, cank’ ibitwenza bibi, kukw ivyo bitabereye; ikibereye n’ugushima Imana.</verse>
				<verse number="5">Kukw ibi mubizi neza, yukw ata mushakanyi, cank’ igihumane, cank’ uwifuza (ni we asenga ibigirwamana), azogira ico aragwa mu bgami bga Kristo n’Imana.</verse>
				<verse number="6">Ntihakagire umuntu abahendesha amagambo y’ubusa: kukw ivyo ari vyo bizanira uburake bg’Imana abantu b’intabarirwa.</verse>
				<verse number="7">Nuko ntimugafatanye na bo;</verse>
				<verse number="8">kuko kera mwar’ umwiza, none mukaba mur’ umuco mu Mwami wacu: mugende nk’abana b’umuco,</verse>
				<verse number="9">kukw imbuto y’umuco iboneka mu ngeso nziza zose no mu kugororoka no mu kuri.</verse>
				<verse number="10">Mumenye neza ibihimbara Umwami wacu,</verse>
				<verse number="11">kandi ntimugafatanye n’ibikorwa birumvye vy’umwiza, ariko cane‐cane mubiserure,</verse>
				<verse number="12">kukw ibikorwa na bo mu mpisho biteye isoni no kubivuga.</verse>
				<verse number="13">Ariko vyose, iyo bishizwe ahabona, bigaragazwa n’umuco, kukw ikigaragazwa cose ar’ umuco.</verse>
				<verse number="14">Ni co gituma bivugwa, ngw Ikangure, wewe usinziriye, uzuke uve mu bapfuye, Kristo arakumurikira.</verse>
				<verse number="15">Nuko mwirinde cane uburyo mugenda, mwoye kugenda nk’ imburabgenge, ariko mugende nk’ abanyabgenge,</verse>
				<verse number="16">mugura uburyo mubugwiza, kukw imisi ari mibi.</verse>
				<verse number="17">Nuko ntimube ibipfu, ariko mutahure ivy’ Umwami wacu agomba ivy’ari vyo.</verse>
				<verse number="18">Kandi ntimukaborerwe vino, irimw’ ubuhumbu; ariko mwuzure Mpwemu.</verse>
				<verse number="19">Mubgirane zaburi n’indirimbo n’amatazirano y’ivya Mpwemu, muririmba, mucurarangira Umwami wacu mu mitima yanyu;</verse>
				<verse number="20">Imana, Data wa twese, muyishimire vyose imisi yose, mw izina ry’Umwami wacu Yesu Kristo.</verse>
				<verse number="21">Mugamburukanire, kuko mwubashe Kristo.</verse>
				<verse number="22">Bagore, mugamburukire abagabo banyu, nk’uko mugamburukira Umwami wacu.</verse>
				<verse number="23">Kuk’ umugabo ari we mutwe w’umugore wiwe, nk’uko Kristo na we ar’ umutwe w’ishengero, akaba Umukiza waryo, ari wo mubiri wiwe.</verse>
				<verse number="24">Ariko nk’ukw ishengero rigamburukira Kristo, abe ari kw abagore bagamburukira abagabo babo muri vyose.</verse>
				<verse number="25">Bagabo, mukunde abagore banyu, nk’uko Kristo na we yakunze ishengero, akaryigura,</verse>
				<verse number="26">ngw aryeze, aryogesheje amazi n’ijambo,</verse>
				<verse number="27">ngw aryīshīre, ar’ ishengero rifise ubgiza, ridafise amarabaga cank’ injebejebe cank’ ikintu cose gisa girtyo, ariko ngo ribe iryera ridafise agasembga.</verse>
				<verse number="28">Ni kw abagabo na bo bakwiye gukunda abagore babo nk’imibiri yabo bgite. Ūkunda umugore wiwe, aba yīkunda:</verse>
				<verse number="29">kukw ata muntu yigeze kwanka umubiri wiwe, arikw arawugaburira, akawubungabunga, nk’uko Kristo na we agirira ishengero:</verse>
				<verse number="30">kuko tur’ ingingo z’umubiri wiwe.</verse>
				<verse number="31">Ni co gituma umuntu azosiga se na nyina, akabana n’umugore wiwe akaramata, bompi bakaba umubiri umwe.</verse>
				<verse number="32">Iryo banga rirahambaye, ariko mbivuze kuri Kristo n’ishengero.</verse>
				<verse number="33">Ariko namwe nyene, umuntu wese akunde umugore wiwe nk’ uko yīkunda; umugore na we ni yubahe umugabo wiwe.</verse>
			</chapter>
			<chapter number="6">
				<verse number="1">Bana, mwumvire abavyeyi banyu mu Mwami wacu: kukw ivyo ari vyo bigororotse.</verse>
				<verse number="2">Wubahe so na nyoko: ico ni co cagezwe ca mbere kirimw’ isezerano,</verse>
				<verse number="3">kugira ng’uronke amahoro, urambire kw isi.</verse>
				<verse number="4">Namwe ba se, ntimukaratse abana banyu, ariko mubarere, mubahana mubahanūra, uk’ Umwami wacu agomba.</verse>
				<verse number="5">Bagurano, mwumvire ba shobuja bo ku mubiri, nk’uko mwumvira Kristo, mububashe muhinda agashitsi, mutagira ubupfunya mu mitima yanyu.</verse>
				<verse number="6">Ntimubakorere bakibahagarikiye, nk’ abanezereza abantu, ariko mubakorere nk’abagurano ba Kristo, mukora ivy’ Imana igomba bivuye ku mutima.</verse>
				<verse number="7">Mubakorere mushize icira, nk’abakorera Shobuja mukuru, ntimube nk’abakorera abantu.</verse>
				<verse number="8">Kuko muzi yuk’ umuntu wese iy’ akoze iciza, azocishurwa na Shebuja mukuru, n’iyo yoba umugurano cank’ uwidegemvya.</verse>
				<verse number="9">Namwe ba shebuja, mubagirire murtyo nyene, mwirinde kubakangisha, kukomuzi yuko Shobuja musangiye ari mw ijuru, kandi ntarobanura abantu ku butoni.</verse>
				<verse number="10">Ibisigaye, muremesherezwe mu Mwami wacu, no mu bushobozi bgiwe bginshi.</verse>
				<verse number="11">Mwambare ibirwanishwa vyose vy’ Imana, kugira ngo mushobore guhagarara mudatsinzwe n’ubugunge bga wa Murwanizi.</verse>
				<verse number="12">Kukw abo tunigana atar’ ab’ inyama n’amaraso, ariko tunigana n’abakuru n’abafise ububasha n’abaganza iyi si y’umwiza, n’impwemu mbi z’ahantu ho mw ijuru.</verse>
				<verse number="13">Kubg’ ivyo mwābire ibirwanishwa vyose vy’Imana, kugira ngo mushobore kudatsindwa ku musi mubi, kandi ni mwaheza vyose mugahagarara mushikamye.</verse>
				<verse number="14">Nuko rero mushikame, mukenyeje ukuri, mwambaye ukugororoka nk’icuma gikīngīra igikiriza,</verse>
				<verse number="15">mwambaye inkweto z’ivyo ubutumwa bgiza bg’amahoro bibīteguza;</verse>
				<verse number="16">kandi hamwe n’ivyo vyose mwābire inkinzo y’ukwizera, ni yo muzoshoboza kuzimisha imyampi ya wa Mubi yose yaka umuriro.</verse>
				<verse number="17">Mwābīre inkofero y’agakiza, bo n’inkota ya Mpwemu, ni yo jambo ry’Imana:</verse>
				<verse number="18">musengere muri Mpwemu ibihe vyose, mu buryo bgose bgo gusenga no kwinginga, kand’ ivyo mubibere maso, mukobeje rwose, musengera abera bose.</verse>
				<verse number="19">Kandi nanje nyene munsengere, kugira ngo mpabge insiguro uko mvuze kwose, mmenyekanishe nshize amanga ibanga ry’ubutumwa bgiza,</verse>
				<verse number="20">kuko nd’ intumwa yabgo iboheshejwe umunyororo, nsigure ivyabgo nshize amanga, nk’uko bimbereye kuvuga.</verse>
				<verse number="21">Kandi Tukiko, mwene Data nkunda, umukozi w’umwizigirwa mu vy’Umwami wacu, azobīgānira vyose, kugira ngo mumenye ivyanje, uko mmeze.</verse>
				<verse number="22">Ni we mbatumyeko kubg’ ivyo nyene, ngo mumenye ivyacu, kandi ngw aremeshe imitima yanyu.</verse>
				<verse number="23">Amahoro abe muri bene Data, n’urukundo rufatanije n’ukwizera, biva ku Mana Data wa twese no ku Mwami Yesu Kristo.</verse>
				<verse number="24">Ubuntu bg’Imana bubane n’abakunda Umwami wacu Yesu Kristo bose ata bupfunya.</verse>
			</chapter>
		</book>
		<book number="50">
			<chapter number="1">
				<verse number="1">Paulo na Timoteyo, abagurano ba Kristo Yesu, turabandikiye abera bose bo muri Kristo Yesu b’i Filipi, hamwe n’abazezwashengero n’abakozi baryo.</verse>
				<verse number="2">Ubuntu bube muri mwebge n’amahoro, biva ku Mana Data wa twese no ku Mwami Yesu Kristo.</verse>
				<verse number="3">Nshima Imana yanje, uko mbibutse kwose,</verse>
				<verse number="4">kand’ uko nsenze kwose mbasengera mwese nnezerewe,</verse>
				<verse number="5">kuko mwafatanije nanje gukwiza ubutumwa bgiza, muhereye ku musi wa mbere, mugashitsa n’ubu.</verse>
				<verse number="6">Kand’ ico nizigiye ntakekeranya, n’uk’ uwatanguye igikorwa ciza muri mwebge azogiheraheza gushitsa ku musi wa Yesu Kristo.</verse>
				<verse number="7">Nanje birambereye kubiyumvirako ntyo mwese, kuko mbafise mu mutima, kuko mu ngoyi zanje, no mu gukiranira ubutumwa bgiza no kubucimbataza, mwese musangiye nanje ubuntu bg’Imana.</verse>
				<verse number="8">Imana ni yo ntanzekw icabona c’ingene mbagirira igishika mwese, mfise imbabazi za Kristo Yesu.</verse>
				<verse number="9">Kand’ ico nsengera, n’ukugira ng’urukundo rwanyu rugwire rwongerekane mu bgenge no mu kumenya kwose,</verse>
				<verse number="10">murobanure ibidahwana, muhore mutagira ubupfunya cank’ ibigwisha gushitsa ku musi wa Kristo,</verse>
				<verse number="11">mwuzuye imbuto zo kugororoka ziheshwa na Yesu Kristo, ngo muheshe Imana icubahiro n’ishimwe.</verse>
				<verse number="12">Bene Data, ndagomba ko mumenya yukw ivyambāyeko cane‐cane vyashize imbere ubutumwa bgiza:</verse>
				<verse number="13">bituma ingoyi zanje zo kubga Kristo zimenyekana mu basoda bahora bashibama kwa Kayisari bose, no mu bandi bose.</verse>
				<verse number="14">Kand’ abenshi bo muri bene Data bari mu Mwami wacu, bāremeshejwe n’ingoyi zanje, barushiriza gutinyuka kuvuga ijambo ry’Imana bashize amanga.</verse>
				<verse number="15">Mugabo bamwe ishari n’ amahane ni vyo bibatera kuvuga ivya Kristo; abandi babivugishwa n’ugushira icīra.</verse>
				<verse number="16">Abo babivugishwa n’urukundo, kuko bazi ko nashiriweho gukīranira ubutumwa bgiza:</verse>
				<verse number="17">ba bandi ikēba ni ryo ribatera kuvuga ivya Kristo atar’ uko bivuye ku mutima, biyumvira kw ar’ ukwongera kuntoneka mu ngoyi zanje.</verse>
				<verse number="18">Har’ ico biriko? Kizima mu buryo bgose, ari mu buryarya ari mu kuri, Kristo avugwa, kand’ ivyo ndabinezererewe, kandi nzokwama mbinezererwa;</verse>
				<verse number="19">kuko nzi yukw ivyo bizomviramw’ agakiza, munsengeye kandi ndonkejwe Mpwemu wa Yesu Kristo;</verse>
				<verse number="20">nk’uko niteze cane nkizigira yuko hatazogira ikintu kimmāramāza, ariko ko mu bushizi bg’ amanga bganje bgose Kristo aheshwe icubahiro n’umubiri wanje, nk’uko bihora biba, na none kw ari ko bizoba, naho noba ndiho canke naho noba mpfuye.</verse>
				<verse number="21">Kuko kubganje kubaho ari Kristo, kandi gupfa ar’ inyungu.</verse>
				<verse number="22">Ariko namb’ ari kubaho mu mubiri, ico kizonyamira imbuto z’igikorwa, kandi sinzi ico mpitamwo.</verse>
				<verse number="23">Ndazazaniwe mur’ ivyo bibiri, kuko nifuza gutaha ngo mbane na Kristo, kukw ari co kirushirije cane:</verse>
				<verse number="24">yamara kuguma mu mubiri ni co corushiriza kubagirira ikimazi.</verse>
				<verse number="25">Kandi ko nizigiye ivyo, ndazi neza yuko nzogumaho, nkabana namwe mwese, kugira ngo muje imbere, munezererwe ukwizera;</verse>
				<verse number="26">ngo muze murushirize kunyirata muri Kristo Yesu nsubiye kugaruka i wanyu.</verse>
				<verse number="27">Ariko kimwe gusa, ingeso zanyu zimere nk’uko bibereye ubutumwa bgiza bga Kristo, kugira ngo nje kubagendera canke ntaje, numve ivyanyu ko muhagaze mushikamye mufise impwemu imwe, muhuje umutima mu kurwanira ukwizera ubutumwa bgiza,</verse>
				<verse number="28">ko mudakangwa n’ abarwanizi ku kintu na kimwe; ico kizobera abo ikimenyetso co guhona, ariko mwebge ic’ agakiza, kandi kivuye ku Mana.</verse>
				<verse number="29">Kukw ico mwagabiwe kubga Kristo, atar’ ukumwizera gusa, ariko mwagabiwe no kubabazwa kubgiwe;</verse>
				<verse number="30">muri muri ya ntambara mwambonanye kand’ iyo munyumvana n’ubu.</verse>
			</chapter>
			<chapter number="2">
				<verse number="1">Nuko namba har’ ukuremeshwa muri Kristo, namba har’ ukwirurwa kuva mu rukundo, namba har’ ugusangira Mpwemu, namba har’ imbabazi n’ikigongwe,</verse>
				<verse number="2">mwuzuze umunezero wanje muhwanije imitima, musangiye urukundo rumwe, muhūje umutima n’inama.</verse>
				<verse number="3">Ntimugire ico mukora kubgo gukēbana cank’ ukwifata uko mutari, ariko mwicishije bugufi, umuntu wese yiyumvire yuko mugenzi we amuruta,</verse>
				<verse number="4">kand’ umuntu wese ntiyiyumvire ivyiwe gusa, ariko yiyumvire n’ivy’ abandi.</verse>
				<verse number="5">Mugire wa mutima muri mwebge wari muri Kristo Yesu.</verse>
				<verse number="6">Uwo, naho yar’ asanganywe ishusho y’Imana, ntiyiyumviriye yuko kuringanira n’Imana ar’ ikintu co kwumirako:</verse>
				<verse number="7">ariko yīsiga ubusa, yābīra ishusho y’ umugurano, acika ūsa n’abantu.</verse>
				<verse number="8">Kand’ abonetse afise ishusho nk’iy’ umuntu, yicisha bugufi, araganduka no gushitsa ku rupfu, kand’ urupfu rwo ku musaraba.</verse>
				<verse number="9">Ni co catumye Imana imushira hejuru cane, ikamuha rya zina rirengeye ayandi mazina yose:</verse>
				<verse number="10">kugira ngw amavi yose az’ apfukame mw izina rya Yesu, ay’ ivyo mw ijuru n’ay’ ivyo kw isi n’ay’ ivy’ i kuzimu,</verse>
				<verse number="11">kand’ indimi zose zize zature yuko Yesu Kristo ar’ Uhoraho, ngo biheshe Imana Data wa twese icubahiro.</verse>
				<verse number="12">Nuko rer’ abo nkunda, nk’uko mwamye muganduka abe ari ko mushitsa agakiza kanyu, mutinya muhinda agashitsi, yamara s’iyo ndiho gusa, ariko n’ubu nyene naho ntar’ iyo ni murushirize.</verse>
				<verse number="13">Kukw Imana ari yo ikorera mu mitima yanyu, ikabaha gukunda no gukora ibiyihimbara.</verse>
				<verse number="14">Mukore vyose ata kwidodomba, ata guhārīra,</verse>
				<verse number="15">kugira ngo ntimugire umugayo cank’ akarohe, mube abana b’Imana batagira agasembga, hagati y’ab’ iki gihe bagoramye b’ibidambidambi, abo mubonekeramwo nk’amatara mw isi,</verse>
				<verse number="16">mwerekana ijambo ry’ ubugingo; kugira ngo mbone ico nzokwirata ku musi wa Kristo, yuko ntirukiye ubusa kandi ntātamijwe n’ubusa.</verse>
				<verse number="17">Arikw asangwa nkwiye gusukwa ku kimazi c’ukwizera kwanyu no kw ibango ryakwo, ndanezerwa, nnezeranwa namwe mwese:</verse>
				<verse number="18">abe ari ko namwe munezerwa, munezeranwe nanje.</verse>
				<verse number="19">Ariko nizigijwe n’Umwami Yesu yuko nzobatumako Timoteyo vuba, kugira ngo nanje nze nshire umutima hamwe, ni namenya ivyanyu.</verse>
				<verse number="20">Simfise uwundi ari n’umutima nk’uw’ uwo, yobabara ivyanyu vy’ukuri.</verse>
				<verse number="21">Kuko bose barondera ivyabo, batarondera ivya Yesu Kristo.</verse>
				<verse number="22">Ariko murazi ingen’ uwo yagejejwe akarama, kandi yuko, nk’uk’ umwana amereranira na se, ari ko yakoranye nanje igikorwa co gukwiza ubutumwa bgiza.</verse>
				<verse number="23">Nuk’ uwo ni we nizigiye yukw ari we nzoca mbatumako, aho nzomenyera ibizombako.</verse>
				<verse number="24">Ariko nizigijwe cane n’Umwami wacu yuko nanje nyene nzoza vuba.</verse>
				<verse number="25">Kandi mbonye yukw ar’ igikwiye kubatumako Epafurodito, mwene Data dufatanije igikorwa n’intambara, ari we ntumwa yanyu inkorera ivyo nkennye;</verse>
				<verse number="26">kukw abagirira igishika mwese, akarandurwa umutima n’uko mwumvise yuko yar’ arwaye.</verse>
				<verse number="27">Kandi koko yari yararwaye ahakwa guhwera: arikw Imana imugirira imbabazi, kandi si we wenyene, ni jewe yazigiriye, kugira ng’umubabaro wanje ntiwongerekane.</verse>
				<verse number="28">Ni co gitumye ngira umwete wo kumurungika, kugira ngo ni mwongera kumubona muze munezerwe, nanje ngabanuke umubabaro.</verse>
				<verse number="29">Nuko mumwākīrane umunezero mwinshi kubg’ Umwami wacu; kand’ abameze nk’uwo mwame mububaha;</verse>
				<verse number="30">kuko yagarukiye hafi yo gupfa kubg’ igikorwa ca Kristo, yahevye amagara yiwe, ngw ashikane ivyasigaye vyo kumfasha kwanyu.</verse>
			</chapter>
			<chapter number="3">
				<verse number="1">Ibisigaye bene Data, munezererwe mu Mwami wacu. Kubandikira ben’ ivyo ntikundambira, kandi namwe kurabaremesha.</verse>
				<verse number="2">Mwirinde za mbga, mwirinde za nkozi z’ibibi, mwirinde bamwe bīkebagura.</verse>
				<verse number="3">Kuko tweho tur’ abākebge, dusenga Imana mu buryo bga Mpwemu, tukirata Kristo Yesu, ntitwishimire ivy’ umubiri;</verse>
				<verse number="4">naho jewe nokwishimiye ivy’ umubiri. Hogira uwundi wese yokwiyumvira kwishimira ivy’ umubiri, nomurusha.</verse>
				<verse number="5">Nakebge ku musi ugira umunani, nd’ uwo mu bgoko bga Isirayeli, nd’ uwo mu muryango wa Benyamini, mu Baheburayo nd’ Umuheburayo, ku vyo gushimikira ivyagezwe, nd’ Umufarisayo;</verse>
				<verse number="6">ku vy’ ishaka nahama ishengero; ku vy’ ukugororoka kuzanwa n’ ivyagezwe nta wobonye ic’ angaya.</verse>
				<verse number="7">Arikw ivyahora bimbera inyungu ndavyiyumvira kw ar’ ubuhombe kubga Kristo</verse>
				<verse number="8">Eka mbere n’ibintu vyose ndavyiyumvira kw ar’ ubuhombe, kubg’ ikibirengeye, ni co kumenya Kristo Yesu Umwami wanje. Kubg’ uwo nahomvye ibintu vyose, ndavyiyumvira kw ar’ ishano, kugira ngo ndonke Kristo,</verse>
				<verse number="9">kandi mboneke ko ndi muri we, ntafise ukwanje kugororoka, kumwe kuva mu vyagezwe, ariko mfise kumwe kuzanwa no kwizera Kristo, ni kwo kugororoka kuva ku Mana, guhabga uwizeye,</verse>
				<verse number="10">ngo ndamumenye, mmenye n’ubushobozi bg’ukuzuka kwiwe, n’ugufatanya na we imibabaro yiwe, nshushanywe n’urupfu rwiwe,</verse>
				<verse number="11">ngo kumbure nshike ku kuzuka kw’abapfuye.</verse>
				<verse number="12">S’ukugira ngo mpejeje kubihabga, canke ngo mpejeje gutunganywa rwose, ariko ndabandanya kugira ngo mbone gufata kimwe catumye nanje ubganje mfatwa na Kristo Yesu.</verse>
				<verse number="13">Bene Data, jeho kubganje sinibgira yuko mmaze kugifata, arikw ico nkora n’iki kimwe gusa, nibagira ibir’ inyuma, kandi nshingīra ibir’ imbere,</verse>
				<verse number="14">mbandaniriza gushika aho dutanguranirwa, ku mpēra y’umuhamagaro w’Imana muri Kristo Yesu wo kuja mw ijuru.</verse>
				<verse number="15">Nukw abatunganijwe uko tungana twiyumvire durtyo; kandi namba har’ ico mwiyumvira ukundi, Imana izokibahishurira na co.</verse>
				<verse number="16">Mugabo rero, ukuri dushitsemwo, abe ari kwo tugenderamwo.</verse>
				<verse number="17">Bene Data, munyigāne, mwitegereze abagenda batwīgāna, nk’uko mudufisekw icitegererezo.</verse>
				<verse number="18">Kuko benshi bagenda ukundi, abo nababgiye kenshi, na none ndabababgira ndira, yukw ar’ abansi b’umusaraba wa Kristo,</verse>
				<verse number="19">iherezo ryabo n’uguhona, imana yabo n’inda, biratana ibiteye isoni vyabo, ivy’ isi ni vyo bababaye.</verse>
				<verse number="20">Tweho i wacu ni mw ijuru, ni ho twiteze Umukiza kw azova, ni we Mwami Yesu Kristo,</verse>
				<verse number="21">azohindura imibiri y’ubufafara bgacu, ishushanywe n’umubiri w’ ubgiza bgiwe, nk’ukw afise ubushobozi bumubashisha kwigandurira vyose.</verse>
			</chapter>
			<chapter number="4">
				<verse number="1">Nuko rero, bene Data, abo nkunda mporanira igishika, mur’ umunezero wanje n’igitsibo nambaye, muhagarare mushikamye murtyo muri mu Mwami wacu, abo nkunda.</verse>
				<verse number="2">Ndahanūra Ewodiya, ndahanūra na Sintike, ngo bahūrize imitima mu Mwami wacu.</verse>
				<verse number="3">Kandi nawe, ndakwinginga, uwo dufatanije igikorwa vy’ukuri, wame ufasha abo bagore, kuko bārwananye nanje mu kurwanira ubutumwa bgiza, bo na Kilementi n’abandi bāfatanya nanje, amazina yabo yanditswe mu gitabo c’ubugingo.</verse>
				<verse number="4">Mwame munezererwa mu Mwami wacu imisi yose; ndabivuze ubugira kabiri: ni munezerwe.</verse>
				<verse number="5">Ubugwaneza bganyu bumenywe n’abantu bose; Umwami wacu ari hafi.</verse>
				<verse number="6">Ntimugire ico mwiganyira, ariko muri vyose ivyo mugomba bimenyeshwe Imana, mu gusenga no mu kwinginga bifatanije no gukenguruka.</verse>
				<verse number="7">Maz’ amahoro y’Imana aruta uko yomenywa n’ umuntu wese, azoshibamira imitima yanyu n’ivyiyumviro vyanyu muri Kristo Yesu</verse>
				<verse number="8">Ibisigaye bene Data, ivy’ ukuri vyose, ivyo kwubahwa vyose, ibigororotse vyose, ibitānduye vyose, ivy’ igikundiro vyose, ibishimwa vyose, ni haba harih’ ingeso nziza, ni haba hariho gushimwa, abe ari vyo mwiyumvira.</verse>
				<verse number="9">Ivyo mwize, ivyo mwākiriye, ivyo mwumvise, ivyo mwambonanye, abe ari vyo mukora: ni ho Imana Nyen’ amahoro izobana namwe.</verse>
				<verse number="10">Ariko ndanezererewe cane mu Mwami wacu kuk’ ubu mwahavuye mukongera kubabara ivyanje: kandi mwaranabibabara, ariko mukabura uburyo.</verse>
				<verse number="11">Simbivuze kubg’ ubukene, kuko nize kubumbga n’ivyo mfise uko ndi kose.</verse>
				<verse number="12">Nzi gucishwa bugufi, nzi no kugira umurengera; muri cose no muri vyose nātiwe ibanga ryo mu vyo guhāga no mu vyo gusonza, ryo mu vyo kugira umurengera no mu vyo gukena.</verse>
				<verse number="13">Nshobozwa vyose n’ūmpa inkomezi.</verse>
				<verse number="14">Ariko mwagize neza, kuko mwafatanije nanje amarushwa.</verse>
				<verse number="15">Kandi yemwe Bafilipi, namwe n’ico muzi yuko mw itanguriro ry’ubutumwa bgiza, hamwe nava i Makedoniya, ata rindi shengero rya Kristo ryafatanije nanje mu vyo gutanga no guhabga, atari mwebge mwenyene.</verse>
				<verse number="16">Kuko n’i Tesalonike na ho mwandungikiyeyo ivyo kummara ubukene si rimwe ni kabiri kose.</verse>
				<verse number="17">S’ uko ndondera ingabire, ariko ndondera imbuto zigwiririkanya amaronko yanyu.</verse>
				<verse number="18">Ariko mfise ibinkwiye vyose, mfise umurengera: ndahāze, kuko mpāwe na Epafurodito ivyo mwarungitse, ar’ umubabge umota neza, ikimazi cemewe gihimbara Imana.</verse>
				<verse number="19">Kand’ Imana yanje izobamara ubukene bganyu bgose, nk’ukw itunga ry’ubgiza ryayo riri ryo muri Kristo Yesu.</verse>
				<verse number="20">Nukw icubahiro kibe ic’ Imana yacu, ni yo Data wa twese, ibihe bitazoshira. Amen.</verse>
				<verse number="21">Muntahirize abera bose bo muri Kristo Yesu. Bene Data turi kumwe barabatasha.</verse>
				<verse number="22">Abera bose barabatasha, cane‐cane abo mu rugo kwa Kayisari.</verse>
				<verse number="23">Ubuntu bg’Umwami Yesu Kristo bubane n’imitima yanyu.</verse>
			</chapter>
		</book>
		<book number="51">
			<chapter number="1">
				<verse number="1">Paulo, nagizwe intumwa ya Kristo Yesu n’ukw Imana yabigomvye, na Timoteyo mwene Data,</verse>
				<verse number="2">turabandikiye bene Data bo muri Kristo bera b’abizigirwa, mur’ i Kolosayi. Ubuntu n’ amahoro bibe muri mwebge biva ku Mana Data wa twese.</verse>
				<verse number="3">Dushima Imana Se w’Umwami wacu Yesu Kristo, twama tubasengera ubudasība,</verse>
				<verse number="4">kuko twumvise ukwizera Kristo Yesu kwanyu, n’urukundo mufitiye abera bose,</verse>
				<verse number="5">kubg’ ivyizigirwa mwabikiwe mw ijuru, ivyo mwumvise kera, mw ijambo ry’ukuri kw’ ubutumwa bgiza,</verse>
				<verse number="6">bgābashitseko, nk’uko buri mw isi yose bgama imbuto bugwira: kandi no muri mwebge bugenza burtyo, uhereye wa musi mwumviye mukamenya ubuntu bg’Imana vy’ ukuri:</verse>
				<verse number="7">nk’uko mwigishijwe na Epafura uwo dukunda, umugurano mugenzi wacu, ni we mukozi wa Kristo wo kwizigirwa abagaburira ivya Kristo mu gishingo cacu,</verse>
				<verse number="8">kandi ni we yatumenyesheje urukundo rwanyu muhabga na Mpwemu.</verse>
				<verse number="9">Ni co gituma natwe, uhereye igihe twavyumviye, tudahengeshanya kubasengera, no kubasabira ngo mwuzuzwe ukumenya ivy’ igomba n’ubgenge bgose no kumenya ivy’ impwemu,</verse>
				<verse number="10">kugira ngo mugende nk’uko bibereye ab’ Umwami wacu, mumunezereza muri vyose, mwama imbuto mu bikorwa vyiza vyose, mugwizwa no kumenya Imana,</verse>
				<verse number="11">mushobozwa n’ubushobozi bgose, nk’ukw inkomezi z’ubgiza bgayo ziri, ngo mwihangane rwose, ntimurambirwe, mubigiranye umunezero.</verse>
				<verse number="12">Mushime Data wa twese yabashoboje kuraganwa n’abera umwandu wo mu muco;</verse>
				<verse number="13">yadukijije ububasha bg’umwiza, atwimurira mu bgami bg’ Umwana wiwe akunda.</verse>
				<verse number="14">Mur’ uwo ni ho dufise ugucungurwa, ni kwo guharirwa ivyaha vyacu.</verse>
				<verse number="15">Ni we shusho y’Imana itaboneka, ni we mfura mu vyaremwe vyose:</verse>
				<verse number="16">kuko muri we ari ho vyose vyaremewe, ivyo mw ijuru n’ivyo mw isi, ibiboneka n’ibitaboneka, ur’ intebe z’icubahiro, ur’ ubgami, ur’ ubukuru, ur’ ububasha: vyose vyaremwe na we, biremerwa kuba ivyiwe.</verse>
				<verse number="17">We yabayeho vyose bitarabaho, kandi muri we vyose ni ho bifataniye.</verse>
				<verse number="18">Ni we mutwe w’ umubiri, ni wo shengero: kandi ni we tanguriro, ni we mfura mu kuva mu bapfuye, kugira ngw abe agaheta muri vyose.</verse>
				<verse number="19">Kukw Imana yahimbawe n’uk’ ukunengesera kwayo kwose kuba muri we:</verse>
				<verse number="20">kandi yahimbawe no kumuha kwuzuza vyose na yo, ar’ ivyo mw isi, ar’ ivyo mw ijuru, izanishije impore amaraso yo ku musaraba wiwe.</verse>
				<verse number="21">Namwe abāri bāratandukanijwe n’Imana kera, mugahindurwa abansi bayo mu mitima yanyu n’ivyo mwakoze bibi,</verse>
				<verse number="22">none yabuzurije na yo mu mubiri wiwe w’umuntu kubg’ urupfu yapfuye, ngw abashikane imbere yayo mur’ abera, mudafise agasembga, mutagira ico mwogawa;</verse>
				<verse number="23">asangwa muhora mwizeye, mushinzwe neza mutanyiganyiga, mudatirimuka mu vyizigiro biheshwa n’ubutumwa mwumvise, bgavuzwe mu bāremwe bose bo musi y’ijuru, ubgo jewe Paulo nacikiye umukozi wabgo.</verse>
				<verse number="24">None nnezererewe amagorwa yanje yo kubganyu, kand’ ivyasigaye ku marushwa ya Kristo nanje ndabishitsa mu mubiri wanje, kubg’ umubiri wiwe, ni wo shengero,</verse>
				<verse number="25">iryo nacikiye umukozi, nk’uko nahawe n’Imana ububgiriza bgo kugaburira mwebge, kugira ngo nkwize ijambo ry’ Imana rishitse,</verse>
				<verse number="26">ni ryo banga ryari ryarahishijwe uhereye kera hose n’ibihe vyose, ariko noneho ryahishuriwe abera bayo,</verse>
				<verse number="27">abo Imana yakunze kumenyesha itunga ry’ubgiza bg’iri banga, rivugwa mu banyamahanga, ni ryo Kristo ari muri mwebge, ivyizigiro vyo kuzoronka ubgiza.</verse>
				<verse number="28">Natwe ni we twamamaza, duhanūra umuntu wese, twigishisha umuntu wese ubgenge bgose, ngo dushikirize Imana umuntu wese ahīngūriwe muri Kristo:</verse>
				<verse number="29">ico ni co kintamisha, mbirwanira nk’uk’ ubushobozi bgiwe buri, bunkoreramwo bishimitse.</verse>
			</chapter>
			<chapter number="2">
				<verse number="1">Ndagomba ko mumenya ukuntu mbarwanira intambara, mwe n’ab’i Lawodikiya n’abatarankubita ijisho bose uko bangana,</verse>
				<verse number="2">kugira ngw imitima yabo ireme, kuko bamatanirijwe mu rukundo ngo bahabge itunga ryose ry’ ugutahura ata mazinda, babone kumenya ibanga ry’Imana, ni ryo Kristo,</verse>
				<verse number="3">muri we ni ho itunga ryose ry’ubgenge n’ukumenya ryahishijwe.</verse>
				<verse number="4">Mvuze ivyo kugira ngo ntihagire ūbahendagirisha amagambo y’inyosha.</verse>
				<verse number="5">Kuko naho ntari kumwe namwe ku mubiri, ndi kumwe namwe ku mutima, nnezerewe kandi mbona ugushira hamwe kwanyu kwiza, n’ugushikama mu kwizera Kristo kwanyu.</verse>
				<verse number="6">Nuko nk’uko mwākiriye Kristo Yesu Umwami wacu, abe ari ko mugendera muri we,</verse>
				<verse number="7">mushinze imizi muri we, mwubakwa muri we, mushikamishijwe n’ukwizera nk’uko mwigishijwe, murushiriza gushima.</verse>
				<verse number="8">Mwirinde, ntihakagire ūbagira inyagano, abanyagishije ubgenge bg’abantu ar’ ibihendo vy’ubusa, bikurikira akaronda k’imigenzo y’abantu, bikurikira ivya mbere vyo mw isi, bidakurikira Kristo.</verse>
				<verse number="9">Kuko muri we ari ho haba ukunengesera kwose kw’Ubumana mu buryo bg’umubiri.</verse>
				<verse number="10">Kandi munengeserezwa no kumubamwo, ni we mutwe w’ubukuru bgose n’ububasha bgose.</verse>
				<verse number="11">Kandi muri we mwākebge ugukebga kutar’ ukw’ intoke, hamwe mwiyambura akameremere k’umubiri, ni kwo gukebga kwo muri Kristo;</verse>
				<verse number="12">kuko mwahambanywe na we mw ibatizwa, ni ho kandi mwazuranywe na we, kubgo kwizera ubushobozi bg’ Imana yamuzuye mu bapfuye.</verse>
				<verse number="13">Kandi hamwe mwari mugipfuye mwishwe n’ibicumuro vyanyu n’ukudakebga kw’imibiri yanyu, yabagiranye bazima na we, imaze kuduharira ibicumuro vyacu vyose,</verse>
				<verse number="14">ihanaguye n’icete kitwagiriza, kirimw’ amabgirizwa cāduhama, igikūra hagati yacu na yo, ikibamba ku musaraba.</verse>
				<verse number="15">Kandi yambuye abakuru n’ abafise ububasha, ibateterereza mu maso ya bose, ibashorera bafashwe mpiri kubg’ uwo musaraba.</verse>
				<verse number="16">Nuko ntihakagire ūbahinyura ku biribga canke ku binyobga, canke mu vy’ imisi mikuru canke mu vy’ ukwezi kubonetse canke mu vy’ isabato:</verse>
				<verse number="17">ivyo vyar’ igitūtu c’ivyari birāriye kuzoza, arik’ umutumba ubgawo n’uwa Kristo.</verse>
				<verse number="18">Ntihakagire umuntu abagunga impēra yanyu, nk’uko yigombera ubgiwe, ayibagungishije kwicisha bugufi no gusenga abamarayika, aguma mu vyo yabonye gusa, atewe kwihimbariza ubusa n’ubgenge bg’akameremere kiwe,</verse>
				<verse number="19">kand’ atifatanya na wa Mutwe, kuri wo umubiri wawo wose, ufashijwe n’ingingo n’imitsi, ugateranywa neza na vyo, ni ho uronka gukura kwawo gutangwa n’Imana.</verse>
				<verse number="20">Asangwa mwarapfanye na Kristo, mukareka ivya mbere vy’ isi, n’iki gituma mwemera kuganzwa na ya mabgirizwa, nk’abazokwama bari kw isi —</verse>
				<verse number="21">ngo, Ntugafateko, ntugatamireko, ntugakoreko;</verse>
				<verse number="22">kand’ ivyo vyose biba biheze iyo birīwe — mukumvira ivyagezwe n’abantu n’inyigisho zabo?</verse>
				<verse number="23">Ayo mabgirizwa koko afise ishusho y’ubgenge, kukw abgiriza gusenga nk’ukw abantu bīrāritse, no kwicisha bugufi, no kwibabaza umubiri, ariko ntagira ikimazi co kubuza ukwifuza kw’akameremere k’umuntu.</verse>
			</chapter>
			<chapter number="3">
				<verse number="1">None rer’ asangwa mwarazuranywe na Kristo, murondere ibiri hejuru, iyo Kristo ari, avyagiye i buryo bg’Imana.</verse>
				<verse number="2">Mushire imitima ku biri hejuru, ntimuyishire ku biri mw isi.</verse>
				<verse number="3">Kuko mwapfuye, kand’ ubugingo bganyu bukaba buhishanijwe na Kristo mu Mana.</verse>
				<verse number="4">Kristo, ni we bugingo bgacu, ni yerekanwa, namwe muzoca mwerekananwa na we muri mu bgiza.</verse>
				<verse number="5">Nuko mwice ingingo zanyu ziri mw isi, ubushakanyi, ibihumanya, ukwifuza kw’umubiri, ukwifuza kubi kwose, no kwifuza ivy’ abandi, ni kwo gusenga ibigirwamana;</verse>
				<verse number="6">ivyo ni vyo bizanira uburake bg’Imana abantu b’intabarirwa.</verse>
				<verse number="7">Namwe mwabigenderamwo kera, hamwe mwāba muri vyo.</verse>
				<verse number="8">Ariko noneho mwiyambure n’ibi vyose: uburake, kujingitwa, urwanko rw’ubusa, gucokorana, kandi ntihakagire amagambo ateye isoni ava mu kanwa kanyu.</verse>
				<verse number="9">Ntimukabeshane, kuko mwiyambuye umuntu wa kera n’ibikorwa vyiwe,</verse>
				<verse number="10">mukambara umuntu musha, ahindurwa musha ngw agire ubgenge, amere nk’ ishusho y’Iyamuremye:</verse>
				<verse number="11">aho ntihaba Umugiriki cank’ Umuyuda, uwakebge cank’ ūtākebge, ūdebagura cank’ Umusikiti, umugurano cank’ uwidegemvya; ariko Kristo ni vyose, kand’ ari muri bose.</verse>
				<verse number="12">Nuko rero, nk’uko bibereye abātoranijwe n’Imana bera bakundwa na yo, mwambare umutima w’ikigongwe, n’ineza, n’ukwicisha bugufi, n’ugutekereza, n’ukwihangana,</verse>
				<verse number="13">mwihanganirana, muharirana, iy’ umuntu agize ico apfa n’uwundi. Nk’uk’ Umwami wacu yabahariye, namwe abe ari ko muharirana.</verse>
				<verse number="14">Ikigeretse kur’ ivyo vyose mwambare urukundo, ni rwo mugozi uzana gutungana.</verse>
				<verse number="15">Kand’ amahoro ya Kristo aganze mu mitima yanyu, ayo mwahamagariwe ngo mube umubiri umwe: kandi mube abama bakenguruka.</verse>
				<verse number="16">Ijambo rya Kristo ribe muri mwebge rigwiriye, ririmw’ ubgenge bgose: mwigishanye, muhanūrane, muririmba zaburi n’indirimbo n’amatazirano y’ivya Mpwemu, muririmbire Imana mu mitima yanyu mubiheshwa n’ubuntu bgayo.</verse>
				<verse number="17">Kand’ ivyo muzokora vyose, mu majambo no mu bikorwa, muhore mubikora vyose mw izina ry’Umwami Yesu, mushima Imana Data wa twese kubg’ uwo.</verse>
				<verse number="18">Bagore, mugamburukire abagabo banyu, nk’uko bibereye abari mu Mwami wacu.</verse>
				<verse number="19">Bagabo, mukunde abagore banyu, ntimubabere umururazi.</verse>
				<verse number="20">Bana, mwumvire abavyeyi banyu muri vyose, kukw ivyo ari vyo bishimwa mu Mwami wacu.</verse>
				<verse number="21">Ba se, ntimukaratse abana banyu, ngo ntibaranduke imitima.</verse>
				<verse number="22">Bagurano, mwumvire ba shobuja bo ku mubiri muri vyose, atar’ iyo babahagarikiye gusa, nk’abanezereza abantu, ariko mubakorere mutagira ubupfunya mu mitima yanyu, mwubaha Shobuja mukuru.</verse>
				<verse number="23">Ivyo mukora vyose, mubikore bivuye mu mutima, nk’abakorera Shobuja mukuru, ntimube nk’abakorera abantu,</verse>
				<verse number="24">muzi yuko muzohabga impēra na Shobuja mukuru, ni yo wa mwandu. Shobuja uwo Kristo ni we mukorera.</verse>
				<verse number="25">Kuk’ ūgabitanya azokwihōrwa nk’uko yagabitanije: kandi nta kurobanura ku butoni.</verse>
			</chapter>
			<chapter number="4">
				<verse number="1">Ba shebuja, namwe ni mugirire abagurano banyu ibigororotse n’ibibereye, kuko muzi yuko namwe mufise Shobuja mw ijuru.</verse>
				<verse number="2">Mukovye mu gusenga, mukubemwo maso, mushima;</verse>
				<verse number="3">kandi natwe nyene mudusengere, kugira ngw Imana itwugururire urugi rwo kuvuga ijambo ryayo, tuvuge ibanga rya Kristo, iryo mbohewe,</verse>
				<verse number="4">kugira ngo ndariserure nk’uko nkwiye kuvuga.</verse>
				<verse number="5">Mugendane ubgenge ku bo hanze, mugura uburyo mubugwiza.</verse>
				<verse number="6">Imvugo zanyu zamane ubuntu bg’Imana, zirunzwe umunyu, kugira ngo mumenye ingene mukwiye kwishura umuntu wese.</verse>
				<verse number="7">Tukiko mwene Data dukunda, umukozi w’umwizigirwa, umugenzi dukorana mu Mwami wacu, azobīgānira ivyanje vyose.</verse>
				<verse number="8">Ni we mbatumyeko kubg’ ivyo nyene, ngo mumenye ivyacu, kandi ngw aremeshe imitima yanyu,</verse>
				<verse number="9">ndamutumanye na Onesimo mwene Data w’umwizigirwa, uwo dukunda, yavuye i wanyu; bazobīgānira ivy’ ino vyose.</verse>
				<verse number="10">Arisitariko, uwo dusangiye umunyororo, arabatasha; na Mariko, mwene se wabo wa Barunaba, arabatasha, umwe mwabgirizwa ivyiwe: ni yaramuka aje i wanyu muze mumwākire.</verse>
				<verse number="11">Na Yesu, ari we Yusito, arabatasha: abo bonyene bo mu bākebge ni bo bakorana nanje kubg’ ubgami bg’Imana, kandi bāmmaze umubabaro.</verse>
				<verse number="12">Epafura w’i wanyu, umugurano wa Kristo Yesu, arabatasha, yama abarwanira mu gusenga kwiwe kugira ngo mushikame, mutunganye rwose, mumenya neza mudakekeranya ivy’ Imana igomba vyose.</verse>
				<verse number="13">Ndamushingira intahe yukw abagirira umwete mwinshi, mwebge n’ab’ i Lawodikiya n’ab’i Hiyerapoli.</verse>
				<verse number="14">Luka, umuganga akundwa, na Dema, barabatasha.</verse>
				<verse number="15">Muntahirize bene Data b’i Lawodikiya, na Numfa, n’ishengero ryo mu nzu yiwe.</verse>
				<verse number="16">Kand’ iki cete ni mwaheza kugisomerwa, muze mwitwaririke ko gisomerwa ishengero ry’i Lawodikiya; kandi namwe muze musome ikizova i Lawodikiya nyene.</verse>
				<verse number="17">Kandi muze mubarire Arukipo, mut’ Urābe igikorwa c’ubusuku wahawe mu Mwami wacu, ucuzuze.</verse>
				<verse number="18">Uku ni kwo gutasha kwanje Paulo, kwanditswe n’ukwanje kuboko. Mwibuke iminyororo yanje. Ubuntu bubane namwe.</verse>
			</chapter>
		</book>
		<book number="52">
			<chapter number="1">
				<verse number="1">Paulo na Siluwano na Timoteyo turabandikiye abo mw ishengero ry’i Tesalonike, bari mu Mana Data wa twese no mu Mwami Yesu Kristo: ubuntu bube muri mwebge n’amahoro.</verse>
				<verse number="2">Mwese tubashimira Imana imisi yose, tubahoza mu kanwa uko dusenze,</verse>
				<verse number="3">twibuka ubudasiba ibikorwa vyanyu biva ku kwizera, n’ubutame buva mu rukundo, n’ukwihangana kuva ku kwizigira Umwami wacu Yesu Kristo, imbere y’Imana yacu, ni yo Data wa twese.</verse>
				<verse number="4">Bene Data bakundwa n’Imana, tuzi yuko mwatoranijwe na yo:</verse>
				<verse number="5">kuk’ ubutumwa bgacu butābashitseko ar’ amajambo yonyene ariko bgarimwo n’ubushobozi na Mpwemu Yera, no kumara amazinda rwose; namwe murazi ubugene twari tumeze hagati muri mwebge kubganyu.</verse>
				<verse number="6">Namwe mwaratwīgānye, mwīgāna n’ Umwami wacu, mumaze kwakīrira ijambo ry’Imana mu marushwa menshi, munezerejwe na Mpwemu Yera,</verse>
				<verse number="7">bituma muba icitegererezo c’abizera bose bar’ i Makedoniya no muri Akaya.</verse>
				<verse number="8">Kuko muri mwebge humvikanye ijambo ry’Umwami wacu, kandi ntiryumvikanye i Makedoniya no muri Akaya honyene, arik’ ukwizera Imana kwanyu kwaramamaye hose; bituma tutarinda kugira ico tuvuga mur’ ivyo.</verse>
				<verse number="9">Kuko bose bīvugira ubgabo inkuru z’ingene twaje muri mwebge, kand’ ingene mwahindukiriye Imana, mugaheba ibigirwamana, ngo mukorere Imana nyakuri kandi nzima,</verse>
				<verse number="10">kandi ngo mwitege Umwana wayo kw ava mw ijuru, umwe yazura imukuye mu bapfuye, ni Yesu, adukiza uburake bugira buze.</verse>
			</chapter>
			<chapter number="2">
				<verse number="1">Bene Data, ubganyu murazi yuk’ ugushika muri mwebge kwacu kutābaye ukw’ ubusa:</verse>
				<verse number="2">ariko tumaze kubabarizwa i Filipi no kuhatētererezwa, nk’uko muzi, dushira amanga mu Mana yacu kubgira mwebge ubutumwa bgiza bg’Imana turi mu ntambara nyinshi.</verse>
				<verse number="3">Kuk’ uguhanūra kwacu kutava mu buzimire, canke mu buhumane, kand’ atar’ ukw’ ubugunge:</verse>
				<verse number="4">ariko nk’ukw Imana yatwemeye ko tur’ abo kuzezwa ubutumwa, ni ko tuvuga. Ntituvuga nk’abagomba kunezereza abantu, ariko nk’abagomba kunezereza Imana igerageza imitima yacu.</verse>
				<verse number="5">Kukw ata na rimwe twigeze kuvuga ijambo dushashe akarimi, murabizi, cank’ ijambo ryo guhisha ukwifuza, Imana ni yo cabona c’ivyo.</verse>
				<verse number="6">Kandi ntitwarondera icubahiro co ku bantu, ari kuri mwebge canke ku bandi: naho tuba twarashoboye kubaremēra, kuko tur’ intumwa za Kristo.</verse>
				<verse number="7">Ariko twaritonda hagati muri mwebge, nk’uk’ umurezi abungabunga abana biwe.</verse>
				<verse number="8">Ni ko twabagirira igishika, ni co catumye duhimbarwa no kubaha, s’ubutumwa bgiza bg’Imana gusa, ariko n’ubgacu bugingo na bgo, kuko mwabaye abo dukunda rwose.</verse>
				<verse number="9">Bene Data, muribuka ubutame bgacu n’ubucumukure; twābabgira ubutumwa bgiza bg’Imana twikenurira umurango n’ijoro, kugira ngo ntihagire uwo muri mwebge turemēra.</verse>
				<verse number="10">Mwebge mur’ ivyabona hamwe n’Imana vy’ingene twamerera mwebge abizera, tur’ abera, tugororoka, tutarik’ umugayo:</verse>
				<verse number="11">nk’uko muzi ingene twari tumeze ku muntu wese muri mwebge, nk’uko se amera ku bana biwe, tubahanūra, tubaremesha, dushinga intahe,</verse>
				<verse number="12">kugira ngo mugende nk’uko bibereye ab’ Imana, ibahamagarira kuja mu bgami bgayo no mu bgiza bgayo.</verse>
				<verse number="13">Natwe igituma dushima Imana ubudasība, n’uko hamwe mwākīra ijambo ry’ubutumwa mwatwumvanye, ni ryo ry’Imana, mutāryemeye nk’ijambo ry’abantu, ariko nk’ijambo ry’Imana, nk’uko riri koko, rikorera muri mwebge abizera.</verse>
				<verse number="14">Namwe bene Data, mwīgānye amashengero y’Imana y’i Yudaya, ari muri Kristo Yesu, kukw ivyo mwābabajwe n’ubgoko bganyu ari bimwe n’ivy’ abo bābabajwe n’ Abayuda,</verse>
				<verse number="15">bishe Umwami Yesu n’abāvugishwa n’Imana, kandi natwe bāratwirukanye, ntibānezereje Imana, barwanya abantu bose;</verse>
				<verse number="16">batubuza kubarira abanyamahanga ngo bakire; na ntaryo buzuza ingero y’ivyaha vyabo. Arik’ uburake bububiriye kubamara rwose.</verse>
				<verse number="17">Ariko twebge, bene Data, hamwe twatandukanywa namwe igihe gito ubg’ amaso, ariko si mu mutima, twarushirije kugira umwete wo kubonana namwe imbonankubone, tubafitiye inkumbu nyinshi:</verse>
				<verse number="18">kuko twagomba kuza i wanyu, mbere jewe Paulo kubigomba si rimwe ni kabiri kose, Satani akatubuza.</verse>
				<verse number="19">Non’ ivyizigiro vyacu n’iki, cank’ umunezero, cank’ igitsibo co mu mutwe twirata? Mbega si mwebge, imbere y’Umwami wacu Yesu ah’ azozira?</verse>
				<verse number="20">Kukw ari mwebge cubahiro cacu n’umunezero wacu.</verse>
			</chapter>
			<chapter number="3">
				<verse number="1">Nuko tutagishoboye kwihangana, dushima gusigara twenyene muri Atenayi,</verse>
				<verse number="2">dutuma Timoteyo, mwene Data, umukozi w’Imana agabura ubutumwa bgiza bga Kristo, ngw abakomeze abaremeshe ku vy’ ukwizera kwanyu,</verse>
				<verse number="3">kugira ngo ntihagire uwo muri mwebge anyiganyizwa n’ayo marushwa: kuk’ ubganyu muzi yukw ar’ ico twashiriweho nyene.</verse>
				<verse number="4">Kandi hamwe twari kumwe namwe, twababūriye yuko tutazobura kubabazwa; kandi ni ko vyābaye, murabizi.</verse>
				<verse number="5">Nanje ni co catumye ntuma iyo, bitakinkundiye kwihangana, kugira ngo mmenye ukwizera kwanyu, nikenga ko wa musukanyi yoba yarabasutse, natwe tukaba twaratamijwe n’ubusa.</verse>
				<verse number="6">Ariko none Timoteyo arashitse, avuye i wanyu, atuzaniye inkuru nziza y’ukwizera kwanyu n’urukundo rwanyu, kandi yuko mutwibuka neza imisi yose, mudukumbura mugomba kubonana natwe, nk’uko natwe tubakumbura.</verse>
				<verse number="7">Ni co catumye bene Data, turemeshwa kubganyu n’ukwizera kwanyu, mu mubabaro wacu wose no mu marushwa.</verse>
				<verse number="8">Kuko none turiho, asangwa muhagaze mu Mwami.</verse>
				<verse number="9">N’ishimwe ki twoshobora kwishura Imana kubganyu, kubg’ umunezero wose tubanezererwa imbere y’Imana yacu?</verse>
				<verse number="10">Dusenga cane ijoro n’ umurango kugira ngo twibonanire namwe imbonankubone, tunonosore ivyasigaye ku kwizera kwanyu.</verse>
				<verse number="11">Non’ Imana yacu ubgayo, ni yo Data wa twese, n’Umwami wacu Yesu, agorore inzira yacu yo kuza iyo.</verse>
				<verse number="12">Namwe Umwami wacu abagwirize, abasagirize urukundo mukundana, no gukunda abandi bose, nk’uko natwe tumeze kuri mwebge:</verse>
				<verse number="13">kugira ngw aremeshe imitima yanyu, ntigire umugayo, ibe iyera imbere y’Imana yacu ni yo Data wa twese, iz’ isangwe irtyo ah’ Umwami wacu Yesu azozananira n’abera biwe bose.</verse>
			</chapter>
			<chapter number="4">
				<verse number="1">Nuko bene Data, ibisigaye, turabinginga tubahanūra mu Mwami Yesu, nk’uko mwize kuri twebge ingene mukwiye kugenda no kunezereza Imana (kandi ni ko mugenda), murushirize cane kugenza murtyo.</verse>
				<verse number="2">Murazi ivyagezwe twahawe n’Umwami Yesu kubabarira ivy’ ari vyo.</verse>
				<verse number="3">Ico Imana igomba, n’ukwezwa kwanyu, ko mwirinda ubushakanyi;</verse>
				<verse number="4">kugira ng’ umuntu wese muri mwebge amenye kuganziriza uwiwe mubiri mu kwezwa no mu kuwubaha,</verse>
				<verse number="5">atari mu buryo bgo kwāngāza umutima mu vyifuzo, nk’ukw abanyamahanga batazi Imana bagira;</verse>
				<verse number="6">ng’umuntu wese ntarenge ibikwiye, kandi ntagunge mwene Data wundi kur’ ivyo, kuk’ Umwami wacu ar’ umuhōzi kur’ ivyo vyose, nk’uko twababūriye tubishimikiye.</verse>
				<verse number="7">Kukw Imana itāduhamagariye guhumana, ariko yaduhamagariye kwezwa.</verse>
				<verse number="8">Ni co gituma ūvyanka ataba yanse umuntu arikw aba yanse Imana, kand’ ari yo ibaha Mpwemu wayo Yera.</verse>
				<verse number="9">Arikw ivyo gukunda bene Data ntimurinda kuvyandikirwa, kuk’ ubganyu mwigishijwe n’ Imana gukundana;</verse>
				<verse number="10">kandi ni ko nyene mugiriranira na bene Data bose b’i Makedoniya hose. Ariko bene Data turabahanūra ngo murushirize kugira rwinshi.</verse>
				<verse number="11">Kandi mushishikare kwiyorosha, no gukora ivyanyu, no gukoresha amaboko yanyu, nk’ uko twababariye,</verse>
				<verse number="12">kugira ngo mugendane ingeso nziza ku bo hanze, kandi mutagira ico mukennye.</verse>
				<verse number="13">Ariko bene Data, ntitugomba ko muyoberwa ivy’ abasinzira itiro ry’urupfu, ngo ntimubabare nka ba bandi badafise ivyizigiro.</verse>
				<verse number="14">Uko twizera yuko Yesu yapfuye akazuka, abe ari ko twizera yukw abāsinziririye muri Yesu, Imana izobazanana na we.</verse>
				<verse number="15">Iki ni co tubabgira, n’ijambo ry’Umwami twashikirijwe, yuko twebge abazoba bakiriho, dusigaye gushitsa ku kuza kw’Umwami wacu, tutazokwitangira imbere y’ abasinziriye na gatoya.</verse>
				<verse number="16">Kuk’ Umwami wacu ubgiwe azoza, amanutse avuye mw ijuru, aranguruye ijwi rirenga, hamwe n’ akāmo k’umumarayika mukuru, n’inzamba y’Imana. Maz’ abapfiriye muri Kristo ni bo bazobanza kuzuka;</verse>
				<verse number="17">maze natwe abazoba bakiriho, dusigaye, tuzoca duteruranwa na bo mu bicu, dusanganirire Umwami mu kirēre. Ni ho tuzokwama tubana n’Umwami.</verse>
				<verse number="18">Nuko mwiruranishe ayo majambo.</verse>
			</chapter>
			<chapter number="5">
				<verse number="1">Ariko bene Data, ivy’ ibihe n’imisi ntimurinda kuvyandikirwa.</verse>
				<verse number="2">Kuk’ ubganyu muzi neza yuk’ umusi w’Umwami wacu uzoza nk’ukw igisuma kiza mw ijoro.</verse>
				<verse number="3">Aho bazoba bavuga, bati Har’ amahoro, nta nkomanzi; ni ho uguhona kuzobazako giturumbuka, nk’ukw ibise biza ku mugore akuriwe, kandi ntibazokwikiza na gatoya.</verse>
				<verse number="4">Ariko mweho, bene Data, ntimuri mu mwiza, ng’uwo musi ubūbīre nk’ igisuma:</verse>
				<verse number="5">kuko mwese mur’ abana b’umuco n’abana b’umurango. Ntitur’ ab’ ijoro cank’ ab’ umwiza.</verse>
				<verse number="6">Nuko rero ntidusinzire nka ba bandi, ariko twame tugavye, twirinde ibiboreza.</verse>
				<verse number="7">Kukw abasinzira basinzira mw ijoro, n’ababorerwa baborerwa mw ijoro.</verse>
				<verse number="8">Ariko tweho, ko tur’ ab’ umurango, twirinde ibiboreza, twambaye icuma gikīngīra igikiriza c’ukwizera n’urukundo, kandi twambaye nk’ inkofero ukwizigira agakiza.</verse>
				<verse number="9">Kukw Imana itādushiriyeho kuturakira, ariko yadushiriyeho guheshwa agakiza n’Umwami wacu Yesu Kristo,</verse>
				<verse number="10">ni we yadupfiriye kugira ngo tubaneho na we, ar’ iyo turi maso canke dusinziriye itiro ry’urupfu.</verse>
				<verse number="11">Nuko muhanūrane, mukomezanye, nk’uko mubikora nyene.</verse>
				<verse number="12">Ariko bene Data, turabinginga, mumenye abakora muri mwebge bagatama, babaganza mu Mwami wacu, bakabahanūra,</verse>
				<verse number="13">mububahe rwose mu rukundo kubg’ igikorwa cabo. Mubane amahoro.</verse>
				<verse number="14">Kandi turabahanūra, bene Data, muhubūre abasaragurika, muremeshe abarandutse imitima, muramire abanyantege nke, mwihanganire bose.</verse>
				<verse number="15">Mwirinde, ntihagire umuntu yīhōra uwundi ikibi yamugiriye, ariko mwame mukurikira iciza mu vyo mugiriranira no mu vyo mugirira abandi bose.</verse>
				<verse number="16">Munezerwe imisi yose;</verse>
				<verse number="17">musenge ubudasība;</verse>
				<verse number="18">mwame mukenguruka muri vyose, kukw ico ari co Imana ibagombako muri Kristo Yesu.</verse>
				<verse number="19">Ntimukazimye Mpwemu;</verse>
				<verse number="20">ntimugakengere ivy’ abavugishwa n’Imana;</verse>
				<verse number="21">mugerageze vyose, mugumye ivyiza,</verse>
				<verse number="22">mwirinde icitwa ikibi cose.</verse>
				<verse number="23">Kand’ Imana Nyen’ amahoro ibe ari yo ibeza rwose: kand’ impwemu yanyu n’ubugingo n’ umubiri vyose hamwe bizigamwe, ngo bize bisangwe bitagira umugayo, ah’ Umwami wacu Yesu Kristo azozira.</verse>
				<verse number="24">Ībahamagara n’iyo kwizigirwa; no kubikora izobikora.</verse>
				<verse number="25">Bene Data, mudusengere.</verse>
				<verse number="26">Muramukishe bene Data kugumbirana kwera.</verse>
				<verse number="27">Ndabarahiye Umwami wacu, iki cete ntikize kibure gusomerwa bene Data bose.</verse>
				<verse number="28">Ubuntu bg’Umwami wacu Yesu Kristo bubane namwe.</verse>
			</chapter>
		</book>
		<book number="53">
			<chapter number="1">
				<verse number="1">Paulo na Siluwano na Timoteyo turabandikiye abo mw ishengero ry’i Tesalonike, bari mu Mana Data wa twese no mu Mwami Yesu Kristo:</verse>
				<verse number="2">ubuntu n’amahoro bibe muri mwebge, biva ku Mana Data wa twese no ku Mwami Yesu Kristo.</verse>
				<verse number="3">Biradukwiye kwama tubashimira Imana, bene Data, nk’uko bikwiye, kuk’ ukwizera kwanyu gukura cane, n’urukundo rw’ umuntu wese muri mwebge mukundana rugwira.</verse>
				<verse number="4">Ni co gituma ubgacu tubirata mu mashengero y’Imana, kubg’ ukwihangana kwanyu n’ukwizera mu guhamwa kwanyu kwose n’amagorwa mushinyiriza.</verse>
				<verse number="5">Ico n’ ikimenyetso co guca amateka kw’ Imana kugororotse, ngo muze mwemererwe gushika mu bgami bg’Imana, ubgo namwe mubabarizwa.</verse>
				<verse number="6">Kukw ar’ ibigororotse ku Mana kwishura amarushwa abayabatera,</verse>
				<verse number="7">no kwishura mwebge abayaterwa kuruhukana natwe, ah’ Umwami Yesu azohishurirwa, ava mw ijuru, azananye n’abamarayika b’ubushobozi bgiwe,</verse>
				<verse number="8">hagati mu muriro waka, yishure guhōrwa abatāmenye Imana n’abatumvira ubutumwa bgiza bg’Umwami wacu Yesu.</verse>
				<verse number="9">Bazohanwa, ni kwo guhona kw’ibihe bidashira, kuva mu nyonga h’Umwami no mu bgiza bg’ubushobozi bgiwe,</verse>
				<verse number="10">ah’ azozira gushimirwa abera biwe kuri wa musi, no gutangarirwa kubg’ abāmwizeye bose, kukw intahe twashinze muri mwebge yemewe.</verse>
				<verse number="11">Ni co gituma tubasengera imisi yose, ngw Imana yacu ibemere ko mumeze nk’uko bibereye ihamagarwa ryanyu, kand’ ishikishe ubushobozi ico munezererwa ciza cose n’igikorwa canyu cose kiva ku kwizera:</verse>
				<verse number="12">kugira ngw izina ry’Umwami wacu Yesu rishimagizwe muri mwebge, namwe mushimagizwe muri we, nk’uk’ ubuntu bg’Imana yacu n’ubg’ Umwami Yesu Kristo buri.</verse>
			</chapter>
			<chapter number="2">
				<verse number="1">Turabinginga, bene Data, kubgo kuzoza kw’Umwami wacu Yesu Kristo no kuzokoranirizwa kuri we kwacu,</verse>
				<verse number="2">ntimushōke munyiganyiga ngo mugwe igihūmura, canke ngo muhagarike imitima, naho mwoba mubitewe n’impwemu canke n’ijambo canke n’icete kimeze nk’ikivuye kuri twebge, kivuga yuk’ umusi w’ Umwami wacu uhejeje gushika.</verse>
				<verse number="3">Ntihakagire umuntu abahenda mu buryo na bumwe, kuk’ utazoza, kwa kureka Imana kutabanje kuboneka, kandi wa muntu w’umugarariji atarahishurwa, ni we mwana wo kuranduka,</verse>
				<verse number="4">umurwanizi yishira hejuru y’icitwa Imana cose cank’ igisengwa; nukw azokwicara mu rusengero rw’ Imana, yiyerekana ngo n’Imana.</verse>
				<verse number="5">Ntimwibuka yuko nababgiye ivyo nkiri kumwe namwe?</verse>
				<verse number="6">Kandi none murazi ikibuza, kugira ngw az’ ahishurwe mu gihe ciwe.</verse>
				<verse number="7">Kukw ibanga ry’umugararizo n’ubu ririko rirakora, mugabo har’ ūbibuza none, gushitsa igihe azokūrirwaho.</verse>
				<verse number="8">Ni ho wa mugarariji azohishurirwa, umwe Umwami Yesu azokwicisha impwemu ziva mu kanwa kiwe, azomutītūza uguseruka kw’ukuza kwiwe.</verse>
				<verse number="9">Ukuza kw’uwo mugarariji kuri mu buryo bg’inkomezi za Satani, kuri n’ubushobozi bgose n’ibimenyetso n’ibitangaza vy’ibinyoma,</verse>
				<verse number="10">n’ubugunge bgose bgo kugabitanya ku bahona, kuko batemeye gukunda ivy’ ukuri ngo bakizwe.</verse>
				<verse number="11">Ni co gituma Imana ibarungikira ubuzimire bubakoreramwo, ngo bizere ibinyoma:</verse>
				<verse number="12">kugira ngw abatizeye ukuri bose, bagahimbarirwa ukugabitanya, bacirwekw iteka.</verse>
				<verse number="13">Ariko bene Data bakundwa n’Umwami wacu, biradukwiye kwama tubashimira Imana, kuk’ uhereye mbere na mbere Imana yabatoranije ngo muronkere agakiza mu kwezwa na Mpwemu no mu kwizera ukuri.</verse>
				<verse number="14">Ni vyo yabahamagariye, ibahamagarishije ubutumwa bgiza twajejwe, kugira ngo muhabge ubgiza bg’Umwami wacu Yesu Kristo.</verse>
				<verse number="15">Nuko bene Data, mushikame, mugumye ivyo mwashikirijwe, mwigishijwe, ar’ ivyo mwigishirijwe mu majambo canke mu cete cacu.</verse>
				<verse number="16">Ariko, Umwami wacu Yesu Kristo ubgiwe, n’Imana Data wa twese, yadukunze, ikaduha kwirurwa imibabaro guhoraho, bo n’ivyizigiro vyiza biheshwa n’ ubuntu bgayo,</verse>
				<verse number="17">ibirure mu mitima yanyu, iyikomeze mu gikorwa cose ciza, n’ijambo ryose ryiza.</verse>
			</chapter>
			<chapter number="3">
				<verse number="1">Ibisigaye bene Data mudusengere, ijambo ry’Umwami wacu ryamamare rishimagizwe, nk’uko biri no muri mwebge,</verse>
				<verse number="2">kandi turokoke abantu babi badadika; kuk’ ukwizera kudafiswe na bose.</verse>
				<verse number="3">Ariko, Umwami n’uwo kwizigirwa, ni we azobashinga neza abarinde wa Mubi.</verse>
				<verse number="4">Kandi twizigiye Umwami ku vyanyu, yukw ivyo tugeze mubikora kandi muzokwama mubikora.</verse>
				<verse number="5">Umwami arōngōre imitima yanyu, ayerekeze ku rukundo rw’Imana no ku kwihangana kwa Kristo.</verse>
				<verse number="6">Ariko bene Data, turabagera mw izina ry’Umwami wacu Yesu Kristo, kuzibukīra mwene Data wese agenda asaragurika, cank’ adakurikira ivyo mwashikirijwe natwe.</verse>
				<verse number="7">Ubganyu murazi ingene mukwiye kutwīgāna, kuko tutāsaragurika muri mwebge,</verse>
				<verse number="8">ntitwarya ivyo kurya vy’ umuntu n’umwe ku busa, ariko twagira ubutame n’ubucumukure, dukora ku murango no mw ijoro, kugira ngo ntitugire umuntu muri mwebge tugora.</verse>
				<verse number="9">S’uko tutāvyemerewe, ariko n’ukugira ngo tubabere icitegererezo ngo mutwīgāne.</verse>
				<verse number="10">Kuko tukiri kumwe namwe twābageze iki, ng’umuntu wese ni yanka gukora ntākarye.</verse>
				<verse number="11">Kuko twumvise yuko hariho bamwe bo muri mwebge bagenda basaragurika, bama bīneganegera bakīta mu bitabakwiye.</verse>
				<verse number="12">Arikw abameze bartyo turabagera tubahanūra kubg’ Umwami Yesu Kristo, gukora ibikorwa batekereje, babone kurya ivyo bīronkeye ubgabo.</verse>
				<verse number="13">Ariko mweho bene Data, ntimurambirwe no gukora iciza.</verse>
				<verse number="14">Ni hagira umuntu atumvira ijambo ryacu ryo mur’ iki cete, mumwitegereze, ntimufatanye na we, kugira ngw amāramāre.</verse>
				<verse number="15">Ariko ntimumwiyumvire kw ar’ umwansi wanyu, ariko mumuhanūre nka mwene So.</verse>
				<verse number="16">Kand’ Umwami Nyen’ amahoro ubgiwe, yame abaha amahoro ibihe vyose uburyo bgose. Umwami abane namwe mwese.</verse>
				<verse number="17">Uku ni kwo gutasha kwanje Paulo, kwanditswe n’ukwanje kuboko, ni co kimenyetso mu cete canje cose: ni ko nandika.</verse>
				<verse number="18">Ubuntu bg’Umwami wacu Yesu Kristo bubane namwe mwese.</verse>
			</chapter>
		</book>
		<book number="54">
			<chapter number="1">
				<verse number="1">Paulo, intumwa ya Kristo Yesu, nk’uko vyagezwe n’ Imana Umukiza wacu na Kristo Yesu ivyizigiro vyacu,</verse>
				<verse number="2">ndakwandikiye Timoteyo, umwana wanje nyakuri mu kwizera. Ubuntu n’ imbabazi n’amahoro bibe kuri wewe, biva ku Mana Data wa twese no kuri Kristo Yesu Umwami wacu.</verse>
				<verse number="3">Nuko guma muri Efeso, nk’uko nakugīriye inama hamwe naja i Makedoniya, kugira ng’ uteshe ba bandi ntibigishe ibiciye ukundi,</verse>
				<verse number="4">ntibababare ivy’ imigani y’ibinyoma n’ivyo kuzīrōra ivy’ akārōnda katagira iherezo, bidafasha igikorwa c’Imana gikorera mu kwizera, ariko bizana impāri.</verse>
				<verse number="5">Arikw inyanduruko y’ukwigisha kwacu n’ukugira ngo bagire urukundo ruva mu mutima utanduye, utarimw’ ijwi ribāgiriza ikibi, no ku kwizera kutar’ ukw’ uburyarya.</verse>
				<verse number="6">Ivyo bamwe bārabihushije, bata inzira, baja mu bitagira ikimazi kuba ari vyo bavuga,</verse>
				<verse number="7">bagomba kuba abigisha b’ ivyagezwe, ariko ntibatahura ivyo bavuga n’ivyo bashingira intahe babishimikiye.</verse>
				<verse number="8">Ariko turazi yukw ivyagezwe ari vyiza, iy’ umuntu abigenjeje nk’uko bikwiye ivyagezwe,</verse>
				<verse number="9">azi yukw ivyagezwe bitāshiriweh’ umugororotsi, ariko vyāshiriweh’ abagarariji n’ibigāba, abatubaha Imana n’abanyavyaha, abanegura ivyayo n’abakora ibizira, abica ba se na ba nyina, abicanyi,</verse>
				<verse number="10">abashakanyi, abagabo bendana, abanyaga abantu bakabashōra, ababeshi, abarahira nabi, n’ibindi vyose birwanya ukwigisha kuzima,</verse>
				<verse number="11">gukurikira ubutumwa bg’ubgiza bg’Imana ishemagizwa, ubgo najejwe.</verse>
				<verse number="12">Ndashimira Kristo Yesu Umwami wacu yabinshoboje, kuko yanyiyumviriye ko nd’uwo kwizigirwa, akampa ubusuku:</verse>
				<verse number="13">naho nabanje kumurogotako no kumuhīga no kumwambika ibara. Ariko naragiriwe ikigongwe kuko nabikoze ntabizi ntarizera;</verse>
				<verse number="14">kand’ ubuntu bg’ Umwami wacu bgiyongeranya kuri jewe, bo n’ukwizera n’urukundo rubonerwa muri Kristo Yesu.</verse>
				<verse number="15">Iri jambo n’iryo kwizerwa, rikwiye kwemerwa rwose, yuko Kristo Yesu yazanywe mw isi no gukiza abanyavyaha: muri bo jewe nd’agahebuza.</verse>
				<verse number="16">Ariko, icatumye ngirirwa ikigongwe n’ ukugira ngo Yesu Kristo yerekanire muri jewe gahebuza, ukwihangana kwiwe kwose, mbe icitegererezo c’abazomwizera bakaronka ubugingo budashira.</verse>
				<verse number="17">Umwami ahoraho, adapfa, ataboneka, ari we Mana imwe yonyene, igitinyiro n’ icubahiro bibe ivyayo, ibihe bitazoshira. Amen.</verse>
				<verse number="18">Iri bgirizwa ndariguhaye, mwana wanje Timoteyo, nk’ukw abavugishwa n’Imana bākuvuzeko ubga mbere, ng’ ufashwe na vyo kurwana intambara nziza,</verse>
				<verse number="19">ugumye ukwizera, ufise umutima utarimw’ ijwi rikwagiriza ikibi; iryo bamwe bāshibuye bakamera nk’ubgato busāvye mu vy’ ukwizera.</verse>
				<verse number="20">Mur’ abo, umwe ni Humenayo na Alekisandero, abo nahaye Satani, kugira ngo bibigishe kutarogota.</verse>
			</chapter>
			<chapter number="2">
				<verse number="1">Irya mbere y’ibindi vyose, ndabahanūra kwingingira abantu bose no kubasengera no kubasabira no kubashimira Imana:</verse>
				<verse number="2">kandi cane‐cane abami n’ abashizwe hejuru bose, kugira ngo twame mu mahoro dutekereje, twubaha Imana tur’ inyankamugayo rwose.</verse>
				<verse number="3">Ivyo ni vyo vyiza vyemerwa mu nyonga z’ Imana Umukiza wacu,</verse>
				<verse number="4">igomba kw abantu bose bakizwa bagashika ku kumenya ivy’ ukuri.</verse>
				<verse number="5">Kuko har’ Imana imwe, kandi har’ Umuhūza umwe w’Imana n’abantu, na we nyene n’umuntu, ni Kristo Yesu,</verse>
				<verse number="6">yitanze kw incungu ya bose. Kand’ ivyo bishingirwe intahe mu bihe vyavyo,</verse>
				<verse number="7">ni co nashiriweho kuba umusiguzi n’intumwa (mvuze ukuri, simbeshe) n’umwigisha wo kwigisha abanyamahanga ukwizera n’ivy’ ukuri.</verse>
				<verse number="8">Nuko ndagomba kw abagabo basenga hose, batarika amaboko yera, bataratse, batagira ibihāri.</verse>
				<verse number="9">Kandi n’abagore nyene, ndagomba ko bambara imyambaro biberanye, bagendane isoni badahugumba kandi badashazisha gutsiba umushatsi, cank’ izahabu, cank’ imaragarita, cank’ impuzu z’igiciro kinini,</verse>
				<verse number="10">ariko bashazishe ibikorwa vy’ingeso nziza, nk’uko bikwiye abagore bavuga yuko bubaha Imana.</verse>
				<verse number="11">Umugore yige atekereje agamburuka rwose.</verse>
				<verse number="12">Ariko sinkundira umugore ko yigisha canke kw aganza umugabo, arikw atekereze.</verse>
				<verse number="13">Kuko Adamu ari we yabanje kuremwa, hanyuma Eva.</verse>
				<verse number="14">Kandi Adamu si we yahenzwe, arik’ umugore ni we yahenzwe, agwa mu bicumuro.</verse>
				<verse number="15">Yamar’ azokizwa kubg’ ukuvyara, ni bashishikara kwizera no kugira urukundo no kwezwa, bifatanye no kudahugumba.</verse>
			</chapter>
			<chapter number="3">
				<verse number="1">Iri jambo n’iryo kwizerwa: umuntu ni yagomba kuzezwa ishengero, aba yifuje igikorwa ciza.</verse>
				<verse number="2">Nuk’ umuzezwashengero akwiye kutabak’ umugayo, kand’ akwiye kuba umugabo afise umugore umwe gusa; abe ūtarenza urugero, adahugumba, aganza ingeso ziwe, akunda gutanga indāro, afise ubgenge bgo kwigisha,</verse>
				<verse number="3">atar’ umunoho wa vino, cank’ umusinzi, arikw abe umugwaneza, atitoraguza, atar’ inkunzi y’amahera,</verse>
				<verse number="4">aganza neza abo mu rugo rwiwe, abana biwe bamwumvira, yanka umugayo wose.</verse>
				<verse number="5">(Ūtazi kuganza abo mu rugo rwiwe yoshobora ate kuzigama ishengero ry’Imana?)</verse>
				<verse number="6">Kandi ntakwiye kuba muto mu kwizera, kugira ngo ntiyikakishe, ngw atembe, agacirwakw iteka wa Murwanizi yaciriweko.</verse>
				<verse number="7">Kand’ akwiye gushingirwa intahe neza n’abo hanze, kugira ngo ntatembere mu mugayo no mu mutego wa wa Murwanizi.</verse>
				<verse number="8">Kandi n’abakozi b’ishengero na bo nyene, bakwiye kuba inyankamugayo batavuga indimi zibiri, kandi ntibabe abatwawe na vino nyinshi, cank’ abifuza inyungu mbi.</verse>
				<verse number="9">Ariko bagumye ibanga ry’ukwizera, bafise imitima itarimw’ ijwi ribāgiriza ikibi.</verse>
				<verse number="10">Kand’ abo babanze kugezwa, maze ni batābonekak’ umugayo babone gukora igikorwa c’ibango ryabo.</verse>
				<verse number="11">N’abagore nyene babe inyankamugayo, batarementaniriza abandi, batarenza urugero, bizigirwa muri vyose.</verse>
				<verse number="12">Umukozi w’ishengero wese abe umugabo afise umugore umwe gusa, aganza neza abana biwe n’abo mu rugo rwiwe.</verse>
				<verse number="13">Kukw abākoze neza ico gikorwa c’ ibango ryabo bīronkera igishingo ciza n’ubushizi bg’amanga bginshi mu kwizera Kristo Yesu.</verse>
				<verse number="14">Nkwandikiye ivyo, nizigiye ko nzoza i wawe vuba:</verse>
				<verse number="15">ariko ni naba ngitevye n’ukugira ng’uz’ umenye uko bikwiye kugenzwa mu ngoro y’Imana, ni yo shengero ry’Imana nzima, vyongeye ni yo nkingi ishigikiye ukuri.</verse>
				<verse number="16">Nta wuhakana yukw ibanga ryo kwubaha Imana ridahambaye cane, n’iri: umwe yerekanywe afise umubiri, akaboneka kw ar’ umugororotsi mu mpwemu, akabonwa n’abamarayika, akamenyekanishwa mu banyamahanga, akizererwa mw isi, akadūzwa agahabga ubgiza.</verse>
			</chapter>
			<chapter number="4">
				<verse number="1">Ariko Mpwemu avuga avyeruye yuko mu bihe bizoza bamwe bazota ivyizerwa, bagashira umutima ku vy’ impwemu zizimiza no ku vy’ inyigisho z’abadayimoni,</verse>
				<verse number="2">bavugisha uburyarya bg’abanyabinyoma, bokejwe icapa mu mitima yabo ibāgiriza ikibi,</verse>
				<verse number="3">baziza kwābīrana, baziza n’ivyo kurya, kand’ ari vyo Imana yaremye kugira ngw abizera, bakamenya ivy’ ukuri, babirye bashima.</verse>
				<verse number="4">Ico Imana yaremye cose ni ciza, ntiharimw’ ico gutabga, iyo cakiriwe n’ ūshima:</verse>
				<verse number="5">kuko kiba gihezagiwe n’ijambo ry’Imana no gusenga.</verse>
				<verse number="6">Ni wibutsa bene Data ivyo, uzoba ur’ umukozi mwiza wa Kristo Yesu, yarerewe mu majambo y’ukwizera n’ay’ inyigisho nziza wakurikiye.</verse>
				<verse number="7">Arikw imigani ihumanya n’iy’ abakecuru ntuyemere. Wimenyereze kwubaha Imana;</verse>
				<verse number="8">kuko kwimenyereza kw’umubiri kugira ikimazi kuri bike, ariko kwubaha Imana kugira ikimazi kuri vyose, kuko kuzana isezerano ry’ubugingo bga none n’ubuzoza.</verse>
				<verse number="9">Iryo jambo n’iryo kwizerwa rikwiye kwemerwa rwose.</verse>
				<verse number="10">Kukw igituma dutama tukāma mu ntambara ar’ uko twizigiye Imana nzima, ni yo Mukiza w’abantu bose, cane‐cane w’abizera.</verse>
				<verse number="11">Wame ubgiriza ivyo kand’ uvyigisha.</verse>
				<verse number="12">Ntihakagire ūkugayira ubusore, arik’ ubere abizera icitegererezo mu vy’uvuga, no mu ngeso zawe, no mu rukundo, no mu kwizera, no ku mutima utanduye.</verse>
				<verse number="13">Gushitsa aho nzozira wame ugira umwete wo gusomera abantu no kubahanūra no kubigisha.</verse>
				<verse number="14">Ntiwanjanjwe ku ngabire iri muri wewe, imwe waheshwa n’ivy’ abavugishwa n’ Imana mu kurambikwakw ibiganza vy’abakuru.</verse>
				<verse number="15">Ivyo ubishirek’ umwete, uvyamemwo, kugira ngo kuja imbere kwawe kubonekere bose.</verse>
				<verse number="16">Wirinde ubgawe no ku vyo wigisha. Wame ushishikara ivyo, kuko ni wagira urtyo uzokwikizanya n’ abakwumva.</verse>
			</chapter>
			<chapter number="5">
				<verse number="1">Ntuhambarire umutāma, arik’ umuhanūre nka so, n’abakiri bato n’imisore ubahanūre nka bene nyoko,</verse>
				<verse number="2">n’abatamakazi nyene nka ba nyoko, n’abakiri bato n’abigeme nka bashiki bawe, uri n’umutima utanduye na gatoya.</verse>
				<verse number="3">Wubahe abapfakazi b’inyakamwe vy’ukuri.</verse>
				<verse number="4">Ariko, umupfakazi wese, namb’ afise abana cank’ abuzukuru, ni babanze kwiga kwubaha Imana ku vyo bagirira ababo, no kwishura ivyiza abavyeyi babo: kukw ivyo ari vyo bishimwa mu nyonga z’Imana.</verse>
				<verse number="5">Umupfakazi w’inyakamwe asigaye ar’ umwe, yizigira Imana, agashishikara kwinginga no gusenga ku murango no mw ijoro.</verse>
				<verse number="6">Ariko, uwihaye ukwifuza aba apfuye ahagaze.</verse>
				<verse number="7">Ubabgirize ivyo, kugira ngo ntibabek’ umugayo.</verse>
				<verse number="8">Arik’ umuntu n’atātunga abo mu nzu y’i wabo, cane‐cane abiwe, azoba yihakanye ukwizera, kand’ azoba abaye hanyuma y’ ūtizera.</verse>
				<verse number="9">Ntihakagire umupfakazi yandikirwa gufashwa ataramara imyaka mirongwitandatu y’amavuka, kandi handikwe uwar’ afiswe n’umugabo umwe gusa,</verse>
				<verse number="10">handikwe ūshimirwa ibikorwa vyiza, namba yararera abana, namba yaratanga indāro, yarōza ibirenge vy’abera, yarafasha abababaye, yarashishikara gukurikira ibikorwa vyiza vyose.</verse>
				<verse number="11">Arikw abapfakazi bakiri bato ntubemerere, kuko kwifuza kw’umubiri ni kwamara kubatera kugarariza Kristo bazogomba kwābīrwa,</verse>
				<verse number="12">bagatsindwa n’urubanza kuko bavuye mw isezerano ryabo rya mbere.</verse>
				<verse number="13">Kand’ ikindi, biga kugira ubunebge, bagenda imihana; ariko rero s’ubunebge gusa, ikigeretseko bararegeteranya bīta mu bitar’ ivyabo, bavuga ivyo badakwiye.</verse>
				<verse number="14">Ni co gituma ngomba kw abapfakazi bakiri bato bābīrwa, bakavyara abana, bakubaka ingo zabo, ntibahe umurwanizi urwitwazo rw’ibitutsi.</verse>
				<verse number="15">Kuko n’ubu bamwe bamaze guta inzira, ngo bakurikire Satani.</verse>
				<verse number="16">Umugore wese yizera namb’ afise incuti z’abapfakazi, abafashe, ishengero ntiriremērwe, ribone gufasha abapfakazi b’inyakamwe.</verse>
				<verse number="17">Abakuru b’ishengero baganza neza ni babiyumvire ko bakwiye guhabga icubahiro kirushiriza, kandi cane‐cane abacumukura mu kuvuga ijambo ry’Imana no mu kwigisha.</verse>
				<verse number="18">Kukw icanditswe kivuga, ngo Ntimuze murumye umunwa w’inka irikw irasekura ingano; kandi ng’ Umukozi akwiye ingero yiwe.</verse>
				<verse number="19">Umukuru ntukemere ico bazomukuregako hatabonetse ivyabona bibiri canke bitatu.</verse>
				<verse number="20">Abakora ivyaha ubahanire mu maso ya bose, kugira ngw abandi na bo batinye.</verse>
				<verse number="21">Ndakwihanikiririza mu nyonga z’Imana na Yesu Kristo n’imbere y’abamarayika bātoranijwe, witondere ivyo, ntuce urw’ umwe, ntukore ivyo guca urwa nkunzi.</verse>
				<verse number="22">Ntukagire umuntu wihutira kurambikakw ibiganza, kandi ntugafatanye n’abandi mu vyaha vyabo. Uze wame wirinda ubuhumane.</verse>
				<verse number="23">Uhereye none ntunywe amazi gusa, arik’ unywe n’utuvino duke kubgo mu nda hawe, kuk’ urwaragurika.</verse>
				<verse number="24">Har’ abantu ivyaha vyabo biboneka bikabītangira imbere mu kuja mu rubanza; hari n’abandi bibāza inyuma.</verse>
				<verse number="25">Kand’ ibikorwa vyiza na vyo n’uko, har’ ibiboneka; kandi n’ibitameze birtyo ntibishobora kunyegezwa.</verse>
			</chapter>
			<chapter number="6">
				<verse number="1">Abagurano bose bari mu buja ni biyumvire ba shebuja ko bakwiye kwubahwa rwose, ngw izina ry’Imana n’ukwigisha ntibitukwe.</verse>
				<verse number="2">Kand’ abafise ba shebuja bizera, boye kubagayishwa n’ukw ari bene Data, ariko barushirize kubakorera, kukw abagirirwa ico kimazi ar’ abizera n’abakundwa. Uze wigishe ivyo, ubibahanūre.</verse>
				<verse number="3">Umuntu ni yigisha ukundi, ntiyemere amajambo mazima, ari yo majambo y’Umwami wacu Yesu Kristo, n’inyigisho zihūra n’ukwubaha Imana;</verse>
				<verse number="4">azoba yikakishije, ata co azi, arwaye ibihāri, n’intambara z’amagambo, zivamw’ igono, no gutongana, n’ibitutsi, n’ikēkwe ribi,</verse>
				<verse number="5">n’ ibihāri bidashira vy’abantu bononekaye ubgenge, bakūwekw ivy’ ukuri, bibgira yuko kwubaha Imana ar’ ukwironkera inyungu.</verse>
				<verse number="6">Ariko kwubaha Imana gufatanije no kubūmbga n’ivy’ ufise kuvamw’ inyungu nyinshi koko:</verse>
				<verse number="7">kukw ata co twazanye mw isi kand’ ata co dushobora kuyivanamwo.</verse>
				<verse number="8">Arikw iyo dufise ivyo turya n’ivyo twambaye biba bitubūmvye.</verse>
				<verse number="9">Arikw abagomba kuba abatunzi bagwa mu nyosha no mu mutego no mu kwifuza kwinshi kw’ubupfu gusinzikaza, kudobeza abantu mu bibonona bikabarandura.</verse>
				<verse number="10">Kuko gukunda amahera ar’imizi y’ibibi vyose; ayo bamwe bifuje, bakazimira, bagata ukwizera, bītobekeranisha imibabaro myinshi.</verse>
				<verse number="11">Ariko weho, muntu w’Imana, wame uhunga ivyo, arik’ ukurikire ukugororoka, n’ukwubaha Imana, n’ukwizera, n’urukundo, n’ukwihangana, n’ubugwaneza,</verse>
				<verse number="12">wame urwana intambara nziza yo kwizera, ucakire ubugingo budashira, ubgo wahamagariwe, ukabgaturira ukwatura kwiza mu maso y’ivyabona vyinshi.</verse>
				<verse number="13">Ndakubgiririza mu nyonga z’Imana ibeshaho vyose, no mu za Kristo Yesu yashingishije intahe ukwatura kwiza imbere ya Pontiyo Pilato,</verse>
				<verse number="14">witondere icagezwe, ntugire agasembga, ntubek’ umugayo, gushitsa ku guseruka kw’ Umwami wacu Yesu Kristo,</verse>
				<verse number="15">kuzokwerekanwa mu gihe cakwo n’Inyabushobozi yonyene, ishemagizwa, ni yo Mwami w’abami, ūganza abaganza;</verse>
				<verse number="16">ni yo yonyene ifise ukudapfa, iba mu muco utēgērwa, ata muntu yigeze ayibona, ata wushobora kuyibona. Icubahiro n’ubushobozi bidashira bibe ivyayo. Amen.</verse>
				<verse number="17">Wihanize abatunzi bo mu vy’ iki gihe, boye kwibona, canke kwishimira ubutunzi butar’ ubgo kwishimirwa, ariko bishimire Imana, iduha vyose bisēsekaye, ngo tubinezererwe;</verse>
				<verse number="18">kandi bakore iciza, babe abatunzi ku bikorwa vyiza, babe abanyabuntu bakunda gutanga,</verse>
				<verse number="19">bībīkire ubutunzi buzoba itanguriro ryiza mu gihe kizoza, kugira ngo bacakire ubugingo nyakuri.</verse>
				<verse number="20">Ewe Timoteyo, wame uzigama ico wabikijwe, utere ibitugu ibizira vy’amagambo ahumanya n’ukurwana kw’ivyitwa ubgenge atari bgo,</verse>
				<verse number="21">ubgo bamwe bīvuga ko babufise bakazimira, bagata ukwizera. Ubuntu bubane namwe.</verse>
			</chapter>
		</book>
		<book number="55">
			<chapter number="1">
				<verse number="1">Paulo, intumwa ya Kristo Yesu, nk’ukw Imana yagomvye, intumwa yo kuvuga isezerano ry’ubugingo bubonerwa muri Kristo Yesu,</verse>
				<verse number="2">ndakwandikiye Timoteyo, umwana wanje nkunda: ubuntu n’imbabazi n’ amahoro bibe kuri wewe, biva ku Mana Data wa twese no kuri Kristo Yesu Umwami wacu.</verse>
				<verse number="3">Imana, nkorera nkurikiye ba sogokuruza, mfise umutima utanduye, utarimw’ ijwi rinyagiriza ikibi, ndayishimira yuko nkwibuka ubudasība, uko nsenze, ijoro n’umurango.</verse>
				<verse number="4">Nibuka amosozi yawe, ngakumbura kukubona, ngo nuzure umunezero:</verse>
				<verse number="5">kuko nibutse ukwizera kutar’ ukw’ uburyarya kuri muri wewe, kwabanje kuba muri nyogokuru Lowisi no muri nyoko Ewunike: kandi ndazi ntakekeranya yuko kuri muri wewe nawe.</verse>
				<verse number="6">Ni co gituma nkwibutsa gufurūra ingabire y’Imana iri muri wewe ngo yake, yagushizwemwo no kurambikwakw ibiganza vyanje.</verse>
				<verse number="7">Kukw Imana itaduhaye umutima w’ubujora: ariko yaduhaye uw’ ubushobozi n’urukundo n’ukwirinda.</verse>
				<verse number="8">Nuko ntugire isoni zo gushingira intahe Umwami wacu, cank’ izanje imbohe yiwe. Arik’ ufatanye nanje kwihanganira imibabaro kubg’ ubutumwa bgiza, nk’ uk’ ubushobozi bg’Imana bugushoboza,</verse>
				<verse number="9">yadukijije, ikaduhamagarisha umuhamagaro wera, udatewe n’ibikorwa vyacu, arik’ utewe n’uko yabigabiye ubgayo, kand’ utewe n’ubuntu bgayo, twaherewe muri Kristo Yesu ibihe vyose bitaraba,</verse>
				<verse number="10">ariko none bgaseruwe n’ukuboneka kw’Umukiza wacu Kristo Yesu, yahinduye urupfu ubusa, ubugingo no kutagipfa akabiserurisha ubutumwa bgiza.</verse>
				<verse number="11">Ubgo butumwa nabushiriweho kuba umuvuzi wabgo n’intumwa n’umwigisha.</verse>
				<verse number="12">Ni co gituma kandi mbabazwa ntya, yamara ntibintera isoni, kuko nzi uwo nizeye, kandi nzi ntakekeranya yukw ashobora kuzigama ikibītsanyo namubīkije gushitsa kuri wa musi.</verse>
				<verse number="13">Gumya icitegererezo c’amajambo mazima wanyumvanye, ukigumishe ukwizera n’urukundo rubonerwa muri Kristo Yesu.</verse>
				<verse number="14">Ikibītsanyo ciza wabīkijwe, ukizigamishe Mpwemu Yera aba muri twebge.</verse>
				<verse number="15">Urazi yukw abo muri Asiya bose banteye ibitugu, mur’ abo umwe ni Fugelo na Herumogene.</verse>
				<verse number="16">Umwami agirire abo kwa Onesiforo ikigongwe, kuko yanduhura kenshi, kandi ntiyatewe n’isoni n’umunyororo wanje,</verse>
				<verse number="17">ariko, ashitse i Roma, agira umwete wo kundondera, arambona.</verse>
				<verse number="18">Umwami amuhe kuzoronka imbabazi ziva ku Mwami kuri wa musi. Kand’ ivyo yankoreye muri Efeso uko bingana, nta wukurusha kubimenya.</verse>
			</chapter>
			<chapter number="2">
				<verse number="1">Weho mwana wanje, ugirire ubushobozi mu buntu buri muri Kristo Yesu,</verse>
				<verse number="2">kand’ ivyo wanyumvanye mu maso y’ivyabona vyinshi, ubishikirize abantu bo kwizigirwa, bazoshobora kuvyigisha n’abandi.</verse>
				<verse number="3">Ufatanye nanje kwihanganira imibabaro, nk’ uko bikwiye umusoda mwiza wa Kristo Yesu.</verse>
				<verse number="4">Nta musoda yikwegera mu vy’ubu bugingo, ngw az’ ahimbare uwamwandikiye ubusoda.</verse>
				<verse number="5">Kand’ iy’ umuntu arushanywa, ntahabga igitsibo, shiti arushanijwe nk’uko vyagezwe.</verse>
				<verse number="6">Umurimyi kukw ari we yacumukuye ni we akwiye kubanza gusoroma ku vyeze.</verse>
				<verse number="7">Umenye ivyo mvuze, kuk’ Umwami wacu azoguha ubgenge muri vyose.</verse>
				<verse number="8">Wame wibuka Yesu Kristo, yazutse mu bapfuye, yakomotse mu ruvyaro rwa Dawidi, nk’uk’ ubutumwa nahawe buvuga:</verse>
				<verse number="9">ubgo mbabarizwamwo, no kubohwa nkabohwa, nk’inkozi y’ ikibi; arikw ijambo ry’Imana ntiriboshwe.</verse>
				<verse number="10">Ni co gituma nihanganira vyose kubg’ abatoranijwe, kugira ngo na bo baronke agakiza kari muri Kristo Yesu, gafatanije n’ubgiza budashira.</verse>
				<verse number="11">Iri jambo n’iryo kwizerwa, ngo Namba twarapfanye na we, tuzobanaho na we;</verse>
				<verse number="12">namba twihangana, tuzokwimana na we; namba tuzomwihakana, na we azotwihakana;</verse>
				<verse number="13">naho tutoba abizigirwa, we ahora ar’ umwizigirwa, kukw adashobora guhindagurika.</verse>
				<verse number="14">Wame ubibutsa ivyo, ubihanikiririza mu nyonga z’Imana ntibarwanire amajambo kuko bitagira ikimazi, bigwisha abumva.</verse>
				<verse number="15">Wame ugira umwete wo kwiha Imana nk’uwamaze kurama, umukozi atarinda gutētērwa, aramiriza neza mw ijambo ry’ukuri.</verse>
				<verse number="16">Ariko, ibihumanya vy’amagambo y’ubusa ubizibukīre, kukw ababivuga bazoshishikara inzira yo kutubaha Imana,</verse>
				<verse number="17">kand’ ijambo ryabo rizorandagurana nk’igisebe c’igitema. Mur’ abo umwe ni Humenayo na Fileto,</verse>
				<verse number="18">kuko bāzimiye bakava mu vy’ ukuri, bavuga ng’ ukuzuka kwarahejeje kubaho, bagahenura ukwizera kwa bamwe.</verse>
				<verse number="19">Arikw itanguriro ry’ Imana ryo kwubakako rirakomeye, ryanditswekw iki kimenyetso, ng’ Uhoraho arazi abiwe; kandi ng’ Umuntu wese avuga izina ry’ Uhoraho ave mu kugabitanya.</verse>
				<verse number="20">Mu nzu nini y’umutunzi ntihabamw’ imbombovu z’ivyacuzwe mw izahabu no mw ifeza gusa, ariko habamwo n’iz’ ivy’ ibiti n’iz’ ivy’ ibumba, kandi bimwe babikoresha ivy’ icubahiro, ibindi babikoresha ibiteye isoni.</verse>
				<verse number="21">Umuntu ni yiyeza, akitandukanya n’ivyo, azoba igikoreshwa c’icubahiro, cejejwe, kigirira nyene co ikimazi, catunganirijwe igikorwa ciza cose.</verse>
				<verse number="22">Ariko kwifuza kw’ubusore uguhunge, maz’ ukurikire ukugororoka n’ ukwizera n’urukundo n’amahoro, ufatanya n’abambaza Umwami wacu n’imitima itanduye.</verse>
				<verse number="23">Arikw ibihāri vy’ubupfu n’ivy’ ubutungu ntukavyemere, uzi yuko bivyara intonganya.</verse>
				<verse number="24">Kand’ umushumba w’Umwami wacu ntakwiye gutongana, arikw akwiye kugira ineza kuri bose, no kuba uburyo bgo kwigisha, no kwihangana,</verse>
				<verse number="25">no guhanūrisha ubugwaneza abamuhāririza, ngo kumbure, bishobotse, Imana ibahe kwihana ngo bamenye ivy’ ukuri,</verse>
				<verse number="26">bashire ibirāre, bave mu mutego wa wa Murwanizi yabafashe ngo bakore ivy’ agomba.</verse>
			</chapter>
			<chapter number="3">
				<verse number="1">Arik’ umenye yuko mu misi y’iherezo hazoza ibihe bigoye.</verse>
				<verse number="2">Kukw abantu bazoba bikunda gusa, bakunda amahera, bīrārīra, bībona, batukana, batumvira abavyeyi, intashima, abanegura ivy’ Imana,</verse>
				<verse number="3">badakunda n’ababo, banka kwuzura, barementanya, batigarura, inkazi, badakunda ivyiza,</verse>
				<verse number="4">abaguranyi, ibirandamuke, abikakisha, bakunda ibibahimbara bakabirutisha Imana,</verse>
				<verse number="5">bafise ishusho yo kwubaha Imana, ariko bahakana ubushobozi bgakwo: abameze bartyo wame ubatera ibitugu.</verse>
				<verse number="6">Kuko muri bo harimw’ abagabo banyegetera mu mazu, bagatwara abagore batagira imitima, baremerewe n’ivyaha, batwarwa n’ukwifuza kw’ uburyo bginshi,</verse>
				<verse number="7">bama biga, ariko nta ho bashobora gushitsa ku kumenya ukuri.</verse>
				<verse number="8">Nk’uko Yane na Yambure bārwanije Mose, ni ko n’abo bagabo barwanya ukuri, abo n’abononekaye ubgenge, babaye ibihombe ku kwizera.</verse>
				<verse number="9">Mugabo ntibazoshobora kurengaho: kuk’ ubusazi bgabo buzogaragarira abantu bose, nk’uk’ ubga ba bandi bgagaragaye.</verse>
				<verse number="10">Ariko weho wakurikiye neza ukwigisha kwanje, n’ingeso, n’ imigabo, n’ukwizera, n’ukutarambirwa, n’urukundo, n’ukwihangana,</verse>
				<verse number="11">no guhamwa, n’imibabaro, nk’ivyambereyeko muri Antiyokiya no muri Ikoniyo n’i Lusitira; ivyo nihanganiye vyose mpamwa, kandi vyose Umwami wacu arabinkiza.</verse>
				<verse number="12">Mber’ abagomba bose kugenda bubaha Imana bari muri Kristo Yesu, bazohamwa.</verse>
				<verse number="13">Arikw abantu babi, bo n’abahūmbūzi, bazorushiriza kuba babi, bazimiza bakazimizwa.</verse>
				<verse number="14">Ariko weho ugume mu vyo wize, ukavyizezwa, kuk’ uzi abākwigishije:</verse>
				<verse number="15">kand’ uzi yuk’ uhereye mu buto bgawe wamye uzi ivyanditswe vyera bishobora kukumenyesha ubgenge bgo kukuzanira agakiza gaheshwa no kwizera Kristo Yesu.</verse>
				<verse number="16">Ivyanditswe vyose vyahumetswe n’ Imana, kandi bigira ikimazi co kwigisha umuntu, no kumuhana, no kumutunganya, no kumutoza indero nziza mu kugororoka:</verse>
				<verse number="17">kugira ng’ umuntu w’Imana abe ūshitse, afise ibimukwiye vyose, ngw akore igikorwa ciza cose.</verse>
			</chapter>
			<chapter number="4">
				<verse number="1">Ndakwihanikiririza mu nyonga z’Imana no mu za Kristo Yesu azocirakw iteka abazoba bariho n’abazoba bapfuye, kandi no kubgo kuzoboneka kwiwe n’ubgami bgiwe:</verse>
				<verse number="2">uvuge ijambo ry’ Imana, uhore ugavye mu gihe gikwiye no mu kidakwiye, uhane, wihanize, uhanūre, mu kwihangana kwose no mu kwigisha.</verse>
				<verse number="3">Kukw igihe kizoza, batazokwemera kwumva ukwigisha kuzima; ariko kukw amatwi abarya yifuza kwumva ibibanezereza, bazokwirundaniriza abigisha bahūje n’ukwifuza kwabo,</verse>
				<verse number="4">kandi bazokwiziba amatwi, ngo ntibumve ukuri, bazozimira bakurikire imigani y’ibinyoma.</verse>
				<verse number="5">Ariko weho, wirinde muri vyose, wihanganire imibabaro, ukore igikorwa c’umuvuzi w’ubutumwa bgiza, ushitse igikorwa c’ibango ryawe.</verse>
				<verse number="6">Kuko jeho n’ubu ndiko ndasukwa nk’ibisukwa ku gicaniro, igihe co gutāmbūra kwanje kirashitse;</verse>
				<verse number="7">narwanye intambara nziza, narangije urugendo, nazigamye ukwizera.</verse>
				<verse number="8">Ibisigaye, mbīkiwe igitsibo c’ukugororoka, ico Umwami wacu, umucamanza agororotse, azompa kuri wa musi, kandi si jewe jenyene nzogihabga, ariko kandi n’abakunze kuzoseruka kwiwe bose bazogihabga.</verse>
				<verse number="9">Gira umwete wo kuza aho ndi vuba.</verse>
				<verse number="10">Dema yarantaye, kukw akunze iyi si ya none, yīgīra i Tesalonike: Keresikenti yagiye i Galatiya: Tito yagiye i Dalumatiya.</verse>
				<verse number="11">Luka gusa ni we twasigaranye. Hitana Mariko, umuzane, kukw angirira ikimazi mu gikorwa c’ibango ryanje.</verse>
				<verse number="12">Ariko Tukiko namurungitse muri Efeso.</verse>
				<verse number="13">Ah’ uzozira uranzanira impuzu yo kwipfuka nasize i Tirowa kwa Karupo, n’ ibitabo, kandi cane‐cane uz’ uzane ivy’ insāto.</verse>
				<verse number="14">Alekisandero umucuzi yangiriye inabi nyinshi. Umwami wacu azomwishura ibikwiranye n’ivyo yakoze.</verse>
				<verse number="15">Nawe umwiyubare kuko yarwanije amajambo yacu cane.</verse>
				<verse number="16">Mw ibūrana ryanje rya mbere nta wanyikije, ariko bose barantaye: icompa ntibabiharūrweko.</verse>
				<verse number="17">Arik’ Umwami wacu ni we yampagarikiye, arandemesha, kugira ng’ ubutumwa buvugwe nanje butagabanije, abanyamahanga bose babgumve. Nuko mva mu menyo y’intambge.</verse>
				<verse number="18">Umwami wacu azonkiza ibibi vyose bangirira, azondokora kugira ngw anjane mu bgami bgiwe bgo mw ijuru. Icubahiro kibe iciwe, ibihe bitazoshira. Amen.</verse>
				<verse number="19">Untahirize Purisikila na Akwila n’abo kwa Onesiforo.</verse>
				<verse number="20">Erasito yagumye i Korinto, ariko Tirofimo namusize i Mileto arwaye.</verse>
				<verse number="21">Gira umwete wo kuza urushana rutarajobanya. Ewubulo arakuganutsa, na Pudenti na Lino na Kilawudiya na bene Data bose.</verse>
				<verse number="22">Umwami abane n’umutima wawe. Ubuntu bg’Imana bubane namwe.</verse>
			</chapter>
		</book>
		<book number="56">
			<chapter number="1">
				<verse number="1">Paulo, umugurano w’Imana, intumwa ya Yesu Kristo, mbihērewe kwizeza abo Imana yatoranije no kwigisha kumenya ivy’ ukuri gufatanije n’ukwubaha Imana;</verse>
				<verse number="2">nkora nizigiye kuzoronka ubugingo budashira, ubgo Imana itazi kubesha yasezeranye kera, ibihe vyose bitarabaho.</verse>
				<verse number="3">Ariko mu bihe yitoranirije yerekanishije ijambo ryayo ubutumwa najejwe, nk’ukw Imana Umukiza wacu yageze.</verse>
				<verse number="4">Ndakwandikiye Tito, umwana wanje nyakuri kubg’ ukwizera dusangiye. Ubuntu n’ amahoro bibe kuri wewe biva ku Mana Data wa twese no kuri Kristo Yesu Umukiza wacu.</verse>
				<verse number="5">Icatumye ngusiga i Kirete kwar’ ukugira ng’ utunganye ivyasigaye, kandi mu gisagara caho cose ng’ uhashinge abakuru b’ ishengero, nk’uko nabikubariye:</verse>
				<verse number="6">ar’ umuntu atabonekak’ umugayo, afise umugore umwe gusa, afise abana bizera, bataregwa kw ar’ ibihumbu cank’ ibiganda.</verse>
				<verse number="7">Kuk’ umuzezwashengero akwiye kutabak’ umugayo, nk’umubgiriza w’Imana nyene; kandi ntakwiye kuba ūdakūrwa kw ijambo, cank’ ūsugurirwa, cank’ umunywi wa vino, cank’ umusinzi, cank’ uwifuza inyungu mbi;</verse>
				<verse number="8">arikw abe ūkunda gutanga indāro, akunda ivyiza, adahugumba, agororoka, yera, yirinda,</verse>
				<verse number="9">agumya ijambo ryo kwizerwa rihūra n’ukwigisha kwacu, kugira ngw abone guhanūra abantu mu kwigisha kuzima no gutsinda abamuhāririza.</verse>
				<verse number="10">Kuko hariho benshi b’ibiganda, cane‐cane n’abo mu bākebge, bavuga ibitagira ikimazi, n’inyosha mbi,</verse>
				<verse number="11">bakwiye kuzibga iminwa, kuko har’ imiryango bagwisha igahenebera, bigisha ibidakwiye kubg’ inyungu mbi.</verse>
				<verse number="12">Umwe muri bo w’umumenyi wabo yaravuze, ati Na ntaryo Abanyakirete n’ababeshi, n’ibikōko bibi, n’abanebge b’abakunzi b’inda.</verse>
				<verse number="13">Iyo ntahe yashinze n’iy’ ukuri. Ni co gituma ukwiye kubahana cane, kugira ngo babe abahangaye mu kwizere,</verse>
				<verse number="14">ntibashire imitima ku migani y’ ibinyoma y’Abayuda no ku vyagezwe vy’abantu batera ibitugu ukuri.</verse>
				<verse number="15">Ku badahumanye nta gihumanye, ariko ku banduye, batizera, nta kidahumanye, arik’ ubgenge bgabo n’imitima ibāgiriza vyaranduye.</verse>
				<verse number="16">Bavuga yuko bazi Imana, ariko bayihakanisha ivyo bakora; n’abo kwankwa urunuka, n’abatumvira Imana, no mu bikorwa vyiza vyose nta co bamaze.</verse>
			</chapter>
			<chapter number="2">
				<verse number="1">Ariko weho uvuge ibihwanye na kwa kwigisha kuzima.</verse>
				<verse number="2">Bgira abatāma boye kurenza urugero, babe inyankamugayo, badahugumba, babe abahangaye mu kwizera no mu rukundo no mu kwihangana.</verse>
				<verse number="3">N’abatāmakazi nyene, ubabgire bagende nk’uko bibereye abera, batarementaniriza abandi, batanohorwa imitima na vino nyinshi, bigisha ivyiza,</verse>
				<verse number="4">kugira ngo batoze abagore bakiri bato ubgenge bgo gukunda abagabo babo n’abana babo,</verse>
				<verse number="5">no kudahugumba, no kwirinda ubgēruzi, no kwubaka ingo zabo, no kuba inda nziza, bagororokere abagabo babo, kugira ngw ijambo ry’Imana ntiritukwe.</verse>
				<verse number="6">N’imisore n’uko ubahanūre ntibahugumbe;</verse>
				<verse number="7">nawe ubgawe wiyerekane muri vyose nk’icitegererezo c’ibikorwa vyiza, ugire ukwigisha kudatosekaye, ube inyankamugayo,</verse>
				<verse number="8">ugire n’ijambo rizima ritogawa, kugira ng’ umuntu ari mu ruhande rw’ abansi amāramāre, abuze ikibi yotuvuga.</verse>
				<verse number="9">Hanūra abagurano bagororokere ba shebuja, babahimbare muri vyose, ata guhārīra,</verse>
				<verse number="10">badakorakora, ariko berekane ukuyoboka kwiza kwose, kugira ngo muri vyose basharize ivyigishwa vy’Imana, Umukiza wacu.</verse>
				<verse number="11">Kuk’ ubuntu bg’Imana bgaserutse, buzanira abantu bose agakiza,</verse>
				<verse number="12">butwigisha kwikunkumura ukutubaha Imana n’ ukwifuza ivy’ isi, bukatwigisha kwama tudahugumba, tugororoka, twubaha Imana, mu gihe ca none,</verse>
				<verse number="13">twitega ivyizigiro vy’amahirwe no kuzoseruka kw’ubgiza bga Yesu Kristo, ni we Mana yacu ihambaye n’Umukiza,</verse>
				<verse number="14">yatwiguze kugira ngw aducungure, adukūrekw ivyo twagabitanije vyose, kandi yihumanurire ubgoko ngo babe icibare ciwe, barwane ishaka ry’ibikorwa vyiza.</verse>
				<verse number="15">Wame uvuga ivyo, ubahanūra, ubahana, nk’ūfise ububasha rwose. Ntihakagire ūgukēngēra.</verse>
			</chapter>
			<chapter number="3">
				<verse number="1">Ubibutse kugamburukira abakuru n’abafise ubushobozi, no kubumvira, no kwitegurira igikorwa ciza cose,</verse>
				<verse number="2">no kutagira uwo bambika ibara, no kutitoraguza, no kwengenga, berekana ubugwaneza bgose ku bantu bose.</verse>
				<verse number="3">Kuko natwe nyene kera twar’ ibipfu, tur’ intabarirwa, tuzimizwa, tujakariye ukwifuza n’ukwinezereza vy’uburyo bginshi, twama tugira urwanko n’igono, tur’ abo kwankwa natwe twankana.</verse>
				<verse number="4">Arikw ineza y’Imana Umukiza wacu n’urukundo ikunda abantu, bimaze kuboneka,</verse>
				<verse number="5">iradukiza, itadukirishije ibikorwa vyo kugororoka twakoze, ariko, nk’ukw imbabazi zayo ziri, idukirisha ukwozwa kuzana ukuvyarwa ubga kabiri, ikadukirisha uguhindurwa basha na Mpwemu Yera,</verse>
				<verse number="6">uwo yaducuncuburiyeko kubga Yesu Kristo Umukiza wacu,</verse>
				<verse number="7">kugira ngo dutsindanishirizwe n’ubuntu bgayo, duce tuba abaragwa b’ ubugingo budashira, nk’ukw ivyizigiro vyacu biri.</verse>
				<verse number="8">Iryo jambo n’iryo kwizerwa, ndagomba yuk’ utsindagira ivyo, ubikobereje, kugira ngw abizeye Imana bagire umwete wo kugumya gukora ibikorwa vyiza. Ivyo ni vyiza, bigira ico bimarira abantu.</verse>
				<verse number="9">Ariko, impāri z’ubupfu no kuzirora ivy’ akaronda n’imitongano no guhārīra ivyo mu vyagezwe, wame ubizibukīra, kuko bitagira ikimazi kand’ ar’ ivy’ ubusa.</verse>
				<verse number="10">Ūzana ibice ni wamara kumuhanūra ubga mbere n’ubga kabiri akanka, ntukamwemere,</verse>
				<verse number="11">kuk’ uzi yuk’ ūmeze artyo agoramye kand’ akora ivyaha, yitsindisha.</verse>
				<verse number="12">Ni nagutumako Arutema canke Tukiko, uz’ ugire umwete wo kunsanga i Nikopoli; kukw ari ho nagabiye kuzomara urushana.</verse>
				<verse number="13">Witwaririke guherekeza no gusezera neza Zena umunyabgenge w’ivyagezwe, na Apolo, kugira ngo ntibaze bagire ico babura.</verse>
				<verse number="14">Kand’ abacu na bo ni bige kugumya gukora ibikorwa vyiza ngo babone kumara ubukene ababikwiye rwose, kugira ngw abacu ntibabe ibirumbirane.</verse>
				<verse number="15">Abo turi kumwe bose baragutasha. Untahirize abadukunda dusangiye ukwizera. Ubuntu bubane namwe mwese.</verse>
			</chapter>
		</book>
		<book number="57">
			<chapter number="1">
				<verse number="1">Paulo, imbohe ya Kristo Yesu, na Timoteyo mwene Data, turakwandikiye Filemoni uwo dukunda, dusangiye igikorwa,</verse>
				<verse number="2">na Apiya mushiki wacu, na Arukipo turwanana, n’ishengero ryo mu nzu yawe:</verse>
				<verse number="3">ubuntu bube muri mwebge n’amahoro biva ku Mana, Data wa twese, no ku Mwami Yesu Kristo.</verse>
				<verse number="4">Nshima Imana yanje ubudasība, nguhoza mu kanwa uko nsenze,</verse>
				<verse number="5">kuko numvise urukundo rwawe n’ukwizera Umwami Yesu kwawe, ukwo wereka abera bose:</verse>
				<verse number="6">kugira ng’ ugufataniriza mu kwizera kwawe gushobore vyinshi kubga Kristo, mu kumenyekanisha ivyiza vyose vyo muri twebge.</verse>
				<verse number="7">Kuk’ urukundo rwawe rwanteye umunezero mwinshi rukandemesha, kand’ imitima y’ abera warayiruhuye, mwene Data.</verse>
				<verse number="8">Kubg’ ivyo, naho mfise ubushizi bg’amanga bgose muri Kristo bgo kukugerakw ibikwiye,</verse>
				<verse number="9">mpisemwo kukwinginga kubg’ urukundo, uko ndi kose Paulo umutāma, kandi none nd’imbohe ya Kristo Yesu.</verse>
				<verse number="10">Ndakwitwayeko ku mwana wanje Onesimo uwo navyariye mu minyororo yanje,</verse>
				<verse number="11">atākugirira ikimazi kera, ariko noneh’ atugirira ikimazi twempi.</verse>
				<verse number="12">Ni we nyene nkurungikiye, ni we mutima wanje.</verse>
				<verse number="13">Mba ndamugumije kugira ngw ankorere mu gishingo cawe, mboshwe n’iminyororo y’ubutumwa bgiza.</verse>
				<verse number="14">Ariko nta co ngomba gukora ntakugishije inama, kugira ngw iciza ukora ntikibe ic’ ugōberewe, arik’ ugikore ubikunze.</verse>
				<verse number="15">Kumbure icatumye atandukanywa nawe igihe gito kwar’ ukugira ng’ uz’ umwamane imisi yose:</verse>
				<verse number="16">atakir’ umugurano wawe, arikw aruta umugurano, ari mwene So, akundwa: akundwa nanje cane, arikw arushiriza gukundwa nawe, mu vy’umubiri no mu Mwami wacu.</verse>
				<verse number="17">Nuko namb’ unyiyumvira ko dusangiye igikorwa, umwākīre nk’uko nanje wonyakiriye.</verse>
				<verse number="18">Arikw asangwa har’ ico yaguhemukiyeko, canke har’ umwenda agufitiye, ubimparūreko.</verse>
				<verse number="19">Ni jewe Paulo nandikishije ukwanje kuboko yuko nzovyishura: reka noye kukubgira yuk’ uri n’umwenda wanje, uwo mwenda ni wewe ubgawe.</verse>
				<verse number="20">Ego, mwene Data, nkubonemw’ ikimazi mu Mwami wacu: unduhure umutima muri Kristo.</verse>
				<verse number="21">Nkwandikiye nizigiye k’uzonyumvira, nzi yuk’ uzokora n’ ibiruta ivyo mvuze.</verse>
				<verse number="22">Kandi n’ikindi, untegurire indāro; kuko nizigiye yuko muzompabga kubg’ amasengesho yanyu.</verse>
				<verse number="23">Epafura, mugenzanje tubohanywe muri Kristo, aragutasha,</verse>
				<verse number="24">na Mariko, na Arisitariko, na Dema, na Luka, abo dusangiye igikorwa, baragutasha.</verse>
				<verse number="25">Ubuntu bg’Umwami Yesu Kristo bubane n’imitima yanyu. Amen.</verse>
			</chapter>
		</book>
		<book number="58">
			<chapter number="1">
				<verse number="1">Kera Imana yabaririye ba sogokuruza mu kanwa k’abavugishwa na yo mu bihe vyinshi no mu buryo bginshi,</verse>
				<verse number="2">mur’ iyi misi y’iherezo yabaririye twebge mu kanwa k’Umwana wayo, uwo yashiriyeho kuba samuragwa wa vyose, ni we yahaye kurema isi.</verse>
				<verse number="3">Uwo, kukw ar’ ugukayangana kw’ubgiza bgayo, n’ishusho y’akameremere kayo, kand’ ashigikiza vyose ijambo ry’ubushobozi bgiwe, ahejeje gushirah’ umwuhagiro w’ivyaha, avyagira i buryo bg’icubahiro c’ubgami bgo mw ijuru:</verse>
				<verse number="4">amaze kuba ūhambaye kurusha abamarayika, nk’ukw izina yarazwe rirengeye ayabo.</verse>
				<verse number="5">Ni nde wo mu bamarayika yigeze kubarira, it’ Ur’ Ubura bganje, Uyu musi ndakuvyaye? Kandi iti Nzoba Se, Na we azoba Umwana wanje?</verse>
				<verse number="6">Kand’ ah’ izokwongera kuzana imfura yayo mw isi, it’ Abamarayika b’Imana bose bamusenge.</verse>
				<verse number="7">Kand’ ivy’ abamarayika yarabivuze, it’ Ihindura abamarayika bayo imiyaga, Abasavyi bayo ibahindura imbeya z’umuriro.</verse>
				<verse number="8">Ariko, ivy’ Umwana wayo yabivuze, it’ Ingoma yawe, Mana, ihangamye ibihe bidashira, Icumu ry’ubugabe bgawe n’ icumu ry’ūganza atunganye.</verse>
				<verse number="9">Wakunze ukugororoka, wanka ubugarariji, Ni co catumye Imana, ni yo Mana yawe, ikurobanuza amavuta y’umunezero, ikakurutisha bagenzi bawe.</verse>
				<verse number="10">Kandi iti Ni wewe, Uhoraho, mbere na mbere washizeh’ itanguriro ry’isi, Kand’ amajuru n’igikorwa c’intoke zawe.</verse>
				<verse number="11">Ivyo bizoshira, ariko weho uzokwamaho; Ivyo vyose bizosāza nk’ impuzu,</verse>
				<verse number="12">Kand’ uzobizinga nk’ umutamana, Bikūranwe n’ibindi nk’ukw impuzu zikūranywa. Ariko weho ur’ uko wamye, Imyaka y’ukubaho kwawe ntizoshira.</verse>
				<verse number="13">Ariko ni nde wo mu bamarayika yigeze kubarira, it’ Icara i buryo bganje, Ushitse aho nzohindurira abansi bawe indava yo musi y’ibirenge vyawe?</verse>
				<verse number="14">Mbeg’ abamarayika bose s’ impwemu ziyikorera, zitumwa gukora igikorwa kubg’ abazoragwa agakiza?</verse>
			</chapter>
			<chapter number="2">
				<verse number="1">Ni co gituma dukwiye kurushiriza kwitwaririka ivyo twumvise, kugira ngo ntidutwarwe akayombekere tukabivako.</verse>
				<verse number="2">Kw ijambo ryavugiwe mu kanwa k’ abamarayika ryagumyeho, kand’ ibicumuro vyose no kutaryumvira bikagererwa ingero bikwiranye,</verse>
				<verse number="3">tweho tuzokwikiza dute, ni twanjanjwa ku gakiza kangana gartyo? Kabanje kuvugwa n’ Umwami wacu, kagakomezwa kuri twebge n’abakumvise,</verse>
				<verse number="4">Imana ifatanije na bo kugashingira intahe, iyishingisha ibimenyetso n’ ibitangaza n’ibikomeye vy’uburyo bginshi n’ingabire za Mpwemu Yera zagabanganijwe nk’uko yagomvye.</verse>
				<verse number="5">Kukw atar’ abamarayika Imana yahaye gutwara isi izobaho, iyo tuvuga.</verse>
				<verse number="6">Ariko har’ ah’ umuntu yashinze intahe, at’ Umuntu n’iki ah’ umwibuka, Cank’ umwana w’umuntu ah’ umugendera?</verse>
				<verse number="7">Wamucishije bugufi, aba musi y’abamarayika gato. Wamwambitse ubgiza n’icubahiro nk’igitsibo, Wamuhaye kugaba ibikorwa vy’amaboko yawe.</verse>
				<verse number="8">Wamuhaye kuganza ibintu vyose, ubishira musi y’ ibirenge vyiwe. Kw Imana yamuhaye kuganza ibintu vyose nta co yishigarije itamuhaye kugiganza. Ariko none ntiturabona ibintu vyose biganzwa na we.</verse>
				<verse number="9">Ariko, uwacishijwe bugufi, akaba musi y’ abamarayika gato, ni we Yesu, tumubona yambitswe ubgiza n’ icubahiro nk’igitsibo, kubg’ imibabaro y’urupfu, kugira ng’ ubuntu bg’Imana butume arogorera umuntu wese urupfu.</verse>
				<verse number="10">Kukw iyo, (ni yo yaremewe vyose kandi ni yo ibeshejeho vyose), mu kurōngōra abana benshi ngw ibazane mu bgiza, vyari biyikwiye gutunganisha rwose indōngōzi y’agakiza kabo kubabazwa.</verse>
				<verse number="11">Kuk’ uweza n’abezwa bose bākomotse kur’ Imwe: ni co gituma atagira isoni zo kubīta bene Se,</verse>
				<verse number="12">ati Nzobarira bene Data izina ryawe, Nzoririmba ngutazira hagati y’ishengero.</verse>
				<verse number="13">Kand’ ati Nzokwama ndayizigira. Kand’ at’ Ehe twe n’abana Imana yampaye.</verse>
				<verse number="14">Nuko rero, kukw abana bahūje inyama n’amaraso, na we ubgiwe yahūje ivyo na bo, kugira ngw abone ukw apfa, kand’ urupfu rwiwe aruhindurishe ubusa ūfise ubushobozi bg’urupfu, ni we wa Murwanizi,</verse>
				<verse number="15">kandi ngw arokore abājakariye ubgoba bg’urupfu bose, imisi yose y’ ukubaho kwabo.</verse>
				<verse number="16">Kuko tuzi neza kw abamarayika atari bo yatoye, ariko yatoye uruvyaro rwa Aburahamu.</verse>
				<verse number="17">Ni co catumye vyaramubereye gushushanywa na bene Se kuri vyose, ngw abe umuherezi mukuru wo mu vy’Imana, w’imbabazi kand’ agororoka, abe impongano y’ivyaha vy’abantu.</verse>
				<verse number="18">Kuk’ ubgiwe ko yababajwe no kugeragezwa, ashobora no gutabara abageragezwa.</verse>
			</chapter>
			<chapter number="3">
				<verse number="1">Nuko rero, bene Data bera, abasangiye ihamagarwa riva mw ijuru, ni mwitegereze Yesu, intumwa n’umuherezi mukuru w’ ivyo twizeye tukavyatura,</verse>
				<verse number="2">ayobokera iyamutoranije, nk’uko Mose yayoboka mu rugo rwayo hose.</verse>
				<verse number="3">Kuk’ uyo yiyumviriwe kw akwiye guhabga icubahiro kiruta ica Mose, nk’ukw ishimwe ry’ uwubatse urugo riruta iry’ urugo.</verse>
				<verse number="4">Kuk’ urugo rwose rugira ūrwubaka, arikw Imana ni yo yubatse ibintu vyose.</verse>
				<verse number="5">Kandi Mose yayoboka mu rugo rwayo hose nk’ umushumba, kugira ngw abe icabona co gushingira intahe ibizovugwa hanyuma.</verse>
				<verse number="6">Ariko Kristo ayoboka nk’Umwana, atwara urugo rwayo. Kand’ urugo rwayo ni twebge, namba tubangirije ubushizi bg’amanga n’ukwirata ivyizigiro vyacu rwose, gushitsa kw iherezo.</verse>
				<verse number="7">Nuko, nk’uko Mpwemu Yera avuga, at’ Uyu musi aho mwumvira ijwi ryayo,</verse>
				<verse number="8">Ntimukomantaze imitima yanyu, nk’uko mwayikomantaje mu gihe co kuratsa, Kuri wa musi wo kugerageza mu bugaragwa,</verse>
				<verse number="9">Aho ba sogokuruza banyu bangeragereje bancaca, Bakabona ibikorwa vyanje imyaka mirongwine.</verse>
				<verse number="10">Ni co catumye ngirira umwikomo ab’ ico gihe, Nkavuga, nti Bama bazimira mu mitima yabo, Kandi ntibamenya inzira zanje;</verse>
				<verse number="11">Nk’uko narahiranye uburake bganje, Nti Ntibazoshika mu buruhukiro bganje.</verse>
				<verse number="12">Bene Data, ni mwirinde, ntihagire uwo muri mwebge agira umutima mubi utizera, umutera kureka Imana nzima.</verse>
				<verse number="13">Ariko muhanūrane uko bukeye bicitwa uyu musi, ntihagire uwo muri mwebge akomantazwa umutima n’uruhendo rw’icaha.</verse>
				<verse number="14">Kuko twacitse abasangiye Kristo, namba tubangirije rwose ivyizigiro vyacu twatanguranye gushitsa kw iherezo:</verse>
				<verse number="15">bikivugwa, ng’ Uyu musi aho mwumvira ijwi ryayo, Ntimukomantaze imitima yanyu, nk’uko mwayikomantaje mu gihe co kuratsa.</verse>
				<verse number="16">Ni ba nde bamaze kwumva bakayiratsa? Mbega s’abāvuye muri Egiputa bose, barōngōwe na Mose?</verse>
				<verse number="17">Kandi ni ba nde yagiriye umwikomo imyaka mirongwine? S’abācumuye, imivyimba yabo igahindikirana mu bugaragwa?</verse>
				<verse number="18">Ni ba nde yarahiye ko batazoshika mu buruhukiro bgayo? S’abatāyumviye?</verse>
				<verse number="19">Kandi tubona ko batāshoboye kubushikamwo, kuko batizeye.</verse>
			</chapter>
			<chapter number="4">
				<verse number="1">Nuko, kukw isezerano ryo gushika mu buruhukiro bgayo rikiriho, twiyubare kugira ngo kumbure ntihagire uwo muri mwebge yiyumvirwa kw akērerewe.</verse>
				<verse number="2">Kuko natwe twabgiwe ubutumwa bgiza nka bo, ariko, ijambo bumvise ntiryābagiriye ikimazi, kuko ritāvanzwe n’ukwizera mu mitima y’abāryumvise.</verse>
				<verse number="3">Kuko twebge abizeye dushika mur’ ubgo buruhukiro, nk’uko yavuze, iti Nk’uko narahiranye uburake bganje, Nti Ntibazoshika mu buruhukiro bganje: naho yari yarahejeje ibikorwa vyayo, uhereye ku kuremwa kw’ isi.</verse>
				<verse number="4">Kuko har’ aho yavuze ku vy’ umusi w’indwi nk’ibi, it’ Imana yaruhutse ku musi ugira indwi ibikorwa vyayo vyose.</verse>
				<verse number="5">Kandi na hano, ngo Ntibazoshika mu buruhukiro bganje.</verse>
				<verse number="6">Nuko rero, kuko bukibīkiwe bamwe ngo babushikemwo, arikw abābanje kubgirwa ubutumwa bgiza bābujijwe kubushikamwo no kutumvira Imana,</verse>
				<verse number="7">yongera gutoranya umusi, ni wo uyu musi; ivugira mu kanwa ka Dawidi, igihe kirekire cane gihise, nk’uko tumaze kuvuga, it’ Uyu musi aho mwumvira ijwi ryayo Ntimukomantaze imitima yanyu.</verse>
				<verse number="8">Kukw iyaba Yosuwa yarabaruhuye, ntiba yaravuze ubga nyuma ivy’ uwundi musi.</verse>
				<verse number="9">Nuko rero haracarih’ uburuhukiro bg’ isabato bubīkiwe abantu b’Imana.</verse>
				<verse number="10">Kuk’ ūshitse mu buruhukiro bgayo, na we aba aruhutse ibikorwa vyiwe, nk’ukw Imana yaruhutse ivyayo.</verse>
				<verse number="11">Nuko tugire umwete wo gushika mur’ ubgo buruhukiro, hoye kugira umuntu agwa, akurikiye icitegererezo ca ba bandi co kutumvira Imana.</verse>
				<verse number="12">Kukw ijambo ry’Imana ari rizima, rifise ubukuba, rifise ubugi buruta ubg’ inkota zose, rikinjira n’aho ritanya ubugingo n’impwemu, rigatanya ingingo n’umusokōro, risuzuma ivyo umutima wiyumvira, ukagabira.</verse>
				<verse number="13">Kand’ imbere yayo nta caremwe gihishijwe, ariko vyose vyambaye ubusa, biragaragara, imbere y’inyonga z’Iyizotubaza ivyo twakoze.</verse>
				<verse number="14">Nuko, ko dufise umuherezi mukuru akomeye, yaciye mw ijuru, ni Yesu Umwana w’Imana, tubangirize ivyo twizera tukavyatura.</verse>
				<verse number="15">Kuk’ umuherezi mukuru dufise, atar’ ūdashobora kubabarana natwe mu ntege nke zacu, ariko n’uwageragejwe uburyo bgose nkatwe, yamara we nta caha yakoze.</verse>
				<verse number="16">Nuko ni twēgēre intebe y’ubuntu dushize ubgoba, kugira ngo turonke ikigongwe, tubone ubuntu bgo kudutabara mu gihe gikwiye.</verse>
			</chapter>
			<chapter number="5">
				<verse number="1">Umuherezi wese mukuru, kuko yarobanuwe mu bantu, ashirirwaho gukorera Imana kubg’ abantu, kugira ngw ashikane amashikanwa, atange ibimazi, vyompi vy’ivyaha;</verse>
				<verse number="2">kand’ ashobora kwihanganira inyoberwa n’abazimiye, kuko na we nyene har’ ah’ agira intege nke.</verse>
				<verse number="3">Ni co gituma akwiye no kwitangira ibimazi vy’ivyiwe vyaha, nk’ukw abitangira abandi bantu.</verse>
				<verse number="4">Nta muntu yiha ico cubahiro, shit’ ahamagawe n’Imana, nk’uko Aroni yahamagawe.</verse>
				<verse number="5">Ni ko biri, na Kristo si we yihaye ico cubahiro co kuba umuherezi mukuru, ariko yagihawe n’iyamubariye, it’ Ur’ Ubura bganje, Uyu musi ndakuvyaye.</verse>
				<verse number="6">Nk’uko yavuze ahandi, it’ Ur’ umuherezi ibihe bidashira, Mu buryo bga Melekisedeki.</verse>
				<verse number="7">Kristo mu misi yabaye mu mubiri, amaze kwinginga no gusenga cane iyashoboye kumukiza urupfu, atakamba cane arira, kand’ amaze kwumvirwa kubgo kuyubaha kwiwe,</verse>
				<verse number="8">naho yar’ Umwana, yigishwa kwumvira Imana n’ivyo yababajwe,</verse>
				<verse number="9">kand’ amaze guhīngūrwa rwose, abera abamwumvira bose inyanduruko y’agakiza kadashira:</verse>
				<verse number="10">Imana imaze kumwita umuherezi mukuru mu buryo bga Melekisedeki.</verse>
				<verse number="11">Tumufiseko vyinshi vyo kuvuga, kandi bigoye isobanura, kuko mwabaye ibitumva.</verse>
				<verse number="12">Naho mwari mugeze kuba abigisha, kuko mumaze igihe kirekire mwiga, mukwiye kwongera kwigishwa namwe nyene ivya mbere vy’ itanguriro ry’ivyavuzwe n’Imana: kandi mwahindutse abakwiye gutungwa n’amata, s’ukugaburirwa ivyo kurya bigumye.</verse>
				<verse number="13">Nuk’ ūtunzwe n’amata aba ataramenya ijambo ry’ukugororoka, kukw aba ar’ uruhinja.</verse>
				<verse number="14">Ariko, ivyo kurya bigumye n’ivy’ abakuze, bafise ubgenge, maze kubgo kwama babukoresha, bumogorera gutandukanya ikibi n’iciza.</verse>
			</chapter>
			<chapter number="6">
				<verse number="1">Nuko rero turēngāne ivya mbere vya Kristo, twīgire imbere, dushike ku vyo gutunganywa rwose, twoye gusubira gushirah’ itanguriro ryo kwihana ibikorwa vy’impfagusa, no kwizera Imana,</verse>
				<verse number="2">no kwigisha ivyo kubatizwa n’ivyo kurambikwakw ibiganza, n’ivyo kuzuka kw’abapfuye, n’ivyo gucirwakw iteka kw’ibihe bidashira.</verse>
				<verse number="3">Imana ni yabikunda turagenza durtyo.</verse>
				<verse number="4">Kukw abamaze kwākirwa n’ umuco, bagatamira ingabire iva mw ijuru, bagasangira Mpwemu Yera,</verse>
				<verse number="5">bagatamira ijambo ryiza ry’Imana, n’ububasha bgo mu gihe kizoza,</verse>
				<verse number="6">maze bakagwa bakabivamwo, ntibishoboka gusubira kubahindura basha ngo bihane: kuko bongera kwibambira Umwana w’Imana, bakamutēterereza ahibonekeza.</verse>
				<verse number="7">Indimiro zinyoye imvura yaziguyeko kenshi, iyo zimezemw’ ibirimwa bikwiye abazirimiwe, zironka umugisha w’Imana.</verse>
				<verse number="8">Arikw iyo zimezemw’ imikere n’ibitovu, ziba zisivye, ziba zishigaje gatoya zikavumwa, iherezo ryazo n’uguturirwa.</verse>
				<verse number="9">Ariko, abo nkunda, naho tuvuze durtyo, turazi ivyanyu tudakekeranya yuko birusha ivyo kuba vyiza, kandi bizanana n’ agakiza.</verse>
				<verse number="10">Imana ntigabitanya ngo yibagire ibikorwa vyanyu n’urukundo mwerekanye ko mukunze izina ryayo, kuko mwātunga abera, na none mukibatunze.</verse>
				<verse number="11">Kandi turagomba cane yuk’ umuntu wese wo muri mwebge yerekana uwo mwete nyene w’ ivyizigiro vyuzuye gushitsa kw iherezo:</verse>
				<verse number="12">kugira ngo ntimube ibinebge, ariko mwīgāne abaheshwa n’ukwizera n’ukwihangana kuragwa ivyasezeranywe.</verse>
				<verse number="13">Hamwe Imana yasezeranira Aburahamu isezerano, kukw ata we yogira indahiro ayiruta, yarīrahiye,</verse>
				<verse number="14">it’ Eka no kuguha umugisha nzowuguha, kandi no kukugwiza nzokugwiza.</verse>
				<verse number="15">Ni ko vyamubereye: amaze kwihangana ahabga ivyasezeranywe.</verse>
				<verse number="16">Kukw abantu bagira indahiro ūbaruta, no mu mpāri zabo zose indahiro irengeje ikaba ari yo iziheraheza.</verse>
				<verse number="17">Ni co catumye Imana, kukw igomba kurushiriza kwereka abaragwa b’ivyasezeranywe ingen’ imigabo yayo idahinduka, ishira hagati indahiro kuba umuhūza;</verse>
				<verse number="18">kugira ngo bibiri bidahinduka, ivyo Imana itabasha kubesheramwo, biduheshe kurema cane, twebge abashitse mu buhungiro, ni bgo kubangiriza ivyizigiro vyashizwe imbere yacu.</verse>
				<verse number="19">Ivyo vyizigiro tubifise nk’ikizirika umutima kigumye, gikomeye, cinjira hirya y’igihūzu gikīngiriye ahēra cane,</verse>
				<verse number="20">aho Yesu yatwinjiriye, atwitangiye imbere, amaze guhinduka umuherezi mukuru w’ ibihe bidashira mu buryo bga Melekisedeki.</verse>
			</chapter>
			<chapter number="7">
				<verse number="1">Melekisedeki uyo, umwami w’i Salemu, umuherezi w’Imana isumba vyose, ni we yasanganiye Aburahamu, aramuhezagira, hamwe Aburahamu yatabaruka, avuye kunesha abami,</verse>
				<verse number="2">kandi ni we Aburahamu yagabanirije ikigiracumi muri vyose, irya mbere asobanurwa, ng’ Umwami agororoka, kand’ irya kabiri yitwa Umwami w’i Salemu, risobanurwa, ng’ Umwami w’amahoro.</verse>
				<verse number="3">Nta se, nta nyina, nta karonda, nta tanguriro ry’imisi cank’ iherezo ry’ubugingo, arikw agereranywa n’Umwana w’Imana, kandi na ntaryo ahora ar’ umuherezi.</verse>
				<verse number="4">Nuko mwiyumvire uwo muntu ingen’ ahambaye, uwo Aburahamu sogokuruza mukuru yahaye ikigiracumi co mu minyago iruta iyindi.</verse>
				<verse number="5">Kandi mu bana ba Lewi, ivyagezwe bigera yukw abahawe ubuherezi batangisha abantu ikigiracumi, ni bo bene wabo, nah’ abo bandurutse mu rura rwa Aburahamu.</verse>
				<verse number="6">Ariko wa wundi adaharūrwa mu muryango wabo yatangishije Aburahamu ikigiracumi, kand’ ahezagira nyene gusezeranywa.</verse>
				<verse number="7">Ariko nta wohakana k’uworoshe adahezagirwa n’ūmurengeye.</verse>
				<verse number="8">Kandi muri twebge, abantu bapfa ni bo bahabga ikigiracumi, ariko muri ya majambo yandi cahawe ūshingirwa intahe kw ariho.</verse>
				<verse number="9">Kandi twoshobora kuvuga yuko Lewi, umwe ahabga ikigiracumi, na we yari yaragitanze muri Aburahamu,</verse>
				<verse number="10">kuko yar’ akiri mu rura rwa sekuruza, hamwe Melekisedeki yamusanganira.</verse>
				<verse number="11">Non’ iyaba gutunganywa rwose kwāzanywe n’ubuherezi bg’ Abalewi — kuko ku ngoma yabgo ari ho ubgo bgoko bgāhawe ivyagezwe — n’iki catumye bigikwiye ko haboneka uwundi muherezi wo mu buryo bga Melekisedeki, atavugwa mu buryo bga Aroni?</verse>
				<verse number="12">Iy’ ubuherezi buhindutse, ivyagezwe ntibibura guhinduka na vyo.</verse>
				<verse number="13">Kuk’ uwavuzwekw ivyo, ar’ uwo mu wundi muryango, utigeze kuvamw’ uwakoze igikorwa co ku gicaniro.</verse>
				<verse number="14">Birazwi yuk’ Umwami wacu yakomotse kuri Yuda, kand’ uwo muryango Mose nta co yawuvuzeko c’ubuherezi.</verse>
				<verse number="15">Ivyo birushiriza guseruka rwose, ko haboneka uwundi muherezi, ahwanye na Melekisedeki,</verse>
				<verse number="16">atāhawe ubuherezi n’uko vyashinzweho n’ivyagezwe vyo mu buryo bg’abantu, ariko yahawe ubushinzwe n’ubushobozi bg’ubugingo budashobora gukūrwaho.</verse>
				<verse number="17">Kukw ashingirwa intahe, ng’ Ur’ umuherezi ibihe bidashira, Mu buryo bga Melekisedeki.</verse>
				<verse number="18">Nuko rer’ icagezwe ca mbere cakūweho kubg’ inkomezi nke zaco n’ikimazi gike,</verse>
				<verse number="19">(kukw ivyagezwe bitigeze kugira ico bihīngūra rwose) hasubizwah’ ivyizigiro bikiruta, biduhesha kwegera Imana.</verse>
				<verse number="20">Kand’ ivyo ntivyabaye hatarih’ indahiro.</verse>
				<verse number="21">Abalewi bo bāhawe ubuherezi ata ndahiro; arikw iyabuhaye uyo yararahiye, imubgiye, it’ Uhoraho ararahiye, ntazokwicuza, At’ Ur’ umuherezi ibihe bidashira.</verse>
				<verse number="22">Uko ni ko Yesu yabaye umwishinzi w’isezerano riruta rya rindi.</verse>
				<verse number="23">Kandi ba bandi bābaye abaherezi benshi, kuk’ urupfu rubabuza kwamaho;</verse>
				<verse number="24">arik’ uyo we, kuko yamah’ ibihe bidashira, afise ubuherezi budakūrwaho.</verse>
				<verse number="25">Ni co gituma ashobora gukiza rwose abashikīra Imana kubgiwe, kuko na ntaryo yamaho ngw abasabire.</verse>
				<verse number="26">Vyari bitubereye kugira umuherezi mukuru ameze artyo, yera, atagira ubugunge, atanduye, yatandukanijwe n’abanyavyaha, yashizwe hejuru y’amajuru,</verse>
				<verse number="27">atarinda kubanza gutanga ibimazi vy’ivyiwe vyaha uko bukeye, nka ba baherezi bakuru bandi, hanyuma agatanga ivy’ abandi bantu. Kukw ivyo yabikoze rimwe, hamwe yitanga.</verse>
				<verse number="28">Ivyagezwe bishirah’ abanyantege nke kuba abaherezi bakuru, arikw ijambo ry’indahiro yaherukiye ivyagezwe rishirah’ Umwana w’Imana yahīngūwe rwose gushitsa ibihe bidashira.</verse>
			</chapter>
			<chapter number="8">
				<verse number="1">Mu yo tuvuga, yose arutwa na rimwe, n’iri: dufise umuherezi mukuru ameze artyo, avyagiye i buryo bg’intebe y’Īhambaye cane yo mw ijuru,</verse>
				<verse number="2">akorera ahēra, no mw ihema nyakuri, ryashinzwe n’Uhoraho atar’ abantu.</verse>
				<verse number="3">Kuk’ umuherezi mukuru wese ashirirwaho gushikana amashikanwa no gucumita ibimazi. Ni co gituma wa wundi na we akwiye kugira ic’ ashikana.</verse>
				<verse number="4">Iyaba ari mw isi ntiyobaye umuherezi, kuko har’ abandi bashikana amashikanwa nk’ukw ivyagezwe bibgiriza.</verse>
				<verse number="5">Kand’ abo bakorera igishushanyo n’igitūtu c’ivyo mw ijuru, nk’uko Mose yabgiwe n’ Imana, agira akoreshe rya hema, it’ Ugire umwete wo gukoresha vyose, ubigereranye n’ikigereranyo werekewe kuri wa musozi.</verse>
				<verse number="6">Ariko none, igikorwa yahawe kirusha icabo kuba ciza, nk’ukw ar’ umuhūza w’isezerano riruta iryabo, kuko ryashizweho n’ivyasezeranywe biruta ivy’ iryabo.</verse>
				<verse number="7">Iyo rya rindi rya mbere ritabakw agasembga, ntihari hakwiye kuronderwa irindi.</verse>
				<verse number="8">Kuko yavuze ibagaya, it’ Eh’ imisi igira ize, ni jewe Uhoraho mbivuze, Aho nzosezerana isezerano risha n’umuryango w’Abisirayeli n’umuryango wa Yuda,</verse>
				<verse number="9">Ridahwanye n’isezerano nasezeranye na ba sekuruza, Ku musi nabafata ukuboko nkabakūra mu gihugu ca Egiputa, Kuko batāgumye mw isezerano ryanje, Nanje sinabababara, ni jewe Uhoraho mbivuze.</verse>
				<verse number="10">Kukw iri ari ryo sezerano nzosezerana n’umuryango w’Abisirayeli Hanyuma y’iyo misi, ni jewe Uhoraho mbivuze: Nzoshira ivyagezwe vyanje mu bgenge bgabo, No ku mitima yabo kandi ni ho nzovyandika, Nanje nzobabera Imana, Na bo bazoba abantu banje.</verse>
				<verse number="11">Kandi ntibazokwigishanya, ng’ umuntu wese yigishe mugenzi we, Canke ngo yigishe uwo bavukana, ati Menya Uhoraho, Kuko bose bazonyimenyera, Uhereye kuri nyarucari ugashitsa k’ūhambaye muri bo.</verse>
				<verse number="12">Kuko nzobagirira ikigongwe ku kugabitanya kwabo, Kand’ ivyaha vyabo sinzovyibuka ukundi.</verse>
				<verse number="13">Kw avuga, at’ Isezerano risha, rer’ irya mbere yarishājishije; arikw igisāza kikaba akāheze kiba kigira gikamangane.</verse>
			</chapter>
			<chapter number="9">
				<verse number="1">Nukw isezerano rya mbere na ryo ryarimw’ ibirōngōra ivy’ ubuherezi, rifise n’ahēra, ariko ho mur’ iyi si.</verse>
				<verse number="2">Kuko hār’ ihema ryiteguwe, mu ryo hino hārimw’ igiterekwakw amatara, n’ameza, n’imitsima y’ibiterekerwa yama kuri yo: iryo ryitwa Ahēra.</verse>
				<verse number="3">Kandi hirya y’igihuzu ca kabiri gikinze, hār’ ihema ryitwa Ahēra Cane:</verse>
				<verse number="4">hārimw’ igicaniro co kwoserezakw imibavu cakozwe mw izahabu, hārimwo n’ isandugu y’isezerano yometswekw izahabu impande zose, irimw’ urwavya rw’izahabu rurimwo manu, irimwo na ya nkoni ya Aroni yashurika, na vya bisate vy’ amabuye vyanditswekw isezerano.</verse>
				<verse number="5">Kandi hejuru yayo hār’ abakerubi b’ubgiza bateye igitūtu umutemere wo guhongerako: ivyo ntidushobora kubidonda kimwe‐kimwe nonaha.</verse>
				<verse number="6">Nukw ivyo vyateguwe birtyo, abaherezi na ntaryo bama binjira mw ihema ryo hino, kugira ngo bashitse ivy’ ubuherezi:</verse>
				<verse number="7">ariko mu rya kabiri hinjiramw’ umuherezi mukuru wenyene, rimwe gusa uk’ umwaka utashe, ariko ntiyinjiramwo atajanye amaraso yo kwitangirira no gutangirira ubuzimuzimu bg’abantu.</verse>
				<verse number="8">Mpwemu Yera amenyekanisha artyo yukw inzira ija ahēra cane itaribgerekanwe, ihema rya mbere rikiriho:</verse>
				<verse number="9">ni ryo kigereranyo c’igihe ca none, abakurikira ivyagezwe vyaryo bashikana amashikanwa bagatanga ibimazi, ariko ku ruhande rw’ijwi ryo mu mutima ntibishobora gutunganya ūsenga,</verse>
				<verse number="10">kukw ivyo, hamwe n’ivy’ ivyo kurya n’ivyo kunywa n’ivyo kwiyuhagira bo n’ukwoza vy’uburyo bginshi, ar’ amabgirizwa yo mu buryo bg’abantu gusa, yashinzwe gushitsa igihe co gutunganywa.</verse>
				<verse number="11">Ariko Kristo amaze kuza, umuherezi mukuru w’ivyiza bizoza, aca mw ihema rirusha rya rindi kuba irihambaye n’iritunganye rwose, ritākozwe n’intoke, bisobanurwa ngo ritar’ iryo mu vyaremwe vy’ubu.</verse>
				<verse number="12">Kand’ amaraso y’impene cank’ ay’ amashūri, si yo yamushikanye ahēra cane, ariko yahashikanywe n’ ayiwe maraso rimwe gusa, yironkeye ugucungura kw’ibihe bidashira.</verse>
				<verse number="13">Non’ amaraso y’impene n’ay’ amapfizi bo n’umunyota w’inka y’iriza ucucagiwe abahumanye, ko vyeza imibiri igahumanuka,</verse>
				<verse number="14">mbeg’ amaraso ya Kristo, uwo yitanze ku Mana atagira agasembga, abitewe na Mpwemu ahoraho, ntazorushiriza guhumanura imitima yanyu ngw ibikorwa vy’impfagusa biyivemwo, kugira ngo mubone ingene mukorera Imana nzima?</verse>
				<verse number="15">Ni co gituma aba umuhūza, ahesha isezerano risha, kugira ngw abāhamagawe bahabge umwandu udashira w’isezerano, bitewe n’ uko habayeh’ urupfu rucungura abacumuye bakiganzwa n’isezerano rya mbere.</verse>
				<verse number="16">Kukw ah’ icete c’iragi kiri hakwiye rwose yuk’ urupfu rw’uwaraze ruseruka.</verse>
				<verse number="17">Icete c’iragi kibeshwaho n’ urupfu rwonyene, kuko kitagira ikimazi uwaraze akiriho.</verse>
				<verse number="18">Ni co gituma isezerano rya mbere ritāsezeranywe ata maraso.</verse>
				<verse number="19">Mose amaze kubgira abantu bose amabgirizwa yose nk’uko vyagezwe, yābīra amaraso y’amashūri n’ay’ impene n’amazi n’ubgoya bg’intama buzigishijwe agahama, yābīra na ezobu, acucagira igitabo c’ivyagezwe, bo n’abantu bose,</verse>
				<verse number="20">arababgira, at’ Aya ni yo maraso y’isezerano Imana yabagereye.</verse>
				<verse number="21">Kand’ ihema n’ imbombovu zose z’ivy’ ubuherezi, na vyo n’uko abicucagira amaraso.</verse>
				<verse number="22">Nk’ukw ivyagezwe biri, ibintu ni nka vyose vyozwa n’amaraso, kandi hatavuye amaraso ntihaba guharirwa ivyaha.</verse>
				<verse number="23">Nuko vyari bibereye kw ibigereranyo vy’ivyo mw ijuru vyozwa n’ivyo bimazi, ariko, ivyo mw ijuru ubgavyo bikozwa n’ ibimazi biruta ivyo.</verse>
				<verse number="24">Kuko Kristo atinjiye ahēra cane hākozwe n’intoke, h’ikigereranyo c’ah’ ukuri, ariko yinjiye mw ijuru ubgaho, kugira ngo non’ aduserukire imbere y’inyonga z’Imana.</verse>
				<verse number="25">Kandi ntiyashikanyweyo no kwitanga kenshi, nk’uk’ umuherezi mukuru yinjira ahēra cane uk’ umwaka utashe, ajanye amaraso atar’ ayiwe;</verse>
				<verse number="26">kukw iyo biba birtyo, aba yar’ akwiye kubabazwa kenshi uhereye ku kuremwa kw’ isi. Yamar’ ubu yabonetse rimwe kw iherezo ry’ibihe, kugira ngw akūzeh’ icaha ukwitanga.</verse>
				<verse number="27">Kandi nk’ukw abantu bābīkiwe gupfa rimwe, hanyuma yaho hakaza amateka,</verse>
				<verse number="28">na Kristo n’uko, yamaze gutangwa rimwe ngo yishirekw ivyaha vya benshi, azoboneka ubga kabiri, atazanywe n’ivyaha, abonekere gukiza abamwiteze.</verse>
			</chapter>
			<chapter number="10">
				<verse number="1">Ivyagezwe ko bifise igitūtu c’ivyiza bizoza, bidafise ishusho bgite y’ivyo vyiza, nta ho vyoshobora guhīngūra abēgēra igicaniro, bibahīngūrisha ivyo bimazi nyene bahora batanga imyaka n’imyaka.</verse>
				<verse number="2">Iyo bibishobora, mbega ntibaba barasizeho kubitanga? Kukw abavyitangirira bamaze guhumanurwa rwose rimwe, bataba bakigira imitima irimw’ ijwi ribāgiriza ivyaha.</verse>
				<verse number="3">Ariko mur’ ivyo bimazi har’ icibukiriza ivyaha uk’ umwaka utashe.</verse>
				<verse number="4">Kuko bidashoboka kw amaraso y’amapfizi n’ay’ impene akūrah’ ivyaha.</verse>
				<verse number="5">Ni co catumye, hamwe yaza mw isi, avuga, At’ Ibimazi n’amashikanwa ntiwabigomvye, Ariko wanteguriye umubiri.</verse>
				<verse number="6">Ibimazi vyoshejwe bidasonōye, n’ibimazi vy’ivyaha, ntivyaguhimbaye:</verse>
				<verse number="7">Mperako ndavuga, nt’ Ehe ndaje, (Mu muzingo w’igitabo ni ko vyanditswe kuri jewe) Nzanywe no gukora ivy’ ugomba, Mana.</verse>
				<verse number="8">Ahejeje kuvuga haruguru, at’ Ibimazi n’amashikanwa, n’ibimazi vyoshejwe bidasonōye n’ibimazi vy’ivyaha, ntiwabigomvye kandi ntivyaguhimbaye (ni vyo bitangwa nk’uko bibgirijwe n’ivyagezwe),</verse>
				<verse number="9">aherakw aravuga, at’ Ehe nzanywe no gukora ivy’ ugomba. Akūrah’ ivya mbere ngw ashinge ivya kabiri.</verse>
				<verse number="10">Ukwo kugomba kwayo ni kwo kwatumye twezwa, tubiheshwa n’uk’ umubiri wa Yesu Kristo watanzwe rimwe gusa.</verse>
				<verse number="11">Kand’ umuherezi wese ahagarara uko bukeye akora ivy’ ubuherezi, atanga kenshi ivyo bimazi nyene, ata ho vyoshobora gukūrah’ ivyaha na mba.</verse>
				<verse number="12">Arik’ uwo we, amaze gutanga ikimazi kimwe c’ivyaha c’intahava, avyagira i buryo bg’Imana,</verse>
				<verse number="13">ahēraho, arorēra igihe abansi biwe bazohindurirwa indava yo musi y’ibirenge vyiwe.</verse>
				<verse number="14">Kukw ikimazi kimwe ari co yatunganishije rwose abezwa, ukazoshitsa ibihe bidashira.</verse>
				<verse number="15">Kandi na Mpwemu Yera ni we cabona kidushingira intahe y’ivyo. Amaze kuvuga,</verse>
				<verse number="16">at’ Iri ni ryo sezerano nzosezerana na bo Hanyuma y’iyo misi, ni jewe Uhoraho mbivuze; Nzoshira ivyagezwe vyanje mu mitima yabo, No mu bgenge bgabo kandi ni ho nzovyandika: arongera</verse>
				<verse number="17">ati Kand’ ivyaha vyabo n’ ukugabitanya kwabo sinzovyibuka ukundi.</verse>
				<verse number="18">Ariko, ah’ ivyo bihariwe, ntihaba hakiriho gutanga ikimazi c’ivyaha.</verse>
				<verse number="19">Nuko bene Data, ko turi n’ ubushizi bg’ubgoba bgo gushikanwa ahēra cane n’amaraso ya Yesu,</verse>
				<verse number="20">duciye mu nzira yadutoboreye nsha iri n’ubugingo, ica mu gihuzu gikinze, bisobanurwa ngo mu mubiri wiwe;</verse>
				<verse number="21">kandi ko dufise umuherezi akomeye aganza urugo rw’Imana,</verse>
				<verse number="22">twegereze dufise imitima y’ukuri, twizeye ata mazinda, imitima yacu icucagiwe ngw ivanwemw’ ibitwagiriza bibi, imibiri yacu yuhagijwe amazi meza.</verse>
				<verse number="23">Tugumye ukwatura ivyizigiro vyacu ntikunyiganyige, kuk’ uwasezeranye ar’ uwo kwizerwa,</verse>
				<verse number="24">kandi twiyumviraneko, kugira ngo turwane ishaka ryo gukundana n’iry’ ibikorwa vyiza,</verse>
				<verse number="25">twoye guheba gukoranira hamwe, nk’ uko bamwe bagira, ariko duhanūrane, kand’ uko mubonye wa musi wegereza, murushirize kugenza murtyo.</verse>
				<verse number="26">Kuko namba dukora ivyaha ibigirankana, kandi tumaze guhabga kumenya ivy’ ukuri, ntihaba hagisigaye ikimazi c’ivyaha,</verse>
				<verse number="27">ariko haba hasigaye kwitegana ubgoba gucirwakw iteka, no kwitega umuriro w’inkazi, uzorigata abansi b’Imana.</verse>
				<verse number="28">Ūkēngereye ivyagezwe vya Mose, ivyabona bibiri canke bitatu biramwicisha, ata kagongwe.</verse>
				<verse number="29">Mugira ng’umuntu ntazoba akwiye guhanwa ibirushirije cane, asiribanze Umwana w’Imana, akiyumvira amaraso y’ isezerano yamwejeje kw ar’ igihumane, agacokora Mpwemu w’ ubuntu?</verse>
				<verse number="30">Kuko tuzi uwavuze, at’ Uguhōra n’ukwanje, ni jewe nzobasubiriza mu nkōko. Kand’ at’ Uhoraho azocira urubanza abantu biwe.</verse>
				<verse number="31">Erega birateye ubgoba gukorokera mu maboko y’Imana nzima.</verse>
				<verse number="32">Ariko mwibuke imisi ya mbere, hamwe mwari mumaze kwākirwa n’umuco, mwihanganira ibisinzikaza vy’indwano nyinshi:</verse>
				<verse number="33">kimwe, mwacitse akābarore mutukwa mubabazwa; ikindi, mwafatanije n’abagirirwa bartyo.</verse>
				<verse number="34">Kuko mwababaranye n’ ababoshwe, kandi mwemeye munezerewe kunyagwa ivyo mutunze, mumenya yuko mufise itunga riruta ivyo kuba ryiza, rikamaho.</verse>
				<verse number="35">Nuko ntimute ubushizi bg’ ubgoba bganyu, buri n’impēra ikomeye.</verse>
				<verse number="36">Kuko mukwiye kwihangana, kugira ngo ni mwamara gukora ivy’ Imana igomba mubone guhabga ivyasezeranywe.</verse>
				<verse number="37">Kuko hasigaye igihe gito cane, Kand’ ūgira aze, azoza, ntazoteba.</verse>
				<verse number="38">Ariko, umugororotsi wanje azobeshwaho n’ukwizera, Na ho ni yiyonjorora ntazohimbara umutima wanje.</verse>
				<verse number="39">Ariko tweho ntitur’ abo mu biyonjorora bagahona, ariko tur’ abo mu bizera, ubugingo bgabo bugakizwa.</verse>
			</chapter>
			<chapter number="11">
				<verse number="1">Ukwizera n’ukumenya rwose ivyizigirwa, udakekeranya ngo ntibizoba, kand’ ibita bonwa ni kwo kubitumenyesha kw ar’ ivy’ ukuri.</verse>
				<verse number="2">Icatumye aba kera bashingirwa intahe n’ uko bari bagufise.</verse>
				<verse number="3">Ukwizera ni kwo kutumenyesha yukw isi yaremwe n’ijambo ry’Imana, ni co catumye ibiboneka bitāremwe mu biseruka.</verse>
				<verse number="4">Ukwizera ni kwo kwatumye Abeli aha Imana ikimazi kiruta ica Kayini, ni kwo kwamuhesheje gushingirwa intahe kw ar’ umugororotsi, hamwe Imana yashingira intahe amashikanwa yiwe yukw ari meza, kandi ni kwo kwatumye na none akivuga, naho yapfuye.</verse>
				<verse number="5">Ukwizera ni kwo kwatumye Henoki ajanwa mw ijuru, ngo ntabone urupfu, kandi ntiyaboneka, kukw Imana yamujanye. Kuko yashingiwe intahe atarajanwa yuko yahimbaye Imana,</verse>
				<verse number="6">kand’ ūtizera ntibishoboka kw ayihimbara; kuk’ uwēgēra Imana akwiye kwizera yukw iriho, igaha impēra abayirondera.</verse>
				<verse number="7">Ukwizera ni kwo kwatumye Nowa yubaha, amaze kubūrirwa n’Imana ibitaribgaboneke, akabāza ubgato bgo kurokora abo mu nzu yiwe, kandi ni kwo kwamuhaye gutsindisha abari mw isi, no kuragwa ukugororoka kuzanwa n’ukwizera.</verse>
				<verse number="8">Ukwizera ni kwo kwatumye Aburahamu yumvira Imana imuhamagaye, akaja ahantu yar’ abīkiwe kuragwa: nukw agenda, atazi iy’ aja.</verse>
				<verse number="9">Ukwizera ni kwo kwatumye aba inyambukīra mu gihugu yasezeraniwe, nk’ikitar’ iciwe, akabana mu mahema na Isaka na Yakobo, abāraganywe na we ivyo vyasezeranywe.</verse>
				<verse number="10">Kuko yar’ arorereye ca gisagara cubatswe kw itanguriro, umugezi n’umwubatsi waco n’Imana.</verse>
				<verse number="11">Ukwizera ni kwo kwatumye na Sara ashobozwa gusama inda, naho yari yaraciye, kuko yiyumviriye yukw iyasezeranye ar’ iyo kwizerwa.</verse>
				<verse number="12">Ni co catumye umuntu umwe — kand’ uwo yar’ akāheze — yāmukwako n’isinzi nk’ inyenyeri zo kw ijuru, kandi n’ abangana n’umusenyi uri kw isēsero ry’ikiyaga utoharūrika.</verse>
				<verse number="13">Abo bose bāpfuye bacizeye, batarahabga ivyasezeranywe, ariko bārabibona biri kure bakabisāsirira, bakemera kw ar’ akavantara n’ingenzi kw isi.</verse>
				<verse number="14">Abavuga bartyo baba berekana yuko barondera igihugu cabo bgite.</verse>
				<verse number="15">Iyo baba barakumbuye ico bavuyemwo, baba barabonye uburyo bgo gusubirayo.</verse>
				<verse number="16">Ariko noneho barifuza igihugu kirushije ico kuba ciza, n’ico mw ijuru. Ni co gituma Imana itamāramāzwa no kwitwa Imana yabo, kuko yabateguriye igisagara.</verse>
				<verse number="17">Ukwizera ni kwo kwatumye Aburahamu atanga Isaka kw ikimazi, hamwe yagezwa: mber’ uwari yarākīranye igishika amasezerano, yarikw aratanga kw ikimazi umwana wiwe w’ikinege,</verse>
				<verse number="18">uwo yari yarabariwe ivyiwe, ngo Kuri Isaka ni ho uruvyaro rwawe ruzokwītīrirwa:</verse>
				<verse number="19">kuko yishimiye yukw Imana ishobora no kuzura abapfuye, ni co catumye amugarurirwa nk’ūzutse.</verse>
				<verse number="20">Ukwizera ni kwo kwatumye Isaka ahezagira Yakobo na Esau abahesha imigisha y’ibizoba.</verse>
				<verse number="21">Ukwizera ni kwo kwatumye Yakobo, aho yagira acīkāne, ahezagira abana ba Yosefu bompi, agasenga yishimikije ipfundo ry’ inkoni yiwe.</verse>
				<verse number="22">Ukwizera ni kwo kwatumye Yosefu, aho yagira apfe, avuga ivyo kuvayo kw’ Abisirayeli, akagera ivy’ amagufa yiwe.</verse>
				<verse number="23">Ukwizera ni kwo kwatumye Mose, amaze kuvuka, anyegezwa n’abavyeyi biwe amezi atatu, kuko babonye kw ar’ akana keza, ntibatinya ibgirizwa ry’umwami.</verse>
				<verse number="24">Ukwizera ni kwo kwatumye Mose, amaze gukura, yanka kwitwa umwana w’umukobga wa Farawo,</verse>
				<verse number="25">agahitamwo kugiriranwa nabi n’abantu b’Imana, abirutisha kumara igihe mu bihimbaro vy’ivyaha;</verse>
				<verse number="26">kuko yiyumviriye yuko gucokoranwa na Kristo ar’ ubutunzi burengeye itunga ryo muri Egiputa, kuko yatumbera ingero azogererwa.</verse>
				<verse number="27">Ukwizera ni kwo kwatumye ava muri Egiputa, ntiyatinya uburake bg’umwami, kuko yashikamye nk’ah’ abona Ītaboneka.</verse>
				<verse number="28">Ukwizera ni kwo kwatumye ashinga Pasika, no kumijagira amaraso, kugira ng’ ūhonnya imfura ntabakoreko.</verse>
				<verse number="29">Ukwizera ni kwo kwatumye baca mu Kiyaga Gitukura, nk’ abaca ku musozi, arikw Abanyegiputa babigejeje, bararengerwa.</verse>
				<verse number="30">Ukwizera ni kwo kwatumye inzitiro z’amabuye z’i Yeriko zisenyuka, bamaze kuzikikuza imisi ndwi.</verse>
				<verse number="31">Ukwizera ni kwo kwatumye Rahabu, maraya, ataranduranwa n’abatumviye Imana, kuko yākīranye amahoro abaje gutata.</verse>
				<verse number="32">Mvuge ikindi ki? Kukw igihe condengana ndondoye ivya Gideyoni n’ivya Baraki n’ivya Samusoni n’ivya Yefuta n’ivya Dawidi n’ivya Samweli n’ivy’ abāvugishwa n’Imana,</verse>
				<verse number="33">bāheshejwe n’ukwizera gutsinda abami, no gukora ibigororotse, no kuronka ivyasezeranywe, no kuziba iminwa y’ intambge,</verse>
				<verse number="34">no kuzimya ubukare bg’umuriro, no gukira ubugi bg’inkota, no guhindurwa mu ntege nke ngo zicike inkomezi, no kuba agahebuza mu ntambara, no kunesha ingabo z’abanyamahanga.</verse>
				<verse number="35">Abagore bāgaruriwe abo bābuze bazutse, abandi bicishwa amahiri ntibemera gucungurwa, kugira ngo baze bahabge ukuzuka kurushiriza kuba kwiza.</verse>
				<verse number="36">Abandi bāgeragereshwa gushinyagurirwa no gukubitwa ibimoko, mbere bāshirwa mu ngoyi no mu mabohero:</verse>
				<verse number="37">bicishijwe amabuye, bākerewemwo kubiri, bārageragejwe, bicishijwe inkota, bāyerera bambaye insāto z’intama n’iz’ impene, bāri baburaniwe, bababazwa, bagirirwa nabi,</verse>
				<verse number="38">(isi ntiyar’ ibabereye ko bayibamwo), bāyerera mu bugaragwa no mu bisozi no mu masenga no mu vyobo.</verse>
				<verse number="39">Abo bose bamaze gushingirwa intahe kubg’ ukwizera kwabo, ntibahabga ivyasezeranywe,</verse>
				<verse number="40">kukw Imana yatuboneye kera ikirushiriza kuba ciza, kugira ngw abo ntibatunganywe rwose tutari kumwe.</verse>
			</chapter>
			<chapter number="12">
				<verse number="1">Nuko natwe, ko dukikijwe n’igipfungu c’ivyabona kingana girtyo, twiyambure ibituremēra vyose, n’icaha gikunda kutwizingirako vuba, dusiganirwe ivyo twashizwe imbere twihanganye,</verse>
				<verse number="2">dutumbereye Yesu wenyene, ni we nyanduruko yo kwizera kandi ni we yagusozereye; uwo, kubg’ umunezero yashizwe imbere, yihanganiye umusaraba, ntiyagira ikindi isoni zawo, avyagira i buryo bg’intebe y’Imana.</verse>
				<verse number="3">Nuko mushire imitima kur’ uyo yihanganiye ibihāri bihambaye birtyo abanyavyaha bāmuhāririje, ntimucobogore, ntimudendebukirwe mu mitima yanyu.</verse>
				<verse number="4">Ntimuragera ku kuvishwa amaraso murwanya icaha,</verse>
				<verse number="5">kandi mwibagiye rya jambo ribahubūra ribahanūra nk’abana, ngo Mwana wanje, ntugaye igikāngīro c’Uhoraho, Kandi ntudendebukirwe ni yaguhana.</verse>
				<verse number="6">Kuk’ uwo Uhoraho akunda ari we akāngīra, Kand’ aramagura uwo yemera wese kw ar’ umwana wiwe.</verse>
				<verse number="7">Ico mukwiye kwihanganira n’ ugutozwa indero nziza. Imana ibagirira nk’abana bayo. N’ umwana ki, adakāngīrwa na se?</verse>
				<verse number="8">Ariko namba mudakāngīrwa nk’ico abandi bose bakorerwa, mur’ ibivyarwa, ntimur’ ubura bgayo.</verse>
				<verse number="9">Kandi twari dufise ba data b’imibiri, bāradukāngīra, natwe tukabubaha: none ntituzorushiriza cane kugororokera Se w’impwemu tugahoraho?</verse>
				<verse number="10">Kuko ba bandi bādukāngīra imisi mike nk’uko bāgomba, ariko we adukāngīrira ikigira ikimazi, kugira ngo dusangire na we ukwera kwiwe.</verse>
				<verse number="11">Nta gikāngīro kiboneka ko giteye umunezero ako kanya, atar’ umubabaro, ariko hanyuma abamenyerejwe na co kibāmira imbuto zizana amahoro zo kugororoka.</verse>
				<verse number="12">Nuko mugorore amaboko acitse urudendevu, n’amavi aregarega:</verse>
				<verse number="13">kandi muharurire ibirenge vyanyu inzira zigororotse, kugira ngw igihinyiza ntigikondoke, ariko gikire.</verse>
				<verse number="14">Mukurikire kugiriranira amahoro n’abantu bose, n’ukwezwa, kuk’ ūtejejwe atazorāba Umwami;</verse>
				<verse number="15">mwizigame, ntihagire umuntu adashikīra ubuntu bg’Imana, kandi ntihagire umuzi wo kurura umera, ukabahagarika imitima, abenshi bakāndura,</verse>
				<verse number="16">ntihabeh’ umushakanyi, cank’ igihumane nka Esau, yagurānye ivyo kuba samuragwa kwiwe ingaburo imwe.</verse>
				<verse number="17">Kuko muzi yuko hanyuma, hamwe yagomba kuragwa umugisha, atemerewe, kukw atābonye uburyo bgo kwihana, naho yawurondera cane arira.</verse>
				<verse number="18">Ntimwegereye umusozi wokorwako, waka umuriro, kandi ntimwegereye umwiza w’umuzimagiza n’uw’ umuzitanya, n’igihuhuta,</verse>
				<verse number="19">n’inzamba ivuga, n’ ijwi ry’amajambo; abāryumvise binginga kutabgirwa irindi jambo:</verse>
				<verse number="20">kuko batābashije ivyagezwe, ngo Naho coba igitungwa gikoze kur’ uwo musozi bacicishe amabuye.</verse>
				<verse number="21">Kand’ ivyabonetse vyar’ ibiteye ubgoba, vyatumye Mose avuga, ati Mfise ubgoba cane, ndahinda agashitsi.</verse>
				<verse number="22">Ariko mwegereye umusozi Siyoni, n’ umurwa w’Imana nzima, Yeru salemu ho mw ijuru, n’ikoraniro rikuru ry’isinzi ry’abamarayika,</verse>
				<verse number="23">n’ishengero ry’abana b’imfura banditswe mw ijuru, mwegereye n’Imana umucamanza wa bose, n’impwemu z’abagororotsi batunganijwe rwose,</verse>
				<verse number="24">mwegereye na Yesu, umuhūza ahesha isezerano risha, mwegereye n’amaraso acucagirwa, avuga ivyiza kurusha aya Abeli.</verse>
				<verse number="25">Mwirinde ntimwanke kwumva Iyirikw iravuga. Ba bandi ko batākize, hamwe banka uwababūririye mw isi, tweho tuzorushiriza cane kudakira, namba dutera ibitugu Iyitubūrira iri mw ijuru.</verse>
				<verse number="26">Ijwi ryayo ryanyiganyigije isi ico gihe: ariko noneh’ irasezeranye, iti Hasigaye rimwe, ngatigitisha, s’isi gusa, ariko n’ijuru na ryo.</verse>
				<verse number="27">Iryo jambo, ngo Hasigaye rimwe, ryerekana gukūrwaho kw’ibinyiganyizwa, kukw ar’ ivyaremwe, kugira ngw ibitoshobora kunyiganyizwa bigumeho.</verse>
				<verse number="28">Ni co gituma, kuko twākīra ubgami budashobora kunyiganyizwa, dukwiye gukenguruka, kugira ngo tubone ingene dukorera Imana tuyihimbaye, tuyubaha tuyitinya:</verse>
				<verse number="29">kukw Imana yacu ar’ umuriro utōngōra.</verse>
			</chapter>
			<chapter number="13">
				<verse number="1">Ugukunda bene Data ni kugumeho.</verse>
				<verse number="2">Ntimwibagire kugirira neza abashitsi: kuko bamwe bāgize bartyo bāhaye indāro abamarayika batabizi.</verse>
				<verse number="3">Mwibuke ababoshwe nk’ababohanywe na bo: mwibuke n’ abagirirwa nabi, kuko namwe muri mu mubiri.</verse>
				<verse number="4">Umubano w’abābīranye ni wubahwe na bose, kand’ uburiri bgabo bgoye guhumanywa: kukw abashakanyi n’abasambanyi Imana izobacirakw iteka.</verse>
				<verse number="5">Gukunda amahera ntikube mu ngeso zanyu; ivyo mufise bibabumbe; kuk’ ubgayo yavuze, iti Nta ho nzoguhemukira, nta ho nzoguta.</verse>
				<verse number="6">Ni co gituma tuvuga dushize ubgoba, tut’ Uhoraho n’umutabazi wanje, sinzotinya: Non’ umuntu yoshobora kungira iki?</verse>
				<verse number="7">Mwibuke abābaganza, bakababgira ijambo ry’Imana; mwitegereje iherezo ry’ingeso zabo, mwīgāne ukwizera kwabo.</verse>
				<verse number="8">Yesu Kristo uko yar’ ar’ ejo, n’uyu musi ni kw akiri, ni kw azokwama ibihe bidashira.</verse>
				<verse number="9">Ntimutwarwe n’inyigisho z’uburyo bginshi zādutse; kukw iciza ar’ uk’ umutima ushikamizwa n’ubuntu bg’Imana, ntushikamizwe n’ivyo kurya, kukw abishize muri vyo bitābagiriye ikimazi.</verse>
				<verse number="10">Dufise igicaniro, ico abakorera muri rya hema batemererwa kurīrako.</verse>
				<verse number="11">Kukw imivyimba ya vya bitungwa, ivyo umuherezi mukuru ajana amaraso yavyo ahēra kuba impongano y’ivyaha, ituririrwa inyuma y’ insago.</verse>
				<verse number="12">Ni co catumye na Yesu ababarizwa inyuma y’irembo, kugira ngo yezeshe abantu ayiwe maraso.</verse>
				<verse number="13">Nuko tuve mur’ izo nsago, tumusange inyuma yazo, twiremētse ugucokorwa kwiwe.</verse>
				<verse number="14">Kuko hano tutahafise igisagara kizokwamaho, ariko turondera ikizoza.</verse>
				<verse number="15">Nuko na ntaryo twame duha Imana ikimazi co gukenguruka tubiheshwa n’uyo, ni co mbuto z’iminwa ishima izina ryayo.</verse>
				<verse number="16">Kugira neza no kugira ubuntu ntimukavyibagire, kukw ibimazi bimeze birtyo ari vyo bihimbara Imana.</verse>
				<verse number="17">Mwumvire ababaganza, mubagamburukire: kukw ari bo bama bagavye bazigama imitima yanyu, nk’abazobibazwa; mugenze murtyo kugira ngo babikore banezerewe, batitsa umutima, kuko bimeze birtyo ata co vyomarira mwebge.</verse>
				<verse number="18">Mudusengere, kuko tuzi tudakekeranya ko turi n’imitima itarimw’ ijwi ritwagiriza ikibi, tugomba kugira ingeso nziza muri vyose.</verse>
				<verse number="19">Kandi ndabinginga nshimitse ngo mudusengere, kugira ngo ntebutswe kubagarukanirwa vuba.</verse>
				<verse number="20">Imana Nyen’ amahoro, imwe yakūra Umwami wacu Yesu mu bapfuye, ari we Mwungere mukuru w’intama, imukūjey’ amaraso y’isezerano ry’ibihe bidashira,</verse>
				<verse number="21">ibe ari yo ibatunganya rwose mu ciza cose, kugira ngo mukore ivy’ igomba, ikorera muri twebge ibishimwa mu nyonga zayo, kubga Yesu Kristo: icubahiro kibe icayo ibihe bitazoshira. Amen.</verse>
				<verse number="22">Ariko bene Data, ndabahanūra, mwihanganire iri jambo ribahanūra, kuko mbandikiye amajambo make.</verse>
				<verse number="23">Mumenye yuko mwene Data Timoteyo yarekuwe: ni yaza vuba tuzobonana namwe.</verse>
				<verse number="24">Muntahirize ababaganza bose, bo n’abera bose. Abo muri Italiya barabatasha.</verse>
				<verse number="25">Ubuntu bubane namwe mwese. Amen.</verse>
			</chapter>
		</book>
		<book number="59">
			<chapter number="1">
				<verse number="1">Yakobo, umugurano w’Imana n’uw’ Umwami Yesu Kristo, ndabandikiye abo mu miryango cumi n’ibiri y’abāsābagiye: muganuke.</verse>
				<verse number="2">Mwiyumvire kw ar’ ivyo kunezererwa rwose, bene Data, ni mwagwa mu bibagerageza bitari bimwe,</verse>
				<verse number="3">mumenye yukw ibigeza ukwizera kwanyu bitera ukwihangana.</verse>
				<verse number="4">Arik’ ukwihangana gukwiye guhīngūra igikorwa cakwo, ngo mubone gutungana rwose muhīngūwe, mudahajije na kamwe.</verse>
				<verse number="5">Arikw asangwa har’ uwo muri mwebge akennye ubgenge, n’ abusabe Imana, igabira bose ata kinūbge, idaterana imirarwe, azobuhabga.</verse>
				<verse number="6">Arikw asabe yizeye, ata co akekeranya, kuk’ ūkekeranya ameze nk’umupfunda wo mu kiyaga, utwarwa n’umuyaga, usimbaguritswa.</verse>
				<verse number="7">Uyo muntu yoye kwiyumvira kw ari n’ic’ azohabga n’Umwami Imana,</verse>
				<verse number="8">kukw ar’ umuntu w’imitima ibiri, adāguza mu nzira ziwe zose.</verse>
				<verse number="9">Ariko, mwene Data w’umufafara ni yirate kw ashizwe hejuru,</verse>
				<verse number="10">umutunzi na we, ni yirate kw acishijwe bugufi, kukw azoyoka nk’amashurwe y’ivyatsi.</verse>
				<verse number="11">Kukw izuba rirasa, rizanye indugumba, rikūmisha ivyatsi, amashurwe yavyo agahunguruka, ubgiza bg’ ishusho yayo bugashira. Uko ni k’umutunzi azoyonga mu ngendo ziwe.</verse>
				<verse number="12">Hahirwa umuntu yihanganira ibimugerageza, kuko ni yamara kurama azohabga igitsibo c’ubugingo, ico Imana yasezeraniye abayikunda.</verse>
				<verse number="13">Umuntu ni yageragezwa gukora ibibi, yoye kuvuga ngw Imana ni yo ingerageje. Kukw Imana itageragezwa n’ibibi, kandi na yo nta we ibigerageresha.</verse>
				<verse number="14">Arik’ umuntu wese ageragezwa, iy’ akwezwe n’ivyo yifuza bikamusuka.</verse>
				<verse number="15">Maz’ ukwo kwifuza gutwara inda, kukavyara icaha, icaha kimaze gukura kikavyara urupfu.</verse>
				<verse number="16">Ntimuzimire, bene Data nkunda.</verse>
				<verse number="17">Gutanga kwose kwiza, n’ingabire yose itunganye rwose biva mw ijuru, vyururuka biva kuri Se w’imico, adashobora guhinduka canke kugira igitūtu gitewe n’ uguhindagurika.</verse>
				<verse number="18">Nk’uko yabigabiye ubgayo, yatuvyarishije ijambo ry’ukuri, kugira ngo tube nk’umushuzo w’ibiremwa vyayo.</verse>
				<verse number="19">Ivyo murabizi, bene Data nkunda. Yamar’ umuntu wese ni yihutire kwumva, atebe kuvuga, atebe kuraka:</verse>
				<verse number="20">kuk’ uburake bg’ umuntu budakora ivy’ ukugororoka kw’Imana.</verse>
				<verse number="21">Nuko rero, mwiyambure imyanda yose n’ububi busigaye, mwākīrane ubugwaneza ijambo ritewe muri mwebge, rishobora gukiza ubugingo bganyu.</verse>
				<verse number="22">Kandi mube abakora ivy’ iryo jambo, ntimube abaryumva gusa, mwibesha.</verse>
				<verse number="23">Kuk’ uwumva iryo jambo ntarikore, ameze nk’umuntu yirābiye mu cirore mu maso hiwe yavukanye.</verse>
				<verse number="24">Amaze kwirāba, akagenda, uwo mwanya agaca yiyibagira ukw asa.</verse>
				<verse number="25">Ariko, uwitegereza ivyagezwe bitunganye rwose, ari vyo vy’umwidegemvyo, akabishishikara, atar’ uwumva akavyibagira, arikw ar’ ūbikora, ni we azohabga umugisha mu vy’ akora.</verse>
				<verse number="26">Umuntu ni yigira ngo n’ umunyedini, ntafate ururimi, arikw agahenda umutima wiwe, idini y’uyo izoba ar’ iy’ ubusa.</verse>
				<verse number="27">Idini itunganye itagira agasembga imbere y’Imana Data wa twese, n’ ukurāba impfuvyi n’abapfakazi mu marushwa yabo, no kwirinda ngo ntiwanduzwe n’ivy’ isi.</verse>
			</chapter>
			<chapter number="2">
				<verse number="1">Bene Data, kwizera Umwami wacu Yesu Kristo w’ubgiza ntikubemwo kurobanura abantu ku cubahiro.</verse>
				<verse number="2">Mw isinagogi yanyu ni hinjiramw’ umuntu yambaye impeta y’izahabu n’impuzu zishajije, hakinjira n’umworo yambaye impuzu mbi y’ubuhoma,</verse>
				<verse number="3">namwe mukitegereza uwambaye impuzu zishajije, mukamubarira, muti Ni wicare hano heza; kandi mukabarira nya mworo, muti Weho hagarara hariya, cank’ icara hambavu y’ibirenge vyanje;</verse>
				<verse number="4">none se ntimuba mwisobanuye, mukaba abacamanza biyumvira ibibi?</verse>
				<verse number="5">Ni mwumve, bene Data nkunda. Mbeg’ Imana ntiyatoranirije aboro b’ivy’ isi kuba abatunzi mu kwizera, no kuragwa ubgami yasezeraniye abayikunda?</verse>
				<verse number="6">Ariko mweho mwatētereje umworo. Non’ abatunzi si bo babatwaza amanyama, bakaba ari bo babakwega babajana mu manza?</verse>
				<verse number="7">Si bo barogota kw izina ryiza mwitirirwa?</verse>
				<verse number="8">Mugabo namba mushitsa icagezwe c’i bgami nk’uko canditswe, ngo Mukunde bagenzi banyu nk’ uko mwikunda, muba mugize neza.</verse>
				<verse number="9">Arikw iyo murobanuye abantu ku cubahiro, muba mukoze icaha, mutsinzwe n’ivyagezwe ko mubaye abanyabicumuro.</verse>
				<verse number="10">Kuk’ umuntu wese azokwitondera ivyagezwe vyose, agatsitara kuri kimwe, azoba acumuye kuri vyose.</verse>
				<verse number="11">Uwavuze, ati Ntugasambane, ni we yavuze, ati Ntukice. Nuko rero n’utasambana arik’ ukica, uzoba ucumuye ku vyagezwe.</verse>
				<verse number="12">Muvuge kandi mukore nk’abagira bacirwe urubanza n’ivyagezwe bizana umwidegemvyo.</verse>
				<verse number="13">Kuk’ urubanza rutagirira akagongwe ūtāgize akagongwe. Ariko mu rubanza ikigongwe kiratsinda.</verse>
				<verse number="14">Vyomara iki ga bene Data, namb’ umuntu avuga yukw afise ukwizera, ata bikorwa akora? Mbeg’ ukwo kwizera kwoshobora kumukiza?</verse>
				<verse number="15">Ni haba hariho mwene Data uw’ ari we wese yoba yambaye ubusa, agenda aburanirwa ku vyo kurya,</verse>
				<verse number="16">maz’ umwe muri mwebge akamubgira, ati Genda amahoro, ususuruke, uhāge; ariko ntimumuhe ivy’ umubiri ukena, vyomara iki?</verse>
				<verse number="17">Ni ko bimeze, n’ukwizera kutari n’ibikorwa, kuri kwonyene, kuba gupfuye.</verse>
				<verse number="18">Nk’umuntu yovuga, ati Weho ufise ukwizera, jeho mfise ibikorwa: nyereka ukwizera kwawe kutagira ibikorwa, nanje ndakwereka ukwizera kwanje guserurwa n’ibikorwa vyanje.</verse>
				<verse number="19">Wemera yukw Imana ar’ imwe. Ugize neza; abadayimoni na bo nyene baravyemera, bagahinda agashitsi.</verse>
				<verse number="20">Ariko wa muntu w’imburakimazi we, mbeg’ ugomba kumenya ingen’ ukwizera kutagira ibikorwa ar’ ukw’ ubusa?</verse>
				<verse number="21">Aburahamu sogokuruza, mbega ntiyatsindanishirijwe n’ibikorwa, hamwe yar’ atanze kw ikimazi umwana wiwe Isaka ku gicaniro?</verse>
				<verse number="22">Ntubona yuk’ ukwizera kwafatanije n’ibikorwa vyiwe, kandi k’ukwizera kwahīngūwe rwose n’ibikorwa?</verse>
				<verse number="23">Kand’ icanditswe kirashika, kivuga ngo Aburahamu yizeye Imana, ibimuharūrako nk’ukugororoka; kandi yitwa umukunzi w’ Imana.</verse>
				<verse number="24">Murabona yukw ibikorwa ari vyo bitsindanishiriza umuntu, atar’ ukwizera kwonyene.</verse>
				<verse number="25">Kandi na Rahabu maraya ni ko vyabaye: mbega ntiyatsindanishirijwe n’ibikorwa’ kuko yahaye za ntumwa indāro, akazirangira iyindi nzira?</verse>
				<verse number="26">Nk’uk’ umubiri utarimw’ impwemu uba upfuye, ni k’ukwizera kutagira ibikorwa kumera, kuba gupfuye.</verse>
			</chapter>
			<chapter number="3">
				<verse number="1">Bene Data, muri mwebge ntihakabe benshi barondera kuba abigisha: murazi ko tuzocirwa urubanza ruruta iz’ abandi.</verse>
				<verse number="2">Kuko twese dutsitara muri vyinshi. Umuntu wese adatsitara mu vy’ avuga, aba ar’ umuntu atunganye rwose, ashobora no kuganza umubiri wiwe wose.</verse>
				<verse number="3">Iyo tujiginyitse amafarasi mu kanwa kayo, kugira ngw adukundire, duhindukiza n’ imibiri yayo yose.</verse>
				<verse number="4">Kandi rāba, n’amāto naho yoba maninimanini ate, agakubebga n’umuyaga uhuhuta cane, ingafe nah’ ari nto‐nto cane ni zo ziyerekeza, ah’ abayatumbereza bagomba.</verse>
				<verse number="5">N’ururimi ni ko ruri: n’urugingo rutoya, rukirarira ibikomeye. Rāba ishamba, naho ryoba rinini rite, ridomekwa n’akariro gake.</verse>
				<verse number="6">Ururimi n’umuriro, n’ikibi kingana n’isi: ururimi rwashizwe mu ngingo zacu, ruhumanya umubiri wose, rudomeka ukubaho kwacu kwose, na rwo ruba rwadometswe na Gehinomu.</verse>
				<verse number="7">Kukw amoko yose y’ibikōko n’ibiguruka n’ivyikwega n’ivyo mu kiyaga bigundwa n’ abantu, kandi bārabigunze;</verse>
				<verse number="8">ariko, ururimi nta muntu yoshobora kurugunda: n’ububi bucambagirana, rwuzuye ubumara bgica.</verse>
				<verse number="9">Urwo ni rwo dushimisha Umwami Data wa twese, kandi ni rwo tuvumisha abantu, bāremwe mw ishusho y’Imana:</verse>
				<verse number="10">mu kanwa kamwe havamw’ umuhezagiro n’ umuvumo. Bene Data, ivyo ntibikwiye kumera birtyo.</verse>
				<verse number="11">Mbeg’ iriba ryodudubiza amazi aryoshe n’ay’ umururazi mu mbizi imwe?</verse>
				<verse number="12">Bene Data, mbeg’ umusukoni woshobora kwama elayo, cank’ umuzabibu wokwama insukoni? Ni kw amazi y’umunyu adashobora kuvamw’ ayaryoshe.</verse>
				<verse number="13">Ni nde muri mwebge w’ umunyabgenge kandi w’umuhanga? Ni yerekanishe ibikorwa vyiwe ingeso nziza mu bugwaneza bufatanije n’ubgenge.</verse>
				<verse number="14">Ariko namba mugira ishari ry’inkazi mu mitima yanyu, mugakunda kwirema ibice, mwoye kwirata, mubesha, mucumura ku kuri.</verse>
				<verse number="15">Ubgo bgenge si bgo bgururuka buvuye mw ijuru, ariko n’ubg’ isi, n’ubg’ abantu, n’ubg’ abadayimoni.</verse>
				<verse number="16">Kukw ah’ ishari riri, bo no kwirema ibice, ari ho umuvurungano uri, n’igikorwa kibi cose.</verse>
				<verse number="17">Arik’ ubgenge buva mw ijuru, irya mbere buratunganye, kandi n’ubg’ amahoro, burengenga, bukunda kugirwa inama, bguzuye imbabazi n’imbuto nziza, ntibukekeranya, ntibugira uburyarya.</verse>
				<verse number="18">Kand’ imbuto zo kugororoka zibibga mu mahoro n’ababanguranya.</verse>
			</chapter>
			<chapter number="4">
				<verse number="1">Muri mwebge intambara ziva hehe, n’imitongano iva hehe? Mbega ntibiva mu bibahimbara birwanira mu ngingo zanyu?</verse>
				<verse number="2">Murifuza, ariko ntimuhabga: murica, mugira ishari, ariko ntimushobora kuronka; murarwana muratabara. Ntimuhabga kuko mudasaba:</verse>
				<verse number="3">murasaba ntimuhabge, kuko musaba nabi, kugira ngo muvyononere mu bibahimbara.</verse>
				<verse number="4">Yemwe basambanyi, ntimuzi yuko gucudika n’isi ar’ ukwankana n’Imana? Nuk’ umuntu wese agomba kuba incuti y’isi aba yīgize umwansi w’Imana.</verse>
				<verse number="5">Canke mwiyumvira yukw ivyanditswe bivugira ubusa, ng’ Uwo Mpwemu yagererewe muri twebge atwikundiriza afuha?</verse>
				<verse number="6">Arikw itanga ubuntu burushirije. Ni co gituma ivuga, it’ Imana irwanya abibona, arikw abicisha bugufi ibaha ubuntu.</verse>
				<verse number="7">Nuko mugamburukire Imana, ariko murwanye wa Murwanizi, na we azobahunga.</verse>
				<verse number="8">Mwiyegereze Imana, na yo izobēgēra. Yemwe banyavyaha, ni mukarabe: yemwe ab’ imitima ibiri, ni mwiyeze imitima.</verse>
				<verse number="9">Mubabare, muboroge, murire; ibitwengo vyanyu bihinduke amaborogo, umunezero uhinduke umubabaro.</verse>
				<verse number="10">Mwicishe bugufi imbere y’Umwami Imana, na yo izobashira hejuru.</verse>
				<verse number="11">Bene Data, ntimuvuganane nabi. Ūvuga nabi mwene Se, cank’ ūhinyurira mwene Se ku mutima, aba avuze nabi ivyagezwe, ni vyo aba ahinyuye. Arikw iy’ uhinyura ivyagezwe, ntuba uvyitondera, uba ubaye umucamanza wavyo.</verse>
				<verse number="12">Ūshinga ivyagezwe, ari we mucamanza, n’Imwe gusa; ni yo ishobora kurokora no guhonnya: ariko wewe ur’ iki, uhinyura mugenzawe?</verse>
				<verse number="13">Umve rero, yemwe abavuga ng’ Uyu musi cank’ ejo tuzoja mu gisagara c’i naka, tuzomaray’ umwaka, tudandaze, turonke inyungu:</verse>
				<verse number="14">ariko mutazi ibizoba ejo. Ubugingo bganyu ni nk’iki? Mur’ umwuka uboneka umwanya muto, ugahava uyongayonga.</verse>
				<verse number="15">Ariko mwari mukwiye kuvuga, mut’ Umwami wacu ni yabikunda, tuzoramba, kandi tuzokora durtya canke durtya.</verse>
				<verse number="16">Yamara none mwirata ukwihayagiza kwanyu: ukwirata kwose ben’ ukwo ni kubi.</verse>
				<verse number="17">Nuk’ ūzi gukora neza ntabikore, bimubera icaha.</verse>
			</chapter>
			<chapter number="5">
				<verse number="1">Enda rero, yemwe batunzi, ni murire muboroge kuko mugira mufutane.</verse>
				<verse number="2">Ubutunzi bganyu buraboze, impuzu zanyu zirīwe n’ inyenzi;</verse>
				<verse number="3">izahabu n’ifeza vyanyu binyengeterewe n’ingese: ingese zavyo zizoba icabona co kubāgiriza, zizonyengetera imibiri yanyu nk’umuriro. Mwārundanije mu misi y’umuhero.</verse>
				<verse number="4">Eh’ ingero z’ abashwabuzi bābashwaburiye imirima, izo mwabagunze, zirataka: amaborogo y’abābashwaburiye yinjiye mu matwi y’Uhoraho Nyen’ ingabo.</verse>
				<verse number="5">Mwidibamiye mw isi, mwihaye ibibahimbara: mwifunereje mu mitima ku musi wo gukekagurwa.</verse>
				<verse number="6">Umugororotsi mwamuciriyekw iteka, muramwica, ntiyabarwanya.</verse>
				<verse number="7">Nuko bene Data, mwihangane mushitse ah’ Umwami Yesu azozira. Eh’ umurimyi arorēra imirima myiza, ayirīndīra yihanganye, gushitsa ah’ izoronkera imvura y’ agatāsi n’iy’ urushana.</verse>
				<verse number="8">Nuko namwe mwihangane, mureme mu mitima, kuk’ ukuza kw’Umwami kuri hafi.</verse>
				<verse number="9">Ntimwidodomberanire, bene Data, kugira ngo ntimucirwekw iteka: eh’ Umucamanza ahagaze ku rugi.</verse>
				<verse number="10">Abāvugishijwe mw izina ry’Umwami Imana bababere icitegererezo bene Data, co kubabazwa no kwihangana.</verse>
				<verse number="11">Eh’ abihanganye tubita abahirwe: mwarumvise ukwihangana kwa Yobu, mwabonye ivy’ Umwami Imana yaherutse kumugirira, ingene yuzuye imbabazi no kugira ikigongwe.</verse>
				<verse number="12">Ariko bene Data, ikiruta vyose, ntimukarahire: ntimurahire ijuru, cank’ isi, cank’ iyindi ndahiro yose; arikw ijambo ryanyu ribe Ego, ego; Oya, oya; kugira ngo ntimucirwekw iteka.</verse>
				<verse number="13">Muri mwebge ni haba harih’ ūbabaye, n’asenge; namba harih’ ūroraniwe, n’aririmbe ishimwe;</verse>
				<verse number="14">muri mwebge namba harih’ ūrwaye, n’atumekw abashingantahe b’ishengero, baze kumusengera, bamusīge amavuta ya elayo mw izina ry’Umwami wacu.</verse>
				<verse number="15">Kand’ ugusenga gufatanije n’ukwizera kuzokiza umurwayi, Umwami azomuvyura: kand’ asanzwe yarakoze ivyaha azobiharirwa.</verse>
				<verse number="16">Mwaturanire ivyaha vyanyu, musengeranire, kugira ngo mukire indwara. Ugusaba kw’umugororotsi kugira ikimazi kuri vyinshi mu gikorwa cakwo.</verse>
				<verse number="17">Eliya yar’ umuntu ameze nkatwe, asaba yinginga ngw imvura ntigwe, imvura imara imyaka itatu n’amezi atandatu itagwa mu gihugu;</verse>
				<verse number="18">yongera gusaba, ijuru rirekura imvura, isi imeza imirima yayo.</verse>
				<verse number="19">Bene Data, ni hagira umuntu muri mwebge azimira, akava ku vy’ ukuri, uwundi akamuzimurura,</verse>
				<verse number="20">mumenye yuk’ ūzimuruye umunyavyaha, akamukūra mu nzira yiwe yazimiriyemwo, aba amukirije ubugingo urupfu, kand’ aba apfutse ivyaha vyinshi.</verse>
			</chapter>
		</book>
		<book number="60">
			<chapter number="1">
				<verse number="1">Petero, intumwa ya Yesu Kristo, ndabandikiye abātoranijwe b’inyambukīra zo mu bāsanzariye i Ponto n’i Galatiya n’i Kapadokiya no muri Asiya n’i Bituniya,</verse>
				<verse number="2">mwatoranirijwe mu kweza kwa Mpwemu nk’ukw Imana Data wa twese yabamenye uhereye kera, kugira ngo mwumvire Imana, mucucagirwe amaraso ya Yesu Kristo. Ubuntu n’amahoro bigwire muri mwebge.</verse>
				<verse number="3">Imana y’Umwami wacu Yesu Kristo, ari yo Se, iragahezagirwa, yatuvyaye ubga kabiri nk’ukw imbabazi zayo nyinshi ziri, kugira ngo tugire ivyizigiro bizima, ituvyaza ukuzuka mu bapfuye kwa Yesu Kristo,</verse>
				<verse number="4">ngo tuze twegukire umwandu utazobora, utanduye, udakabirana, mwabīkiwe mw ijuru,</verse>
				<verse number="5">mwebge abazigamwa n’ubushobozi bg’Imana kubg’ ukwizera, muzigamirwa agakiza kāteguwe kuzohishurwa mu gihe c’iherezo.</verse>
				<verse number="6">Ivyo murabinezererwa cane, nah’ ubu ar’ igihe gito mubabazwa n’ ibibagerageza vyinshi, kuko bitobura kuza:</verse>
				<verse number="7">kugira ngo kuramura kw’ukwizera kwanyu (kand’ ukwo kwizera kurusha igiciro izahabu ishira, nah’ ivugutirwa mu muriro ikaramura) kuze kuboneke kuri n’ ishimwe n’ubgiza n’icubahiro mu guhishurwa kwa Yesu Kristo.</verse>
				<verse number="8">Uwo muramukunda naho mutigeze kumubona; kandi n’ubu, naho mutaramubona, muramwizera, bibatera kunezerwa akanyamuneza k’ubgiza katovugwa,</verse>
				<verse number="9">mugahabga ikizanwa n’ukwizera kwanyu, ni co gakiza k’ubugingo bganyu.</verse>
				<verse number="10">Ivy’ ako gakiza, abāvugishwa n’Imana, ari bo bāvuze ubuntu mwāgira muze muhabge, bārabirondera, bārabisesa,</verse>
				<verse number="11">basesa igihe ic’ ari co n’ibimenyetso vyaco, cerekanwa na Mpwemu wa Kristo yari muri bo, yavuga yātagura ivy’ imibabaro ya Kristo bitaribgabe, n’ivy’ ubgiza bg’uburyo bginshi bgagira buze buyiherukire.</verse>
				<verse number="12">Kandi bāhishurirwa yukw atari bo bavyikorera, ariko kw ari mwebge babikorera; ni vyo none mumaze kubarirwa n’abābabgiye ubutumwa bgiza, bāvugishijwe na Mpwemu Yera yatumwe ava mw ijuru: kand’ ivyo abamarayika bifuza kubirunguruka.</verse>
				<verse number="13">Nuko rero mukenyere mu mitima yanyu, mwirinde ibiboreza, mwizigire rwose ubuntu muzozanirwa mu kuzohishurwa kwa Yesu Kristo.</verse>
				<verse number="14">Mumere nk’ abana bagamburuka, ntimwishushanye n’ukwifuza kwanyu kwa kera kwo mu gihe c’ukutamenya kwanyu.</verse>
				<verse number="15">Ariko nk’ukw Iyabahamagaye ar’ iyera, namwe abe ari ko muba abera mu ngeso zanyu zose.</verse>
				<verse number="16">Kuko vyanditswe, ngo Mube abera, kuko nanje nd’uwera.</verse>
				<verse number="17">Kandi kw Iyo mwambaza muyita So ari yo icira umuntu wese urubanza rukwiranye n’ivyo yakoze itarobanuye ku cubahiro, mumare igihe co kuba inyambukīra mutinya.</verse>
				<verse number="18">Muzi yukw ivyo mwacungujwe ngo muve mu ngeso zanyu z’imburakimazi mwatojwe na ba sogokuruza atar’ ibishira, nk’ifeza cank’ izahabu,</verse>
				<verse number="19">ariko mwacungujwe amaraso y’igiciro kinini, nk’ay’ umwagazi w’intama utagira agasembga cank’ ibara, ni yo ya Kristo.</verse>
				<verse number="20">Uwo yamenywe n’Imana kera, itanguriro ry’isi ritarashirwaho, ariko yerekanywe kw iherezo ry’ibihe kubganyu,</verse>
				<verse number="21">mwebge abo yahaye kwizera Imana, ni yo yamuzuye mu bapfuye ikamuha ubgiza: ni co gituma ukwizera kwanyu n’ivyizigiro vyanyu biba ku Mana.</verse>
				<verse number="22">Nuko rero, ko mwejesheje imitima kwumvira ukuri, kugira ngo mukunde bene Data bitar’ uruheyiheyi, mukovye mu gukundana bivuye mu mitima.</verse>
				<verse number="23">Kuko mwavyawe ubga kabiri, mutavyawe n’imbuto ibora, ariko mwavyawe n’imbuto itabora, mubiheshejwe n’ijambo ry’Imana ririho rigahoraho.</verse>
				<verse number="24">Kuko, Abafise umubiri bose basa n’ivyatsi, Ubgiza bgabo bgose bumeze nk’amashurwe y’ivyatsi; Ivyatsi birūma, amashurwe agahunguruka,</verse>
				<verse number="25">Arikw ijambo ry’Uhoraho ryamah’ ibihe bidashira. Kand’ iryo ni ryo jambo ry’ubutumwa bgiza mwabgiwe.</verse>
			</chapter>
			<chapter number="2">
				<verse number="1">Nuko rero mwiyambure inzigo yose n’ubugunge bgose n’ uburyarya n’ishari no kuvuga abandi nabi kwose,</verse>
				<verse number="2">mumere nk’ inzoya zivutse vuba, mwifuze amata y’umutima adafunguye, kugira ngw abakuze abashitse ku gakiza;</verse>
				<verse number="3">asangwa mwarayumvirije mukumva yuk’ Umwami wacu agira neza.</verse>
				<verse number="4">Nuko mumwēgēre, ari we buye rifise ubugingo, ryagawe n’abantu, ariko ku Mana ryaratoranijwe, riri n’igiciro,</verse>
				<verse number="5">mwubakwe nk’amabuye afise ubugingo, kugira ngo mube inzu yo mu buryo bg’impwemu, mugire ibango ry’ubuherezi ryera, ngo mutange ibimazi mu buryo bg’ impwemu, bishimwa n’ Imana kubga Yesu Kristo.</verse>
				<verse number="6">Kuko mu vyanditswe harimw’ aya majambo, ngo Rāba, ndashira i Siyoni ibuye rigumya imfuruka, ryatoranijwe, riri n’igiciro, Kand’ ūryizera ntazomāramāzwa.</verse>
				<verse number="7">Nuko mwebge abizera ni mwebge mwagerewe ico giciro, ariko ku banka kwizera, ngw Ibuye abubatsi bāgaye, Ni ryo ryahindutse irigumya imfuruka,</verse>
				<verse number="8">N’ibuye ritsitaza n’urutare rugwisha; kuko batsitara kw ijambo ry’ Imana, bataryumvira: kandi ni co bāshiriweho.</verse>
				<verse number="9">Ariko mweho mur’ ubgoko bgātoranijwe, mukoranije kuba abami n’abaherezi, mur’ ihanga ryera, abantu bāshiriweho kuba inyegu yiharije, kugira ngo mukwize ishimwe ry’Iyabahamagaye, ikabakūra mu mwiza, ikabashitsa mu muco wayo utangaje:</verse>
				<verse number="10">kera nta bantu mwarimwo, ariko noneho mur’ abantu b’Imana; kera ntimwaribgagirirwe imbabazi, ariko noneho mwarazigiriwe.</verse>
				<verse number="11">Abo nkunda, ndabinginga, ko mur’ inyambukīra n’ingenzi mwirinde ivyifuzo vy’umubiri birwanya ubugingo;</verse>
				<verse number="12">mugire ingeso nziza mu mahanga, kugira ngo, no ku vyo babavuga nabi nk’inkozi z’ibibi, ibikorwa vyanyu vyiza babona bize bitume bahimbaza Imana ku musi ibagendeye.</verse>
				<verse number="13">Kubg’ Umwami wacu, ubukuru bgose bgashizweho n’abantu mubugamburukire: ar’ umwami, kukw ari we gaheta;</verse>
				<verse number="14">cank’ abakuru, kukw ari bo atuma guhana inkozi z’ibibi no gushima inkozi z’ivyiza.</verse>
				<verse number="15">Kukw ivy’ Imana igomba ar’ uk’ ugukora neza kwanyu kuba agahomerabunwa ku bantu b’imburabgenge batagira ico bazi:</verse>
				<verse number="16">ngo mube nk’abidegemvya, arikw atar’ ukugira umwidegemvyo wanyu igitwikirizo c’ inzigo, ariko mube nk’abagurano b’Imana.</verse>
				<verse number="17">Mwubahe abantu bose; mukunde bene Data; mutinye Imana; mwubahe umwami.</verse>
				<verse number="18">Bashumba, mugamburukire ba shobuja, mububashe rwose, atar’ ababagirira neza n’ababihanganira gusa, ariko n’abadadika.</verse>
				<verse number="19">Kukw igishimwa ar’ uk’ umuntu, namb’ ahanūwe n’ijwi ryo mu mutima gukora ivy’ Imana igomba, yokwihanganira imibabaro ahōwe ubusa.</verse>
				<verse number="20">Mwokwihanganira gukubitwa ibipfunsi muhōwe icaha, mwokwihaya iki? Ariko mwokwihanganira kubabazwa muhōwe gukora neza, ivyo ni vyo bishimwa ku Mana.</verse>
				<verse number="21">Ivyo ni vyo mwahamagariwe, kuko na Kristo yabababarijwe, akabasigarana icitegererezo, kugira ngo mugere ikirenge mu ciwe.</verse>
				<verse number="22">We nta caha yakoze, kandi nta bugunge bgabonetse mu kanwa kiwe;</verse>
				<verse number="23">yaratutswe, ntiyabasubiza; yarababajwe, ntiyabahigira; ariko yiha Īdaca urwa nkunzi.</verse>
				<verse number="24">Ubgiwe yikoreye ivyaha vyacu mu mubiri wiwe, abambge ku giti, kugira ngo dupfuye ku vyaha tubeho ku kugororoka; inguma ziwe ni zo zabakijije.</verse>
				<verse number="25">Kuko mwari muzimiye nk’intama, ariko noneho mugarutse ku Mwungere w’ubugingo bganyu, ari we nyene abujējwe.</verse>
			</chapter>
			<chapter number="3">
				<verse number="1">Namwe bagore n’uko, mugamburukire abagabo banyu, kugira ngo, naho bamwe batumvira ijambo ry’Imana, bareshwe n’ingeso nziza z’abagore babo, batagize ijambo bavuze,</verse>
				<verse number="2">ni bābona ingeso zanyu zitunganye zifatanije n’ugutinya.</verse>
				<verse number="3">Ugushaza kwanyu ntikube ukwo ku rukoba kwo gutsiba umushatsi, cank’ ukwo kwambara izahabu cank’ ukwo kwambara impuzu nziza;</verse>
				<verse number="4">ariko kube ukw’ umuntu ahishijwe wo mu mutima, ugushaza kudashira, ni kwo mutima w’ ubugwaneza utekereje, ni kwo kw’ igiciro kinini imbere y’Imana.</verse>
				<verse number="5">Ni kw abagore bera bizigira Imana bāshaza kera, bagamburukira abagabo babo,</verse>
				<verse number="6">nk’uko Sara yumvira Aburahamu, akamwita umwami wiwe; namwe mur’ abana b’uwo, ni mwahora mukora neza, mudaterwa ubgoba n’icobaca ivutu.</verse>
				<verse number="7">Namwe bagabo n’uko, mubane n’abagore banyu nk’abazi ibibereye, kukw ari nk’imbombovu zidahwanije namwe inkomezi: kandi mubahe icubahiro, kuko na bo ar’ abaraganwa namwe ubuntu bg’ubugingo, kugira ng’ugusenga kwanyu ntikugire ikigutesha.</verse>
				<verse number="8">Ibisigaye, mwese muhūze umutima, mubabarane, mukundane nk’abavukana, mugiriranire imbabazi, mwicishe bugufi mu mutima;</verse>
				<verse number="9">ntimugere ikibi ku kindi, cank’ igitutsi ku kindi; ariko mubigerāne n’umuhezagiro, kukw ico ari co mwahamagariwe, kugira ngo namwe muragwe umugisha.</verse>
				<verse number="10">Kuko handitswe, ng’ Ūgomba gukunda ubugingo, No kubona imisi myiza, N’abuze ururimi rwiwe, rwoye kuvuga ikibi, N’iminwa yiwe yoye kuvuga ivy’ uguhendana:</verse>
				<verse number="11">Kand’ azibukīre ibibi, akore ivyiza; Arondere amahoro, ayakurikire, kugira ngw ayashikīre.</verse>
				<verse number="12">Kukw inyonga z’Uhoraho ziri ku bagororotsi, N’amatwi yiwe ari ku vyo basenga, Arikw igitsure c’Uhoraho kiri ku bakora ibibi.</verse>
				<verse number="13">Kandi ni nde yobagirira nabi, ni mwagira ishaka ry’ivyiza?</verse>
				<verse number="14">Yamara naho mwobabazwa muhōwe ukugororoka, mwoba muhiriwe. Ntimuze mutinye ivyo babakangisha, ntimuhagarike imitima,</verse>
				<verse number="15">ariko mwubahe Kristo mu mitima yanyu kw ari we Mwami, muhore mwiteguye kwishura umuntu wese ababajije inyanduruko y’ ivyizigiro biri muri mwebge, ariko muri n’ubugwaneza, mutinya,</verse>
				<verse number="16">mufise imitima itarimw’ ijwi ribāgiriza ikibi, kugira ngo no ku vyo muvugwa nabi, abatuka ingeso zanyu nziza zo muri Kristo bamāramāre.</verse>
				<verse number="17">Ivyoba vyiza n’uko mwobabazwa muhōwe gukora ivyiza, ari co Imana igomvye, hako muhōrwa gukora ibibi.</verse>
				<verse number="18">Kuko na Kristo yababajwe rimwe ahōrwa ivyaha, umugororotsi yababarijwe abagabitanya, kugira ngw adushikirize Imana; yishwe umubiri, ariko yahinduwe muzima mu buryo bg’impwemu:</verse>
				<verse number="19">ni bgo yagiyemwo abarira impwemu ziri mw ibohero ijambo ry’Imana,</verse>
				<verse number="20">ni zo z’abatumviye Imana kera, hamwe ukwihangana kwayo kwari kukirorereye mu misi ya Nowa, bga bgato bukibāzwa; muri bgo hārokokeye abantu bakeya, bashika umunani, bākirijwe mu mazi.</verse>
				<verse number="21">Ayo ni yo abakiza namwe ubu, mu buryo bg’ikigereranyo c’ukubatizwa, s’ugukūrah’ imvyiro zo ku mubiri, ariko n’isezerano ry’ umutima utāgiriza ikibi usezeranye ku Mana, abakirisha ukuzuka kwa Yesu Kristo,</verse>
				<verse number="22">ar’ i buryo bg’ Imana, kuko yagiye mw ijuru, amaze guhabga gutwara abamarayika n’abanyabubasha n’abanyabushobozi.</verse>
			</chapter>
			<chapter number="4">
				<verse number="1">Nuko kuko Kristo yababarijwe mu mubiri, mwitwaze nk’ ibirwanishwa ben’ uyo mutima: kuk’ ūbabarijwe mu mubiri aba amaze kureka icaha,</verse>
				<verse number="2">kugira ngw amare imisi isigaye akiri mu mubiri atagikorera ivyifuzo vy’abantu, arikw akora ivy’ Imana igomba.</verse>
				<verse number="3">Kukw igihe cashize gihāgije gukora ivy’ abanyamahanga bakunda gukora, no kugendera mu ngeso z’isoni nke, n’izo kwifuza, no kunohorwa na vino, no kudandahirwa, no kurundāna aho bateretse, n’ibizira vyo gusenga ibigirwamana.</verse>
				<verse number="4">Birabatangaza yuko mudafatanya na bo kwirukira mu birenze urugero vy’ubuhumbu, bakabarementaniriza;</verse>
				<verse number="5">mugabo ni bo bazobazwa ivyo n’uwiteguye kuzoca imanza z’abakiriho n’abapfuye.</verse>
				<verse number="6">Kukw icatumye abapfuye na bo bābariwe ubutumwa bgiza kwar’ ukugira ngo bacirirwe imanza mu mubiri mu buryo bg’abantu, ariko babeho mu mpwemu mu buryo bg’ Imana.</verse>
				<verse number="7">Arik’ umuhero wa vyose uri hafi: nuko ntimuhugumbe, mwirinde, kugira ngo mubone uko mushishikara gusenga.</verse>
				<verse number="8">Ikiruta vyose, mukovye mu gukundana, kuk’ urukundo rupfuka ivyaha vyinshi.</verse>
				<verse number="9">Muhāne indāro mutidodomba.</verse>
				<verse number="10">Nk’uk’ umuntu wese yagabiwe ingabire muzigaburirane, nk’uko bibereye ababgiriza beza b’ubuntu bg’Imana bg’uburyo bginshi.</verse>
				<verse number="11">Umuntu iy’ avuze, avuge nk’ūbivugishijwe n’ Imana: umuntu iy’ agabuye, agabure nk’ūfise ubushobozi Imana itanga; kugira ngw Imana iterwe icubahiro muri vyose, kubga Yesu Kristo, afise icubahiro n’ububasha ibihe bitazoshira. Amen.</verse>
				<verse number="12">Abo nkunda, umuriro uri hagati yanyu wo kubagerageza ntukabatangaze, nk’aho mubonye akatābonetse.</verse>
				<verse number="13">Ariko munezerezwe n’uko mufatanije n’imibabaro ya Kristo, kugira ngo no mu gihe co guhishurwa kw’ubgiza bgiwe muze munezerwe muhimbarwe.</verse>
				<verse number="14">Iyo mututswe muhōwe izina rya Kristo, muba muhiriwe: kuko Mpwemu w’ubgiza, ari we Mpwemu w’Imana, aba kuri mwebge.</verse>
				<verse number="15">Ntihakagire umuntu wo muri mwebge ahōrwa kuba umwicanyi canke kuba igisuma canke kuba inkozi y’ikibi canke kwita mu vyo atagezwemwo.</verse>
				<verse number="16">Ariko ni hāgira ūhōrwa kuba Umukristo, yoye kumāramāra, arikw aheshe Imana icubahiro kubg’ iryo zina.</verse>
				<verse number="17">Kukw igihe gishitse c’uk’ urubanza rutangurira mu b’inzu y’Imana: none ko rutanguriye kuri twebge, iherezo ry’ abatumvira ubutumwa bgiza bg’ Imana rizomera rite?</verse>
				<verse number="18">Kandi k’umugororotsi akizwa agarukiye ku manga, ūtubaha Imana n’ umunyavyaha bazoboneka hehe?</verse>
				<verse number="19">Nuko rer’ abababazwa nk’ukw Imana igomba ni babitse ubugingo bgabo uwo Muremyi wo kwizigirwa, bakore ivyiza.</verse>
			</chapter>
			<chapter number="5">
				<verse number="1">Abashingantahe b’ishengero bo muri mwebge ndabahanūra, kuko nanje nd’ umushingantahe mugenzi wanyu, kandi nd’ icabona c’imibabaro Kristo yababajwe, kandi mfatanije namwe ubgiza buzohishurwa.</verse>
				<verse number="2">Muragire ubusho bg’Imana bgo muri mwebge, mutaburagira nk’abagōberewe, ariko mubikunze, nk’ukw Imana igomba: ntimuburagirishwe no kurondera inyungu mbi, ariko muburagire mushize igikonyo.</verse>
				<verse number="3">Kandi ntimuragire nk’abatwaza amanyama amasho mwagabanganirijwe, ariko mube ivyitegererezo vy’ ubusho.</verse>
				<verse number="4">Nuk’ Umwungere mukuru ni yerekanwa, muzokwambikwa mu mitwe igitsibo c’ubgiza kitazoshira.</verse>
				<verse number="5">Namwe bukungu, mugamburukire abashingantahe. Mwese mukenyere ukwicisha bugufi kugira ngo mukorerane: kukw Imana irwanya abībona, arikw abicisha bugufi ikabaha ubuntu.</verse>
				<verse number="6">Nuko mwicishe bugufi muri musi y’ukuboko kw’Imana kw’ ubushobozi, kugira ngw iz’ ibashire hejuru mu gihe gikwiye.</verse>
				<verse number="7">Muyikorere amaganya yanyu yose, kukw ibababara.</verse>
				<verse number="8">Mwirinde ibiboreza, mwame mugavye: umurezi wanyu, ari we wa Murwanizi, agendagenda nk’intambge yivuga, arondera uwo arotsa.</verse>
				<verse number="9">Mumurwanye mufise ukwizera gushikamye, muzi yukw imibabaro ihwanye n’iyanyu ishitswa kuri bene Data bari mw isi.</verse>
				<verse number="10">Kand’ Imana igira ubuntu bgose, yabahamagariye ubgiza bgayo budashira muri muri Kristo, ni mwaheza kubabazwa akanya gato, izobahīngūra rwose ubgayo, izobaremesha, ibahe inkomezi.</verse>
				<verse number="11">Ububasha bube ubgayo ibihe bitazoshira. Amen.</verse>
				<verse number="12">Mbandikiye icete c’amajambo make, canditswe na Siluwano, mwene Data w’umwizigirwa uko niyumvira; mbahanūra nshinga intahe yuk’ ubgo ari bgo buntu bg’ Imana bg’ukuri: mubuhagararemwo mushikamye.</verse>
				<verse number="13">Ishengero ry’i Babuloni ry’abātoranijwe nkamwe rirabatasha, bo na Mariko, umwana wanje.</verse>
				<verse number="14">Muramukanishe kugumbirana kw’urukundo. Amahoro abe muri mwebge mwese muri muri Kristo.</verse>
			</chapter>
		</book>
		<book number="61">
			<chapter number="1">
				<verse number="1">Simoni Petero, umugurano wa Yesu Kristo kand’ intumwa yiwe, ndabandikiye mwebge abāhawe ukwizera kw’akaburarugero kungana n’ukwacu, muguheshejwe n’ukugororoka kwa Yesu Kristo, ni we Mana yacu n’Umukiza.</verse>
				<verse number="2">Ubuntu n’amahoro bigwire muri mwebge, mubiheshwa no kumenya Imana neza na Yesu Umwami wacu.</verse>
				<verse number="3">Kuk’ ubushobozi bg’ubumana bgayo bgaduhaye ivy’ ubugingo no kwubaha Imana vyose, tubiheshwa no kumenya neza uwaduhamagarishije ubgiza bgiwe n’ingeso ziwe nziza.</verse>
				<verse number="4">Ivyo vyatumye aduha ivyo yasezeranye vy’akaburarugero, bihambaye cane, kugira ngo bibatere gusangira n’Imana akameremere kayo, mumaze gucika muva mw iborero ryazanywe mw isi no kwifuza.</verse>
				<verse number="5">Mbere kubg’ iyo nyanduruko nyene, ubganyu mushiruke umwete wose; ukwizera kwanyu mukwongerekw ingeso nziza; ingeso nziza muzongerek’ ubgenge;</verse>
				<verse number="6">ubgenge mubgongereko kwirinda; ukwirinda mukwongereko kwihangana; ukwihangana mukwongereko kwubaha Imana;</verse>
				<verse number="7">ukwubaha Imana mukwongereko gukunda bene Data; ugukunda bene Data mukwongerek’ urukundo.</verse>
				<verse number="8">Kuko namba mugira ivyo, bikagwira, bituma mutaba abanyabute cank’ ingumba ku vyo kumenya neza Umwami wacu Yesu Kristo.</verse>
				<verse number="9">Kuk’ ūtagira ivyo ar’ impumyi, abona ibiri hafi gusa, yibagiye umwuhagiro w’ivyaha vyiwe vya kera.</verse>
				<verse number="10">Ni co gituma, bene Data, mukwiye kurushiriza kugira umwete wo gukomeza ihamagarwa ryanyu, bo n’ugutoranywa. Ni mwakora ivyo, ntimuzotsitara na gatoya.</verse>
				<verse number="11">Kuko ni vyaba birtyo, muzohabga rwose kwinjira mu bgami budashira bga Yesu Kristo, ni we Mwami n’ Umukiza wacu.</verse>
				<verse number="12">Ni co gituma imisi yose ntazotenzura kubibutsa ivyo, naho mubizi mukaba mushikamye mu kuri kuri muri mwebge.</verse>
				<verse number="13">Ndiyumvira yuko nkwiye kubakangura mbibutsa, nkiri mur’ uru rusago.</verse>
				<verse number="14">Kuko nzi yukw igihe co kwamburwa urusago rwanje kiza kuza gitebutse, nk’uk’ Umwami wacu Yesu Kristo yammenyesheje.</verse>
				<verse number="15">Ariko nzogira umwete, kugira ngo ni namara gutaha muze mushobore kwama mwibuka ivyo.</verse>
				<verse number="16">Kuko tutākurikiye imigani yaremwe n’akenge, hamwe twabamenyesha ubushobozi bg’ Umwami wacu Yesu Kristo no kuzoza kwiwe; ariko n’uko twiboneye n’amaso yacu icubahiro ciwe gihambaye.</verse>
				<verse number="17">Kuko yahawe n’Imana Data wa twese ishimwe n’ubgiza, ah’ ijwi rivuzwe n’ ubgiza bukomeye cane ryamushikako, rikavuga, ngo Nguyu Umwana wanje nkunda akampimbara.</verse>
				<verse number="18">Iryo jw i twaryumvise rivuye mw ijuru, aho twari kumwe na we kuri wa musozi wera.</verse>
				<verse number="19">Ariko turafise ijambo ryavugishijwe, ryarakomejwe kurushiriza. Mugira neza ko murishirak’ umutima, ni nk’ itara ryākira ahacuze umwiza, rigakesha ijoro, rikageza ah’ ikinyenyeri co mu gaturuturu kizobandurira mu mitima yanyu:</verse>
				<verse number="20">irya mbere mukwiye kumenya, n’ukw ata jambo ry’abāvugishwa n’Imana ryo mu vyanditswe rishobora gusobanurwa nk’uk’ umuntu avyigombera,</verse>
				<verse number="21">kukw ata jambo ry’abāvugishwa n’Imana ryazanywe no kugomba kw’umuntu, arikw abantu bāvuga ivyava ku Mana, barōngōwe na Mpwemu Yera.</verse>
			</chapter>
			<chapter number="2">
				<verse number="1">Ariko hār’ abigira abavugishwa n’Imana kandi, mu bgoko bg’ Abisirayeli, nk’uko no muri mwebge hazobah’ abigisha b’ibinyoma, bazozana inyigisho mu mpisho zirema ibice, zitera guhona: bazokwihakana na Shebuja yabaguze, bīhamagarire uguhona gutebutse.</verse>
				<verse number="2">Kand’ ingeso zabo z’ isoni nke benshi bazozikurikira; kubg’ ivyo inzira y’ukuri bazoyitukisha.</verse>
				<verse number="3">Kand’ ukwifuza inyungu kwabo kuzobatera kwunguka kuri mwebge, bababgiye amagambo y’amaremano: gucirwakw iteka kwabo uhereye kera ntiguteba, no guhona kwabo ntiguhunyiza.</verse>
				<verse number="4">Kuko, kw Imana itāgiriye ikigongwe abamarayika bākoze ivyaha, arikw ikabakororera i kuzimu, ikabashira mu vyobo vy’umwiza, ngo barindirwe kuzocirwakw iteka;</verse>
				<verse number="5">kandi kw itāgiriye ikigongwe isi ya kera, arikw igakiza Nowa, umwigisha w’ivyo kugororoka, hamwe n’abandi ndwi, aho yazana umwuzure kw isi y’abatayubaha;</verse>
				<verse number="6">kand’ ibisagara vy’i Sodomu n’i Gomora, ko yabiciriyekw iteka ryo gukomvomvorwa ikabigira umunyota, ikabishiraho kuba akabarore k’abazogenda batubaha Imana,</verse>
				<verse number="7">ikarokora Loti, umugororotsi, yababazwa cane n’ingeso z’isoni nke z’abatirinda —</verse>
				<verse number="8">kuk’ uyo mugororotsi, aho yaba muri bo, yagira akabonge uko bukeye mu mutima wiwe ugororoka kubg’ ibikorwa vyabo vy’ubugarariji yabona, akumva; —</verse>
				<verse number="9">Umwami Imana arazi gukiza abamwubaha ibibagerageza, no kurinda abagabitanya bahanwa gushitsa ku musi w’amateka,</verse>
				<verse number="10">ariko cane‐cane abagenda bakurikira ivy’ akameremere kabo, bifuza ibihumanya bagakengera ababaganza. Nta co batinya, ntibakūrwa kw ijambo, ntibahindishwa agashitsi no gutuka abanyacubahiro:</verse>
				<verse number="11">arikw abamarayika naho barusha abo bantu inkomezi n’ubushobozi, ntibarega abo banyacubahiro ku Mwami Imana, ntibabatuka.</verse>
				<verse number="12">Arikw abo bantu bameze nk’ ibikōko bitagira ubgenge, ibikōko bukōko, vyavukiye gutegwa no kwicwa, batuka ivyo batazi, guhonnya kwabo kuzobahonnya na bo,</verse>
				<verse number="13">bababazwe n’ibibi, ni zo ngero z’ubukozi bg’ibibi bgabo. Bumva ibibahimbara ar’ ukwirirwa badayangwa, abo n’amarabaga n’agasembga, badayangishwa n’ ivyo bagunze, bagisangira namwe ivyiza.</verse>
				<verse number="14">Amaso yabo yuzuye ubusambanyi, ntahāga ivyaha, basukasuka imitima idashikamye, bafise imitima yamogoreye kwifuza inyungu, ni bo bana b’ibivume.</verse>
				<verse number="15">Bātaye inzira igororotse, barazimira, bakurikira inzira ya Balamu, mwene Beyori, umwe yakunze ingero zo kugabitanya,</verse>
				<verse number="16">arikw ahanwa ubugāba bgiwe, hamwe indogoba itazi kuvuga yavuga ijwi nk’iry’ umuntu, ikabuza ibisazi vy’uwo muntu avugishwa n’Imana.</verse>
				<verse number="17">Abo n’amasōko akamye, kandi n’ibipfungu bikubebga n’igihuhuta, barindirijwe umwiza w’umuzitanya.</verse>
				<verse number="18">Bavuga ibitumbaganyemw’ ibitagira ico bimaze, basukasuka abariko baridohora mu bagenda bazimiye, babasukasukisha ukwifuza kw’umubiri n’isoni nke.</verse>
				<verse number="19">Babasezeranira umwidegemvyo, arik’ ubgabo n’abagurano b’ibiboza: kukw icānesheje umuntu kiba kimuhinduye umugurano waco.</verse>
				<verse number="20">Namba kumenya neza Yesu Kristo Umwami wacu n’ Umukiza kwarabateye kudohoka, bakava mu vy’ isi bihumanya, maze bakongera kuvyizingiramwo, bikabanesha, ivyo hanyuma vyabo birusha ivya mbere kuba bibi.</verse>
				<verse number="21">Icobaye ciza kuri bo, iyaba batigeze kumenya inzira yo kugororoka, hako basubira inyuma, bamaze kuyimenya, bagata icagezwe cera bāhawe.</verse>
				<verse number="22">Ivyabashitseko n’ivy’ uyu mugani w’ukuri ngw Imbga isubiye ku vy’ idashwe; kandi, ngw Ingurube yuhagiwe isubiye kwivurunga mu vyondo.</verse>
			</chapter>
			<chapter number="3">
				<verse number="1">Abo nkunda, non’ iki ni co cete ca kabiri mbandikiye, mur’ ivyo vyompi ndakangura imitima yanyu ikeye, mbibutsa;</verse>
				<verse number="2">kugira ngo mwibuke amajambo yavuzwe kera n’abāvugishwa n’Imana bera, mwibuke n’icagezwe c’Umwami ni we Mukiza, cavuzwe n’abatumwa bābatumweko:</verse>
				<verse number="3">irya mbere mukwiye kumenya n’uko mu misi y’iherezo hazoza abacokoranyi bacokorana, bakurikira ukwifuza kwabo,</verse>
				<verse number="4">babaza, bat’ Isezerano ryo kuza kwiwe riri hehe se? Kuk’ uhereye aho ba sogokuruza basinziririye, vyose bihora uko vyamye, uhereye ku kuremwa kw’isi.</verse>
				<verse number="5">Kuko biyobagiza ibigirankana yuko kera hār’ amajuru, n’isi yakūwe mu mazi n’ijambo ry’Imana, rikayirema mu mazi.</verse>
				<verse number="6">Ivyo vyatumye isi ya kera amazi ayirengera, iratikira:</verse>
				<verse number="7">arikw amajuru y’ubu, bo n’isi, iryo jambo ryabibīkiye kuzosha, kugira ngo birindwe gushitsa ku musi w’ amateka, wo gutikira kw’abatubaha Imana.</verse>
				<verse number="8">Arikw abo nkunda, iri rimwe mweho ntimuryiyobagize, yuko ku Mwami Imana umusi umwe umeze nk’imyaka igihumbi, n’ imyaka igihumbi imeze nk’umusi umwe.</verse>
				<verse number="9">Umwami Imana ntitebeje isezerano ryayo, uko bamwe biyumvira kw iritevya. Ariko yihanganira mwebge, ntigomba ko hagira abahona, arikw igomba ko bose bihana.</verse>
				<verse number="10">Arik’ umusi w’ Umwami wacu uzoza nk’igisuma, ah’ amajuru azovaho, hakaba n’ ukwasana guhambaye, ivy’ itanguriro vyose bigashongeshwa n’ ikibengebenge gikaze, isi n’ibikorwa biri muri yo bigatongoka.</verse>
				<verse number="11">None, kw ivyo vyose bizoshonga birtyo, mukwiye kumera mute mu ngeso zera no mu kwubaha Imana,</verse>
				<verse number="12">no mu kurereka ukuza kw’umusi w’Imana muwuhahamiye, uzotuma amajuru ashongeshwa no gusha, kand’ ivy’ itanguriro vyose bikayagishwa n’ikibengebenge gikaze?</verse>
				<verse number="13">Ariko nk’ uko yasezeranye, tureretse ijuru risha n’isi nsha, ivyo ukugororoka kuzobamwo.</verse>
				<verse number="14">Ni co gituma, abo nkunda, kuko mureretse ivyo, mukwiye kugira umwete wo kuzosangwa mu mahoro, mutagira ikirabagu, mutarik’ umugayo imbere yiwe.</verse>
				<verse number="15">Mwiyumvire yuko kwihangana kw’Umwami wacu ar’ agakiza: nk’ uko mwene Data akundwa Paulo yabandikiye, uk’ ubgenge yahawe bungana.</verse>
				<verse number="16">Yagenjeje artyo mu vyete vyiwe vyose, aho yavuze ivyo: muri vyo harimwo bimwebimwe bigoye itahura, ivy’ abatungu badakomeye bagoreka, nk’ uko bagira ivyanditswe bindi, bakīhamagarira guhona.</verse>
				<verse number="17">None mweho, abo nkunda, kuko musanzwe muzi ivyo, mwirinde ngo ntimutwarwe n’ubuzimire bg’abatirinda, mugata ugushikama kwanyu.</verse>
				<verse number="18">Ariko mukurire mu buntu bga Yesu Kristo Umwami wacu n’Umukiza, no mu kumumenya. Icubahiro kibe iciwe ubu no gushitsa umusi utagira iherezo. Amen.</verse>
			</chapter>
		</book>
		<book number="62">
			<chapter number="1">
				<verse number="1">Icariho uhereye ubga mbere na mbere, ico twumvise, ico twabonye n’amaso yacu, ico twitegereje, intoke zacu zikagikorako, ivyo kuri Jambo w’ubugingo —</verse>
				<verse number="2">kand’ ubgo bugingo bgarerekanywe, turabubona, turabushingira intahe, kandi turababarira ivy’ ubgo bugingo budashira, bgamanye na Data wa twese, tukabgerekwa —</verse>
				<verse number="3">ico twabonye tukacumva ni co tubabgira namwe, kugira ngo namwe mufatanye natwe. Kandi natwe dufatanije na Data wa twese n’Umwana wiwe Yesu Kristo.</verse>
				<verse number="4">Twanditse ivyo kugira ng’ umunezero wacu wuzure.</verse>
				<verse number="5">Ubu ni bgo butumwa twumvise bgavuye kuri we, tukabubabgira, yukw Imana ar’ umuco, kandi muri yo ko hatagira umwiza na mukeya.</verse>
				<verse number="6">Tuvuze yuko dufatanije na yo, tukagendera mu mwiza, kuba ar’ ukubesha, ntituba dukora ivy’ ukuri.</verse>
				<verse number="7">Ariko tugendeye mu muco, nk’uko na yo iri mu muco, tuba dufatanije ubgacu, kand’ amaraso ya Yesu Umwana wayo atwoza icaha cose.</verse>
				<verse number="8">Tuvuze yukw ata caha dufise, tuba twizimiza, ukuri ntikuba kuri muri twebge.</verse>
				<verse number="9">Ni twatura ivyaha vyacu, ni yo yo kwizigirwa kand’ igororoka, ivyo ni vyo bituma iduharira ivyaha vyacu, ikatwoza ukugabitanya kwose.</verse>
				<verse number="10">Tuvuze yukw ata caha twakoze, tuba tuyigize umubeshi, kandi n’ijambo ryayo riba ritari muri twebge.</verse>
			</chapter>
			<chapter number="2">
				<verse number="1">Bana banje bato, mbandikiye ivyo kugira ngo ntimukore icaha. Kandi ni hagira umuntu akora icaha, dufise Umwitsa kuri Data wa twese, ni Yesu Kristo umugororotsi,</verse>
				<verse number="2">kand’ uwo ni we mpongano y’ivyaha vyacu, mugabo s’iy’ ivyacu twenyene, ariko n’iy’ ivy’ abari mw isi bose.</verse>
				<verse number="3">Iki ni co kitumenyesha ko tumuzi, ni twitondera ivyagezwe na we.</verse>
				<verse number="4">Ūvuga ngo Ndamuzi, ntiyitondere ivyagezwe vyiwe, n’ umubeshi, ukuri ntikuri muri we.</verse>
				<verse number="5">Arik’ uwitondera ijambo ryiwe wese, ugukunda Imana kuba guhīngūwe muri we vy’ukuri. Iki ni co kitumenyesha ko turi muri we:</verse>
				<verse number="6">ūvuga kw ahora muri we, akwiye na we kugenda nk’uk’ uwo yagenda.</verse>
				<verse number="7">Abo nkunda, s’icagezwe gisha mbandikiye, ariko n’icagezwe ca kera, mwamanye uhereye mbere na mbere: ico cagezwe ca kera ni co rya jambo mwumvise.</verse>
				<verse number="8">Kandi ndabandikira icagezwe gisha, kand’ ico n’ic’ ukuri muri we no muri mwebge: kuk’ umwiza urik’ urashira, umuco w’ukuri umaze kwaka.</verse>
				<verse number="9">Ūvuga kw ari mu muco, akanka mwene Data wundi, aba akiri mu mwiza na bugingo n’ubu.</verse>
				<verse number="10">Ūkunda mwene Data wundi aguma mu muco, nta gitsitaza kiri muri we.</verse>
				<verse number="11">Arik’ uwanka mwene Data wundi ari mu mwiza, kand’ agendera mu mwiza, ntazi iy’ aja, kuk’ umwiza wamuhumishije amaso.</verse>
				<verse number="12">Ndabandikiye bana bato, kukw ivyaha vyanyu mwabihariwe kubg’ izina ryiwe.</verse>
				<verse number="13">Ndabandikiye ba se, kuko mwamenye uwahereye ubga mbere na mbere. Ndabandikiye misore, kuko mwanesheje wa Mubi. Narabandikiye bana bato, kuko muzi Data wa twese.</verse>
				<verse number="14">Narabandikiye ba se, kuko muzi uwahereye ubga mbere na mbere. Narabandikiye misore, kuko mufise inkomezi, kand’ ijambo ry’Imana rikaguma muri mwebge, kandi mwanesheje wa Mubi.</verse>
				<verse number="15">Ntimugakunde isi, cank’ ibiri mw isi. Umuntu ni yakunda isi, ugukunda Data wa twese ntikuzoba kuri muri we.</verse>
				<verse number="16">Kukw ikiri mw isi cose ar’ ivyifuzo vy’umubiri, n’ivyifuzo vy’amaso, n’ubgibone bg’ubu bugingo, bitanduruka kuri Data wa twese, ariko vyanduruka mw isi.</verse>
				<verse number="17">Kand’ isi irikw irashirana n’ivyifuzo vyayo, arik’ ūkora ivy’ Imana igomba yamah’ ibihe bidashira.</verse>
				<verse number="18">Bana bato, ubu n’igihe c’ iherezo: kandi nk’uko mwumvise yuko Antikristo azoza, n’ubu hamaze guseruka ba Antikristo benshi: ni co gitumye tumenya kw ar’ igihe c’iherezo.</verse>
				<verse number="19">Bavuye muri twebge, ariko ntibar’ abacu: iyo baba bar’ abacu, baba baragumanye natwe: arikw icatumye batuvamwo kwar’ ukugira ngo bahinyuke bose kw atar’ abacu.</verse>
				<verse number="20">Namwe mwarobanujwe amavuta n’Uwera, kandi muzi vyose.</verse>
				<verse number="21">Sindabandikiye kuko mutazi ukuri, ariko n’uko mukuzi, kandi kukw ata binyoma biva mu kuri.</verse>
				<verse number="22">Umubeshi ni nde, atar’ ūhakana ko Yesu ari Kristo? Ni we Antikristo, ahakana Data wa twese n’ Umwana.</verse>
				<verse number="23">Umuntu wese ahakana Umwana, na Data wa twese ntamufise: uwemera Umwana, afise na Data wa twese.</verse>
				<verse number="24">Mweho ico mwumvise uhereye mbere na mbere kigume muri mwebge. Ico mwumvise uhereye mbere na mbere ni caguma muri mwebge, namwe muzoguma mu Mwana no muri Se.</verse>
				<verse number="25">Iri ni ryo sezerano yadusezeraniye, n’ubugingo budashira.</verse>
				<verse number="26">Ivyo ni vyo mbandikiye ku vy’ abobazimiza.</verse>
				<verse number="27">Mweho ukurobanuzwa amavuta mwarobanujwe na we kuguma muri mwebge, namwe ntimurinda kugira uwo kubigisha, ariko nk’uk’ ukwo kubarobanura kwiwe kubigisha vyose, kand’ ar’ukw’ ukuri, atar’ ibinyoma, kandi nk’uko kwabigishije, ni ko muguma muri we.</verse>
				<verse number="28">Na none bana bato, mugume muri we, kugira ngo ni yahishurwa tuze dushire ubgoba, ntidutētererwe imbere yiwe ah’ azozira.</verse>
				<verse number="29">Ko muzi yuk’ uwo ar’ umugororotsi, murazi yuk’ ūkora ivy’ ukugororoka wese yavyawe na we.</verse>
			</chapter>
			<chapter number="3">
				<verse number="1">Murābe urukundo uko rungana Data wa twese yatugiriye, ko twitwa abana b’Imana; kandi ni ko turi. Ni co gituma ab’ isi batatuzi, kuko batayimenye.</verse>
				<verse number="2">Abo nkunda, none tur’ abana b’Imana, arik’ uko tuzomera ntikurahishurwa; ico tuzi, n’uko Yesu ni yahishurwa tuzosa na we, kuko tuzomurāba ukw ari.</verse>
				<verse number="3">Kand’ umuntu wese amuzigakw ivyo, ariyeza, nk’uk’ uwo ar’ uwera.</verse>
				<verse number="4">Umuntu wese akora icaha akora ivy’ ubugarariji; kand’ icaha ni co mugararizo.</verse>
				<verse number="5">Kandi murazi yuk’ uwo yahishuwe kugira ngw akūreh’ ivyaha, kand’ ata caha kiri muri we.</verse>
				<verse number="6">Umuntu wese aguma muri we ntakora ivyaha; ūkora ivyaha wese ntiyamubonye kandi ntiyamumenye.</verse>
				<verse number="7">Bana bato, ntihakagire ūbazimiza: ūkora ibigororotse ni we agororoka, nk’uk’ uwo agororoka.</verse>
				<verse number="8">Ūkora ivyaha n’uwa wa Murwanizi, kuk’ uhereye ubga mbere na mbere uwo Murwanizi yamye akora ivyaha. Icatumye Umwana w’Imana ahishurwa ngiki: n’ukugira ngw asangangure ibikorwa vy’Umurwanizi.</verse>
				<verse number="9">Umuntu wese yavyawe n’ Imana ntakora ivyaha, kukw imbuto yayo iguma muri we; kandi ntashobora gukora ivyaha, kuko yavyawe n’Imana.</verse>
				<verse number="10">Iki ni co kimenyekanisha abana b’Imana n’abana b’Umurwanizi: ūdakora ibigororotse wese s’uw’ Imana, cank’ ūdakunda mwene Data wundi.</verse>
				<verse number="11">Kuk’ ubu ari bgo butumwa mwumvise uhereye mbere na mbere, ngo dukundane;</verse>
				<verse number="12">ntiduse na Kayini, yar’ uwa wa Mubi, akica murumuna we. Kand’ icatumye amwica n’iki? N’ukw ibikorwa vyiwe vyari bibi, ivya murumuna we bikaba vyiza.</verse>
				<verse number="13">Bene Data, ntimutangazwe n’ukw ab’ isi babanka.</verse>
				<verse number="14">Twebge turazi yuko twavuye mu rupfu, twashitse mu bugingo, kuko dukunda bene Data. Ūdakundana yama mu rupfu.</verse>
				<verse number="15">Uwanka mwene Data wundi n’umwicanyi; kandi murazi yukw ata mwicanyi yogira ubugingo budashira ngo bugume muri we.</verse>
				<verse number="16">Iki ni co kitumenyesha urukundo, n’uk’ uwo yatanze ubugingo bgiwe kubgacu: natwe dukwiye gutanga ubugingo bgacu kubga bene Data.</verse>
				<verse number="17">Arik’ ūfise ibintu vyo mw isi, akabona mwene Data wundi akennye, akazitira imbabazi ziwe kur’ uyo, mbeg’ ugukunda Imana kwoguma muri we gute?</verse>
				<verse number="18">Bana bato, ntidukundane mu majambo canke ku rurimi, ariko dukundane mu vyo dukora no mu kuri.</verse>
				<verse number="19">Ico ni co kizotumenyesha ko tur’ ab’ ukuri, kandi tuzoshitsa umutima mu nda imbere yayo,</verse>
				<verse number="20">mu vy’ imitima yacu idutsindisha vyose, kukw Imana iruta imitima yacu, kand’ izi vyose.</verse>
				<verse number="21">Abo nkunda, imitima yacu iy’ itadutsindishije, turashira ubgoba imbere y’Imana;</verse>
				<verse number="22">kand’ ico dusaba cose tugihabga na yo, kuko twitondera ivyagezwe vyayo, tugakora ibishimwa imbere yayo.</verse>
				<verse number="23">Kand’ icagezwe cayo ngiki: n’uko twizera izina ry’Umwana wayo Yesu Kristo, tugakundana, nk’uko yatubariye.</verse>
				<verse number="24">Kand’ uwitondera ivyagezwe vyayo aguma muri yo, na yo ikaguma muri we. Kand’ ikitumenyesha yukw iguma muri twebge, ni Mpwemu yaduhaye.</verse>
			</chapter>
			<chapter number="4">
				<verse number="1">Abo nkunda, ntimwemere impwemu zose, ariko mugerageze impwemu ko zavuye ku Mana: kukw abigira abavugishwa n’ Imana benshi bādutse mw isi.</verse>
				<verse number="2">Iki abe ari co kibamenyesha Mpwemu w’Imana: impwemu yose yatura Yesu Kristo ko yaje afise umubiri, iba yavuye ku Mana,</verse>
				<verse number="3">kand’ impwemu yose itatura Yesu irtyo ntiba yavuye ku Mana: kand’ iyo mpwemu iba ar’ iya Antikristo, iyo mwumvise kw izoza, kandi n’ubu iramaze gushika mw isi.</verse>
				<verse number="4">Mweho mur’ abava ku Mana, bana bato, kandi ba bandi mwarabanesheje: kuk’ Ūri muri mwebge aruta ūri mu b’isi.</verse>
				<verse number="5">Abo n’abava mw isi, ni co gituma bavuga ivy’ isi, ab’ isi bakabumvira.</verse>
				<verse number="6">Tweho tur’ abava ku Mana; ūzi Imana aratwumvira; ūtava ku Mana ntatwumvira. Ico ni co kitumenyesha impwemu y’ukuri n’impwemu izimiza.</verse>
				<verse number="7">Abo nkunda, dukundane: kuk’ urukundo ruva ku Mana. Umuntu wese akundana yavyawe n’ Imana, kand’ azi Imana.</verse>
				<verse number="8">Ūdakundana, ntazi Imana, kukw Imana ar’ urukundo.</verse>
				<verse number="9">Iki ni co caseruye urukundo rw’Imana muri twebge, n’ukw Imana yarungitse Umwana wayo w’ikinege mw isi, kugira ngo duheshwe ubugingo na we.</verse>
				<verse number="10">Iki ni co kirimw’ urukundo, s’uko twebge twakunze Imana, ariko n’ukw ari yo yadukunze, igatuma Umwana wayo kuba impongano y’ivyaha vyacu.</verse>
				<verse number="11">Abo nkunda, kw Imana yadukunze irtyo, natwe dukwiye gukundana.</verse>
				<verse number="12">Nta wigeze kubona Imana. Dukundanye, Imana iguma muri twebge, no kuyikunda kuba guhīngūwe muri twebge.</verse>
				<verse number="13">Iki ni co kitumenyesha yuko tuguma muri yo, na yo ikaguma muri twebge, n’uko yaduhaye kuri Mpwemu wayo.</verse>
				<verse number="14">Natwe twarabibonye, tubishingira intahe, yuko Data wa twese yatumye Umwana wiwe kuba Umukiza w’isi yose.</verse>
				<verse number="15">Uwatura yuko Yesu ar’ Umwana w’Imana, Imana iguma muri we, na we akaguma mu Mana.</verse>
				<verse number="16">Natwe twamenye kandi twizeye urukundo Imana idufitiye. Imana n’urukundo; kand’ ūguma mu rukundo aguma mu Mana, Imana ikaguma muri we.</verse>
				<verse number="17">Ico ni co kimaze guhīngūra urukundo muri twebge, kugira ngo tuze dushire ubgoba ku musi w’amateka, kuk’ ukw ari, ari ko turi mur’ iyi si.</verse>
				<verse number="18">Nta bgoba buba mu rukundo, arik’ urukundo ruhīngūwe rusenda ubgoba, kuk’ ubgoba bugendana n’igihano, kand’ ūfise ubgoba ntarahīngūrirwa mu rukundo.</verse>
				<verse number="19">Twebge tugira urukundo, kukw ari yo yabanje kudukunda.</verse>
				<verse number="20">Umuntu ni yavuga, ati Nkunda Imana, akanka mwene Data wundi, aba ar’ umubeshi. Kuk’ ūdakunda mwene Data yabonye ntashobora gukunda Imana atābonye.</verse>
				<verse number="21">Kandi dufise iki cagezwe kuri yo, ng’ Ūkunda Imana akunde na mwene Data wundi.</verse>
			</chapter>
			<chapter number="5">
				<verse number="1">Uwemera wese yuko Yesu ari Kristo, ni we yavyawe n’Imana; kand’ umuntu wese akunda uwo Muvyeyi, akunda n’uwavyawe na we.</verse>
				<verse number="2">Iki ni co kitumenyesha yuko dukunda abana b’ Imana, ni twakunda Imana tugakora ivyagezwe vyayo.</verse>
				<verse number="3">Kuk’ ugukunda Imana ar’ uku, n’uko twitondera ivyagezwe vyayo: kand’ ivyagezwe vyayo ntibigora.</verse>
				<verse number="4">Kukw icavyawe n’Imana cose kinesha isi; iyi ni yo ntsinzi yacu yatsinze isi, n’ukwizera kwacu.</verse>
				<verse number="5">Ni nde atsinda isi, atar’ uwizera yuko Yesu ar’ Umwana w’Imana?</verse>
				<verse number="6">Ni we Yesu Kristo yaje agaca mu mazi no mu maraso: si mu mazi yonyene, ariko ni mu mazi no mu maraso.</verse>
				<verse number="7">Kandi Mpwemu ni we abishingira intahe, kuko Mpwemu ar’ ukuri.</verse>
				<verse number="8">Kukw ibishinga intahe ari bitatu, Mpwemu n’amazi n’amaraso: kand’ ivyo bitatu bihuriza hamwe.</verse>
				<verse number="9">Ko twemera intahe ishinzwe n’abantu, intahe y’Imana yo n’agaheta: kukw intahe y’Imana ar’ iyi, ar’ uko yashingiye intahe ivy’ Umwana wayo.</verse>
				<verse number="10">Uwizera Umwana w’ Imana ni we afise iyo ntahe muri we; ūtizera Imana aba ayigize umubeshi, kukw atemeye intahe Imana yashingiye Umwana wayo.</verse>
				<verse number="11">Kand’ iyo ntahe n’iyi: n’ukw Imana yaduhaye ubugingo budashira, kand’ ubgo bugingo ko buri mu Mwana wayo.</verse>
				<verse number="12">Ūfise Umwana wayo ni we afise ubgo bugingo; ūdafise Umwana w’ Imana ntafise ubgo bugingo.</verse>
				<verse number="13">Ivyo ndabibandikiye, mwebge mwizeye izina ry’Umwana w’ Imana, kugira ngo mumenye yuko mufise ubugingo budashira.</verse>
				<verse number="14">Kand’ ubu ni bgo bushizi bg’ ubgoba dufise kuri yo, n’ukw iyo dusavye ikintu cose gihwanye n’ivy’ igomba, itwumva.</verse>
				<verse number="15">Kandi ko tuzi yuko yumva ico dusavye cose, bitumenyesha yuko duhawe ivyo tuyisavye.</verse>
				<verse number="16">Umuntu ni yabona mwene Data wundi akora icaha kitar’ ico kumwicisha, asenge, azohesha ubugingo abakoze ivyaha bitar’ ivyo kubicisha. Har’ icaha co kwicisha: ico si co mvuze kw asengera.</verse>
				<verse number="17">Kugabitanya kwose n’icaha, kandi har’ icaha kitar’ ico kwicisha.</verse>
				<verse number="18">Turazi yuk’ umuntu wese avyawe n’Imana adakora ivyaha, arik’ umwe yavyarwa n’Imana aramuzigama, kandi wa Mubi ntamukorako.</verse>
				<verse number="19">Turazi yuko tur’ ab’ Imana, kand’ isi yose iri muri wa Mubi.</verse>
				<verse number="20">Kandi tuzi yuk’ Umwana w’Imana yaje, akaduha ubgenge ngo tumenye Iy’ ukuri, kandi turi mu Y’ukuri, turi mu Mwana wayo Yesu Kristo. Iyo ni yo Mana nyakuri, n’ubugingo budashira.</verse>
				<verse number="21">Bana bato, mwirinde ibigirwamana.</verse>
			</chapter>
		</book>
		<book number="63">
			<chapter number="1">
				<verse number="1">Jewe umushingantahe ndakwandikiye, mukamakare watoranijwe, mwe n’abana bawe abo nkunda vy’ukuri; kandi si jewe jenyene mbakunda, ariko n’abazi ukuri bose barabakunda,</verse>
				<verse number="2">kubg’ ukuri kuba muri twebge, kukazogumana natwe ibihe bidashira.</verse>
				<verse number="3">Ubuntu n’imbabazi n’amahoro, biva ku Mana Data wa twese no kuri Yesu Kristo, Umwana wa Data wa twese, bizobana natwe mu vy’ukuri no mu rukundo.</verse>
				<verse number="4">Ndanezerewe cane, kuko nasanze bamwe mu bana bawe bagendera mu kuri, nk’uko twagezwe na Data wa twese.</verse>
				<verse number="5">Kandi none ndakwinginga mukamakare, si nk’ūkwandikira icagezwe gisha, ariko n’ico twamanye uhereye mbere na mbere, ngo dukundane.</verse>
				<verse number="6">Uru ni rwo rukundo, n’uko tugenda dukurikira ivyagezwe na we. Ico ni co cagezwe, nk’uko mwumvise uhereye mbere na mbere, ko mukigenderamwo.</verse>
				<verse number="7">Kukw abayobeza benshi baserutse bakaja mw isi, batemera ko Yesu Kristo yaje afise umubiri. Ūmeze artyo, ni we ayobeza, kandi ni we Antikristo.</verse>
				<verse number="8">Mwiyubare, ntimuhombe ivy’ ibikorwa mwakoze, ariko ngo muhabge ingero itagabanije.</verse>
				<verse number="9">Umuntu wese arārāta, ntagume mu vyo Kristo yigishije, ntafise Imana: ūguma mu vyo yigishije ni we afise Data wa twese n’ Umwana.</verse>
				<verse number="10">Ni hagira umuntu aza i wanyu, akaza atazanye iyo nyigisho, ntimuze mumwakire mu nzu zanyu, kandi ntimuze mumuhe ikāze:</verse>
				<verse number="11">kuk’ ūzomuha ikāze azoba afatanije na we mu bikorwa vyiwe bibi.</verse>
				<verse number="12">Naho nari mfise vyinshi vyo kubandikira, singomvye kuvyandikisha wino ku rupapuro: ariko nizigiye kuzoza i wanyu ngo tuvugane imbonankubone kugira ng’ umunezero wanyu ube uwuzuye.</verse>
				<verse number="13">Abana ba mwene nyoko yatoranijwe baragutasha.</verse>
			</chapter>
		</book>
		<book number="64">
			<chapter number="1">
				<verse number="1">Jewe umushingantahe ndakwandikiye Gayo umukundwa, nkunda vy’ukuri.</verse>
				<verse number="2">Mukundwa, ndagusengera ng’ umererwe neza muri vyose, uhore uhangaye, nk’uk’ ubugingo bgawe bumerewe neza.</verse>
				<verse number="3">Kuko nanezerewe cane hamwe bene Data baza bagashingira intahe ukuri kwawe, yuk’ ugendera mu kuri.</verse>
				<verse number="4">Nta wundi munezero mfise uruta uyu, kwumva kw abana banje bagendera mu kuri.</verse>
				<verse number="5">Mukundwa, wama uyoboka mu vy’ ukorera bene Data vyose, kand’ ar’ injabuka:</verse>
				<verse number="6">na bo bashingiye intahe urukundo rwawe mu maso y’ishengero. Kand’ uzoba ugize neza ni wabarungika, uko bibereye ab’ Imana.</verse>
				<verse number="7">Kuko bavuye i wabo kubg’ Izina rya Yesu, ata co batse abanyamahanga.</verse>
				<verse number="8">Nuko twebge dukwiye kwākīra neza abameze bartyo, kugira ngo dufatanye n’ukuri gukora igikorwa.</verse>
				<verse number="9">Har’ ico nandikiye ishengero: ariko Diyotirefe, akunda kwishira imbere muri bo, ntatwemera.</verse>
				<verse number="10">Ni co gituma, ni naza, nzobibutsa ivy’ akora, atuvuga amagambo mabi y’ ubupfu, kandi ntagarukiza kur’ ivyo gusa, arik’ ubgiwe ntiyākīra bene Data, n’ababigomba arababuza, akabaca mw ishengero.</verse>
				<verse number="11">Mukundwa, ntukīgāne ikibi, ariko wīgāne iciza. Ūkora ivyiza ni we w’Imana; ūkora ibibi ntiyabonye Imana.</verse>
				<verse number="12">Demetiriyo ashingirwa intahe na bose, kandi n’ukuri ubgakwo kurayimushingira: natwe nyene turayimushingira; nawe urazi kw ivyo dushingira intahe ar’ ivy’ ukuri.</verse>
				<verse number="13">Nari mfise vyinshi vyo kukwandikira, mugabo singomba kukwandikishiriza wino n’ikaramu:</verse>
				<verse number="14">ariko nizigiye ko nzokubona vuba, tukazovugana imbonankubone.</verse>
				<verse number="15">Amahoro abane nawe. Abakunzi barakuganutsa. Untahirize abakunzi, ukw amazina yabo angana.</verse>
			</chapter>
		</book>
		<book number="65">
			<chapter number="1">
				<verse number="1">Yuda, umugurano wa Yesu Kristo, kandi mwene nyina wa Yakobo, ndabandikiye abahamagawe, bakundwa kuko muri mu Mana Data wa twese, mukazigamirwa Yesu Kristo.</verse>
				<verse number="2">Imbabazi n’amahoro n’urukundo bigwire muri mwebge.</verse>
				<verse number="3">Bakundwa, hamwe nashiruka umwete wo kubandikira ivy’ agakiza dusangiye, nari numvise ikingōbēra kubandikira ivyo kubahanūra kurwanira cane ukwizera abera bahawe rimwe gusa.</verse>
				<verse number="4">Kuko hariho bamwe bābājemwo binyegeteza, bandikiwe kera gucirwakw iryo teka, batubaha Imana, bahindura ubuntu bg’Imana yacu isoni nke, bakīhakana Yesu Kristo, ni we wenyene Databuja n’Umwami wacu.</verse>
				<verse number="5">Ndagomba kubibutsa, naho vyose musanzwe mubizi, yuk’ Umwami Imana, imaze gukirisha bga bgoko kubakūra mu gihugu ca Egiputa, hanyuma yahoneje abatizeye.</verse>
				<verse number="6">N’abamarayika batāgumye mu bukuru bgabo, ariko bātaye ahantu habo, ibarindira kuzocirwakw iteka ryo ku musi uhambaye, bari mu minyororo idashira no mu mwiza.</verse>
				<verse number="7">Kandi n’abantu b’i Sodomu n’i Gomora bo n’ibisagara vyari bihereranye na ho, kuko bitanze bakīha ubusambanyi nka ba bandi, n’ukwendana, ukw imibiri itaremewe, ivyo bisagara vyashiriweho kuba akabarore, bibabazwa n’igihano c’umuriro utazima.</verse>
				<verse number="8">Ariko na barya nyene bahwanye na bo, inzozi zabo zibatera kwōnōna imibiri yabo, no gukēngēra ukuganzwa no gutuka abanyacubahiro.</verse>
				<verse number="9">Ariko na Mikayeli, umumarayika mukuru, hamwe yatongana na wa Murwanizi, ahārīra na we bapfa umuvyimba wa Mose, ntiyubahutse kumuhinyura ngw amucokore, ariko yamubgiye, at’ Uhoraho aguhane.</verse>
				<verse number="10">Arikw abo bantu batuka ivyo batazi: kandi n’ivyo bamenyeshwa n’akameremere kabo, nk’ ukw ibikōko bimeze bitagira ubgenge, na vyo nyene baravyiyonōnesha.</verse>
				<verse number="11">Bazobona ibara, kuko bajanye inzira ya Kayini, bakiroha mu buzimire bga Balamu kubg’ amaronko, bagahonera mu mugararizo wa Kora.</verse>
				<verse number="12">Abo n’ivyubirizi mw isangira ryanyu ry’urukundo, iyo basangira namwe ivyiza; n’abungere bīragira ubgabo ata dusoni: n’ibicu bitagira amazi, bikubebga hose n’umuyaga; n’ibiti birumvye bitāma, vyapfuye kabiri, vyaranduranywe n’imizi;</verse>
				<verse number="13">n’imipfunda yo mu kiyaga isūriranya, babimba ifuro ry’ ibiteye isoni vyabo; n’inyenyeri ziyerera zibīkiwe umwiza w’umuzitanya ibihe bidashira.</verse>
				<verse number="14">Kandi Henoki, ni we yagira indwi uhereye kuri Adamu, yavugishijwe n’Imana ivyabo, at’ Eh’ Uhoraho yazananye n’amasinzi y’abera biwe,</verse>
				<verse number="15">kugira ngw acire bose amateka, no kwemeza abatubaha Imana bose ko batsinzwe ku bikorwa vyose vyo kutubaha Imana bakoze batayubaha, n’amagambo yose akomeye abanyavyaha batubaha Imana bavuze bayirwanya.</verse>
				<verse number="16">Abo n’ abidodomba n’abanyamwikomo bagenda bakurikira ukwifuza kwabo, akanwa kabo kavuga amagambo atumbaganyemw’ ukwirarira, bubahira abantu kubakūramw’ amaronko.</verse>
				<verse number="17">Ariko mweho, bakundwa, mwibuke amajambo yavuzwe kera n’intumwa z’Umwami wacu Yesu Kristo;</verse>
				<verse number="18">ko bābabgiye, bati Mu gihe c’iherezo hazoboneka abacokoranyi bagenda bakurikira ukwifuza kwabo kwo kutubaha Imana.</verse>
				<verse number="19">Abo ni bo bazana kwirema ibice; n’abantu gusa, ntibafise Mpwemu.</verse>
				<verse number="20">Ariko mweho, bakundwa, mwiyubake ku kwizera kwanyu kwera cane, musengere muri Mpwemu Yera,</verse>
				<verse number="21">mwizigamire mu rukundo rw’Imana, mwiteze imbabazi z’ Umwami wacu Yesu Kristo zibashitsa ku bugingo budashira.</verse>
				<verse number="22">Ababahāririza mubahanūre:</verse>
				<verse number="23">abandi mubakize, mubokore mu muriro: abandi mubagirire ikigongwe mutinya, mwanke n’impuzu itewe amarabaga n’umubiri.</verse>
				<verse number="24">Ariko, Īshobora kubazigama ngo ntimutsitare, no kubahagarika imbere y’ubgiza bgayo mudafise agasembga munezerewe cane,</verse>
				<verse number="25">ni yo Mana imwe yonyene, Umukiza wacu yadukirishije Yesu Kristo Umwami wacu, ubgiza n’icubahiro n’inganji n’ububasha bibe ivyayo, uhereye kera hose, na bugingo n’ubu, ugashitsa ibihe bidashira. Amen.</verse>
			</chapter>
		</book>
		<book number="66">
			<chapter number="1">
				<verse number="1">Uguhishura kwa Yesu Kristo, ukwo yahawe n’Imana ngo yereke abagurano biwe ibigira bibeho vuba, agatuma umumarayika wiwe akabimenyesha umugurano wiwe Yohana,</verse>
				<verse number="2">yashingiye intahe ivyo yabonye vyose, ni vyo jambo ry’Imana, no gushinga intahe kwa Yesu Kristo.</verse>
				<verse number="3">Hahirwa ūsoma, hahirwa n’abumva amajambo y’uku kuvugishwa n’Imana, bakitondera ivyanditswe muri yo: kukw igihe kiri hafi.</verse>
				<verse number="4">Jewe Yohana ndabandikiye mwebge abo mu mashengero ndwi yo muri Asiya. Ubuntu bube muri mwebge n’amahoro biva kur’ Iyo, iriho, kandi yamyeho, kand’ igira ize, biva no ku Mpwemu ndwi zir’ imbere y’intebe yayo,</verse>
				<verse number="5">no kuri Yesu Kristo, icabona co kwizigirwa, imfura y’abari barapfuye, ūganza abami bo mw isi. Umwe adukunda, yatubohoje ivyaha vyacu amaraso yiwe,</verse>
				<verse number="6">akaduhindura ubgami, no kuba abaherezi b’Imana yiwe, ni yo Se: icubahiro n’inganji bibe ivyiwe ibihe bitazoshira. Amen.</verse>
				<verse number="7">Eh’ arazanana n’ibicu, kand’ ijisho ryose rizomwibonera, n’abāmucumise bazomubona: kand’ amoko yose yo mw isi azoborogeshwa na we. Ni ko biri. Amen.</verse>
				<verse number="8">Jewe ndi Alufa na Omega, ni k’Umwami Imana igize, iriho, kandi yamyeho, kand’ igira ize, ni yo ishobora vyose.</verse>
				<verse number="9">Jewe Yohana, mwene So, musangiye amarushwa n’ubgami n’ukwihangana biri muri Yesu, nari ku kizinga Patimo co mu kiyaga, bampōra ijambo ry’Imana no gushingira intahe Yesu.</verse>
				<verse number="10">Ku musi w’Imana nari muri Mpwemu, numva inyuma yanje ijwi rirenga nk’iry’ inzamba,</verse>
				<verse number="11">rivuga, rit’ Ic’ ubona ucandike mu gitabo, ukirungikire amashengero ndwi, ukirungike muri Efeso n’i Simuruna n’i Perugamo n’i Tuwatira n’i Sarudi n’i Filadelufiya n’i Lawodikiya.</verse>
				<verse number="12">Mpindukira kurāba ijwi rivuganye nanje: mpindukiye mbona ibiterekwakw amatara ndwi vy’ izahabu,</verse>
				<verse number="13">kandi hagati y’ivyo biterekwakw amatara mbona uwusa n’Umwana w’umuntu, yambaye imyambaro ishika ku birenge, yambaye mu gikiriza umukanda w’izahabu.</verse>
				<verse number="14">Kand’ umutwe wiwe n’umushatsi vyari vyera nk’ubgoya bg’intama y’umwero, canke nka shelegi; n’inyonga ziwe zasa n’imbeya z’umuriro;</verse>
				<verse number="15">ibirenge vyiwe vyasa n’umuringa w’umwakaka, utukujwe n’ umuriro; n’ijwi ryiwe ryari rimeze nk’iry’ amazi menshi asūma,</verse>
				<verse number="16">kandi mu kuboko kwiwe kw’i buryo yar’ afise inyenyeri ndwi, mu kanwa kiwe hāvamw’ inkota ikarishe, mu nyonga hiwe hari hameze nk’izuba iyo ryatse umutari.</verse>
				<verse number="17">Ndamubonye, nikubita imbere y’inyundo ziwe nk’ūpfuye; maz’ anshirak’ ukuboko kw’i buryo, ati Ntutinye; jewe nd’ uwa mbere kandi nd’ uw’ iherezo,</verse>
				<verse number="18">kandi ndi muzima; nari narapfuye, kandi rāba mpora ndi muzima ibihe bitazoshira, mfise impfunguzo z’urupfu n’iz’ i kuzimu.</verse>
				<verse number="19">Nuko wandike ivy’ ubonye n’ibiriho n’ibizoba hanyuma y’ivyo,</verse>
				<verse number="20">ibanga ry’inyenyeri ndwi izo umbonanye mu kuboko kwanje kw’i buryo, n’ivy’ ibiterekwakw amatara ndwi vy’ izahabu. Inyenyeri ndwi ni zo bamarayika b’ayo mashengero ndwi, ibiterekwakw amatara ndwi na vyo ni vyo mashengero ndwi.</verse>
			</chapter>
			<chapter number="2">
				<verse number="1">Andikira umumarayika w’ishengero ryo muri Efeso, ut’ Ūfashe inyenyeri indwi mu kuboko kw’i buryo, akagendera hagati y’ibiterekwakw amatara indwi vy’izahabu, aravuga ibi,</verse>
				<verse number="2">ngo Ndazi i bikorwa vyawe n’ubutame bgawe n’ukwihangana, kandi yuk’ udashobora kwirengagiza ababi, ariko wagenzuye abiyita intumwa kand’ atari zo, usanga n’abanyabinyoma.</verse>
				<verse number="3">Kand’ ugira ukwihangana, wirengagije ivy’ ugirirwa kw izina ryanje, ntiwacobogora.</verse>
				<verse number="4">Ariko mfise ico nkugayako, yuko waretse urukundo rwawe rwa mbere.</verse>
				<verse number="5">Nuko ni wibuke aho wavuye ukagwa; wihane, ukore ibikorwa nk’ivya mbere. N’utagira urtyo, nzoza kuri wewe nkūre igiterekwakw itara cawe ahantu haco, shiti wihannye.</verse>
				<verse number="6">Arikw ic’ ufise n’uko wanka ibikorwa vy’Abanikolayiti, ivyo nanje nanka.</verse>
				<verse number="7">Ūri n’ugutwi ni yumve ico Mpwemu abgira amashengero. Ūnesha, nzomuha kurya ku vyamye ku giti c’ ubugingo kiri muri Paradiso y’ Imana.</verse>
				<verse number="8">Kandi wandikire umumarayika w’ishengero ry’i Simuruna, ut’ Uwa mbere kand’ uw’ iherezo, uwari yarapfuye kand’ akaba muzima, aravuga ibi,</verse>
				<verse number="9">ngo Ndazi amarushwa yawe n’ubgoro bgawe (yamar’ ur’ umutunzi), n’ibitutsi vy’abiyita Abayuda, atari bo, arikw ar’ isinagogi ya Satani.</verse>
				<verse number="10">Ntutinye ivy’ ugira ubabazwe. Eh’ uwo Murwanizi agira ashire bamwe muri mwebge mw ibohero kugira ngo mugeragezwe, kandi muzogira amarushwa imisi cumi. Wame uyoboka gushitsa ku gupfa, nanje nzoguha igitsibo c’ubugingo.</verse>
				<verse number="11">Ūri n’ugutwi ni yumve ico Mpwemu abgira amashengero. Ūnesha nta co urupfu rwa kabiri ruzomugira.</verse>
				<verse number="12">Kandi wandikire umumarayika w’ishengero ry’i Perugamo, ut’ Ūfise inkota ikarishe aravuga ibi,</verse>
				<verse number="13">ngo Ndazi ah’ uba, kw ari ho umurwa wa Satani uri; kandi wumiye kw izina ryanje, ntiwihakanye kunyizera no mu misi ya Antipa, icabona canje, n’umugororotsi wanje, yiciwe i wanyu, aho Satani aba.</verse>
				<verse number="14">Ariko mfise i vyo nkugayako bike, kukw i wanyu uhafise abakomeza inyigisho za Balamu, yigishije Balaki gushira igitsitaza imbere y’Abisirayeli, kugira ngo barye ivyaterekerejwe ibigirwamana, bashakane.</verse>
				<verse number="15">Ni ko nawe, ufise abakomeza inyigisho z’Abanikolayiti nk’ uko nyene.</verse>
				<verse number="16">Nuko rero ni wihane: n’utihana nzoza kuri wewe vuba, kand’ abo nzobarwanya, mbakubite inkota yo mu kanwa kanje.</verse>
				<verse number="17">Ūri n’ ugutwi ni yumve ico Mpwemu abgira amashengero. Ūnesha nzomuha kuri manu yanyegejwe, kandi nzomuha ibuye ryera, kur’ iryo buye handitswekw izina risha, nta muntu arizi, atar’ ūzorihabga.</verse>
				<verse number="18">Kandi wandikire umumarayika w’ishengero ry’i Tuwatira, ut’ Umwana w’Imana, afise inyonga zisa n’imbeya z’umuriro, ibirenge vyiwe bisa n’umuringa w’umwakaka, aravuga ibi,</verse>
				<verse number="19">ngo Ndazi ibikorwa vyawe, n’urukundo rwawe, n’ukwizera kwawe, n’ingen’ ushitsa ibango ryawe, n’ukwihangana kwawe, kandi kw ibikorwa vyawe vyo hanyuma biruta ivya mbere kuba vyinshi.</verse>
				<verse number="20">Ariko mfise ico nkugayako, yuk’ ukundira urya mugore Yezebeli, yiyita ūvugishwa n’Imana, akigisha akazimiza abagurano banje, kugira ngo bashakane barye ivyaterekerejwe ibigirwamana.</verse>
				<verse number="21">Kandi namuhaye uburyo bgo kwihana, ntiyakunda kwihana ngw areke ubushakanyi bgiwe.</verse>
				<verse number="22">Ehe ndamutsinda ku buriri, ndarungikira abasambana na we amarushwa menshi, ni batihana ibikorwa vyiwe.</verse>
				<verse number="23">Kandi n’abana biwe nzobicisha urupfu, kand’ amashengero yose azomenya yukw ari jewe nsesa mu mishaha no mu mitima, kandi nzokwishura umuntu wese wo muri mwebge ibihwanye n’ivyo mwakoze.</verse>
				<verse number="24">Ariko mweho abasigaye mu b’i Tuwatira, abadafise iyo nyigisho mwese, batāmenye ivyo ba bandi bita ivy’i bgina vya Satani, ndababgira, nti Nta wundi mutwaro mbikoreza atar’ uyu,</verse>
				<verse number="25">ko mwumira ku co mufise mugashitsa aho nzozira.</verse>
				<verse number="26">Ūnesha akitondera ibikorwa vyanje agashitsa kw iherezo, nzomuha ububasha bgo kuganza amahanga:</verse>
				<verse number="27">azoyaragiza inkoni y’icuma, nk’uko bamenagura inzavya z’ibumba; nk’uko nanje nahawe na Data.</verse>
				<verse number="28">Kandi nzomuha ikinyenyeri co mu gaturuturu.</verse>
				<verse number="29">Ūri n’ugutwi, ni yumve ico Mpwemu abgira amashengero.</verse>
			</chapter>
			<chapter number="3">
				<verse number="1">Kandi wandikire umumarayika w’ishengero ry’i Sarudi, ut’ Ūfise Impwemu ndwi z’ Imana n’inyenyeri ndwi, aravuga ibi, ngo Ndazi ibikorwa vyawe, k’uvugwa k’uri muzima, arik’ ur’ uwapfuye.</verse>
				<verse number="2">Gira ube maso, ukomeze ibisigaye bigira bipfe: kukw ata bikorwa vyawe nabonye bisozerewe imbere y’ Imana yanje.</verse>
				<verse number="3">Ni wibuke rero ingene wākiriye kandi wumvise: uvyitondere, wihane. Nuko rero n’utaba maso, nzoza nk’igisuma, nawe ntuzomenya igihe nzokwūbīra.</verse>
				<verse number="4">Arik’ ufise amazina makeya y’ab’ i Sarudi batanduje impuzu zabo; ni bo bazogendana nanje bambaye impuzu zera, kuko bibabereye.</verse>
				<verse number="5">Ūnesha azokwambikwa artyo impuzu zera, kandi sinzosibanganya izina ryiwe mu gitabo c’ubugingo na mba, kandi nzokwatura izina ryiwe imbere ya Data, n’imbere y’abamarayika biwe.</verse>
				<verse number="6">Ūri n’ugutwi, ni yumve ico Mpwemu abgira amashengero.</verse>
				<verse number="7">Wandikire umumarayika w’ ishengero ry’i Filadelufiya, ut’ Uwera, uw’ ukuri, ūfise urupfunguzo rwa Dawidi, uwugurura ntihagire uwugara, kand’ uwugara ntihagire uwugurura, aravuga ibi,</verse>
				<verse number="8">ngo Ndazi ibikorwa vyawe (ehe nashize imbere yawe urugi rwuguruye, nta wushobora kurwugara) yuk’ ufise ubushobozi buke, witondeye ijambo ryanje, ntiwihakanye izina ryanje.</verse>
				<verse number="9">Ehe nguhaye bamwe bo mw isinagogi ya Satani, biyita Abayuda, atari bo, ariko babesha; ehe nzobagōbēra kuza, bikubite imbere y’ibirenge vyawe, bamenye yuko nagukunze.</verse>
				<verse number="10">Ko witondeye ijambo ryo kwihangana kwanje, nanje nzokurinda igihe co kugerageza, kigira kize mu bihugu vyose, kugerageza ababa mw isi.</verse>
				<verse number="11">Ngira nze vuba: wumire ku co ufise, ntihagire ūgutwara igitsibo cawe.</verse>
				<verse number="12">Ūnesha nzomugira inkingi yo mu rusengero rw’Imana yanje, kandi ntazosohoka ukundi, nanje nzomwandikakw izina ry’Imana yanje, n’iry’ umurwa w’Imana yanje, ni wo Yerusalemu musha, wururuka uvuye mw ijuru ku Mana yanje, kandi nzomwandikakw izina ryanje risha.</verse>
				<verse number="13">Ūri n’ugutwi ni yumve ico Mpwemu abgira amashengero.</verse>
				<verse number="14">Wandikire umumarayika w’ ishengero ry’i Lawodikiya, ut’ Uwiyita Amen, icabona co kwizigirwa kandi c’ukuri, inkomoko y’ivyaremwe n’Imana, aravuga ibi,</verse>
				<verse number="15">ngo Ndazi ibikorwa vyawe, yuk’ udakonje kandi ntubire. Icompa ugakonja cank’ ukabira!</verse>
				<verse number="16">Nuko rero kuk’ ur’ akazuyazi, udakonje ntubire, ngira nkudahwe.</verse>
				<verse number="17">Kuk’ uvuga, uti Nd’ umukire ndatunze kandi nta co nkennye; ntumenye yukw ari wewe mutindi, wafutanye, ur’ umworo, ur’ impumyi, ugenda amēnya;</verse>
				<verse number="18">ndakugīra inama, ungurekw izahabu yakūwekw inkamba n’umuriro, ubone kuba umutunzi; ungureko n’impuzu zera, ubone kwambara, isoni z’ubgambure bgawe ntizigaragare; kand’ ungureko n’umuti wo gusīga ku maso, ubone guhumūka.</verse>
				<verse number="19">Abo nkunda bose ndabakankamira, nkabakāngīra; nuko gira umwete, wihane.</verse>
				<verse number="20">Ehe mpagaze ku rugi, ndaramukije. Umuntu ni yumva ijwi ryanje, akugurura urugi, ndinjira i we, dusangire.</verse>
				<verse number="21">Ūnesha, nzomuha kwicarana nanje ku ntebe yanje y’ubgami, nk’uko nanje nanesheje nkicarana na Data ku ntebe yiwe.</verse>
				<verse number="22">Ūri n’ugutwi, ni yumve ico Mpwemu abgira amashengero.</verse>
			</chapter>
			<chapter number="4">
				<verse number="1">Hanyuma y’ivyo ndāvye mbona mw ijuru urugi rwuguruye, kandi rya jwi nabanje kwumva rivugana nanje ari nk’iry’ inzamba, rirambgira, riti Dūga uze hano, nkwereke ibikwiye kuzobaho hanyuma y’ivyo.</verse>
				<verse number="2">Ako kanya mba muri Mpwemu: kandi mbona intebe iteretse mw ijuru, mbona n’Ūyivyagiyeko.</verse>
				<verse number="3">Uwar’ avyagiye yasa n’akabuyenge kitwa yasipi n’akitwa sarudiyo: kand’ umunywamazi war’ ukikije iyo ntebe, usa n’akitwa simaragido.</verse>
				<verse number="4">Iyo ntebe yar’ ikikijwe n’izindi ntebe mirongwibiri na zine: kur’ izo ntebe mbona abakuru mirongwibiri na bane bazicayeko, bambaye impuzu zera, no mu mitwe yabo har’ ibitsibo vy’izahabu.</verse>
				<verse number="5">Kandi kuri ya ntebe y’ubgami hava imiravyo n’amajwi n’imituragaro: kand’ imuri ndwi z’umuriro zākira imbere y’iyo ntebe, ni zo Mpwemu ndwi z’Imana:</verse>
				<verse number="6">kand’ imbere y’iyo ntebe hari nk’ ikiyaga c’ibirahuri, gisa n’urubona: kandi hagati ahahanganye n’iyo ntebe no kuyikikuza har’ ibinyabugingo bine vyuzuye amaso imbere n’inyuma.</verse>
				<verse number="7">Ikinyabugingo ca mbere casa n’intambge, ica kabiri casa n’inyana, ica gatatu cari gifise mu maso hasa n’ah’ umuntu, ica kane casa n’inkukuma iguruka.</verse>
				<verse number="8">Ivyo binyabugingo bine bifise amababa atandatu‐atandatu, kandi vyuzuye amaso impande zose n’imbere mu nda: ntibiruhuka ku murango no mw ijoro, vyama bivuga, bit’ Uwera, Uwera, Uwera, ni we Mwami Imana, ashobora vyose, yamyeho, kand’ ariho, kand’ agira aze.</verse>
				<verse number="9">Kand’ iyo vya binyabugingo bihaye uguhimbazwa n’icubahiro n’ishimwe Ivyagiye kuri ya ntebe, ni yo Ibaho ibihe bitazoshira,</verse>
				<verse number="10">ba bakuru mirongwibiri na bane baca bikubita imbere y’Īvyagiye kur’ iyo ntebe, bagasenga Ībaho ibihe bitazoshira, bagaterera ibitsibo vyabo imbere y’iyo ntebe, bavuga,</verse>
				<verse number="11">bati Mwami wacu, Mana yacu, birakubereye guhabga uguhimbazwa n’icubahiro n’ ububasha, kukw ari wewe waremye vyose; icatumye bibaho kand’ icatumye biremwa, n’uko wabigomvye.</verse>
			</chapter>
			<chapter number="5">
				<verse number="1">Mbona igitabo mu kuboko kw’i buryo kw’Īvyagiye kuri ya ntebe, canditse imbere n’ inyuma, kidombagijek’ udushashara ndwi, tukimatanije tudomyemw’ ikimenyetso.</verse>
				<verse number="2">Mbona umumarayika w’inkomezi nyinshi asemereza ijwi rirenga, ati Ni nde bibereye kw azingurura kirya gitabo ngw amene ibikimatanije?</verse>
				<verse number="3">Ntihāgira uwo mw ijuru cank’ uwo kw isi cank’ uw’ i kuzimu ashobora kuzingurura ico gitabo canke kukirāba.</verse>
				<verse number="4">Nanje ndizwa cane n’uko hatabonetse ūbereye kuzingurura ico gitabo canke kukirāba.</verse>
				<verse number="5">Umwe muri ba bakuru arambarira, ati Nta co urira; eh’ Intambge yo mu muryango wa Yuda, Umunago wo ku gishitsi ca Dawidi, yaranesheje, ngw azingurure igitabo, amene ibikimatanije ndwi.</verse>
				<verse number="6">Mbona hagati ya ya ntebe na vya binyabugingo bine no hagati ya ba bakuru, Umwagazi w’Intama ahagaze, asa n’uwishwe, afise amahembe ndwi n’amaso ndwi, ni vyo Mpwemu ndwi z’Imana, zatumwe kwama zija mw isi yose.</verse>
				<verse number="7">Araza, agikūra mu kuboko kw’i buryo kw’Īvyagiye kuri ya ntebe.</verse>
				<verse number="8">Amaze kwābīra ico gitabo, vya binyabugingo bine na ba bakuru mirongwibiri na bane baca bikubita imbere y’uwo Mwagazi, bafise inanga bose, n’inzavya z’izahabu zuzuye imibavu, ni yo gusenga kw’abera.</verse>
				<verse number="9">Baririmba indirimbo nsha, bati Birakubereye kwābīra igitabo, no kumena ibikimatanije, kuko wishwe, ugacungurira Imana abo mu miryango yose no mu ndimi zose no mu moko yose no mu mahanga yose, ubacunguje amaraso yawe,</verse>
				<verse number="10">ukabahindura ubgami bg’Imana yacu no kuba abaherezi bayo, kandi bazoba abami mw isi.</verse>
				<verse number="11">Ndarāba, numva ijwi ry’abamarayika benshi bakikije ya ntebe na vya binyabugingo na ba bakuru: igitigiri cabo car’ amasinzi n’amasinzi, n’ibihumbi n’ibihumbi.</verse>
				<verse number="12">Bavuga n’ijwi rirenga, bat’ Umwagazi yishwe abereye guhabga ububasha n’ubutunzi n’ubgenge n’ ubushobozi n’icubahiro no guhimbazwa n’umugisha.</verse>
				<verse number="13">Kand’ icaremwe cose co mw ijuru no mw isi n’i kuzimu no hejuru y’ ikiyaga n’ibiri muri vyo vyose, numva bivuga, bit’ Īvyagiye ku ntebe bo n’Umwagazi w’Intama, umugisha ube uwabo n’icubahiro no guhimbazwa n’ububasha, ibihe bitazoshira.</verse>
				<verse number="14">Kandi vya binyabugingo bine biravuga, biti Amen. Bano bakuru bikubita hasi, barasenga.</verse>
			</chapter>
			<chapter number="6">
				<verse number="1">Mbona Umwagazi w’Intama amena kamwe muri twa dushashara ndwi tumatanije ca gitabo: numva kimwe muri vya binyabugingo bine kivuga nk’ijwi ry’inkuba, kiti Ngwino.</verse>
				<verse number="2">Mbona ifarasi y’igitare, kand’ ūyicayeko yar’ afise umuheto, ahabga igitsibo, agenda anesha, kandi ngo yame anesha.</verse>
				<verse number="3">Kand’ amennye ica kabiri kimatanije ca gitabo, numva ikigira kabiri mu binyabugingo, kiti Ngwino.</verse>
				<verse number="4">Haza iyindi farasi y’akagajo, ūyicayeko ahabga gukūra amahoro mw isi, ngo bicane: kand’ ahabga inkota ndende.</verse>
				<verse number="5">Kand’ amennye ica gatatu kimatanije ca gitabo, numva ikigira gatatu mu binyabugingo, kiti Ngwino. Mbona ifarasi y’ agafyiri: kand’ ūyicayeko yar’ afise umunzane mu minwe.</verse>
				<verse number="6">Numva hagati y’ivyo binyabugingo bine nk’ijwi rivuga, rit’ Ingero imwe y’ingano n’idenariyo‐idenariyo, n’ingero zitatu za sayiri n’idenariyo‐idenariyo: arikw amavuta na vino ntugire ic’ ubikorako.</verse>
				<verse number="7">Kand’ amennye ica kane kimatanije ico gitabo, numva ijwi ry’ikigira kane mu binyabugingo, kiti Ngwino.</verse>
				<verse number="8">Mbona ifarasi ibenjutse; kand’ ūyicayeko yitwa Rupfu, Kuzimu na we aramukurikira; bahabga ububasha ku kigira kane c’isi, ngo babicishe inkota n’inzara n’urupfu n’ibikōko vyo kw isi.</verse>
				<verse number="9">Kand’ amennye ica gatanu kimatanije ico gitabo, mbona musi y’igicaniro impwemu z’abishwe babahōra ijambo ry’Imana no gushinga intahe bari bafise.</verse>
				<verse number="10">Batakambisha ijwi rirenga, bati Databuja wera w’ukuri, uzogeza ryari kudaca amateka no kudahōra abari mw isi amaraso yacu?</verse>
				<verse number="11">Umuntu wese muri bo ahabga imvune yera, babarirwa kumara iyindi misi baruhuka, gushitsa ah’ igitigiri c’abagurano bagenzi babo na bene Se, bagira bicwe nka bo, kizoshikira.</verse>
				<verse number="12">Kandi mbona amena ica gatandatu kimatanije ico gitabo, isi iratigita cane: izuba ririrabura nk’igunira ry’ubgoya; ukwezi kwose guhinduka nk’amaraso:</verse>
				<verse number="13">inyenyeri zo kw ijuru zikorokera hasi, nk’uk’ umusukoni uzungagizwa n’igihuhuta ugahungurura insukoni zawo zitararunguriza:</verse>
				<verse number="14">ijuru ririzinga, nk’ umuzingo w’igitabo kizinzwe: imisozi yose n’ibizinga vyo mu kiyaga vyose bikūrwa ahantu havyo.</verse>
				<verse number="15">Abami bo mw isi n’ abaganwa n’abakuru b’abagabisha b’abasoda n’abatunzi n’abanyenkomezi n’abagurano bose n’ abidegemvya bose binyegeza mu masenga no mu bitandara vyo ku misozi;</verse>
				<verse number="16">babarira imisozi n’ibitandara, bati Ni mutugweko, muduhishe inyonga z’Īvyagiye kur’ irya ntebe n’uburake bg’Umwagazi w’Intama;</verse>
				<verse number="17">kuk’ umusi uhambaye w’uburake bgabo ushitse, kandi ni nde ashobora guhagarara?</verse>
			</chapter>
			<chapter number="7">
				<verse number="1">Hanyuma y’ivyo, mbona abamarayika bane bahagaze ku mfuruka zine z’isi, bafashe imiyaga ine yo kw isi, kugira ngo ntihagire umuyaga uhūha kw isi canke ku kiyaga canke ku giti cose.</verse>
				<verse number="2">Kandi mbona umumarayika wundi adūga, ava i burasirazuba, afise ikidomesho c’ Imana nzima, asemerera n’ijwi rirenga, abarira ba bamarayika bane bahawe kwonona isi n’ ikiyaga,</verse>
				<verse number="3">ati Ntimugire ico mugira isi cank’ ikiyaga cank’ ibiti, tutaradoma ikimenyetso mu ruhanga rw’abagurano b’Imana yacu.</verse>
				<verse number="4">Numva igitigiri c’abadomwekw ikimenyetso, ngo n’ ibihumbi ijana na mirongwine na bine, abādomwekw ikimenyetso bo mu miryango yose y’Abisirayeli.</verse>
				<verse number="5">Abo mu muryango wa Yuda bākidomweko n’ibihumbi cumi na bibiri: Abo mu muryango wa Reyubeni n’ibihumbi cumi na bibiri: Abo mu muryango wa Gadi n’ibihumbi cumi na bibiri:</verse>
				<verse number="6">Abo mu muryango wa Asheri n’ibihumbi cumi na bibiri: Abo mu muryango wa Nafutali n’ibihumbi cumi na bibiri: Abo mu muryango wa Manase n’ibihumbi cumi na bibiri:</verse>
				<verse number="7">Abo mu muryango wa Simeyoni n’ibihumbi cumi na bibiri: Abo mu muryango wa Lewi n’ibihumbi cumi na bibiri: Abo mu muryango wa Isakari n’ibihumbi cumi na bibiri:</verse>
				<verse number="8">Abo mu muryango wa Zebuloni n’ibihumbi cumi na bibiri: Abo mu muryango wa Yosefu n’ibihumbi cumi na bibiri: Abo mu muryango wa Benyamini bādomwekw ikimenyetso n’ibihumbi cumi na bibiri.</verse>
				<verse number="9">Hanyuma y’ivyo mbona ishengero ryinshi, ata woshobora kuriharūra, bo mu mahanga yose n’imiryango yose n’amoko yose n’indimi zose, bahagaze imbere y’iyo ntebe n’imbere y’Umwagazi w’Intama, bambaye imvune zera, bari n’amashami y’ibigazi mu minwe:</verse>
				<verse number="10">basemerera n’ijwi rirenga, bat’ Agakiza n’ak’ Imana yacu ivyagiye kur’ irya ntebe n’ak’ Umwagazi w’Intama.</verse>
				<verse number="11">Abamarayika bose bari bahagaze bakikije ino ntebe, bakikije na ba bakuru na vya binyabugingo, bikubita hasi bubamye imbere y’intebe, basenga Imana,</verse>
				<verse number="12">bati Amen, umugisha no guhimbazwa n’ubgenge n’ishimwe n’icubahiro n’ububasha n’ubushobozi n’ivy’ Imana yacu ibihe bitazoshira. Amen.</verse>
				<verse number="13">Umwe muri ba bakuru arambaza, at’ Aba bambaye imvune zera ni ba nde, kandi bavuye hehe?</verse>
				<verse number="14">Ndamwishura, nti Mugenzi, ni wewe wobimenya. Arambgira, at’ Aba n’abāvuye muri wa mubabaro mwinshi, kandi bamesuye imvune zabo bazezesha amaraso ya wa Mwagazi.</verse>
				<verse number="15">Ni co gituma baba imbere y’intebe y’Imana, bakayikorera mu rusengero rwayo ku murango no mw ijoro: kand’ Īvyagiye kur’ irya ntebe izosanza ihema ryayo hejuru yabo.</verse>
				<verse number="16">Ntibazoba bakigira inzara ukundi, kandi ntibazoba bakigira inyota ukundi, kand’ izuba ntirizobarabika cank’ indugumba yose,</verse>
				<verse number="17">kuko wa Mwagazi ari hagati ahahanganye n’iyo ntebe, azobaragira, kand’ azobashōra ku masōko y’amazi y’ubugingo; kand’ Imana izohanagura amosozi yose ku maso yabo.</verse>
			</chapter>
			<chapter number="8">
				<verse number="1">Kand’ amennye ikigira indwi kimatanije ico gitabo, haba agacerere mw ijuru nk’igihimba c’isaha.</verse>
				<verse number="2">Mbona abamarayika ndwi bama bahagarara imbere y’Imana bahabga inzamba ndwi.</verse>
				<verse number="3">Haza umumarayika wundi, ahagarara ku gicaniro, afise icotero c’izahabu, ahabga imibavu myinshi ngw ayishire ku gusenga kw’abera bose kuri ku gicaniro c’izahabu kir’ imbere y’iyo ntebe.</verse>
				<verse number="4">Umwotsi w’umubavu uva mu kuboko kw’umumarayika upfundukana n’ugusenga kw’abera imbere y’Imana.</verse>
				<verse number="5">Umumarayika ajana icotero, acuzuza umuriro wo ku gicaniro, ashiburira mw isi: habah’ imituragaro n’amajwi n’imiravyo no gutigita kw’isi.</verse>
				<verse number="6">Ba bamarayika ndwi bafise inzamba ndwi bagabiriza kuzivuza.</verse>
				<verse number="7">Uwa mbere aravuza. Haza urubura n’umuriro bivanze n’ amaraso, bishiburirwa mw isi. Ikigira gatatu c’isi kirasha, ikigira gatatu c’ibiti kirasha, ivyatsi bibisi vyose birasha.</verse>
				<verse number="8">Umumarayika wa kabiri aravuza. Ikimeze nk’igisozi kinini caka umuriro gishiburirwa mu kiyaga; ikigira gatatu c’ikiyaga gihinduka amaraso;</verse>
				<verse number="9">ikigira gatatu c’ivyaremwe vyo mu kiyaga bifise ubugingo kirapfa; ikigira gatatu c’amato kirahona.</verse>
				<verse number="10">Umumarayika wa gatatu aravuza: inyenyeri nini iva mw ijuru iratibuka, yaka nk’urumuri, itibukira ku kigira gatatu c’ inzūzi no ku masōko.</verse>
				<verse number="11">Iyo nyenyeri yitwa Mururazi. Ikigira gatatu c’amazi gihinduka umururazi, abantu benshi bicwa n’ayo mazi, kuko yarurishijwe.</verse>
				<verse number="12">Umumarayika wa kane aravuza. Ikigira gatatu c’izuba n’ ikigira gatatu c’ukwezi n’ikigira gatatu c’inyenyeri birakubitwa, kugira ngw ikigira gatatu cavyo gicure umwiza, ikigira gatatu co mu bihe vy’umurango nticākirwe, no mw ijoro n’uko.</verse>
				<verse number="13">Ndarāba, numva inkukuma iguruka yātiriye ijuru, ivuga n’ ijwi rirenga, it’ Ibara, ibara, ibara riza kubonwa n’abari mw isi kubg’ ayandi majwi y’inzamba z’abamarayika batatu bahava bavuza.</verse>
			</chapter>
			<chapter number="9">
				<verse number="1">Umumarayika wa gatanu aravuza. Mbona inyenyeri itibukiye mw isi ivuye kw ijuru; ihabga urupfunguzo rw’urusumanyenzi rw’i kuzimu.</verse>
				<verse number="2">Yugurura urusumanyenzi rw’i kuzimu, rupfundukamw’ umwotsi nk’uw’ itanure rinini, izuba n’ikirēre bicurishwa umwiza n’umwotsi wo mur’ urwo rusumanyenzi.</verse>
				<verse number="3">Mu mwotsi havamw’ inzige zija mw isi, zihabga ububasha bgo gukora ivyo sikorupiyo zo kw isi zibasha gukora.</verse>
				<verse number="4">Zibgirwa kutagira ico zigira ivyatsi vyo kw isi cank’ ikintu cose kibisi cank’ igiti cose, atar’ abantu batādomwekw ikimenyetso c’Imana mu ruhanga rwabo.</verse>
				<verse number="5">Zihabga kutabica, ariko zihabga kubasesereza amezi atanu. Kandi kubabaza kwazo kumeze nk’ukwa sikorupiyo iyo iriye umuntu.</verse>
				<verse number="6">Mur’ iyo misi abantu bazoba barondera urupfu, ariko ntibazorubona na gatoya; bazoba bifuza gupfa, urupfu rubahunge.</verse>
				<verse number="7">Kand’ ishusho y’izo nzige yasa n’iy’ amafarasi yiteguriwe intambara, zari zambaye mu mitwe nk’ibitsibo bisa n’izahabu, mu maso hazo hasa n’ah’ abantu.</verse>
				<verse number="8">Kandi zari zifise ubgoya bumeze nk’umushatsi w’abagore, amenyo yazo yari nk’ay’ intambge.</verse>
				<verse number="9">Kandi zari zifise ibikīngira ibikiriza, bimeze nk’ivyuma, guhinda kw’amababa yazo kwari kumeze nk’uguhinda kw’imikogote ikwegwa n’amafarasi menshi yiruka ija mu ntambara.</verse>
				<verse number="10">Kandi zari zifise imirizo nk’iya sikorupiyo, n’imbōyi, kandi mu mirizo yazo ni ho harimw’ ubushobozi bgo gusesereza abantu amezi atanu.</verse>
				<verse number="11">Zifise umwami wazo, ni we mumarayika w’i kuzimu, mu Giheburayo yitwa Abadoni, mu Kigiriki yitwa Apoluwoni.</verse>
				<verse number="12">Ibara rya mbere riraheze, eh’ ukundi kubona ibara kubiri guhava kuza hanyuma.</verse>
				<verse number="13">Umumarayika wa gatandatu aravuza: numva ijwi riva ku mahembe ane y’igicaniro c’izahabu kir’ imbere y’Imana,</verse>
				<verse number="14">ribarira umumarayika wa gatandatu afise inzamba, riti Bohora abamarayika bane babohewe ku ruzi runini Efurate.</verse>
				<verse number="15">Abo bamarayika bane, bari biteguriwe iyo saha n’uwo musi n’ukwo kwezi n’uwo mwaka, babohorerwa kwica ikigira gatatu c’abantu.</verse>
				<verse number="16">Igitigiri c’ingabo z’abarwanira ku mafarasi car’ ibihumbi amajana igihumbi kabiri: igitigiri cabo naracumvise.</verse>
				<verse number="17">Kandi nerekwa ntya amafarasi n’abari bayicayeko. Bari bambaye ivyuma bikīngira ibikiriza, bisa n’ikibengebenge n’ agafyiri n’amazuku: imitwe y’ayo mafarasi yari nk’iy’ intambge, mu kanwa kayo havamw’ umuriro n’umwotsi n’amazuku.</verse>
				<verse number="18">Ikigira gatatu c’abantu cicwa n’ivyo vyago, ukw ari bitatu, umuriro n’umwotsi n’amazuku, bivuye mu kanwa kayo.</verse>
				<verse number="19">Kuk’ ububasha bg’ayo mafarasi buri mu kanwa kayo no mu mirizo yayo: kukw imirizo yayo imeze nk’inzoka, na yo iri n’imitwe, kandi ni yo aryanisha.</verse>
				<verse number="20">Abantu bārokotse, batishwe n’ivyo vyago, ntibihana ivyakozwe n’intoke zabo, ngo bareke gusenga abadayimoni n’ibigirwamana vy’ izahabu n’ivy’ ifeza n’ivy’ imiringa n’ivy’ amabuye n’ivy’ ibiti, bidashobora kubona canke kwumva canke kugenda:</verse>
				<verse number="21">kandi ntibihana ngo bareke ubgicanyi bgabo, cank’ uburozi cank’ ubushakanyi cank’ ubusuma.</verse>
			</chapter>
			<chapter number="10">
				<verse number="1">Mbona umumarayika wundi w’inkomezi, amanuka ava mw ijuru, yambaye igicu, no mu mutwe yari yambaye umunywamazi, mu maso hiwe hasa n’izuba, amaguru yiwe asa n’inkingi z’ umuriro.</verse>
				<verse number="2">Yar’ afise mu minwe agatabo kazinguruye, ashinga ikirenge c’i buryo ku kiyaga, ic’i bumoso agishinga i musozi.</verse>
				<verse number="3">Asemerera n’ijwi rirenga, nk’ukw intambge yivuga: asemereye, imituragaro ndwi ituragara amajwi yayo.</verse>
				<verse number="4">Kand’ imituragaro ndwi imaze kuvuga nariko ngira nandike. Numva ijwi rivuye mw ijuru rimbarira, riti Matanisha ishashara udomemw’ ikimenyetso ivyo imituragaro ndwi ivuze, ntuvyandike.</verse>
				<verse number="5">Umumarayika nabonye ahagaze ku kiyaga n’i musozi, amanika ukuboko kw’i buryo, agutunga mw ijuru,</verse>
				<verse number="6">arahira Ībaho ibihe bitazoshira, yaremye ijuru n’ibirimwo, n’isi n’ibirimwo, n’ikiyaga n’ibirimwo, ati Ntibigitevye:</verse>
				<verse number="7">ariko mu misi y’ijwi ry’umumarayika w’indwi, ah’ azoba agira avuze inzamba, ni ho ibanga ry’Imana rizoba riheraherejwe, nk’uko yabariye abasavyi bayo ubutumwa bgiza, ni bo bavugishwa na yo.</verse>
				<verse number="8">Rya jwi numvise rivuye mw ijuru nongera kuryumva rimbarira, riti Genda wābīre igitabo kizinguruye kiri mu kuboko kw’ umumarayika, ahagaze ku kiyaga n’i musozi.</verse>
				<verse number="9">Nja ah’ uwo mumarayika ari, ndamubgira kumpa ako gatabo. Arambarira, at’ Enda ugatsontsomere, karakururira mu nda, ariko mu kanwa karagusosera nk’ubūki.</verse>
				<verse number="10">Nābīra ako gatabo, ngakūra mu kuboko kw’umumarayika, ndagatsontsomera; mu kanwa kansosera nk’ubūki; mmaze kukarya mu nda hacika umururazi.</verse>
				<verse number="11">Barambarira, bat’ Ukwiye kuzosubira kuvugishwa ivy’ amoko menshi n’amahanga menshi n’ indimi nyinshi n’abami benshi.</verse>
			</chapter>
			<chapter number="11">
				<verse number="1">Bampa irenga rimeze nk’ inkoni, bati Va hasi ugere urusengero rw’Imana n’igicaniro n’abarusengeramwo.</verse>
				<verse number="2">Intangaro y’urusengero uyireke, ntuyigere, kuko yahawe abanyamahanga: kandi n’igisagara cera bazogisiribanga amezi mirongwine n’abiri.</verse>
				<verse number="3">Kand’ abanshingira intahe babiri nzobavugisha, bazovugishwa imisi igihumbi n’amajana abiri na mirongwitandatu bambaye amagunira.</verse>
				<verse number="4">Abo ni bo biti vy’imyelayo bibiri n’ibiterekwakw amatara bibiri, bihagaze imbere ya Nyen’ isi.</verse>
				<verse number="5">Kand’ iy’ umuntu agomvye kubagirira nabi umuriro ubava mu kanwa, ugaturira abansi babo: kand’ umuntu ni yagomba kubagirira nabi uko ni kw akwiye kwicwa.</verse>
				<verse number="6">Abo bafise ubushobozi bgo gukinga ijuru, ngw imvura ntikoroke mu misi yo kuvugishwa kwabo: kandi bafise ubushobozi ku mazi kuyahindura amaraso no kubabarisha isi icago cose, uko bagomvye.</verse>
				<verse number="7">Kandi ni baheza gushinga intahe, igikōko kizodūga kivuye i kuzimu, kizobarwanya, kibaneshe, kibice.</verse>
				<verse number="8">Imivyimba yabo izogangarara mw ibarabara ryo mu gisagara kinini, ni co mu buryo bg’impwemu citwa Sodomu na Egiputa, kandi ni ho Umwami wabo yabambge.</verse>
				<verse number="9">Kand’ abo mu moko n’imiryango n’indimi n’ amahanga bazorāba imivyimba yabo imisi itatu n’igihimba, ntibazokunda kw iyo mivyimba ihambga.</verse>
				<verse number="10">Abari mw isi bazonezerwa, bazobītamba ku muvyimba, barungikiranire amashimwe, kukw abo bavugishwa n’Imana bātoneka abari mw isi.</verse>
				<verse number="11">Iyo misi itatu n’igihimba ishize impwemu z’ubugingo zivuye ku Mana zibinjiramwo, baravyuka, barahagarara: ubgoba bginshi butera ababarāba.</verse>
				<verse number="12">Bumva ijwi rirenga rivuye mw ijuru ribabarira, riti Ni mudūge muze ino. Badūga mu gicu baja mw ijuru abansi babo barorēra.</verse>
				<verse number="13">Uwo mwanya isi iratigita, ikigiracumi ca ca gisagara kirasenyuka, ukwo gutigita kwica abantu ibihumbi ndwi, abarokotse baterwa n’ubgoba, bahimbaza Imana Nyen’ ijuru.</verse>
				<verse number="14">Ibara rya kabiri riraheze: eh’ irya gatatu rigira rize.</verse>
				<verse number="15">Umumarayika w’indwi avuza inzamba: mw ijuru hakurikira amajwi arenga, at’ Ubgami bg’isi buhindutse ubg’ Umwami wacu n’ubga Kristo wiwe, kand’ azohora ahangamye ibihe bitazoshira.</verse>
				<verse number="16">Ba bakuru mirongwibiri na bane, bicara ku ntebe zabo imbere y’Imana, bikubita hasi bubamye, basenga Imana,</verse>
				<verse number="17">bati Turagushimye, Mwami Mana ushobora vyose, uriho kandi wamyeho, kuko wābiriye ububasha bgawe buhambaye, ukima.</verse>
				<verse number="18">Kand’ amahanga araraka, uburake bgawe buraza, igihe co guciramw’ amateka abapfuye kirashika, n’ico kugereramw’ abasavyi bawe, ni bo bavugishwa nawe, no kugerera abera n’abubaha izina ryawe, aboroshe n’abahambaye, n’ico guhonerezamw’ abahonnya isi.</verse>
				<verse number="19">Urusengero rw’Imana rwo mw ijuru rurugururwa, mu rusengero rwayo habonekamw’ isandugu y’isezerano ryayo, hakurikira imiravyo n’amajwi n’imituragaro no gutigita kw’isi n’ urubura ruhambaye.</verse>
			</chapter>
			<chapter number="12">
				<verse number="1">Ikimenyetso gihambaye kiboneka mw ijuru: umugore yambaye izuba, ukwezi kwari musi y’ibirenge vyiwe, mu mutwe yambaye igitsibo c’inyenyeri cumi na zibiri:</verse>
				<verse number="2">kandi yar’ akuriwe, atura akaborogo, kukw aramutswe, ababazwa n’ibise.</verse>
				<verse number="3">Mw ijuru haboneka ikindi kimenyetso, igisato c’amahēro gisa n’ikibengebenge, gifise imitwe ndwi n’ amahembe cumi, no mu mitwe yaco cambaye imigāra ndwi.</verse>
				<verse number="4">Umurizo waco ukwega ikigira gatatu c’inyenyeri zo kw ijuru, uzishiburira kw isi. Ico gisato gihagarara imbere y’uwo mugore agira avyare, kugira ngo ni yavyara kirotse umwana wiwe.</verse>
				<verse number="5">Avyara umwana w’umuhungu, ni we azoragiza amahanga inkoni y’icuma. Umwana wiwe arasahurwa, ajanwa ku Mana no ku ntebe yayo.</verse>
				<verse number="6">Umugore ahungira mu bugaragwa, ah’ afise ahantu yateguriwe n’Imana, kugira ngo bamugaburirireyo imisi igihumbi n’amajana abiri na mirongwitandatu.</verse>
				<verse number="7">Mw ijuru havyuka intambara. Mikayeli n’abamarayika biwe barwanya ca gisato: igisato kirwanana n’abamarayika baco.</verse>
				<verse number="8">Ntibatsinda, kandi mw ijuru ahabo ntihaba hakiboneka.</verse>
				<verse number="9">Ca gisato c’amahēro kirakororwa, ni co ya nzoka ya mbere, yitwa Murwanizi, irindi ni Satani, ni co kizimiza abari kw isi bose, gikororerwa kw isi, abamarayika baco bakororanwa na co.</verse>
				<verse number="10">Mw ijuru numva ijwi rirenga, riti Noneh’ agakiza karashitse, gashikanye n’ ubushobozi n’ubgami bg’Imana yacu n’ububasha bga Kristo wayo: kuk’ Umurezi wa bene Data akororewe hasi, yahora abarega ku murango no mw ijoro imbere y’Imana yacu.</verse>
				<verse number="11">Na bo bamuneshesheje amaraso y’ Umwagazi w’Intama n’ijambo ryo gushinga intahe kwabo, ntibakunda amagara yabo, ntibanka no gupfa.</verse>
				<verse number="12">Nuko noneho munezerwe mwa majuru, namwe abayabamwo. Ibara rizobonwa n’ isi n’ikiyaga, kuk’ Umurwanizi yabamanukiye, ari n’inzigo nyinshi, azi kw afise igihe gito.</verse>
				<verse number="13">Kandi ca gisato, kibonye yuko gikororewe kw isi, gihīga wa mugore yavyaye umuhungu.</verse>
				<verse number="14">Umugore ahabga amababa abiri y’inkukuma nini, kugira ngw agurukire mu bugaragwa ahantu hiwe, ah’ agaburirirwa igihe n’ibihe n’igice c’igihe, arindwa ico kiyoka.</verse>
				<verse number="15">Ico kiyoka gisendanisha amazi nk’uruzi avuye mu kanwa kaco inyuma y’uwo mugore kugira ngo kimutwaze uruzi.</verse>
				<verse number="16">Isi itabara uwo mugore, yasamika akanwa kayo, imira uruzi ca gisato casendanishije.</verse>
				<verse number="17">Ico gisato kigirira wa mugore inzigo, kirīgīra ngo kirwanye abo mu ruvyaro rwiwe basigaye, bitondera ivyagezwe n’Imana kandi bafise ibishingira Yesu intahe.</verse>
			</chapter>
			<chapter number="13">
				<verse number="1">Gihagarara ku musenyi wo ku kiyaga. Mbona igikōko ciburuka kiva mu kiyaga, gifise amahembe cumi n’imitwe ndwi: ku mahembe yaco hārih’ imigāra cumi, no ku mitwe yaco hārih’ amazina y’amarogotano.</verse>
				<verse number="2">Ico gikōko nabonye casa n’ingwe, amajanja yaco yar’ ameze nk’ay’ idubu, akanwa kaco kari kameze nk’ak’ intambge. Ca gisato kigiha ububasha bgaco, no kuja ku ngoma yaco, n’ubutware buhambaye.</verse>
				<verse number="3">Muri ya mitwe yaco mbonamw’ umwe usa n’ūkomeretse akagīrīre: uruguma rwocishe rurakira. Isi yose ikurikira ico gikōko bagitangarira.</verse>
				<verse number="4">Batazira ico gisato bagisenga, kuko cahaye ico gikōko ububasha bgaco; batazira na kino gikōko bagisenga, bati Ni nde ahwanye n’iki gikōko, kandi ni nde ashobora kukirwanya?</verse>
				<verse number="5">Gihabga akanwa kavuga ibihambaye n’ivyo kurogota: gihabga n’ubushobozi bgo gushishikara amezi mirongwine n’abiri.</verse>
				<verse number="6">Giteranura akanwa kaco kirogota ku Mana, kirogota no kw izina ryayo, no kw ihema ryayo, no ku baba mw ijuru.</verse>
				<verse number="7">Gihabga kurwanya abera no kubanesha, kandi gihabga gutwara imiryango yose n’amoko yose n’indimi zose n’amahanga yose.</verse>
				<verse number="8">Kand’ ababa kw isi bose bazogisenga, umuntu wese atanditswe izina mu gitabo c’ubugingo c’Umwagazi w’Intama yatanzwe kw ikimazi uhereye ku kuremwa kw’isi.</verse>
				<verse number="9">Namba har’ umuntu ari n’ugutwi ni yumve.</verse>
				<verse number="10">Namb’ umuntu yagerewe gufatwa mpiri azofatwa mpiri; namb’ umuntu yicisha inkota akwiye kuzokwicishwa inkota. Aho ni ho ukwihangana kw’abera guserukira bo n’ukwizera kwabo.</verse>
				<verse number="11">Kandi mbona ikindi gikōko gisokorotse mw isi: gifise amahembe abiri nk’ay’ umwagazi w’intama, kivuga nk’igisato.</verse>
				<verse number="12">Kiganzisha ububasha bgose bga ca gisato ca mbere mu maso yaco, kigōbēra isi n’abayibako gusenga ca gikōko ca mbere, cakize uruguma rwocishe.</verse>
				<verse number="13">Kandi gikora ibimenyetso bihambaye, kimanura umuriro uva mw ijuru utibukira kw isi mu maso y’abantu.</verse>
				<verse number="14">Kizimirisha ababa kw isi ibimenyetso cahawe gukorera mu maso ya ca gikōko, kibarira ababa kw isi gukora igishushanyo ca ca gikōko cari n’uruguma rw’inkota, kigahava kikabaho.</verse>
				<verse number="15">Gihabga guha ico gishushanyo c’igikōko guhūmēka, ngw ico gishushanyo c’igikōko kivuge, kandi cicishe abatazogisenga bose.</verse>
				<verse number="16">Kigera ko bose, aboroshe n’abahambaye, n’abatunzi n’aboro, n’abidegemvya n’abagurano, bashirwakw ikimenyetso ku kiganza c’i buryo canke mu ruhanga:</verse>
				<verse number="17">kandi ko hatagira umuntu yemererwa kugira ic’ agura cank’ ic’ ashōra, atar’ ūfise ico kimenyetso, ni co zina rya ca gikōko cank’ igitigiri c’ izina ryaco.</verse>
				<verse number="18">Aho ni ho ubgenge buserukira. Ūfise ubgenge n’aharūre igitigiri c’ico gikōko. N’igitigiri c’umuntu: igitigiri caco n’amajana atandatu na mirongwitandatu na gatandatu.</verse>
			</chapter>
			<chapter number="14">
				<verse number="1">Kandi mbona Umwagazi w’Intama, ahagaze ku musozi Siyoni, ahagararanye n’abantu ibihumbi ijana na mirongwine na bine, bafise izina ryiwe n’izina rya Se yanditswe mu ruhanga rwabo.</verse>
				<verse number="2">Numva ijwi rivuye mw ijuru, nk’ iry’ amazi menshi asūma, kandi nk’ iry’ inkuba ituragara cane: kand’ iryo jwi numvise ryari rimeze nk’iry’ abacuraranzi bacuraranga inanga zabo.</verse>
				<verse number="3">Baririmbira indirimbo nsha imbere ya ya ntebe y’ubgami, n’imbere ya vya binyabugingo bine na ba bakuru. Nta muntu yashoboye kwiga iyo ndirimbo atari bamwe ibihumbi ijana na mirongwine na bine, bācunguwe ngo bakūrwe mw isi.</verse>
				<verse number="4">Abo ni bo batandujwe n’icitwa umugore, kuko bābaye nk’inkumi. Abo ni bo bakurikira wa Mwagazi ah’ aja hose. Abo bācunguwe mu bantu, kugira ngo babe umushuzo ku Mana no kuri wa Mwagazi.</verse>
				<verse number="5">Kandi mu kanwa kabo ntihābonetsemw’ ikinyoma: nta gasembga bagira.</verse>
				<verse number="6">Kandi mbona umumarayika wundi aguruka yātiriye ijuru, afise ubutumwa bgiza butazoshira bgo kubarira ababa kw isi n’ amahanga yose n’imiryango yose n’indimi zose n’amoko yose.</verse>
				<verse number="7">Avuga n’ijwi rirenga, ati Mwubahe Imana, muyihimbaze, kukw igihe c’amateka yayo gishitse, musenge iyaremye ijuru n’isi n’ ikiyaga n’amasōko y’amazi.</verse>
				<verse number="8">Umumarayika wundi wa kabiri akurikirirako, ati Kirakomvomvotse, kirakomvomvotse, Babuloni, ca gisagara gihambaye, cateretse amahanga yose vino ni yo burake bg’ubushakanyi bgaco.</verse>
				<verse number="9">Umumarayika wundi wa gatatu akurikirirako, avuga n’ijwi rirenga, ati Ni hagira umuntu asenga ca gikōko n’igishushanyo caco, akemera gushirwakw ikimenyetso mu ruhanga canke ku kiganza,</verse>
				<verse number="10">uwo na we azonywa kuri vino, ni yo burake bg’Imana, yiteguwe idafunguye mu gakarabo k’uburake bgayo. Kand’ azobabarizwa n’umuriro n’amazuku imbere y’abamarayika bera n’imbere ya wa Mwagazi.</verse>
				<verse number="11">Umwotsi wo kubabazwa kwabo upfunduka ibihe bitazoshira, kandi ntibaruhuka ku murango no mw ijoro, abasenze ca gikōko n’igishushanyo caco, umuntu wese yemeye gushirwakw ikimenyetso c’izina ryaco.</verse>
				<verse number="12">Aho ni ho ukwihangana kw’abera guserukira, bitondera ivyagezwe n’Imana n’ ukwizera Yesu.</verse>
				<verse number="13">Numva ijwi rivuye mw ijuru rimbgira, rit’ Andika, ut’ Uhereye none hahirwa abapfa bapfira mu Mwami. Kandi Mpwemu aravuga, at’ Ego me, ngo baruhuke ubutame bgabo, kukw ibikorwa vyabo bijana na bo bibakurikiye.</verse>
				<verse number="14">Kandi mbona igicu cera; no kuri kino gicu ūkivyagiyeko, asa n’Umwana w’umuntu, yambaye igitsibo c’izahabu mu mutwe, kand’ afise umuhoro ukarishe mu kuboko.</verse>
				<verse number="15">Umumarayika wundi ava mu rusengero, asemerera n’ijwi rirenga, abgira ūvyagiye kur’ ico gicu, ati N’urungike umuhoro wawe, wimbure, kukw iyimbura rishitse, kand’ ivyimburwa vyo mw isi vyumye.</verse>
				<verse number="16">Ūvyagiye ku gicu arekurira umuhoro wiwe mw isi, isi irimburwa.</verse>
				<verse number="17">Umumarayika wundi ava muri rwa rusengero rwo mw ijuru, na we nyene afise umuhoro ukarishe.</verse>
				<verse number="18">Umumarayika wundi ava ku gicaniro, ni we aganza umuriro, asemerera n’ ijwi rirenga, abarira ūfise umuhoro ukarishe, ati Rungika umuhoro wawe ukarishe, uce inzabibu zo ku muzabibu w’isi, kukw inzabibu zawo zirungurije.</verse>
				<verse number="19">Umumarayika arekurira umuhoro wiwe mw isi, aca inzabibu z’umuzabibu w’isi, aziterera mu bgato bunini bg’ukuraka kw’Imana.</verse>
				<verse number="20">Ubgo bgato buganishirizwamw’ ibirenge inyuma ya ca gisagara, amaraso ava mu bgato, ashitsa stadiyo igihumbi n’amajana atandatu, agera ku mijiginya y’ amafarasi.</verse>
			</chapter>
			<chapter number="15">
				<verse number="1">Mbona ikindi kimenyetso mw ijuru gihambaye, gitangaza, abamarayika ndwi bafise ivyago ndwi, ni vyo vy’iherezo, kuko mur’ ivyo ari ho uburake bg’Imana buheraherezwa.</verse>
				<verse number="2">Mbona igisa n’ikiyaga c’ ibirahuri kivanze n’umuriro; mbona abatabarutse banesheje ca gikōko n’igishushanyo caco n’igitigiri c’izina ryaco, bahagaze kur’ ico kiyaga c’ibirahuri, bafise inanga z’Imana.</verse>
				<verse number="3">Baririmba indirimbo ya Mose umusavyi w’ Imana, n’indirimbo ya wa Mwagazi, bat’ Ibikorwa vyawe birahambaye kandi biratangaza, Mwami Mana ushobora vyose; inzira zawe n’iz’ ukugororoka n’ukuri, Mukama w’amahanga.</verse>
				<verse number="4">Ni nde atazogutinya ga Mwami, cank’ atazohimbaza izina ryawe? Kukw ari wewe wenyene wera, amahanga yose azoza akwikubite imbere, agusenge, kukw amateka yawe agororotse aseruwe.</verse>
				<verse number="5">Hanyuma y’ivyo mbona huguruka urusengero rw’ihema ry’ Ibishinga intahe rwo mw ijuru,</verse>
				<verse number="6">hasohoka ba bamarayika ndwi bava mur’ urwo rusengero bafise vya vyago ndwi, bambaye impuzu zera zitanduye, zikayangana, kandi bambaye imikanda y’izahabu mu gikiriza.</verse>
				<verse number="7">Kimwe muri vya binyabugingo bine giha bano bamarayika ndwi inzavya ndwi z’izahabu, zuzuye uburake bg’ Imana ibaho ibihe bitazoshira.</verse>
				<verse number="8">Rwa rusengero rwuzura umwotsi uva mu bgiza bg’Imana no mu bushobozi bgayo, kandi nta washoboye kwinjira mur’ urwo rusengero, gushitsa aho vya vyago ndwi vy’abo bamarayika ndwi vyaheraherejwe.</verse>
			</chapter>
			<chapter number="16">
				<verse number="1">Numva ijwi rirenga rivuye muri rwa rusengero ribarira ba bamarayika ndwi, riti Ni mugende, musuke kw isi izo nzavya ndwi z’uburake bg’Imana.</verse>
				<verse number="2">Uwa mbere aragenda, asuka urwavya rwiwe kw isi, abantu bafise ikimenyetso ca ca gikōko, bagasenga igishushanyo caco, bafatwa n’ibisebe bikomeye bibi.</verse>
				<verse number="3">Uwa kabiri asuka urwavya rwiwe mu kiyaga, gicika amaraso nk’ay’ ūpfuye: ikintu cose co mu kiyaga kiri n’ubugingo kirapfa.</verse>
				<verse number="4">Uwa gatatu asuka urwavya rwiwe mu nzūzi no mu masōko, bicika amaraso.</verse>
				<verse number="5">Numva umumarayika w’amazi avuga, at’ Uragororotse, uriho kandi wamyeho, Uwera, kuk’ uciye iryo teka.</verse>
				<verse number="6">Bavishije amaraso y’abera n’ay’ abavugishijwe nawe, kand’ amaraso nyene ni yo ubahaye ngo banywe: birababereye.</verse>
				<verse number="7">Numva igicaniro kivuga, kit’ Ego me Mwami Mana ushobora vyose, amateka yawe n’ay’ ukuri n’ ukugororoka.</verse>
				<verse number="8">Uwa kane asuka urwavya rwiwe mu zuba. Rihabga kubaburisha abantu umuriro.</verse>
				<verse number="9">Abantu bababurwa n’indugumba nyinshi, barogota kw izina ry’Imana igaba ivyo vyago, ntibihana ngo bayihimbaze.</verse>
				<verse number="10">Uwa gatanu asuka urwavya rwiwe ku ntebe y’ubgami ya ca gikōko. Ubgami bgaco bucura umwiza, uburibge butuma bahekenya indimi zabo,</verse>
				<verse number="11">kand’ uburibge bgabo n’ibisebe vyabo bituma barogota ku Mana Nyen’ ijuru, kandi ntibihana ngo bareke ibikorwa vyabo.</verse>
				<verse number="12">Uwa gatandatu asuka urwavya rwiwe mu ruzi runini Efurate. Amazi yarwo arakama, kugira ngw inzira y’abami bava i burasirazuba yitegurwe.</verse>
				<verse number="13">Kandi mbona mu kanwa ka ca gisato no mu kanwa ka ca gikōko no mu kanwa ka wa muvugishwa w’ibinyoma, havamw’ impwemu zitatu zihumanya, zisa n’ibikere:</verse>
				<verse number="14">kukw izo ar’ impwemu z’abadayimoni, zikora ibimenyetso, zija ku bami bo mw isi yose, ngo zibakoranirize ku ntambara yo ku musi uhambaye w’Imana ishobora vyose.</verse>
				<verse number="15">(Ehe ndaza nk’igisuma. Hahirwa ūba maso, akazigama impuzu ziwe, ngo ntagende amēnya, bakabona isoni z’ubgambure bgiwe.)</verse>
				<verse number="16">Zibakoraniriza ahantu hitwa Haru‐Magedoni mu Giheburayo.</verse>
				<verse number="17">Uw’ indwi asuka urwavya rwiwe mu kirere. Ijwi rirenga riva mu rusengero kuri ya ntebe, rivuga, riti Karabaye.</verse>
				<verse number="18">Habah’ imiravyo n’amajwi n’imituragaro, habaho no gutigita kw’isi guhambaye; nta gutigita kunganya n’ukwo ubuhambazi no gukomera kwigeze kubaho, uhereye ah’ abantu bākabereye kw isi.</verse>
				<verse number="19">Ca gisagara gihambaye kigabanywamwo gutatu, ibisagara vy’abanyamahanga birasenyuka. I Babuloni hahambaye hibukwa imbere y’ Imana, ngo hahabge agakarabo ka vino y’uburake bgayo bg’ inkazi.</verse>
				<verse number="20">Ibizinga vyo mu kiyaga vyose birahunga, kand’ imisozi ntiyasubira kuboneka.</verse>
				<verse number="21">Urubura ruhambaye, ibuye rimwe ryarwo ririvye nk’italanto, rukoragurikira ku bantu ruvuye mw ijuru: ico cago c’urubura gituma abantu barogota ku Mana, kukw icago carwo gikomeye cane.</verse>
			</chapter>
			<chapter number="17">
				<verse number="1">Haza umwe wo muri ba bamarayika ndwi bari bafise za nzavya ndwi, avugana nanje, arambgira, ati Ngwino nkwereke iteka rizocirwa maraya w’agahebuza, yicaye kw iteraniro ry’amazi menshi.</verse>
				<verse number="2">Uyo abami bo kw isi bāsambana na we, ababa kw isi bakaborerwa vino, ni zo busambanyi bgiwe.</verse>
				<verse number="3">Anjana mu bugaragwa ndi muri Mpwemu. Mbona umugore yicaye ku gikōko gisa n’agahama, cuzuye amazina y’amarogotano, gifise imitwe ndwi n’amahembe cumi.</verse>
				<verse number="4">Uwo mugore yambaye impuzu y’inyambarabami n’iy’ agahama, yari yisakaye izahabu n’utubuyenge tw’igiciro kinini n’ imaragarita, afise igikombe c’ izahabu mu minwe cuzuye ibihumanya n’imyanda y’ubusambanyi bgiwe.</verse>
				<verse number="5">Mu ruhanga afise izina ry’akabanga, ryanditswe ngo BABULONI HAHAMBAYE, NYINA WA BA MARAYA, KANDI NYINA W’ IBIHUMANYA VYO MW ISI.</verse>
				<verse number="6">Kandi mbona uwo mugore aborewe amaraso y’abera n’amaraso y’abashingiye intahe ivya Yesu. Ndamubonye birantangaza ndumirwa rwose.</verse>
				<verse number="7">Umumarayika arambaza, ati N’iki kigutangaje? Ndakubgira akabanga k’uriya mugore n’ak’ igikōko agenderako gifise imitwe ndwi n’amahembe cumi.</verse>
				<verse number="8">Igikōko ubonye cariho kandi ntikikiriho, kandi kigira kidūge kive i kuzimu, kije kuranduka. Kand’ ababa kw isi batanditswe amazina yabo mu gitabo c’ubugingo, uhereye ku kuremwa kw’isi, bazotangara babonye ico gikōko yuko cariho kandi kitakiriho, kandi kizoboneka.</verse>
				<verse number="9">Aha ni ho umutima w’ubgenge userukira. Imitwe ndwi, iyo ni yo misozi ndwi uwo mugore yicayeko.</verse>
				<verse number="10">Kandi ni yo bami ndwi: abatanu bārakombowe, umwe ariho, uwundi we ntaraza, kandi ni yaza azoba ar’ uwo kumara igihe gito.</verse>
				<verse number="11">Kandi ca gikōko, cariho kandi kitakiriho, ico ubgaco n’ūgira umunani, ariko kandi n’umwe muri ba bandi ndwi, kand’ azoja kuranduka.</verse>
				<verse number="12">Kand’ amahembe cumi wabonye ni yo bami cumi batarīma, ariko bahabga kuganziriza hamwe na ca gikōko nk’abami nyene, kumara isaha imwe.</verse>
				<verse number="13">Abo bahūza inama, baha ca gikōko ububasha bgabo n’ubutware bgabo.</verse>
				<verse number="14">Abo bazorwanya Umwagazi w’Intama, uwo Mwagazi azobanesha, kukw ari we aganza abaganza n’Umwami w’abami, kand’ abari kumwe na we, bāhamagawe, bātoranijwe, bāyobotse, na bo bazobanesha.</verse>
				<verse number="15">Arambgira, ati Ya mazi wabonye, maraya yicarako, ni yo moko n’amakungu y’abantu n’amahanga n’indimi.</verse>
				<verse number="16">Ya mahembe cumi wabonye na ca gikōko bizokwanka uwo maraya, bizomuzingazinga, bimukobe, birye inyama ziwe, bimutongoze umuriro.</verse>
				<verse number="17">Kukw Imana yashize mu mitima yabo gukora ivyo yagabiye, no guhūza inama, no gushira ca gikōko ku ngoma yabo, kugeza ah’ amajambo y’ Imana azoshikira.</verse>
				<verse number="18">Umugore wabonye ni we ca gisagara gihambaye, kiganza abami bo kw isi.</verse>
			</chapter>
			<chapter number="18">
				<verse number="1">Hanyuma y’ivyo mbona umumarayika wundi, amanuka avuye mw ijuru, afise ubutware buhambaye, isi ibonesherezwa n’ubgiza bgiwe.</verse>
				<verse number="2">Asemerera n’ijwi rirenga, ati Kirakomvomvotse, kirakomvomvotse, Babuloni ca gisagara gihambaye, gicitse ikibanza c’abadayimoni, aharindirwa impwemu zihumanya zose, aharindirwa ibisīga bihumanya vyankwa vyose.</verse>
				<verse number="3">Kukw amahanga yose yanyoye vino, ni zo burake bg’ubusambanyi bgiwe, kand’ abami bo kw isi bāsambana na we, abadandaza bo kw isi bātungishwa n’ubginshi bg’ ibihinda vyiwe.</verse>
				<verse number="4">Numva ijwi rindi rivuye mw ijuru, rivuga, riti Bantu banje, ni muve i we, kugira ngo mwoye gufatanya n’ivyaha vyiwe, mwoye guhabga ku vyago vyiwe.</verse>
				<verse number="5">Kukw ivyaha vyiwe vyārundanijwe bigashika kw ijuru, kand’ Imana yibutse ukugabitanya kwiwe.</verse>
				<verse number="6">Mumugirire ibihwanye n’ivyo yagiriye abandi, mumugerere kabiri ibikwiranye n’ivyo yakoze. Mu gakarabo yavangiyemwo, mumuvangiremwo kabiri.</verse>
				<verse number="7">Nk’ uko yihimbaza, akīgirira ibihinda, abe ari ko mumuha kubabazwa agashinyaguro no kuboroga. Kuko yibgira mu mutima, ngo Mvyagiye nd’umwamikazi, sind’ umupfakazi, sinzobona amaborogo n’akazirukanyo:</verse>
				<verse number="8">ni co gituma ivyago vyiwe vyose bizoza ku musi umwe, urupfu n’amaborogo n’amapfa, kand’ azotongozwa umuriro: kuk’ Umwami Imana amuciriyekw iteka ar’ uw’ ubushobozi.</verse>
				<verse number="9">Kand’ abami bo kw isi, abāsambana na we, bagasangira na we ibihinda vyiwe, bazomuririra, bamuvugirize amarūru, aho bazobonera umwotsi wo kuyigizwa kwiwe,</verse>
				<verse number="10">bahagaritswe kure no gutinya ugushinyagurirwa kwiwe, bati N’ibara, n’ibara, ewe wa gisagara gihambaye, Babuloni, wa gisagara c’inkomezi, kuko mw isaha imwe iteka uciriweko rigushikiriye!</verse>
				<verse number="11">N’abadandaza bo kw isi barakiririra, barakiborogera, kukw ata wukibagurira ibishōrano vyabo bizanwa mu bgato;</verse>
				<verse number="12">ibishōrano vy’izahabu n’ifeza n’utubuyenge tw’igiciro kinini, n’imaragarita, n’impuzu zera nziza, n’iz’ inyambarabami, na hariri, n’iz’ agahama, n’imbaho zose zimota neza, n’imbombovu zose z’ibintu vyabājwe mu mahembe y’inzovu, n’imbombovu zose z’ibintu vyabājwe mu biti vyiza vy’igiciro kinini, n’ivyacuzwe mu miringa, no mu butare, n’ivyabājwe mw ibuye ryitwa marimari,</verse>
				<verse number="13">n’ ibisosa vyitwa mudarasini, n’ imbazi, n’imibavu, n’amavuta amota neza, n’isenga, na vino, n’ amavuta ya elayo, n’ifu isetse neza, n’ingano, n’inka, n’intama, n’amafarasi, n’imikogote, n’imibiri y’abantu n’ubugingo bgabo.</verse>
				<verse number="14">(Kand’ iyera ry’ukwifuza kw’ umutima wawe rirakuvuyeko; n’ ibintu vyose biryoshe n’ibirābika neza biguhonnyeko, ntibazobibona ukundi.)</verse>
				<verse number="15">Abāshōra ivyo, batungishijwe n’ico gisagara, bazohagarikwa kure no gutinya ugushinyagurirwa kwaco, barira baboroga,</verse>
				<verse number="16">bati N’ibara, n’ibara, ca gisagara gihambaye, cambaye impuzu zera nziza n’iz’ inyambarabami n’iz’ agahama, kandi cisakaye izahabu n’utubuyenge tw’ igiciro kinini n’imaragarita,</verse>
				<verse number="17">kuk’ ubutunzi bungaho bukomvomvotse mw isaha imwe! Kandi nyen’ ubgato wese, n’ umuntu wese ajabukirizwa mu bgato ahantu hose, n’abasoza, n’abatunzwe n’ikiyaga, bari bahagaze kure,</verse>
				<verse number="18">kandi bakirāba umwotsi wo kuyigizwa kwaco barataka, bati N’ikihe cari gihwanye na kiriya gisagara gihambaye?</verse>
				<verse number="19">Biyorera imikungugu ku mitwe, bataka barira baboroga, bati N’ibara, n’ibara, ca gisagara gihambaye, catungishije ubutunzi bgaco abafise amato yabo mu kiyaga bose, kuko cakomvowe mw isaha imwe!</verse>
				<verse number="20">Ni biguhimbare, wa juru, namwe abera n’intumwa n’abavugishwa n’Imana, kukw Imana igiciriyekw iteka, igihōra mwebge.</verse>
				<verse number="21">Umumarayika w’inkomezi araha ikibuye kimeze nk’igisyo kinini, agita mu kiyaga, at’ Uko ni ko Babuloni igisagara gihambaye kizotererwa kigenda imivuguvugu, kandi ntikizosubira kuboneka ukundi.</verse>
				<verse number="22">Ntihazokwumvikana ukundi muri wewe ijwi ry’abacuraranzi n’iry’ abaririmvyi, n’iry’ abavuza imyironge n’iry’ abavuza inzamba; kandi nta muhinga w’umunyabuhinga bgose agisubira kuboneka muri wewe ukundi, kand’ ukuvuga kw’urusyo ntikugisubira kwumvikana muri wewe ukundi.</verse>
				<verse number="23">Kand’ ukumurika kw’itara ntikugisubira kubonesha muri wewe ukundi, kand’ ijwi ry’umukwe n’iry’ umugeni ntirigisubira kwumvikana muri wewe ukundi. Abadandaza bawe bār’ abahambaye bo kw isi, kukw amahanga yose yahendahenzwe n’uburozi bgawe.</verse>
				<verse number="24">Kandi mur’ ico gisagara amaraso y’ abavugishwa n’Imana n’ay’ abera n’ay’ abishwe bo kw isi bose ni ho yabonetse.</verse>
			</chapter>
			<chapter number="19">
				<verse number="1">Hanyuma y’ivyo numva mw ijuru ikimeze nk’ijwi rirenga ry’ishengero ryinshi, riti Haleluya; agakiza n’ubgiza n’ ububasha n’ivy’ Imana yacu,</verse>
				<verse number="2">kukw amateka yayo ar’ay’ ukuri n’ ukugororoka. Yaciriyekw iteka umwe maraya w’agahebuza, yononesha abari mw isi ubusambanyi bgiwe, kand’ imuhōye amaraso y’ abagurano bayo.</verse>
				<verse number="3">Rivuga ubugira kabiri, riti Haleluya. Kand’ umwotsi wiwe upfunduka ibihe bitazoshira.</verse>
				<verse number="4">Ba bakuru mirongwibiri na bane na vya binyabugingo bine vyikubita hasi, bisenga Imana ivyagira kuri ya ntebe, biti Amen; Haleluya.</verse>
				<verse number="5">Ijwi riva kur’ iyo ntebe rivuga, riti Ni mushime Imana yacu, yemwe mwese abagurano bayo, abayubaha, aboroshe n’abakomeye.</verse>
				<verse number="6">Numva ikimeze nk’ijwi ry’ ishengero rinini, n’ikimeze nk’ ugusūma kw’amazi menshi, n’ ikimeze nk’ijwi ry’imituragaro ihambaye, kivuga, kiti Haleluya, kuk’ Umwami Imana yacu ishobora vyose ihangamye.</verse>
				<verse number="7">Tunezerwe, duhimbarwe, tuyihe icubahiro, kuk’ ubukwe bga wa Mwagazi w’ Intama bushitse, umugeni wiwe ariteguye.</verse>
				<verse number="8">Kandi yahawe kwambara impuzu zera nziza, zikayangana, zitanduye; izo mpuzu zera nziza ni zo bikorwa vyo kugororoka vy’abera.</verse>
				<verse number="9">Umumarayika arambarira, at’ Andika, uti Hahirwa abatorewe gutaha ubukwe bga wa Mwagazi. Kand’ arambarira, at’ Ayo n’ amajambo y’ukuri y’Imana.</verse>
				<verse number="10">Nikubitishwa hasi imbere y’ ibirenge vyiwe no kumusenga. Arambarira, at’ Oya sigaho; nd’umugurano mugenzawe, kandi ndi mugenzi wa bene So bafise ivyo gushingira intahe Yesu: Imana ba ari yo usenga. Kukw abashingira intahe Yesu baba bavugishwa na Mpwemu.</verse>
				<verse number="11">Mbona ijuru ryuguruye, kandi mbona ifarasi y’igitare, ūyivyagiyeko yitwa Mwizigirwa, irindi ni Munyakuri. Aca amateka akarwana intambara mu bugororotsi.</verse>
				<verse number="12">Inyonga ziwe n’imbeya z’umuriro, no mu mutwe yambaye imigāra myinshi, kand’ afise izina ryanditswe, nta wurizi atari we wenyene.</verse>
				<verse number="13">Yambaye impuzu zājobetswe mu maraso, kandi yitwa Jambo w’Imana.</verse>
				<verse number="14">Ingabo zo mw ijuru ziramukurikira, zicaye ku mafarasi y’ibitare, zambaye impuzu nziza zera derere, zitanduye.</verse>
				<verse number="15">Mu kanwa kiwe havamw’ inkota ikarishe, kugira ngw ayikubite amahanga: azoyaragiza inkoni y’icuma. Kand’ aganishiriza ibirenge mu bgato vino y’uburake bg’inkazi bg’Imana ishobora vyose.</verse>
				<verse number="16">Kandi ku mpuzu ziwe no ku kibero, afise izina ryanditsweko, ng’ UMWAMI W’ABAMI, ŪGANZA ABAGANZA.</verse>
				<verse number="17">Mbona umumarayika ahagaze ku zuba; asemerera n’ijwi rirenga, abarira ibisīga vyose biguruka vyātiriye ijuru, ati Ni muze mukoranire amazimano menshi y’ Imana,</verse>
				<verse number="18">ngo murye inyama z’ abami n’iz’ abakuru b’abagabisha b’abasoda n’iz’ abahizi n’iz’ amafarasi n’iz’ abayicarako n’iz’ abantu bose, abidegemvya n’abagurano, aboroshe n’abahambaye.</verse>
				<verse number="19">Mbona ca gikōko n’abami bo kw isi n’ingabo zabo bakoraniye kurwanya ūvyagiye kuri ya farasi n’ingabo ziwe.</verse>
				<verse number="20">Ico gikōko gifatwa mpiri, bo na wa muvugishwa w’ibinyoma, yakorera vya bimenyetso mu maso yaco, akabizimirisha abemeye gushirwakw ikimenyetso ca ca gikōko n’ abasenga igishushanyo caco. Vyompi bitererwa bibona mu kiyaga caka umuriro n’amazuku.</verse>
				<verse number="21">Abasigaye bicishwa inkota y’ūvyagiye kuri ya farasi, imwe ivuye mu kanwa kiwe. Ibisīga vyose bifunereza inyama zavyo.</verse>
			</chapter>
			<chapter number="20">
				<verse number="1">Mbona umumarayika amanuka avuye mw ijuru, afise urupfunguzo rw’i kuzimu, afise n’ ikinyororo mu minwe.</verse>
				<verse number="2">Afata ca gisato, ni co ya nzoka ya mbere, ni yo Murwanizi irindi ni Satani, akiboha ngo kimare imyaka igihumbi,</verse>
				<verse number="3">agikororera i kuzimu, arahadadira, ashirakw ikimenyetso kikirumanya, kugira ngo nticongere kuzimiza amahanga, gushitsa ah’ iyo myaka igihumbi izoshirira: ni yashira gikwiye kubohorwa ngo kimare igihe gito.</verse>
				<verse number="4">Mbona intebe z’ubgami, mbona abicara kuri zo, bahabga ubucamanza. Kandi mbona ubugingo bg’ abaciwe amazosi, babahōra gushingira intahe Yesu, n’ijambo ry’ Imana, ni bo batāsenze ca gikōko cank’ igishushanyo caco, kandi ntibemeye gushirwa ikimenyetso caco mu ruhanga canke ku kiganza. Baba bazima, bafatanya na Kristo kuganza imyaka igihumbi.</verse>
				<verse number="5">Abapfuye bandi ntibaba bazima iyo myaka igihumbi itarashira. Ukwo ni kwo kuzuka kwa mbere.</verse>
				<verse number="6">Ūri mu mugabane wo kuzuka kwa mbere arahiriwe kandi n’ uwera. Urupfu rwa kabiri ntirugira ububasha ku bameze bartyo, ariko bazoba abaherezi b’Imana na Kristo, kandi bazofatanya na we kuganza, iyo myaka igihumbi.</verse>
				<verse number="7">Kand’ iyo myaka igihumbi ni yashira, Satani azorekurwa ngw ave mw ibohero,</verse>
				<verse number="8">azosokoroka aje kuzimiza amahanga yo mu mfuruka zine z’isi, Gogi na Magogi, kugira ngw ayakoranirize hamwe ku ntambara, igitigiri cabo ni nk’ umusenyi wo ku kiyaga.</verse>
				<verse number="9">Baradūga bakwira isi yose, bakikiza ah’ ingabo z’abera zishagaje, na ca gisagara gikundwa. Umuriro uratibuka uvuye mw ijuru, urabarigata.</verse>
				<verse number="10">Kand’ Umurwanizi yabazimiza atererwa muri ca kiyaga caka umuriro n’amazuku, kirimwo na ca gikōko na wa muvugishwa w’ibinyoma, bazobabazwa ku murango no mw ijoro ibihe bitazoshira.</verse>
				<verse number="11">Mbona intebe niniya yera, mbona n’Iyivyagiyeko, isi n’ijuru bihunga mu nyonga hayo, aho vyahora ntihaba hakiboneka.</verse>
				<verse number="12">Mbona abapfuye, abahambaye n’aboroshe, bahagaze imbere y’ iyo ntebe; ibitabo birazingururwa. Kand’ ikindi gitabo kirazingururwa, ni co gitabo c’ubugingo. Abapfuye bacirwa imanza z’ivyanditswe mur’ ivyo bitabo, zikwiranye n’ivyo bakoze.</verse>
				<verse number="13">Ikiyaga kigarukana abapfuye bo muri co, urupfu n’i kuzimu bigarukana abapfuye bo muri vyo, bacirwa imanza zikwiranye n’ivy’ umuntu wese yakoze.</verse>
				<verse number="14">Rupfu na Kuzimu batererwa muri ca kiyaga caka umuriro. Ico kiyaga caka umuriro ni co rupfu rwa kabiri.</verse>
				<verse number="15">Kand’ umuntu wese atabonetse ko yanditswe muri ca gitabo c’ ubugingo atererwa mur’ ico kiyaga caka umuriro.</verse>
			</chapter>
			<chapter number="21">
				<verse number="1">Mbona ijuru risha n’isi nsha: kukw ijuru rya mbere n’isi ya mbere vyari vyagiye, n’ ikiyaga nticari kikiriho.</verse>
				<verse number="2">Mbona umurwa wera, Yerusalemu musha, wururuka uva mw ijuru ku Mana, witeguwe nk’uk’ umugeni asharizwa umugabo wiwe.</verse>
				<verse number="3">Numva ijwi rirenga, rivuye kuri ya ntebe, rit’ Eh’ ihema ry’Imana riri kumwe n’abantu, kand’ izogerēra muri bo, na bo bazoba abantu bayo, kand’ Imana ubgayo izobana na bo, izoba Imana yabo.</verse>
				<verse number="4">Izohanagura amosozi yose ku maso yabo, kand’ urupfu ntiruzoba rukiriho, kand’ amaborogo no gutaka n’uburibge ntibizoba bikiriho: kukw ivya mbere bishize.</verse>
				<verse number="5">Īvyagira kuri ya ntebe iravuga, iti Rāba vyose ndabihindura bisha. Kand’ it’ Andika, kukw ayo majambo ar’ ayo kwizerwa n’ay’ ukuri.</verse>
				<verse number="6">Kand’ irambarira, iti Karabaye. Ndi Alufa na Omega, itanguriro n’iherezo. Ūfise inyota nzomuha kunywa kw isōko y’amazi y’ubugingo ku buntu.</verse>
				<verse number="7">Ūnesha azoragwa ivyo, nanje nzoba Imana yiwe, na we azoba umwana wanje.</verse>
				<verse number="8">Arikw ibijora, n’abatizera, n’abakora ibizira, n’abicanyi, n’abashakanyi, n’abarozi, n’ abasenga ibigirwamana, n’abanyabinyoma bose, umugabane wabo uzoba mu kiyaga caka umuriro n’ amazuku, ni co rupfu rwa kabiri.</verse>
				<verse number="9">Haza umwe wo muri ba bamarayika ndwi, bari bafise za nzavya ndwi zuzuye ivyago ndwi vy’iherezo, avugana nanje arambgira, ati Ngwino nkwereke umugeni, umugore wa wa Mwagazi.</verse>
				<verse number="10">Anjana ku musozi munini muremure ndi muri Mpwemu, anyereka umurwa wera Yerusalemu, wururuka uva mw ijuru ku Mana,</verse>
				<verse number="11">ufise ubgiza bg’Imana. Ugukayangana kwawo gusa n’ukw’ ibuye ry’akabuyenge ry’ igiciro kinini cane, nk’akabuyenge kitwa yasipi, kabonerana nk’icirore,</verse>
				<verse number="12">uzigujwe n’urugo runini rurerure rufise ibirimba cumi na bibiri, no mu birimba harih’ abamarayika cumi na babiri, kandi hār’ amazina yanditsweko, ni yo y’imiryango cumi n’ibiri y’Abisirayeli.</verse>
				<verse number="13">Ahahera i burasirazuba har’ ibirimba bitatu; ahahera i burārūko har’ ibirimba bitatu; ahahera i bumanuko har’ ibirimba bitatu; ahahera i burengerazuba har’ ibirimba bitatu.</verse>
				<verse number="14">Urugo ruziguje uwo murwa rufise amatanguriro cumi n’abiri, yanditswekw amazina cumi n’abiri y’intumwa cumi na zibiri za wa Mwagazi.</verse>
				<verse number="15">Uwavugana nanje yar’ afise irenga ry’izahabu ry’ikigeresho, kugira ngw agere uwo murwa n’ibirimba vyawo n’urugo rwawo.</verse>
				<verse number="16">Uwo murwa ungana impande zose, uburebure bungana n’ubgaguke. Ageresha uwo murwa rya renga, ageramwo stadiyo ibihumbi cumi na bibiri: uburebure bg’umurambararo n’ubgaguke n’ uburebure bg’igihagararo birangana.</verse>
				<verse number="17">Agera urugo rwawo, rushikana amatambge ijana na mirongwine n’ane, y’ukuboko uciriye mu nkokora, nk’ukw itambge ritambishwa ukuboko kw’umuntu ringana, ni kw iry’ umumarayika ringana.</verse>
				<verse number="18">Urugo rwawo rwubakishijwe yasipi, umurwa war’ izahabu ishize inkamba imeze nk’ibirahuri bishize inkamba nyene.</verse>
				<verse number="19">Amatanguriro y’urugo rwa wa murwa yar’ asharijwe n’ amabuye y’amoko yose y’utubuyenge tw’igiciro kinini. Ibuye ry’itanguriro rya mbere ryari yasipi, irya kabiri ryari safiro, irya gatatu ryari kalukedoni, irya kane ryari simaragido,</verse>
				<verse number="20">irya gatanu ryari sarudonikisi, irya gatandatu ryari sarudiyo, iry’ indwi ryari kirusolito, iry’ umunani ryari berulo, iry’ icenda ryari topazi, iry’ icumi ryari kirusopuraso, iry’ icumi na rimwe ryari huwakinto, iry’ icumi na kabiri ryari ametusito.</verse>
				<verse number="21">Kand’ ibirimba, ukw ar’ icumi na bibiri, vyar’ imaragarita cumi na zibiri: ikirimba kimwe cubakishijwe imaragarita imwe, birtyo birtyo. Irango rya wa murwa ryar’ izahabu nziza, isa n’ibirahuri bibonerana.</verse>
				<verse number="22">Kandi sinabonye urusengero kuri wo, kuk’ Umwami Imana ishobora vyose na wa Mwagazi ari bo rusengero rwawo.</verse>
				<verse number="23">Kandi wa murwa nturinda kwākirwa n’ izuba canke n’ukwezi, kuk’ ubgiza bg’Imana ari bgo buwākira, kandi wa Mwagazi ari we tara ryawo.</verse>
				<verse number="24">Kand’ amahanga azogendera mu muco wawo, abami bo kw isi bazozanay’ ubgiza bgabo.</verse>
				<verse number="25">Ibirimba vyawo ntibijishwa na rimwe, kukw ata joro ribayo.</verse>
				<verse number="26">Kandi bazozanay’ ubgiza n’ icubahiro vy’amahanga.</verse>
				<verse number="27">Kandi kuri wo nta ho hazogera ikintu gihumanya, cank’ ūkora ibizira akabesha, atar’ abanditswe mu gitabo c’ubugingo ca wa Mwagazi w’Intama.</verse>
			</chapter>
			<chapter number="22">
				<verse number="1">Anyereka uruzi rw’amazi y’ubugingo, rubonerana nk’ icirore, ruva ku ntebe y’Imana na wa Mwagazi.</verse>
				<verse number="2">Hagati y’irango rya wa murwa, hakurya no hakuno y’urwo ruzi harih’ igiti c’ubugingo, cera icumi na kabiri mu mwaka, kikera rimwe‐rimwe uk’ ukwezi gutashe. Ibibabi vyaco vyar’ ivyo kuvūra amahanga.</verse>
				<verse number="3">Nta muvumo uzoba ukiriho. Intebe y’ Imana na wa Mwagazi izoba muri wa murwa, abagurano bayo bazokwama bashashe,</verse>
				<verse number="4">bazorāba mu nyonga hayo, izina ryayo rizokwandikwa mu ruhanga rwabo.</verse>
				<verse number="5">Nta joro rizoba rikiriho, kandi ntibazorinda kubonesherezwa n’ itara canke kwākirwa n’izuba, kuk’ Umwami Imana ari yo izobākira, kandi bazoba abami ibihe bitazoshira.</verse>
				<verse number="6">Arambarira, at’ Ayo majambo n’ayo kwizerwa n’ay’ ukuri, kand’ Umwami, ni yo Mana igera impwemu z’abavugishwa na yo, yatumye umumarayika wiwe kwereka abagurano biwe ibigira bibeho vuba.</verse>
				<verse number="7">Kand’ ehe ndaza vuba. Hahirwa uwitondera amajambo yavugishijwe yo mur’ iki gitabo.</verse>
				<verse number="8">Ni jewe Yohana numvise ivyo, ndavyibonera. Mmaze kuvyumva no kubibona, nikubita hasi imbere y’ibirenge vy’umumarayika anyeretse ivyo, ngira ndamusenge.</verse>
				<verse number="9">Arambarira, at’ Oya sigaho; nd’umugurano mugenzawe, kandi ndi mugenzi wa bene So, abavugishwa n’Imana, n’uw’ abitondera amajambo y’iki gitabo. Imana ba ari yo usenga.</verse>
				<verse number="10">Kand’ arambarira, ati Ntumatanishe ishashara n’ikimenyetso amajambo avugishijwe n’Imana yo mur’ iki gitabo; kukw igihe kiri hafi.</verse>
				<verse number="11">Ūgabitanya n’ashishikare agabitanye; uwanduye mu mutima n’ ashishikare yandure; ūgororotse n’ashishikare agororoke; uwera n’ashishikare yezwe.</verse>
				<verse number="12">Ehe ndaza vuba, nzanye ingero, kugira ngo ngerere umuntu wese ibikwiranye n’ivyo yakoze.</verse>
				<verse number="13">Ndi Alufa na Omega, uwa mbere n’uwa nyuma, itanguriro n’iherezo.</verse>
				<verse number="14">Hahirwa abamesura imvune zabo, kugira ngo babone kwēgēra ca giti c’ubugingo, kandi bace mu birimba bashike kuri wa murwa.</verse>
				<verse number="15">Inyuma hazoba imbga n’abarozi n’abashakanyi n’abicanyi n’abasenga ibigirwamana, n’umuntu wese akunda kubesha akabikora.</verse>
				<verse number="16">Jewe Yesu ntumye umumarayika wanje gushingira intahe mwebge ivyo, kubg’ amashengero. Ni jewe munago wo ku gishitsi ca Dawidi, nd’ umwuzukuruza wiwe, kandi nd’ ikinyenyeri gica ibibat si co mu gaturuturu.</verse>
				<verse number="17">Kandi Mpwemu bo na wa mugeni barahamagara, bati Ngwino. Kand’ uwumva n’ahamagare, ati Ngwino. Kand’ ūfise inyota n’ aze, ūgomba ni yākīre amazi y’ ubugingo ku buntu.</verse>
				<verse number="18">Uwumva wese amajambo yavugishijwe yo mur’ iki gitabo ndabishingira intahe kuri we, nti Ni hagira umuntu azokwungurira kuri yo, Imana izomwunguka ivyago vyanditswe mur’ iki gitabo.</verse>
				<verse number="19">Kandi ni hagira umuntu akūra ku majambo y’igitabo c’ibi vyavugishijwe na yo, Imana izomukūra ku mugabane wa ca giti c’ubugingo no ku wa wa murwa wera, vyanditswe mur’ iki gitabo.</verse>
				<verse number="20">Ūshingira intahe ivyo, aravuga, at’ Ego me, ndaza vuba. Amen, urakaza, Mwami Yesu.</verse>
				<verse number="21">Ubuntu bg’Umwami Yesu bubane n’abera. Amen.</verse>
			</chapter>
		</book>
	</testament>
</bible>