<?xml version="1.0" encoding="UTF-8"?>
<bible translationss="Mossi (SSDC) 1998" status="SEBR SÕNGO © Alliance Biblique du Burkina Faso, 1998." link="https://www.bible.com/bible/1217/MAT.3.SSDC98">
	<testament translation="New">
		<book number="40">
			<chapter number="1">
				<verse number="1">A Zezi Krista, a Daviid biiga, a Abraam biiga roog sebre.</verse>
				<verse number="2">A Abraam n doga Izaak. A Izaak n doga Zakoob, a Zakoob n doga Zɩɩda ne a yaopa,</verse>
				<verse number="3">a Zɩɩda n dog a Fares ne a Zara, tɩ b ma yaa Tamar, a Fares n dog a Esrom, a Esrom n dog a Aram,</verse>
				<verse number="4">a Aram n doga Aminadab, a Aminadab n dog a Naason, a Naason n dog a Salmon,</verse>
				<verse number="5">a Salmon n dog a Booz, a ma la a Raab, a Booz n dog a Zobɛɛd, a ma la a Rut, a Zobɛɛd n dog a Zese,</verse>
				<verse number="6">a Zese n dog dĩm a Daviid. A Daviid n dog a Salomo, a ma a Uri paga,</verse>
				<verse number="7">a Salomo n dog a Roboam, a Roboam n dog a Abia, a Abia n dog a Asa,</verse>
				<verse number="8">a Asa n dog a Zozafat, a Zozafat n dog a Zoram, a Zoram n dog a Oziyas,</verse>
				<verse number="9">a Oziyas n dog a Zoatam, a Zoatam n dog a Akaz, a Akaz n dog a Ezekiyas,</verse>
				<verse number="10">A Ezekiyas n dog a Manase, a Manase n dog a Amon, a Amon n dog a Zoziyas,</verse>
				<verse number="11">a Zoziyas n dog a Zekoniyas ne a yaopa. Bãmb wakatẽ la b vʋk Israyɛl kamb n kẽng Babilon.</verse>
				<verse number="12">Babilon yembd poore, a Zekoniyas n dog a Salatiyɛl, a Salatiyɛl n dog a Zorobabɛl,</verse>
				<verse number="13">a Zorobabel n dog a Abiud, a Abiud n dog a Eliakim, a Eliakim n dog a Azor,</verse>
				<verse number="14">a Azor n dog a Sadok, a Sadok n dog a Akim, a Akim n dog a Eliyud,</verse>
				<verse number="15">a Eliud n doga Eleazar, a Eleazar n dog a Matan, a Matan n dog a Zakoob,</verse>
				<verse number="16">a Zakoob n dog a Zozɛf, a Maryam sɩda la a Maryam n dog a Zezi, sẽn boond tɩ Krista.</verse>
				<verse number="17">Dẽnna yaab rãmba ne b rot sõta woto: a Abraam n taa Daviid, yaa rot piig la a naase. A Daviid n ta Babilon yembdo, yaa rot piig la a naase. Babilon yembdo n ta Krista yaa rot piig la a naase.</verse>
				<verse number="18">A Zezi Krista dogma kibar la woto: a ma, a Maryam, da ya a Zozɛf pʋg-bila. La a Maryam sẽn waa n nan ka kul a Zozɛf, a mikame, tɩ ne a Vʋʋsem Sõng raabo, a lebga zɩsgo.</verse>
				<verse number="19">A sɩda, a Zozɛf, sẽn da ya nin-tɩrgã, pa tʋlg n gom tɩ yi yɩng ye a tʋlgame bal n soos n bas a Maryam.</verse>
				<verse number="20">La rẽ sẽn waa n be a yamẽ, la a sẽn yãe Soaala malɛk a zãmsdẽ, sẽn yeel-a: «Zozɛf, Daviid biiga, da zoe rabeem n deeg f pʋg-bila, a Maryam, f zakẽ ye, tɩ biig ning sẽn sig a pʋgẽ wã yita a Vʋʋsem Sõng nengẽ.</verse>
				<verse number="21">Bi-ribl la a na n doge la f na n pʋda a yʋʋr a Zezi: tɩ yaa yẽ n na n sɩd yiis a buuda neba yel-wẽnd pʋgẽ.»</verse>
				<verse number="22">La yella yɩɩ woto, n taas Soaala sẽn da togs ne bãngdba noore:</verse>
				<verse number="23">Pa-kul na n dɩka pʋga n dog biiga, la b na n pʋda a biigã tɩ Emmanwɛl, dat n yeelame tɩ Wẽnd bee d sʋka.</verse>
				<verse number="24">A Zozɛf sẽn neke, a maana wala malɛka sẽn wilgi, a peega a paga, a zakẽ,</verse>
				<verse number="25">la a tol n doga a biigã tɩ b pa bãng taab ye; la a Zozɛf pʋda biiga yʋʋr a Zezi.</verse>
			</chapter>
			<chapter number="2">
				<verse number="1">A Zezi doga Bɛtelyɛɛm, Zɩɩde tẽnga, dĩm a Erod naamẽ, la ade, neb sẽn bʋgd ãds yii yaanga n wa Zerizalɛɛm</verse>
				<verse number="2">n sok woto: «Zʋɩf rãmb dĩma sẽn dog paalma bee yɛ? Tõnd yãenda b ãdg sẽn puki tɩ d wa n na n waoog-ba.»</verse>
				<verse number="3">B sẽn wʋm dẽ, dĩm a Erod ne Zerizalɛɛm tõre yɛɛsame.</verse>
				<verse number="4">Dĩma tigma maan-kʋʋdba kãsem dãmba ne sẽn karem-ba n sikã la a sok-b lame n bãng Wẽnd Nedã sẽn na n dog zĩig ninga.</verse>
				<verse number="5">«Yaa Bɛtelyɛɛm, Zɩɩde tẽnga, tɩ bãngda gʋlsame:</verse>
				<verse number="6">Zɩɩda tẽn-peelmẽ Bɛtelyɛɛm, ka foo la tẽn-bil Zɩɩda ye, tɩ dĩm ning sẽn na n gũ m buuda Israyɛl, na n yila f pʋgẽ.»</verse>
				<verse number="7">A Erod soos n boola ãdsa bagbã n na n bãng wakat bʋg taki la ãdga puk-ba,</verse>
				<verse number="8">la a tees-b la Bɛtelyɛɛm sore n yetẽ: «Kẽng-y n tɩ sok-y biiga yelle, la y sã n bãng vẽenega, bɩ y lɛɛg n wa togs-ma tɩ m me kẽng n tɩ waoog-a.»</verse>
				<verse number="9">Ãdsa bagba sẽn paam dĩma koɛɛga, b rɩka sore; b le yãee ãdgã t'a kẽnd b taoore la a waa n tɩ yalsa sus biiga sẽn da be zĩig ningã.</verse>
				<verse number="10">B sẽn yãe ãdgã b sũur yɩɩ noog wʋsgo.</verse>
				<verse number="11">B kẽe roogã n yãend biiga ne b ma, a Maryam, la b wõgemdame n waoog-ba; b pagsa b kogendo n yiis b kũuni n kõ-ba: sãnem, tɩdare, ne tɩ-kaam sẽn tar yũ-noogo.</verse>
				<verse number="12">Dẽ poore b bãnga b zãmsdẽ tɩ b ka tõe n leb n tũ a Erod nengẽ ye, la b bao sor a to n leb b tẽngẽ.</verse>
				<verse number="13">Bãmb loogr poore, Soaala malɛk lika a Zozɛf a gũeemẽ n yeel-a: «Yik n dɩk biiga ne a ma n zoe n kẽng Ezipt tẽnga la f pa be n ta wakat ning m sẽn na n wilg fu; a Erod na n baoo biigã n kʋ.»</verse>
				<verse number="14">A Zozɛf yika ne yʋngo n dɩk biiga ne a ma n zoe n kẽng Ezipt tẽnga,</verse>
				<verse number="15">la a paa be n tãag a Erod kaalem. Woto la Soaala koɛɛg tõog n taase: M boola m biiga Ezipt tẽnga.</verse>
				<verse number="16">A Erod sẽn mik tɩ bagba belg-a lame, a sũur puuga al wʋsgo, dẽ la a tʋm tɩ b kẽng Bɛtelyɛɛm la Bɛtelyɛɛm weoogo n kʋ kamb niyns fãa yʋʋm sẽn pa yɩɩd a yiibu, wala neba sẽn da mak n wilgã.</verse>
				<verse number="17">La woto yɩɩ bãngd a Zeremi koɛɛg taasgo:</verse>
				<verse number="18">Kɛleng n kelem Rama yãbr la waasgo n waas be: ya a Rasɛl n yãbd a kamba la a tõt belegre tɩ b le ka ket ye.</verse>
				<verse number="19">La a Erod kũum poore, Soaala malɛk lika a Zozɛf a gõeemẽ, Ezipt tẽnga,</verse>
				<verse number="20">n yeel-a: «Yik n dɩk biiga ne a ma n leb Israyɛl tẽnga tɩ sẽn da baood-b biigã n na n kʋ wã fãa kiime.»</verse>
				<verse number="21">A Zozɛf yikame n dɩk biiga ne a ma n leb Israyɛl tẽnga.</verse>
				<verse number="22">A sẽn wʋm t'a Arkelawus n dɩt naam Zɩɩda tẽn-peelmẽ, a ba, a Erod, zĩigẽ, a Zozɛf zoe rabeem ne be lebre, la a sẽn paam koɛɛg a zãmsdẽ, a zãagame n tees Galile baobgo,</verse>
				<verse number="23">a waa n kẽe tẽng a ye sẽn boond tɩ Nazarɛt. Woto me la bãngda koɛɛg tõog n taase: B na n bool-a lame tɩ Nazarɛt daoa.</verse>
			</chapter>
			<chapter number="3">
				<verse number="1">Rao n da kõt soobo, a yʋʋr a Zã; a waa n bee Zɩɩda weoogẽ n karemd neba</verse>
				<verse number="2">n yetẽ: «Tuub-y y yel-wẽna tɩ Wẽnd Rĩung kolgame.»</verse>
				<verse number="3">Ad-y yaa yẽ yell la bãngd a Izai da gomda: Sẽn moond-a weoogẽ wã koɛɛg la woto: segl-y Soaala sor, kɩt-y tɩ b so-bugsa lebg tɩrse.</verse>
				<verse number="4">A Zã ra yera fuug sẽn wʋg ne yʋgem kõbdo la a ra sẽga gãndo. A rɩɩb da yaa sʋya la weoog sɩɩdo.</verse>
				<verse number="5">Zerizalɛɛm ne Zɩɩda la Zʋrdẽ baobga rãmb fãa gill da kẽnda a nengẽ.</verse>
				<verse number="6">B ra togsda b yel-wẽna n deegd soobo, Zʋrdẽ koomẽ.</verse>
				<verse number="7">A Zã sẽn yãend Farizẽ la Saduseẽ rãmba tɩ b wat wʋsgo n na n deeg soobo, a yeel-b lame: «Wag-bi buudu, ãnda n wilg yãmb tɩ y zoe n põs Wẽnd beem sẽn wat y zutu?</verse>
				<verse number="8">Bɩ y tʋm tʋʋm sõma n wilg tɩ y teema zʋgo,</verse>
				<verse number="9">la y ra saag n yeel y sũurẽ: ‹Tõnd yaa a Abraam kamb ye.› M yet-y lame tɩ kuga sẽn dɩgã, Wẽnd tõe n yiisa a Abraam kamb b pʋsẽ.</verse>
				<verse number="10">Lar zoe n dɩga tɩɩga sɛɛga; tɩɩg ninga fãa sẽn pa womda bi-sõma, b na n kɛɛg-a lame n yõog bugum.</verse>
				<verse number="11">Mam yẽ kõt-y la soob koomẽ y zʋg tekr yĩnga la mam sẽn deng a soab taoorã yɩɩda maam; paam n lodg a neodr gĩs menga looga maam; yẽ na n soo yãmb ne a Vʋʋsem Sõng la bugum.</verse>
				<verse number="12">A zãada kaorg a nugẽ n na n yelg a kood zɛɛgẽ; ka-bɛɛla na n suii baoorẽ, la fɩɩba na n yõoga bugum ning sẽn ka kiida pʋgẽ.»</verse>
				<verse number="13">A Zezi yii Galile n wa Zʋrdẽ kʋɩlga, a Zã nengẽ, n na n deeg soobo.</verse>
				<verse number="14">A Zã ra pa rat n sak ye, n yetẽ: «Yaa maam n tog n deeg soob yãmb nengẽ, tɩ yãmb baas n wat mam nengẽ!»</verse>
				<verse number="15">A Zezi leok-a lame: «Bas tɩ m maan woto nanda tɩ yaa woto la d tog maan tɩ fãa zemse.» T'a Zã yaool n na n sak.</verse>
				<verse number="16">A Zezi sẽn deeg soob n yit koomẽ, la saaga pilg a gãongo, la b yãee a Vʋʋsem Sõng sẽn sigd a Zezi zugu wa walle,</verse>
				<verse number="17">la koɛɛg me n sãd yĩngri: «Ada yaa mam bi-nongre, mam yam kẽe-a la zãnga!»</verse>
			</chapter>
			<chapter number="4">
				<verse number="1">A Vʋʋsem Sõng talla a Zezi n kẽ we-raoogẽ tɩ Sʋtãan kʋɩɩb-ba.</verse>
				<verse number="2">B maana rasem pisnaase la yʋnd pisnaase n ka rɩ, n ka yũ ye.</verse>
				<verse number="3">Dẽ la kʋɩɩbda kolg n yeele: «Fo sã n ya Wẽnd Biiga bɩ f kɩt tɩ kug kãensa lebg buri.»</verse>
				<verse number="4">A Zezi leok-a lame: «B gʋlsame: Ninsaal ka rɩlgd a meng ne bur bal ye, yaa ne koɛɛg ning fãa sẽn yit Wẽnnaam noorẽ.»</verse>
				<verse number="5">La Sʋtãan tall-b lame n kẽ Zerizalɛɛm n dʋʋs-b wẽnd dooga zugu,</verse>
				<verse number="6">n yeel-ba: «Fo sã n ya Wẽnd Biiga bɩ f yɩk n tiimd tẽnga, tɩ b gʋlsame: B na n kõ-la b malɛgsa noore tɩ b põk foom b nugẽ tɩ f naoor da sɩɩs kugr ye.»</verse>
				<verse number="7">A Zezi leok-a Sʋtaana: «B le gʋlsame: Da kʋɩɩb Wẽnnaam, f Soaala ye.»</verse>
				<verse number="8">Sʋtãan tall-b lame n dʋ tãn wok zugu n wilg-b dũni wã ne a zɩɩri,</verse>
				<verse number="9">n yeel-ba: «M na n kõ-f la woto fãa, f sã n wõgemd m taoore n waoog maam.»</verse>
				<verse number="10">Dẽ la a Zezi yeel-a: «Looge, Sʋtãana! Tɩ b gʋlsame: Wẽnnaam, f Soaala, bal taoore la f na n wõgemd Bãmb bal la f na n waooge.»</verse>
				<verse number="11">Sʋtãan bas-b lame n looge tɩ malɛgsa kolg n na n ges b yelle.</verse>
				<verse number="12">A Zezi sẽn wʋm tɩ b yõka a Zã, b leba Galile.</verse>
				<verse number="13">B yii Nazarɛt tẽnga n wa kẽed Kafarnaom, Tiberiyad mogr noore, Zabulõ la Neftali satmẽ.</verse>
				<verse number="14">Woto la bãngda Izayi toagsga taasyã:</verse>
				<verse number="15">Zabulõ tẽnga, Neftali tẽnga, mogr sorẽ dãmba, Zʋrdẽ rʋʋnd dãmba, Galile bu-zẽmb rãmba!</verse>
				<verse number="16">Baad-y likẽ dãmba yãee vẽenem kãsenga, vẽenem n bui lik la kũum sẽn da reeg tẽns niyns n yãmbã.</verse>
				<verse number="17">A Zezi sɩnga marsã n karemd neba n yetẽ: «Teem-y zʋgo tɩ Arzãn Rĩung kolgame.»</verse>
				<verse number="18">A Zezi waa n looda Galile mogra noore, n yãe ned ne a yao: a Simo, b sẽn boond a soab t'a Piyɛr, ne a Andre, a ba-biiga; b ra lobda b zulumsi tɩ b da yaa zĩm yõgdba.</verse>
				<verse number="19">B yeel-b lame: «Pʋg-y maam tɩ m na sõng-y tɩ y paam ninsaalba.»</verse>
				<verse number="20">La bãmb wẽneg n basa b zulumsa be n pʋg a Zezi.</verse>
				<verse number="21">B sẽn ta taoore, b le yãee ned a to ne a yao, a Zak la a Zã, a Zebede kamba, tɩ b be koglg pʋgẽ ne b ba, n manegd b zulumsi;</verse>
				<verse number="22">b bool-b lame. Bãmb me basa b ba la b zulumsi n pʋg a Zezi.</verse>
				<verse number="23">A Zezi ra saada Galile tẽnse n maand karengo pʋʋsg rotẽ, n wilgd Wẽnd Rĩung Kibar noogã, la b sãoogd bãas la pa-keem buud fãa.</verse>
				<verse number="24">B yʋʋr yiime n ta Siri zamaana; tẽng fãa ra wata ne b nimbãan dãmba la b bãad dãmb buud toɛ toɛyã, wala sẽn yikd-b kisenkiiri, zut sẽn lebg rãmba, nao sẽn ki rãmba. B ra wata ne-ba t'a Zezi sãoog ba.</verse>
				<verse number="25">Sɩd yɩɩ zãma kãseng n sɩng b pʋgbo; neb sẽn yit Galile la Tẽns piig sẽn tot taaba, n yit Zerizalɛɛm la Zɩɩda la Zʋrdẽ rʋʋnde.</verse>
			</chapter>
			<chapter number="5">
				<verse number="1">A Zezi sẽn yãe zãma wã, b rʋʋ tãnga zugu. B zĩndame tɩ b karen-biisa na n kolg-ba.</verse>
				<verse number="2">A Zezi kõ-b la koɛɛga n yetẽ:</verse>
				<verse number="3">«Sũ-noog rãmba la sẽn teeg-b Wẽnd bala tɩ Wẽnnaam Rĩunga yaa bãmb soolem.</verse>
				<verse number="4">	 Sũ-noog rãmba la nin-bʋgse tɩ tẽnga na n yɩɩ bãmb soolem.</verse>
				<verse number="5">	 Sũ-noog rãmba la sũ-beed sẽn tar b rãmba, tɩ b na n paama belgda.</verse>
				<verse number="6">	 Sũ-noog rãmb la sẽn yãbd-b sõmblem kom la ko-yũudu, tɩ b na n tɩgame.</verse>
				<verse number="7">Sũ-noog rãmb la sẽn zoet-b b taab nimbãanega, tɩ b na n zoee bãmb me nimbãanega.</verse>
				<verse number="8">	 Sũ-noog rãmb la pʋ-peelem dãmba tɩ b na n yãee Wẽnnaam.</verse>
				<verse number="9">Sũ-noog rãmb la sẽn mi-b sugri, tɩ b na n boola bãmb tɩ Wẽnd kamba.</verse>
				<verse number="10">	 Sũ-noog rãmba la sẽn sakd-b namsgo b tʋʋm sõma yĩnga, tɩ Wẽnd Rĩunga yaa bãmb soolem.</verse>
				<verse number="11">Yãmb la sũ-noog rãmba b sã n wa tʋʋsd-y la b namsd-y la b rõt-y rõadg buud fãa mam tũudma yĩnga.</verse>
				<verse number="12">Noog-y y sũuri la y kɩdem tɩ y pʋɩɩr na n yɩɩ kãseng arzãna. Ad-y yɩɩ boto la bãngdba nams pĩnda.</verse>
				<verse number="13">Yãmb yaa mooga yamsem. Yamsem sã n sãbge, bõe n tõe n le wa ne a noosem? A ka le be yõod ye la a sẽn tog yaa b lob-a yɩnga tɩ neb tabe.</verse>
				<verse number="14">Yãmb yaa dũni vẽenem; tẽng sẽn zao tãng zug ka tõe n solg a meng ye.</verse>
				<verse number="15">Fitil ka widigdi n dɩk koglg n lill-a ye, b ningd-a la zĩig ninga a sẽn na n tõog n kõ zaka rãmb vẽenem.</verse>
				<verse number="16">Woto me yãmb vẽenema tog n yãga y taab nini tɩ b yãe y tʋʋm sõma n tõog n pẽg y Ba sẽn be arzãna.</verse>
				<verse number="17">Da ning-y y yamẽ tɩ m waame n na n sɛɛs Noora ne bãngdbã sẽn wilga ye; m waame n na n maneg n baase.</verse>
				<verse number="18">Sɩd-sɩda m yet-y lame tɩ gomde, gomd pɛdg meng kõn zĩnd Wẽnnaam noora pʋgẽ n pa taase tɩ saaga la tẽnga ket n be b zĩigẽ ye.</verse>
				<verse number="19">Dɩlla ned ning fãa sẽn na n tõdg-a, ba noor sẽn ya bilfu, Wẽnnaam noya sʋka la a wilg a taab tɩ b tõdg wa yẽnda, b na ges yẽ soab me wa nin-bila, Wẽnd Rĩunga pʋgẽ. Ned ninga sẽn na n deeg-ba la a zãms a taab tɩ b maan wa yẽ, b na ges yẽ soab wa nin-kãsenga Wẽnnaam Rĩunga pʋgẽ.</verse>
				<verse number="20">M yet-y lame, tɩ y sõmblem sã n pa yɩɩd sẽn karen-ba-n-sikã la Farizẽ rãmba rẽnna, y kõn kẽ Arzãn ye.</verse>
				<verse number="21">Y wʋmame tɩ b yeela pĩnd dãmba: da kʋ ned ye, la sẽn kʋ-a a to bɩ b kẽes-a bʋʋdo; la mam yet-y lame tɩ ned ning fãa sẽn na n puuga sũuri ne a to, dẽ seka bʋʋd kẽesgo.</verse>
				<verse number="22">La ned sã n yeel a to tɩ yalma, dẽ sekda a wa bʋʋd-bɛda rãmb taoore. La a sã n yeel-a tɩ pʋlum-sãamda, yẽ soab paalgda a meng bugum bʋʋdo.</verse>
				<verse number="23">Dɩlla fo sã n wa ne f kũuni maanda zĩigẽ, n tẽeg tɩ bũmb n be foo ne f to sʋka,</verse>
				<verse number="24">bɩ f bas f kũuna maanda zĩigẽ la f lɛɛg tɩ y tɩ zems taaba tɩ f na yaool n wa kõ f kũuna.</verse>
				<verse number="25">Fo sã n seg f zabd-n-taaga, bɩ f ning pãng tɩ y zems taaba sora zugu, sã n ka rẽ a wat n bool-f la bʋʋdo tɩ bʋʋda soab paalg-f ne gũudã, tɩ gũuda yõk fo n pag roogo.</verse>
				<verse number="26">Sɩd-sɩda, mam yet-f lame tɩ f kõn tõog n yi roogã, samd pɛdg meng sã n ket f zug ye.</verse>
				<verse number="27">Yãmb wʋmame tɩ b yeelame: Da ro f to pag ye.</verse>
				<verse number="28">La mam yet-y lame: Ned ninga sẽn gesa a to pag ne raabo, a soab zoe n yoo ne-a a sũurẽ.</verse>
				<verse number="29">F rɩtg nif sã n kʋɩɩbd-fo, bɩ f kɩdg-a n lob yɩɩga; fo yĩnga wilg a ye bõne, são yĩnga tõr sẽn na n lob bugmẽ.</verse>
				<verse number="30">F nug rɩtg sã n kʋɩɩbd-fo, bɩ f kʋʋg-a n lob yɩɩga; fo yĩnga wilg a ye bõne, são yĩnga tõr sẽn na n lʋɩ bugmẽ.</verse>
				<verse number="31">B yeelame yɛsa: Ned ninga sẽn yiisa pag tog n kõ-a-la a rigb sebre.</verse>
				<verse number="32">Mam yet-y lame tɩ sã n ka pagã n bao ned a to, ned ninga sẽn yiis-a wã wilgd-a-la yoob sore. Ned ninga me sẽn na n dɩk pʋg kãnga, yaa yoob la a maanda.</verse>
				<verse number="33">Yãmb le wʋma b sẽn yeel pĩnd dãmbã: Da sãam f pʋlong ye, la pids kãabg ning fãa f sẽn kãab Soaalã.</verse>
				<verse number="34">Mam yet-y lame: da wẽen ba bilfu, da wẽen ne yĩngr tɩ yaa Wẽnd zaoore.</verse>
				<verse number="35">Da wẽen ne tẽnga tɩ yaa Wẽnd nao palgr zĩiga. Da wẽen ne Zerizalɛɛm tɩ yaa Na-kãseng tẽnga.</verse>
				<verse number="36">Da wẽen ne f zugu tɩ f ka tõe tɩ f zoobg a ye pelg bɩ sob ye.</verse>
				<verse number="37">Y sã n tog n leok tɩ N-yẽe! Bɩ y leok tɩ N-yẽe! Sã n tog n leok tɩ Ayoo! Bɩ yɩ Ayoo! Sẽn zʋʋg rẽ yita yam-beeda soab nengẽ.</verse>
				<verse number="38">Yãmb wʋmame tɩ b yeelame: Nif n dond nifu, yẽnd n dond yẽnde.</verse>
				<verse number="39">Mam yet-y lame tɩ y ra rok y sũur ne y bɛ ye. Ned sã n wẽ f rɩtg yɛgdg pɛka bɩ f wẽneg f goabgã n tees-a;</verse>
				<verse number="40">a sã n dat n kẽes-f bʋʋdo n deeg f fu woko, bɩ f paas-a f fu taoko.</verse>
				<verse number="41">Ned sã n modg-f tɩ f yãag-a naoyakem tusr bala, bɩ f yãag-a naoyakem tus a yiibu.</verse>
				<verse number="42">Ned sã n kos foo bɩ f kõ-a; a sã n dat n peng bɩ f ra zãgs ye.</verse>
				<verse number="43">Yãmb wʋmame tɩ b yeela pĩnda: Nong f zoa la f kisg f bɛyã.</verse>
				<verse number="44">Mam yet-y lame: nong-y y bɛɛba la pʋʋs-y sẽn namsd-b yãmba yĩnga.</verse>
				<verse number="45">Woto yãmb na n yɩɩ Ba ning sẽn be-a arzãna kamba, tɩ b basda b wĩndg t'a pukd nin-sõma la nin-wẽnse, la b basda b saaga t'a niid nin-sõma la nin-wẽns yĩnga.</verse>
				<verse number="46">Yãmb sã n nong sẽn nong-b yãmb bala, bõe rolb la y na n le gũ yɛsa? Sẽn deesd-b fadga ka maan dẽ sɩda?</verse>
				<verse number="47">Yãmb sã n pʋʋsd y saam-biisa bala, bõe la toogo, bu-zẽmba ka maand boto sɩda?</verse>
				<verse number="48">Yãmb me modg n yɩ sõma wa y yĩngr Ba wã sẽn ya sõmb zãngã.</verse>
			</chapter>
			<chapter number="6">
				<verse number="1">Gũus-y n da maan y tʋʋm sõma neb a taaba taoore nagr yĩng bal ye. Ka rẽ y kõn paam dolbo y Ba sẽn be arzãna nengẽ ye.</verse>
				<verse number="2">Fo sã n na n yols ned nimbãanega bɩ f ra yi n moon yɩnga wa ninsaan-kazukem kẽere sẽn maand pʋʋsg rotẽ la sotiisẽ n baood neb pẽgr ye, tɩ m togsd-y la vẽenega, bãmb dãmb zoe n paama b rolbo.</verse>
				<verse number="3">Fo sã n dat n yols ned nimbãanega bɩ f ra sak tɩ f goabg bãng f rɩtg sẽn maand bũmb ning ye.</verse>
				<verse number="4">Woto ned kõn bãng fo sẽn maan-a ye la f Ba Sõng sẽn ne likẽ wã na rol-fo.</verse>
				<verse number="5">Y sã pʋʋsdẽ bɩ y ra maan wa zãmb rãmba sẽn maanda ye; bãmb sã n na n pʋʋse, b baooda zĩig ning neb wʋsg sẽn tõe n yãend-ba, pʋʋsg roto la sobadse. M yet-y lame tɩ b zoe n paama b rolbo.</verse>
				<verse number="6">Fo sã n pʋʋsdẽ bɩ f kẽ f roogẽ n lɛɛg n pag f kʋɩlenga la f pʋʋs f Ba, lillẽ, tɩ f Ba sẽn ne likẽ wã na rol-fo.</verse>
				<verse number="7">Y pʋʋsg pʋgẽ bɩ y ra baam wala bu-zẽmba ye; b tẽedame tɩ b sã n gomd n pa yɛɛdẽ la Wẽnd kelgd b pʋʋsgo.</verse>
				<verse number="8">Da maan-y wa bãmb bada, tɩ y Ba zoe n mii y sẽn tar bũmb ning tʋʋmde tɩ y nan ka yaag y noor ye.</verse>
				<verse number="9">Dẽ yĩngã pʋʋs-y woto: ‹Tõnd Ba sẽn be arzãnẽ, y yʋʋr paam pẽgre,</verse>
				<verse number="10">tɩ y Rĩung yalse, tɩ b maan y yam tẽng zug, wẽnd b sẽn maand arzãna.</verse>
				<verse number="11">Kõ-y tõnd dũnna d beoog-beoog fãa rɩɩbo.</verse>
				<verse number="12">Kõ-y tõnd d yel-wẽna sugri wẽnd d sẽn kõt d taab sugri,</verse>
				<verse number="13">la y ra bas tɩ d lʋɩ kʋɩɩbg pʋgẽ ye la y fãgd-d wẽnem soaba nugẽ.›</verse>
				<verse number="14">N-ye! Yãmb sã n kõ y taab sugri, y Ba sẽn be arzãna me na kõ yãmb sugri.</verse>
				<verse number="15">La yãmb sã n pa kõ y taab sugri, y Ba wã me kõn bas-y taal ye.</verse>
				<verse number="16">Y sã n loet y noor bɩ y ra gãnem y neng wa zãmb rãmba sẽn maanda ye; b takda b nenga tɩ neba tõog n yãe tɩ b sɩd maanda no-loeere. M yet-y lame tɩ b zoe n paama b rolbo.</verse>
				<verse number="17">Fo sã n loet f noore bɩ f zɛ f zug kaam la f pek f nenga,</verse>
				<verse number="18">woto ned kõn bãng tɩ f loee noore sã n ka f Ba wã bal sẽn yɛs lillẽ wã, la bãmb sẽn ne likẽ wã na rol-fo.</verse>
				<verse number="19">Tẽng zug ka, bɩ y ra tigs arzɛk ye tɩ bugd la zũnzũur dɩtame, tɩ wagdb pood roto n zuuda.</verse>
				<verse number="20">Tigs-y y arzɛka arzãnẽ, tɩ be, bugd la zũnzũur ka n dɩtẽ ye la wagdb me ka pood n zuud ye.</verse>
				<verse number="21">F arzɛk sẽn be zĩig ninga, be me la f sũura na n zĩndi.</verse>
				<verse number="22">Nif la yĩnga fitila. Fo nif sã n ya sõmbo, fo yĩnga fãa bee vẽenemẽ.</verse>
				<verse number="23">La f nif sã n sãame, f yĩnga zãng bee likẽ. Fo vẽenem sã n lebg lika, fo lik yɩta a wãna?</verse>
				<verse number="24">Ned ka tõe n maan zu-soaben-dãmb a yiib raab ye, f na kisga a ye, n nong a ye, f na n basa a ye n tũ a ye. Yãmb me ka tõe n pʋg Wẽnnaam la y pʋg Ligd ye.</verse>
				<verse number="25">Yaa rẽ yĩng la m yet-y: da bʋ-y y vɩɩma poorẽ, n sokd-y y sẽn na n dɩ bũmb ning ye; la y ra bʋ y yĩnga poorẽ n sokd-y y sẽn na n yeelg fuug ning ye. Vɩɩma ka yɩɩd dɩɩbo la yĩnga ka são fuugu?</verse>
				<verse number="26">Ges-y luiili sẽn yɩgd yĩngri: b ka bʋte, b ka kẽebde, b ka suiid baoorẽ ye, la y Ba sẽn be arzãna dɩlgd-b lame. Yãmb pa yɩɩd bãmb sɩda?</verse>
				<verse number="27">Yãmb sʋka ãnda n tõe n zĩnd n bʋ n paas a vɩɩma woglem kãntɩɩg a ye?</verse>
				<verse number="28">La fut poorẽ, bõe yĩng la y na n bʋ? Ges-y pʋt puudu: ges-y b sẽn yit toto, b pa namsde, b ka wĩid lamdo.</verse>
				<verse number="29">La m yet-y lame t'a Salomo ne a zɩɩra sẽn yɩ a soaba, ka tõog n paam fu neer wa bãmb dẽnda buud n yeelg ye.</verse>
				<verse number="30">Wẽnd sã n yeelgd pʋt mood woto, bũmb sẽn be rũnna n na n yɩ bugum dɩɩb beoogo, b kõn maan tɩ yɩɩg boto yãmb yĩnga, tẽeb kɩdg rãmba?</verse>
				<verse number="31">Da bʋ-y n yetẽ: d na n dɩɩ bõe la d na n yũu bõe la d na n yeelga bõe ye,</verse>
				<verse number="32">tɩ bu-zẽmbã n zĩi n bʋʋd boto. Yãmb Ba sẽn be yĩngrã miime tɩ y tara rẽ fãa tʋʋmde.</verse>
				<verse number="33">Deng-y n bao-y arzãn Rĩungã ne a sõmblem tɩ sẽn keta fãa b na kõ-y rẽ wa lɛnga.</verse>
				<verse number="34">Da sũk-y beoog poorẽ tɩ beoog na baoo a rẽnna. Daar fãa ne a zɩɩbo, sekd-a lame.</verse>
			</chapter>
			<chapter number="7">
				<verse number="1">Da kao-y y taab bʋʋdo tɩ b kõn kao y me bʋʋd ye.</verse>
				<verse number="2">Y sẽn kaood y taab bʋʋda toto, boto me la b na n kao yãmb bʋʋdo. Makr ning y sẽn makd n kõt y taaba, makr kãng me n yɩt yãmb dẽnna.</verse>
				<verse number="3">Bõe tɩ f get mooga sẽn be f to nifẽ? Fo yaool n ka ne ra-giiga sẽn be f nifẽ ye.</verse>
				<verse number="4">Fo na n yɩɩ wãna n yeel f to: ‹Yaas tɩ m yiis moogo f nifẽ,› tɩ ra-giig yaool n be f rẽnnẽ?</verse>
				<verse number="5">Zãmb soaba, deng n yiis ra-giiga f nifẽ tɩ f na tõog marsã n yãe moogã n yãk f to nifẽ.</verse>
				<verse number="6">Da rɩk-y maand nemd n kõ baag ye, da rɩk-y kĩndfu n lob kurkuy taoor ye: b wat n tab-a lame n yaool n lɛɛg n kẽ yãmba, n na n wãb yãmb.</verse>
				<verse number="7">Kos-y tɩ b na kõ-y, bao-y tɩ y na yãe. Kabs-y tɩ b na pak tɩ y kẽ.</verse>
				<verse number="8">Sẽn kota n paamde, sẽn baooda n yãete, sẽn kabsda la b pakda.</verse>
				<verse number="9">Yãmb sʋka ãnd n be t'a biig sã n kos-a buri bɩ a kõ-a kugri?</verse>
				<verse number="10">Ka rɩll bɩ a kos-a kʋɩl-zẽoogo t'a kõ-a waafo?</verse>
				<verse number="11">Dɩlla yãmb ne y wẽnema, y sã n mii y kamb bõn-sõma kũuni, bãng-y tɩ Ba Sõng na maan neere n yɩɩd ne neb niyns sẽn bõsd-b bãmba.</verse>
				<verse number="12">Yãmb sẽn dat tɩ y taab maan bũmb ninga y yĩnga, bɩ y maan boto ne y taaba: dẽ n be Noora sebrẽ la bãngdba me rẽnnẽ.</verse>
				<verse number="13">Tũ-y so sẽka n kẽ. Menesg sor tuka yalenga, tɩ wʋsg rɩkd-a.</verse>
				<verse number="14">Vɩɩma sor tuka sẽka la a tãagda kʋɩleng sẽn pa yalem t'a yãetb sõor ya bilfri bala.</verse>
				<verse number="15">Gũus-y ne zirẽ-be-bãngdba. B sã n be yãmb sʋka, bãng-y piis sẽn ka tar b toorẽ yell ye, mik yaa digd-n-yĩid-toose.</verse>
				<verse number="16">B tʋʋma n na n wilg yãmba b sẽn ya bũmb ninga. Sib na wob gõaag zugu? La kankam na tõs kãgrẽ?</verse>
				<verse number="17">Ade, tɩ-sõng faa womda bi-sõma la tɩ-wẽng fãa womda bi-wẽnse.</verse>
				<verse number="18">Tɩ-sõng pa tõe n wom bi-wẽns ye la tɩ-wẽng me ka tõe n wom bi-sõng ye.</verse>
				<verse number="19">Tɩɩg ninga fãa sẽn ka womda bi-sõma, b kɛɛgd-a lame n yõog bugum.</verse>
				<verse number="20">Dɩlla b tʋʋmẽ wã la y na n bãng-b n bake.</verse>
				<verse number="21">Ka sẽn boond-a maam: ‹Soaala, Soaala,› n kẽed arzãn ye, yaa sẽn maand-a m Ba sẽn be arzãna yamleoogo.</verse>
				<verse number="22">Wʋsg wat n yeela maam daar a ye: ‹Soaala, Soaala, tũu ne yãmb maasem tɩ d paam n wilg sẽn na n yaool n wa, la d dig sʋtãamba, la d maan bõn-bãna.›</verse>
				<verse number="23">La m kõn zoe b nif n leok-b ye: ‹Mam zɩ n bãng yãmb ye, yi-y m taoore, tʋʋm yood dãmba!›</verse>
				<verse number="24">Ned ninga sẽn na n kelg goam niyns m sẽn togs mars marsã la a maand boto, m tõe n mak-a la ne sɩlem soaba sẽn me a roog kugr kegemd zugu.</verse>
				<verse number="25">Saag niime, koom fõdame, sob-raoog yikame tɩ b fãa tãag-a la a pa lʋɩ ye, b sẽn me-a kugra zug yĩnga.</verse>
				<verse number="26">Ned ning me sẽn wʋmd-a mam koɛɛga la a pa maand wa m sẽn datã, b tõe n maka yẽ soab ne gãeenga sẽn me a roog bĩsr zugu.</verse>
				<verse number="27">Saag niime, koom waa ne pãnga, sob-raoog yikame tɩ b tãag-a la a lʋɩɩme la a wãab ka yɩ bilfr ye!»</verse>
				<verse number="28">A Zezi sẽn gom n sɛ, la zãma wã sẽn wẽ siri b karenga poorẽ; sɩda a Zezi pa gomd wa sẽn karen-ba-n-sika ye,</verse>
				<verse number="29">b gomda wa naab sẽn gomd ne a soolem dãmba.</verse>
			</chapter>
			<chapter number="8">
				<verse number="1">A Zezi siga tãngã tɩ neb wʋsg sɩng b pʋgbo.</verse>
				<verse number="2">Yĩng soab a ye n waa n wõgemd b taoore n yeel-ba: «Yãmb sã n dat waa, m Soaala, y tõe n sãoog-m lame.»</verse>
				<verse number="3">B tẽega b nus n sɩɩs-a n yetẽ: «Sãoog tɩ m nonga rẽ.» Wakat kãng bala a yĩnga yɩlgame.</verse>
				<verse number="4">T'a Zezi na n yeel-a: «Sõng n da gom tɩ neb wʋm ye, kẽng tɩ maan-kʋʋda yãend-fo la f kɩs kũun ning a Moyiiz sẽn yet tɩ b kɩs a soaba tɩ yɩ f sãoogr kaseto.»</verse>
				<verse number="5">B sẽn kẽ Kafarnaom tẽnga la tãnsoab a ye sẽn bʋʋg-ba n na n kos-b bũmbu. A yeelame:</verse>
				<verse number="6">«Soaala, m dakõor n gãe yiri, a nus la a nao kiime la a namsda wʋsgo.»</verse>
				<verse number="7">A Zezi yeel-a lame: «M na kẽng n tɩ sãoog-a!»</verse>
				<verse number="8">Tãnsoaba leokame: «Soaala, m zema bõe tɩ y na n kẽ m zakẽ? Yeel-y gomd a ye bala tɩ m dakõora na sãooge.</verse>
				<verse number="9">Ade, maam ne m sẽn pa na-kãsengã, m soo tãb-biisi, m sã n yeel a ye: kẽnge! A kẽngdame, m sã n yeel a to: wa! A watame; m sã n yeel m dakõorã: maan woto! A maandame.»</verse>
				<verse number="10">A Zezi wʋma gomdã la kẽ-la b sũurẽ tɩ b yeel b poorẽ dãmba:</verse>
				<verse number="11">«Mam yeta yãmba, m pa yãend tẽeb a woto buud Israyɛl kamb sʋk ye. Wʋsg na n yii yaanga la taoore n wa paam tɩgra roog n kẽ ne a Abraam, a Izaak la a Zakoob arzãn Rĩung pʋgẽ,</verse>
				<verse number="12">tɩ Rĩunga kamb mens na n yaool n pa yɩnga, likẽ, n yãbd tɩ b yẽn kẽrsdẽ.»</verse>
				<verse number="13">B yaool n yeela tãnsoabã: «Dɩk f sore, la Wẽnd na kõ foom f sẽn tẽede.» Wakat kãng bala dakõora paama laafi.</verse>
				<verse number="14">A Zezi sẽn kẽ a Piyɛr zakẽ, a mikame tɩ yẽ reem-poak gãeeme n pa keemẽ.</verse>
				<verse number="15">B sɩɩsa reem-poaka nug la a sãoogame la a yikame n segl-ba.</verse>
				<verse number="16">Zĩig sẽn waa n sobge, b talla neb wʋsgo n wa b taoore; sʋtãamba n da be b pʋsẽ; b yiisa gomd bala n dig sʋtãamba, la bãad dãmb sãoogame.</verse>
				<verse number="17">La yɩɩ woto la bãngd a Izayi gomda taasyã: A rɩka tõnd komslem, tõnd bãase n tʋk a menga.</verse>
				<verse number="18">A Zezi mikame tɩ sẽn pʋgd-b bãmbã da yaa wʋsgo tɩ b na n kõ noor tɩ b rʋʋg kʋɩlgã.</verse>
				<verse number="19">Sɛb-mit a ye kolg-b lame n leok-ba: «Soaala, y sẽn dabd zĩig ning fãa m na tũ-y lame.»</verse>
				<verse number="20">T'a Zezi yeel-a: «Waas tara b roto, tɩ yĩngr luiili tar b tʋgdo; Ned Biiga bala n ka tar gãag zĩiga.»</verse>
				<verse number="21">B karen-biig a ye n waa n yeele: «Soaala, m kota sor n deng n tɩ solg m ba.»</verse>
				<verse number="22">La a Zezi leok-a lame: «Tũ maam la f bas kɩɩmsa ti b mum taaba.»</verse>
				<verse number="23">Dẽ poore b kẽe koom koglg ne b karen-biisi.</verse>
				<verse number="24">Ko-wiis rãmba bɛd-bɛda tɩ koglga rat n lisi. Dẽ t'a Zezi gõeeme.</verse>
				<verse number="25">Karen-biisa kolgame n nek a Zezi n yeel-ba: «Soaala, wa-y tɩ d na n kiime!»</verse>
				<verse number="26">A Zezi leok-b lame: «Bõe yĩng la y zoet dabeem, tẽeb bilf rãmba?» B sẽn yiki, b tãsa mogrã ne sobgã la bũmb fãa lebga sɩɩ.</verse>
				<verse number="27">Neba pɛleng yɩkame tɩ b yeele: «Nin-kãnga la a bõe tɩ sobd la mogr meng deegd a noore?»</verse>
				<verse number="28">A Zezi sẽn dʋʋg mogrã n ta Gadar tẽnga la neb a yiibu, sẽn tar Sʋtãan b pʋsẽ, yi yaadẽ n seg-ba. B ra yaa nin-toose al wʋsgo, al tɩ ned ba a ye ra pa le saagd n tũ sor ning sẽn yegd-a be wã ye.</verse>
				<verse number="29">B sɩnga moonego: «Wẽnd Biiga baooda bõe ne-do? A wat n na n zoe n nams-d lame tɩ wakat nan ka yao?»</verse>
				<verse number="30">Sẽn vẽsg be bilfu, kurkuy wʋsgo n da wãbd yamdo.</verse>
				<verse number="31">Sʋtãamba yeela a Zezi: «D kotame tɩ f sã n dig-d ka n yiis bɩ d tɩ kẽ kurkuya!»</verse>
				<verse number="32">B yeel-b lame tɩ b kẽnge la b yiime n tɩ kẽ rũmsã tɩ b kaoog vugr bala n sig n kẽ mogrã tɩ kooma rɩ-b gilli.</verse>
				<verse number="33">Rũm-kɩɩmba ninga tĩiga n ta n togs tẽnga rãmba rũmsa sãoongo la neb a yiiba sãoogre.</verse>
				<verse number="34">Tẽnga tõr yiime n na n seg a Zezi; b sẽn yãend-ba, b kos-b lame tɩ b yi b tẽngẽ.</verse>
			</chapter>
			<chapter number="9">
				<verse number="1">B kẽe koom koglg yɛsa n dʋʋg kʋɩlgã n leb b tẽngẽ.</verse>
				<verse number="2">B talla põor n wa b taoore. Põora da gãe a gãag zugu. A Zezi sẽn yãend neba tẽebã, b yeela põorã: «Da le bʋ ye, m biiga, tɩ f paama f yel-wẽna sugri.»</verse>
				<verse number="3">Sɛb-mitba kẽer yeela b sũurẽ: «Yãoã yaa wẽn-tʋʋsa.»</verse>
				<verse number="4">A Zezi sẽn mi b sũur tagsgã leoka woto: «Bõe yĩng la y bilgd wẽng y sũurẽ?</verse>
				<verse number="5">Gomd bʋg togsg la naana n yɩɩda: f paama f yel-wẽna sugri, bɩ: yik n kẽne?</verse>
				<verse number="6">Sẽn na n yɩlẽ tɩ y bãng tɩ Ned Biiga tara tõog n kõ yel-wẽnd sugr, tẽng zug ka, ade, põore, m yet-f lame: tik n yik, dɩk f gãaga, leb f yiri!»</verse>
				<verse number="7">Põora yikame n dɩk a gãaga n leb a zakẽ.</verse>
				<verse number="8">La rẽ kẽesa rabeem kãsenga neb niyns sẽn yãend-ba sũurẽ, la b pẽga Wẽnnaam b sẽn kõ ninsaalb tõog a woto buudu.</verse>
				<verse number="9">A Zezi waa n yiime n loogdẽ, n yãe ned sẽn zĩ fadg reesg zĩigẽ, n boond tɩ Matiye. A Zezi yeel-a lame: «Tũ maam!» La a yik n tũ-b lame.</verse>
				<verse number="10">B sẽn ta a zakẽ n sɩng rɩɩbo la fadg rɛɛsdb ne yel-wẽn-maandb wʋsg sẽn waa n naag a Zezi ne b karen-biisã.</verse>
				<verse number="11">La rog-n-mika tũudba, Farizẽ rãmba, sẽn yãend rẽndã, b yeela karen-biisã: «Yaa wãn tɩ yãmb karen-saamba dɩt ne fadg rɛɛsdb la yel-wẽn-maandba?»</verse>
				<verse number="12">Mik a Zezi meng ra wʋmame tɩ b na n yeele: «Ka sẽn tar-b laafi n baood tɩɩm soab zĩig ye, yaa sẽn bẽed-ba.</verse>
				<verse number="13">Kẽng-y n tɩ zãms-y gomd kãnga võore: nimbãan-zoeer la m nong n yɩɩd maoongo. Ka nin-sõma wã la m waa n na n boole, yaa yel-wẽn-maandbã.»</verse>
				<verse number="14">Dẽ poore a Zã karen-biisa kolg-b lame n sok-ba: «Bõe yĩng la tõnd ne Farizẽ rãmba loet noore tɩ yãmb karen-biisa pa loetẽ?»</verse>
				<verse number="15">T'a Zezi na n leok-ba: «Pʋg sɩd zo-rãmb tõe n gãnema b nens wa ku-biisi tɩ pʋg-sɩda ket b sʋk bɩ? Wakat ning n wat n zĩndi tɩ b na n loog ne pʋg-sɩdã, wakat kãng la b na n loe b noore.»</verse>
				<verse number="16">Ned ka rɩkd peen-paalg sẽn ka wẽ koasla n sũk fu-kʋɩdg ye. Peen-paalga na n zɩsga fuugã t'a le kẽeg n paase.</verse>
				<verse number="17">Woto me waoog sẽn kʋdg ka rɩkd n sui dã-paalg ye. Ning tɩ pusgi, tɩ rãam daage, tɩ waoog yɩ bõne. Wao-paalg la b suiid dã-paalga, woto bõne ka ye.</verse>
				<verse number="18">B sẽn da ket n gomd la nin-naab a ye sẽn kolge n wõgemd b taoore n yeel-ba: «Ad-y m bi-pugl n ki mars-mars noogã, wa-y n tik-a ne y nugu t'a na vʋʋge.»</verse>
				<verse number="19">La a Zezi yikame n tũ-a, bãmb ne b karen-biisã.</verse>
				<verse number="20">Pag a ye sẽn da bẽed mende al yʋʋm piig la a yiibu, kolga b poorẽ n sɩɩs b fuuga noore.</verse>
				<verse number="21">A ra gomda a sũurẽ: «M sã n sɩɩs b fuugã, m na n paama laafi.»</verse>
				<verse number="22">A Zezi sẽn wẽneg b poorẽ b yãend-a lame n yeel-a: «Teeg maam, m biiga, tɩ f tẽeb fãag-f lame.» La wakat kãng bala paga wẽneg n paama laafi.</verse>
				<verse number="23">B sẽn ta nin-naaba zakẽ, b yãee neb sẽn peeb-d wɩɩse la neb wʋsg sẽn gũmi, tɩ zak wulumdi.</verse>
				<verse number="24">A Zezi yeel-b lame: «Yi-y tɩ bi-pugla nan ka ki ye, a gõeeme bala. Neba da laad-b lame.»</verse>
				<verse number="25">La b sẽn yiis neba yɩnga, a Zezi kẽeme n gãd bi-pugla nugu, t'a yik.</verse>
				<verse number="26">La kibara sãaga tẽnga fãa.</verse>
				<verse number="27">A Zezi sẽn yik tɩ b loogda, la zoeens a yiib sẽn sɩng pʋgbo la b moonẽ: «Daviid biiga, zoe-y d nimbãanega!»</verse>
				<verse number="28">B sẽn ta yiri, la zoeensã sẽn kolg-ba tɩ b na n sok-ba: «Yãmb tẽedame tɩ m tõe rẽnna?» Tɩ b leoke: «N-yẽe, Soaala!»</verse>
				<verse number="29">Tɩ b na n sɩɩs b nina la b yetẽ: «Bɩ yɩ wa y sẽn tẽede!» B nina pukame.</verse>
				<verse number="30">T'a Zezi na n leok-b pãr pãre: «Maan-y gũusgu, tɩ ned da bãng ye!»</verse>
				<verse number="31">Zoeensa sẽn yi, pa kaoos ye, b sɩnga b yʋʋra yelegr beelẽ baobgã.</verse>
				<verse number="32">Bãmb sẽn looge, ka kaoos ye, tɩ b tall ned a ye n wa la Sʋtãan-muk n da be a pʋgẽ.</verse>
				<verse number="33">B sẽn dig Sʋtãana la neda sẽn sɩng goama. Zãma wã pɛleng yɩkame tɩ b yetẽ: «Ned zɩ n yãe woto taar Israyɛl tẽng ye.»</verse>
				<verse number="34">Farizẽ rãmba yẽ ra yetame: «Ad-y yaa ne Sʋtãamba naab pãnga la a rigd sʋtãamba.»</verse>
				<verse number="35">A Zezi ra kẽeda tẽn-bɛd la tẽn-bõonese, n maand karengo pʋʋsg rotẽ, n togsd Rĩunga kibar noogã la b sãoogd bãag la pa-keem buud fãa.</verse>
				<verse number="36">A Zezi gesa zãma wã n wẽ siri tɩ b ra yɛɛ zãnga, tɩ b nensa surẽ wa piis sẽn pa tar pe-kɩɩma.</verse>
				<verse number="37">Dẽ la b yeel b karen-biisi: «Kooda sẽn ta kɛɛba labsa, la kɛɛdba sõor paooda.</verse>
				<verse number="38">Kos-y pʋʋga soaba t'a tʋm ka-kɛɛdba a pʋʋgẽ.»</verse>
			</chapter>
			<chapter number="10">
				<verse number="1">B boola b Tʋʋm-tʋmdb piig la a yiibã la b kõ-b-la tõog tɩ b rig Sʋtãamba la b sãoog bãag la pa-keem buud fãa.</verse>
				<verse number="2">Tʋʋm-tʋmdb piig la a yiibã yʋy la woto: pipi yaa a Simo, b sẽn boond a soab tɩ Piyɛr; yẽ poore, a yao, a Andre, n paas a Zak ne a yao, a Zã, bãmb ba la a Zebede;</verse>
				<verse number="3">le yaa a Filip, a Bartelemi, a Toma, a Matiye, yẽ da reegda fadgo; le paasa a Zak, a Alfe biiga ne a Taade,</verse>
				<verse number="4">n paas a Simo a to: yẽ la m sũur bee ne buuda bɛ fãa; n baasd ne a Zɩɩda, Iskariyot tẽng neda; yẽ n sõng a Zezi bɛɛba tɩ b paam-ba n yõke.</verse>
				<verse number="5">Bãmb piig la a yiibã la a Zezi yeel tɩ b saag n ges tẽnsã, n sagl-b woto: «Da tũ-y bu-zẽmba sor ye, la ra kẽ-y Samari rãmb tẽngẽ ye.</verse>
				<verse number="6">Pʋg-y Israyɛl kamba sẽn kẽ-b weoog wa piisã.</verse>
				<verse number="7">Sor zug bɩ y moon tɩ Wẽnd Rĩung kolgame.</verse>
				<verse number="8">Sãoog-y bãad dãmba, vʋʋg-y kũum, tõog-y yĩng bãase, dig-y Sʋtãamba. B kõo yãmb zaalem, bɩ yãmb me kõ zaalem.</verse>
				<verse number="9">Da bao-y sãnem bɩ wanzurf ye, da sui-y bõonego y gɩfẽ ye.</verse>
				<verse number="10">Da bob-y korgo n kẽnd ye, da zɩ-y fut a yiib ye, da widi neooda ye, da zã-y dasaar ye. Tʋʋm-tʋmd toga ne yaoodo.</verse>
				<verse number="11">Y sã n kẽ tẽn-bil bɩ tẽn-kãsenga, bɩ y kos tɩ b wilg-y nin-sõng zaka tɩ y yõg gãag-sobend be, n ta y loogr daare.</verse>
				<verse number="12">Y sã n wa kẽed zaka pʋga bɩ y kãab-a laafi,</verse>
				<verse number="13">la a sã n sɩd tog ne-a, y laafi na sig a pʋgẽ, la y laafi kõn sig-a, a sã n pa tog ne-a ye.</verse>
				<verse number="14">Ned sã n mong-y gãag-sobendo, a sã n zãgs y koɛɛg kelgre, bɩ y yi a zakẽ, bɩ a tẽngẽ, la y fugumd y neooda tom.</verse>
				<verse number="15">La m yet-y lame tɩ bʋʋda raare, Sodom la Gomor nimbãanega kõn zeng tẽn-kãng rẽnd ye.</verse>
				<verse number="16">Ad-y m tʋmd-y-la wa pe-yãans digd-n-yĩids sʋka, bɩ y sɩlem yɩ waaf sɩlem, la y yɩ neb sẽn ka tar b toorẽ yelle wa walle.</verse>
				<verse number="17">Maan-y gũusgu ne ninsaalba; b na n kẽes-y-la bʋʋdo bʋ-kaood bɛda taoore, b na n pãb-y la ne kaase, b pʋʋsg rotẽ.</verse>
				<verse number="18">Mam yĩnga, b na n vu-y lame n kẽng dĩm dãmb la kombɛɛmba taoore, tɩ m datame tɩ y yɩ m kaset dãmba, bãmb la bu-zẽmba taoore.</verse>
				<verse number="19">La b sã n wa yõg-y bɩ y ra nams y menga n bao y sẽn na n leok to-to, bɩ y sẽn na n togs bũmb ning ye; y sẽn na n togs bũmb ningã, y na bãng-a wakat kãng bala,</verse>
				<verse number="20">tɩ ka yãmb n na n gome, yaa y Ba wã Vʋʋsem n na n gom y zĩigẽ.</verse>
				<verse number="21">Ned na n kɩsa a ba-biiga, tɩ b kʋ, tɩ ba na n kɩs a meng bi-roaka, tɩ kamb na n yik ne b ba rãmba, n kʋ-ba.</verse>
				<verse number="22">B fãa na n kisga yãmb, mam yĩnga, la ned ninga sẽn na n kell n modga a yõor tɛka, yẽ soab n na n paam fãagre.</verse>
				<verse number="23">B sã n digd yãmb tẽn kãngã, bɩ y zoe n kẽ tẽng a to, b sã n pʋg-y be, bɩ y zoe n kẽ tẽng a to; la m yet-y lame tɩ y kõn saag Israyɛl tẽnsã n sɛ, tɩ Ned Biiga nan ka wa ye.</verse>
				<verse number="24">Karen-biig pa yɩɩd a karen-saamb ye, la rakõor pa yɩɩd a zu-soab ye.</verse>
				<verse number="25">Karen-biig sã n Wẽnd a karen-saamba, tɩ dakõor wẽnd a zu-soaba, sekame. B sẽn bool zak soab t'a Beelzebul, bõe la b ka n a n yeel a zaka rãmb poorẽ?</verse>
				<verse number="26">Da zoe-y neba ye. Sẽn solg na n pukame la sẽn lud fãa na n lakame. M sẽn togs yãmb bũmb ning fãa likẽ, bɩ y yi n moon yɩnga,</verse>
				<verse number="27">la m sẽn walem-y bũmb ning y tʋbrẽ bɩ y rʋ roog zugu n pãr-a.</verse>
				<verse number="28">Da zoe-y lɛ-lɛ sẽn tõe n kʋ-b yĩngã n yaool n pa tõe n kʋ sɩɩga ye. Zoe-y bala, ned ning sẽn tõe n lub bugmẽ sɩɩga la yĩngã.</verse>
				<verse number="29">Yirsa yiib yɩɩda tãma sɩda? La yirg ba a ye ka lʋɩt tẽnga tɩ y Ba zɩ tiir ye.</verse>
				<verse number="30">Dɩlla yɩta a wãn ne yãmba. Ad-y y zoobda fãa, Wẽnd tara b sõore!</verse>
				<verse number="31">Da bʋ-y ye, tɩ yãmb sãoo luin-sugri.</verse>
				<verse number="32">Ned ninga sẽn na n yeel-a neb taoore t'a kẽeda maam, m Ba sẽn be arzãna taoore, mam me na yeel tɩ m kẽeda a soaba.</verse>
				<verse number="33">Ned ninga sẽn na n yeel-a neb taoore t'a ka mi maam, mam me na yeele, m Ba sẽn be arzãna taoore, tɩ m ka mi-a ye.</verse>
				<verse number="34">Da tẽ-y tɩ m talla laafi n wa tẽng zug ye, ka laafi la m tall n wa, yaa zabr sʋʋga.</verse>
				<verse number="35">M waame n na n zablg ned ne a ba, bi-pugl ne a ma, pag ne a bi-paga.</verse>
				<verse number="36">Fo bɛɛba na n yii f buudẽ.</verse>
				<verse number="37">Sẽn nong-a a ba bɩ a ma n yɩɩd maam, ka tog ne maam ye; sẽn nong-a a bi-ribl bɩ a bi-pugl n yɩɩd maam, yẽ soab ka tog ne maam ye.</verse>
				<verse number="38">Sẽn ka rɩkd-a a pika n pʋg maam, ka tog ne maam ye.</verse>
				<verse number="39">Sẽn baood-a a yõore na n menes-a lame; la sẽn menesa a yõor mam yĩnga, na n le paam-a lame.</verse>
				<verse number="40">Sẽn deegd-a yãmb sãando, yaa maam la a reegda; sẽn deegd-a maam sãando deegda ned ning sẽn tʋm-a maam.</verse>
				<verse number="41">Ned ninga sẽn maand-a bãngd sãando a sẽn ya bãngda yĩnga, yẽ soab na n paama bãngd dolbo. Ned ning sẽn maand-a nin-sõng sãando a sẽn ya nin-sõnga yĩnga, yẽ soab na n paama nin-sõng dolbo.</verse>
				<verse number="42">Ned ninga sẽn na n kõ m kom-bãmba nin-yend ko-maasg wamde, a sẽn ya m karen-biiga yĩnga, m yet-y lame t'a kõn kong a rolb ye.»</verse>
			</chapter>
			<chapter number="11">
				<verse number="1">A Zezi sẽn waa n sagl b Tʋʋm-tʋmdb piig la a yiibã n sɛ, b yiime n kẽ tẽnsã n le sɩng zãmsgo.</verse>
				<verse number="2">Mik a Zã zĩnda bi-bees roogẽ n wʋm Wẽnd Neda tʋʋma yelle.</verse>
				<verse number="3">A yiisa a karen-biis tɩ b tɩ sok a Zezi: «Yãmb la sẽn tog n waa soaba bɩ d tog n gũ-la a to?»</verse>
				<verse number="4">A Zezi leok-b lame: «Tɩ togs-y y karen-saamb a Zã y sẽn wʋme la y sẽn yãe bũmb ninga:</verse>
				<verse number="5">Zoeens neeme, wobs kẽndame, wãoob sãoogdame, wʋms wʋmdame, sẽn ki-b vʋʋgdame, la b togsda Koe-noogã naong rãmba;</verse>
				<verse number="6">zu-noog soaba la sẽn ka lakd-a maam wa sor zug kugri n lʋɩ.»</verse>
				<verse number="7">A Zã sẽn tʋm b rãmba sẽn lɛɛg n kuiisẽ la a Zezi sẽn leok woto a Zã poorẽ: «Bõe la y tɩ yãe weoogẽ, tɩ-pol sobg sẽn lengde?</verse>
				<verse number="8">Bõe la y tɩ yãend sẽ? Ned sẽn yer faong fuugu bɩ? Ad-y sẽn yer-b faong futa vɩɩ nanams zagsẽ.</verse>
				<verse number="9">Bõe la y tɩ yãend sẽ, y tɩ yãee bãngda? N-ye! La m yet-y lame: yɩɩda bãngda.</verse>
				<verse number="10">Ad-y yaa yẽ poorẽ la b gʋlsyã: M na n yiisa ned n ning m taoore t'a maneg sor ning m sẽn na n tũ wã.</verse>
				<verse number="11">Sɩd-sɩda, m yet-y lame tɩ pagba kamb sʋka, ned ka yɩɩd a Zã, rao ning sẽn kõta sooba ye, la ne rẽ fãa sẽn ya-a yao zʋʋg Arzãn Rĩunga pʋgẽ, yɩɩd-a lame.</verse>
				<verse number="12">A Zã sẽn sɩng sooba tɛka n dabd marsã, Arzãn Rĩunga waa ne wɩsg-m-menga, lebga sẽn tara pãng tus n kẽ.</verse>
				<verse number="13">Sebr sõng la bãngdba talla wilgri, n tãag a Zã.</verse>
				<verse number="14">La sã n yaa a Zã, m ka mi y sã na n deega m goama, ad-y yẽ la Eli ning sẽn na n lɛɛg n wa wã.</verse>
				<verse number="15">Sẽn tar-a tʋbr bɩ a wʋm!</verse>
				<verse number="16">Bõe la m na n yãe n mak zamaan kãnga? A wẽnda yãas sẽn kõ taab sɛk tẽnga tẽnsʋka, n na n gom taab beedo,</verse>
				<verse number="17">n yetẽ: ‹Tõnd peeba wɩɩse, tɩ y zãgs saooga, tɩ tõnd kelem kʋʋre, tɩ y zãgs y yãoog toosgo!›</verse>
				<verse number="18">A Zã sɩd waame n pa rɩtẽ la a pa yũud ye, tɩ b yet tɩ Sʋtãan n be a pʋgẽ.</verse>
				<verse number="19">Ned Biiga waame, n dɩtẽ la a yũuda, tɩ b yet tɩ b baad dɩ-rɩta la rã-yũuda, tɩ b baad fadg rɛɛsdba la yel-wẽn-maandba zoa. La b tʋʋm sõma wã waa n kõo kaseto tɩ Yam Pidunga soab bee ne-ba.</verse>
				<verse number="20">Dẽ poore b yika zabre ne tẽns niyns sẽn yãend-b bõn-bãna n yɩɩd tẽns a taaba n yaool n ka tek b zʋgã.</verse>
				<verse number="21">Yel-beed ne foo, Korozein tẽnga! Yel-beed ne foo, Bɛtsayid tẽnga! Wẽnd makr niyns sẽn maan yãmb pʋgẽ sã n da maanẽ Tir la Sidõ, yaa daar zãr la be rãmba yeelgẽ sũ-pa-noang futu la b bilmẽ b mens tompɛglemẽ, n teemẽ zʋgo.</verse>
				<verse number="22">Yaa rẽ yĩng la m yet-y: bʋʋda raare, Tir ne Sidõ sɩbgr kõn ta y rẽnd ye.</verse>
				<verse number="23">La foo, Kafarnaom, fo tẽedame tɩ f na n lugame n tãag saaga? Ade, bʋg-tẽng la f na n sirg n lʋɩ. Bãng tɩ bõn-bãn-niyns sẽn maan f pʋgẽ sã n da maanẽ Sodom tẽnga, a ket n yɛsẽ la rũnna.</verse>
				<verse number="24">Yaa rẽ yĩng la m yet-fo: bʋʋda raare, a Sodom sɩbgr kõn ta f rẽnd ye.»</verse>
				<verse number="25">A Zezi waa n zẽka b koɛɛg n gom woto: «M Ba, yĩngr la tẽng Soaala, m pʋʋsd-y la barka y sẽn solg woto sɩlem dãmba la yam dãmba n yaool n togs nin-bõonese.</verse>
				<verse number="26">N-ye! Woto n sɩd yɩ y raabo, m Ba sõngo!</verse>
				<verse number="27">M sẽn tar fãa yaa m Ba n kõ-ma. Ned ka mi Biiga sã n ka Ba, la ned me ka mi Ba sã n ka Biigã, bɩ ned ninga sẽn paam-a Biiga wilgri.</verse>
				<verse number="28">Wa-y m nengẽ, yãmb fãa sẽn tar-b pɛta la sẽn zɩt-b zɩɩb n yõrdẽ, tɩ m na yols y fãa.</verse>
				<verse number="29">Tʋk-y m zɩɩbã la lebg-y m karen-biisi, tɩ m yaa ned sẽn ka mi sũ-toog la zẽk-m-menga, la y sɩɩga zu-loees na paam yolsgo.</verse>
				<verse number="30">Bãng-y tɩ m sẽn na n tʋk-y zɩɩb ninga yaa faasga la tʋʋsga bʋgsa.»</verse>
			</chapter>
			<chapter number="12">
				<verse number="1">Sibr daar a ye, a Zezi waa n loogda kood sẽn bɩ sʋka. Kom da tara b karen-biisã tɩ b kũus ka-zut n tẽg n wãbe.</verse>
				<verse number="2">Farizẽ rãmb yãeeme n yeel-ba: «Yãmb karen-biisa maanda sẽn kis vʋʋsg daare!»</verse>
				<verse number="3">T'a Zezi na n yeel-ba: «Dɩlla yãmb pa karen a Daviid sẽn maan bũmb ninga, kom sẽn waa n yõk-a, yẽnda ne a tũud-n-taase?</verse>
				<verse number="4">Ad-y b kẽe wẽnd doogẽ n dɩ buri niyns sẽn da rɩk n kõ Wẽndã. Yẽ ne a tũud-n-taasa yaool n da pa tõe n dɩ bur kãens ye, tɩ maan-kʋʋdba bal n da tar sor n dɩ-ba.</verse>
				<verse number="5">Bũmb a to, y pa karem Noora sebrẽ tɩ vʋʋsga daare maan-kʋʋdba tʋmda wẽnd doogẽ tɩ ka yel-wẽnd bɩ?</verse>
				<verse number="6">M yet-y lame: sẽn yɛs-a yãmb taoorã yɩɩda wẽnd doogã.</verse>
				<verse number="7">Yãmb sã n dag n wʋme gomd kãnga võore: m nonga nimbãan-zoeere n yɩɩd maoongo, y kõn sak n ningẽ taale neb sẽn ka maan yel-wẽnd ye.</verse>
				<verse number="8">Bãng-y tɩ Ned Biigã n so vʋʋsga daare.»</verse>
				<verse number="9">B sẽn looge, pʋʋsga roogẽ la b tɩ kẽ.</verse>
				<verse number="10">Zemsg neere, nug kɩɩng a ye soab n da be be la Farizẽ rãmba soka a Zezi: «Bãad tõe n sãooga vʋʋsga daar bɩ?» B soka woto n na n kẽes a Zezi yellẽ.</verse>
				<verse number="11">Dẽ la a Zezi leok-ba: «Yãmb sʋka, ãnd n tar pe-yãang a ye tãa, t'a lʋɩ bokẽ vʋʋsga daare t'a zãgs a tɩ gãd-a n yiisi?</verse>
				<verse number="12">Y mi tɩ ninsaal yɩɩda pesg al zĩig sẽn zãre. Dẽnna bõn-sõng maaneg ka kis vʋʋsga daar ye.»</verse>
				<verse number="13">Dẽ poore b yeela koamsã: «Tẽeg f nug.» A tẽega a nugu, nuga vʋʋgame n ya kɛgeng wala a yembrã.</verse>
				<verse number="14">Farizẽ rãmba yiime la b yẽsa ne taaba b sẽn na n maanega n paam a Zezi n kʋ.</verse>
				<verse number="15">B sẽn bãng rẽ, a Zezi yiime. Wʋsg tũ-b lame.</verse>
				<verse number="16">B sãooga koms rãmba fãa la b yeel-b lame tɩ b ra gom tɩ ned wʋm ye.</verse>
				<verse number="17">Woto taasa bãngda Izayi gomde:</verse>
				<verse number="18">Ad ned ning m sẽn yãk m tʋʋmda yĩnga. Yaa m zoa nongre, m yam kẽe-a la zãnga. M na n sika m Vʋʋsem a zugu, t'a wilg bu-zẽmba sõmblem la sɩd sore.</verse>
				<verse number="19">A kõn yɩ zab baooda la bʋrg soab ye. Ned kõn wʋm a koɛɛg sotiisẽ ye.</verse>
				<verse number="20">Tipol sẽn kaooge, a kõn kũk-a n baas ye fitil laong sẽn ket n nukd bug-zõose, a kõn kiis-a n baas ye al n wa tõog tɩ sɩd la sõmblem reeg zĩig zãng n yãmbe.</verse>
				<verse number="21">Yẽnda la dʋni rãmba fãa na n maan b teegda.</verse>
				<verse number="22">Sʋtãan n da kẽ neda t'a soaba ya zoanga la muka la b tall-a lame n wa a Zezi taoore la bãmb sãoog-a lame t'a gomd la a neẽ.</verse>
				<verse number="23">Zãma wã yɛɛsame n yetẽ: «Nin kãnga kaa Daviid biigã?»</verse>
				<verse number="24">Farizẽ rãmba wʋmame n leoke: «A sã n digd sʋtãamba, yaa ne Sʋtãamba naab, a Beelzebul, pãnga.»</verse>
				<verse number="25">A Zezi sẽn mi b pʋga yeel-b lame: «Rĩung buud fãa sẽn welg sagse, rĩung kãng baooda a wãabo. Tẽng a ye rãmba bɩ zak a ye rãmb sã n welg taaba, tẽng kãng bɩ zak kãng ka tõe n yals ye.</verse>
				<verse number="26">Sʋtãan sã n digd a sʋtãan taaga, a welga a yiibu, a naam na n yɩɩ wãn n vigli?</verse>
				<verse number="27">Sã n yaa ne a Beelzebul pãng la mam digd Sʋtãamba, yãmb neba rigd-b la ne ãnda rẽnna? Dɩlla bãmb n na n kao y bʋʋdo.</verse>
				<verse number="28">La sã n ya ne a Vʋʋsem Sõng pãng la m digd sʋtãamba, bɩ y bãng tɩ Wẽnd Rĩunga taa yãmba.</verse>
				<verse number="29">Bũmba to yɛsa: ned yɩta a wãn n kẽ gãndaoog zakẽ n zɛ a teedo, a sã n ka reng n yõk-a n sẽbe? Sẽbdame n yaool n zɛ teedo.</verse>
				<verse number="30">Sẽn ka-a mam zoa, yaa mam bɛyã, sẽn ka suiid-a mam sẽn suiidẽ, sẽegdame.</verse>
				<verse number="31">Yaa rẽ la m yeta: ninsaalba na n paam b yel-wẽnd la wẽn-tʋʋr buud fãa sugri la a Vʋʋsem Sõng tʋʋda kõn paam sugr ye.</verse>
				<verse number="32">Sẽn tʋʋs-a Ned Biiga na paam sugri, la sẽn tʋʋs-a Vʋʋsem Sõngo kõn paam sugr dũni kãnga la dũni ninga sẽn pʋgda ye.</verse>
				<verse number="33">Tɩ-sõngo womda bi-sõma. Tɩ-yoog biis me na yɩ yoodo. Tɩɩg biig n wilgd a sã n yaa sõng bɩ yoogo.</verse>
				<verse number="34">Wag-bi buudu, y goama yɩta a wãn n yɩ sõma tɩ y mens ya wẽnse? Sẽn pid sũuri n wat noorẽ!</verse>
				<verse number="35">Nin-sõng yiisda bõn-sõma tɩ bõn-sõma la a bĩng a baoorẽ, la nin-wẽng sẽn bĩng bõn-wẽnsã, yiisda bõn-wẽnse.</verse>
				<verse number="36">M yet-y lame, gomd yaalg buud fãa ned sẽn na n yiis a noorẽ, b na sok-a bʋʋda raare.</verse>
				<verse number="37">Yaa f sẽn yiis f noorẽ n na n yiis foo bʋʋdẽ bɩ n na n paalg-fo.»</verse>
				<verse number="38">Noor sebra mitba la Farizẽ rãmb kẽere yeel-b lame: «Soaala, d tʋllame tɩ y maan bõn-bãnd tɩ d yãende.»</verse>
				<verse number="39">B leok-b lame: Les puso esta comparación: «Zãmb la yoob zamaan kamba rata wẽnd makre la b ka na n paam wẽnd makr a to ye; a Zonas makra bal la m na n kõ-ba.</verse>
				<verse number="40">Wala a Zonas sẽn pa mogra Bõn-nind pʋg rasem a tã la yʋnd a tã, wotome Ned Biiga na n paa tẽng pʋgẽ rasem a tã la yʋnd a tãabo.</verse>
				<verse number="41">Bʋʋda raare, Niniv rãmb na n yika ne rũnna zamaana rãmba la b na n mong-b-la bʋʋm, tɩ bãmb sẽn wʋm a Zonas koɛɛga, b sɩbga b mense; sẽn yɛs-a ka wã yɩɩda a Zonas.</verse>
				<verse number="42">Bʋʋda raare, tẽn-zãorgẽ Dĩmpoaka na n yika ne rũnna zamaana rãmba la a na n mong-b-la bʋʋm tɩ yẽ yii al Mooga sɛtmẽ n wa kelg gom-minim naab, a Salomo, la sẽn be-a ka wã yɩɩda a Salomo!</verse>
				<verse number="43">Sʋtãan dẽgd sã n yi n bas a sẽn da kẽ a soaba, a gõoda weoogo n baood vʋʋsg zĩiga n ka yãetẽ ye.</verse>
				<verse number="44">A yeta a sũurẽ: m na n leba m zĩ-kʋdgẽ. A watame n mik t'a yaa vɩʋʋgo, mik tɩ b maneg pɩɩs-a lame, tɩ bũmb fãa be a zĩigẽ.</verse>
				<verse number="45">T'a na n lɛɛg n wa ne a sʋtãan taas a yopoe sẽn yɩɩd yẽ ne wẽnem, tɩ b wa kẽ-a. Bãng-y tɩ nin-kãng yell lebgda wẽng n yɩɩg pĩnda. Dũnna zamaan yooka yell na n yɩɩ boto.»</verse>
				<verse number="46">A Zezi ra ket n sõsda ne zãma wã la b ma ne b saam-biisa waa n bee yɩng n dat n gom ne-ba. [</verse>
				<verse number="47">Ned a ye n wilgi: y ba la y ma n be dignoorẽ la b rat n leok-y la bũmbu.]</verse>
				<verse number="48">A Zezi yeela sẽn waa n togsa wã: «Ãnda la mam ma, la m saam-biisi?»</verse>
				<verse number="49">La b zẽka b nug n tees b karen-biisã, n yetẽ: Les puso esta comparación: «Ad m ma la m saam-biisi.</verse>
				<verse number="50">Ned ninga sẽn maand-a m Ba sẽn be arzãna yam, yẽ yaa saam-biiga, la tão, la ma, m yĩnga.»</verse>
			</chapter>
			<chapter number="13">
				<verse number="1">A Zezi yii yiri n kẽng mogra noore n tɩ zĩi.</verse>
				<verse number="2">Neb wʋsg sɩnga bãmb gũbgri tɩ b kong n kẽ n zĩnd koglg pʋga, tɩ zãma wã be kʋɩlga noore.</verse>
				<verse number="3">B goma bũmb wʋsg yell ne-ba la ra yaa ne yelbũna. Ad-b sẽn da yete: Les puso esta comparación: «Bʋt n yi n na n bʋde,</verse>
				<verse number="4">la a sẽn waa n bʋtẽ, bõn-buuda kẽer lʋɩɩ sor noor la luiili waa n dɩgs-b-la zãnga n dɩ.</verse>
				<verse number="5">Kẽer lʋɩɩ kug zĩigẽ, n ka paam n bus neer ye; la b sẽn ka paam n bus neerã b pa kaoos yiib ye.</verse>
				<verse number="6">La wĩntoog sẽn puki, a waolga yõog-b lame. La b sẽn ka tar yẽgen yĩnga, b kʋɩɩme.</verse>
				<verse number="7">Kẽer me lʋɩɩ gõosẽ la gõosa tobame n wulumd-ba n kʋ.</verse>
				<verse number="8">Kẽer lʋɩɩ zĩ-sõngẽ n wom biisi, kẽer koabg-koabga, kẽer pisoobsoobe, kẽer pistã-tã.</verse>
				<verse number="9">Sẽn tar-a tʋbr bɩ a wʋm!»</verse>
				<verse number="10">Karen-biisa kolgame n sok-ba: «Bõe yĩng la y gomd ne yelbũna?»</verse>
				<verse number="11">Tɩ b leoke: «Sã n ya yãmba, yãmb paamame n bãng Wẽnd Rĩungã yel-soalma la neb a taaba ka paam dẽ ye.</verse>
				<verse number="12">Sẽn zoe n tar-a, b na n kõ-a lame n paas a paoongo, la sẽn ka tar-a wʋsgo, a sẽn tar-a zãng la b na n deege.</verse>
				<verse number="13">Yaa rẽ yĩng la m gomd ne neb a taaba ne yelbũna: tɩ b neeme la yaa waa b pa ne ye; b wʋmdame la yaa waa b pa wʋmde, wa ka kẽed b yamẽ ye.</verse>
				<verse number="14">Bãmb me taasa bãngda Izayi koɛɛga: Y na n kelgame la y kõn wʋm fɩ, y na n gesame la y kõn yãe fɩ.</verse>
				<verse number="15">	 B yam lebga lika; b paga b tʋba la b nini tɩ b pa rat tɩ b nin yãe, tɩ b tʋbr wʋm, tɩ b yam deeg tɩ b teem tɩ m kõ b laafi ye.</verse>
				<verse number="16">Yãmb yẽ, yãmb yaa zu-noog rãmba tɩ y tara nin sẽn ne la tʋb sẽn wʋmde.</verse>
				<verse number="17">Sɩd-sɩda, m yet-y lame tɩ bãngdb wʋsgo la nin-sõma tʋlgame n yãe y sẽn yãete, la b ka paam ye, n wʋm y sẽn wʋmde la b ka paam dẽ ye!</verse>
				<verse number="18">Bɩ yãmb kelg bʋta yelbũndã.</verse>
				<verse number="19">Ned sã n kelg Wẽnd Rĩunga gomde n ka wʋm a võore, wẽnema naab kẽeda a sũurẽ n vaag a sẽn wʋm-a n looge. Yẽ soab makr la sor noorẽ bõn-buudã.</verse>
				<verse number="20">Bõn-buud ninga sẽn lʋɩ-a kuglaagẽ makda ned ninga sẽn wʋm-a koɛɛgã n deeg-a tao tao ne sũ-noogo.</verse>
				<verse number="21">La a sẽn ya ned sẽn ka tar yẽgna, ned sẽn ka tar a meng võorã, toog sã n wa bɩ b sã n namsd-a, Gomda yĩnga, tao tao t'a pãs n lʋɩɩme.</verse>
				<verse number="22">Bõn-buud ninga sẽn lʋɩ-a gõosẽ makda ned ninga sẽn wʋmd-a Koɛɛgã la a bas tɩ dũni zu-loeese la arzɛk tʋlsem wulumd-a t'a ka tõe n wom biis ye.</verse>
				<verse number="23">Bõn-buud ninga sẽn lʋɩ-a zĩ-sõngẽ makda ned ning sẽn wʋm-a Koɛɛgã a tʋbrẽ la a yamẽ; yẽ soab womda biisi, yẽ soab n womd koabg-koabga, pisoobsoobe, pistã-tã.»</verse>
				<verse number="24">B le wẽe yelbũnd a to: «Arzãn Rĩunga wẽnda ned sẽn bʋd bõn-buud sõng a pʋʋgẽ.</verse>
				<verse number="25">La neb sẽn waa n kẽ gõeem, a bɛ yiime n tɩ fẽeg bõn-buud yoogo n bas n looge.</verse>
				<verse number="26">Kooda sẽn waa n tob vãado la b wek biisi la b sẽn yẽnd bõn-buud yoog me.</verse>
				<verse number="27">Woto rakõapa tɩ yeela pʋʋga soaba: ‹Zu-soaba, ka bõn-buud sõng la y bʋd y pʋʋgẽ laa? Tũu ne bõe tɩ bõn-buud yoog me wa beẽ?›</verse>
				<verse number="28">Pʋʋga soab leok-b lame: ‹Yaa bɛ nina n maan dẽ.› Tɩ rakõapa le sok: ‹Y ka rat tɩ d kẽng n tɩ võ ba?›</verse>
				<verse number="29">Pʋʋga soab yeelame: ‹Ayoo! Bõn-buud yoogo võob wakato y wat n tudg n võo kood sõnga me.</verse>
				<verse number="30">Bas-y tɩ b bɩ n ta ka-kɛɛrã la ka-kɛɛra wakato m na yeel kɛɛdba: deng n tigs-y kood yoogã n kals n yõog bugmẽ. Dẽ poor marsã y na kẽeb buud sõngã n sui m baoẽ.› »</verse>
				<verse number="31">B le paasa yelbũnd a to: «Arzãn Rĩunga wẽnda tɩɩg a ye biisi, seneve tɩɩga, b sẽn dɩk n bʋd pʋʋgẽ.</verse>
				<verse number="32">Tɩɩsa biis sʋka seneve rẽnd n paood n yɩɩda la a sã n yi, yẽ n zʋʋgd zẽed tɩɩs a taaba la a wat n tol n lebga bedre tɩ luiili wat n soond a wilẽ.»</verse>
				<verse number="33">B le wẽe yelbũndi: «Arzãn Rĩunga wẽnda rabɩll pag sẽn dɩk n ning zom moena a tã pʋgẽ tɩ fãa wuki.»</verse>
				<verse number="34">A Zezi goma woto ne yelbũna. B pʋs n dag n ka gomda tɩ ka ne yelbũn ye.</verse>
				<verse number="35">Yaa woto la bãngda gomd tõog n taase: «M na n yaaga m noor n wẽ yelbũna, m na n puka yɛla sẽn solg al dũni sɩngrẽ.»</verse>
				<verse number="36">B basa nebã n leb yiri. B karen-biisa kolgame n kose: «Wilg-y tõnd vẽenega bõn-buud yooga yelbũnda võore.»</verse>
				<verse number="37">B yeel-b lame: «Sẽn bʋt-a bõn-buud sõnga yaa Ned Biigã.</verse>
				<verse number="38">Pʋʋga yaa dũni wã. Bõn-buud sõnga yaa Rĩunga kẽedba. Bõn-buud yooga la sẽn kẽed-b nin-wẽngã.</verse>
				<verse number="39">Bɛyã sẽn bʋd bõn-buud yooga yaa Sʋtãana. Ka-kɛɛra yaa dũni sɛɛbo. Ka-kɛɛdba yaa malɛgse.</verse>
				<verse number="40">Wala b sẽn kɛɛd nadẽnse n yõogd bugma, dʋni wã sɛɛb me na n yɩɩ boto.</verse>
				<verse number="41">Ned Biiga na n tʋma malɛgs tɩ b kẽ b Rĩunga pʋgẽ n wʋk ye-lwẽna la yel-wẽn-maandba fãa</verse>
				<verse number="42">n lob bug-toaagẽ tɩ b be be n yãbd, tɩ b yẽn kɛɛd taaba.</verse>
				<verse number="43">Wẽnd kãng la nin-sõma wã na n yãg wa wĩntoogo, b Ba Rĩunga pʋgẽ. Bɩ sẽn tar-a tʋbr fãa wʋm!</verse>
				<verse number="44">Arzãn Rĩunga wẽnda arzɛk sẽn bus pʋʋgẽ tɩ ned wa buk-a. A le lɛɛg n bus-a lame la a kula ne sũ-noogo n tɩ koos a sẽn tar fãa n dɩk n da pʋʋgã.</verse>
				<verse number="45">Arzãn Rĩung wẽnda toanda sẽn baood muizãan neba.</verse>
				<verse number="46">A waa n yãenda a ye sẽn ya sõmb wʋsgo t'a kẽng n tɩ koos a sẽn tar fãa n paam n da-a.</verse>
				<verse number="47">Arzãn Rĩunga sẽn wẽnd a soab yɛsa: yaa zulunga, b sẽn lob mogrẽ n yaasd zĩm buud fãa.</verse>
				<verse number="48">Zulunga sã n pidi, kʋɩl-zẽ-yẽedba yiisd-a-la kʋɩlga noore n tũus kʋɩl-zẽed niyns sẽn ya-b sõma n ning b yaasẽ la b lob sẽn ka-b sõmbã.</verse>
				<verse number="49">Dũni saab daar na n yɩɩ woto: malɛk rãmba na n waame n welg nin-wẽns la nin-sõma.</verse>
				<verse number="50">B na n loba nin-wẽnsa bug-toaagẽ, yãbr la yẽn kẽrsgo zĩigẽ.»</verse>
				<verse number="51">«Y wʋma fãa?» «N-yẽe!»</verse>
				<verse number="52">Tɩ b na n paas: «Sɛb-mit fãa sẽn na n lebg-a Arzãn Rĩunga karen-biiga, wẽnda dakãagr sẽn tõe n yiis a arzɛk pʋgẽ, bõn-paal la bõn-kʋda.»</verse>
				<verse number="53">A Zezi wẽ b yelbũna n sɛ, n yi,</verse>
				<verse number="54">n kẽng b ba-yiri n tɩ kẽ pʋʋsga roogẽ n zãmsd neba. B goama ra yɩkda neba pɛlense. B ra yetame: «Yɛ la a paam bãngr la tõog a woto?</verse>
				<verse number="55">Ka yẽ la ra-wãada biig laa? Ka yẽ ma la a Maryam, t'a Zak, a Zozɛf, a Simo la a Zɩɩd yaa a saam-biis laa?</verse>
				<verse number="56">A saam-bi-pogsa ka ket n be d sʋk laa? Yɛ la a paam woto fãa?»</verse>
				<verse number="57">B ra yɛɛsdame. La a Zezi yeel-b lame: «Bãngd ka yãet paoore sã n ka a tẽngẽ la a zakẽ ye.»</verse>
				<verse number="58">B pa sak n maan wẽnd makr wʋsg be ye, neba tẽeba sẽn da paood yĩnga.</verse>
			</chapter>
			<chapter number="14">
				<verse number="1">Komber, a Erod, waa n wʋmdame tɩ b tar a Zezi yʋʋra pẽgre</verse>
				<verse number="2">t'a yeel a sõsd-n-taase: «Ad-y yaa Zã ning sẽn da kõt-a soobã; a vʋʋga kɩɩms sʋka, la rẽ n so la a maand wẽnd makr dãmba.»</verse>
				<verse number="3">Sɩd me, a Erod n da kɩt tɩ b yõk a Zã n balg bãnga, n pag roogo. Yɩ-la a Erodiad, a Filip paga, poorẽ,</verse>
				<verse number="4">t'a Erod n da rɩk a yao, a Filip, paga t'a Zã yet tɩ rẽ pa segd ye.</verse>
				<verse number="5">A Erod tʋlgame meng n kʋ a Zã la a zoe neba nifu, tɩ b ra geta a Zã wa bãngda.</verse>
				<verse number="6">A Erod waa n tẽega a rogem daare n maan kibsa. A Erodiad bi-pugl waa n saoo neere neba fãa nifẽ n noog a Erod sũuri al wʋsgo.</verse>
				<verse number="7">Dẽ la a kãab bi-pugla t'a sẽn na n kos bũmb ning fãa a na paame.</verse>
				<verse number="8">A ma saglg yĩnga, biiga yeelame: «Kõ-y maam mars marsã bala, laag pʋgẽ, a Zã zugu.»</verse>
				<verse number="9">A Erod sũur sãama wʋsgo la a sẽn da kãab neba taoor yĩnga, a yeelame tɩ b maan biiga sẽn datã</verse>
				<verse number="10">la a tʋmame tɩ b kẽng bi-bees roogẽ, n tɩ fiuug a Zã zugu.</verse>
				<verse number="11">B sɩd talla a Zã zuga ne laag n wa kõ bi-puglã t'a reeg n kõ a ma.</verse>
				<verse number="12">A Zã karen-biisã n waa n dɩk a Zã yĩngã n tɩ mum, n lɛɛg n wa wilg a Zezi.</verse>
				<verse number="13">A Zezi wʋma a Zã kaalem, n kẽ koglg, n vẽsge, n tees weoogo. Neba bãnga rẽ n yi b tẽnsẽ ne nao n bʋʋg-ba.</verse>
				<verse number="14">A Zezi sẽn yet tɩ b yit koglgã, b yãee neb ka tɛka, tɩ b nimbãaneg na n yõk-ba. La b sãooga bãad dãmba fãa.</verse>
				<verse number="15">Zĩig sẽn sobge b karen-biis kolg-b lame n yeele: «Ade, ka yaa weoogo la lebga zĩ-sobdo. Bas-y neba tɩ b le b tẽnsa pʋgẽ n tɩ ra rɩɩb n dɩ.»</verse>
				<verse number="16">Dẽ la a Zezi leok-ba: «Ka modgre tɩ b leb tẽng pʋgẽ ye, y mens y toore bao rɩɩbã n kõ-ba.»</verse>
				<verse number="17">Karen-biisa me leokame: «Bur a nu la kʋɩl-zẽed a yiib bala la d tara.» T'a Zezi yeel-ba:</verse>
				<verse number="18">«Tall-y n wa-y yã.»</verse>
				<verse number="19">B kɩtame tɩ b zĩndig nebã, moodẽ, n dɩk bur a nu wã la kʋɩl-zẽed a yiibã n zẽk b neng yĩngri, n pʋʋs bark pʋʋsgo, n wes burã n dɩk n kɩs karen-biisã tɩ b pʋɩ zãma wã.</verse>
				<verse number="20">B fãa rɩɩme n tɩge. B wʋka burã neba sẽn dɩ n kellã la pet piig la a yiibu la b pids yã.</verse>
				<verse number="21">Bãng-y tɩ rɩtba sõor da taa tus a nu, pagba la kom-bõonega toog sẽn ka ye.</verse>
				<verse number="22">Dẽ poore b modga b karen-biisã tɩ b kẽ koglg n deng taoore, tɩ b meng yaas n kuls nebã.</verse>
				<verse number="23">B sẽn waa n kuls nebã n sɛ, a Zezi rʋʋ tãnga zugu, kɛɛnga, n na n pʋʋse; yʋng waa n paam-b-la be.</verse>
				<verse number="24">Dẽ tɩ karem-biisa koglgã da paam n taa ko-sʋka tɩ ko-wiis lengd-a, tɩ sobg wẽed lebende.</verse>
				<verse number="25">Beoog sẽn waa n kolg vẽegre, a Zezi kẽna kooma zugu n babs-ba.</verse>
				<verse number="26">B sẽn yãend t'a Zezi kẽnd kooma zugu, rabeem yõka karen-biisã; b tẽeme tɩ yaa kɩɩma, n na n sɩng kɛlenga.</verse>
				<verse number="27">A Zezi yeel-b lame: «Bas-y yam-yoaaga, yaa mam menga, da zoe-y rabeem ye!»</verse>
				<verse number="28">T'a Piyɛr na n leoke: «Soaala sã n ya yãmba, bɩ y kõ-m noor tɩ m kẽn kooma zug n seg-y.»</verse>
				<verse number="29">A Zezi yeel-a lame: «Wa!» T'a Piyɛr yi koglgã n sɩng kẽnd kooma zugu n babsd a Zezi.</verse>
				<verse number="30">La sobga sẽn da vũud wʋsg yĩnga rabeem yõk-a lame t'a sɩng lisbu, n na n kelem: «Soaala, fãag-y-ma.»</verse>
				<verse number="31">A Zezi wẽneg n tuda b nugu n gãd-a, n yeel-a: «Tẽeb kɩdg soaba, f yam yooda bõe yĩnga?»</verse>
				<verse number="32">B sẽn kẽ koglga pʋga la sobga sẽn yõke.</verse>
				<verse number="33">Sẽn da be-b koglga pʋg fãa wõgemda b taoore n yetẽ: «Sɩd-sɩda yãmb yaa Wẽnnaam Biiga.»</verse>
				<verse number="34">B rʋʋga mogrã n sig Zenezarɛt.</verse>
				<verse number="35">Be rãmba sẽn bãng tɩ yaa a Zezi, b saag n togsa b yagsa fãa. B talla b bãad dãmb fãa n wa b nengẽ.</verse>
				<verse number="36">B ra kotame tɩ b bas tɩ b sɩɩs b fuuga noor bala. Sẽn sɩɩs-b fuuga fãa sãoogame.</verse>
			</chapter>
			<chapter number="15">
				<verse number="1">Zerizalɛɛm Farizẽ rãmbã la sẽn karen-ba-n-sikã kolga a Zezi n sok-ba:</verse>
				<verse number="2">«Bõe yĩng la yãmb karen-biisa sãamd yaab rãmba dog-n-miki? Bãmb pa rengd n pek b nus n yaool n sɩng rɩɩb ye.»</verse>
				<verse number="3">Dẽ la a Zezi leok-ba: «Bõe tɩ yãmb me tõdgd Wẽnnaam noor ne y rog-n-miki?</verse>
				<verse number="4">Ade, Wẽnd yeelame: ‹Waoog f ba la f ma, la ned ninga sẽn kãabd a ba bɩ a ma wẽnga, bɩ b kʋ a soaba.›</verse>
				<verse number="5">Yãmb nengẽ lebga ned ning fãa sẽn na n yeel a ba bɩ a ma: ‹Ade, bũmb ning m sẽn da tog n dɩk n sõng foo wã, m dɩkd-a lame n kõt Wẽnde.›</verse>
				<verse number="6">Woto ba la ma zãab taal wẽneg n doka y zugu. Y pa ne tɩ yãmb dog-n-mik kãng kɩtame tɩ Wẽnd gomd lebg zaalem?</verse>
				<verse number="7">Pʋlik rãmba! A Izayi n bãng y yelle a sẽn waa n togse:</verse>
				<verse number="8">‹Nin bãmba waoogda maam ne noore, la b sũur zãra ne maam.</verse>
				<verse number="9">	 M geta b waoogr wa zaalem; la zãmsg ning b sẽn zãmsd neb a taaba yaa ninsaal dẽnd bala.› »</verse>
				<verse number="10">B kɩtame tɩ neba kolge tɩ b yeele: «Kelg-y la y wʋm neere!</verse>
				<verse number="11">Ka sẽn kẽed ninsaal noorẽ, n dẽgemd ninsaal ye, yaa sẽn yit a noorẽ.»</verse>
				<verse number="12">Dẽ la karen-biisa kolg n yeel-ba: «Yãmb miime tɩ y sẽn gom woto wã, Farizẽ rãmba yeelame tɩ y gomda gom-yood bɩ?»</verse>
				<verse number="13">Tɩ b yeele: «Tɩɩg ning m yĩngr Ba wã sẽn ka sele, na n võogame.</verse>
				<verse number="14">Bas-y-ba tɩ yaa zoeens sẽn tat b zoen-taase! La bãng-y tɩ zoang sã n tat a zon-taaga, b fãa na n naaga taab bokẽ.»</verse>
				<verse number="15">A Piyɛr goma woto: «Wilg-y tõnd y yelbũnda võore.»</verse>
				<verse number="16">T'a Zezi yeele: «Yãmb yama ket n ka puk ba bilfu la?</verse>
				<verse number="17">Y ka mi tɩ sẽn kẽed noorẽ tata pʋgẽ n sãag n yi we-kɛɛng bɩ?</verse>
				<verse number="18">Sẽn yit noorẽ yita sũurẽ la sẽn yit sũurẽ n dẽgemd ninsaala.</verse>
				<verse number="19">Yaa sũurẽ la tʋls wẽns yita, n paas nin-kʋʋr, yoobo, yoob nonglem, wagdem, kaset-zirẽ, taab yʋʋr sãoongo.</verse>
				<verse number="20">Yaa yell kãens n dẽgemd ninsaala. La ka pek nus n yaool n sɩng rɩɩbo, ka tõe n dẽgem ninsaal ye.»</verse>
				<verse number="21">A Zezi sẽn yi be, b kẽnga Tir la Sidõ baobgo.</verse>
				<verse number="22">La ade, Kanaã pag n da yi a tẽngẽ n wa yɛs n moonẽ: «Zoe-y m nimbãaneg wɛ, Soaala, Daviid biiga! Ad-y Sʋtãan n tar m biiga n yaannẽ.»</verse>
				<verse number="23">A Zezi pa leok-a tɩ bũmb ye. Karen-biisa yẽ kolgame n yeel-ba: «Deeg-y yã a kosg t'a wekda d tʋba.»</verse>
				<verse number="24">T'a Zezi leoke: «B tʋma maam Israyɛl pe-yãansa yĩng bala.»</verse>
				<verse number="25">Dẽ tɩ paga taame n wõgemd b taoore n yetẽ: «Soaala, wa-y n sõng-y-ma!»</verse>
				<verse number="26">Tɩ b leok-a: «Pa tog tɩ b rɩk zaka kamb dɩɩbo n kõ ba-bi ye.» Paga zĩnda tẽngr n yeele:</verse>
				<verse number="27">«Yaa sɩda, la baasg fãa ba-bi tõe n dɩgsa zeremsã b zu-soaba sẽn basd tɩ rʋʋgd tẽngã.»</verse>
				<verse number="28">T'a Zezi na n yeel marsã: «Paga, f tẽeb labsa, bɩ yɩ wa f sẽn date.» La wakat kãng bala a bi-pugla paama laafi.</verse>
				<verse number="29">A Zezi yii be n leb Galile mogr noore. B rʋʋ tãng zug n zĩndi.</verse>
				<verse number="30">Neb wʋsg babs-b lame ne wobse, ne zoeense, ne mugs la koms rãmb buud a taaba, n dɩgl-ba a Zezi taoore la a Zezi sãoog-b lame.</verse>
				<verse number="31">Neba wẽe siri b sẽn wʋm tɩ mugs gomda la b ne koms rãmba sẽn paam pãnga, tɩ wobs kẽnd tɩrga tɩ zoeens neẽ la neba pẽga Israyɛl Wẽnnaam.</verse>
				<verse number="32">A Zezi boola b karen-biisã n yeel-ba: «Nin-bãmba nimbãaneg tar-m lame, yaa rasem a tãab rũnna la b ka serg mam taoore la b pa tar sẽn na n dɩ ye. M pa rat n kuls-b ne kom ye; kẽer wat n lʋɩɩ sorẽ.»</verse>
				<verse number="33">Tɩ karen-biisa na n yeele: «La we-raoogẽ ka, d yãeta bur yɛ n kõ zãma a woto t'a rɩ n tɩge?»</verse>
				<verse number="34">La b sokame: «Bur a wãn la y tara?» Tɩ b leok tɩ yaa bur a yopoe la kʋɩl-zẽ-bõoneg bilf bala.</verse>
				<verse number="35">A Zezi kõo neba noor tɩ b zĩnd tẽnga.</verse>
				<verse number="36">B rɩka bur a yopoe wã la kʋɩl-zẽedã, n maan pʋʋsgo, n wes-ba, n dɩk n kɩs tɩ b pʋɩ nebã.</verse>
				<verse number="37">B fãa rɩɩme n tɩge la b wʋka gɩrsa sẽn kellã n pid pet a yopoe.</verse>
				<verse number="38">Bãng-y tɩ sẽn dɩ-ba yɩɩ tus a naase, pagb la kamb toog sẽn ka ye.</verse>
				<verse number="39">A Zezi kulsa nebã n yaool n kẽ koom koglg n wa Magadan tẽnga.</verse>
			</chapter>
			<chapter number="16">
				<verse number="1">Farizẽ la Saduseẽ rãmba sẽn da rat n bẽd-ba n yõk, kolgame n yeel a Zezi tɩ b sõng-b ne Wẽnd makre sẽn yit yĩngri.</verse>
				<verse number="2">A Zezi leok-b lame: «Zĩ-sobdo yãmb yetame: saag ka ye tɩ wĩntoog yaa moomd yʋdʋd.</verse>
				<verse number="3">Yibeoogo, yãmb yetame: yĩngr lobda sabla, dɩlla saag na n nii rũnna. Woto, tẽng zug yɛlã, yãmb mi-b lame la y tara b võore, zamaan paalga yɛl bala la y pa tar b võore!</verse>
				<verse number="4">Nin-yaals la yoaadb buudu, y rata makre la ya a Zonas makra bala la m na n kõ yãmba.» La b loogame n bas-ba.</verse>
				<verse number="5">B sẽn dʋʋg kʋɩlgã, karen-biisa yãeeme tɩ b ka zɩ bur ye.</verse>
				<verse number="6">A Zezi sẽn yaool n yeel-bã: «Ypk-y y nini la y gũus ne Farizẽ la Saduseẽ rãmba rabɩlle,»</verse>
				<verse number="7">b tẽe b yamẽ tɩ yaa b sẽn ka zɩ burã yĩnga.</verse>
				<verse number="8">A Zezi bãnga b tagsgo n yeel-ba: «Tẽeb kɩdg rãmba, bõe la y tagsd tɩ yaa y sẽn ka zɩ burã?</verse>
				<verse number="9">Y ket n nan pa wʋmde? Y pa tẽr bur a nu wã sẽn dɩlg neb tus a nu, la y pa tẽr peta sõore b girsã sẽn pids laa?</verse>
				<verse number="10">Y pa le tẽr bur a yopoe wã sẽn dɩlg neb tus a naase la y pa tẽr peta sõore b kɛla sẽn pids laa?</verse>
				<verse number="11">Yaa a wãna tɩ y ka ne tɩ ka bur yelle la m dat n gome? Gũus-y, wala m sẽn leokd yãmbã, ne Farizẽ la Saduseẽ rãmba rabɩlle.»</verse>
				<verse number="12">B yaoolame marsã n wʋm tɩ b yeel-b lame tɩ b gũus ne Farizẽ la Saduseẽ rãmba zãmsgo, ka yet tɩ b gũus ne rabɩll sẽn tar n wẽed bura ye.</verse>
				<verse number="13">B sẽn ta komber a Filip tẽng sẽn boond tɩ Sezare, a Zezi soka b karen-biisã: «Neba yeta me tɩ Ned Biiga yaa ãnna?»</verse>
				<verse number="14">Tɩ b yeele: «Kẽer nengẽ b ya a Zã ning sẽn da kõta soobã, kẽer nengẽ b yaa Eli, kẽer nengẽ b yaa Zeremi bɩ bãngdba nin-yende.»</verse>
				<verse number="15">T'a Zezi paas: «La sã n ya yãmba, y yetame tɩ maam la a bõe?»</verse>
				<verse number="16">A Piyɛr leokame: «Yãmb la Wẽnd Nedã, Wẽnnaam vɩɩga Biigã.»</verse>
				<verse number="17">T'a Zezi na n yeel-a: «Fo yaa zu-noog soaba, Simo, Zonas biiga, tɩ f bãngrã, ka ninsaal nengẽ la f paam-a ye, yaa m Ba sẽn be arzãna nengẽ.</verse>
				<verse number="18">La ade, m yet-f lame tɩ f yaa Kugri la kug kãng zug la m na n me m Tigungu, la kũuma ne a pãngã kõn maan daood a taoor ye.</verse>
				<verse number="19">M na n kõ-f la arzãn Rĩung kʋɩlem-biisi. Fo sẽn na n loe bũmb ning fãa tẽng zug, bõn-kãng me na n loe arzãnẽ. Fo sẽn na n lodg bũmb ning fãa tẽng zugu, bõn-kãng me na n lodga arzãnẽ.»</verse>
				<verse number="20">B yaool n sagla b karen-biisã tɩ b ra wilg ned ba a ye tɩ bãmb la Krista ye.</verse>
				<verse number="21">Badaare tɛka a Zezi sɩngame n wilg b tũud-n-taasã tɩ wat n yɩɩ tɩlɛ ne bãmba tɩ b kẽng Zerizalɛɛm, n yãe toogo wʋsgo, nin-kẽemsã, maan-kʋʋdba kãsem dãmba la Sẽn karen-ba-n-sikã nengẽ, tɩlɛ tɩ b ki menga la b vʋʋg dasm a tãab daare.</verse>
				<verse number="22">A Piyɛr veoog-b lame, n zabd ne-ba, n yetẽ: «Wẽnd na laas-y ne rẽ fãa, Soaala, ayoo, dẽ kõn tõog ye!»</verse>
				<verse number="23">A Zezi wẽnegame n yeel a Piyɛr: «Leb poorẽ, Sʋtãana! Fo lebga m lakr kugri, fo tagsga yaa ninsaal dẽnna, ka Wẽnnaam tagsg ye.»</verse>
				<verse number="24">Dẽ poore b yeela b karen-biisã: «Sẽn data n pʋg maam, bɩ a ra bao a meng ye, a tʋk a pik n tũ maam.</verse>
				<verse number="25">Ned ninga sẽn dat-a n ligl a yõore na n kiime la sẽn na n ki-a mam yĩnga na n vɩɩndame.</verse>
				<verse number="26">Dũni wã soogre manegda ned wãn wãna, f vɩɩm sã n tũ rẽ n sãam? Bõe la ned tõe n tek ne a vɩɩm?</verse>
				<verse number="27">Bãng-y tɩ Ned Biiga na n lɛɛg n waa ne a Ba zɩɩri n lebs ned kam fãa a vɩɩm sẽn tog ne.</verse>
				<verse number="28">La m yet-y lame tɩ yãmb sʋka, kẽer beeme n ka na n wʋm kũum yũugu tɩ b pa reng n yãend Ned Biiga tɩ b wat ne b Rĩunga ye.»</verse>
			</chapter>
			<chapter number="17">
				<verse number="1">Dasem a yoob sẽn maane, a Zezi peega a Piyɛr, a Zak, la a yao, a Zã, bãmb b naasa bala; b zãaga ne zãma wã, tãn-wok zugu.</verse>
				<verse number="2">La a Zezi tedga bãmb nifẽ: b nenga ra yãgda wa wĩntoogo, tɩ b fut pɩnda.</verse>
				<verse number="3">La a Moyiiz ne a Eli waa n sõsda ne-ba.</verse>
				<verse number="4">A Piyɛr zẽka a koɛɛg n yeele: «Soaala, tõnd sẽn be ka wã yaa-d-la noogo, y sã n data m na ti rot a tãabo, n kõ yãmb a yembre, a Moiz a ye, a Eli me a ye.»</verse>
				<verse number="5">A Piyɛr pa yãee n gom n sɛ la sawad-pɛɛlg sẽn waa n bui-ba, tɩ koɛɛg zĩnd sawadga pʋga n moone: «Nin-kãnga yaa m Bi-nongre, m yam kẽ-b la zãnga, kelg-y-ba.»</verse>
				<verse number="6">Karen-biisa sẽn wʋm goama la b sẽn lʋɩ b yãnvabga n digd dabeem.</verse>
				<verse number="7">A Zezi kolgame n sɩɩs-ba n yeel-ba: «Yik-y la y bas rabeem!»</verse>
				<verse number="8">Karen-biisa puka b nini, b pa le yãend neda to n paas a Zezi ye.</verse>
				<verse number="9">B sẽn waa n sigd tẽn-nabrẽ, a Zezi kõ-b-la noor kãngã: «Da gom-y likr kãnga yelle tɩ Ned Biiga nan pa vʋʋg ye.»</verse>
				<verse number="10">Karen-biisa sok-b lame: «Bõe marsã la sẽn karen-ba-n-sikã yet t'a Eli n na n deng wa?»</verse>
				<verse number="11">Tɩ b yeele: «N-ye, a Eli na n deng n wa, n wa lebs bũmb fãa a zĩigẽ.</verse>
				<verse number="12">La m yet-y lame, a Eli zoe n waame la neba pa bãng tɩ yaa yẽ ye, n zã-a wa b sẽn date. Dẽ n so tɩ Ned Biiga me na n yãe toogo.»</verse>
				<verse number="13">Karen-biisa wʋmame marsã tɩ yaa Zã ning sẽn da kõta sooba yell la b gom yã.</verse>
				<verse number="14">B sẽn leb zãma wã sʋka la nin-yend sẽn kolg n yĩgimd b taoore n yeel-ba:</verse>
				<verse number="15">«Soaala, zoe-y m biiga nimbãanega t'a bẽeda kisenkiiri la yaa toogo. Naoor wʋsgo, a lʋɩta bugmẽ, n lʋɩt koomẽ.</verse>
				<verse number="16">M tall-a lame n wa y karen-biisa nengẽ la b pa tõog t'a sãoog ye.»</verse>
				<verse number="17">T'a Zezi yeel: «Wẽn-kɩɩsdb la nin-yaals buudu, m na n paa ne yãmb n ta wakat bʋgo? Tall-y bãadã n wa ka!»</verse>
				<verse number="18">A Zezi tãsa Sʋtãana la a yiime n bas biigã tɩ laafi wẽneg n wa.</verse>
				<verse number="19">Karen-biisa kolga a Zezi la nebã sẽn waa n looge, b sok-b lame tɩ yaa bõe yĩng la bãmb pa tõog n dig Sʋtãana n yiisi.</verse>
				<verse number="20">Tɩ b na n leoke: «Ya y tẽebã sẽn ya bilfra yĩnga; sɩd-sɩda m yet-y lame tɩ yãmb tẽeba bedrem sã n ta seneve biiga, y na yeel tãnga sẽn tõndã: ‹Luk ka n ta ka.› A na luk a zĩigẽ la bũmb ba a ye kõn yɩ toog ne y ye. [</verse>
				<verse number="21">Sʋtãamb a woto buud ka tõe n dig n yiis tɩ pʋʋsg la no-loeer ka naag ye. ]»</verse>
				<verse number="22">Daar a ye, a Zezi ne b karen-biisa ra bee Galile t'a Zezi yeel-ba: «Ned Biiga na n lʋɩɩ ninsaalb nusẽ,</verse>
				<verse number="23">la b na n kʋ-b lame la dasm a tãab daare b na n vʋʋgame.» La rẽ sãama karen-biisa sũur wʋsgo.</verse>
				<verse number="24">B taa Kafarnaom tɩ sẽn deesda wẽnd dooga ligd kolg a Piyɛr n sok-a: «Yãmb karen-saamba yẽ pa yaood wẽnd dooga yaood la?»</verse>
				<verse number="25">T'a leoke: «A yaoodame sẽ!» B sẽn ta yiri, a Zezi yɩɩ tao n yeel a Piyɛr: «Fo yetame tɩ wãna, Simo? Tẽnsa nanams reegda ligda bɩ fadgã ãnd dãmb nengẽ: b kambã n yaood bɩ yaa neb a taabã?»</verse>
				<verse number="26">B leokame tɩ ka b zaka rãmb nengẽ la b reegd ligd ye. T'a Zezi yeel: «Dɩlla zaka kamb pa yaood ye.</verse>
				<verse number="27">Baasg zãnga, m sẽn pa rat tɩ b yeel tɩ m pa maand wa neb a taaba, kẽng kʋɩlgẽ n tɩ lob f loɛɛga; gãd pipi zĩifã f sẽn na n yõkã, yaag a noorã tɩ f na yãe ligdi maam ne foom yaood yĩnga, tɩ f kɩs fadg a soaba.»</verse>
			</chapter>
			<chapter number="18">
				<verse number="1">Karen-biisa waa n kolga a Zezi n sok-ba: «Arzãn Rĩunga pʋgẽ, ãnda n lʋɩt a taab taoore?»</verse>
				<verse number="2">B boola bi-bilfu n yals-a sʋka n yeele:</verse>
				<verse number="3">«Sɩd-sɩda, y sã n ka põd n lebg yãase, y kõn tõog n kẽ Arzãn Rĩunga pʋg ye.</verse>
				<verse number="4">Sẽn na n lʋɩ-a a taab taoor Arzãn Rĩunga pʋgẽ, yaa sẽn na n lebg-a bi-bilfu wa ad-a.</verse>
				<verse number="5">Ned ninga sẽn na n ges bi-bilf wa bi-kãnga yelle mam yĩnga, yaa mam meng yell la a ges yã.</verse>
				<verse number="6">Ned ninga me sẽn na n kɩt tɩ kom-bõonesã maan wẽnga, ad-y sãoo ne a soaba, tɩ b bao kugri wa neguug kugri, bõeensa sẽn gilgd ne kugr ning n werd zoma, n loe nin-kãng yubla, n tus-a n lub mogrẽ, tɩ kooma rɩ-a.</verse>
				<verse number="7">M yãbd dũni rãmba, b sẽn kʋɩɩbd taab yĩnga! M mi tɩ kʋɩɩbg ka tõe n ka zĩnd ye la m yãbd ned ninga sẽn ya-a kʋɩɩbda.</verse>
				<verse number="8">F nug bɩ naoor sã n lubd foo yell pʋgẽ, bɩ f fiuug-a n lob yɩɩga; fo sã n ya nug fiungu bɩ kar fiungu n paam vɩɩm, são b sẽn na n lob-f ne nus a yi bɩ ne nao a yi, bugum sẽn ka kiid pʋgẽ.</verse>
				<verse number="9">Sã n yaa f nif n lubd foom yel-wẽnd pʋgẽ, kɩdg-a n lob yɩɩga, tɩ f sã n ya ni-feoogo n kẽ vɩɩm zĩigẽ, são f sẽn na n lʋɩ ne f nin a yiibu bugum sẽn ka kiid pʋgẽ.</verse>
				<verse number="10">Da sak-y n paoog bi-bilfu ba a ye tɩ m yet-y lame tɩ arzãnẽ, b malɛk rãmb yɛsa wakat buud fãa, m Ba wã taoore. [</verse>
				<verse number="11">Ned Biiga waa n fãaga sẽn da menem-ba.]</verse>
				<verse number="12">Yãmb yamẽ, ned na n maana a wãna, a sã n tar pe-yãans koabga t'a ye wa menem? A kõn bas piswɛ la a wɛ wã tãnga zugu la a saa n gẽes sẽn menem-a wã sɩda?</verse>
				<verse number="13">A sã n yãend-a, m yet-y lame t'a sũur na tos kaam a poorẽ n yɩɩd piswɛ wã sẽn ka menem-ba.</verse>
				<verse number="14">Woto me, y Ba ninga sẽn be arzãnẽ ka rat tɩ kom-bãmba nin-yend menem ye.</verse>
				<verse number="15">F to sã n beege, babs-a, la yẽnda, a ye, taoore, wilg-a a kongre. A sã n kelg foom, f manega a yelle.</verse>
				<verse number="16">A sã n ka reege, bɩ f bao nin-yend bɩ neb a yiibu n paase tɩ yella kʋʋb paam neb a yiib bɩ neb a tãab kaseto.</verse>
				<verse number="17">A sã n zãgs b kelgre bɩ f togs Tigungu. A sã n zãgs Tigungu kelgre, bɩ f ges-a marsã wa bu-zẽnd la fadg rɛɛsda.</verse>
				<verse number="18">Sɩdem sɩdem, y sẽn loe bũmb ning fãa tẽng zug, bõn-kãng loee yĩngri me. Y sẽn lok bũmb ning fãa tẽng zug, loka yĩngri me.</verse>
				<verse number="19">M le togsd-y lame tɩ sɩd-sɩda, neb a yiibu, yãmb sʋka, sẽn na n naag taaba, tẽng zugu ka, n kos bũmb ning fãa, m Ba sẽn be arzãna na kõ-ba.</verse>
				<verse number="20">Neb a yiib bɩ a tãab sã n tigim taaba, mam yĩnga, mam meng bee b sʋka.»</verse>
				<verse number="21">A Piyɛr kolgame n yeel a Zezi: «M to sã n beeg-ma, naoor a wãn la ya tɩlɛ tɩ kõ-a sugri? M na yaa n ta naoor a yopoe bɩ?»</verse>
				<verse number="22">T'a Zezi na n leoke: «M pa yet tɩ naoor a yopoe bal ye, yaa naoor pisopoe la a yopoe.</verse>
				<verse number="23">Ad-y Arzãn Rĩung wẽnda dĩm sẽn tʋlg t'a sõgen-kamb wa, t'a pʋg a arzɛk nao.</verse>
				<verse number="24">Gɛɛlga sẽn sɩnge, b waa ne ned a ye sẽn tar dĩma samde, la samda yaa sãnem gil sẽn ta neb tus piig zɩɩbo.</verse>
				<verse number="25">A sẽn da ka tar n na n yao yĩnga, dĩma yeelame tɩ b koos yẽ ne a pag la a kamba la a sẽn tar fãa, tɩ samda tõog n yao.</verse>
				<verse number="26">Sõgna wa-la a zu-soaba taoore n vabende, n yeel-a: ‹Bas-y tɩ yɩ bilf tɩ m na bao n yao fãa.›</verse>
				<verse number="27">A zu-soaba zoe-la a nimbãanega n bas-a, n tol kiis a samda zãnga.</verse>
				<verse number="28">Nin-kãng yiime n seg a tũud-n-taag a ye sẽn da tar samde; Yẽ samda zemsa neb koab zɩɩbo. A soga a kokoɛ wã n wẽoogdẽ, n na n sãr-a la a yetẽ: ‹Wa ne f sẽn tog n kõ maama gilli.›</verse>
				<verse number="29">T'a tũud-n-taaga me yĩgimd a taoore n yeel-a: ‹Bas tɩ yɩ bilfu, tɩ m na bao n yao.›</verse>
				<verse number="30">A zãgsame n kɩt tɩ b kẽes-a roogo, n gũud t'a yao samda zãnga.</verse>
				<verse number="31">Dẽ la tũud-n-taas a taaba sũur sãam wʋsgo tɩ b tɩ togs b zu-soaba rao kãng manesma.</verse>
				<verse number="32">Tɩ zu-soaba na n bool-a n yeel-a: ‹Sõgen yoogo, fo sẽn da tog n yao bũmb ningã, m basa fãa taale, f sẽn kosa yĩnga.</verse>
				<verse number="33">Mam sẽn zoe fo nimbãanega, fo me ra tõee lame n zoe f tũud-n-taaga nimbãanega.›</verse>
				<verse number="34">Zu-soaba sũur puuga wʋsgo la a kɩtame tɩ b yõk-a n kɩs kambõe naaba tɩ b nams-a tɩ samda wa yao zãnga.</verse>
				<verse number="35">Yaa woto la m Ba sẽn be arzãna na n maan ne yã, yãmb me sã n ka kõt y taab sugri ne pʋ-peelem.»</verse>
			</chapter>
			<chapter number="19">
				<verse number="1">B sẽn kõ b koeesa Galile rãmb n sɛ, a Zezi yii be n dʋʋg Zʋrdẽ kʋɩlga n kẽ Zɩɩda soolmẽ,</verse>
				<verse number="2">Neb wʋsg pʋg-b lame la b sãoog-b la beenẽ.</verse>
				<verse number="3">Farizẽ rãmb kolgame n sok-ba la b sokra ra yaa bẽdgo: «Ned tõeeme n yiis a pag yaar bɩ?»</verse>
				<verse number="4">Tɩ b leoke: «Dɩlla yãmb pa karem tɩ sɩngrẽ Wẽnnaam naana rao ne paga</verse>
				<verse number="5">la b yeelame: Jesus ‹Raoã tog n basa a ba la a ma n zĩnd ne a paga la b yiiba tog n lebga bõn-yɛnga?›</verse>
				<verse number="6">B pa leb n ya yĩns a yiib ye, b yaa yĩng a ye. Bãng-y tɩ Wẽnd sẽn lagem bũmb ningã, ninsaal ka tog n welg-a ye.»</verse>
				<verse number="7">Farizẽ rãmba le sokame: «Yaa bõe yĩng marsã la a Moyiiz kõ noor tɩ b sã n na n yiis paga bɩ b kɩs-a a yiisg sebre?»</verse>
				<verse number="8">T'a Zezi yeele: «Yaa y tʋb-pa-wʋmdma yĩnga la a Moiz kõ-y sor tɩ y yiis y pagba; la baad-y da ka boto sɩngrẽ ye.</verse>
				<verse number="9">Yaa rẽ yĩng la m yet yãmba, tɩ sã n ka b mikame tɩ b zĩnd-n-taara yaa kisgu, rao ning sẽn dig a paga, n lɛɛg n dɩk a to, maanda yoob bala.»</verse>
				<verse number="10">Karen-biisa yeel-b lame: «Rao ne pag yell sã n ya a woto, dẽnd f sẽn ka kẽed kãadem n são!»</verse>
				<verse number="11">Tɩ b leoke: «Ka neb fãa n wʋmd dẽ ye, yaa Wẽnd sẽn kõ b rãmb bala.</verse>
				<verse number="12">Neb kẽer beeme n pa tõe n kẽ kãadem ye, tɩ b roga boto; kẽer beeme n pa tõe n kẽ kãadem tɩ Zamaana rãmb n wa ne gɩdgr kãnga; kẽer beeme n pa tõe n kẽ kãadem ye la yaa bãmb n tʋlg rẽ ne b yamleoogo, Arzãn Rĩunga yĩnga. Sẽn tõe-a n wʋm, bɩ a wʋm!»</verse>
				<verse number="13">Kom-bõoneg la b tall n wa a Zezi taoore tɩ b ning-b barka; b tẽega b nus b zutu n pʋʋs b yĩnga. Karen-biisa da rigda kambã.</verse>
				<verse number="14">Dẽ la a Zezi yeel-ba: «Bas-y kom-bõonegã tɩ b wa m nengẽ la y da rig-b ye tɩ yaa sẽn wẽnd-b bãmb bala n na n soog Arzãn Rĩungã.»</verse>
				<verse number="15">B tẽega b nus b zutu n yaool n le rɩk b sore.</verse>
				<verse number="16">Ade, ned n kolg a Zezi n sok-ba: «Karen-saamba, bõn-sõng bʋg la m na n maane, n paam vɩɩm sẽn kõn sɛ?»</verse>
				<verse number="17">T'a Zezi yeel-a: «Bõe yĩng la f sokd maam bõn-sõng poorẽ? Nin-yend bal la sõngo. F sã n dat n kẽ vɩɩmẽ, deeg Wẽnnaam noyã.»</verse>
				<verse number="18">T'a na n yeele: «Noy bʋse?» T'a Zezi leoke: «Da kʋ ye, da yo ye, da zu ye, da maan kaset-zirẽ ye,</verse>
				<verse number="19">waoog f ba la f ma, n paas yɛsa: nong f to n wẽnd f menga.»</verse>
				<verse number="20">Tɩ bi-bɩɩga na n yeele: «Mam deega rẽ fãa al m yãadmẽ. Bõe n ket marsã?»</verse>
				<verse number="21">T'a Zezi yeele: «Fo sã n dat n yɩ sõng zãnga, bɩ f kẽng n tɩ koos f sẽn tar fãa n pʋɩ naong rãmba tɩ f na paam dolb arzãnẽ, la wa pʋg maam.»</verse>
				<verse number="22">A sẽn wʋm dẽ, rasãnga looga ne sũ-sãanga t'a ra yaa rakãagre.</verse>
				<verse number="23">A Zezi yaool n yeela b karen-biisã: «Sɩd-sɩda m yet-y lame tɩ arzãn kõom na yɩ toog ne arzɛk soaba.</verse>
				<verse number="24">N-yẽe, m le togsd-y lame n paas tɩ yʋgemd sẽn na n tũ supĩim yõorẽ n looge yaa naana n yɩɩd arzɛk soaba sẽn na n kẽ Wẽnd Rĩunga pugẽ.»</verse>
				<verse number="25">Karen-biisa yɛɛsame, n yetẽ: «Sã n ya woto ãnda n na n põse?»</verse>
				<verse number="26">T'a Zezi ges-ba n yeel-ba: «Dẽ wẽnda toog ne ninsaala la Wẽnnaam nengẽ, bũmb pa toog ye.»</verse>
				<verse number="27">A Piyɛr goma woto: «Tõnd basa fãa n pʋg yãmba, bõe n na n yɩ tõnd dolbo?»</verse>
				<verse number="28">T'a Zezi yeele: «Sɩd-sɩda m yeta yãmb fãa sẽn pʋg maama, tɩ dũni tekr wakato, Ned Biiga sẽn wat n zĩnd a zɩɩr goeela zugu, yãmb me na zĩnd n yegl-ba, goeels piig la a yiib zutu, n kao Israyɛl sags piig la a yiiba bʋʋdo.</verse>
				<verse number="29">Ned ninga fãa sẽn na n bas a yiri, a yaopa, a tãopa, a ba, a ma, a kamba bɩ a pʋto, mam yĩnga, a na paam sẽn yɩɩd rẽnna, a na paam vɩɩm sẽn ka tar sɛɛbo.</verse>
				<verse number="30">Pipi rãmba wʋsg na n lebga poorẽ dãmba tɩ yaoolem dãmb wʋsg lebg pipi rãmba.</verse>
			</chapter>
			<chapter number="20">
				<verse number="1">Arzãn Rĩunga wẽnda koaag soaba sẽn sãd beoogo n bao tʋʋm-tʋmdba sẽn na n fãs a bugsuntung sõng biisi.</verse>
				<verse number="2">Tɩɩsa soab yẽsa ne tʋʋm-tʋmdba t'a na n yao-b la waki koɛɛnga, raar a ye, n yaool n yeel-b marsã tɩ b kẽng tʋʋmna.</verse>
				<verse number="3">Sõor sẽn zẽke, a yãee neb a taaba sẽn zĩ zaalem tẽnga sʋka,</verse>
				<verse number="4">t'a yeel-ba: ‹Yãmb me kẽng tʋʋmna tɩ m na yao-y wa sẽn segde.›</verse>
				<verse number="5">B kẽngame. A le yii wĩnto-sʋka la zĩig sẽn maage n sed ne neb a taab me.</verse>
				<verse number="6">Wĩndg sẽn waa n kɩlle, a le yiime n tɩ yãe neb tɩ b zĩ, t'a yeel-ba: ‹Bõe yĩng tɩ y zĩ al beooga sẽn vẽegã n ka tʋm fɩ?›</verse>
				<verse number="7">B leoka woto: ‹Ned ba a ye ka rɩk tõnd tʋʋmd ye.› Tɩ tʋʋmda soab na n yeele: ‹Bɩ y me kẽng m tʋʋmna.›</verse>
				<verse number="8">Tʋʋmda sẽn sigi, bugsuntunga soab yeela sẽn gesa tʋʋmna: ‹Bool tʋʋm-tʋmdbã n kõ ned kam fãa a yaood, la sɩng ne yaoolem dãmbã n wat tõd-beoogẽ dãmbã.›</verse>
				<verse number="9">Sẽn yaool-b waoongã kolgame n deeg b wakɩr koɛɛnga.</verse>
				<verse number="10">Sẽn waa n ta pipi rãmbã, b tẽeme tɩ b na n paamame n yɩɩg b taaba, mik yaa koɛɛng a ye la bãmb me na n deege.</verse>
				<verse number="11">Dẽ la b reeg b wakirã la b guglumd ne tɩɩsa soaba:</verse>
				<verse number="12">‹Sẽn yaool n wa-ba tʋma wakat a ye bala la b paama wa tõnd sẽn sɩng yibeoogo, n nams tʋʋlgo.›</verse>
				<verse number="13">Tɩ bugsuntunga soab na n yeel bãmb nin-yende: ‹M zoa, m ka maan f zãmb ba bilfu; tõnd da seda wakɩ-koɛɛng daar a ye.</verse>
				<verse number="14">Deeg f wakirã n looge. Maam n dat la m kõ sẽn yaool-b waoongã wala foom;</verse>
				<verse number="15">fo yetame tɩ m ka tõe n maan m sẽn dat ne m sẽn so bɩ? Mam sẽn ya sõngã n wa ne fo sũ-kiiri bɩ?›</verse>
				<verse number="16">Ad-y yaa woto la pipi rãmba na n lebg poorẽ dãmba, tɩ poorẽ dãmba lebg pipi rãmba.»</verse>
				<verse number="17">Waa n yɩɩ tɩlɛ t'a Zezi leb Zerizalɛɛm tɩ b na peeg Tʋʋm-tʋmdba bala; la sor zugu b yeel-b lame:</verse>
				<verse number="18">«Tõnd dabda Zerizalɛɛm; b na n yõka Ned Biigã n kõ Maan-kʋʋdba kãsem dãmba la Noora sebr Mitba; bãmb na n kao-la b bʋʋdo n yeel tɩ b toga ne kũum.</verse>
				<verse number="19">B na n bas-b-la ne bu-zẽmbã, tɩ bu-zẽmba na n yaal ba, n pãb-b ne kaase, n ka-b pika. La b kũum dasm a tãab rare, b na n vʋʋgame.»</verse>
				<verse number="20">A Zebede kamba ma waa a Zezi taoore n wõgemd n na n kos bũmbu.</verse>
				<verse number="21">A Zezi sok-a lame: «Yaa bõe la f rata?» A yeelame: «Ad-m kamb a yiibã, sõng-y t'a ye zĩnd y rɩtgo, a ye y goabga, y Rĩunga pʋgẽ.»</verse>
				<verse number="22">Dẽ la a Zezi leok-a: «Yãmb ka mi y sẽn kot bũmb ning ye. Wamd ning mam sẽn na n tuglã, yãmb tõe n tugl-a lame bɩ?» B leokame: «N-yẽe! D tõeeme.»</verse>
				<verse number="23">T'a Zezi me na n paase: «Dɩlla y na yũ mam sẽn na n yũ bũmb ningã la kella a ye zĩnd m dɩtgo, a ye zĩnd m goabga, dẽ ka be me maam ye, tũuda m Ba sẽn kãab b rãmba.»</verse>
				<verse number="24">Tʋʋm-tʋmdb piiga kelga goama la b sũur puuga ne a Zebede kamb a yiibã.</verse>
				<verse number="25">A Zezi kosame tɩ b fãa kolge la b kõ-b-la koɛɛga: «Y miime tɩ bu-zẽmba nanams nongame n soog b nebã la b wẽoog-b kẽnkẽ.</verse>
				<verse number="26">Pa tog n yɩ boto yãmb nengẽ ye. Sẽn dat-a naam yãmb sʋka bɩ a yɩ yãmb sõgne.</verse>
				<verse number="27">Sẽn dat-a n yɩ pipi soab yãmb sʋka, bɩ a lebg yãmb yamba.</verse>
				<verse number="28">Dẽ n so tɩ Ned Biiga ka wa n na n dɩ naam, a waame n na n yɩ sõgne la a rɩk a vɩɩm n kõ neb wʋsgo, n fãag-ba.»</verse>
				<verse number="29">A Zezi waa n yita Zeriko tɩ neb wʋsg pʋgd-ba.</verse>
				<verse number="30">La ade, zoeens a yiib n da zĩ sora noore; b sẽn bãng tɩ yaa a Zezi n loogdã, b mooname: «Soaala, Daviid biiga, zoe-y d nimbãanega!»</verse>
				<verse number="31">Neba tãs-b lame tɩ b bas bʋʋre, tɩ bãmb na n nadg pãng n paas: «Soaala, Daviid biiga, zoe-y d nimbãanega!»</verse>
				<verse number="32">A Zezi yaasame; b bool-b lame n yeel: «Bõe la y rat tɩ m maan y yĩnga?»</verse>
				<verse number="33">Tɩ b yeele: «Soaala, kɩt-y tɩ d nina puki.»</verse>
				<verse number="34">B nimbãanega yõka a Zezi tɩ b rɩk b nug n sɩɩs b nina. Nina puka zĩ kãng bala tɩ b na n sɩng a Zezi pʋgbo.</verse>
			</chapter>
			<chapter number="21">
				<verse number="1">B sẽn waa n kolg Zerizalɛɛm n ta Bɛtfaze la bala, Oliviye tãnga zug, a Zezi tʋma neb a yiibu.</verse>
				<verse number="2">B yeel-b lame: «Kẽng-y tẽnga sẽn tondã, tɩ y na yãe bõang b sẽn loe t'a biig yɛs a sɛɛgẽ; lok-y ba la y tall-b n wa kõ-ma.</verse>
				<verse number="3">B sã n sok-y bɩ y yeele tɩ yaa Soaala n tar b tʋʋmde, tɩ b na bas tɩ y loog ne-ba.»</verse>
				<verse number="4">B maana woto n na n taas bãngda koɛɛga:</verse>
				<verse number="5">«Yeel-y Siõ bi-pugla, ad-f dĩm sẽn wat f nengẽ, a sẽn ka baood faongã, a zomba bõanyãanga, a zomba zɩɩb-zɩt biiga.»</verse>
				<verse number="6">Sẽn tʋm b rãmba kẽngame.</verse>
				<verse number="7">B tɩ waa ne bõangã ne a biigã, wala Soaala sẽn togs-bã.</verse>
				<verse number="8">Karen-biisa rɩka b fut n palg bõeensã t'a Zezi zomb. Neb wʋsg sɩngame n yɛdg b fut sora zugu, tɩ kẽer kɛɛd tɩɩs wila n tʋɩt sorã.</verse>
				<verse number="9">Sẽn da be-b a Zezi taoor la b poorẽ da naaga taab n moonẽ: «A Daviid biiga paam pẽgre, kilill! Wẽnd sẽn tʋm a soaba paam pẽgre, b pẽgr kul sa-gãndo! Kilill!»</verse>
				<verse number="10">B sẽn poog Zerizalɛɛm la tẽnga sẽn wulumd ne bʋʋre tɩ ned kam fãa sokdẽ: «Yaa ãnda?»</verse>
				<verse number="11">Tɩ zãma wã na n leoke: «Yaa bãngd a Zezi, Galile Nazarɛt Zezi.»</verse>
				<verse number="12">A Zezi kẽe wẽnd doogẽ n dig sẽn da be-b be n koosdẽ la b raadẽ. B tusa sẽn da tekd-b ligda te-roagensã n lubi, n lub sẽn da koosd-b wala goeelse.</verse>
				<verse number="13">B yeelame: «B gʋlsa me: mam dooga na n boolame tɩ pʋʋsg roogo, la yãmb dɩk-a lame n maand fãadb roogo.»</verse>
				<verse number="14">Zoeens la wobs me waa n bʋʋg-b la wẽnd dooga pʋga la b sãoog-b lame.</verse>
				<verse number="15">Maan-kʋʋdba kãsem dãmba la Sɛb-mitba yãee bõn-bãna la b wʋma kom-bõonegã sẽn moonde: «A Daviid biiga paam pẽgre!» B sũur puuga wʋsgo.</verse>
				<verse number="16">B yeela a Zezi: «Y wʋmda kom-bãmba sẽn togsd bũmb ningã?» B leokame: «M wʋmda neere, la bas-y tɩ m soke, yãmb nan ka karem sẽn gʋlsa ye: ‹Pẽgr neerem yita kom-bõoneg la sẽn yẽsemd-b bĩisim noorẽ?› »</verse>
				<verse number="17">La a Zezi bas-b lame n kẽng Betani n tɩ gãand.</verse>
				<verse number="18">Yibeoog pĩnda b yii Betani n lebd Zerizalɛɛm, tɩ kom tar-b.</verse>
				<verse number="19">Tɩ b yãend kankang sora noore n bʋdg n ges-a, n mik tɩ yaa vãad bal la a yɛs ne. B yeela kankangã: «Fo kõn le wom biig bada.» Zĩig pʋgẽ bala, kankanga wẽneg n kʋɩɩme.</verse>
				<verse number="20">Dẽ yɛɛsa karen-biisã tɩ b sok tɩ maana a wãn tɩ kankanga wẽneg n kʋɩ vugr bala?</verse>
				<verse number="21">A Zezi yeel-b lame: «Sɩd-sɩda m yet-y lame tɩ y sã n tar tẽeb sẽn ka mi sãmbg ba bilfu, ka mam sẽn maan kankanga bal la y na n tõog n maan ye; ba y sã n yeel tãngã sẽn tondã: ‹Yɩk n lʋɩ koomẽ wã›, na n yɩɩ boto.</verse>
				<verse number="22">Bũmb ning fãa y sẽn na n kos ne tẽeb kãsenga, y na n paam-a lame.»</verse>
				<verse number="23">A Zezi kẽe Wẽnd doogẽ n zãmsd nebã tɩ maan-kʋʋdba la tẽnga nin-kẽemb babs-b be n yeel-ba: «Sor bʋg la y paamyã n maand y sẽn maandã? Ãnda n kõ yãmb sorã?»</verse>
				<verse number="24">A Zezi leok-b lame: «Yaas-y tɩ m me sok-y bũmbu, bũmb a ye bala, la y sã n leok maam, mam me na wilg-y m sẽn paam sorã zĩig ninga n maand m sẽn maandã:</verse>
				<verse number="25">A Zã sooba yita yɛ? Wẽnnaam nengẽ bɩ ninsaalb nengẽ? Tɩ b na n yeel b sũurẽ: ‹Tõnd sã n leok t'a yita Wẽnnaam nengẽ, b na n sokame tɩ yaa bõe yĩng marsã la tõnd pa tẽ a Zã.</verse>
				<verse number="26">D sã n leok t'a yita ninsaal nengẽ, zãma wã beem na rɩ-do, tɩ neba fãa geta a Zã wa bãngda.›</verse>
				<verse number="27">Dẽ la b kong n yeel a Zezi tɩ b pa mi ye.» A Zezi leok-b lame: «Mam me kõn togs yãmba m sẽn paam ned ning sor ye.»</verse>
				<verse number="28">«Togs-y maam yãmb me sẽn tagsde: ned n da tar a kamb a yiibu. A yeela pipi soaba: ‹M biiga, kẽng rũnna n tɩ tʋm m pʋʋgẽ.›</verse>
				<verse number="29">T'a leoke: ‹M pa rabd ye.› La sẽn yɩ bilfu, a mikame tɩ ka neere, n tuubi, la a kẽnga pʋʋgẽ wã.</verse>
				<verse number="30">Ba wã goma ne a yiib soaba, tɩ yẽ leok: ‹M dabdame, m zu-soaba› n yaool n pa kẽng ye.</verse>
				<verse number="31">Bãmb b yiiba sʋka, ãnda n maan a ba raabo?» Tɩ b leoke tɩ yaa pipi biigã. A Zezi yeel-b lame: «Yaa sɩd la m sẽn togsdã: fadg rɛɛsdba la pʋg-yoaadb na n lʋɩɩ y taoor Wẽnnaam Rĩunga pʋgẽ.</verse>
				<verse number="32">Ade, a Zã waa yãmb sʋk ne sõmblem la y pa tẽe-a ye, tɩ fadga rɛɛsdb la pʋg-yoaadb yaool n tẽe-a. Bãmb manes-sõnga ka kẽes tuubg bilfr menga y sũurẽ tɩ y sak n tẽ ye.</verse>
				<verse number="33">Kelg-y yelbũnd a to. Ned n da tar a pʋʋgo n sel bugsuntung sõngo, n wẽ yãgr n gũbg tɩɩsã, n maneg zĩig ning b sẽn na n wẽkd tɩɩsa biis tɩ lebg rãam, n ning gũudb ro-lug-lug a ye sʋka, n bao neb n gũnug pʋʋgã n bas n tog sore.</verse>
				<verse number="34">Tɩɩsa biis sẽn waa n kolg tõsbo, tɩɩsa soab tʋma a rakõapa tɩ b wa reeg biis n wa.</verse>
				<verse number="35">Sẽn get-b pʋʋga yõka rakõor a ye n pãbe, n kodg a ye, n lab a ye ne kuga.</verse>
				<verse number="36">Pʋʋga soab le tʋm a zak kamb a taaba; b sõor yɩɩga pipi rãmbã, la b maana ne bãmb wa b sẽn maan ne pipi rãmbã.</verse>
				<verse number="37">A kong n tʋma a meng biiga n yet a sũurẽ: ‹B na waoog m bigã.›</verse>
				<verse number="38">Mik bãmb sẽn yãe pʋʋga soab biiga, b yeelame: ‹Yẽ n na n soog a ba raboogo, dɩlla wa-y tɩ d kʋ-a n soog a paoongo.›</verse>
				<verse number="39">B yõka biigã n lob-a yãgra poore n kʋ-a.</verse>
				<verse number="40">Pʋʋga soab sã n wa, a na n maana a wãn ne gũudbã?»</verse>
				<verse number="41">Tɩ b leoke: «A na kɩt tɩ b ki kũ-toogo la a na bao neb a taab n gũnug a pʋʋgã, neb sẽn na n wa ne a pʋɩɩre, wakat fãa sẽn ta.»</verse>
				<verse number="42">A Zezi yeel-b lame: «Yãmb zɩ n karem sebr sõng pʋgẽ: ‹Kugr ning metba sẽn bas kɛɛngã, kug kãng n lebg rooga sũuri. Dẽ yaa Wẽnnaam tʋʋmde, la d neeme t'a toga ne pẽgre.›</verse>
				<verse number="43">M yet-y lame tɩ Wẽnd Rĩunga tʋʋmde, b na n deeg-a-la y nugẽ n kõ neb a taaba sẽn na n sõng t'a wom biisi. [</verse>
				<verse number="44">B sẽn gom kugr ninga yellã, f lʋɩɩ a zugu, f bũmb na kao, a lʋɩɩ f zugu bũmb na bedse.]»</verse>
				<verse number="45">Maan-kʋʋdba la Farizẽ rãmba sẽn wʋm goama, b bãngame tɩ yaa bãmb poorẽ la b togs boto.</verse>
				<verse number="46">B ra baood n na n yõk-b lame la b ra zoeta zãma wã, tɩ neba ra geta a Zezi wa bãngda.</verse>
			</chapter>
			<chapter number="22">
				<verse number="1">A Zezi le sɩnga b yelbũna wẽebo:</verse>
				<verse number="2">«Arzãn Rĩung wẽnda dĩm a ye sẽn maan kibsa, a biig yikãadem yĩnga.</verse>
				<verse number="3">A yiisa sõgen-kamba tɩ b saa n bool neb tɩ b wa yikãadma la b sẽn bool b rãmba pa tʋlg waoong ye.</verse>
				<verse number="4">A tʋma kamb a taab yɛsa la a goma ne b woto: ‹Yeel-y m sẽn bool b rãmbã: Ade, kibsa rɩɩb seglame: lolse la dũm-wubdsa koodame, bũmb fãa beeme, wa-y yikãadma!›</verse>
				<verse number="5">B sẽn bool b rãmba maana wa b toog ka ye. Kẽer kẽng a b pʋtẽ, tɩ kẽer kẽng leebgo.</verse>
				<verse number="6">Kẽer yõga sõgen-kambã n nams-ba, n kʋ-ba.</verse>
				<verse number="7">Dĩma sũur puugame t'a yiis tãb-biisi tɩ b kʋ bãmb me la b yõog b tẽnga.</verse>
				<verse number="8">A yaool n yeela sõgen-kambã: ‹Dɩɩba segl n sɛɛme, la m sẽn bool b rãmba yɩɩ nin-yoodo.</verse>
				<verse number="9">Kẽng-y sotiisẽ, n kãas y sẽn yãe b rãmb fãa tɩ b wa kibsã.›</verse>
				<verse number="10">Sõgen-kamba yiime, n wool b sẽn paam b rãmb fãa sor zugu, nin-sõma la nin-wẽnse, n pids roogã.</verse>
				<verse number="11">Dɩma kẽe rɩɩba roogẽ n na n ges nebã la a mika ned a ye sẽn pa yeelg a sẽn tog n yeelg fuug ninga ye. A yeel-a lame:</verse>
				<verse number="12">‹M zoa, bõe tɩ fo wa ka n ka yer f sẽn tog n yeelge?› La yẽ pa tõog n leok tɩ bũmb ye.</verse>
				<verse number="13">Dẽ la dĩma yeel a sõgen-kamba: ‹Za-y nin-kãnga nao la a nus n lob-a yɩnga, likẽ, yãbr la yẽn kẽrsg zĩigẽ.›</verse>
				<verse number="14">Yaa kʋʋnga zãng la b boonda la bilfr bala n na n paam n kẽ b sẽn tũus b rãmba sʋka.»</verse>
				<verse number="15">Farizẽ rãmba seda ne taaba n na bẽd a Zezi n yõk ne b meng noor gomde.</verse>
				<verse number="16">B yiisa b karen-biis kẽere, n paas a Erod kẽedba kẽere, ne sokr kãnga: «Soaala, d miime tɩ y zãmsg yaa akɩka la y ka wilgd Wẽnnaam sor ne zoe-nif ye.</verse>
				<verse number="17">Y ka bak nin-bedr ne nin-bil ye, dẽ la d kot tɩ y leok-do: togame bɩ ka toge tɩ d yao Rom naaba yaoodo?»</verse>
				<verse number="18">A Zezi sẽn mi b wẽnema leok-b lame: «Zãmb rãmba yaa bõe la y bẽt-m bẽdgo?</verse>
				<verse number="19">Wilg-y maam yaooda ligdi!» B kɩs-b la wakɩr koɛɛng a yembre.</verse>
				<verse number="20">T'a Zezi na n sok-ba: «Ãnd neng la ãnd yʋʋre la b bẽeg wakɩra zugu?» Tɩ b leoke:</verse>
				<verse number="21">«Yaa Rom naaba dẽnna!» Dɩlla, kɩs-y Rom naaba, y sẽn tog n kɩs-ba, la y kɩs Wẽnd me b sẽn tog ne.</verse>
				<verse number="22">A Zezi leokra ling-b lame tɩ b na n bas ba n looge.</verse>
				<verse number="23">Yaa badaare la Saduseẽ rãmba, neb niyns sẽn gãd-b tɩ kũum ka tõe n vʋʋgã, kolg a Zezi n gom ne-b woto:</verse>
				<verse number="24">«Soaala, a Moyiiz yeela woto: ‹Ned sã n ki n ka bas biiga, bɩ yaoã rɩk a kẽema pag n dog biig n kõ a kẽema.›</verse>
				<verse number="25">Ade, tõnd zamaanẽ wã neb a yopoe n zĩndi n da ya ba-biisi. Pipi soaba yii kãadem ne paga la a kiime n pa rog biig ye, n bas paga ne a ba-biig a yiib soabã.</verse>
				<verse number="26">Yɩɩ woto ne yiib soabã, la tãab soabã n wa ta a yopoe soabã.</verse>
				<verse number="27">Bãmb fãa loogr poore, paga waa n kiime.</verse>
				<verse number="28">Vʋʋgra raare, paga paada ne bʋgo, b fãa yɩla a sɩdb rãmb la?»</verse>
				<verse number="29">A Zezi leok-b lame: «Yãmb bee tudgr pʋgẽ tɩ y ka mi Wẽnnaam pãnga la y ka reeg sẽn gʋls sebr sõng pʋg ye.</verse>
				<verse number="30">Bãng-y tɩ vʋʋgr poore rao pa le rɩkd paga, la pag ka le kuiis rao ye, b vɩɩ wa malɛk rãmba sẽn vɩ toto arzãnẽ.</verse>
				<verse number="31">La yĩnsa vʋʋgr poorẽ, y pa karem gomd ning Wẽnd sẽn kõ-y wã la? B yeelame:</verse>
				<verse number="32">‹Maam la a Abraam Wẽnnaam, a Izaak Wẽnnaam, a Zakoob Wẽnnaam?› B pa kiid n pa vʋʋgdẽ rãmb Wẽnnaam ye, b yaa sẽn vɩ-b Wẽnnaam.»</verse>
				<verse number="33">A Zezi zãmsga pãng yɛɛsa sẽn wʋm-bã.</verse>
				<verse number="34">B sẽn wʋm t'a Zezi kʋɩdga Saduseẽ rãmba, Farizẽ rãmba me sũu taaba n wa.</verse>
				<verse number="35">B nin-yend soka a Zezi la sokra yɩɩ no-baoor meng-menga:</verse>
				<verse number="36">«Soaala, bʋg la no-kãsenga Wẽnnaam noya sʋka?»</verse>
				<verse number="37">T'a Zezi yeel-a: «Yaa nong Wẽnnaam, f Soaala, ne f sũur fãa, ne f sɩɩg fãa, nef yam fãa.</verse>
				<verse number="38">Yẽ la no-kãsenga la pipi soaba.</verse>
				<verse number="39">Sẽn pʋgda yẽ wẽnd-a lame, yaa nong f to wala f menga,</verse>
				<verse number="40">Noora la bãngdba sẽn togsa waa n soga noy bãmba b yiibã pʋgẽ.»</verse>
				<verse number="41">A Zezi sẽn mik tɩ Farizẽ rãmba ra tigma taab wʋsgã, bãmb me sok-b lame:</verse>
				<verse number="42">«Yamb yetame tɩ bõe, Wẽnd Nedã poorẽ? B yaa ãnda biiga?» Tɩ b leoke: «A Daviid biiga.»</verse>
				<verse number="43">Dẽ la a Zezi yeel yã: «Sɩngame tɩ bõe marsã t'a Daviid sẽn gomd ne a Vʋʋsem Sõng vẽnegr baas n boond-b tɩ Soaala:</verse>
				<verse number="44">	 ‹Zu-soaba yeela m Soaala, zĩnd m dɩtgo tɩ m wa zõneg f bɛɛba fãa f taoore tɩ f teeg-b ne f nao?›</verse>
				<verse number="45">A Daviid sã n boond-b t'a Soaala, bãmb na n yɩ-la a wãn yɛsa n le yaa a Daviid biiga?»</verse>
				<verse number="46">Ned ba a ye ka tõog n leok-b tɩ bũmb ye. Badaar tɛk me, b pa le saag n bao b noor ye.</verse>
			</chapter>
			<chapter number="23">
				<verse number="1">A Zezi yeela zãma wã la b karen-biisã:</verse>
				<verse number="2">«Noora Mitba la Farizẽ rãmba reega a Moyiiz karen-boko.</verse>
				<verse number="3">Dɩlla b sẽn yet bũmb ninga bɩ y reeg la y maan boto, b menga manesma bala la y ka tog n tũ. B yetame tɩ woto n toge la b ka maand ye.</verse>
				<verse number="4">B loeta zɩɩb bɛd n zɩlgd b taab bãgdo, la b menga nug-bil ka sɩɩsd-b ye.</verse>
				<verse number="5">B sẽn maand bũmb ninga fãa yaa sẽn na yɩlẽ tɩ neba yãend-b bala. Yaa woto la b loet b rĩir bɩ b kamse sɛb gãna, la basd b futa zerd wogd-wogdo.</verse>
				<verse number="6">B baooda pipi zĩiga, rɩɩb rotẽ la pʋʋsg rotẽ.</verse>
				<verse number="7">B nongame tɩ neb waoog-b kʋʋng sʋka, b nongame tɩ b bool-b tɩ karen-saamba.</verse>
				<verse number="8">Yãmb da saag n bas tɩ b bool-y tɩ karen-saamb ye, tɩ yãmb karen-saamb ya a ye bala la y fãa yaa ba-biisi.</verse>
				<verse number="9">Da bool-y ned ba a ye tɩ y ba tẽng zugu, tɩ y ba ya a ye tãa la yaa Ba ninga sẽn be-b arzãna.</verse>
				<verse number="10">Da saag-y n bas tɩ b bool-y tɩ zu-soab ye, tɩ yãmb tara zu-soab a ye tãa: yaa Krista.</verse>
				<verse number="11">Sẽn yɩɩd-a a taab yãmb sʋka na n yɩla a taab sõgne.</verse>
				<verse number="12">Sẽn zẽkd-a a menga, b na n sik-a lame. Sẽn sulgd-a a menga, b na n zẽk-a lame.</verse>
				<verse number="13">Yell na pak yãmba, Sɛb-mitba la Farizẽ, zãmb rãmba, tɩ y pagda arzãn Rĩung neba taab yĩnga; yãmb n pa kẽede la y pa na n bas sẽn dat-ba me tɩ b kẽ ye. [</verse>
				<verse number="14">Yell na pak yãmba, Noora sebr mitba la yãmba, Farizẽ rãmba! Yãmb n pʋʋsde n ka yɛɛdẽ ye n yaool n sɛɛsd pʋg-kõap paoongo. Dẽ me la y sɩbgr na n zʋʋg y taab rẽnna.]</verse>
				<verse number="15">Yell na pak yãmba, Sɛb-mitba la Farizẽ, zãmb rãmba, tɩ y rʋʋgda kʋɩlse la y saagda moog tõre n na n bao karen-biiga, la y sã n wa paam-a, y kɩtdame t'a tog ne bugum n yɩɩd yãmb naoor a yi.</verse>
				<verse number="16">Yell na pak yãmba, so-wilgdb sẽn ya zoeense, tɩ y yetame tɩ f sã n wẽen ne wẽnd doogo, ka ye, la f sã n wẽen ne wẽnd dooga sãnem, yaa moodgr tɩ f pids f pʋlemde.</verse>
				<verse number="17">Yam koees rãmba la zoeense, bõe n yɩɩde: sãnema bɩ wẽnd doogã sẽn kɩt tɩ sãnema lebg Wẽnd bũmbã?</verse>
				<verse number="18">Yãmb yetame yɛsa tɩ f sã n wẽen ne maan-kugri, ka ye, la f sã n wẽen ne maoongã sẽn dɩg a zugã, lebga pakre tɩ f pids f pʋlemde.</verse>
				<verse number="19">Zoeense, bõe n yɩɩde, maoongã bɩ maan-kugrã sẽn kɩt tɩ bũmb ning sẽn waa a zugu bɩ a lebg Wẽnd kũuna?</verse>
				<verse number="20">Fo sã n wẽen ne maan-kugrã, fo wẽena ne bũmb ning fãa sẽn dog a zugu.</verse>
				<verse number="21">Fo sã n wẽen ne wẽnd doogo, fo wẽena ne doogã la ne Wẽnd menga sẽn be a pʋgẽ.</verse>
				<verse number="22">Fo sã n wẽen ne yĩngri, f wẽena ne Wẽnnaam zaoorã la ne Wẽnnaam meng sẽn zao a zugu.</verse>
				<verse number="23">Yell na pak yãmba, Sɛb-mitba la Farizẽ, zãmb rãmba, yãmb sakd n kɩta dʋr a ye piig zugu, y zẽ-vãad la y zẽ-biis sẽn tar yũ-noodo n yaool n basd Noora sẽn wilg bũmb niyns wa pakre n yɩɩdã, wala zemsgo, nimbãan-zoeere la pʋ-peelem. Dẽ n segdẽ pipi tɩ sẽn keta yaool n wa paasẽ.</verse>
				<verse number="24">Zoeens sẽn dat n wilg sore, ad-y y venda sẽn zem yʋgʋmde n yaool n yoogd zõaag n lobda.</verse>
				<verse number="25">Yell na pak yãmba, Sɛb-mitba la Farizẽ, zãmb rãmba, yãmb nedgda wamd la lengr poore, t'a pʋg yaool n pid ne wagdem la yão-beed dẽgdo.</verse>
				<verse number="26">Zoeense, deng-y n pek-y wamda la lengra pʋga, n yaool n tõog n pẽg a poora neerem.</verse>
				<verse number="27">Yell na pak yãmba, Sɛb-mitba la Farizẽ, zãmb rãmba, yãmb wẽnda yaad sẽn fẽ goore, yɩnga b yaa neere, la pʋgẽ wã b pida ne kõab la yũugu buud fãa.</verse>
				<verse number="28">Yãmb me yaa boto: yɩnga, neb nifẽ, yãmb wẽnda nin-tɩrse, la pʋgẽ, yãmb pida ne zãmbo la rẽgdo.</verse>
				<verse number="29">Yell na pak yãmba, Sɛb-mitba la Farizẽ, zãmb rãmba, yãmb meta bãngdba yaado la y manegd nin-sõma wã rẽnna,</verse>
				<verse number="30">n yetẽ: ‹Tõnd sã n da vɩɩnẽ d yaab rãmba wakato, d kõn naagẽ bãmb n daag bãngdba zɩɩm ye.›</verse>
				<verse number="31">La woto wã, y meng y toore n togs tɩ y yaa sẽn kʋ-b bãngdba yagense.</verse>
				<verse number="32">Aya! Modg-y n yɩɩg y saam-dãmba ne wẽnem!</verse>
				<verse number="33">Wiisi la wag-bi buudu, yãmb yɩta a wãn n põs bugum sɩbgre?</verse>
				<verse number="34">Yaa rẽ yĩng la m sẽn tʋmd y nengẽ bãngdba, sɩlem dãmba la sɛb-mitba; yãmb na n kʋʋ kẽere, n ka kẽer pika, n pãb kẽer pʋʋsg rotẽ, n dig-b tɩ b kẽ tẽng a ye tɩ y ta be n yis-ba.</verse>
				<verse number="35">La woto y na rɩ zɩɩm ning fãa sẽn daag tẽng taale, sẽn sɩng a ka-yell-soab a Abɛl zɩɩm, n ta a Zakari, a Baraki biigã, y sẽn kʋ wẽnd doogẽ, maan-kugra taoore.</verse>
				<verse number="36">Sɩd-sɩda, m yet-y lame, y zamaana na rɩ zɩ kãng fãa taale!</verse>
				<verse number="37">Zerizalɛɛm, Zerizalɛɛm sẽn kʋʋd bãngdba la f labd ne kuga b sẽn tʋm a soab fãa f nengẽ, m tʋlga naoor yaka n tigs f kamba wa noaag sẽn põgend a kamba, la kamba pa sak ye.</verse>
				<verse number="38">Ad-y y roogã na n lebga ro vɩʋʋgo.</verse>
				<verse number="39">M yet-y lame tɩ y kõn le yãend-m yɛsa n tãag y sẽn na n moon daare: ‹Wẽnd sẽn tʋm a soaba paam pẽgre!› »</verse>
			</chapter>
			<chapter number="24">
				<verse number="1">A Zezi sẽn yi wẽnd doogẽ wã n looda, la b karen-biisa sẽn kolg n yeel-b tɩ b ges wẽnd dooga sẽn me to-to.</verse>
				<verse number="2">T'a Zezi leoke: «Y ka gesa rẽ fãa neer la? Sɩd-sɩda m yet-y lame tɩ kugr kõn pa kugra to zug ye, fãa na n sirgame.»</verse>
				<verse number="3">B sẽn waa n zĩ Oliviye tãnga zugu, a Zezi karen-biisa bal kolg-b lame n le sok-ba: «Soaala, d kotame tɩ y togs-do sẽn ya wakat ning la rẽ fãa na n yɩ la bũmb ning bũmb ning sẽn na n wilg y waoongo la dũni wã sɛɛbo.»</verse>
				<verse number="4">T'a Zezi na n yeel-ba:</verse>
				<verse number="5">«Maan-y gũusgu tɩ b ra wa tudg-y ye. Wʋsg na n zuka mam yʋʋre n wa yeelyã: ‹Mam la Wẽnd Nedã,› tɩ wʋsg na n tudg n tẽ.</verse>
				<verse number="6">Y na wʋm tɩ b gomd zabr yelle, zabr rãamde na lʋɩ y tʋbrẽ, la ra bas-y tɩ b bondg y yam ye.</verse>
				<verse number="7">Dẽ fãa na n sɩd zĩndame la nan ka rẽ la dũni sɛɛb ye. Tẽns na n yika zabr ne taaba, tɩ rĩung wulumd ne rĩung; kom na n lʋɩɩ ka la a lʋɩ ka, tẽng na n miimame,</verse>
				<verse number="8">la rẽ fãa nan yaa dogma waasg sɩngr bala.</verse>
				<verse number="9">B na n yõga yãmb n namse, n yõg-y n kʋ. Mam yĩnga dũni wã ninsaalb fãa na n kisg-y lame.</verse>
				<verse number="10">Wakat kãng la wʋsg na n lʋɩ. Wʋsg na n zãmba taaba la b na n dɩɩ beem ne taaba.</verse>
				<verse number="11">Zirẽ bãngdba na n yɩɩ ka tɛka n tudg neb wʋsgo.</verse>
				<verse number="12">Yel-wẽna sẽn paasd n dabd yĩnga, taab nonglem na n wooga wʋsg sũurẽ.</verse>
				<verse number="13">La sẽn na n modg-a n ka tol n lʋɩ, yẽ soab na põse.</verse>
				<verse number="14">Wẽnd Rĩunga Koe-noogã na n moana dũni fãa pʋgẽ, ninsaalb fãa yĩnga. Dẽ poor bala la dũni wã na n sɛ.</verse>
				<verse number="15">Y sã n wa ne Yel-yoog ninga a Daniyɛl sẽn goma t'a be wẽnd dooga pʋga (sẽn karemda ning pãng ne wʋmbo),</verse>
				<verse number="16">bɩ Zɩɩde rãmb zoe n dʋ tãmse;</verse>
				<verse number="17">sẽn be-a roog zugu bɩ a ra sig a roogẽ n nog a teed ye;</verse>
				<verse number="18">sẽn be-a pʋʋgẽ me ra lɛɛg n wa bao a fuug ye!</verse>
				<verse number="19">Yell na pak pagb niyns sẽn tʋt-b, bɩ sẽn tar b kamba sẽn ket bĩsrẽ wakat kãnga.</verse>
				<verse number="20">Pʋʋs-y tɩ y zoees da seg waood bɩ vʋʋsg daar ye.</verse>
				<verse number="21">Yel-beed ninga sẽn na n wa, wakat kãngã, wẽnem na n yɩɩga yel-beed niyns fã sẽn wa-b al dũni sɩngre n ta rũnna la b kõn le yãend a taar ye.</verse>
				<verse number="22">B sã n da ka boogẽ dasem kãens sõore, ned ba a ye kõn põsẽ ye, la nin-sõma wã yĩnga, daara sõor na n boogame.</verse>
				<verse number="23">Ned sã n yeel yãmba: ‹Ade, Krista bee ka,› bɩ: ‹Ade, b bee ka sẽnẽ,› bɩ y ra tẽ ye.</verse>
				<verse number="24">Zirẽ-be-krist rãmba la zirẽ-be-bãngdba na n yikame n maan makre la bõn-bãn wʋsgo sẽn na n tudgẽ nin-sõma wã mense, dẽ sã n da tõẽ.</verse>
				<verse number="25">Ade, m wilg-y la woto tɩ y bãng tiiri.</verse>
				<verse number="26">Dɩlla b sã n yeelyã: ‹Ned Biiga bee weoogẽ bɩ y ra kẽng ye.› B sã n yeele: ‹B soonda ka,› bɩ y ra tẽ fɩ.</verse>
				<verse number="27">Wala saag bugum sẽn yãngd yaanga n wẽneg n ta taoore, Ned Biiga waoong na n yɩɩ boto.</verse>
				<verse number="28">Ad-y kɩɩng rɩgr kõn solg yibreg ye.</verse>
				<verse number="29">Yel-beed kãens poore, wĩntoog na n sobame, kiuug ka na n le kõ vẽenem ye, ãds na n dʋʋgame, bũmb fãa na n yogsa a zĩigẽ yĩngri.</verse>
				<verse number="30">Wakat kãng la Ned Biiga makr na n puk yĩngri tɩ Adem biig fãa tood a yãoogo. B na yãend Ned Biiga tɩ b zao sawato n sigd ne pãng la zɩɩr kãsenga.</verse>
				<verse number="31">B na n yiisa b malɛk rãmba ne tõntõog sẽn kũmd wʋsgo tɩ b tigim dũni wã taoor la a yaang nin-sõma zãnga.</verse>
				<verse number="32">Kelg-y kankang yelbũndi. A sã n tãood wil poala la a tobd vã-miinim, y miime tɩ tʋʋlg kolgame.</verse>
				<verse number="33">Woto-me y sã n yãe yell kãensa fãa bɩ y bãng tɩ Ned Biiga wata a naam dɩɩbo.</verse>
				<verse number="34">M yet-y lame tɩ zamaan kãnga kamb kõn loog tɩ m sẽn wilga fãa ka taas ye.</verse>
				<verse number="35">Yĩngr la tẽng na n loogame, la mam sẽn togsa na n yalsame.</verse>
				<verse number="36">Dũni sɛɛb daare la a wakato ned ba a ye ka mi ye, sã n ka Ba: ned ka mi, malɛk ka mi, Ned Biiga ka mi.</verse>
				<verse number="37">Sẽn zĩnd a Nowe wakatã n na n wilg-d Ned Biiga waoong sẽn na n yɩɩ a soaba.</verse>
				<verse number="38">Sa-kẽenga sẽn waa n dag n nan ka ni wã, b ra rɩtame la b yũuda, tɩ rap rɩgsd pagba, tɩ pagb kuiis rapa. Yɩɩ woto n tãag a Nowe sẽn kẽ koom koglg kẽenga raare.</verse>
				<verse number="39">Neba ra pa tẽed tɩ bũmb na maan ye, n tãag sa kẽengã sẽn wa n loog ne b fãa gilli. Ned Biiga waoong me na n yɩɩ boto.</verse>
				<verse number="40">Rap a yiib na n kooda pʋʋgẽ, tɩ b yãk a ye n bas a ye;</verse>
				<verse number="41">pagb a yiib na n werda neerẽ, tɩ b yãk a ye n bas a ye.</verse>
				<verse number="42">Maan-y gũusgu tɩ y ka mi y Zu-soaba waoong raar ye.</verse>
				<verse number="43">Tags-y neer tɩ zak soab sã n da miẽ sẽn ya wakat ning la wagdr na n waẽ yʋngo, a kõn gũsẽ ye, a kõn basẽ tɩ b poog a roog ye.</verse>
				<verse number="44">Yãmb me, bob-y n dõbẽ tɩ yaa wakat ning yãmb sẽn pa tẽedã la Ned Biiga na n wa.</verse>
				<verse number="45">M ba bõe la sõgen sõngo la yẽesenga, t'a zu-soaba rɩk a zak n gũnug-a, t'a kõt zaka rãmb rɩɩbo, wakat sẽn ta?</verse>
				<verse number="46">Zu-noog soab la sõgen kãnga, a zu-soaba sã n yi sor n wa mik t'a maanda boto.</verse>
				<verse number="47">Sɩda m yet-y lame t'a na gũnug-a a paoong fãa.</verse>
				<verse number="48">La Sõgna sã n ya sõgen yoogo, n yeel a sũurẽ: ‹M zu-soaba kaoosda waoongo›,</verse>
				<verse number="49">t'a na n yik n pãbd a taaba, n na n dɩtẽ la a tɩgd rãam ne rã-yũudba,</verse>
				<verse number="50">yaa daar ning la wakat ning a sẽn pa tẽedã la a zu-soaba na n wa;</verse>
				<verse number="51">a na yiis-a, a na tɩ naag-a ne zãmb rãmba; be yaa yãbre la yẽn kẽrsg zĩiga.</verse>
			</chapter>
			<chapter number="25">
				<verse number="1">Arzãn Rĩung na n wẽnega pʋg-sɛdb piig sẽn yi ne b fitils n na n tɩ seg yikãad paalga.</verse>
				<verse number="2">Bãmb sʋka, pʋg-sɛdb a nu n ya yalemse, t'a nu ya yẽesense.</verse>
				<verse number="3">Yalemsa dɩka b fitils la b pa tẽeg n sui kaam n zɩ ye.</verse>
				<verse number="4">Yẽesensã dɩka b fitils la b tẽeg n zɩɩ kaam, la-bõones pʋga.</verse>
				<verse number="5">Pʋg-sɩd sẽn kaoos waoongo, b fãa sɩnga suusgu, n wa baas ne gõeem.</verse>
				<verse number="6">Yʋn-sʋka, b wʋmame tɩ b moonda: ‹Ad pʋg-sɩda, yik-y tɩ d seg-a.›</verse>
				<verse number="7">Pʋg-sɛdba fãa nekame tɩ ned kam fãa na n yõgen a fitila.</verse>
				<verse number="8">Yalemsa yeela yẽesensã: ‹Sõng-y-d ne kaam tɩ d fitilsa kiidame!›</verse>
				<verse number="9">Tɩ bãmb na n leok-ba: ‹Kaama ka tõe n sek tõnd ne yãmb ye, kẽng-y raagẽ n tɩ ra.›</verse>
				<verse number="10">Bãmb me sẽn kẽng raabo la pʋg-sɩda sẽn ta, tɩ sẽn tar-b kaama naag n kẽ kibsa roogẽ, tɩ kʋɩleng wẽneg n page.</verse>
				<verse number="11">Yalemsa lɛɛg n waame n yetẽ: ‹Soaala, soaala, pak-y tɩ d kẽ!›</verse>
				<verse number="12">T'a na n zĩnd pʋgẽ n leoke: ‹Mam ka mi yãmb ye.›</verse>
				<verse number="13">Sõng-y n da gũs ye tɩ y ka mi raare la wakat ye.</verse>
				<verse number="14">Yaa wala ned sẽn togd sore n bool a rakõapa n dɩk a laog n gũnug-ba.</verse>
				<verse number="15">A kɩsa a ye, sãnem gil a nu, a to wã a yiibu, a tãab soaba a ye: ned kam fãa ne a dabaar sẽn tõe to-to la a loogame. La ka yãee n kaoos ye,</verse>
				<verse number="16">sẽn deeg-a sãnem gil a nu wã tɩ leebame n dok a nu.</verse>
				<verse number="17">Sẽn deeg-a a yiibã maana rabaare a me roka a yiibu.</verse>
				<verse number="18">Sẽn deeg-a a ye wã tɩ tuka boko n bus zu-soaba ligdi.</verse>
				<verse number="19">Sẽn waa n kaoose, zu-soaba lɛɛg n waame la b zĩndame n maan b geelse.</verse>
				<verse number="20">Sẽn dag n deeg-a a nu wã n dogl a nu wã kolg n yeelame: ‹M zu-soaba, yãmb da basa ne maam sãnem gil a nu la ade, m paama a nu n paase.›</verse>
				<verse number="21">Tɩ zu-soaba na n leok-a: ‹Yaa neere, sõgen sõng la ka mi kʋɩɩm soaba, fo sẽn ka maan kʋɩɩm ne sẽn pa zem bũmbã, bũmb wʋsgo la m na n gũnug-fu; wa naag f zu-soabã n kɩdme.›</verse>
				<verse number="22">Sãnem gila yiiba soab n pʋge la a yeelame: ‹M zu-soaba, y da basa ne-m sãnem gil a yiibu, la ade, m paama a yiib n paas.›</verse>
				<verse number="23">Zu-soaba leok-a lame: ‹Yaa neere, sõgen sõng la ka mi kʋɩɩm soaba, fo sẽn pa maan kʋɩɩm ne sẽn pa zem bũmbã, bũmb wʋsg la m na n gũnug-fu; wa naag f zu-soabã n kɩdme.›</verse>
				<verse number="24">Sẽn deeg-a a ye wã me waame n yeel: ‹M zu-soaba, m paam n bãnga yãmb neere wala ned sẽn baood ne a sũuri; yãmb kẽebda y sẽn pa bʋdẽ, la y wʋkda y sẽn pa yedgẽ.</verse>
				<verse number="25">Dẽ n kɩt tɩ m zoe rabeem n dɩk y sãnema n bus tẽnga, la ade, deeg-y y soolem.›</verse>
				<verse number="26">Dẽn la zu-soaba leok yã: ‹Nin-yoogo la kʋɩɩm daolgo, fo ra mii tɩ m kẽebda m sẽn pa bʋdẽ, la m wʋkda m sẽn pa yɛdgẽ,</verse>
				<verse number="27">bõe yĩng la f pa rɩk m ligdã n bas ligd tɛkd nengẽ, woto m sẽn waẽ wã, m deegdẽ la m dẽnd zugu tɩ roaglg le paas.</verse>
				<verse number="28">Deeg-y nin-kãnga sãnem gilgã n kõ sẽn tar-a piiga soaba.</verse>
				<verse number="29">Sẽn tar-a, b kõt-a lame t'a pʋɩɩr fɩɩge, la sẽn ka tar-a wʋsgo, b na reeg bilfrã a sẽn tarã.</verse>
				<verse number="30">La yõk-y bõn-yaalgã n lob yɩnga, likẽ, yãbr la yẽn kẽrsg zĩigẽ.›</verse>
				<verse number="31">Ned Biiga wat n siga ne zɩɩr kãsenga, t'a malɛk rãmb yãagd-a. Wakat kãng la b na n zĩnd b naama zaoor zugu.</verse>
				<verse number="32">Ninsaalb fãa na n tigma b taoore tɩ b welg-ba wa rũm-kɩɩm sẽn bakd pe-yãans ne boeese.</verse>
				<verse number="33">B na n ninga pe-yaansa rɩtgo, n ning boeesã b goabga.</verse>
				<verse number="34">Dĩma na n yeela sẽn beb rɩtgã: ‹Wa-y wɛ, m Ba sẽn bark b rãmba, n deeg pʋɩɩr b Rĩunga pʋgẽ, Rĩung ning b sẽn segl y yĩng al dũni sɩngrẽ.</verse>
				<verse number="35">Ade, kom yõka maam la y rɩlg-m lame, ko-yũud yõk-m lame la y kõ-m lame tɩ m yũ; m yɩɩ sãana la y maan-m la sãando.</verse>
				<verse number="36">M yɩɩ m zaala la y kõ-m la fuugu, m yɩɩ bãada la y waa n pʋʋs-m la tarem; b kẽes-m la roogo la y wa n ges-m lame.›</verse>
				<verse number="37">Wakat kãnga nin-sõma na n leok-b lame: ‹Soaala, da-bʋr la tõnd mik tɩ kom tar yãmba tɩ d kõ-y rɩɩbo, tɩ ko-yũud tar-y, tɩ d kõ-y koom,</verse>
				<verse number="38">tɩ y ya sãana tɩ d maan-y sãando, tɩ ya y zaala tɩ d yeelg-y fuugu,</verse>
				<verse number="39">bãad bɩ bi-bees roogẽ neda tɩ d wa ges yãmba?›</verse>
				<verse number="40">La dĩma na n yeelame: ‹Sɩd-sɩda m yet-y lame tɩ y bãng tɩ y sẽn maan dẽ ne m yaopa fãa yao zʋʋga, yaa mam meng la y maan yã.›</verse>
				<verse number="41">Dẽ poore b na n yeela b goabg rãmbã: ‹Zãag-y ne maam, ka bark rãmba, n lʋɩ bugum sẽn ka kiid abada pʋgẽ, b sẽn segl Sʋtãana la a tũud-n-taas yĩnga.</verse>
				<verse number="42">Ade, kom yõka maam la y pa kõ-m tɩ m dɩ ye, ko-yũud yõk-m lame la y pa kõ-m tɩ m yũ ye,</verse>
				<verse number="43">m yɩɩ sãana la y pa maan-m sãand ye, m yɩɩ m zaala la y pa kõ-m fuug ye, m yika pa-keem, la b pag-m la roogo la y pa lɩk n ges-m ye.›</verse>
				<verse number="44">Dẽ la b me na n sok-ba: ‹Soaala, wakat bʋgo la y tall kom la ko-yũudu, la y yɩ sãan, la y zĩnd y zaal, la y yik pa-keem bɩ b kẽes-y la roogo, tɩ tõnd pa tol n sõng yãmba?›</verse>
				<verse number="45">B na n leok-b lame: ‹Sɩd-sɩda m yet-y lame tɩ y sẽn pa maan bũmb ning fãa ne mam yaopa yao zʋʋg ba a ye, yaa mam meng la y mong yã.›</verse>
				<verse number="46">La bãmb na n kẽnga namsg sẽn ka sɛt zĩigẽ tɩ nin-sõma wã kẽng vɩɩm sẽn ka sɛɛb zĩigẽ.»</verse>
			</chapter>
			<chapter number="26">
				<verse number="1">A Zezi sẽn gom woto n sɛ la b sẽn yeel b karen-biisã:</verse>
				<verse number="2">«Y miime tɩ pak keta rasem a yiibu, la b na n yõka Ned Biiga n kɩs tɩ b ka-b pika.»</verse>
				<verse number="3">Maan-kʋʋdba kãsem dãmba la tẽnga nin-kẽemba tigma taaba maan-kʋʋd kãseng a Kaif zakẽ.</verse>
				<verse number="4">B yẽsa ne taaba sɩlem ning b sẽn na n sɩlem n paam n yõk a Zezi n kʋ.</verse>
				<verse number="5">B yalsa woto: «Ka tog tɩ yɩ kibsa pʋgẽ ye tɩ tẽnga na n wa naag n wulumdame.»</verse>
				<verse number="6">A Zezi da bee Betani, wãoor a Simo zakẽ.</verse>
				<verse number="7">La pag n kolg-b ne a yubla, kug peesem yubl neere; yaa kaam sẽn tar yũ-noog wʋsgo la sẽn koosd toogo n da be a pʋgẽ. Paga sudga kaama a Zezi zug. Wakat kãng tɩ b ra rɩtame.</verse>
				<verse number="8">Karen-biisa yãee rẽ n puug b sũuri n yetẽ: «Yaa bõe tɩ b sãamd bõn-sõng a woto?</verse>
				<verse number="9">B ra tõe n koosa kaama n paam ligd wʋsgo n kõ naong rãmba.»</verse>
				<verse number="10">A Zezi wʋmame n yeel-ba: «Bõe tɩ y maan mo-beed ne pʋg kãngã? Yaa tʋʋmd sõng la a tʋm mam yĩnga.</verse>
				<verse number="11">Y na kell n yãe naong rãmb y sʋka la mam ka na n kell n pa y sʋk ye.</verse>
				<verse number="12">Paga sẽn daag yũ-noogã m zugã, yaa mam mumb la a sɩɩl n wilgi.</verse>
				<verse number="13">Sɩd-sɩda m yet-y lame tɩ zĩig ning fãa kibar kãnga sẽn na n taẽ, dũni wã fãa pʋgẽ, b na tẽeg n gom n pẽg paga sẽn maam marsã wã.»</verse>
				<verse number="14">Yaa wakat kãng la Tʋʋm-tʋmdb piig la a yiiba nin-yend sẽn boond t'a Zɩɩda, Iskariyot tẽng neda, kẽng maan-kʋʋdba kãsem-dãmb nengẽ n tɩ yeel-ba:</verse>
				<verse number="15">«Bõe la y na n kõ-m tɩ m yõk-ba n kõ yãmba?» B kõ-a-la wakɩ koeems pistã.</verse>
				<verse number="16">Dẽ tɛka a sɩng n baooda a sẽn na n bẽd bũmb ning n yõk-b n kɩse.</verse>
				<verse number="17">Bur sẽn ka le ningd bɩlla pipi raare, la karen-biisa waa n sok a Zezi: «Y ratame tɩ d segl pak rɩɩb yɛɛlẽ?»</verse>
				<verse number="18">B leokame: «Kẽng-y tẽnga pʋgẽ, a Zagl nengẽ n yeel-a: ‹Zagla, Soaala tɩ d wilg-fu: Mam wakat taame, la yaa fo zakẽ la m na dɩ pak rɩɩbo ne m karen-biisã.› »</verse>
				<verse number="19">Karen-biisa kẽngame n maan wa a Zezi sẽn yeele la b segla pakã.</verse>
				<verse number="20">Zaabr taame tɩ b kẽ ne b Tʋʋm-tʋmdbã n na n dɩ.</verse>
				<verse number="21">Rɩɩba wakato b yeelame: «Sɩd la m togsda, yãmb nin-yend n na n yõk maam n kõ m bɛɛba.»</verse>
				<verse number="22">Sũ-sãang bondga b Tʋʋm-tʋmdba yam tɩ b na n sok, a yeyn-ye: «Soaala, na n yɩɩ maam bɩ?»</verse>
				<verse number="23">Tɩ b leoke: «Sẽn naagd-a maam n tʋmd laagẽ wã, yaa yẽ n na n zãmb-ma!</verse>
				<verse number="24">Ned Biiga lebre na n yɩɩ wa b sẽn gʋlse la yell na pak ned ning sẽn na n zãmba wã. A sẽn ka waẽ moogo n sãoẽ a yĩnga!»</verse>
				<verse number="25">Sẽn waa n ta a Zɩɩda, ned ning sẽn na n yõk-b n kɩs bɛɛbã, yẽ me sokame: «Wat n yɩɩ maam bɩ, Soaala?» La a Zezi leok-a lame: «Fo togs n sɛɛme.»</verse>
				<verse number="26">B sẽn waa n dɩtẽ, a Zezi rɩka buri, n pʋʋs bark pʋʋsgo, n wes burã n kõ b Tʋʋm-tʋmdbã n yetẽ: «Deeg-y n dɩɩ-y, woto yaa mam yĩnga.»</verse>
				<verse number="27">Dẽ poore yaa laog neer la b rɩk yã la b sẽn pʋʋs barka, b kɩs-a-la b Tʋʋm-tʋmdbã n yetẽ:</verse>
				<verse number="28">«Yũ-y, yãmb fãa, tɩ woto yaa m zooda zɩɩm, zood sẽn yõg ne zɩɩma m sẽn daag neb fãa yĩnga, b yel-wẽna sugr yĩnga.</verse>
				<verse number="29">La sɩd wa m sẽn yetã, m kõn leb n yũ bugsuntung sõng biis rãam n tãag raar ning m sẽn lebd n wa yũ a rã-paalgã ne yãmba, m Ba Rĩunga pʋgẽ.»</verse>
				<verse number="30">B sẽn yɩɩl n sɛ, b rɩka Oliviye tãng sore.</verse>
				<verse number="31">A Zezi yeel-b lame: «Yʋnga bala m na n yɩɩ kugr ninga y fãa sẽn na n lak n lʋɩ. B gʋlsame: ‹M na n wẽe pe-kɩɩma la piisa fãa na n sẽegame.›</verse>
				<verse number="32">La m vʋʋgr poore, m na reng-y Galile tẽnga.»</verse>
				<verse number="33">A Piyɛr yeelame: «Ba b fãa gill sã n na n lak yãmb wa kugr n lʋɩ, kõn yɩ maam ye.»</verse>
				<verse number="34">T'a Zezi na n leok-a: «Sɩd wa m sẽn yetã, yʋnga bala, no-raoog sẽn wat n nan ka kelem dẽ tɩ f yeela naoor a tã tɩ f ka mi maam ye.»</verse>
				<verse number="35">T'a Piyɛr na n leoke: «Ba m na naag yãmb n ki, m kõn yeel tɩ m ka mi-y ye.» Taaba fãa me yeela boto.</verse>
				<verse number="36">B waa n taa zĩig a ye sẽn boond tɩ Zɛtsemani t'a Zezi yeel b karen-biisã: «Yaas-y ka tɩ m ta taoor n pʋʋs.»</verse>
				<verse number="37">B boola a Piyɛr la a Zebede kamb a yiibã. Wakat kãnga sũ-sãang la yĩnsirg yõk-b lame,</verse>
				<verse number="38">tɩ b yeele: «Sũ-sãang n na n kʋ-ma, yaas-y ka n pak-ma.»</verse>
				<verse number="39">B sẽn zãag bilfu, b lʋɩɩ b yãnvabga n sɩng pʋʋsg woto: «M Ba, sã n tõe, bɩ y kɩt tɩ tooga zãag ne maam. La ade, ka mam daab n so taoor ye, yaa yãmb dẽnna.»</verse>
				<verse number="40">B sẽn leb b karen-biisa nengẽ, b mikame tɩ b gõe, tɩ b yeel a Piyɛr: «Woto yãmb pa tõog n pak maam wakat yɛng menga?</verse>
				<verse number="41">Bas-y gõeem la y pʋʋs n da lʋɩ ye tɩ ninsaal sũur data la a pãng paooda.»</verse>
				<verse number="42">B le zãagame yɛsa n na n pʋʋse: «M Ba, tooga sã n ka tõe n zãag tɩ m pa yũ-a bɩ yɩ wa y sẽn date.»</verse>
				<verse number="43">B le lɛɛg n waame n le mik tɩ karen-biisa gõe: b nina ra zɩsga ne gõeem.</verse>
				<verse number="44">B bas-b lame n le zãag n na n pʋʋs, naoor a tãab soaba, wala b sẽn da zoe n pʋʋse.</verse>
				<verse number="45">Dẽ poore b lɛɛgame n wa yeel-ba: «Y tõe n gũsame marsã, n vʋʋse. Ned Biiga sẽn na n lʋɩ yel-wẽn-maandba nusẽ wakat taame.</verse>
				<verse number="46">Yik-y tɩ d looge tɩ sẽn na n kɩta tɩ b yõk maama waame bala!»</verse>
				<verse number="47">A Zezi ka paam n gom n sɛ ye, t'a Zɩɩda, Tʋʋm-tʋmdb piig la a yiiba nin-yende, wẽneg n poog ne neb ka tɛka sẽn zãad sʋʋs la rasaba; yaa maan-kʋʋdba kãsem-dãmb la tẽnga nin-kẽembã n da yiis-b.</verse>
				<verse number="48">Zãmbda ra kõ-b-la makr kãngã: «M sẽn na n mobg a soab wala m zoa wã, yaa yẽnda, yõk-y yẽe.»</verse>
				<verse number="49">A sɩd kolga a Zezi n yetẽ: «Soaala, m pʋʋsda!» La a mobg-b lame,</verse>
				<verse number="50">t'a Zezi yeel-a: «M zoa, maan f tʋʋmde.» Tɩ neba na n kolg marsã n yõk-ba.</verse>
				<verse number="51">A Zezi tũud-n-taasa nin-yend taka a sʋʋg n wõog, la a kɛɛ maan-kʋʋd kãsma sõgen a ye tʋbre n fiuug.</verse>
				<verse number="52">T'a Zezi na n yeel-a: «Lebs f sʋʋga a wʋʋgẽ tɩ sẽn zãada sʋʋg fãa, sʋʋg n kʋʋd-a.</verse>
				<verse number="53">F tẽedame tɩ m ka tõe n yõk m Ba sɛɛga, tɩ b ko maam mars-marsã bala, malɛk rãmb sẽn taẽ tus kobs-yopoe la a yi?</verse>
				<verse number="54">La sẽn gʋls tɩ kall tɩ yɩ boto wã maandẽ-la a wãn n taase?»</verse>
				<verse number="55">B lɛɛg n goma ne zãma wã: «Mam yaa so-gɩt laa, tɩ y yi ne sʋʋs la rasaba n na n yõk ma? Beoog sẽn vẽeg fãa m da zĩi wẽnd doogẽ n zãmsd-y la y ka yõk-m ye.</verse>
				<verse number="56">Yɩɩ woto tɩ sẽn gʋls Sebr pʋgẽ tõog n pidsi.» Wakat kãnga karen-biisa fãa bas-b lame n zoe.</verse>
				<verse number="57">Sẽn yõk-ba a Zezi wã tall-b lame n kẽng maan-kʋʋd kãseng a Kayif nengẽ; be, Sɛb-mitba la nin-kẽembã waa n tigma taaba.</verse>
				<verse number="58">A Piyɛr da pʋgda yɩɩg-yɩɩga n wa ta maan-kʋʋd kãsenga yiri; a tol n kẽe pʋgẽ n zĩnd ne sõgen-kambã n na n ges yella sẽn na n baas to-to.</verse>
				<verse number="59">Bãng-y tɩ maan-kʋʋdba kãsem-dãmb ne bʋʋda rãmba da baooda rõadga n na n dõd a Zezi n paam n kʋ-ba la ra ka naana ye.</verse>
				<verse number="60">Sẽn wa-ba yaool n yɩɩ wʋsgo. Baasgo neb a yiibu n ta</verse>
				<verse number="61">n togs woto: «Nin-kãnga yeelame: ‹M tõeeme n wã wẽnd doogã n lebs n me-a ra-yɩten-daare.› »</verse>
				<verse number="62">Maan-kʋʋd kãsenga yikame n yeel a Zezi: «Fo ka leokd tɩ bũmbu, bõe la b yet tɩ foo n maane?»</verse>
				<verse number="63">T'a Zezi sĩnd b noore. Maan-kʋʋd kãsenga yeel-b lame: «M kot-f lame tɩ f togs-do sã n yaa foom la Krista, Wẽnnaam Biigã.»</verse>
				<verse number="64">A Zezi leok-a lame: «F togs n sɛɛme, la m yet-y lame tɩ y na n yãee Ned Biiga t'a zĩ Wẽnnaam pãng soab rɩtgo, n zao sawadgo n sigd tẽnga.»</verse>
				<verse number="65">Maan-kʋʋd kãsenga kẽesa a fut n yetẽ: «A tʋʋsa Wẽnde, d le baooda kaset dãmb n na n maan bõe? Yãmb sẽ n ka wʋme, a tʋʋsa Wẽnde.</verse>
				<verse number="66">Y yetame tɩ bõe?» B naaga taab n leoke: «A toga ne kũum.»</verse>
				<verse number="67">B sɩngame n tʋbsd b neng kolkoodo la b pãbd-b pegse; kẽer da soosd n pãbd-b lame la b yetẽ:</verse>
				<verse number="68">«Bãng wɛ, Wẽnd Nedã, ãnda n wẽ foom?»</verse>
				<verse number="69">A Piyɛr da zĩi zakẽ tɩ yem-poak a ye kolg n sok-a: «Foo, fo ra ka be ne Galile Zezi wã?»</verse>
				<verse number="70">A Piyɛr kɩɩsa neba fãa taoore n yetẽ: «Ad mam ka mi fo sẽn dat n yeel tɩ bũmb ning ye.»</verse>
				<verse number="71">A Piyɛr sẽn serge n lebd dignoorẽ, la yem-poak a to sẽn yãe-a n yeel neb a taaba: «Ad-y nin-kãnga ra bee ne a Zezi, Nazarɛt Raoã.»</verse>
				<verse number="72">La a Piyɛr le kɩɩsame la a wẽnnẽ: «Mam pa mi nin-kãnga ye.»</verse>
				<verse number="73">Sẽn yɩ bilfu, zaka noor dãmb kolga a Piyɛr n yeel-a: «Kɩɩsg ka ye, fo ra tũud-a lame, fo goama bal n lukd f bãongo.»</verse>
				<verse number="74">T'a Piyɛr tar kɩɩsgo la wẽenego: «Mam ka mi nin-kãnga ye.» La no-raoog wẽneg n kelmame.</verse>
				<verse number="75">A Piyɛr tẽega Krista sẽn da yeelã: «Noaag ne a na n kelem tɩ f yeela naoor a tã tɩ f ka mi maam ye.» La a yiime la a kiigd nintãm.</verse>
			</chapter>
			<chapter number="27">
				<verse number="1">Beoog sẽn vẽege, maan-kʋʋdba la nin-kẽemba le tigma taaba la yaa b yẽsgã na baas ne a Zezi kũum bala.</verse>
				<verse number="2">B sẽba a Zezi n tall-ba n tɩ bas ne a Pilat tɩ yẽ n da ya kombere.</verse>
				<verse number="3">Zãmb soab a Zɩɩda sẽn bãng tɩ b paalga a Zezi bʋʋdo, a zaba ne a menga n tall sãnem wakɩ pistã wã n wa lebs maan-kʋʋdba la tẽnga nin-kẽembã,</verse>
				<verse number="4">n yetẽ: «Ade, m kongame n kɩt tɩ b na n daag ned sẽn ka tar a toorẽ yell zɩɩm.» La b yeel-a lame: «Dẽ ka pak tõnd ye, foo n na bãnge.»</verse>
				<verse number="5">T'a na n lob ligda wẽnd doogẽ la a yi n tɩ luul.</verse>
				<verse number="6">B sẽn wʋk ligdã, la maan-kʋʋdba sẽn yeele: «Ligd kãnga ka tõe n yɩ wẽnd doog ligd ye, t'a yaa zɩɩm ligdi.»</verse>
				<verse number="7">B yẽsa ne taaba la b rɩka ligdã n da yagda pʋʋgo n na n mumd sãamba.</verse>
				<verse number="8">Yaa rẽnd me yĩnga la al ba rũnna b ket n boonda pʋʋgã tɩ «Zɩɩm pʋʋgo.»</verse>
				<verse number="9">Woto taasa bãngda Zeremi gomde: B rɩka wakɩ pistã wã, Israyɛl kamb sẽn da saag sẽn zʋʋga saagrã</verse>
				<verse number="10">la b raa yagd pʋʋgo, wala m Soaala sẽn wilg-ma.</verse>
				<verse number="11">B talla a Zezi n ta kombera taoore tɩ yẽ na n sok-ba: «Yaa foo la Zʋɩf rãmba dĩma bɩ?» T'a Zezi na n leok-a: «Fo togsame.»</verse>
				<verse number="12">Maan-kʋʋdba kãsẽm-dãmb la nin-kẽemba ra rõt-b lame tɩ b sĩnda.</verse>
				<verse number="13">Dẽ la a Pilat le sok-ba: «Fo ka wʋmd b sẽn togsd f poorẽ laa?»</verse>
				<verse number="14">La a Zezi ka leok-a tɩ bũmb ye, al t'a Pilat yɛɛs wʋsgo.</verse>
				<verse number="15">Yʋʋmd-yʋʋmd fãa, kibsa yĩnga, a Pilat da mii n yiisda bi-bɛɛg a ye roogo, la yaa tẽnga rãmb sẽn kos tɩ b yiis a soaba.</verse>
				<verse number="16">Mik bi-be-maasr a ye n dag n be roogẽ yʋʋmd kãnga t'a yʋʋr boond tɩ Barabas.</verse>
				<verse number="17">Dẽ la a Pilat sok zãma wã: «Bʋg la y rat tɩ m yiis roog n base, a Barabas bɩ a Zezi, b sẽn boond a soab tɩ Krista?»</verse>
				<verse number="18">A yaool n mii neere tɩ yaa sũ-kiir yĩng bala la b yõk a Zezi.</verse>
				<verse number="19">A Pilat paga tʋmame tɩ b wa yeel-a bʋʋda zĩigẽ: «Da lʋɩɩs f toog yell kãnga pʋgẽ ye tɩ yaa nin-tɩrga; yʋngẽ m zãmsa a poorẽ la ka yɩ-m noog ye.»</verse>
				<verse number="20">Maan-kʋʋdba kãsẽm-dãmb la tẽnga nin-kẽemba sagla zãma wã tɩ b kos a Barabas la b kɩt tɩ b kʋ a Zezi.</verse>
				<verse number="21">Dẽ la Kombera sok-ba: «Ãnda la y rat tɩ m base?» B leokame t'a Barabas.</verse>
				<verse number="22">A Pilat yeel-b lame: «La a Zezi, b sẽn boond a soab tɩ Krista, m maanda yẽ soab bõe?» Tɩ b fãa leoke: «Ka-y yẽe pika!»</verse>
				<verse number="23">T'a Pilat me leok ba: «Bõe la a maanyã tɩ ya wẽnga?» La b naaga taab n moon tɩ yɩɩd pĩnda: «Ka-y yẽe pika.»</verse>
				<verse number="24">A Pilat sẽn mik t'a makda zaalem la bʋʋra bal n wulumd n dabda, a rɩka koom n nudg a nus neba fãa nifẽ la a yetẽ: «M yiisa m toog zɩ kãnga raagrẽ, yãmb n na bãnge.»</verse>
				<verse number="25">B le naaga taab n yeele: «Bɩ a zɩɩma taal pa d zug la d kamba zugu.»</verse>
				<verse number="26">A Pilat kong n basa a Barabas; a kɩtame tɩ b pãb a Zezi la a kõo neba sore tɩ b ka-b pika.</verse>
				<verse number="27">A Pilat tãb-biisa talla a Zezi n kẽ bʋʋdba sikẽ la neb sẽn ta kobs-yoob gũbg-b lame.</verse>
				<verse number="28">B yeega b fuugã n yeelg-b fu miuugu, n gõd gõos gʋle n teeg b zugu; n bao kãnkãr n ning b nugẽ, (wa naam dasaare) n yĩgimd b taoor marsã n laad ba:</verse>
				<verse number="29">«Y zĩig be neere, Zʋɩf rãmb dĩma!»</verse>
				<verse number="30">B ra tʋbsda b nenga kolkoodo la b mii n deeg kãnkãrã n va b zugu.</verse>
				<verse number="31">B sẽn waa n yaal-ba n tɩge, b yeega fu-miuugã n yeelg-b b meng fuugu, la b tall-b lame n na n tɩ ka pika.</verse>
				<verse number="32">B sẽn waa n dabda, b sega Sirɛn ned a ye, a yʋʋr a Simo, la b modg-a lame t'a sõng a Zezi n zɩ b pika.</verse>
				<verse number="33">B sẽn ta Golgota (zu wang tãnga) b kalma rãam ne rũng yam n kõ-b tɩ b yũ.</verse>
				<verse number="34">La b sẽn lembe, b pa tʋlg n yũ ye.</verse>
				<verse number="35">B sẽn ka a Zezi n sɛ, b pʋɩɩ taab b futu, ned kam ne a zu-noog sẽn tʋʋg-a soaba.</verse>
				<verse number="36">B ra zĩi woto marsã n gũudẽ.</verse>
				<verse number="37">B ra gʋlsa bũmb n yagl a Zezi zugẽ, n na n wilg sẽn ya bũmb ning n wa ne b kʋʋbo; ra gʋlsa woto: «Wã la a Zezi, Zʋɩf rãmb dĩma.»</verse>
				<verse number="38">Naaga so-gɩtba a yiib me n ka, a yembre b rɩtgo, a yembre b goabga.</verse>
				<verse number="39">Neba ra loogda pika tẽngre n yĩgsdĩ la b tʋʋsd-b.</verse>
				<verse number="40">B ra yetame: «Sẽn tõe-a n wã wẽnd doogã la a lebs n me-a ra-yɩten-daar soaba, fãag f menga, f sã n ya Wẽnnaam Biiga la f sig pika zugu.»</verse>
				<verse number="41">Maan-kʋʋdba kãsem-dãmb me ra laad-b lame; b me naaga Sɛb-mitba la tẽnga nin-kẽemba n yetẽ:</verse>
				<verse number="42">«A fãaga a taaba n yaool n ka tõe n fãag a meng ye. A yaa Israyɛl Dĩma: bɩ a sig pika marsã tɩ d na tẽe-a!</verse>
				<verse number="43">A yet t'a teega Wẽnd la, Wẽnd sã n geta yelle, bɩ b fãag-a. Ka yẽ meng n yeele: ‹Mam yaa Wẽnd Biiga!› »</verse>
				<verse number="44">So-gɩtba sẽn da ka pika me ra naagame n tʋʋsd ba.</verse>
				<verse number="45">Wĩnto-sʋk n ta zafare, zĩiga lebga lika.</verse>
				<verse number="46">Zafare, a Zezi tãsa ne pãnga: «Eli, Eli! Lema Sabaktani.» La rẽ rat n yeelame: M Wẽnnaam, m Wẽnnaam! Bõe yĩng la y bas-ma?</verse>
				<verse number="47">Neb kẽer sẽn zĩnd be n wʋm b goama ra yetame: «Nin-kãnga boondaa Eli!»</verse>
				<verse number="48">Dẽ la nin-yend wudg n dɩk bũmb sẽn fõogd koom n los rã miisg pʋgẽ, n yaag n loe tãnwĩiga n kõ-b tɩ b yũ.</verse>
				<verse number="49">La neb a taaba yeel-a lame: «Yaas tɩ d ges a Eli na wa n fãag-a sɩda!»</verse>
				<verse number="50">A Zezi le tãsame la b kiime.</verse>
				<verse number="51">Wẽnd dooga peend kãsenga kẽega yĩngr n ta tẽnga. Tẽnga miimame, pĩis tãsa mugnum,</verse>
				<verse number="52">yaad pagsame la nin-sõma wʋsg sẽn da ki yĩns vʋʋgame.</verse>
				<verse number="53">A Zezi vʋʋgr poore nin-bãmb kẽe Tẽn-sõnga pʋga la neb wʋsg yãend-b lame.</verse>
				<verse number="54">Sã n ya tãnsoaba la neb niyns sẽn da be-b pika sɛɛga n gũud a Zezi wã, b sẽn yãend tẽnga miuungu la yɛl a taaba, b pɛlens yɩkame tɩ b yeele: «Ad-y nin-kãnga sɩd da yaa Wẽnd Biiga.»</verse>
				<verse number="55">Pagb wʋsg ra yɛsa yɩɩga n getẽ. Yaa pagb niyns sẽn da pʋgd-b al Galile tẽnga la b ra get b yelle,</verse>
				<verse number="56">wala Magdala Mari, n paas a Mari a Zak la Zozɛf ma, n paas a Zebede kamba ma.</verse>
				<verse number="57">Zĩ-sobd noorẽ, Arimati arzɛk soab a ye sẽn boond tɩ Zozɛf la sẽn da tũud a Zezi,</verse>
				<verse number="58">kẽnga a Pilat nengẽ n tɩ kos a Zezi yĩngã. La a Pilat yeelame tɩ b kɩs-a.</verse>
				<verse number="59">A Zozɛf reega kũuma n sẽb ne peen-paalga,</verse>
				<verse number="60">la a mum-a-la a meng yaoogẽ, a sẽn nan tuk paalem kugsẽoogẽ. A baoo kug bedre n pag yaooga noor la a kuli.</verse>
				<verse number="61">Sã n yaa Magdala Mari la Mari a to wã bãmb waa yaoogẽ wã n da zĩi n get-a.</verse>
				<verse number="62">Vẽkembeoogo, dat n yeelame tɩ paka seglg sẽn baase, maan-kʋʋdba kãsem dãmba la Farizẽ rãmba sũu taab n wa a Pilat nengẽ n yeel-a:</verse>
				<verse number="63">«Dĩma, d tẽegame tɩ zirẽ-be-neda sẽn waa n ket n vɩ, a yeelame: ‹M kũum dasm a tãab poore, m na n vʋʋgame.›</verse>
				<verse number="64">Dɩlla kɩt-y tɩ b gũ yaooga dasm a tã, sã n ka rẽ, a karen-biisa wat n soos n dɩka a yĩnga n yaool n yeel neba t'a vʋʋgame, la ziri kãng wẽnem na n yɩɩga pipi soabã.»</verse>
				<verse number="65">A Pilat yeel-b lame: «Ad tãb-biisi, tɩ yals-y-ba tɩ b gũ wa y sẽn datã.»</verse>
				<verse number="66">Tao-tao bala b kẽngame n tɩ ges yaoogã, n ning makre a linga zugu la b yals gũudba n gilg.</verse>
			</chapter>
			<chapter number="28">
				<verse number="1">Sibra raar sẽn looge t'a vẽkembeoog sõor nan pukdẽ, Magdala Mari ne Mari a to wã waame n na ges yaoogã.</verse>
				<verse number="2">La ade, tẽnga miima wʋsgo la Soaala malɛk sigame n wa lak kugrã n maneg n zĩ a zugu.</verse>
				<verse number="3">Malɛka ra yãgda wa saag sʋʋga la a fuuga ra yaa pɛɛlg wa sapɩlem.</verse>
				<verse number="4">Sẽn da gũud-b yaoogã yãend-a lame n yɛɛse n lebg wa kũum.</verse>
				<verse number="5">Malɛka yeela pagbã: «Yãmb yẽ, ra maan-y rabeem ye, m miime tɩ yaa Zezi ning sẽn ka pika la y baooda;</verse>
				<verse number="6">b ka le ket ka ye, b vʋʋgame, wala b sẽn da yeele. Waa-y n ges-y b sẽn da gãneg-b zĩig ninga.</verse>
				<verse number="7">La kẽng-y tao n tɩ yeel b karen-biisã: ad-y b vʋʋgame la b na n deng-y la Galile tẽnga, la yaa be la y na n yãend-ba. M sẽn da tar n na n wilg-y la woto.»</verse>
				<verse number="8">Pagba basa yaooga tao-tao tɩ b sũur sidgd ne sũ-noogo tɩ b zoe n tɩ togs karen-biisã.</verse>
				<verse number="9">A Zezi sega pagbã, n yeel-ba: «Y yɛɛl ba!» Tɩ pagba na n kolg n wõgemd n mobg b nao.</verse>
				<verse number="10">A Zezi yeel-b lame: «Da zoe-y rabeem ye la yeel-y m yaopã tɩ b rɩk Galile sore tɩ yaa be la b na n yãend-ma.»</verse>
				<verse number="11">Pagba sẽn looge, yaooga gũudb kẽer kẽ tẽnga pʋga n togs maan-kʋʋdba bũmb ning fãa sẽn maane.</verse>
				<verse number="12">Dẽ la b tigim taaba, bãmb ne tẽnga nin-kẽemba la b sẽn yẽs n sɛ, b kõo tãb-biisa ligd wʋsgo,</verse>
				<verse number="13">la b yeel-b lame: «Y na n togsa woto: ‹A Zezi karen-biisã soos n waa ne yʋngo, tõnd sẽn waa n gõe, n zuk ba.›</verse>
				<verse number="14">Kombera sã n bãnge d na kabs-a t'a ra maan-y bũmb ye.»</verse>
				<verse number="15">Tãb-biisa reega ligdã la b maana wala b sẽn wilg-bã, b yelga kibar kãnga Zʋɩf rãmba sʋka n tãag rũnna.</verse>
				<verse number="16">Tʋʋm-tʋmdb piig la a ye wã kẽnga Galile, a Zezi sẽn da yeel tɩ b seg taab tãng ninga zugu.</verse>
				<verse number="17">B sẽn yãend-ba, b wõgemda b taoore, kẽer me yaool n da ket n sãmbdame.</verse>
				<verse number="18">A Zezi kolgame n yeel-ba: «M paama tõog buud fãa yĩngr la tẽng zugu.</verse>
				<verse number="19">Kẽng-y, kɩt-y tɩ mooga ninsaalb buud fãa lebg m karen-biisi, n kõt-b soobo: Ba la Biiga la Vʋʋsem Sõng yʋʋr yĩnga,</verse>
				<verse number="20">la y zãms-b tɩ b reeg bũmb ning fãa m sẽn wilg-y. Ade m na n paa ne yãmb, daar fãa, n ta dũni sɛɛbo.»</verse>
			</chapter>
		</book>
		<book number="41">
			<chapter number="1">
				<verse number="1">A Zezi Krista, Wẽnd Biiga, Koe-nooga sɩngre.</verse>
				<verse number="2">Yaa woto n be bãngd a Izayi sebrẽ: «Ade, m tʋmda m no-rɛɛs f taoore t'a segl f sore.</verse>
				<verse number="3">Yẽ Koɛɛg n sãt weoogẽ wã n yetẽ: ‹Maneg-y Soaala sore, sõng-y t'a so-bugsa lebg tɩrse.› »</verse>
				<verse number="4">Rao ning sẽn da kõta soobo n boond t'a Zã, ra bee weoogẽ, n moond tɩ yel-wẽna tõe n paama sugri ne tuubgu.</verse>
				<verse number="5">Zɩɩda tẽns rãmb fãa, n paas Zerizalɛɛm dãmba da zoetame n kẽnd a Zã nengẽ n deegd soobo, Zʋrdẽ kʋɩlga pʋga, la b togsd b yel-wẽna.</verse>
				<verse number="6">A Zã ra pila yʋgʋmd gãongo. Sʋya la weoog sɩɩd n da yaa a rɩɩbo.</verse>
				<verse number="7">A zãmsga pʋgẽ, a ra yeta nebã: «Ned n be mam poorẽ n watẽ la a soab pãng yɩɩda maam. M pa tog meng n yĩgimd a taoore n lok a neoodr gĩsg ye.</verse>
				<verse number="8">Mam kõta yãmb soob ne koom la bãmb na n kõo yamb soob ne a Vʋʋsem Sõngo.»</verse>
				<verse number="9">A Zezi waa n yii Nazarɛt, Galile soolmẽ, n wa reeg soob Zʋrdẽ kʋɩlga, a Zã nengẽ.</verse>
				<verse number="10">A Zezi sẽn deeg soobã n wẽneg n yit koomẽ, la a Zã sẽn yãend saag sẽn pake t'a Vʋʋsem Sõng sigd b zugu wa walle.</verse>
				<verse number="11">La koɛɛg n zĩnd yĩngr n yeele: «Fo yaa mam Bi-nongre, m yam kẽ-f la zãnga.»</verse>
				<verse number="12">A Zezi sẽn deeg soob n sɛ, a Vʋʋsem Sõng kɩtame tɩ b kẽng we-raoogẽ.</verse>
				<verse number="13">B paa be rasem pisnaase tɩ Sʋtãan kʋɩɩb-ba. B ra bee we-rũms sʋka, la yaa malɛk rãmb n da get b yelle.</verse>
				<verse number="14">B yõka a Zã n kẽes roogo la wakat kãng la a Zezi wa Galile n sɩng Wẽnd Koe-nooga moonego. B ra yetame:</verse>
				<verse number="15">«Wakat taame, Wẽnd Rĩunga kolgame, tuub-y y yel-wẽna, tẽ-y Koe-noogã.»</verse>
				<verse number="16">A Zezi ra yegda Galile mogrã, la b yãee a Simo ne a yao, a Andre tɩ b lobd zulung koomẽ. Bãmb tʋʋmd da yaa zĩm yõgbo.</verse>
				<verse number="17">A Zezi yeel-b lame: «Bɩ y bas la y wa tũ maam; mam na n kɩtame tɩ y bao neb n kõ-ma.»</verse>
				<verse number="18">Tao-tao bala, b basa b zulumsi n pʋg a Zezi.</verse>
				<verse number="19">B sẽn ta taoor bilfu, b yãee a Zebede kamba, a Zak ne a yao, a Zã. Bãmb da manegda b zulumsi koglg pʋga.</verse>
				<verse number="20">A Zezi boola bãmb me, tao bala bãmb me basa b ba, a Zebede, ne sẽn da sõngd-b bãmbã, la b tũ-la a Zezi.</verse>
				<verse number="21">A Zezi ne b karen-biisã kẽe Kafarnaom tẽnga. La vʋʋsg daar sẽn ta, a Zezi kẽe pʋʋsg roogẽ n zãmsd neba.</verse>
				<verse number="22">B zãmsga ra yɩkda neb pɛlense tɩ b ra zãmsda wa ned sẽn tar a toorẽ tõogo, b ra ka zãmsd wa sẽn da karem-ba-n-sika ye.</verse>
				<verse number="23">Rao a ye la Sʋtãamb ra kẽ yã t'a ra be pʋʋsga roogẽ n moonẽ</verse>
				<verse number="24">la a yetẽ: «Nazarɛt Zezi, yaa bõe la y rat ne-do? Y wa-la d menesg bɩ? Ad tõnd mi-la y sẽn yaa a soaba: Wẽnd Nedã.»</verse>
				<verse number="25">A Zezi zaba ne-ba, n yetẽ: «Bas-y bʋʋre la y yi nin-kãnga pʋgẽ.»</verse>
				<verse number="26">Sʋtãamba kɩtame tɩ raoã yĩng rigimd wʋsgo. La rẽ poore b kelmame n yaool n yi.</verse>
				<verse number="27">Neba fãa pɛlens yɩkame, al tɩ b sokd taaba: «Woto rat n yeelame tɩ bõe? Yẽ n zãmsd neb zãms paala, la wa nin-naaba; yẽ n le kõt Sʋtãamb noor tɩ b sɩd tũudẽ!»</verse>
				<verse number="28">La a Zezi yʋʋr yii zĩis fãa, tao-tao bala, Galile tẽns pʋsẽ.</verse>
				<verse number="29">A Zezi yii pʋʋsga roogẽ n wẽneg n kẽ a Simo la a Andre zakẽ ne a Zak la a Zã.</verse>
				<verse number="30">Dẽ t'a Simo reem-poaka yĩns da wɩngame t'a gãe roogẽ; tao bala b goma a Zezi bãada yelle.</verse>
				<verse number="31">A Zezi kolgame n gãd bãada nugu n kɩt t'a yiki. Paga yĩn-wɩngra wẽneg n sɛɛme t'a yik n na n bao rɩɩbo n kõ-ba.</verse>
				<verse number="32">Zaabre, wĩndga sẽn waa n lʋɩ, b talla bãad dãmb wʋsgo n paas Sʋtãamba sẽn da be b rãmb pʋsẽ n wa a Zezi nengẽ.</verse>
				<verse number="33">Yaa tẽnga tõr la bala n da tigim zaka noore.</verse>
				<verse number="34">B sãooga bãad-dãmb sẽn da bẽed bãas buud toor toore la b riga Sʋtãamb wʋsgo. B ra ka basd Sʋtãamba tɩ b gom b yell ye tɩ Sʋtãamba ra mii b sẽn ya-la.</verse>
				<verse number="35">Tõd-beoog pĩnda, zĩig sẽn waa n ket n ya pʋlum-pʋlum, a Zezi yikame n kẽng weoogẽ la b ra bee be n pʋʋsdẽ.</verse>
				<verse number="36">A Simo la karen-biis a taaba yikame n babs-ba.</verse>
				<verse number="37">B yãend-b lame n yeel-ba: «Ad-y neba fãa baooda yãmba.»</verse>
				<verse number="38">A Zezi leok-b lame: «Bɩ d teem zĩiga, d kẽ tẽn-toosã, tɩ m tõog n zãms be me rãmba, tɩ yaa rẽ yĩng la m yi m sẽn da beẽ wã.»</verse>
				<verse number="39">A Zezi saaga Galile tẽnsa fãa n karemd nebã b pʋʋsg rotẽ la b yiisd Sʋtãamba.</verse>
				<verse number="40">Wãoor a yembre n waa a Zezi nengẽ n wõgemd b taoore n yetẽ: «Yãmb sã n data y tõe n kõo maam laafi.»</verse>
				<verse number="41">A Zezi zoela a nimbãanega n tẽeg b nugu n sɩɩs-a n yetẽ: «Mam datame, bɩ f paam laafi!»</verse>
				<verse number="42">Tao bala a wãooda sãoogame t'a yĩng lebg neer yɩlemde.</verse>
				<verse number="43">A Zezi tãsa wãoora t'a looge.</verse>
				<verse number="44">B ra yet-a lame: «Gũus n da gom ne ned ba a ye f sãoogra yell ye la kẽng n tɩ wilg f meng maan-kʋʋda la f kõ kũn ning a Moyiiz sẽn wilg tɩ b kɩse tɩ rẽ yɩ f laafi wã paoong kaseto.»</verse>
				<verse number="45">Wãoora sẽn yi bala, a sɩngame n moone n togsd kibarã. Woto a Zezi ra pa le tõe n kẽ tẽng pʋgẽ, n da paad weoogẽ. Neba baas n yi zĩis fãa n babs ba.</verse>
			</chapter>
			<chapter number="2">
				<verse number="1">A Zezi waa n leba Kafarnaom. Pa yãee n kaoos tɩ neba bãng tɩ b lɛɛg n waa b yiri ye.</verse>
				<verse number="2">Neba sũume n wa, tɩ vɩʋʋg ra ka le be ba bilf ye. Dignoora fãa ra pida ne neba, tɩ b kõt-b Koe-noogã.</verse>
				<verse number="3">Neb a naas põka põor a ye n wa.</verse>
				<verse number="4">La neba sẽn da ya wʋsgo, t'a Zezi kolgr ya toogo, b kɩbga võor doga zugu n tũnug be n sik põora ne a gãagã a Zezi taoore.</verse>
				<verse number="5">A Zezi sẽn yãe neba tẽebã, b yeela bãadã: «M biiga, f yel-wẽna paama sugri.»</verse>
				<verse number="6">Mik Mitb kẽer n da be neba sʋka la bãmb ra sokda b mense:</verse>
				<verse number="7">«Yaa bõe tɩ nin-kãnga gomd woto? A mamsa a meng ne Wẽnde! Sã n pa Wẽnnaam bala, ãnda n tõe n kõ yel-wẽnd sugri?»</verse>
				<verse number="8">A Zezi bãnga b sẽn da tagsd bũmb ninga b yamẽ la b sok-b lame: «Yaa bõe la yãmb tagsd woto y sũurẽ?</verse>
				<verse number="9">Yelsem bʋg la naana n yɩɩda, m sẽn na n yeel põorã: f paama f yel-wẽna sugri bɩ mam sẽn na n yeele: yik n dɩk f gãag n kuli?</verse>
				<verse number="10">Ade, sẽn na n yɩlẽ tɩ y bãng marsã tɩ Ned Biiga tara tõogo, tẽng zugu, n kõ yel-wẽna sugri,</verse>
				<verse number="11">põore, m kõt f la noore: yik n dɩk f gãaga n kul f yiri.»</verse>
				<verse number="12">Põora wẽneg n yikame n dɩk a gãag n tũud neba fãa taoore n yita. Neba fãa pɛlens yikame tɩ b ra pẽgd Wẽnd la b yetẽ: «Tõnd nan ka yãend yell kãnga to ye.»</verse>
				<verse number="13">A Zezi yiime yɛsa n le kẽng mogra noore; neba kaoogame n wa b nengẽ tɩ b zãmsd-b.</verse>
				<verse number="14">B waa n loodame n yãend ned a ye, a Alfe biiga, sẽn boond t'a Levi. A Levi da zĩi yaood deesg zĩigẽ la a Zezi yeel-a lame: «Yik n wa tũ maam!» T'a Levi sɩd yik n na n pʋg a Zezi.</verse>
				<verse number="15">A Zezi ne b karen-biisã la Farizẽ rãmb wʋsg da naaga taaba, a Levi zakẽ, n dɩtẽ. Yaa zãma kãseng n da pʋgd a Zezi.</verse>
				<verse number="16">Mitba la Farizẽ rãmba sẽn yãe t'a Zezi rɩta ne yel-wẽn-maandba la fadga rɛɛsdba, b yeela a Zezi tũud-n-taasã: «Bõe la woto? Bõe tɩ yãmb zu-soaba naagd yel-wẽn-maandb la sẽn deesd-b fadgã n dɩtẽ?»</verse>
				<verse number="17">A Zezi wʋma b goama n leok ba: «Ka sẽn be-b laafi n tar tɩɩm soab tʋʋmd ye, yaa sẽn bẽed-ba. M pa wa tẽng zug nin-sõma boolg yĩng ye, m waame n na n bool yel-wẽn-maandba.»</verse>
				<verse number="18">A Zã tũud-n-taasa la Farizẽ rãmba ra loeta b noore; rẽ la b sok a Zezi: «Yaa bõe yĩng la a Zã tũud-n-taasa la Farizẽ rãmb loet b noor tɩ yãmb tũud-n-taasa yaool n pa loetẽ?»</verse>
				<verse number="19">A Zezi leok-b lame: «Pʋg-sɩda tũud-n-taas tõeeme, n loe b noor tɩ pʋg-sɩda ket n be b sʋk bɩ? Pʋg-sɩda sã n ket b sʋka, b ka tõe n loe b noor ye.</verse>
				<verse number="20">B sẽn wat n bak pʋg-sɩda ne bãmb daare, la b na n loe b noore.</verse>
				<verse number="21">Ned pa rɩkd peen-paalga sẽn ka wẽ koasla n sũk fu-kʋdg ye. Peend paalga na n yõbame n tak kʋdgã t'a pãrg n paase.</verse>
				<verse number="22">Ned pa suiid rã-paalg wao-kʋdg pʋg ye, rãama na n pusga waoogã tɩ lebg bõne. Woto yĩnga rã-paalg suiida wao-paalsẽ.»</verse>
				<verse number="23">Daar a yembre a Zezi ra tũuda pʋt sʋk n looda. B karen-biisa kẽndame la b foosd ka-zutã n na n bas sore.</verse>
				<verse number="24">Farizẽ rãmba sẽn yãend rẽnna b yeela a Zezi: «Gese, bõe yĩng tɩ b maand bũmb sẽn kis, vʋʋsg daare?»</verse>
				<verse number="25">A Zezi leok-b lame: «Yãmb nan pa karem sebr sõng pʋgẽ a Daviid ne a tũud-n-taas sẽn maam bũmb ninga, yella sẽn waa n pak ba tɩ koma tar-b bɩ?</verse>
				<verse number="26">A pa kẽ wẽnd doogẽ, maan-kʋʋd, a Abiatar, wẽnnẽ, n dɩk wẽnd dooga bur n wãb bɩ? A ra yaool n miime tɩ yaa maan-kʋʋdba bala n da tõe n wãb bur kãense. A pa saag n kõ a tũud-n-taasa tɩ b rɩ bɩ?»</verse>
				<verse number="27">B ra yet-b lame: «Wẽnnaam naana sibr daar ninsaalb yĩnga. B pa naan ninsaal sibr daar yĩng ye.</verse>
				<verse number="28">Ned Biiga soo ra kãng me.»</verse>
			</chapter>
			<chapter number="3">
				<verse number="1">Vʋʋsg daar a to, a Zezi le kẽe pʋʋsg roogẽ. Nug-kɩɩng soab a ye n da be be</verse>
				<verse number="2">la neba fãa ra gũusdame n na n ges a Zezi sã n na n sãoog-a-la vʋʋsga raare, n paam yell n dogl b zugu.</verse>
				<verse number="3">A Zezi yeela nug-kɩɩngã: «Yik n wa sʋk ka.»</verse>
				<verse number="4">Dẽ poore b soka nebã: «Maan neer vʋʋsg daar pa são wẽng maaneg bɩ? Vɩɩm kũun vʋʋsg daar n são bɩ yõor yãkre n são?» Ned ba a ye pa leok-b tɩ bũmb ye.</verse>
				<verse number="5">A Zezi karg n ges-b lame tɩ b sũur kɛɛd ne-ba, b sẽn pa tar nimbãan-zoeer ba bilfã la b yeela raoã: «Tẽeg f nugã!» Tɩ raoã sɩd tẽege la a nuga wẽneg n sãoogame.</verse>
				<verse number="6">B sẽn yi, tao-tao bala, Farizẽ rãmba yẽsa ne a Erod kẽedbã n baood b sẽn na n yãend dabaar ninga n sãam a Zezi yelle.</verse>
				<verse number="7">A Zezi yii ne b karen-biisã n tees mogra sẽne; zãma kãseng n da yi Galile la Zɩɩda soolmẽ n tũ-ba.</verse>
				<verse number="8">Neb wʋsg me sẽn da wʋm a Zezi bõn-bãna kibare da yita tẽns wʋsg n wat b nengẽ, wala Idume tẽnse, Zʋrdẽ kʋɩlg rʋʋnde, Tir la Sidõ.</verse>
				<verse number="9">A Zezi yeela b karen-biisã tɩ b bao koglg bil a yembre n pẽneg yam-yam bãmb meng yĩnga, tɩ neba ra pẽdgd-b lame tɩ looge.</verse>
				<verse number="10">A Zezi ra sãooga bãad-dãmb wʋsgo, dẽ yĩnga bãad-dãmba fãa ra pẽdgdame n dat n sɩɩs-ba.</verse>
				<verse number="11">Sʋtãamba sẽn da be b rãmb pʋsẽ da kolgda a Zezi n wõgemdẽ la b moonẽ: «Yãmb yaa Wẽnnaam Biiga!»</verse>
				<verse number="12">La a Zezi ra tãsd-b lame tɩ b sĩndi la b ra moon b yʋʋra woto ye.</verse>
				<verse number="13">Dẽ poore a Zezi dʋʋ tãng a ye. B sẽn da rat neb kẽere, b bool-b lame la b waame.</verse>
				<verse number="14">Bãmb piig la a yiib la b tũusyã tɩ b na yɩ b Tũud-n-taase n tʋm b tʋʋmde: Koe-nooga moonego.</verse>
				<verse number="15">B kõ-b-la tõog tɩ b rig Sʋtãamba.</verse>
				<verse number="16">Piig la a yiiba sẽn yãkã yʋy la woto: a Simo, b pʋda yẽ yʋʋr a Piyɛr, Kugri,</verse>
				<verse number="17">n paas a Zebede kamba: a Zak ne a yao a Zã. B kõo bãmb yʋ-kãnga: Bonarzes (sa-tãs kamba)</verse>
				<verse number="18">Le paasa a Andre, a Filip, a Bartelemi, a Matiye, a Toma, a Alfe biig a Zak, a Tade, a Simo, yẽ la a ka yogd ne buuda bɛ,</verse>
				<verse number="19">la a Zɩɩda, Iskariyot tẽng neda, a Zezi zãmbdã.</verse>
				<verse number="20">A Zezi lɛɛg n waa yiri la zãma kãseng tũ-b lame yɛsa, al tɩ b ra pa tar zĩig n na n zĩnd n dɩ ye.</verse>
				<verse number="21">A Zezi doagdba sẽn wʋm dẽ, b kẽngame n na n tɩ yõk-ba tɩ b ra yetame: «Ad-a zuga lebgame.»</verse>
				<verse number="22">Mitb n yi Zerizalɛɛm n wa n yetẽ: «Yaa Sʋtãan a Beelzebul n be nin-kãnga pʋga, la yaa ne Sʋtãamba naab pãnga, la a yiisd Sʋtãamba.»</verse>
				<verse number="23">A Zezi wẽe yelbũndi n yetẽ: «Sʋtãan na n yɩ wãn n dig Sʋtãana?</verse>
				<verse number="24">Rĩung a ye neb sã n wẽneg n zabd ne taaba, rĩung kãng na n yɩɩ wãn n ka wã zãnga?</verse>
				<verse number="25">Yir a ye neb sã n wẽneg n zabd ne taaba, yi kãng kõn wã sɩda?</verse>
				<verse number="26">Sʋtãan sã n zabd ne a menga, a sã n welg ne a menga, a pa tõe n yals yĩngr yɛs ye. Yẽ yell sɛɛme.</verse>
				<verse number="27">M yeta yãmba tɩ ned ka tõe n kẽ nin-daoog zakẽ n wʋk a teed t'a pa reng n yõk-a n sẽb ye.</verse>
				<verse number="28">Sɩd-sɩda m yeta yãmba tɩ Adem biisa yel-wẽna la b wẽn-tʋʋra na paam sugri, ba b sõora sẽn zem bũmb ninga.</verse>
				<verse number="29">La ned ninga sẽn na n tʋʋs-a Vʋʋsem Sõngo, yẽ soab kõn paam sugr abada. Yel-wẽnda na n paa ne-a, raar fãa.»</verse>
				<verse number="30">Yaa Farizẽ rãmba sẽn da yet tɩ Sʋtãan n be a Zezi pʋgẽ yĩngã la b gom woto.</verse>
				<verse number="31">A Zezi ma la b buuda neb waa n yaasa yɩnga n tʋm tɩ b bool a Zezi n kõ-ba.</verse>
				<verse number="32">Neb wʋsg da zĩ-la a Zezi sɛɛgẽ, wakat kãnga. B yeela a Zezi: «Ad-y y ma la y saam-biisi, rap la pagba n be yɩnga n baood-y.»</verse>
				<verse number="33">A Zezi leokame: «Mam ma la ãndã, m saam-biis la ãnd dãmba?»</verse>
				<verse number="34">La a Zezi gesa neb niyns sẽn da be-b bãmb sɛɛgẽ n yeele: «Ad-m ma, ad-m saam-biisi.</verse>
				<verse number="35">Ned ninga fãa sẽn maand-a Wẽnnaam yam, yẽ soab la m yao, m tão la m ma.»</verse>
			</chapter>
			<chapter number="4">
				<verse number="1">A Zezi da leb n sɩnga neba zãmsgo mogra noore. Neb wʋsg ra tigma taab b sɛɛgẽ. La neba sẽn da ya wʋsg yĩnga, b kongame n kẽ koglg a ye pʋga, n ta ko sʋka. Nebã n pa tẽnga, mogra noore.</verse>
				<verse number="2">A Zezi zãms-b la bũmb wʋsg ne yelbũna. B zãmsg pʋgẽ b ra yetame:</verse>
				<verse number="3">«Kelg-y yelbũndi. Ned a ye n da yii n na n bʋd a pʋʋgo.</verse>
				<verse number="4">A sẽn waa n bʋtẽ, bõn-buud kẽer dʋʋga sora noore la luiili wẽneg n dɩgs-b la zãnga.</verse>
				<verse number="5">Kẽer lʋɩɩ zẽgdg zugu, la bʋgsem sẽn da ka be wʋsg yĩnga, b yika tao-tao.</verse>
				<verse number="6">Wĩndg sẽn waa n wɩnge, bãmb wẽneg n kiime, tɩ b ra ka kɩ yẽgen wʋsg ye.</verse>
				<verse number="7">Kẽer lʋɩɩ gõos sʋka la gõos wulumd-b lame n kʋ tɩ b pa paam n wom biis ye.</verse>
				<verse number="8">Kẽer lʋɩɩ zĩ-sõngẽ la bãmb yikame n wom biis wʋsgo, kẽer pistã-tã, kẽer pisoobsoobe, kẽer koabg-koabga.»</verse>
				<verse number="9">A Zezi da yetame: «Ned ninga sẽn tar-a tʋba n na kelg bɩ a yoog a tʋb n kelge.»</verse>
				<verse number="10">A Zezi waa n bee kɛɛnga tɩ b sõsd-n-taasa ne Tʋʋm-tʋmdb piig la a yiibã na n sok-b b yelbũna poorẽ.</verse>
				<verse number="11">Dẽ la b ra yet woto: «Sã n ya yãmba, yãmb paamame tɩ b wilg-y Wẽnd Rĩunga yɛla. Sã n ya ne sẽn be-b yɩngã, yaa ne yelbũn la b gomd ne bãmba,</verse>
				<verse number="12">sẽn na n yɩla tɩ b sã n get neere me bɩ b ra yãe ye; b sã n kelgd neer me bɩ b ra wʋm ye, ka rẽ, raar a ye b wat n teemame n paam sugri.»</verse>
				<verse number="13">A Zezi yeela bãmba: «Yãmb sɩd ka wʋmd yelbũnd kãnga võore? La sã n ya woto, yãmb na n maana a wãn n wʋm a taaba võore?</verse>
				<verse number="14">Bʋta sẽn bʋtã, yaa Wẽnd Gomdã.</verse>
				<verse number="15">Sẽn be-b Gomda sẽn bʋd sor ninga noorã, la sẽn wʋm-b Gomdã tɩ Sʋtãan wẽneg n yiis-a b sũurẽ.</verse>
				<verse number="16">Zĩ kʋɩgdgẽ dãmba yaa neb niyns sẽn wʋm-b Gomdã n deeg-a tao-tao ne sũ-noogo.</verse>
				<verse number="17">La b meng sẽn ka kɩ yẽgna, yaa wakat yɛng bala la b ya rapa. La b sã n seg toog bɩ namsgo, Koe-nooga yĩnga, b kongda raoodo n pãs n lʋɩ.</verse>
				<verse number="18">Gõosẽ dãmbã, yaa neb niyns sẽn wʋm Gomdã</verse>
				<verse number="19">n yaool n bas tɩ dũni zu-loeese, arzɛgs tʋlsem, tʋls wẽns buud fãa, wulumd-ba, tɩ Gomda sẽn bʋda pa tõe n wom biis ye.</verse>
				<verse number="20">Sẽn lʋɩb zĩ-sõngẽ, makda sẽn kelgd-b la b reegd Gomdã n paam n womd biisi, pistã-tã, pisoobsoobe, koabg-koabga.»</verse>
				<verse number="21">B ra leb n yet-b lame: «Fitil yõgendame n lud ne koglg bɩ n solg gãag tẽngr bɩ? Ka roagendga zuug la b ningd-a?</verse>
				<verse number="22">Bũmb ka be sẽn solg likẽ, tɩ b ka na n wa ne a vẽenemẽ ye. Sẽn sogl fãa tara a pukr daare.</verse>
				<verse number="23">Sẽn tar-a tʋb fãa n na n kelge, bɩ a kelg.»</verse>
				<verse number="24">A Zezi ra yet-b lame yɛsa: «Gũus-y ne y sẽn wʋmde! Yãmb sẽn na n dɩk makr ninga n mak n kõ y taaba, yãmb me rẽn na n maka boto la pʋs n na yɩɩg rẽnd me.</verse>
				<verse number="25">Sẽn zoe n tar-a wã la b na n kõo n paase. Sẽn ka tar-a wã, bilfra a sẽn tarã la b na deege.»</verse>
				<verse number="26">A Zezi ra yet-b lame yɛsa: «Wẽnd Rĩunga wẽnda bõn-buud ned sẽn bʋd a pʋʋgẽ.</verse>
				<verse number="27">A gõeeme bɩ a neeme, yaa wĩntoog bɩ yaa yʋngo, bõn-buuda bundame n yi a toore t'a ka miẽ ye.</verse>
				<verse number="28">Tẽnga meng n wat ne a yõodo: pipi yaa vãado, a yiib soaba yaa ka-zugu, la rẽ poore yaa biisi.</verse>
				<verse number="29">La kood sã n bɩ n sɛ, yaa kɛɛbo tɩ kooda bɩɩme.»</verse>
				<verse number="30">A Zezi le yeelame: «Mam na n maka Wẽnd Rĩunga ne bõe? M na n wẽe yelbũnd bʋgo n mak-a tɩ y wʋme?</verse>
				<verse number="31">Wẽnnaam Rĩunga wẽnda seneve tɩɩg biiga, a bʋdb wakato, a yaa bilfr wʋsgo bõn-buud a taab fãa sʋka.</verse>
				<verse number="32">La b sã n bʋd-a t'a yi n sɛ, a lebgda tɩ kãsenga al n tão wil bɛda tɩ yĩngr luiili wat n vʋʋsd a maasmẽ.»</verse>
				<verse number="33">Yaa ne yelbũn wʋsg woto la a Zezi ra gomd ne nebã n zãmsd-ba b sẽn tõe n wʋm bũmb ninga.</verse>
				<verse number="34">La a Zezi ra ka gomd ne bãmb tɩ ka ne yelbũn ye la b sã n da yaool n be ne b karen-biisa bala, b ra wilgda bãmb yelbũna võore.</verse>
				<verse number="35">Baraare, zĩig sẽn waa n sobgdẽ, a Zezi yeela b tũud-n-taasã: «Wa-y tɩ d dʋʋg mogrã.»</verse>
				<verse number="36">B basa nebã la b talla a Zezi ne koglg ning b sẽn da be a soab pʋgẽ wã n dʋʋge. Koom kogend a taab me yãag-b lame.</verse>
				<verse number="37">Wakat kãng la sob-kãseng yik yã al tɩ ko-wiisa da rãmbd wʋsgo n buiid koglgã t'a rat n pidi.</verse>
				<verse number="38">A Zezi menga ra bee poorẽ n kʋgl b zug zu-kʋka n gõe; karen-biisa nek-b lame n yeel-ba: «Soaala, yãmb pa ne tõnd sẽn na n ki wã la, n maand wa y toog ka be?»</verse>
				<verse number="39">A Zezi sẽn neke, b zaba ne sobgã la b kõo mogra noor n yetẽ: «Yɩ sɩɩ la f bas bʋrga!» Sobga yõka vugr bala tɩ mogra zãng lebg sɩɩ.</verse>
				<verse number="40">A Zezi yaool n yeela b karen-biisã: «Yaa bõe yĩng la y zoet dabeem woto? Yaa bõe tɩ y pa tar tẽebo?»</verse>
				<verse number="41">Dabeem kãseng yõka bãmb fãa tɩ b ra yet taaba: «Nin-kãnga yaa Ãnda tɩ sobg la mogr deegd b noore?»</verse>
			</chapter>
			<chapter number="5">
				<verse number="1">A Zezi sẽn ta mogra rʋʋnde, Gadar tẽnga.</verse>
				<verse number="2">B sẽn sig koom kogenda bala, la ned a ye sẽn yi yaadẽ n zoet n segd-ba. Yaa Sʋtãan n da be nin-kãng pʋgẽ.</verse>
				<verse number="3">A ra gãee yaad pʋsẽ la neba ra ka ne bõn-zaadg ning b sẽn na n tall n zaa-a ye, ba ya bãeense.</verse>
				<verse number="4">Naoor wʋsgo b yõk-a lame n balg, n sẽb-a ne bãeense t'a kao bãeensã ne rabõangã; ned ba a ye ra ka tõe-a ye.</verse>
				<verse number="5">Wakat fãa, yʋng la wĩntoogo, a ra bee yaadẽ bɩ tãmsa zut n wiisdẽ la a bogd a meng ne kuga.</verse>
				<verse number="6">A sẽn yãe a Zezi tɩ b be yɩɩg n watẽ, a zoe n seg-b lame, n wõgemd b taoore n moon wʋsgo:</verse>
				<verse number="7">«Y rat-m la ne bõe, Zezi, yĩngr Wẽnda Biiga? M kot-y la ne Wẽnde, tɩ y ra maan-m bũmb ye!»</verse>
				<verse number="8">La rẽ yaa a Zezi sẽn da yeel-a: «Sʋtãan yoogo, yi nin-kãnga pʋgẽ.»</verse>
				<verse number="9">A Zezi sok-a lame: «Fo yʋʋr la a bõe?» T'a leoke: «M yʋʋr la a Kʋʋma, tɩ sɩda, d sõor yaa wʋsgo.»</verse>
				<verse number="10">Sʋtãan yõka sɛɛga tɩ b ra rig-a n yiis tẽnga pʋgẽ ye.</verse>
				<verse number="11">Kurkuy wʋsgo n da be tãng a yembr zug be, n wãbd yamdo.</verse>
				<verse number="12">Sʋtãana kosa a Zezi: «Bɩ y bas do tɩ d kẽ kurkuya pʋsẽ.»</verse>
				<verse number="13">A Zezi kõ-b la sore, la b sẽn paam dẽ, b yiime n tɩ kẽ kurkuya tɩ b kaoog n zoet n sigd tãngã n digd mogrã. Rũmsa sõor da taa tus a yiibu la b fãa lʋɩɩ mogrẽ tɩ kooma rɩ-ba.</verse>
				<verse number="14">Rũm-kɩɩmba zoee tao-tao n tɩ togs kibara tẽnga pʋga la tẽn-kɩremsa fãa. Tẽnga rãmb zoeeme n wa ges yellã sẽn yɩ to-to.</verse>
				<verse number="15">B sẽn ta, b yãenda Sʋtãana sẽn da kẽ-a soabã t'a zĩ a Zezi sɛɛgẽ n yer fuug la a gomd neere. B yãend-a lame tɩ rabeem kẽ-ba tɩ yaa sʋtãamb wʋsgo n sɩd da be nin-kãng pʋgẽ.</verse>
				<verse number="16">Neb niyns sẽn zĩnd-b be n yãend yella sɩngre, togsa b taaba bũmb ning fãa sẽn maane ne raoã la ne kurkuya.</verse>
				<verse number="17">Tɩ b naag taab n kos a Zezi tɩ b yi b tẽngẽ.</verse>
				<verse number="18">A Zezi sẽn yet tɩ b kẽed koglgã, la ned ninga sẽn paam-a sãoogra kos sor n na n tũ-ba.</verse>
				<verse number="19">A Zezi pa sak ye; b yeel-a lame: «Kul f yiri, f buud neb sʋka, la togs bãmb kibarã; gom ne-ba, nimbãan-zoeer tʋʋm niyns Soaala sẽn sak n maan f yĩnga.»</verse>
				<verse number="20">Raoã sɩd kulame la a saaga Tẽns piiga sẽn tot taabã n moond a Zezi sẽn maan bũmb ning ne yẽnda. Neba fãa pẽgame.</verse>
				<verse number="21">A Zezi rʋʋga kʋɩlgã ne koglgã la zãma kãseng waa n gũma be.</verse>
				<verse number="22">Yaa wakat kãng la pʋʋsg roog a ye naab sẽn boond t'a Zayir pɩʋʋg be.</verse>
				<verse number="23">A sẽn yãend a Zezi, a wõgemda b taoore n kot-b ne pẽdgre: «M bi-pugl n be yiri n ka laafi ye, la a pãnga sɛɛ fãa, m kotame tɩ y wa tẽeg y nug a zugu t'a paam laafi la a ra ki ye.»</verse>
				<verse number="24">T'a Zezi sɩd na n tũ n kuli. Neb wʋsg kaoogame n pʋgd a Zezi n tol n lagsd b nao.</verse>
				<verse number="25">Pag a ye n da bẽed mende, al yʋʋm piig la a yiibu.</verse>
				<verse number="26">Pʋg-kãnga namsa wʋsgo tɩt rãmba buud toor-toor nusẽ. A sãama ligd wʋsgo la a ka paam laafi ye. A bãaga da paasdame n dabda.</verse>
				<verse number="27">A sẽn wʋm tɩ b gomd a Zezi yelle, a soos n pʋga poorẽ n kẽ neba sʋka, n sɩɩs a Zezi fuugu.</verse>
				<verse number="28">A ra tagsda a sũurẽ: «M sã n paam n sɩɩs a fuuga bala, m na n paama laafi.»</verse>
				<verse number="29">Vugr bala zɩɩma yõkame tɩ paga bãng t'a sãoogame.</verse>
				<verse number="30">Tao-tao bala, a Zezi me bãngame tɩ pãng n yi b nengẽ n sãoog neda. B wẽnegame n sok sẽn da pʋgd-b bãmbã: «Yaa ãnda n sɩɩs m fuugã?»</verse>
				<verse number="31">Tɩ b karen-biisa na n leoke: «Neb pẽdgd yãmb woto tɩ y le sokd tɩ ãnda n sɩɩs yãmba?»</verse>
				<verse number="32">A Zezi ra ket n geta b sɛɛgẽ, n baood ned ninga sẽn sɩɩs-a bãmbã.</verse>
				<verse number="33">Paga sẽn mi tiirã, rabeem yõk-a lame t'a rigda. A kolgame n wõgemd a Zezi taoore n togs a pʋga.</verse>
				<verse number="34">A Zezi yeel-a lame: «M biiga, fo tẽeba fãag-f lame. Kẽng ne laafi, f bãaga sẽn da yaand fooma na n kell n sãooga zãnga.»</verse>
				<verse number="35">A Zezi ra ket n gomda ne pagã, la neb n yi naaba yiri n wa togs naaba: «Fo biiga konga pãnga, ra nams Soaala zaalem ye!»</verse>
				<verse number="36">A Zezi sẽn wʋm b goama leoka naabã: «Da zoe rabeem ye, fo ye n tẽ bala.»</verse>
				<verse number="37">B gɩdga neba tɩ b ra le pʋg-b ye, sã n ka a Piyɛr la a Zak ne Zã bala.</verse>
				<verse number="38">B rɩka naaba yir sore; b sẽn ta yiri b yãee neb wʋsg sẽn yãbd la b kaasdẽ.</verse>
				<verse number="39">A Zezi kẽeme n sok nebã: «Yaa bõe tɩ y yãbda la y maand bʋʋr woto? Biiga ka ki ye, a gõeeme bala.»</verse>
				<verse number="40">Tɩ neba na n la a Zezi. A Zezi rig-b la zãnga, n peeg biiga ba ne a ma la b karen-biisã n kẽ bãada roogẽ.</verse>
				<verse number="41">B gãda biiga nug n yeel-a: «Talita koum!» Dat n yeelame: «Bi-pugla, m yet-f lame, yiki!»</verse>
				<verse number="42">Tao bala bi-pugla yikame n kẽnda. A ra tara yʋʋm piig la a yiibu. Dabeem kẽe nebã wʋsgo.</verse>
				<verse number="43">A Zezi kõo noor tɩ b modg tɩ yella ra yi kɛɛng ye. B paasame tɩ b bao rɩɩb n kõ biiga t'a rɩ.</verse>
			</chapter>
			<chapter number="6">
				<verse number="1">A Zezi yii be n kẽng Nazarɛt, b ba-yiri. Karen-biisa me tũume.</verse>
				<verse number="2">Vʋʋsg daare b kẽe pʋʋsg roogẽ n na n zãms neb karengo. Neb wʋsg wʋma b goama la b pɛleng yɩkame tɩ b yetẽ: «B zãmsa woto fãa yɛ? Ya ãnna kõ-b yam la tõog kãngã tɩ b maand bõn-bãna?</verse>
				<verse number="3">Ka bãmb la ra-wãada laa? Ka bãmb la a Maryam biiga laa? Ka a Zak, a Zoze, a Simo, a Zɩɩd saam-biig la bãmb laa. B saam-bi-pogsã ka vɩ ne tõnd bɩ?» B poorẽ da yaa no-koeemde.</verse>
				<verse number="4">A Zezi ra yet-b lame bala: «Bãngd buud fãa ka tõe n paam waoogr a tẽngẽ ye, a pa tõe n paam waoogr a tẽnga kamba nengẽ la a zakẽ ye.»</verse>
				<verse number="5">Beelẽ a Zezi ra ka maan wẽnd-makr dãmb wa zĩis kẽer ye. B tẽega b nus koms-rãmb kẽer zug bala, n kõ-b laafi.</verse>
				<verse number="6">A Zezi meng ra ka wʋmd neba sẽn pa tẽeda võor ye. Rẽ poore a Zezi sɩnga tẽn-kɩremsa saabo, neba zãmsg yĩnga.</verse>
				<verse number="7">A Zezi boola b Tʋʋm-tʋmdb piig la a yiibã la b tʋm-b la a yiib-yiibu; b ra kõ-b la tõogo tɩ b yiis sʋtãamba neb pʋsẽ.</verse>
				<verse number="8">B kõ-b la noore tɩ b sã n dabd b tʋʋmna bɩ b ra zɩ bũmb sã n ka rasaar bala. B yeel-b lame tɩ ra zɩ sor dɩɩbo, bɩ korgo, bɩ ligd b gɩfẽ ye.</verse>
				<verse number="9">B yeel-b lame tɩ b wid gãndalsa, la b ra yeelg fut a yiib ye.</verse>
				<verse number="10">B ra yet-b lame yɛsa: «Yãmb sẽn na n ta zĩig ning fãa bɩ y kẽ zak a yembre la y pa be n ta y loogre.</verse>
				<verse number="11">Yãmb sẽn ta zĩig ninga tɩ b pa reeg yãmb la b pa sak n kelg yãmb zãmsgo, bɩ y yi n bas tẽn-kãnga. La y sã n yita bɩ y pĩng y nao tom, n ning tẽnga rãmb taale.»</verse>
				<verse number="12">Tʋʋm-tʋmdba kẽngame n zãms nebã tɩ b tuub b yel-wẽna.</verse>
				<verse number="13">B riga sʋtãamb wʋsgo la b zɛɛ bãad-dãmb wʋsg ne kaam n sãoog-ba.</verse>
				<verse number="14">Dĩm a Erod wʋma a Zezi kibare, tɩ b yʋʋra ra yii wʋsgo. B ra yetame: «Zã ning sẽn da sooda neba kooma vʋʋga kɩɩms sʋka la yaa rẽnd yĩnga la a wẽn-makr dãmba ka be sõor ye.»</verse>
				<verse number="15">Neb kẽer da yetame: «Yaa a Eli» tɩ neb kẽer me yetẽ: «A yaa bãngda wa bãngdba a taabã.»</verse>
				<verse number="16">A Erod me ra wʋmda b yelle la yẽ ra yetame: «Yaa Zã ning m sẽn fiuug a soab zugã, n vʋʋg kɩɩms sʋka!»</verse>
				<verse number="17">Sɩd me a Erod n da kɩt tɩ b yõk a Zã, n sẽb-a, n kẽes-a roogo. A Erod da rɩka, a yao paga, a yao, a Filip, paga, a Erodiad, n maan a paga.</verse>
				<verse number="18">A Zã me ra yeta a Erod: «Pa segd tɩ yãmb dɩk y yao paga n maan y pag ye.»</verse>
				<verse number="19">A Erodiad sũur da puuda ne a Zã, al t'a da rat a kũum, la a ra pa tõe n kʋ-a ye,</verse>
				<verse number="20">t'a Erod meng ra zoeta a Zã, a sẽn da ya nin-tɩrga la nin-sõngã, la a ra pa rat tɩ ned maan-a bũmb ye. A Zã goama bal n wa n kɩt t'a le ka mi a sẽn na n maanega. Baasg fãa, a ra ket n kelgda a Zã ne sũ-noogo.</verse>
				<verse number="21">Waa n sega daar a ye, t'a Erod maand a rogem daar tẽegr kibsa. A ra boola nanams bɛda, tãnsoabẽn-dãmb la Galile soolem nanamse.</verse>
				<verse number="22">Dẽ la a Erodiad bi-pugla kẽ rɩɩba roogẽ n sao, al t'a Erod ne sẽn da rɩt-ba fãa sũur yɩ noogo t'a na n yeel bi-puglã: «Bɩ f kos maam f sẽn dat bũmb ning fãa, tɩ m na kõ-fo.»</verse>
				<verse number="23">A tol n paasame ne wẽenego: «Fo sẽn na n kos maam bũmb ninga fãa, ba yaa m rĩunga pʋɩ-sʋka, f na n paamame.»</verse>
				<verse number="24">Bi-pugla yiime n zoe n tɩ sok a ma: «M ma, m na n kosa naab bõe?» A ma wã leokame: «Kos a Zã zugu.»</verse>
				<verse number="25">Bi-pugla zoe lomb-lombe, n wa naaba nengẽ n wilg a kosgã: «M kotame tɩ y ning a Zã zugã laag pʋgẽ n kõ maam mars-marsã bala.»</verse>
				<verse number="26">Naaba sũur sãama al wʋsgo, la a wẽenega yĩnga, n paas neba me yĩnga, a pa tõog n zãgs ye.</verse>
				<verse number="27">Tao bala, a kõo tãb-biisa noor tɩ b fiuug a Zã zug n wa.</verse>
				<verse number="28">Tãb-biisa kẽnga bi-beesa roogẽ n tɩ fiuug a Zã zug n ning laagẽ, n wa kɩs bi-puglã. La bi-pugla talla zugã n tɩ kɩs a ma.</verse>
				<verse number="29">A Zã tũud-n-taas sẽn wʋm woto, b waa n dɩka a yĩngã n solg yaoogẽ.</verse>
				<verse number="30">Karen-biisa yii b sorã n le wa bãmb sɛɛgẽ. B togsa b sẽn maan bũmb ninga, la b sẽn zãms bũmb ninga.</verse>
				<verse number="31">La a Zezi yeel-b lame: «Bɩ d tũ taab n zãag zĩig bilfu n paam n vʋʋse.» Neba ra pɩʋʋmda taab zĩ kãng al wʋsgo, tɩ b ra ka tõe n paam vɩʋʋg n dɩ meng ye.</verse>
				<verse number="32">Bãmb ne b Tʋʋm-tʋmdbã bal kẽe koom koglgo, n dʋʋg n ta neb sẽn da ka be zĩig ninga.</verse>
				<verse number="33">Neba yãee b sẽn dʋʋg mogrã n digd weoogẽ wã, la b sẽn da zoe m mi b sẽn dabdẽ, wʋsg yii tẽnsa fãa pʋsẽ ne nao bala, n deng bãmb be.</verse>
				<verse number="34">A Zezi sẽn ta rʋʋnde, b yãee neb wʋsg sẽn da tigim taab beene. B sẽn yãe nebã, b zoe b nimbãanega. B ra wẽnda piis sẽn ka tar pe-kɩɩm ye. La b sɩngame n zãms-ba n kaoose.</verse>
				<verse number="35">Karen-biisa sẽn mik tɩ zĩiga ra zʋʋgame, b kẽng n tɩ wilg a Zezi: «Ka, tõnd bee weoogẽ, la zĩig me zʋʋgame.</verse>
				<verse number="36">Bɩ y bas neba tɩ b kẽng pʋtẽ la tẽnsa pʋsẽ n da rɩɩb n dɩ.»</verse>
				<verse number="37">Dẽ la b leok ba: «Bɩ yãmb mens bao rɩɩbo n kõ-b wɛ!» Tɩ karen-biisa yeele: «Na yaa n yɩ pakr tɩ d yiis wakɩ koeems sẽn ta kobsi n da bur n kõ-b tɩ b rɩ?»</verse>
				<verse number="38">La a Zezi wẽneg n sok-b lame: «Yaa bur a wãna la y tara, tɩ sõd-y n gese.» Karen-biisa sẽn tɩ gese, b waa n togsame tɩ yaa bur a nu la kʋɩl-zẽed a yiib n kete.</verse>
				<verse number="39">A Zezi kõ-b la noore tɩ b welg rɩt-n-taasa bal bale, mo maasa zugu.</verse>
				<verse number="40">La bãmb kɩtame tɩ neba zĩnd sak saka, koabg koabga, pisnu-nu.</verse>
				<verse number="41">A Zezi deega bur a nu wã la kʋɩl-zẽed a yiibã, la b zẽka b neng yĩngr n maan bark pʋʋsgo n yaool n wes burã n kõ Tʋʋm-tʋmdbã tɩ b pʋɩ nebã. B pʋɩ neba zĩm a yiiba me.</verse>
				<verse number="42">Neba fãa paamame n dɩ n tɩge.</verse>
				<verse number="43">Karen-biisa wʋka bura girse la kʋɩl-zẽedã sẽn kellã n pid pet piig la a yiibu.</verse>
				<verse number="44">Sẽn da rɩba fãa sõor taa tus a nu.</verse>
				<verse number="45">Neba sẽn dɩ n sɛ bala, a Zezi modga b Tʋʋm-tʋmdbã tɩ b kẽ koom koglga pʋga n deng bãmb rʋʋnde, Bɛtsayid sẽnẽ. Bãmb meng paame n na n yõdg n kuls nebã.</verse>
				<verse number="46">B sẽn kuls nebã n sɛ, b kẽnga tãng a yembr zugu n tɩ pʋʋse.</verse>
				<verse number="47">Zĩig waa n sobgame, la koglga me ra zoe n taa mogra sʋka, tɩ bãmb b ye bal ket b zĩigẽ.</verse>
				<verse number="48">B sẽn yãe tɩ sobg ra segda Tʋʋm-tʋmdba tɩ b namsd wʋsg ne koglga rʋgsgu, tõd-beoog pĩnda, b yikame n kẽn kooma zug n babs-ba. B maana wala b da rat n loog-b lame.</verse>
				<verse number="49">La bãmb sẽn yãe ned sẽn kẽnd koom zug woto, b yeela taaba: «Ad-y yaa kɩɩma!»</verse>
				<verse number="50">B ra maanda bʋrga tɩ bãmb fãa sẽn yãe woto, rabeem yõk-b lame. A Zezi goma ne bãmba n yetẽ: «Keng-y y pelse, tɩ yaa maam; da zoe-y rabeem ye.»</verse>
				<verse number="51">La a Zezi meng kẽe b koglga pʋga. Wakat kãng bala sobga yõka vugr n lebg sɩɩ. Rabeem kãsenga da ket n bee ned kam fãa sũurẽ.</verse>
				<verse number="52">Bãmb da pa wʋm bura fɩɩr võor ye, da ket n yaa wa b bee likẽ.</verse>
				<verse number="53">B sẽn dʋʋg mogrã, b tɩ kolga Zenezarɛt n yaase.</verse>
				<verse number="54">B sẽn yi koglga pʋg n sɛ, neba bãnga tao-tao bal tɩ yaa a Zezi.</verse>
				<verse number="55">Neba zoe n saaga tẽnga fãa n tʋk bãad-dãmb ne b gãase n wa a Zezi nengẽ. B sẽn da be zĩig ning fãa, neba ra watame.</verse>
				<verse number="56">B sẽn da wʋm t'a Zezi bee zĩig ninga fãa, a Zezi sẽn ta tẽng ning fãa, tẽn-bõonego, tẽn-bɛda la tẽn-kɩremse, fãa ra tigimda b bãad-dãmba, tẽnga sɛk zĩigẽ, la b ra kota a Zezi tɩ b sak tɩ bãad-dãmb sɩɩs b fuuga zerd bala. La neb niins fãa sẽn da paam-ba n sɩɩs a Zezi fuuga ra sãoogdame.</verse>
			</chapter>
			<chapter number="7">
				<verse number="1">Farizẽ rãmba ne Mitba yii Zerizalɛɛm n tigim taab n wa a Zezi nengẽ.</verse>
				<verse number="2">B yãe e Zezi karen-biisa kẽer sẽn da rɩt ne rẽgdo, dat n yeelame: ne nus sẽn ka peke.</verse>
				<verse number="3">Farizẽ la Zʋɩf rãmba fãa da pa rɩt rɩɩbo n pa reng n pek b nus n tãag kãntɩɩs ye. Dẽ yaa b rog-n-mik.</verse>
				<verse number="4">B sã n da yi raagẽ n wa b soodame n yaool n dɩ. B ra tara yɛl a taab wʋsgo, b rog-n-mika pʋgẽ, wala wama ne yʋya nedegre, yõg-laasa pekre.</verse>
				<verse number="5">Yaa rẽ la Farizẽ ne mitba sok a Zezi: «Bõe yĩng tɩ yãmb karen-biisã pa rɩt wala rog-n-mika sẽn date? Yaa bõe yĩnga tɩ b rɩt ne nus rẽgdo?»</verse>
				<verse number="6">A Zezi leok-b lame: «Zãmb rãmba, a Izayi n bãng n gom y yelle n gʋls woto: ‹Nin-bãmba waoogda maam ne noor bala, b sũya zãra ne maam.</verse>
				<verse number="7">	 B waoogr pa waoogd-m ye. B zãmsga tekda ninsaal sẽn mi bala.›</verse>
				<verse number="8">Yãmb basa Wẽnnaam noya n tũud neb rog-n-miki.»</verse>
				<verse number="9">A Zezi ra yet-b lame yɛsa: «Sɩd-sɩda yãmb kɩtame tɩ yãmb dog-n-mik reeg Wẽnnaam noya zĩiga.</verse>
				<verse number="10">A Moyiiz da yeelame: ‹Waoog f ba la f ma la ned ning sẽn sãbsda a ba la a ma, a soab toga ne kũum.›</verse>
				<verse number="11">Yãmb nengẽ y gomdame: ‹Ned sã n yeel a ba bɩ a ma: ad-m sẽn da tõe n dɩk bũmb ning fãa n sõng foo lebga Wẽnd dẽnna›,</verse>
				<verse number="12">yãmb pa le sakd t'a sõng a ba bɩ a ma ye.</verse>
				<verse number="13">Woto wã, yãmb dog-n-mika kɩtame tɩ Wẽnnaam goama lebg zaalem la yãmb maanda bũmb wʋsgo sẽn wẽnd boto.»</verse>
				<verse number="14">Dẽ poore, a Zezi le boola neba yɛsa n yeel-ba: «Yãmb fãa, bɩ y kelg mam sẽn na n togs-y bũmb ninga neere.</verse>
				<verse number="15">Bũmb ka be yɩnga sẽn tõe n kẽ ned pʋgẽ n dẽgem-a ye. Yaa f mengẽ la rẽgda yita n dẽgemd-f. [</verse>
				<verse number="16">Ned ninga sẽn tar-a tʋb n tõe n wʋm bɩ a wʋm!»]</verse>
				<verse number="17">B sẽn waa n bas nebã n kẽ roogẽ, b karen-biisa sok-b lame n na n bãng b gomda võore.</verse>
				<verse number="18">A Zezi leok-b lame: «Yãmb me yam ket n paooda woto laa? Yãmb ka mi tɩ bũmb ning fãa sẽn zĩnd yɩnga n kẽ ninsaal pʋgẽ ka tõe n dẽgem-a bɩ?</verse>
				<verse number="19">Baad-y bõn-kãng ka kẽed a sũurẽ ye. Bõn-kãng kẽeda a pʋgẽ n yaool n le yi a sã n kẽng we-kɛɛnga.» Woto me la b wilg yã tɩ fãa tõe n yɩɩ rɩɩbo.</verse>
				<verse number="20">A Zezi yeelame yɛsa: «Ya bũmb ning sẽn yit ninsaal sũurẽ, yaa bõn-kãng n dẽgemd-a.</verse>
				<verse number="21">Yaa ninsaal pʋgẽ, yaa a sũurẽ la tʋlg f to ne wẽng yita, n paas yoobo, wagdem, nin-kʋʋre,</verse>
				<verse number="22">to pag baoobo, arzɛk wʋsg baoobo, pu-toogo, zãmbo, reem yoodo, sũ-kiiri, to yʋ sãoongo, nagre, yẽs-põasa.</verse>
				<verse number="23">Bõn-wẽens kãensã yita ninsaal sũurẽ la yaa bãmb n dẽgemd-a.»</verse>
				<verse number="24">A Zezi yii b sẽn da be zĩig ningã n kẽng Tir tẽnga. B kẽe yir a ye; b ra ka rat tɩ neba bãng ye la b ka tõog n solg b meng ye.</verse>
				<verse number="25">B sẽn ta bala, la pag a ye sẽn wʋm b yelle n zoe n wa wõgemd b taoore. Paga bi-pugla la Sʋtãan da kẽ n yãmbe.</verse>
				<verse number="26">Pʋg-kãng ra yaa bu-zẽna, Sirofenisi rãmb neda. A kosa a Zezi tɩ b yiis Sʋtãana sẽn da kẽ a bi-puglã.</verse>
				<verse number="27">A Zezi ra yet-a lame: «Bas tɩ kamba reng n dɩ n tɩge, tɩ pa segd tɩ b rɩk kamb dɩɩbo n kõ ba-bi ye.»</verse>
				<verse number="28">Paga leok-b lame: «Rẽ yaa sɩda, Soaala, la yaa sɩd me tɩ ba-bi wã tõe n dɩgsa dɩ-zeremsã kamba sẽn basd tɩ rʋʋgd tẽngã.»</verse>
				<verse number="29">A Zezi yeel-a lame: «Fo gomd kãnga yĩnga bɩ f kẽng tɩ Sʋtãana yiime n bas f biigã.»</verse>
				<verse number="30">La paga yikame n kuli, la sɩda, a tɩ mikame tɩ Sʋtãana yiime n bas a bi-pugla t'a gãe a gãag zugu.</verse>
				<verse number="31">Wẽnd kãnga, a Zezi yii Tir tẽnga n tũud Sidõ soolme, n tees Galile Mogrã, n digd Tẽns piiga sẽn tot taabã.</verse>
				<verse number="32">La b sẽn waa n loogdẽ, neb n tall bãad a ye sẽn ya muk la wʋnga n wa b taoore. B kos-b lame tɩ b tẽeg b nug a zugu n sãoog-a.</verse>
				<verse number="33">A Zezi taka bãadã n yi kɛɛnga la b rɩka b nus-bi n tʋm a tʋbẽ la b sɩɩs a zelemdã ne kolkoodo.</verse>
				<verse number="34">B naka b neng yĩngri n wẽ siri n yetẽ: «Efata» dat n yeelame: tʋba, pak-y.</verse>
				<verse number="35">La vugr bala a tʋba yoogame la a zelemd lakame t'a gomd neere.</verse>
				<verse number="36">A Zezi wilg-b lame tɩ b ra gom ne ned ye; la a Zezi sẽn da kos-b bũmb ningã, bãmb pa tõog b noor ye; b da wãgda a Zezi yʋʋr n yɩɩd pĩnda.</verse>
				<verse number="37">Neba pɛlens ra yɩgda wʋsgo tɩ b yetẽ: «B sẽn maan fãa yaa sõma: b kɩtame tɩ wʋms wʋmnẽ, tɩ mugs gomda.»</verse>
			</chapter>
			<chapter number="8">
				<verse number="1">Wakat kãnga neb kʋʋng da leb n tigma taab a Zezi sɛɛgẽ. La b sẽn da ka tar dɩɩb sẽn na n dɩ yĩnga, a Zezi boola b tũud-n-taase, n yeel-ba:</verse>
				<verse number="2">«Mam zoeta bãndurba nimbãanega. Yãmb ne tɩ yaa rasma a tã rũnna la b be ne maam, la b pa tar dɩɩb n na n dɩ ye.</verse>
				<verse number="3">Mam sã n kuls-b woto tɩ b pa rɩ, wʋsg na n paa sorẽ. Bãmb kẽer yii al zĩig sẽn zãrẽ.»</verse>
				<verse number="4">B karen-biisa leokame: «D na n yãee bur yɛ tɩ sek nin-bãmba, we-raoogẽ ka?»</verse>
				<verse number="5">A Zezi sok-b lame: «Yãmb tara bur dãmb a wãna?» Tɩ b leoke: «Yaa a yopoe.»</verse>
				<verse number="6">A Zezi kɩtame tɩ neba fãa zĩnd tẽnga; dẽ marsã la b reeg bur a yopoe wã n pʋʋs bark pʋʋsgo n yaool n wes n kɩs b karen-biisã tɩ b pʋɩ nebã, la b maana boto.</verse>
				<verse number="7">Kʋɩl-zẽ-bõoneg bilf me n da kete. B ninga rẽ me barka n yet tɩ b pʋɩ nebã.</verse>
				<verse number="8">Neba fãa dɩɩme n tɩge la b sẽn wʋk girsã b pidsa pet a yopoe.</verse>
				<verse number="9">Neba sõor da taa tus a naase; la a Zezi yaoolame marsã n kuls-ba.</verse>
				<verse number="10">Dẽ poore, a Zezi ne b karen-biisa le kẽe koglgo n dʋʋg mogrã n kẽng Dalmanuta tẽnga.</verse>
				<verse number="11">Farizẽ rãmb waame n wẽ no-koeemd ne a Zezi, la b da kota bãmba bõn-bãn sẽn yit yĩngri n na n ges b sã n sɩd tõeme.</verse>
				<verse number="12">A Zezi wẽe siri n yetẽ: «Bõe yĩng la nin-bãmba kot wẽnd makre? Sɩd-sɩda m yeta yãmba tɩ m pa na n maan wẽnd makr zamaan kãnga neba yĩng ye.»</verse>
				<verse number="13">A Zezi yikame n bas-ba la b le kẽe koglg yɛsa, n dig rʋʋnde.</verse>
				<verse number="14">Karen-biisã ra yĩmame n pa zɩ bur ye. Da yaa bur a yembr tãa n da be b nengẽ, koglga pʋga.</verse>
				<verse number="15">A Zezi yaool n da sagend-b la woto: «Ypk-y y nini la y gũus ne Farizẽ la a Erod kẽedba rabɩlle.»</verse>
				<verse number="16">Tɩ bãmb na n lɛɛg n leok taaba: «Daare yaa d sẽn ka zɩ burã la b gomd woto.»</verse>
				<verse number="17">A Zezi bãngame n yeel-ba: «Yaa bõe tɩ yãmb tagsd tɩ m gomda y sẽn pa zɩ burã? Yãmb ket n pa wʋmd laa? Y pa wʋmd m goama võore? Yãmb sũya bee zond pʋgẽ.</verse>
				<verse number="18">Yãmb tara nini la y ka ne ye, y tara tʋba la y ka wʋmd ye. Yãmb pa le tẽr laa?</verse>
				<verse number="19">Mam sẽn wes bur a nu n kõ neb tus a nu wã, y wʋka gɩrsa pet a wãna?» Tɩ b leok tɩ yɩɩ piig la a yiibu.</verse>
				<verse number="20">«Mam sẽn waa n wes bur a yopoe n kõ tus a naasã, yɩɩ pet a wãna la y wʋk gɩrsã?» Tɩ b leoke: «A yopoe.»</verse>
				<verse number="21">Tɩ b na n yeel-b marsã: «Y yam ket n nan pa vẽnege?»</verse>
				<verse number="22">A Zezi ne b karen-biisa taa Bɛtsayid. Beene b talla zoang n wa a Zezi nengẽ la b kos-b lame tɩ b sɩɩs-a ne b nugu.</verse>
				<verse number="23">A Zezi gãda zoanga nugu n tak-a n yi kɛɛnga la b taaga a nina ne kolkoodo. Dẽ poore b tẽega b nus zoanga zugu, n sok-a a sã n nee bũmbu.</verse>
				<verse number="24">Zoanga sẽn da sɩng yãeeba, yeelame: «Mam nee neba, mam nee sẽn kẽnda, la wẽnda wa tɩɩse.»</verse>
				<verse number="25">A Zezi le sɩɩsa zoanga nini ne b nusi la rẽ poore, a yãee vẽenega la a sɩngame n paam laafi. A ra yãeta bũmba fãa vẽenega la a ra nee yɩɩg me.</verse>
				<verse number="26">A Zezi kʋls-a lame n yetẽ: «Da wɩɩg n kẽ tẽnga pʋgẽ meng ye.»</verse>
				<verse number="27">Dẽ poore a Zezi ne b karen-biisa rɩka Sezare sore, komber a Filip soolmẽ. A Zezi sok-b la sokr kãnga: «Neba yetame tɩ mam yaa ãnna?»</verse>
				<verse number="28">Karen-biisa leok-b lame: «B yetame tɩ yaa Zã ning sẽn da kõta soobã; kẽer me yetame tɩ yãmb yaa a Eli, kẽer tɩ yãmb yaa bãngdba nin-yende.»</verse>
				<verse number="29">«La yãmba, yãmb yetame tɩ mam yaa ãnna?» A Piyɛr leok-b lame: «Yãmb yaa Krista, Fãagdã.»</verse>
				<verse number="30">La a Zezi kõ-b la noore tɩ b ra sak n gom ne ned bãmb yell ye.</verse>
				<verse number="31">A Zezi sɩnga b karen-biisa zãmsgo n yeel-b tɩ yaa pakre tɩ Ned Biiga nams wʋsgo; tɩ nin-kẽemba, maan-kʋʋdba kãsẽm dãmba la Sɛb-mitba na n yi-la b poorẽ, n bas tɩ b kʋ-ba, la yaa tɩlɛ tɩ b vʋʋg b kũuma rasma tãab raare.</verse>
				<verse number="32">A Zezi wilga bãmb yell kãnga vẽenega neba fãa sʋka. A Piyɛr boola a Zezi n yi kɛɛnga la a sɩngame n zabd ne-ba, n yet tɩ b ra gom woto ye.</verse>
				<verse number="33">A Zezi kedgame n ges b karen-biisã la b zaba ne a Piyɛr: «Kẽng n leb poorẽ, Sʋtãana. Fo tagsgo ka Wẽnnaam tagsg ye, fo tagsda wala ninsaal bala.»</verse>
				<verse number="34">B kɩtame tɩ zãma wã ne b karen-biisa kolge tɩ b yeele: «Ned ning fãa sẽn dat-a n tũ maam, bɩ a soab sãbs a menga la a rɩk a pika n pʋg maam.</verse>
				<verse number="35">Ned ning sẽn dat-a n fãag a yõore, na m menes-a lame, la sẽn na n menes-a a yõore, maam la Koe-nooga nonglem yĩnga, na n fãag-a lame.</verse>
				<verse number="36">Ba ned sã n da tõeẽ n soog dũni wã gilli, rẽnda nafdẽ-la yẽnda wãn-wãna, a sɩɩga yell sã n sãam?</verse>
				<verse number="37">Bõe la ned na n dɩk n tek ne a sɩɩgã?</verse>
				<verse number="38">Ned ning fãa sẽn zoe-a yãnd ne mam tũudem la m zãmsgo, dũni nin-wẽnsa taoore, Ned Biiga me kõn saag n yeel tɩ b mii yẽ soaba, b sã n wa lɛɛg n wa ne b Ba ziiri tɩ b malɛgs sõma yãagd-b.»</verse>
			</chapter>
			<chapter number="9">
				<verse number="1">A Zezi ra gomda woto ne nebã: «Sɩd-sɩda mam yeta yãmba, yãmb neb kẽer pa na n ki tɩ b pa yãend Wẽnd Rĩunga sẽn wat ne pãng la ziir ye.»</verse>
				<verse number="2">Dasem a yoob dẽ poore, a Zezi peega a Piyɛr, a Zak ne a Zã, n yi kɛɛnga, tãn-lug-lug a ye zugu. A Zezi tedga zãng fas bãmb taoore.</verse>
				<verse number="3">B futa ra pɩndame la tẽng zug ka, pɛgd-mit zɩ n tõog tɩ fuug paam bãmb dẽnda peelem ye.</verse>
				<verse number="4">A Eli ne a Moyiiz likame n gomd ne a Zezi.</verse>
				<verse number="5">T'a Piyɛr na n zẽk a koɛɛg n gom ne a Zezi: «Karen-saamba, tõnd sẽn be ka wã, d sũur yaa noogo. Tõnd na n tii zãn a tãabo: a ye yãmb yĩnga, a yembre, a Moyiiz yĩnga, a yembre, a Eli me yĩnga.»</verse>
				<verse number="6">Yẽ ra goma woto t'a ra ka mi a sẽn na n yeel bũmb ning ye. Rabeem yõk-b la wʋsgo.</verse>
				<verse number="7">Sawadg a yembr maasem luda bãmba. La Koɛɛg yii sawadgẽ wã n yetẽ: «Bãmb yaa mam Bi-nongre, bɩ y kelg-ba.»</verse>
				<verse number="8">B wẽnesame n ges la b pa le yãend ned a to n paas a Zezi ye.</verse>
				<verse number="9">B sẽn waa n sigd tãngã, a Zezi kõ-b la noore tɩ b ra sak n togs b taabã b sẽn yãend bũmb ninga ye, al tɩ Ned Biiga wa vʋʋg kɩɩms sʋka.</verse>
				<verse number="10">Karen-biisa reega saglgã, n baas n sokd b mense: «Vʋʋg kɩɩms sʋka» sẽn dat n yeel tɩ bũmb ninga.</verse>
				<verse number="11">B waa n soka a Zezi woto: «Bõe yĩng la sɛb-mitba yet t'a Eli n na n deng n wa?»</verse>
				<verse number="12">T'a Zezi leok-ba: «Sɩda, a Eli n dengd taoore n lebs bũmb fãa a sõmb zĩigẽ. Maana a wãn tɩ b gʋls marsã Ned Biiga poorẽ tɩ b na n namsame la b na n paama paoogr wʋsgo?</verse>
				<verse number="13">Mam yeta yãmba t'a Eli zoe n waame, la wala sẽn da gʋlse, neba maana b sẽn dat bũmb ning fãa, ne-a,»</verse>
				<verse number="14">B sẽn leb karen-biis a taaba nengẽ, b yãee zãma kãseng sẽn da tigmi. Sɛb-mitba me ra bee sʋka tɩ ya sogsgo ne sogsgo.</verse>
				<verse number="15">Neba yãenda a Zesi tɩ zĩiga wulumd tɩ ned kam fãa zoet n kolgdẽ n na n pʋʋs-ba.</verse>
				<verse number="16">A Zezi sok-b lame: «Yaa bõe koees la y ra leokd taaba?»</verse>
				<verse number="17">Ned a yembre zĩnda sʋka n yeele: «Karen-saamba, mam talla m biig n wa y nengẽ, la yaa Sʋtãan n be a pʋgẽ n kɩt t'a lebg muka.</verse>
				<verse number="18">Sʋtãana yõkd-a-la a sẽn paamẽ fãa, n lubd-a tẽnga, t'a tãntãmpuuda yita. A kẽrsda a yẽna la a yĩnga fãa tirdame. Mam kosa yãmb karen-biisã la b pa tõog n sãoog-a ye.»</verse>
				<verse number="19">A Zezi leokame: «Kɩɩsdb buudu, m na n paa ne yãmba n ta da-bʋre? M na n tõoga m sũur ne yãmb, n ta da-bʋre? Bɩ y tall y bãadã n wa!»</verse>
				<verse number="20">B talla bãadã n wa a Zezi taoore. La Sutãana sẽn yãend a Zezi la a sẽn kɩt tɩ biiga yĩnga vɩgda. Biiga waa n tol n lʋɩɩ tẽnga, n gãe n bilimdẽ la a lasd tãntãmpuudu.</verse>
				<verse number="21">A Zezi soka biiga ba: «Yaa sẽn ta yʋʋm a wãna la a ya woto?»</verse>
				<verse number="22">Tɩ ba wã na n yeele: «Yaa al a yãadme. Naoor wʋsgo Sʋtãana lubd-a-la bugmẽ bɩ koomẽ n dat n kʋ-a. Yãmb sã n tõe bɩ y zoe d nimbãanega la y sõng-do.»</verse>
				<verse number="23">T'a Zezi na n leoke: «Bõe tɩ f yet: sã n tõe? Ned ninga sẽn tẽeda, a sẽn dat fãa pitame.»</verse>
				<verse number="24">Tao-tao bala biiga ba mooname: «Mam tẽedame la bɩ y sõng-ma tɩ m tẽeba paoodame.»</verse>
				<verse number="25">A Zezi sẽn yãe tɩ neba zoet n watame b tãsa Sʋtãana: «Sʋtãan muk la wʋnga, m kõt-f la noor tɩ f yi bi-kãnga pʋgẽ la f ra leb n kẽ-a yɛs ye.»</verse>
				<verse number="26">Biiga ra tara kaasgo t'a yĩnga wils vɩgd ne pãnga tɩ Sʋtãana na n loog n bas-a t'a gãe wa kũum la neba sɩd da gomda woto: «A kiime!»</verse>
				<verse number="27">La a Zezi gãda biiga nug n yik-a yĩngri.</verse>
				<verse number="28">A Zezi kẽe zakẽ tɩ b karen-biisa na n kolg n sok-ba: «Yaa bõe yĩng tɩ tõnd yẽ pa tõog n yiis Sʋtãana?»</verse>
				<verse number="29">T'a Zezi leoke: «Sã n pa ne pʋʋsg bala, Sʋtãan kãnga buud ka tõe n dig ye.»</verse>
				<verse number="30">A Zezi yii yirã n pãrgd Galile la b ra pa rat tɩ neba bãng ye.</verse>
				<verse number="31">Dẽ tɩ b ra tara b karen-biisa zãmsgo la b ra yet-b lame: «Neb na n yõka Ned Biiga la b na n kʋ-a lame. La b sã n kʋ-a, dasma a tãab poore, a na n vʋʋgame.»</verse>
				<verse number="32">B ra pa wʋmd b gomda võor ye. La sokr dabeem da tar-b lame.</verse>
				<verse number="33">B taa Kafarnaom, la b sẽn kẽ zakẽ, a Zezi soka b karen-biisã: «Yaa bõe no-koeemde la y da wẽed sora zugu?»</verse>
				<verse number="34">Tɩ b fãa sĩnda, tɩ sor zugu b da wẽeda no-koeemde ne taaba n na n bãng bãmb taoor soaba la ãnda.</verse>
				<verse number="35">Dẽ la a Zezi zĩnd yã n bool b Tʋʋm-tʋmdb piig la a yiibã n yeel-ba: «Ned sã n dat n yɩ pipi soaba bɩ a pa a taab fãa poorẽ n yɩ a taab fãa sõgne.»</verse>
				<verse number="36">Dẽ poore b gãda biig a ye n tak-a n yaas sʋka, n mobg-a la b yetẽ:</verse>
				<verse number="37">«Ned ninga sẽn na n sak n deeg bi-bilf a woto mam yʋʋr yĩnga, yaa mam meng la a reeg yã. La ned ning sẽn na n deega maam, pa maam la a soab reegr ye, yaa sẽn tʋm-a maama.»</verse>
				<verse number="38">A Zã yeela a Zezi: «Karen-saamba, tõnd yãee ned a ye sẽn digd Sʋtãamba, yãmb yʋʋr yĩnga, la a sẽn pa tũud tõndã, tõnd da rat n dig-a lame.»</verse>
				<verse number="39">A Zezi leokame: «Bɩ y ra rig a soab ye tɩ ned pa tõe n maan wẽnd makr mam yʋʋr yĩnga n le wẽneg n gom wẽng mam poorẽ ye.</verse>
				<verse number="40">Ned ninga fãa sẽn ka-a tõnd bɛ, yaa tõnd zoa.</verse>
				<verse number="41">Ned ning sẽn na n kõ-a yãmb koom ne wamde tɩ y yũ y sẽn kẽed Krista yĩnga, sɩda, mam yeta yãmba tɩ yẽ soab kõn kong a rolb ye.</verse>
				<verse number="42">La ned ning sẽn na n sãam-a bi-bilf a yembr bal sẽn tar tẽeb sɩɩga, ad-y sãoo ne yẽ soaba, b sã n dɩk bõeensã sẽn bilgd kugr ning n werd zoma n loe a yubla n tus-a n lub mogr pʋga.</verse>
				<verse number="43">Fo nug sã n kɩt tɩ f lʋɩ yel-wẽnd pʋgẽ bɩ f fiuug-a tɩ fo sẽn na n kẽ vɩɩm sẽn kõn sɛ pʋgẽ ne nug yende, rẽ sãoo fo sẽn na n kẽ bugum sẽn ka kiid pʋgẽ ne f nus a yiibã. [</verse>
				<verse number="44">Be zũnzũur ka kiidi, be bugum me ka kiid ye.]</verse>
				<verse number="45">Fo naoor sã n kɩt tɩ f lʋɩ yel-wẽnd pʋgẽ bɩ f kʋʋg naoorã, tɩ fo sã n kẽ vɩɩm sẽn kõn sɛ pʋgẽ ne nao yende, sãoo fo sẽn na n lʋɩ bugmẽ ne f naoa yiibu. [</verse>
				<verse number="46">Be zũnzũur ka kiidi, be bugum me ka kiid ye.]</verse>
				<verse number="47">Fo nif sã n kɩt tɩ f lʋɩ yel-wẽnd pʋgẽ bɩ f kɩdg f nifã. Fo sã n kẽ Wẽnd Rĩung pʋgẽ ne nifr a ye, sãoo fo sẽn na n kẽ ne f nin a yiibã bug-toaagẽ.</verse>
				<verse number="48">Beenẽ zũnzũur pa kiidi, la yaa wakat fãa la bugma me wita.</verse>
				<verse number="49">Bugma na n kẽe nemsã wala yamsem.</verse>
				<verse number="50">Yamsem yaa bõn sõngo, la a sã n sãbge, yaa bõe n na n le wa ne a noosem? Tall-y yamsem y pʋsẽ la y vɩɩma ne taab yɩ laafi vɩɩm.»</verse>
			</chapter>
			<chapter number="10">
				<verse number="1">A Zezi sẽn yi be, b waa Zɩɩda soolmẽ, Zʋrdẽ kʋɩlga rʋʋnde. Be me, zãma tigma b sɛɛgẽ. A Zezi le sɩngame n zãmsd nebã wa rasem kam.</verse>
				<verse number="2">Farizẽ rãmba kolgame n sok a Zezi: «Rao tara sor n yiis a pag bɩ?» Bãmb da sokda a Zezi pʋto-sokre n dat n fɛɛs-ba.</verse>
				<verse number="3">A Zezi leok-b-la woto: «A Moyiiz kõo yãmb no-bʋg yell kãnga poorẽ?»</verse>
				<verse number="4">Tɩ b yeele: «A Moyiiz kõo sore tɩ b gʋls kãadma welgr sebre la b yaool n yiis pagã.»</verse>
				<verse number="5">A Zezi leok-b lame: «Yaa y sũura sẽn kɩʋʋlma, la a Moyiiz gʋls no-kãng y yĩnga.</verse>
				<verse number="6">Dũni sɩngrẽ, Wẽnd n zĩndig rao la paga.</verse>
				<verse number="7">Yaa rẽ yĩng la rao na n bas a ba la a ma n zĩnd ne a paga,</verse>
				<verse number="8">la raoã ne pagã na n lebga yĩng a ye.</verse>
				<verse number="9">Woto yĩnga, Wẽnnaam sẽn lagem bũmb ninga, pa tog tɩ ninsaal welg-a ye.»</verse>
				<verse number="10">A Zezi sẽn waa n le kẽ zakẽ, karen-biisa sok-b-la yell kãnga poorẽ.</verse>
				<verse number="11">A Zezi leok b lame: «Ned ning sẽn yiisd-a a paga n le kẽ ne pag a to, yaa yoob la a maanda.</verse>
				<verse number="12">Sã n ya pag n yi n bas a sɩda n tɩ rɩk rao a to, yaa yoob bal la a maanda.»</verse>
				<verse number="13">Neb wʋsg waa ne b kom-bõonego a Zezi nengẽ n kot-ba tɩ b sak n sɩɩs-ba. La karen-biisa zaba ne-ba.</verse>
				<verse number="14">A Zezi sẽn yãe woto, b sũur puugame tɩ b yeele: «Bas-y kom-bõonegã tɩ b wa mam nengẽ la y ra rig-b ye. Yaa neb niyns sẽn wẽnd-b bãmba n na n soog Wẽnd Rĩungã.</verse>
				<verse number="15">Sɩd-sɩda, mam yeta yãmba tɩ ned ninga fãa sẽn ka reegd-a Wẽnd Rĩunga wala bi-bilfu, a soab kõn kẽ a pʋgẽ ye.»</verse>
				<verse number="16">Dẽ poore, a Zezi mobga kambã, n tik ned kam fãa zug ne b nugu, n ning-b barka.</verse>
				<verse number="17">A Zezi sẽn dɩk sore, la rao a yembre sẽn zoe n seg-ba n wõgemd b taoore, n sokdẽ: «Karen-saamb sõngo, mam na n maana a wãn n paam vɩɩm sẽn kõn sɛ?»</verse>
				<verse number="18">A Zezi yeel-a lame: «Yaa bõe yĩng la fo boond maam tɩ karen-saamb sõngo? Sã n pa Wẽnnaam b ye bala, ned ka be n ya sõng ye.</verse>
				<verse number="19">Fo mii Wẽnnaam noya la: da kʋ ned ye, da yo ye, da zu ye, da kõ kaset ziri ye, da wẽg f to ye, waoog f ba la f ma.»</verse>
				<verse number="20">La daoã leokame: «M zu-soaba, mam sɩng n maanda rẽ al m yãadmẽ.»</verse>
				<verse number="21">A Zezi ges-a-la ne nonglem, n yeel-a: «Bũmb a ye bala n paoog foo marsã: fo sẽn tar bũmb ning fãa, bɩ f rɩk n koos n kõ naong rãmba tɩ f na paam arzɛk arzãnẽ. Dẽ poore, bɩ f wa tũ maam.»</verse>
				<verse number="22">La raoã sẽn wʋm woto, a sũur sãamame t'a gãnem a neng n looge t'a ra tara laog wʋsgo.</verse>
				<verse number="23">A Zezi gesa sẽn da be-b bãmb sɛɛgẽ wã la b yeela b karen-biisã: «Wẽnnaam Rĩung pugẽ kõom na n yɩɩ toogo ne neb niyns fãa sẽn tar-b arzɛka!»</verse>
				<verse number="24">Gomda yɩka karen-biisa pɛlenga t'a Zezi na n le yeel-ba, n paase: «M kamba, ad-y Wẽnnaam Rĩunga pugẽ kõom na n yɩɩ toogo ne arzɛk rãmba!</verse>
				<verse number="25">Yʋgemd sẽn na n tũ supĩim yõore n loog yaa naana n yɩɩd arzɛk soab sẽn na n kẽ Wẽnnaam Rĩungã pugẽ.»</verse>
				<verse number="26">Tɩ bãmb na n le yɛɛs n paas la b yet taaba: «Sã n ya woto, ãnda n na n paam fãagre?»</verse>
				<verse number="27">A Zezi ges-b-la pem, n yeel-ba: «Yaa toog ne ninsaalba, la ka toog ne Wẽnd ye tɩ bãmb tõee fãa.»</verse>
				<verse number="28">A Piyɛr yeela a Zezi: «Ges-y, tõnd basa bũmba fãa n tũ yãmba.»</verse>
				<verse number="29">A Zezi leokame: «Sɩd-sɩda, mam yeta yãmba, tɩ ned ning fãa sẽn sak-a n bas a yiri, a yaopa, a tãopa, a ma la a ba, a kamba bɩ a pʋto, mam yĩnga la Koe-nooga yĩnga,</verse>
				<verse number="30">yẽ soab na n paama naoor koabga, marsã menga, doto, yaopa, tãopa, ma rãmba, kamba la pʋto. Namsg yẽ na naage, la zamaan ning sẽn pʋgdã, na n yɩɩ vɩɩm sẽn kõn sɛ.</verse>
				<verse number="31">Wʋsgo sẽn da ya pipi rãmba na n lebga poorẽ dãmba tɩ poorẽ dãmb na n lebg pipi rãmba.»</verse>
				<verse number="32">B ra rɩka sor n dabd Zerizalɛɛm. A Zezi meng ra lʋɩɩ bãmb taoore la b fãa ra kẽnda ne pɛlen-yɩka, b fãa ra pʋgda ne yɛɛsgo. A Zezi baka Piig la a yiibã la b sɩngame n wilgd-b yɛl niyns sẽn na n paam bãmb menga:</verse>
				<verse number="33">«Ade, tõnd dabda Zerizalɛɛm la b na n yõka Ned Biigã n kɩs maan-kʋʋdba nanamse la Sɛb-mitba; bãmb n na n kao b kũum bʋʋdo, n bas-b bu-zẽmba nusẽ,</verse>
				<verse number="34">tɩ b na n yaal-ba, n sẽnes b neng kolkoodo, n pãb-b ne kaase, n kʋ-ba, la dasma a tãab poore, b na n vʋʋgame.»</verse>
				<verse number="35">A Zebede kamba, a Zak la a Zã, kolga a Zezi n yeel-ba: «Karen-saamba, d kotame tɩ y kõ-d d sẽn na n kos-y bũmb ningã.»</verse>
				<verse number="36">T'a Zezi yeel-ba: «Yaa bõe la y rat tɩ m maan y yĩnga!»</verse>
				<verse number="37">B leokame: «Y zɩɩra zĩigẽ, bɩ y sõng tɩ d nin-yend zĩnd y rɩtgo, t'a to wã zĩnd y goabga.»</verse>
				<verse number="38">A Zezi yeel-b lame: «Yãmb pa mi y sẽn kot bũmb ning ye. Yãmb tõe n yũu wamd ning b sẽn na n tugl-ma la y so koom ning b sẽn na n so-ma?»</verse>
				<verse number="39">B leok-b lame: «Tõnd tõeeme.» La a Zezi yeel-b lame: «Mam sẽn na n yũ wamd ningã yãmb me na yũ-a. Mam sẽn na n so soob ninga, yãmb me na so.</verse>
				<verse number="40">La sã n kella mam goabg la rɩtg zĩigã, mam pa tõe n kõ yãmb rẽ ye. Zĩ-kãens yaa b sẽn segl b rãmb yĩnga.»</verse>
				<verse number="41">Tʋʋm-tʋmdb piiga sẽn wʋm a Zak la a Zã goama b sũur puuga ne-ba.</verse>
				<verse number="42">A Zezi boola bãmb fãa n yeel-ba: «Yãmb miime tɩ bu-zẽmba nanams rɩta naam b soolma rãmb zutu la b nin-bɛda maand-b la pãnga.</verse>
				<verse number="43">Pa na n yɩ boto ne yãmb ye, ayoo! Yãmb sʋka, ned sã n dat n lebg nin-kãsenga, bɩ a reng n yɩ yãmb sõgne.</verse>
				<verse number="44">La ned ninga sẽn dat-a n yɩ pipi soaba, yãmb sʋka, bɩ a soab reng n yɩ yãmb fãa yamba.</verse>
				<verse number="45">Ned Biiga meng ka wa tẽng zugu n dat tɩ neb maana a yam ye; a waame n na n maan neb a taab yam, la a kõ a meng vɩɩm neb wʋsg fãagr yĩnga.»</verse>
				<verse number="46">B taa Zeriko. La bãmb sẽn waa n yit be ne b karen-biisã la zãma kãsengã, a Bartime, a Time biiga, sẽn ya zoanga, ra zĩi sora noor n bõsdẽ.</verse>
				<verse number="47">A sẽn wʋm tɩ b gomd tɩ yaa Nazarɛt Zezi, a mooname: «Zezi, Daviid biiga, zoe-y mam nimbãanega.»</verse>
				<verse number="48">Neb wʋsg da zabda ne-a, n yet t'a sĩnd a noore. La yẽ da moondame n yɩɩd pĩnda: «Daviid biiga, zoe-y mam nimbãanega.»</verse>
				<verse number="49">A Zezi yaasame n yeel: «Bool-y zoangã!» Tɩ b bool-a n yeel-a: «Keng f pɛlga, yik tɩ b boond-f lame.»</verse>
				<verse number="50">La zoanga loba a fuug n wudg n ta a Zezi taoore.</verse>
				<verse number="51">A Zezi sok-a lame: «Fo ratame tɩ m maan-f bõe?» Tɩ zoanga yeele: «Karen-saamba, sõng-y tɩ m nina puki!»</verse>
				<verse number="52">La a Zezi yeel-a lame: «Bɩ f kẽng tɩ f tẽeb fãag-f lame.» La tao-tao bala, a nina pukame, t'a ra tũud a Zezi.</verse>
			</chapter>
			<chapter number="11">
				<verse number="1">B sẽn waa n kolg Zerizalɛɛm, Bɛtfaze la Betani sẽn ta la bala, Oliviye tãnga pennẽ, a Zezi tʋma b karen-biis a yiibu.</verse>
				<verse number="2">B yeel-b lame: «Bɩ y kẽng tẽng ning sẽn tond y taoorã; y sã n ta, y na n yãe bõn-bil sẽn loe; ned ba a ye nan pa zomb-a ye. Bɩ y lok-a n wa ne.</verse>
				<verse number="3">Ned sã n yeel yã: ‹Yaa bõe la y maand woto?› bɩ y yeel: ‹Yaa Soaala n tar a tʋʋmde, la a na bas-y tɩ y wa ne a.› »</verse>
				<verse number="4">B kẽngame la b yãee bõn-bil sẽn loe, yir sɛɛgẽ la sor noore, la b lok-a lame.</verse>
				<verse number="5">Neb niyns sẽn da pẽ-ba sok-b lame: «Yaa bõe yĩng la y lokd bõn-bilã?»</verse>
				<verse number="6">Karen-biisa leokame wala a Zezi sẽn togs bãmbã la neba bas-b lame tɩ b looge.</verse>
				<verse number="7">B talla bõangã n wa a Zezi nengẽ, b palga bõangã b futu, t'a Zezi yaool n zomb-a.</verse>
				<verse number="8">Neb wʋsg yɛdga b fut sora zugu la kẽer me kɛɛ vãad, pʋtẽ, n gãneg sorã.</verse>
				<verse number="9">Neb niyns sẽn da lʋɩ-b a Zezi taoore la sẽn da pʋgd-b poorẽ, fãa ra moondame: «Kilill! Sẽn wata Soaala yʋʋr yĩnga paam barka!</verse>
				<verse number="10">D kils naam sẽn wate, d kils d ba a Daviid Naama! Kilill, Yĩngr soaba paam pẽgre!»</verse>
				<verse number="11">A Zezi kẽe Zerizalɛɛm, wẽnd dooga pʋga, b gesa bũmb ning fãa sẽn da be wẽnd doogẽ wã, la zĩig sẽn da zoe n sɩng sobgr yĩnga, b yii ne b Tʋʋm-tʋmdb piig la a yiibã n dɩk Betani sore.</verse>
				<verse number="12">Beoog sẽn vẽege, t'a Zezi yit Betani, tɩ kom tar-ba,</verse>
				<verse number="13">b yãee kankang a yembr yɩɩg ne vãado; b kolgame n na n ges b kõn yãend kankam a zugu. B sẽn ta, b pa yãend bũmb sã n pa vãad bala. Da pa kankam wakat ye.</verse>
				<verse number="14">A Zezi goma ne kankangã: «Dũnna tɛka ned ba a ye kõn le rɩ fo biig ye.» La b Tʋʋm-tʋmdba ra kelgdame.</verse>
				<verse number="15">A Zezi sẽn yi Betani n ta Zerizalɛɛm, b le kẽe wẽnd doogẽ wã, la b sɩngame n digd neb niyns sẽn da be-b be n koosdẽ bɩ n daad teedo. B rɩg-b-la fãa n yiis yɩnga. B tusa ligd tɛkdba teedo n lubi, la b luba wal-koaasdba me goeelse.</verse>
				<verse number="16">La b ra pa sakd tɩ b tʋk bũmb n tũ wẽnd doogẽ wã n loog ye.</verse>
				<verse number="17">B ra zãmsda nebã n yet-b woto: «B pa gʋls tɩ dooga yaa pʋʋsg roog Adem biis fãa yĩng bɩ? La yãmb dɩka mam doogo n maand wagdb solgr zĩiga.»</verse>
				<verse number="18">B rɩka b goama n taas maan-kʋʋdba nanamse la Sɛb-mitba la bãmb ra baooda b sẽn na n maan bũmb ning n sãam a Zezi yelle. Bãmb da zoeta a Zezi tɩ neba ra pẽgda b zãmsgo.</verse>
				<verse number="19">Zaabr sẽn waa n ta, a Zezi yii tẽngã.</verse>
				<verse number="20">Yibeoogo b le rɩka b zaamẽ sorã la b mikame tɩ kankanga kʋɩɩ yĩngr n tãag tẽnga.</verse>
				<verse number="21">A Piyɛr tẽega a Zezi goama n yeel-ba: «Soaala, yãmb sẽn kãab kankanga wẽngã, ad-a kiime!»</verse>
				<verse number="22">A Zezi leokame: «Bɩ y tẽ Wẽnnaam.</verse>
				<verse number="23">Sɩd la m sẽn yet yãmbã: ned ning sẽn na n yeel-a tãn-kãnga: ‹Yɩk n tɩ lʋɩ mogra pʋga,› sãmbg sã n ka be a sũurẽ, a sã n tar tẽebo, t'a sẽn yeela na n taasame, sɩd yita boto a yĩnga.</verse>
				<verse number="24">Yaa rẽ yĩng la mam yet yãmba tɩ y sẽn na n pʋʋs n kos bũmb ning fãa, bɩ y tẽ tɩ y zoe n paam-a lame, la na n yɩɩ boto.</verse>
				<verse number="25">Yãmb sã n yɛs yĩngr n pʋʋsdẽ tɩ bũmb be yãmb ne y to sʋka, bɩ y kõ sugri tɩ woto, yãmb Ba ning sẽn bɛ-a arzãna me na kõ-y sugri. [</verse>
				<verse number="26">Y sã n ka bas taale, y Ba sẽn be arzãna me kõn bas taal ye.]»</verse>
				<verse number="27">A Zezi ne b karen-biisa le waa Zerizalɛɛm la b sẽn waa n kẽnd wẽnd dooga pʋga, maan-kʋʋdba la Sɛb-mitba ne karen-saam-dãmba waame</verse>
				<verse number="28">n yeel-ba: «Yãmb sẽn maand bũmb niynsã, ãnda n kõ y sore?»</verse>
				<verse number="29">B leok-b lame: «Ma me na reng n sok yãmb bũmb a yembre bala, la yãmb sã n leok-ma, m na yaool n togs m tõoga sẽn yit zĩig ninga.</verse>
				<verse number="30">Leok-y-ma, a Zã sooba poorẽ, ra yita Yĩngri Soaba nengẽ bɩ a ra yita ninsaal nengẽ?»</verse>
				<verse number="31">La ad-b sẽn da tagsd b yamẽ: «Tõnd sã n yet t'a Zã sooba yita Wẽnnaam nengẽ, a na n wẽneg n leok-d lame: ‹Bõe yĩng tɩ yãmb pa tẽ a Zã?›</verse>
				<verse number="32">La d kõn saag me n yeel t'a yita ninsaal nengẽ ye.» B ra zoeta zãma wã. Neba fãa da tẽedame t'a Zã sɩd yaa bãngda.</verse>
				<verse number="33">Woto wã, b kong n yeela a Zezi: «Tõnd ka mi ye.» T'a Zezi me na n yeel-ba: «Ma me kõn wilg yãmba m tõoga sẽn yit zĩig ning ye.»</verse>
			</chapter>
			<chapter number="12">
				<verse number="1">A Zezi sɩngame n gomd nebã ne yelbũna: «Ned a ye n da sel a bugsuntun-sõngo, n wẽ yãgr n gũbg-a, n me gũudb roogo, n maaneg tɩ-biisa wẽkr zĩiga. Dẽ poore a gũnug-a la neba n bas n tog sore.</verse>
				<verse number="2">Bõn-bɩʋʋng sẽn waa n ta, yẽ tʋma a rakõor a ye gũudba nengẽ t'a tɩ reeg a pʋɩɩr n wa kõ-a.</verse>
				<verse number="3">Neba yõka rakõorã n pãb-a, n yaool n dig-a t'a kul zaalem.</verse>
				<verse number="4">A tʋma rakõor a to yɛs b nengẽ. B wẽe yẽ zugu, n yaal-a wʋsgo.</verse>
				<verse number="5">A le tʋma rakõor a tãab soaba, la b kʋʋ yẽnda. Dẽ poore, b namsa rakõap wʋsgo la b kʋʋ kẽere.</verse>
				<verse number="6">Pʋʋga soab meng bi-yend bala n da kete, la a tʋma bi-kãng n yetẽ: B na yaa n deeg m meng biigã ne waoogre wɛ!</verse>
				<verse number="7">Gũudba yeela taaba: Yaa yẽ la bi-kẽengã, yẽ n na n soog a ba laoga fãa. Wa-y tɩ d kʋ-a, tɩ sã n ya woto, tõnd na soog a laogã.</verse>
				<verse number="8">B sɩd kʋ-a lame la b lob-a la yɩnga, yãgra poore.</verse>
				<verse number="9">Pʋʋga soab na n maana a wãn ne nin-kãensã? A na n waame la a na n kʋʋ gũudbã la a bao neb a taab n gũnug a pʋʋgã.</verse>
				<verse number="10">Yãmb pa karem kibar kãnga sebr sõng pʋgẽ sɩda? Tãn-metba sẽn zãgs kugr ningã, yaa yẽ n lebg rooga kug ma.</verse>
				<verse number="11">	 Yaa Soaala n tʋlg t'a lebg boto, a lebga pẽgr bũmb tõnd nifẽ.»</verse>
				<verse number="12">Maan-kʋʋdba la Sɛb-mitba ra baoodame n na n yõk a Zezi la b ra zoeta zãma wã rabeem. B ra mii neer tɩ yaa bãmb yĩng la a Zezi wẽ yelbũnd kãnga. La b basa a Zezi n looge.</verse>
				<verse number="13">B tʋma Farizẽ rãmb la a Erod kẽedba tɩ b maan dabaare n yõk a Zezi b goam pʋgẽ.</verse>
				<verse number="14">Bãmb waa a Zezi nengẽ n sok-ba: «Zu-soaba, tõnd miime tɩ yãmb yaa sɩd soaba. Yãmb pa zoet ned nifu la y togs sɩd ye. Yãmb pa get ned neng la y yaool n kao bʋʋd ye. Yaa ne sɩd la yãmb zãmsd Wẽnnaam sore. La d dat n sok-y lame: Segdame tɩ tõnd yao yõor yaoodã bɩ pa segde? Yaa modgr ne tõnd bɩ pa modgre?»</verse>
				<verse number="15">A Zezi sẽn bãng b zãmbã, yeel-b lame: «Yaa bõe tɩ y rat n zãmb maam? Tall-y wakɩr a yembre n wa ka tɩ m gese.»</verse>
				<verse number="16">B sɩd tall n waame. La a Zezi yeel-b lame: «Yaa ãnda nenga la ãnda yʋʋre la b gʋls a zugu?»</verse>
				<verse number="17">Tɩ b leoke: «Yaa Rom naab dẽnna!» T'a Zezi na n yeel-ba: «Bɩ y kɩs Rom naab a sẽn so la y kõ Wẽnd me b rẽnna.» La leokr kãng yɩka b fãa pɛlense.</verse>
				<verse number="18">Saduseẽ rãmb me waa a Zezi nengẽ, bãmb da yetame tɩ kũum ka tõee n vʋʋg ye.</verse>
				<verse number="19">Bãmb n sok a Zezi: «Soaala, a Moyiiz ra kõo tõnd noor kãnga: ‹Ned yao bɩ a kẽem sã n ki n bas pag sẽn pa rog biiga, pakr ne kẽema bɩ ne yao wã tɩ b rɩk pʋg-kõorã n dog biig n kõ sẽn ki-a wã.›</verse>
				<verse number="20">La ade, neb a yopoe n da ya ba-biisi la ma-biisi. Kẽema yii kãadem ne paga, la a kiime n bas pagã n ka paam biig ye.</verse>
				<verse number="21">Kãsem-pʋgdgã rɩka pagã la yẽ me kiime n pa tol n paam biig ne-a ye.</verse>
				<verse number="22">A tãab soaba la sẽn pʋg-ba fãa kẽe kãadem ne pagã; bãmb ned ba a ye ka paam biig ne-a ye. Bãmb fãa kũum poore la paga meng yaool n ki.</verse>
				<verse number="23">Vʋʋgr wakato, bãmb fãa sã n vʋʋge, yaa ãnda n na n soog pagã? Yẽ yɩɩ bãmb b yopoe wã fãa pag la.»</verse>
				<verse number="24">La a Zezi leok-b lame: «Bũmb a to ka wa ne y tudgri n zʋʋg y sẽn ka mi Sebr sõng la Wẽnnaam pãnga ye.</verse>
				<verse number="25">Vʋʋgr wakato, neb sã n vʋʋg n sɛ, b pa le baood pag bɩ sɩd yɛs ye, b vɩɩ wa malɛk rãmb sẽn vɩ arzãnẽ.</verse>
				<verse number="26">La sã n ya kũum vʋʋgr poorẽ, yãmb pa karem a Moyiiz sebr pʋgẽ, Wẽnnaam sẽn gom ne a Moyiiz tʋgr pʋga n yetẽ: ‹Maam la a Abraam Wẽnnaam, a Izaak Wẽnnaam, a Zakoob Wẽnnaam bɩ?›</verse>
				<verse number="27">Woto wã b pa kɩɩms Wẽnnaam ye, b yaa nin-vɩɩs Wẽnnaam. Dɩlla yãmb tudga wʋsgo.»</verse>
				<verse number="28">Sɛb-mit a yembre sẽn wʋm Saduseẽ rãmba sokre, la a Zezi leokr sẽn yɩ neer yĩnga, yẽ me kolga a Zezi n sok sokr kãngã: «Wẽnnaam noya sʋka, yaa bʋg la pipi soaba?»</verse>
				<verse number="29">A Zezi leok-a lame: «Pipi soab la woto: ‹Israyɛl, kelg Soaala sẽn ya tõnd Wẽnnaam, bãmb b ye bala la Wẽnde.</verse>
				<verse number="30">Nong f Wẽnnaam, f Soaala ne f sũur fãa, ne f sɩɩg fãa la ne f pãng fãa.›</verse>
				<verse number="31">Noor a yiib soaba la woto: ‹Nong f to n wẽnd f menga.› Wẽnnaam noor a to ka be n yɩɩd bãmb b yiiba ye.»</verse>
				<verse number="32">Sɛb-mita yeelame: «Yãmb sẽn togsã yaa sɩda, Wẽnnaam yaa b yembr bala la sẽn yɩɩda bãmb ka ye.</verse>
				<verse number="33">Ned sã n nong bãmb ne a sũur fãa, ne a yam fãa, ne a pãng fãa, la a sã n nong a to wala a menga, rẽ yɩɩda maanda fãa gilli.»</verse>
				<verse number="34">A Zezi sẽn yãe t'a leokra zemsame yĩnga, b yeel-a lame: «Fo pa zãr ne Wẽnd Rĩung ye.» Ned ba a ye pa le saag n sok bãmb yɛs ye.</verse>
				<verse number="35">A Zezi ra ket n zãmsda neba wẽnd doogẽ la b zẽka b koɛɛg n yeele: «Yaa bõe yĩng tɩ Sɛb-mitba yet tɩ Krista yaa a Daviid biiga?</verse>
				<verse number="36">A Daviid meng ra pa yeel ne a Vʋʋsem Sõng Vẽenem: ‹Zu-soaba yeela m Soaala: Zĩnd mam dɩtgo al tɩ tol ta m sẽn na n kɩte tɩ f tab f bɛɛba ne f nao.›</verse>
				<verse number="37">A Daviid meng sã n boond bãmb t'a Soaala, b na yɩɩ wãna n le ya yẽ biig yɛsa?» Neb wʋsgo da kelgda b goama ne sũ-noogo.</verse>
				<verse number="38">A Zezi zãmsga pʋgẽ, b ra yeta nebã: «Bɩ y gũus ne Sɛb-mitbã. Bãmb nonga b na yeelg fu-wogd wẽnd doogẽ, b nongame tɩ neb pʋʋs-b soy zutu,</verse>
				<verse number="39">b baooda waoogr zĩis wẽnd dotẽ la rɩɩb rotẽ.</verse>
				<verse number="40">B sɛta pʋg-kõap arzɛka. B nongame n pʋʋs pʋʋs wogdo. Bãmb sɩbgr n na n yɩ toog n yɩɩda.»</verse>
				<verse number="41">A Zezi da zĩime tɩ b neng tees ligda ningr zĩiga la b ra geta neb wʋsgo sẽn da ningd ligd zĩ kãnga. Arzɛk rãmba ra kõta wʋsgo.</verse>
				<verse number="42">Pʋg-kõor a yembr sẽn da ya naong soab waame la yẽ me ninga ligdi sẽn zems ne a paoongo.</verse>
				<verse number="43">A Zezi boola b Tʋʋm-tʋmdba n yeel-ba: «Sɩd-sɩda mam yeta yãmba tɩ pʋg-kõor kãnga ninga ligd wʋsgo n yɩɩd sẽn ning-ba fãa.</verse>
				<verse number="44">Bãmb fãa sẽn ningã, yaa b sẽn pa tar ligd ning tʋʋmde la b ning yã la pʋg kãnga sẽn ya naong soaba, yẽ ninga a sẽn da tar fãa, a sẽn teeg bũmb ning n na n vɩɩnde.»</verse>
			</chapter>
			<chapter number="13">
				<verse number="1">A Zezi sẽn yi wẽnd doogẽ wã la karen-biig a ye sẽn yeel-ba: «Soaala, ges-y rooga kugã la a meebã.»</verse>
				<verse number="2">A Zezi yeel-a lame: «Fo geta wẽnd dooga meeb sẽn ya neer wʋsga laa? Ad kugr ba a ye ka na n kell a to zug ye, bãmb fãa na n viigame!»</verse>
				<verse number="3">A Zezi sẽn ta Oliviye Tĩngla zugu, b zĩndame tɩ b neng get wẽnd doogã. Wakat kãnga a Piyɛr ne a Zak n paas a Zã ne a Andre sẽn mik tɩ ned a to ka be ne bãmba, b yeela a Zezi:</verse>
				<verse number="4">«Bɩ y togs tõnd yell kãnga sẽn na n taas wakat ninga la bũmb ning sẽn na deng n maan dũni sɛɛb wakato.»</verse>
				<verse number="5">A Zezi leoka b karen-biisã: «Bɩ y gũus tɩ b ra tudg yãmb ye.</verse>
				<verse number="6">Neb wʋsg na n waa mam yʋʋr yĩnga n yetẽ: ‹Yaa maam la Krista,› la b na tudga neb wʋsgo.</verse>
				<verse number="7">Yãmb sã n wʋm tɩ b gomd zabr yelle, bɩ y sã n wʋma zabr rãamde, bɩ y ra zoe rabeem ye. Rẽ fãa na n deng waame la nan ka dũni sɛɛb ye.</verse>
				<verse number="8">Buud a yembr neba na n maana zabre ne bu-zẽnd dãmba, soolem a ye rãmba na n yika zabr ne soolm a to neba. Zĩis kẽere tẽnga na miimame; kom na n zĩnda wakat kãnga, bɩ y bãng tɩ rogma waasg n sɩnge.</verse>
				<verse number="9">Gũus-y y mense. B na yõka yãmb n kẽng bʋ-kaoodba nengẽ; b na n pãba yãmb ne kaase karen-dot pʋsẽ; b na n talla yãmb n kẽng tẽnga nanams la dĩm dãmb taoore, la b na n kẽes-y la bʋʋdo, y sẽn tũud maama poorẽ.</verse>
				<verse number="10">La yaa modgr tɩ Koe-nooga reng n moon zĩis fãa tɩ neba wʋm-a.</verse>
				<verse number="11">B sã n wa yõg yãmba n kẽng bʋ-kaoodb taoore, bɩ y ra bʋ y sẽn na n leok bũmb ninga poorẽ ye. Bũmb ning sẽn na n wa yãmb yamẽ wakat kãnga, yaa bõn-kãng la y na n leoke. Pa yãmb mens n na n gom wakat kãng ye, yaa a Vʋʋsem Sõng n na n gom yãmb zĩigẽ.</verse>
				<verse number="12">Ned na n yõka a ba-biig n kɩs tɩ b kʋ, tɩ ba na n kɩs a biiga, tɩ kamb na n kɩs b ba rãmba tɩ b kʋ.</verse>
				<verse number="13">Mam yĩnga, neb fãa na n kisga yãmba. La ned ning sẽn na n tall a tẽeb kẽnkẽ n ta namsga tɛka, yẽ soab na n fãaga a menga.</verse>
				<verse number="14">Yãmb sã n yãend yel-yooga sẽn wat ne Sũ-sãang kãsenga zĩig ninga a sẽn pa tog n zĩndĩ, ned ninga sẽn karemd-a bɩ a wʋme. Neb niyns sẽn be-b Zɩɩde tẽns pʋsẽ wakat kãnga, bɩ b zoe n dʋ tãmsã.</verse>
				<verse number="15">Sẽn zao-a gaosg zug wakat kãng bɩ a soab ra sig ye,</verse>
				<verse number="16">a ra kẽ a roogẽ n dɩk bũmb ye. Ned ninga sẽn be-a pʋʋgẽ wakat kãng bɩ a ra le wa yir n bao fuug ye.</verse>
				<verse number="17">Yell na pak tʋtr-pʋs la sẽn yẽsemd-b kamb wakat kãnga.</verse>
				<verse number="18">Bɩ y pʋʋs tɩ yell kãnga ra seg waood wẽnd ye.</verse>
				<verse number="19">Da kãens toolem na n yɩɩga toolem buud fãa. Al dũni sɩngre n ta marsã, b nan pa yãend a taar ye la b kõn le yãend me ye.</verse>
				<verse number="20">Wẽnnaam sã n da pa woogẽ dasem kãens sõore, ned ba a ye kõn tõogẽ n põs ye.</verse>
				<verse number="21">La nin-sõma yĩnga, Wẽnnaam sẽn tũus b rãmba yĩnga, b sõora woogame. Ned sã n yeel yãmb wakat kãnga: ‹Ad Krista bee ka; wa-y tɩ b bee kaalẽ,› bɩ y ra tẽ a soab goam ye.</verse>
				<verse number="22">Zirẽ-be-neba, zirẽ-be-bãngdba na n zĩnda wʋsg wakat kãnga. B na n maana bõn-bãna la makr dãmb wʋsgo n tudg nin-sõma wã menga sã n da tõeẽ.</verse>
				<verse number="23">Sã n ya yãmba, gũus-y y mense, tɩ m deng n wilga yãmb dẽ fãa tɩ nan ket n zãr.</verse>
				<verse number="24">Dasem kãense, sũ-beed kãsenga sã n wa looge, wĩntoog bugum na n kiime, kiuug kõn le kõ vẽenem yɛs ye.</verse>
				<verse number="25">Ãds na n vigsame n dʋʋge, la yĩngr pãensa fãa na menemame.</verse>
				<verse number="26">Wakat kãnga b na yãe Ned Biiga sẽn zom sawadgo n wat ne pãng la zɩɩr kãsenga.</verse>
				<verse number="27">B na n yaoolame marsã n tʋm b malɛgse tɩ b saag zĩis fãa n tigim b nin-sõma sẽn be ween-vɩɩs a naasã, tẽnga la saaga sẽn singd zĩig ninga n tãag b sɛtmẽ.</verse>
				<verse number="28">Bɩ y rɩk kankang makre. Yãmb sã n mik t'a tãood wil poala la a tobd vãado, y miime tɩ tʋʋlg wẽnd kolgame.</verse>
				<verse number="29">Woto-me yãmb sã n wa yãe mam sẽn gom bũmb niynsa fãa taasgo, bɩ y bãng tɩ wakat taame.</verse>
				<verse number="30">Sɩd-sɩda m yeta yãmba: dũni kãnga neb kõn loog zãnga tɩ mam sẽn togsa ka taas ye.</verse>
				<verse number="31">Yĩngr la tẽng na n loogame la mam goama kõn loog ye.</verse>
				<verse number="32">Sã n yaa daara taki wã, ned ba a ye ka mi ye. Malɛk rãmb sẽn be yĩngr ka mi ye. Ned Biiga me ka mi daar kãng ye. Yaa Ba n mi bala.</verse>
				<verse number="33">Gũus-y wakat fãa la y ra bao vʋʋsg ye tɩ yãmb ka mi wakat kãng taab daar ye.</verse>
				<verse number="34">Yaa wa ned sẽn togd sore n bas a yir gũudem ne a sõgen-kamba. A kõo bãmb tõogo tɩ b yõdg n ges bũmba fãa la b kõo ned kam fãa a tʋʋmde a sẽn na n yõdg n maan. A yeela dig noora gũuda t'a yõdg n gũ neere.</verse>
				<verse number="35">Yãmb me, gũus-y tɩ y pa mi yir soab waoong wakat ye. A na n waa yʋn-sʋka, tõd-beoogo, no-raoog kɛlenga, bɩ yibeoogo, y ka mi ye.</verse>
				<verse number="36">A sẽn na n wa wakat ning fãa, sõng-y t'a ra mik tɩ y gõeeme ye.</verse>
				<verse number="37">M sẽn gomdã yaa yãmb fãa la m gomd ne: gũus-y.»</verse>
			</chapter>
			<chapter number="14">
				<verse number="1">Da keta rasma a yiib bala tɩ bur sẽn pa le ningd bɩlle la Pak kibs ta. Maan-kʋʋdba kãsem dãmba la Sɛb-mitba fãa baoo b sẽn na n maan toto n yõk a Zezi n kɩt tɩ b kʋ-ba.</verse>
				<verse number="2">B ra yeta taaba: «D da saag rẽ Kibsa raare tɩ tẽnga tõe n wa wulumda me.»</verse>
				<verse number="3">A Zezi da bee Betani, wãoor a yembre sẽn boond t'a Simo zakẽ, n dɩtẽ. Pag a ye waa zakẽ be ne kug peesem yʋbl pɛɛlga. Yʋbla ra pida ne yũ-noog ka-neem sẽn daad toogo. Paga wãaga yʋblã n daag kaama a Zezi zugu.</verse>
				<verse number="4">Rẽ puuga neb wʋsg sũuri tɩ b ra gomd ne taaba n yetẽ: «Yaa bõe yĩng tɩ b sãamd yũ-noog kaam a woto?</verse>
				<verse number="5">B ra tõe n koosa kaama n paam wakɩ koeems kobs-tã n dɩk n kõ naong rãmba.»</verse>
				<verse number="6">B ra pa gomd noog ne paga ye. A Zezi yeel-b lame: «Bas-y paga laafi. Yaa bõe yĩng la y sãamd y sũuri? A tʋma tʋʋmd sõngo mam yĩnga.</verse>
				<verse number="7">Naong rãmb na n kell n zĩnda yãmb sʋk daar fãa. Y sẽn dat wakat ning fãa, y na tõog n sõng-ba. La sã n ya maam, mam pa na n zĩnd ne yãmb daar fãa ye.</verse>
				<verse number="8">Pʋg kãnga maana a sẽn da tõe n maan bũmb ninga. A sẽn zɛ mam yĩnga ne kaama, a zoe n beoolame n segl m mumbu.</verse>
				<verse number="9">Sɩd-sɩda mam yeta yãmb tɩ dũni wã fãa pʋgẽ, b sẽn na n togs Kibar nooga zĩig ning fãa, b na gom pʋg kãnga sẽn maana me yelle.»</verse>
				<verse number="10">Dẽ poore, piig la a yiiba nin-yend sẽn boond tɩ Zɩɩda, Iskariyot tẽng neda, kẽngame n tɩ yẽs ne maan-kʋʋdba nanamse n yet t'a na yõk a Zezi n kõ-ba.</verse>
				<verse number="11">B sẽn wʋm woto, b sũur yɩɩ noog wʋsgo tɩ b kãab-a ligdi. A Zɩɩda ra baooda marsã, wakat ning a sẽn na n yõk a Zezi.</verse>
				<verse number="12">Bura sẽn pa le ningd bɩlla sɩngr daare, pe-bila kʋʋb daare, karen-biisa soka a Zezi: «Yãmb datame tɩ d segl pak rɩɩb yɛɛlẽ?»</verse>
				<verse number="13">A Zezi tʋma bãmb neb a yiibu: «Kẽng-y tẽnga pʋgẽ tɩ y na seg rao a ye sẽn zɩt yʋʋre ne koom.</verse>
				<verse number="14">Bɩ y pʋg-a n kẽ a sẽn na n kẽ zĩig ningã la beene, y na yeel zaka soaba: ‹Soaala n tʋm tõndo tɩ d wa sok yãmba n ges yaa do-bʋgo la b na n paam n dɩ pak rɩɩbo ne b karen-biisã?›</verse>
				<verse number="15">A na n wilg-y-la do-kãsenga sẽn dog a to zugu la sẽn be neere. Do-kãng pʋg zoe n manegame n sɛ. Segl-y paka rɩɩb be.»</verse>
				<verse number="16">Sẽn tʋm b rãmba yii n loogame la b yãee fãa w-a a Zezi sẽn pĩn n togsã la b segla paka rɩɩbo.</verse>
				<verse number="17">Zaabr sẽn ta, a Zezi waa ne b Tʋʋm-tʋmdb piig la a yiibã.</verse>
				<verse number="18">B sẽn waa n dɩtẽ, a Zezi yeel-b lame: «Ade m yeta yãmba tɩ yãmb nin-yend n na n zãmb maam. Yẽ soab rɩta ne maam marsã.»</verse>
				<verse number="19">Bãmb fãa ra zĩi ne sũ-sãanga la ned kam fãa ra sokdame: «Soaala, yaa maam bɩ?»</verse>
				<verse number="20">A Zezi yeel-b lame: «Yaa yãmb piig la a yiibã nin-yende, yaa ned sẽn naaga maam n tʋmd a nug laagẽ.</verse>
				<verse number="21">Ned Biiga sɩd na n looga wa b sẽn da pĩnd n gʋls a poorẽ, la yell na pak Ned Biiga zãmbdã. Nin-kãng sã n da pa rogẽ n são.»</verse>
				<verse number="22">B sẽn waa n dɩtẽ, a Zezi rɩka bur n ning-a barka n wes n pʋɩ b karen-biisã n yetẽ: «Deeg-y tɩ woto yaa mam yĩnga.»</verse>
				<verse number="23">B rɩka laog neere ne rãam n pʋʋs bark pʋʋsgo n yaool n dɩk n kõ-ba. Ned kam fãa reegame n yũ.</verse>
				<verse number="24">A Zezi yaool n yeel-b lame: «Woto yaa m zooda zɩɩm, Zooda sẽn yõg ne zɩɩma m sẽn daag neb fãa yĩnga.</verse>
				<verse number="25">Sɩd-sɩda mam yeta yãmba tɩ m kõn leb n yũ bugsuntung sõng biis rãam n tol n ta raar ning m sẽn na n leb n wa yũ a rã paalga Wẽnd Rĩunga pʋga.»</verse>
				<verse number="26">B sẽn yɩɩl bark yɩɩl n sɛ, b yiime n dɩk Oliviye tãng sore.</verse>
				<verse number="27">A Zezi waa n yeel-b lame: «Yãmb fãa na n basa raood ne mam pʋgbo tɩ b gʋlsame: M na pãba pe-kɩɩma la pe-yãansa na n sẽegame.</verse>
				<verse number="28">La m sã n wa vʋʋge, m na reng yãmb Galile.»</verse>
				<verse number="29">T'a Piyɛr na n leok-ba: «Ba m taaba fãa sã n na kɩɩs tɩ b ka mi yãmba, kõn yɩ maam ye.»</verse>
				<verse number="30">A Zezi yeel-a lame: «Sɩd la m sẽn yet fooma: yʋnga bala no-raoog kõn kelem naoor a yiibu tɩ foom, a Piyɛr, pa kɩɩs naoor a tã tɩ f ka mi-m ye.»</verse>
				<verse number="31">La a Piyɛr le yeela ne pãnga n yɩɩd pĩnda: «Ba m na naag yãmba n ki, m kõn yeel abada tɩ m ka mi yãmb ye.» La karen-biis a taaba me yeela wa a Piyɛr.</verse>
				<verse number="32">B taa zĩig a ye sẽn boond tɩ Zɛtsemani la beene a Zezi yeela b karen-biisã: «Zĩnd-y ka tɩ m zãag n pʋʋs la m wa.»</verse>
				<verse number="33">B peega a Piyɛr, a Zak ne a Zã n zãag bilfu. Wakat kãnga sũ-sãang la yɩɩr yõk-b lame.</verse>
				<verse number="34">Dẽ la b yeel b karen-biisã: «Sũ-sãang n tar maam la sũ-sãanga seka m kũum. Bɩ y zĩnd ka la y ra gũs ye.»</verse>
				<verse number="35">B zãaga bilfu n lʋɩ tẽng n sɩng pʋʋsgo, n kotẽ tɩ namsga wakata zãag ne-ba, sã n tõe.</verse>
				<verse number="36">B ra pʋʋsda woto: «M Ba, bũmb ka be n ya toog ne yãmb ye. Y sã n dat bɩ y zãag namsg kãnga ne maam, la baasg fãa, bɩ y maan y sẽn dat la y ra tũ mam daab ye.»</verse>
				<verse number="37">Dẽ poore b le waa b karen-biisa nengẽ la b mikame tɩ b gõe. A Zezi neka a Piyɛr n yeel-a: «Piyɛr, fo gõeeme laa? Fo ka tõe f meng wakat a ye pʋgẽ bal n ka gũsi?</verse>
				<verse number="38">Bas-y gõeem la y pʋʋse n da wa lʋɩ kʋɩɩbg pʋgẽ ye. Ninsaal wɩɩda pãng a raabẽ, la yĩngẽ wã, a pãng paooda.»</verse>
				<verse number="39">B leba b pʋʋsga zĩigẽ la b pʋʋsame n le togs pĩnd goama.</verse>
				<verse number="40">B sẽn le lɛɛg n wa karen-biisa nengẽ, b le mikame tɩ b ket n gõe. Gõeem da tar-b la wʋsgo la b ra ka mi b sẽn leokd bũmb ning ye.</verse>
				<verse number="41">A Zezi le waa b nengẽ naoor a tãab soaba la b yeel-b lame: «Y sã n dat bɩ y gũs marsã la y vʋʋse tɩ fãa sɛɛme. Wakata taame; yaa marsã la b na n yõk Ned Biiga n kɩs yel-wẽn-maandba.</verse>
				<verse number="42">Aya! Yik-y tɩ d loog tɩ sẽn na n zãmba Ned Biiga kolgame.»</verse>
				<verse number="43">A Zezi da ket n gomdame t'a Zɩɩda wẽneg n ta ne neb ka tɛk sẽn zãad sʋʋs la rasaba. Yaa tẽnga kãsem dãmba la maan-kʋʋdba nanamse n da tʋm-ba.</verse>
				<verse number="44">Zãmbda ra pĩnd n kõ-b la makre: «Mam sẽn na n mobg ned ningã, yaa yẽ, bɩ y yõk-a la y tall-a ne gũusgu.»</verse>
				<verse number="45">A Zɩɩda sẽn ta bala, a wẽneg n kolga a Zezi n yetẽ: «Soaala, m pʋʋsda yãmba.» La a mobg-b lame.</verse>
				<verse number="46">La neba yõka a Zezi.</verse>
				<verse number="47">Ned a yembr sẽn da be a Zezi sɛɛgẽ wõoga a sʋʋga n kɛ maan-kʋʋd kãsenga sõgen tʋbre n fiuugi.</verse>
				<verse number="48">La a Zezi goma ne nebã n yetẽ: «Yãmb waa ne sʋʋse n na n yõk maam, wala mam yaa so-gɩta.</verse>
				<verse number="49">Daar fãa mam da bee wẽnd doogẽ n zãmsd neba, la yãmb pa yõk maam wakat kãng ye. Dẽ fãa yaa sẽn na yɩla tɩ bãngdba gʋlsg tõog n taase.»</verse>
				<verse number="50">Wakat kãnga karen-biisa fãa basa a Zezi n zoe.</verse>
				<verse number="51">Bi-bɩɩg a yembr n da pʋgd a Zezi. Yaa fu-goabg bal la a ra pil yã. Tãb-biisa sẽn yõk-a,</verse>
				<verse number="52">a fãagame n zoe a bɩlgemde, n bas fu-goabga bãmb nusẽ.</verse>
				<verse number="53">B talla a Zezi n kẽng maan-kʋʋd kãseng yiri. Maan-kʋʋdba nanamse, tẽnga kãsem-dãmb la Sɛb-mitba fãa ra tigma be.</verse>
				<verse number="54">A Piyɛr pʋg-b la yɩɩga n wa tol n kẽ kãsma zakẽ n tɩ zĩ ne tãb-biisã n woot bugum.</verse>
				<verse number="55">Maan-kʋʋdba nanamse la tẽnga kãsem dãmba ra baooda yell sẽn na n dogl a Zezi zugu n yaool n tõog n kao b kũum bʋʋdo, la b ra pa yãet fɩ.</verse>
				<verse number="56">Kaset-zirẽ dãmb wʋsg waa be, la b toagsga ra pa segd taab ye.</verse>
				<verse number="57">Neb kẽer yikame n yagd zirẽ n yetẽ:</verse>
				<verse number="58">«Tõnd wʋma a sẽn yeele: mam na n wãa wẽnd do-kãnga, neb nus sẽn me, la dasma a tãab pʋgẽ bala m na lebs n me a to sẽn pa na n yɩ ninsaal nug tʋʋmd ye.»</verse>
				<verse number="59">Yell kãnga poorẽ me b yelsma da pa zemsd taab ye.</verse>
				<verse number="60">Dẽ la maan-kʋʋd kãsenga yik a toore neba sʋka n sok a Zezi: «Y pa leokd tɩ bũmb laa? Yaa bõe kaset la b kõt yãmb poorẽ woto?»</verse>
				<verse number="61">A Zezi sĩnda b noore n pa leok tɩ bũmb ye. Maan-kʋʋd kãsenga yeela a Zezi: «Yaa foom la Wẽnnaam sẽn tʋm a soba bɩ?»</verse>
				<verse number="62">A Zezi leokame: «N-yẽe! Yaa mam menga. La yãmb na yãend Ned Biiga t'a zĩ Wẽnnaam pãng soab rɩtgo, la a yit sawat zug n watẽ.»</verse>
				<verse number="63">Dẽ la maan-kʋʋd kãsenga kẽes a fut n yetẽ: «Tõnd tara kaset dãmb tʋʋmd yɛs bi?</verse>
				<verse number="64">Yamb wʋma a sẽn tʋʋs Wẽnnaam yʋʋre, yãmb tagsdame tɩ bõe?» La b fãa yeelame t'a toga ne kũum.</verse>
				<verse number="65">Neb kẽer sɩngame n tʋbsd a Zezi neng ne kolkoodo. B pila b neng ne pɛɛla n pãbd-b pegse n yetẽ: «Bɩ f bãng sẽn ya ned ninga n wẽ fooma!» Naab ka loog ka rãmba pãb-b la wʋsgo.</verse>
				<verse number="66">A Piyɛr sẽn waa n be zakẽ wã, maan-kʋʋd kãseng zakẽ, bi-pugl n wa be.</verse>
				<verse number="67">A yãenda a Piyɛr sẽn da zĩi n woot bugma, a gesa a neng n yetẽ: «Fo me ra bee ne a Zezi, Nazarɛt nedã.»</verse>
				<verse number="68">A Piyɛr kɩɩsame n yetẽ: «Mam pa mi-a ye. Mam pa wʋmd fo sẽn dat n yeel tɩ bũmb ning ye.» A Piyɛr yiime n leb zãongẽ, la wakat kãnga no-raoog kelmame.</verse>
				<verse number="69">Bi-pugla sẽn paam n ges neere, a yeela neb niyns sẽn da be-b be wã: «Ad-a sɩd yaa bãmb neda.»</verse>
				<verse number="70">La a Piyɛr le kɩɩsame. Sẽn yɩ bilfu rẽ poore, sẽn da be-b be wã fãa yeela a Piyɛr: «Sã n ya sɩda, fo yaa bãmb neda, fo yaa Galile neda.»</verse>
				<verse number="71">La a Piyɛr sɩngame n kãabd a meng la wẽene: «Mam ka mi ned ning yãmb sẽn gomd a soab yella ye.»</verse>
				<verse number="72">La wakat kãng bala no-raoog kelma naoor a yiib soaba. A Piyɛr tẽega a Zezi sẽn da yeel yẽnd gomd ninga: «No-raoog kõn kelem naoor a yiibu tɩ fo pa kɩɩs maam naoor a tãab ye.» La a sɩnga yãbre.</verse>
			</chapter>
			<chapter number="15">
				<verse number="1">Beoog sẽn waa n vẽege, maan-kʋʋdb nanamse, tẽnga kãsem dãmba, Sɛb-mitba la bʋ-kaoodba tigma taaba n na n ges b sẽn na n maan bũmb ninga. B kɩtame tɩ b sẽb a Zezi ne wĩyã n tall-ba n kẽng a Pilat nengẽ.</verse>
				<verse number="2">A Pilat soka a Zezi: «Yaa foom la Zʋɩf rãmba dĩma bɩ?» T'a Zezi leoke: «Yãmb meng yeelame.»</verse>
				<verse number="3">Maan-kʋʋdba nanams rõda a Zezi ne rõadg buud fãa.</verse>
				<verse number="4">A Pilat soka a Zezi yɛsa: «Fo pa leokd tɩ bũmb laa? Ges b sẽn dõt foo ne rõadg ning wɛ!»</verse>
				<verse number="5">La a Zezi kell n pa leok tɩ bũmb ye, al t'a Pilat pɛleng ra yɩgda.</verse>
				<verse number="6">Zʋɩf rãmba sã n da mii n maand kibs kãseng fãa, a Pilat da mii n yiisda roogo bi-bɛɛg ninga neba sẽn da kot-a t'a yiisi.</verse>
				<verse number="7">Zemsame tɩ wakat kãnga neb wʋsg tigma taab n kos a Pilat t'a yiis bi-bɛɛg a yembre, waa a sẽn mii n maand yʋʋmd fãa.</verse>
				<verse number="8">Bi-bɛɛg a yembre n da be bi-beesa roogẽ, t'a yʋʋr boond tɩ Barabas. Yẽ n da naag a tũud-n-taas n kʋ ned, zabr sẽn yik tẽnga pʋgẽ.</verse>
				<verse number="9">A Pilat sok-b lame: «Yãmb datame tɩ m yiis Zʋɩf rãmba dĩm n kõ-y bɩ?»</verse>
				<verse number="10">A Pilat meng ra miime tɩ yaa sũ-kiir yĩnga la maan-kʋʋdba nanams ra yõk a Zezi n wa yẽ nengẽ.</verse>
				<verse number="11">Maan-kʋʋdba nanams sagla neba tɩ b kos a Barabas yiisgu.</verse>
				<verse number="12">A Pilat soka neba yɛsa: «La mam maanda bõe ne yãmb sẽn boond a soab tɩ Zʋɩf rãmb dĩma?»</verse>
				<verse number="13">La neba mooname yɛsa: «Bɩ y ka-a pika.»</verse>
				<verse number="14">A Pilat sok-b lame: «A maana bõe sẽn ya wẽnga?» Zʋɩf rãmba mooname n yɩɩd pĩnda: «Bɩ y ka-a pika.»</verse>
				<verse number="15">A Pilat sẽn da rat n noog neba sũur yĩnga, a yiisa a Barabas n kõ-ba, dẽ poore, a kɩtame tɩ b pãb a Zezi ne kaase la a kõ-b la sor tɩ b ka-b pika.</verse>
				<verse number="16">Tãb-biisa talla a Zezi n kẽ zaka yaanga la b boola tãb-biisa fãa sẽn da beb be tɩ b wa tigim.</verse>
				<verse number="17">Dẽ poore, b yeelga a Zezi fu-miuugu la b kãama gõos gʋlle n teeg a Zezi zugu.</verse>
				<verse number="18">B ra pʋʋsd-b lame n yetẽ: «M pʋʋsda yãmb, Zʋɩf rãmba dĩma.»</verse>
				<verse number="19">B ra pãbda a Zezi zug ne tãnwĩiga la b sẽnesd b neng ne kolkoodo. B ra wõgemda b taoore n pʋʋsd-ba.</verse>
				<verse number="20">B sẽn wa n yaal a Zezi n tɩge b yeega fu-miuugã n le pil-b b meng fuugu.</verse>
				<verse number="21">Dẽ poore, b talla a Zezi n na n tɩ ka-b pika. Sor zugu, b sega rao a yembre sẽn yi a weoogẽ n kuiisẽ, a yʋʋr la a Simo. A da yaa Sirɛn neda, a Aleksãndr la a Rufus baaba. B modg-a lame t'a reeg a Zezi pikã n zɩ.</verse>
				<verse number="22">B talla a Zezi n kẽng zĩig a yembr sẽn boond tɩ Golgota. Dat n yeelame tɩ zu-waanga.</verse>
				<verse number="23">B kõ-la a Zezi rãam sẽn pul tɩdare la b pa sak n yũ ye.</verse>
				<verse number="24">B ka a Zezi pika, la b rɩka b futã n pʋɩ taaba. B poeesame n na n bãng fuug fãa soaal sẽn na n yɩ a soaba.</verse>
				<verse number="25">B sẽn waa n ka a Zezi n sɛ, dẽ tɩ yaa wĩnto-sʋka</verse>
				<verse number="26">la b da gʋlsame n wilg b sẽn lʋɩɩs bũmb ning taoore n na n kʋ a Zezi: «Zezi, Zʋɩf rãmba dĩma.»</verse>
				<verse number="27">B ra kaa wagda a yiibu n naag ne a Zezi, a yembre a Zezi rɩtgo, a yembre b goabga. [</verse>
				<verse number="28">Yaa woto la sẽn gʋls Sebra pʋgẽ tõog n taase: b sõd-a la nin-wẽens sʋka.]</verse>
				<verse number="29">Sẽn da loogdeb be wã fãa ra tʋʋsda a Zezi la b gird b zutu n yetẽ: «Aya! Fo sẽn tõe n wã wẽnd doogã n le me-a rasem a tãab pʋgẽ wã, aya! Sig pika marsã n fãag f menga.»</verse>
				<verse number="30">Maan-kʋʋdba nanamse, Sɛb-mitba ra laada ne taaba n yetẽ:</verse>
				<verse number="31">«A fãaga a taaba la a pa tõe n fãag a meng ye.</verse>
				<verse number="32">Wẽnnaam Tʋʋm-tʋmda la Israyɛl dãmba dĩma, sig pika zug marsã tɩ d yãend n yaool n tẽ.» Ba b sẽn da naag neb niyns n ka pika ne a Zezi wã, bãmb me ra laad-b lame.</verse>
				<verse number="33">Wakat a yoob soab sẽn ta, lik bui tẽnga zãnga, al tɩ ta zaabre.</verse>
				<verse number="34">Zafare, a Zezi moona ne koɛɛg kãsenga: «Eloi, Eloi, lema sabaktani?» ( Eli, Eli, yaa bõe yĩng tɩ y basd maam? )</verse>
				<verse number="35">Neb kẽer sẽn da pẽ wʋma a Zezi goama la b yeela taaba: «Ad-a boonda a Eli.»</verse>
				<verse number="36">La ned a yembr wudgame n dɩk bũmb sẽn fõogd koom n los rã-miisgẽ n sel-a tãnwĩig n kõ a Zezi tɩ b yu. B ra yetame: «Bas woto tɩ d gese a Eli na waa n sik-a.»</verse>
				<verse number="37">La a Zezi zẽka b koɛɛg n moon ne pãnga la b kii wakat kãnga.</verse>
				<verse number="38">Wakat kãng bala, wẽnd doog peen-kãsenga kẽegame, al yĩngri n ta tẽnga.</verse>
				<verse number="39">Tãnsoab n da yɛs pika tẽngre. A sẽn yãe t'a Zezi kiime a yeelame: «Sɩd-sɩda nin-kãnga ra yaa Wẽnnaam Biiga.»</verse>
				<verse number="40">Pagb kẽer da yɛsa yɩga n getẽ. A Mari Madelɛn, a Mari, a Zak la a Zozɛf ma, n paas a Zebede kamba ma, ra bee bãmb sʋka.</verse>
				<verse number="41">A Zezi sẽn waa n be Galile, yaa bãmb n da tũud-b la b ra sõngd-b. Pʋs n yɩɩ pagb wʋsgo n da tũ ba n wa Zerizalɛɛm.</verse>
				<verse number="42">Zĩiga da zoe n sobgame, la sẽn da ya vʋʋsg ket tɩ beoog seglg yĩnga,</verse>
				<verse number="43">Arimati ned a yembre sẽn boond t'a Zozɛf, da yaa nin-kãsenga bʋʋdba sʋka. Yẽ ra gũuda Wẽnd Rĩunga waoongo la yẽ n keng a sũuri n kẽng a Pilat nengẽ n tɩ kos a Zezi yĩnga.</verse>
				<verse number="44">A Pilat pɛleng yɩka a sẽn wʋm t'a Zezi zoee n kiime t'a bool tãnsoabã n sok-a n bãng kũuma sẽn yɩ sasa ninga.</verse>
				<verse number="45">A sẽn paam tãnsoaba leokre, a kɩsa kũuma a Zozɛf.</verse>
				<verse number="46">A Zozɛf raa peende la a sika a Zezi yĩnga n vil-a ne peende n yaool n gãneg-a yaoog sẽn tuk pĩigẽ. Dẽ poore, a bilga kug bedre n pag yaooga noore.</verse>
				<verse number="47">A Mari Madelɛn la a Mari, a Zozɛf ma, da geta b sẽn gãnegd a Zezi zĩig ningã.</verse>
			</chapter>
			<chapter number="16">
				<verse number="1">Sibri daar sẽn looge, a Mari Madelɛn la a Mari, a Zak ma, n paas a Salome, daa yũ-noog kaam n na n tɩ zɛ a Zezi yĩnga.</verse>
				<verse number="2">Ata daar yibeoogo, wĩndg sẽn puk paalem, b waa yaoogẽ wã.</verse>
				<verse number="3">Bãmb da gomda ne taaba: «Yaa ãnna n na n bilg yaooga kugr n kõ-do?»</verse>
				<verse number="4">La b sẽn doog b nenga b yãeeme tɩ kugra billgame n dɩg kɛɛnga. Kugra ra bɛdma al wʋsgo.</verse>
				<verse number="5">B kẽe yaoogẽ wã la b yãee bi-bɩɩg sẽn da zĩ rɩtgo n yer fu pɛɛlga la rabeem kãseng yõk-b lame.</verse>
				<verse number="6">Daoa yeel-b lame: «Da zoe-y rabeem ye! Yãmb baooda a Zezi, Nazarɛt nedã b sẽn da ka pika, b vʋʋgame, b ka le be ka yɛs ye, ad-b sẽn da gãneg bãmb zĩig ninga.</verse>
				<verse number="7">La bɩ y kẽng n tɩ wilg b tũud-n-taasã la a Piyɛr n yɩɩda, tɩ b na n denga bãmb Galile, la yaa beene la y na n yãend-ba, wa b meng sẽn pĩnd n wilgi.»</verse>
				<verse number="8">B sẽn yi yaoogẽ wã, b zoeeme n zãag. Bãmb fãa ra rigdame, la b ra pa le so b meng yɛs ye. Dabeem sẽn da tar-b yĩnga, b pa sak n gom ne ned ba a ye. [</verse>
				<verse number="9">A Zezi vʋʋga ata raar yibeoogo la b reng n lika a Mari Madelɛn.</verse>
				<verse number="10">Yaa yẽ pʋgẽ la a Zezi ra yiis Sʋtãamb a yopoe. A kẽngame n tɩ togs kibarã a Zezi tũud-n-taasã. Bãmb fãa sũr da sãamame al tɩ b ra ket n yãbda.</verse>
				<verse number="11">Bãmb sẽn wʋm t'a Zezi vʋʋgame la a Mari Madelɛn yãend-b lame, b pa sak n tẽ ye.</verse>
				<verse number="12">Dẽ poore, yaa bãmb neb a yiibu la a Zezi lik sor zugu ne yĩng sẽn da ka le wẽnd pind dẽnda; nin-bãmb da rabda b weoogẽ.</verse>
				<verse number="13">Bãmb lɛɛg n wa togsa kibarã b taaba la b pa sak n tẽ bãmb me ye.</verse>
				<verse number="14">Dẽn zugẽ yɩɩ Tʋʋm-tʋmb piig la a yembrã la a Zezi likyã. Bãmb da zĩi n dɩta wakat kãnga. A Zezi sãbsa bãmb me b sũ-keelma yĩnga la b sẽn pa sak n tẽ wã yĩnga. Bãmb pa tẽ neb niyns sẽn da yãend-b a Zezi sẽn yi kɩɩms sʋk ye.</verse>
				<verse number="15">A Zezi yeela b Tʋʋm-tʋmdbã: «Bɩ y kẽng dũni fãa pʋgẽ n zãms neb Kibar noogã.</verse>
				<verse number="16">Ned ninga sẽn na n saka n tẽ, la sẽn na n saka n deeg soobo, yẽ soab na n paama fãagre. La ned ning sẽn na n zãgsa tẽebo, yẽ soab na palga a menga.</verse>
				<verse number="17">Ad sẽn na n tẽbã sẽn na n maam bõn-bãn niynsi: mam yʋʋr yĩnga, b na n diga sʋtãamba. B na n goma bu-zẽmb goama.</verse>
				<verse number="18">Bãmb na n yõga wiis ne b nusi, la b sã n wa yũ zẽnem me, a kõn maan-b bũmb ye. B sã n sɩɩs bãad-dãmb ne b nusi, b na n paama laafi.»</verse>
				<verse number="19">A Zezi sẽn waa n gom ne bãmb n sɛ, b yɩkame n dʋ yĩngri. B zĩi Wẽnnaam dɩtgo.</verse>
				<verse number="20">La Tʋʋm-tʋmdba saaga zĩis fãa n zãms Kibar noogã, la Soaala ra sõngd-b lame, la b da maanda wẽnd makr dãmba n paasdẽ.]</verse>
			</chapter>
		</book>
		<book number="42">
			<chapter number="1">
				<verse number="1">Ad-y yɛl niyns fãa sẽn maan tõnd sʋka, neb wʋsg n yik n na n gʋls ba,</verse>
				<verse number="2">n gʋls-b tɩ tũ wala pipi Koe-nooga moandb sẽn yãend ne b nini.</verse>
				<verse number="3">Bãmb nao la m pʋgyã, n le vɛɛs yɛla fãa, al b sɩngrẽ n na n gʋls-b fo yĩnga, m nin-sõngo Teofil.</verse>
				<verse number="4">La woto wã f na bãng tɩ f sẽn paam zãmsgo ninga ka naag ne zirẽ lɛ-lɛ.</verse>
				<verse number="5">Zɩɩde naab a Erod zamaanẽ, maan-kʋʋd a ye n da be, a Abia sakẽ, n boond t'a Zakari, t'a pag sẽn boond t'a Elizabɛt yaa Aarõ yagenga.</verse>
				<verse number="6">Bãmb b yiiba da yaa nin-sõma Wẽnnaam taoore n da tũud Soaala noya la b raaba fãa, tɩ wɩdg ka ye.</verse>
				<verse number="7">B ra pa tar biig ye, t'a Elizabɛt ra yaa pɩg-kiiri; la bãmb b yiiba fãa ra kʋʋlame.</verse>
				<verse number="8">Sẽn waa n beẽ, maan-kʋʋra tʋʋmd gilgame n ta a Zakari saka. B poeesa wala b sẽn mii n maandẽ,</verse>
				<verse number="9">la lʋɩɩ yẽ zug, t'a kẽ Sõmblem Naab meng roogẽ n yõog wisdu.</verse>
				<verse number="10">Wisda yõogr wakato, zãma wã paa yɩnga n pʋsdẽ.</verse>
				<verse number="11">La Soaala malɛka lika a Zakari, wisda maan-kugra rɩtgo.</verse>
				<verse number="12">A Zakari sẽn yãe-a, a yɛɛsame la rabeem yõk-a lame.</verse>
				<verse number="13">Tɩ malɛka yeel-a: «Ra zoe rabeem ye, Zakari, tɩ f pʋʋsg reegame, fo pag na n doga biig n kõ-fo la f na n pʋda a yʋʋr a Zã.</verse>
				<verse number="14">A rogma na n pidsa fo menga la neb wʋsgo ne sũ-noog la na yɩ kɩdengo.</verse>
				<verse number="15">A Zã na n yɩɩ nin-kãseng Soaala taoore; a kõn yũ rãam la toos ye. A na n pida ne a Vʋʋsem Sõngo t'a ket a ma pʋgẽ.</verse>
				<verse number="16">A na n talla Israyɛl kamb wʋsgo tɩ b lɛɛg n wa kẽ Soaala, bãmb Wẽnnaam.</verse>
				<verse number="17">A na n lʋɩɩ Soaala taoore ne a Eli yam la a pãnga; a na wẽnemda ba rãmb la kamba sũur n tees taaba. A na n kõo kɩɩsdba nin-sõma wã yam sõngo, la woto a na n segl buud sõngo n kõ Soaalã.»</verse>
				<verse number="18">A Zakari yeela malɛkã: «Bõe n na n sõng-m tɩ m bãng rẽnna? M yaa nin-kẽema, m pag me kʋʋlame.»</verse>
				<verse number="19">La malɛka leok-a lame: «Mam la a Gabriyɛl sẽn yɛs Wẽnnaam taoore, la b tʋm-m lame tɩ m wa gom ne foo la m togs-f koe-noog kãnga.</verse>
				<verse number="20">La ade, fo na n lebga muka, fo kõn le tõog n gome, n tol n tãag yɛl kãensa fãa taasg raare, fo sẽn pa tẽ m goama yĩnga, la b yaool n na n pidsame, b raara sã n ta.»</verse>
				<verse number="21">La neba fãa yaool n da gũuda a Zakari, tɩ b pɛlens yɩgda a sẽn kaoosd wẽnd doogẽ wã.</verse>
				<verse number="22">A sẽn waa n yi, a makame t'a na n gom ne nebã, n konge. Dẽ la b bãng t'a paama likr wẽnd doogẽ. Yẽ menga ra kong n bilgda ne nugu, la a kell n yɩɩ muka.</verse>
				<verse number="23">A Zakari sẽn maan a tʋʋmna n pids a raare, a leba a yiri.</verse>
				<verse number="24">Sẽn yɩ bilf rẽ poore, a paga, a Elizabɛt, dɩka pʋga; a solga a meng kiis a nu. La yẽ meng n waa n gomda:</verse>
				<verse number="25">«Ad-y Soaala yaa n maana bũmb m yĩnga. Yaa n ta-la b raabo tɩ b rok m yãnd ninsaalb sʋka!»</verse>
				<verse number="26">Kiis a yoob sẽn sõd dẽ poore, Wẽnnaam tʋma malɛk a Gabriyɛl Galile tẽng a ye sẽn boond tɩ Nazarɛt,</verse>
				<verse number="27">bi-pugl a yembr nengẽ, b sẽn da kõ sɩd sẽn boond t'a Zozɛf n yaa a Daviid buud neda. Bi-pugla yʋʋr da boondame tɩ Maryam.</verse>
				<verse number="28">La malɛka sẽn kẽ a nengẽ, a yeelame: «M pʋʋsda yãmba, pid ne kũun soaba! Soaala bee ne yãmba, yãmb paama barka, pagba fãa sʋka.»</verse>
				<verse number="29">La a Maryam sẽn wʋm gomdã, a yɛɛsame; a ra bilgdame n baood pʋʋsg a woto võore.</verse>
				<verse number="30">Malɛka yeelame: «Da zoe-y rabeem ye, Maryam, yãmb paama bark Wẽnnaam taoore.</verse>
				<verse number="31">Ade, yãmb na n dɩka pʋga, yãmb na n doga bi-ribla la y na pʋda a yʋʋr a Zezi.</verse>
				<verse number="32">Bãmb na n yɩɩ nin-kãsenga, la b na n bool-b lame tɩ yĩngr soab Biiga. Wẽnnaam na n kõ bãmba b saamba, a Daviid, zaoore,</verse>
				<verse number="33">la b na n dɩ naam a Zakoob zakẽ daar fãa la b naam kõn zĩnd sɛɛb ye.»</verse>
				<verse number="34">A Maryam soka malɛkã: «Dẽ na n yɩ-la a wãna, tɩ m ka mi rao ye?»</verse>
				<verse number="35">Malɛka leokame: «A Vʋʋsem Sõng na n siga yãmb zugu la yĩngr soab pãng na n bui yãmba. Dẽ n so tɩ sõmblem biiga yãmb sẽn na n dogã, b na n bool-b lame tɩ yĩngr soab Biiga.</verse>
				<verse number="36">Bɩ y gese! Yãmb doagda, a Elizabɛt, dɩka pʋga n na n dog biig a kʋʋlem pʋgẽ, lebga kiuusa yoob marsã, b sẽn da ket n boond-a tɩ pʋg-kiiri;</verse>
				<verse number="37">tɩ bũmb ka be sẽn yɩɩd Wẽnnaam nug ye.»</verse>
				<verse number="38">La a Maryam yeelame: «Mam yaa Soaala yem-poaka, bɩ kell n yɩ ne maam wala yãmb sẽ yeelã.» La malɛka bas-a lame n looge.</verse>
				<verse number="39">A Mariyam waa n yika ne yãgbo n tees tẽng a yembre, Zɩɩda tãmsẽ.</verse>
				<verse number="40">A tɩ kẽe a Zakari yiri n pʋʋs a Elizabɛt.</verse>
				<verse number="41">A Elizabɛt sẽn wʋm a Maryam pʋʋsma, biiga sẽn da be a pʋgẽ wã yĩng sidgame. La a Elizabɛt pida ne a Vʋʋsem Sõngo,</verse>
				<verse number="42">t'a zẽk a koɛɛg n moonẽ: «Fo paama barka, pagba fãa sʋka, la f pʋgẽ biiga me paama barka.</verse>
				<verse number="43">Mam bee yɛ, tɩ m Soaala ma wat m nengẽ?</verse>
				<verse number="44">Ade, fo pʋʋsma sẽn lʋɩ m tʋbrẽ la m biiga yĩng sẽn sidgi, sũ-noog keelem yĩnga.</verse>
				<verse number="45">Foom la zu-noog soaba, tɩ fo tẽeme tɩ gomna b sẽn leok foom, Soaala yʋʋr yĩnga, na n taasame.»</verse>
				<verse number="46">La a Maryam yeelame: «Mam sɩɩga pẽgda m Soaal,</verse>
				<verse number="47">la m sũur kɩdemda sũ-noogo, Wẽnnaam m Fãagda yĩnga.</verse>
				<verse number="48">Bãmb gesa b biiga paoodlem. Ad marsã tɛka ninsaal buud fãa na n boola maam tɩ zu-noog soaba.</verse>
				<verse number="49">Tɩ Pãng soab maana yɛl kãsens mam yĩnga, la b yʋʋr yaa sõngo.</verse>
				<verse number="50">Dũni sẽn yet t'a yaa dũniya, b nimbãan-zoeer bee sẽn zoet-b bãmb zutu.</verse>
				<verse number="51">B wilga b kang pãnga. B riga wakr dãmba n sẽege.</verse>
				<verse number="52">B sika pãens rãmb b zaoorẽ, b zẽka talse.</verse>
				<verse number="53">Kom sẽn tar b rãmba, b tɩgs-b la ne kũuni, tɩ arzɛk rãmb yaool kul zaalem.</verse>
				<verse number="54">B kogla b biig, a Israyɛl; tɩ b tẽega b nimbãan-zoeerã</verse>
				<verse number="55">n na n pids zamaan woo zamaana b sẽn da kãab d saam-dãmba, a Abraam ne a kamba!»</verse>
				<verse number="56">A Maryam zĩnda ne a Elizabɛt sẽn zems kiis a tã n yaool n kul a yiri.</verse>
				<verse number="57">A Elizabɛt dogem taame; a roga bi-ribla.</verse>
				<verse number="58">A yags la a buud dãmb wʋmame tɩ Soaala zoe-la a nimbãanega, tɩ b lagem ne-a, n kɩdemnẽ.</verse>
				<verse number="59">Dasem a nii daare, b kẽesa bi-pɛɛlga bãongo. B pʋd-a la a ba yʋʋre: Zakari.</verse>
				<verse number="60">T'a ma yeele: «Ayoo! A Zã la b na n bool-a.»</verse>
				<verse number="61">Tɩ b yeel-a: «Fo buudẽ wã, ned ka be sẽn pʋd yʋ-kãng ye.»</verse>
				<verse number="62">La b bilsa ne nus n sok biiga ba a sẽn dat tɩ b pʋd biiga yʋʋr ninga.</verse>
				<verse number="63">A Zakari kosa walga n gʋls woto: «A yʋʋr la a Zã.» La b fãa pɛleng yɩkame.</verse>
				<verse number="64">Wakat kãng bala, a Zakari yaaga a noor t'a zelemd lak t'a na n gom n pẽg Wẽnnaam.</verse>
				<verse number="65">Dabeem yõka a yagsa fãa. A Zɩɩda soolma fãa tɛka, neba sõasg ra yaa yell kãnga.</verse>
				<verse number="66">La neb niyns fãa sẽn wʋm-ba, yella kɛ-la b sũurẽ tɩ b ra yetẽ: «Bi-kãnga na n wa yɩɩ bõe?» Sɩd me Wẽnnaam nug ra tika biiga zugu.</verse>
				<verse number="67">La biiga ba, a Zakari, ra pida ne a Vʋʋsem Sõngo, t'a gom bãngr goama n yeele:</verse>
				<verse number="68">«Soaala, Israyɛl Wẽnnaam, paam pẽgre, tɩ b waa n gesa b buudu n fãag-a.</verse>
				<verse number="69">Tõnd yĩnga b yiisa Fãagda, Pãng soaba, b biiga Daviid zakẽ.</verse>
				<verse number="70">Wala b sẽn da pĩnd n togs ne tẽn-kʋdem wẽnnẽ bãngdb sõma noore,</verse>
				<verse number="71">yaa Fãagd sẽn na fãag tõndo d bɛɛba la sẽn kis-b tõnda nusẽ.</verse>
				<verse number="72">Yɩɩ woto la b maan b nimbãan-zoeere ne d yaab rãmba. B tẽega b bark zoodã,</verse>
				<verse number="73">b tẽega kãabg ningã, b sẽn da kãab d ba, a Abraam.</verse>
				<verse number="74">B kãabame tɩ b na zãag-d ne d bɛɛba, n zãag-d ne rabeem buud fãa, tɩ d tõog n waoog-ba,</verse>
				<verse number="75">ne sõmblem la pʋ-peelem, bãmb maasmẽ, la d vɩɩma tõre.</verse>
				<verse number="76">La foom, bi-pɛɛlga b na bool foom tɩ Yĩngr soab no-rɛɛsa, tɩ foom n na n lʋɩ Soaala taoore n segl b soya;</verse>
				<verse number="77">n kɩt tɩ buuda bãng t'a na n paama fãagre ne a yel-wẽna yẽesgo,</verse>
				<verse number="78">tõnd Wẽnda sũuri pida ne nimbãan-zoeer bala, b nimbãan-zoeer yĩnga, b yĩngr Ãdga</verse>
				<verse number="79">na puki la a vẽneg sẽn zĩ-b likẽ sẽn zĩ-b kũum maasmẽ tɩ b nao wa paam n dɩk laafi so-tɩrga.»</verse>
				<verse number="80">Biiga ra bɩtame t'a yam da paasdẽ. A zĩnda weoogẽ n tãag daar ning a sẽn vẽneg a meng a Israyɛl kamba.</verse>
			</chapter>
			<chapter number="2">
				<verse number="1">Wẽnd kãnga, dĩma, a Ogust, yiisa sebre tɩ b sõd dũniya neba fãa.</verse>
				<verse number="2">Sõadg kãng n yɩ pipi sõadg la b maana-a-la a Kirinus, Siri kombera zamaanẽ.</verse>
				<verse number="3">Ned kam fãa ra lebda a tẽngẽ tɩ b sõd-a be.</verse>
				<verse number="4">A Zozɛf me yika Nazarɛt, Galile tẽnga, n kẽng Zɩɩda tẽng a ye sẽn boond tɩ Bɛtelyɛɛm, t'a ra ya a Daviid buuda neda.</verse>
				<verse number="5">La be la a tɩ sõde, yẽ ne a paga, a Maryam, sẽn da tʋte.</verse>
				<verse number="6">B sẽn waa n be Bɛtelyɛɛm, a Maryam dogem daar taame.</verse>
				<verse number="7">A doga a sãdem-biiga, n vil-a ne pɛɛla, n gãneg-a b sẽn kẽesd rũmsa zĩig ning n kõt b rɩɩbo, tɩ b ka paam weer sãamba dotẽ ye.</verse>
				<verse number="8">Pe-kɩɩmb n da be tẽnga noor n gũd b rũmsi ne yʋngo,</verse>
				<verse number="9">Soaala malɛk wa n pẽneg-b lame tɩ Soaala zɩɩra vẽenem bui-ba la rabeem kãseng yõk-b lame.</verse>
				<verse number="10">Malɛka yeel-b lame: «Da zoe-y rabeem ye tɩ yaa Kibar noog la m tara, yãmb la buuda fãa yĩnga:</verse>
				<verse number="11">dũnna, a Daviid tẽngẽ, Fãagda doga yãmb yĩnga; bãmb la Wẽnd Nedã la Soaalã.</verse>
				<verse number="12">Yaa ne makr kãnga la y na n bãng-ba: y na n yãee bi-pɛɛlg t'a gãe b sẽn kẽesd rũmsa zĩig ning n kõt-b rɩɩbã.»</verse>
				<verse number="13">Vugr bala yĩngr tãb-biisa ka tɛka wa n naaga malɛkã tɩ b pẽgd Wẽnd woto:</verse>
				<verse number="14">«Wẽnnaam paam pẽgr yĩngri la b yamleooga sẽn kẽ b rãmba paam laafi tẽng zugu!»</verse>
				<verse number="15">Malɛk rãmba bas-b lame n leb yĩngri tɩ pe-kɩɩmba yeel taaba: «Bɩ d ta Bɛtelyɛɛm n ges bũmb ning sẽn maane tɩ Soaala wilg tõndã.»</verse>
				<verse number="16">B kẽnga tao n tɩ mik a Maryam ne a Zozɛf la bi-pɛɛlg t'a gãe b sẽn kẽesd rũmsa zĩig ning n kõt-b rɩɩbã.</verse>
				<verse number="17">Pe-kɩɩmba yãenda ne b nifu, tɩ bãmb me na n sɩng n togs marsã, malɛka sẽn da zoe n wilg bãmb biiga poorẽ.</verse>
				<verse number="18">Ned ning fãa sẽn kelg-a, ra zĩi ne pɛlen-yɩka.</verse>
				<verse number="19">A Maryam ra bĩngda yɛl bãmb a sũurẽ, n bʋgsd-ba a yamẽ.</verse>
				<verse number="20">Pe-kɩɩmba lebgame n kilsdẽ la b pẽgd Wẽnnaam b sẽn yãend la b sẽn wʋm yĩnga. Fãa sɩd yɩɩ wala b sẽn da togs-bã.</verse>
				<verse number="21">A rogem dasm a nii yĩnga, b kẽesa biiga bãongo, n pʋd biiga t'a Zezi, yʋʋr ninga malɛka sẽn pind n pʋde tɩ b ma nan ka tʋd b pʋgã.</verse>
				<verse number="22">B sẽn waa n segl b mens n taas daar ning Noora sẽn yalsã, b talla biigã n kẽng Zerizalɛɛm n tɩ rɩk-b n kõ Wẽnde,</verse>
				<verse number="23">tɩ woto n be Soaala Noora sebrẽ: Bi-ribl fãa sẽn doge n yaa a ma pipi biiga, b rɩkd-a lame n kõ Soaala tɩ b sooge,</verse>
				<verse number="24">la wala Soaala Noor sẽn le rat yɛsa, yaa malwal a yiibu bɩ wal a yiibu la b kɩs tɩ b kʋ maoongo.</verse>
				<verse number="25">La ade, dao a ye n da be Zerizalɛɛm n boond t'a Simeõ. A ra yaa nin-tɩrga, nin-sõngo; a da gũuda Israyɛl yolsgo la a Vʋʋsem Sõng ra bee ne-a.</verse>
				<verse number="26">A Vʋʋsem Sõng ra vẽneg-a lame t'a bãng t'a kõn ki t'a ka reng n yãe Krista, Wẽnd Neda ye.</verse>
				<verse number="27">A Vʋʋsem Sõng kɩtame t'a kẽng wẽnd doogẽ. La biig a Zezi ba rãmb sẽn tall-b wakat ninga n wa pids noorã,</verse>
				<verse number="28">a reeg-b la a nusẽ la a pẽga Wẽnnaam n yetẽ:</verse>
				<verse number="29">«Soaala, wala y sẽn wilg y yambã, y tõeeme marsã n kõ-a sor t'a loog ne laafi;</verse>
				<verse number="30">tɩ m nini yãe-la y fãagre,</verse>
				<verse number="31">y sẽn seglg ninsaalb buud fãa yĩnga.</verse>
				<verse number="32">A yaa vẽenem n vẽnegd bu-zẽmbã, a yaa yãmb buud, a Israyɛl, zu-zẽkre.»</verse>
				<verse number="33">Biiga ma ne a ba pɛleng yika b sẽn da gomd b yell woto wã yĩnga.</verse>
				<verse number="34">A Simeõ ning-b la barka la a yeela a Maryam, biiga ma: «Ade, bi-kãnga waa ne neb wʋsgo sãoong la neb wʋsg manegre, Israyɛl pʋgẽ. A na n yɩɩ wa bõn-bãnde n wa ne no-koeemde.</verse>
				<verse number="35">La yãmb menga, yaa sʋʋga n na n kõs yãmb sũuri n kɩt tɩ y tũ rẽ n bãng sẽn be neb wʋsg rẽnnẽ.»</verse>
				<verse number="36">Bãngd poak a ye me n da be be, a An, a Fanuwɛl biiga, a Azɛr buudẽ; a ra kʋʋla wʋsgo; a sẽn yi kãadem a pʋg-sademnẽ, a zĩnda ne a sɩda yʋʋm a yopoe bala,</verse>
				<verse number="37">la a kell n paa pʋg-kõto t'a yʋʋm wa ta pisnii la a naase; a ra pa viigd wẽnd doogẽ ye; a ra waoogda Wẽnnaam yʋng la wĩntoogo, ne no-loeere la pʋʋsgo.</verse>
				<verse number="38">A An me waa wakat kãng bala n pẽgd Wẽnnaam la a gomd biiga yelle ne neb niyns fãa sẽn da gũud-b Zerizalɛɛm fãagre.</verse>
				<verse number="39">B sẽn maan fãa n sɛ wala Soaala noor sẽn date, b leba b tẽngẽ, Nazarɛt, Galile soolem.</verse>
				<verse number="40">La Biiga ra bɩtame, t'a pãng paasdẽ, la a ra tara yẽesem, la Wẽnnaam yam da kẽe-a lame.</verse>
				<verse number="41">Yʋʋmd-yʋʋmd fãa, b ba ne b ma da kẽnda Zerizalɛɛm, pak kibsa yĩnga.</verse>
				<verse number="42">Biiga yʋʋm sẽn waa n ta piig la a yi, b kẽnga Zerizalɛɛm, wala b sẽn yib n maand kibs kãng wẽnde.</verse>
				<verse number="43">Tigra rasem sẽn looge tɩ b lɛɛg n kuiisẽ, biiga paa Zerizalɛɛm tɩ b ba la b ma ka bãng ye.</verse>
				<verse number="44">Bãmb sẽn da tẽed tɩ b bee ne so-toagdb a taaba, b kẽna daar a ye kẽnde n yaool n na n sɩng baoobo, b roagdba la b mitba sʋka</verse>
				<verse number="45">la b ka yãend-b ye tɩ b leb Zerizalɛɛm n tar b baoobo.</verse>
				<verse number="46">Sẽn maam dasem a tã, b yaool n tɩ yãend-b la wẽnd doogẽ tɩ b zĩ karen-saam-dãmb sʋka n kelgd-b la b sokd-b.</verse>
				<verse number="47">La sẽn wʋm-b bãmba fãa da yɛɛsdame, b yẽesma la b leoba yĩnga.</verse>
				<verse number="48">B ba ne b ma sẽn waa n yãend-ba, b pɛleng yɩkame. B ma yeel-b lame: «M biiga, yaa bõe yĩng la fo maan tõnd woto? Gese! Ad-f ba ne maam, tõnd da saad n baooda foo ne sũ-sãanga.»</verse>
				<verse number="49">La b leokame: «Bõe yĩng la y baood maam? Yãmb da ka mi tɩ yaa pakr tɩ m tʋm m ba tʋʋmd laa?»</verse>
				<verse number="50">La b sẽn gom woto wã, ba rãmba pa wʋm a võor ye.</verse>
				<verse number="51">La a Zezi yik n tũ-b lame n kul Nazarɛt la b ra sakda b noore. B ma ra bĩngda yɛla fãa a sũurẽ.</verse>
				<verse number="52">La biiga ra bɩtame tɩ b yam la sõmblem da paasdẽ, Wẽnnaam la ninsaalb nifẽ.</verse>
			</chapter>
			<chapter number="3">
				<verse number="1">A Tiber sẽn deeg Rom naam tɩ yʋʋm piig la a nu, t'a Põs Pilat so Zɩɩde, t'a Erod ya Galile naaba, t'a yao, a Filip, ya Iture la Trakonitid kombere, t'a Lizanias ya Abilɛn naaba,</verse>
				<verse number="2">maan-kʋʋr kãsẽm-dãmb a An la a Kaif zamaanẽ, a Zakari biig a Zã, wʋma Wẽnnaam koɛɛg weoogẽ.</verse>
				<verse number="3">Dẽ la a wa Zɩɩde baobga fãa n moon sũur tekr soobo, yel-wẽna sugr paoong yĩnga,</verse>
				<verse number="4">wala b sẽn gʋls bãngd a Izayi sebrẽ: «Sẽn moond-a weoogẽ wã koɛɛg la woto: segl-y Soaala sore, maneg-y b soya n demse!</verse>
				<verse number="5">Tãn-long fãa sĩdi! Sarem-y tãmsa la kunkuba fãa! Rems-y so-golomse! So-rʋda legb saalse!</verse>
				<verse number="6">Tɩ woto ninsaal fãa na yãend Wẽnnaam fãagre.»</verse>
				<verse number="7">A Zã ra yeta zãma wã sẽn da wat a nengẽ t'a so-bã: «Wag-bi buudu, ãnna n wilg yãmb tɩ y zoe n põs sũ-puur ning sẽn watã?</verse>
				<verse number="8">Wom-y biis sẽn be yõodo, sũ-tekr biisi la y ra saag n yeele: ‹D ba la a Abraam ye.› Mam yeta yãmba tɩ Wẽnnaam tõe tɩ kugã sẽn digã, dog kamb n kõ a Abraam.</verse>
				<verse number="9">Marsã lar zoe n dɩga tɩɩs yẽgnẽ, tɩɩg ning sẽn pa womd-a bi-sõma fãa, b kɛɛgd-a lame n lob bugmẽ.»</verse>
				<verse number="10">Zãma wã ra sokd-a lame: «D na n maana bõe?»</verse>
				<verse number="11">T'a leok-ba: «Sẽn tara fu-yord a yi bɩ a kõ sẽn pa tar-a, la sẽn tar-a sẽn na n dɩ bɩ yẽ me kõ sẽn pa tar-a!»</verse>
				<verse number="12">Sẽn deesd-b yõor yaood me waame t'a so-ba. B me sokame: «Karen-saamba, d na n maana bõe?»</verse>
				<verse number="13">T'a leok: «Da reeg-y bũmb n dogl b sẽn kõ noor tɩ y reeg ye.»</verse>
				<verse number="14">Tãb-biisa me sok-a lame: «La tõnd yẽ, d maan bõe?» T'a yeel-ba: «Bɩ y ra maan ned ba a ye pãng ye, da luk-y ned bãong zaalem ye, la y ra tʋlg bũmb n zʋʋg y yaood ye.»</verse>
				<verse number="15">Zãma wã ra gũuda Fãagdã. Dẽ la ned kam fãa ra yet, a pʋgẽ: sãnd kaa a Zã la Wẽnd Nedã?</verse>
				<verse number="16">Dẽ la a Zã leok-b fãa: «Mam sooda yãmb koom; la ned n wate, tɩ b pãng yɩɩd maam; mam pa zem bũmb n na n lok b gãndalsa gĩs ye. Bãmb na n so-y la ne Vʋʋsem Sõngo la bugum.</verse>
				<verse number="17">B zãada kaorg b nugẽ, la b na n pɩɩga b zɛɛga n wʋk biisã n sui baoorẽ, la b yõog fɩɩba bugum sẽn ka kiid pʋgẽ.»</verse>
				<verse number="18">A Zã ra togsda neba Koe-noogã la a wɩngd b sũuri ne saglgo buud toor toore.</verse>
				<verse number="19">A Zã ra yika zabre ne naab a Erod. Zabra yɩ-la a Erodiad poorẽ. A Erodiad da yaa a Erod yao, a Filip, paga. Zabra yɩ-la a Erod tʋʋm wẽns a taaba me poorẽ.</verse>
				<verse number="20">Dẽ kɩtame t'a Erod paas bõn-wẽng a to: a kɩtame tɩ b paga Zã roogo.</verse>
				<verse number="21">A Zã waa n soo nebã n sɛ, t'a Zezi meng tol n deeg soobo. A Zezi sẽn waa n ket n pʋʋsdẽ la arzãn sẽn pake,</verse>
				<verse number="22">tɩ Vʋʋsem Sõng sig b zug ne bũmb wẽnego, ne wall wẽnego. Koɛɛg n yi yĩngr n yetẽ: «Fo yaa mam bi-nongre, mam n dog foo rũnna bala.»</verse>
				<verse number="23">A Zezi yʋʋm da zemsa pistã, b sẽn waa n sɩng b tʋʋmde. Sã n ya neba sẽn tẽedã, b ba yɩla a Zozɛf, a Eli biiga,</verse>
				<verse number="24">a Matat biiga, a Levi biiga, a Melki biiga, a Zamayi biiga, a Zozɛf biiga,</verse>
				<verse number="25">a Matatiyas biiga, a Amos biiga; a Nawum biiga, a Esli biiga, a Nagayi biiga,</verse>
				<verse number="26">a Maat biiga, a Matatiyas biiga, a Semeyin biiga, a Zozɛf biiga, a Zoda biiga,</verse>
				<verse number="27">a Zoanan biiga, a Resa biiga, a Zorobabɛl biiga, a Salatiyɛl biiga, a Neri biiga,</verse>
				<verse number="28">a Melki biiga, a Addi biiga, a Kosam biiga, a Elmadam biiga, a Ɛr biiga,</verse>
				<verse number="29">a Zezi biiga, a Eliezɛr biiga, a Zorim biiga, a Matat biiga, a Levi biiga,</verse>
				<verse number="30">a Simeõ biiga, a Zɩɩda biiga, a Zozɛf biiga, a Zonam biiga, a Eliakim biiga,</verse>
				<verse number="31">a Melea biiga, a Menna biiga, a Matata biiga, a Natam biiga, a Daviid biiga,</verse>
				<verse number="32">a Zese biiga, a Zobɛɛd biiga, a Booz biiga, a Sala biiga, a Naason biiga,</verse>
				<verse number="33">a Aminadab biiga, a Admin biiga, a Arni biiga, a Esrom biiga, a Farɛs biiga, a Zɩɩda biiga,</verse>
				<verse number="34">a Zakoob biiga, a Izaak biiga, a Abraam biiga, a Tara biiga, a Nakor biiga,</verse>
				<verse number="35">a Seruk biiga, a Ragawu biiga, a Falɛk biiga, a Ebɛr biiga, a Sala biiga,</verse>
				<verse number="36">a Kayinam biiga, a Arpaksad biiga, a Sem biiga, a Nowe biiga, a Lamɛk biiga,</verse>
				<verse number="37">a Matusala biiga, a Enok biiga, a Zarɛt biiga, a Maleleyɛl biiga, a Kayinam biiga,</verse>
				<verse number="38">a Enos biiga, a Sɛt biiga, a Adem biiga, Wẽnnaam biiga.</verse>
			</chapter>
			<chapter number="4">
				<verse number="1">A Zezi ra pida ne Vʋʋsem Sõngo. B yii Zʋrdẽ kʋɩlgã n lɛɛg n wa. A Vʋʋsem Sõng waa n le kẽes-b la we-raoogẽ wã;</verse>
				<verse number="2">b maana rasem pisnaas be la Sʋtãan kʋɩɩb-b lame. Dasem kãense, b pa rɩ fɩ; la dẽ me la kom waa n yõk-ba.</verse>
				<verse number="3">Ad Sʋtãana sẽn leok-ba: «Yãmb sã n ya Wẽnnaam Biiga, bɩ y yeel kugr kãnga t'a lebg buri.»</verse>
				<verse number="4">La a Zezi leok-a lame: «B gʋlsame: ‹Ka bur bal n dɩlgd ninsaal vɩɩm ye.› »</verse>
				<verse number="5">La Sʋtãan sẽn dʋʋs-b yĩngri bilfu, a wilg-b la vugr bala dũni wã rĩund zãnga,</verse>
				<verse number="6">n yeel-ba: «M na kõ-f tẽn-bãmba fãa ne b pãng la b zɩɩri tɩ b yaa m soolem, la m kõt-b la m sẽn dat a soaba.</verse>
				<verse number="7">Fo sã n wõgemd n waoog maam, f na soog-b zãnga.»</verse>
				<verse number="8">A Zezi leok-a lame: «B gʋlsame: ‹Pʋʋs Soaala, f Wẽnnaam, la f waoog bãmb bala.›»</verse>
				<verse number="9">Sʋtãana le tɩ rʋʋs-b la Zerizalɛɛm wẽnd dooga zugu, zĩig ninga sẽn lug n yɩɩd a taabã, n yeel-ba: «Fo sã n ya Wẽnnaam Biiga, bɩ f yɩk ka n tiimd tẽnga,</verse>
				<verse number="10">tɩ b gʋlsame: ‹Wẽnnaam na n kõo malɛk rãmb noore n yeel-b tɩ b gũ fo.›</verse>
				<verse number="11">Woto me n le paase: ‹B na n kok-f-la b nusẽ, tɩ f naoor da wa lak kugr ye.› »</verse>
				<verse number="12">A Zezi leok-a lame: «B yeelame: ‹Da fɛɛs Soaala, f Wẽnnaam ye.› »</verse>
				<verse number="13">Sʋtãana sẽn kʋɩɩb-b n sɛ, a bas-b lame n looge n gũud a zu-noog raar a to.</verse>
				<verse number="14">A Vʋʋsem Sõng pãng taasa a Zezi Galile tẽnga; beelẽ b yʋʋr yii zĩig zãnga.</verse>
				<verse number="15">B ra karemda neba pʋʋsg rotẽ la neba fãa ra pẽgd-b lame.</verse>
				<verse number="16">B kẽnga Nazarɛt, b sẽn wub tẽng ninga; vʋʋsg daare, b kẽe pʋʋsg roogẽ wala b sẽn da yib n maanẽ; b yikame n na n karem,</verse>
				<verse number="17">tɩ b kɩs-b bãngda, a Izayi sebre. B sẽn lak sebrã, sega sẽn gʋls woto:</verse>
				<verse number="18">«Wẽnd Vʋʋsem bee m zugu, tɩ b zɛɛ maam ne kaam sõngo, tɩ m tɩ togs naong rãmba Koe-noogo; b tʋm-m lame tɩ m moone n wilg yemse tɩ b tɩlga ne yembdo, la zoeense, tɩ b paama nini, la b sẽn tar b rãmb toogã tɩ b leb b zagsẽ ne laafi,</verse>
				<verse number="19">	 la b moon tɩ Soaala bark yʋʋmd vẽkame.»</verse>
				<verse number="20">Dẽ poore b paga sebrã n lebs karen-saamba la b zĩndame. Dooga neba fãa ra tees n geta bãmba.</verse>
				<verse number="21">Tɩ b na n sɩng goama, n yeele: «Sebr sõng gomdã yãmb sẽn wʋm mars-marsã taasa rũnna.»</verse>
				<verse number="22">La b fãa ra kõta kaseto la b pẽgd goama sẽn da yit b noorẽ. B ra yetame: «Ka yẽ la a Zozɛf biiga wɛɛ?»</verse>
				<verse number="23">A Zezi yeel-b lame: «Mam mi tɩ yãmb na wẽ-m yelbũn kãnga: ‹Tɩɩm soaba, reng n sãoog f menga. Wẽnd makr dãmba fãa sẽn maan Kafarnaom tɩ d wʋmnẽ wã, bɩ f maan-b ka me, fo ba-yiri.› »</verse>
				<verse number="24">B tol n le paasame: «Sɩda, mam n togsd-y: bãngd buuda fãa zɩɩ n paam waoogr a ba-yir ye.</verse>
				<verse number="25">Yaa sɩda la m sẽn togsd yãmbã, pʋg-kõapa ra waooga Israyɛl tẽnga, a Eli zamaanẽ, saag sẽn waa n pa tol n ni yʋʋm a tã la kiis a yoobe,</verse>
				<verse number="26">b yaool n pa tʋm a Eli ned ba a ye nengẽ sã n pa pʋg-kõor a ye sẽn da be Sarepta, Sidõ soolmẽ.</verse>
				<verse number="27">Wãooba me ra waooga Israyɛl tẽnga, bãngd a Elize wẽnnẽ, la baasgo bãmb ned ba a ye ka paam tɩ b sãoog-a, sã n ka Siri neda, a Naama bala.»</verse>
				<verse number="28">Pʋʋsga roogẽ, b fãa sũur puuga al wʋsgo, b sẽn wʋm boto.</verse>
				<verse number="29">B yikame n tus-ba tɩ b yi b tẽngẽ; b tẽnga da tii tãng zugu. Woto b tall-b lame n ta tãnga rĩ-sɩlengẽ n na n tus-ba n lub vɩʋʋgẽ.</verse>
				<verse number="30">La a Zezi pɩʋʋga bãmb sʋk n looge.</verse>
				<verse number="31">A Zezi kẽnga Kafarnaom, Galile soolmẽ, la b ra karemda nebã vʋʋsg daare.</verse>
				<verse number="32">B karenga yɩka neba pɛlenga, tɩ b ra gomda wa ned sẽn tar naam la tõogo.</verse>
				<verse number="33">Dao a ye n da be pʋʋsga roogẽ n tar Sʋtãan a pʋgẽ, a kelma ne pãnga:</verse>
				<verse number="34">«Ey! Y bõe toog n be ne tõndo. Mam mii yãmb sẽn yaa a soaba: Wẽnnaam Nin-sõngo!»</verse>
				<verse number="35">A Zezi tãs-a lame: «Sĩnd f noore, yi la f bas daoã!» La Sʋtãana tusa raoã n lub neba sʋka, n bas-a n yi la bũmb pa maan-a ye.</verse>
				<verse number="36">Dabeem yõka neba fãa tɩ b ra tar ne taaba: «Yɛ ned n gomd woto? A kõta sʋtãan-yood noor ne tõog la pãnga la b yitame.»</verse>
				<verse number="37">A Zezi yʋʋra sɩd yii zĩig zãnga.</verse>
				<verse number="38">A Zezi yii pʋʋsga roogẽ n kẽng a Simo yiri. A Simo reem-poaka yĩns ra wɩnga bas-base la b yõka a Zezi sɛɛga tɩ b sõng-a.</verse>
				<verse number="39">A Zezi zõondame n tãs yĩn-wɩngrã la a sigame. Paga yika zĩig pʋgẽ n segend-b.</verse>
				<verse number="40">Wĩndg sẽn kẽ, b talla bãad-dãmb ka tɛka n wa a Zezi nengẽ. B tẽega b nus bãmb ned kam fãa zugu n sãoog-ba.</verse>
				<verse number="41">Sʋtãamba ra yita neb wʋsg pʋsẽ n kelemdẽ la b moonẽ: «Yãmb yaa Wẽnnaam Biiga.» La a Zezi ra tãsd-b lame. B ra pa sakd tɩ b gome, tɩ sʋtãamba ra miime tɩ b yaa Wẽnd Nedã.</verse>
				<verse number="42">Zĩig sẽn yẽege, b yii n kõsa weoogo. Zãma wã saame n bao-ba, n wa yãend-ba, n da rat n gõog-ba tɩ b ra loog n bas-b ye.</verse>
				<verse number="43">La a Zezi yeel-b lame: «Yaa modgr tɩ m tɩ togs tẽns a taaba me, Wẽnd Rĩung Koe-noogã, tɩ b tʋm-m la rẽnd yĩnga.»</verse>
				<verse number="44">B ra zãmsda neba Galile pʋʋsg rotẽ.</verse>
			</chapter>
			<chapter number="5">
				<verse number="1">Daar a ye, Zãma wã ra pẽdgda a Zezi, Zenezarɛt mogra noor, n na n kelg Wẽnnaam gomde. La mogra noore,</verse>
				<verse number="2">b yãenda koom-kogend bõones a yiibu. Kʋɩl-zẽ-yẽedba da yi n pegda b zulumsi.</verse>
				<verse number="3">A Zezi kẽe koglg a ye, a Simo rẽnna, n kos tɩ b zãag mogra noor bilfu la b zĩnda koglga pʋg n zãmsd nebã.</verse>
				<verse number="4">B sẽn gom n sɛ, b yeela a Simo: «Ta-y ko-sʋka n lob y zulumsã n yẽ zĩma.»</verse>
				<verse number="5">T'a Simo leoke: «Karen-saamba, tõnd namsa yʋnga tõre n pa yõk bũmb ye la y sẽn yeela yĩnga, m na lob zulumsã.»</verse>
				<verse number="6">La b sẽn lobe, b yõga kʋɩl-zẽed wʋsgo al tɩ zulumsa ra pãrsdẽ.</verse>
				<verse number="7">B kamsa b tũud-n-taase sẽn da be koglg a to pʋga, tɩ b wa sõng-ba. B waame la b vaagame n pids kogend a yiibã tɩ b rat n lisi.</verse>
				<verse number="8">La a Simo sẽn yãe rẽ, a wõgemda a Zezi taoore n yeel-ba: «Zãag-y ne maam, Soaala, tɩ m yaa yel-wẽn-maanda.»</verse>
				<verse number="9">Rabeem kãseng yõk-a lame, yẽ ne a tũud-n-taase, kʋɩl-zẽeda sẽn yõg wʋsga yĩnga.</verse>
				<verse number="10">Rabeem me kẽ-la a Zak la a Zã, a Zebede kamb a yiibã, sẽn da tʋmd ne a Simo. T'a Zezi na n yeel a Simo: «Da zoe rabeem ye tɩ marsã tɛka, yaa neb la f na n paame n kõ-ma.»</verse>
				<verse number="11">B lɛɛg n waa ne kogendã mogra noore la b basa fãa n tũ a Zezi.</verse>
				<verse number="12">A Zezi waa n bee tẽng a yembre tɩ rao a ye sẽn da bẽed wãoodo yãend-ba, n wõgemd b taoore n fõgna a neng tẽnga, n pʋʋs-ba: «Soaala, yãmb sã n data, y tõe n sãoog-m lame.»</verse>
				<verse number="13">A Zezi tẽega b nug n sɩɩs-a n yeele: «Mam datame, sãooge!» La zĩig pʋgẽ bala, a wãooda sãoogame.</verse>
				<verse number="14">Tɩ b na n kõ-a noore t'a ra togs ned ba a ye la b le paasame: «Kẽng n tɩ wilg f meng maan-kʋʋda la f sẽn sãooga yĩnga, kɩs kũuni, wala a Moyiiz noor sẽn date tɩ yɩ kaset b yĩnga.»</verse>
				<verse number="15">A Zezi yʋʋr da yit n paasdame tɩ zãma wã sɩng n tigimd ka tɛka, n na n kelg-ba la b paam b bãas sãoogre.</verse>
				<verse number="16">Bãmb da nong n paa weoogẽ n pʋʋsdẽ.</verse>
				<verse number="17">A Zezi ra karemda neba daar a ye, tɩ Farizẽ la noora karen-saam-dãmb da lagem n zĩ be; b ra yii Zɩɩde la Galile la Zerizalɛɛm tẽn-toose. Soaala pãng ra bee ne a Zezi tɩ b sãoogd nebã.</verse>
				<verse number="18">La ade neb n da zɩt b põor ne a gãaga, n baood n na n sik-a bãmb taoore.</verse>
				<verse number="19">La b sẽn da ka mi b sẽn na n tũ zĩig ning n kẽ ne bãadã, zãma wã yĩnga, b rʋʋ bɛoongã n kɩbg võore n sik-a ne a gãagã, a Zezi taoore.</verse>
				<verse number="20">A Zezi yãenda b tẽebo n yeel: «Daoa, fo paama f yel-wẽna sugri.»</verse>
				<verse number="21">Farizẽ rãmba ne Sɛb-mitba tagsa b sũurẽ: «Yãoo yaa ãnna n mamesd a meng ne Wẽnde? Anna n tõe n kõ yel-wẽnd sugri, sã n ka Wẽnnaam b ye?»</verse>
				<verse number="22">A Zezi bãnga b sũur tagsgo la b yeel-b lame: «Yaa bõe tagsgo la yãmb tagsda y sũur pʋgẽ?</verse>
				<verse number="23">Yelsem bʋg la naana: fo paama f yel-wẽnd sugri, bɩ: yik n kẽne?</verse>
				<verse number="24">Sẽn na n yɩlẽ tɩ y bãng tɩ Ned Biiga tara tõog tẽng zugu, n kõ yel-wẽnd sugri, põore, maam n kõt f noore: yiki! Tʋk f gãag n kul f yiri!»</verse>
				<verse number="25">La Zĩig pʋgẽ bala, a yika bãmb nifẽ, n tʋk a gãag n kuiis a yiri la a pẽgd Wẽnnaam.</verse>
				<verse number="26">Neba fãa pɛleng yɩkame tɩ b ra pẽgd Wẽnnaam; rabeem da tar-b lame tɩ b yetẽ: «Dũnna tõnd yãee yel-soalma.»</verse>
				<verse number="27">Dẽ poore a Zezi yiime la b yãee rao a yembre sẽn boond t'a Levi, t'a zĩ a tʋʋmd zĩigẽ, fadg reesg tʋʋmde, tɩ b yeel-a: «Tũ maam!»</verse>
				<verse number="28">A Levi basa fãa n yik n tũ-ba.</verse>
				<verse number="29">A Levi maana kibs kãseng a yiri, n segl dɩɩbo. Sẽn deesd-b yõor yaoodã yɩɩ wʋsgo la neb a taab me waa n paasame, tɩ b ra zĩi n dɩtẽ.</verse>
				<verse number="30">Farizẽ rãmba la Sɛb-mitba guglumame la b yeela a Zezi karen-biisã: «Yaa bõe yĩng la yãmb lagemd sẽn deesd-b yõor yaoodã la yel-wẽn-maandbã n dɩtẽ la y yũuda?»</verse>
				<verse number="31">T'a Zezi na n leok-ba: «Sẽn zĩ-a ne laafi ka tar tɩɩm soab tʋʋmd ye, yaa sẽn pa keem-bã n tar a tʋʋmde.</verse>
				<verse number="32">Mam ka wa nin-sõma boolg ye, yaa yel-wẽn-maandba la m wa n na n bool tɩ b tuub b yel-wẽna.»</verse>
				<verse number="33">Nim-bãmb n lɛɛg n yeel a Zezi: «A Zã karen-biisa loeta b noor naoor wʋsgo. Farizẽ rãmba karen-biis me maanda boto. Yãmb karen-biisa bala n nong n dɩtẽ la b yũuda.»</verse>
				<verse number="34">T'a Zezi leok-ba: «Pʋg-sɩd zo-rãmb tõe n loee noore tɩ pʋg-sɩd nan ket ne bãmb bɩ?</verse>
				<verse number="35">Daar n wate. B sẽn loog ne pʋg-sɩdã raare, b na loe noore.»</verse>
				<verse number="36">B wẽ-b la yelbũnd a ye: «Fu-paalg kõ kẽeg n lisg fu-kʋɩds ye, peen-paalg la kʋɩds pa zemsd taab ye.</verse>
				<verse number="37">Ned me kõn sui rã-noodo, ko-wao kʋtẽ ye, tɩ rãama na n pusa ko-waoosã n daage la ko-waoosa na n yɩɩ bõne.</verse>
				<verse number="38">B suiida rã-noodo ko-wao paalẽ.</verse>
				<verse number="39">Ned pa yũud rãam sẽn kũmi n dat rã nood ye. B tol n wẽe yelbũnd kãnga: rã kũmdi la noogo.»</verse>
			</chapter>
			<chapter number="6">
				<verse number="1">Vʋʋsg daar a ye, a Zezi ra pɩʋʋgda pʋto tɩ karen-biisa ra tẽgd kasãna n wãbdẽ.</verse>
				<verse number="2">Farizẽ rãmb kẽer yeel-b lame: «Yaa bõe la yãmb maand y sẽn pa tar sor n maan vʋʋsg daare?»</verse>
				<verse number="3">A Zezi leok-b lame: «Yãmb pa karem a Daviid sẽn maan bũmb ninga, kom sẽn waa n yõk-a, yẽ ne a tũud-n-taasa la?</verse>
				<verse number="4">A ka kẽ wẽnd doogẽ n yãk bur b sẽn da kõ Wẽnnaam, n dɩ bɩ? A pa tol n kõ a poorẽ dãmb tɩ bãmb me rɩ bɩ? Yaool n yaa maan-kʋʋdba bal n tõe n dɩ bur kãnga.»</verse>
				<verse number="5">La b yeelame: «Ned Biig n so al ba vʋʋsg daare.»</verse>
				<verse number="6">Vʋʋsg raar a to, b kẽe pʋʋsg roogẽ n da karemd neba la rao a ye n da be be t'a rɩtg nug ya kɩɩnga.</verse>
				<verse number="7">Sɛb-mitba ne Farizẽ rãmba da gũusda a Zezi, n na n gese b sã n na n sãooga bãada, vʋʋsg daare tɩ b paam n ning-b taale.</verse>
				<verse number="8">A Zezi da mii b tagsgo, dẽ la b yeel nug-kɩɩngã: «Yik n yaas sʋka.» Tɩ raoã yik n yaase,</verse>
				<verse number="9">la a Zezi yeelame: «Mam sokda yãmba: vʋʋsg daare, d tara sor n maan neer bɩ d tara sor n maan wẽnga? D tara sore n fãag ned bɩ d tara sor n bas-a t'a ki?»</verse>
				<verse number="10">B yaas n gesa b fãa gilli n yaool n yeel raoã: «Tẽeg f nugu!» Tɩ raoã tẽeg a nug la a nuga vʋʋgame.</verse>
				<verse number="11">Neba sũur puuga al vʋsgo tɩ b ra yẽsd ne taaba n na n bãng b sẽn na n maan a Zezi bũmb ninga.</verse>
				<verse number="12">Wa n segame tɩ sasa kãnga a Zezi da rʋʋ tãng zug n na n pʋʋse. La yʋnga tõre yii pʋʋsg bala.</verse>
				<verse number="13">Zĩig sẽn yẽege b boola b karen-biisã n tũus bãmb sʋka neb piig la a yi, n bool-b tɩ b Tʋʋm-tʋmdba.</verse>
				<verse number="14">Yɩla a Simo, b sẽn pʋd a soab t'a Piyɛr (kugri) la a ba-biig a Andre, n paas a Zak, a Zã, a Filip, a Bartelemi;</verse>
				<verse number="15">a Matiye, a Toma; a Alfe biig a Zak; a Simo, yẽ la m sũur be ne buuda bɛ;</verse>
				<verse number="16">a Zak biig a Zɩɩd; a Zɩɩda, Iskariyot tẽng dao, sẽn yɩ a zãmb soabã.</verse>
				<verse number="17">B sẽn sigd tãngã, b tees n yaasa a lʋgrẽ; karen-biisi la zãma ka tɛk n da tigim be; b ra yii Zɩɩde la Zerizalɛɛm, ne Tir la Sidõ sẽn be mogr noore.</verse>
				<verse number="18">Bãmb fãa ra waame n na n kelg-ba la b paam b bãas sãoogre; Sʋtãan yood sẽn da tar b rãmb n namsdẽ wã fãa da paamda yolsgo.</verse>
				<verse number="19">Zãma wã ra baood n sɩɩsa bãmba tɩ pãng n da yit b nengẽ n sãoogd bãmb fãa.</verse>
				<verse number="20">A Zezi zẽka b neng n ges b karen-biisã n yeele: «Sũ-noog rãmba la yãmba, naong rãmba, tɩ yãmb n so Arzãn Rĩungu.</verse>
				<verse number="21">Sũ-noog rãmb la yãmba, sẽn kũmd-b kom dũnna wã, tɩ yãmb n na n tɩge. Sũ-noog rãmb la yãmba, sẽn yãbd-b rũnna, tɩ yãmb n na n la n kaase.</verse>
				<verse number="22">Yãmb la sũ-noog rãmba neb sã n wa kis yã, Ned Biiga yĩnga, la b yiisd yãmb buudẽ, la b tar y tʋʋre la b sãbsd y yʋʋrã wa a yaa yʋ-beoogo.</verse>
				<verse number="23">Wakat kãng bɩ y noog y sũuri la y kɩdem tɩ yãmb dolb na n yɩɩ wʋsg arzãnẽ. Yɩɩ woto la yaab rãmba da kis bãngdbã.</verse>
				<verse number="24">Yãmb la zu-bʋk rãmba, arzɛk rãmba, tɩ yãmb zoe n tara sẽn na noog y sũuri.</verse>
				<verse number="25">Yãmb la zu-bʋk rãmba sẽn tɩgd-b rũnna wã tɩ yãmb la kom na n yõk beoogo. Zu-bʋk rãmba la yãmb sẽn mi laad rũnna wã, tɩ yãmb n na n kelem kʋʋre la y yãb yãb-toogo.</verse>
				<verse number="26">Yãmb la zu-bʋk rãmba neb sã n gomd y yelle n pẽgd yã. Ad-y yɩɩ woto la yaab rãmba maan ne zirẽ bãngdba.</verse>
				<verse number="27">Yãmb fãa sẽn kelgd maama, m yet-y lame: Nong-y y bɛɛba; sẽn tugd-b beem ne yãmbã, bɩ y maan-b yel sõmde.</verse>
				<verse number="28">Sẽn kãabd-b yãmb wẽnga bɩ y kãab-b kãab-noogo la y pʋʋs n kõ sẽn sãamd-b yãmb yʋʋrã.</verse>
				<verse number="29">Ned wẽ f yɛgdg a ye pɛka bɩ f wẽnemd f yɛdg a to wã n tees-a. Ned yẽeg fo n deeg f fu-taoko, da mong-a f fu-wok ye.</verse>
				<verse number="30">Sẽn bõs-a foom, kõ-a; sẽn dɩka fo bũmbu bɩ f ra sok-a n deeg ye.</verse>
				<verse number="31">Yãmb sẽn dat tɩ ned maan yãmb bũmb ningã, maan-y boto ne y taaba.</verse>
				<verse number="32">Yãmb sã n nong sẽn nong-b yãmba bala, yell sõng la bʋgo? Yel-wẽn-maandba me maanda boto.</verse>
				<verse number="33">La sã n ya sẽn maand-b yãmb neer bala la y maand neere, yell sõnga la bʋgo? Yel-wẽn-maandba me maanda boto.</verse>
				<verse number="34">Yãmb sã n penge, n mi tɩ y sẽn peng b rãmba na n wa lebs-y lame, yell sõnga la bʋgo? Yel-wẽn-maandba me pengda b taaba n na n wa reeg b sẽn kɩsa zugu.</verse>
				<verse number="35">Sã n ya yãmba, nong-y yãmb bɛɛba, maan-y yel-sõma la y peng n da saag bũmb ye tɩ woto yãmb dolbo wat n yɩɩ wʋsgo la yãmb yɩta Yĩngr Ba wã kamba tɩ bãmb maanda yel-sõm-zɩtb la nin-wẽns neere.</verse>
				<verse number="36">Dẽ yĩnga yɩ-y nimbãan-zoetba, wala Ba wã sẽn ya nimbãan-zoetã.</verse>
				<verse number="37">Da kao-y ned bʋʋd ye, tɩ b kõn kao yãmb me bʋʋd ye. Da ning-y ned taale tɩ b kõn ning yãmb me taal ye. Kõ-y sugri tɩ b na kõ yãmb me sugri.</verse>
				<verse number="38">Kõ-y tɩ b na kõ yãmb me. Y na n kolemda y fuug tɩ b kiig-y wamd pidungu, wamd sẽn yegs yegse n pĩ tɩ baas n sẽegdẽ. Yãmb sẽn dɩk wamd ning n mak n kõ y taabã, wamd kãng la b rɩkd n mak n kõ yãmb me.»</verse>
				<verse number="39">A Zezi wẽ-b la yelbũna: «Zoang sã n tat a zon-taaga b yiiba fãa kõn tɩ far n lʋɩ longẽ sɩda?</verse>
				<verse number="40">Karen-biig ka yɩɩd a karen-saamb ye, karen-biig karm n siki, a yɩta waa a karen-saamba.</verse>
				<verse number="41">Bõe yĩng tɩ fo ne moog sẽn sor f saam-biiga nifu, n yaool n pa ne ra-bed kẽemdã sẽn sel f nifẽ?</verse>
				<verse number="42">Fo yɩta a wãn n yeel f saam-biiga: yaas tɩ m lɩk mooga sẽn sorg f nifu? Zirẽ-be-neda! Deng n feoog da-bed kẽenga sẽn sel fo nifẽ wã tɩ f na paam nini n lɩk mooga sẽn sorg f saam-biiga nifã.</verse>
				<verse number="43">Tɩ sõng zɩ n wom bi-wẽns ye la tɩ wẽng me zɩ n wom bi-sõma ye!</verse>
				<verse number="44">Tɩɩg fãa bãngda a biisẽ; kankam kõn fãs gõosẽ ye, la sib ka tõsd kãgrẽ ye.</verse>
				<verse number="45">Nin-sõng sẽn pid sõmblem kẽeda a sũurẽ n yiis yel-sõma, tɩ nin-wẽng sẽn pid wẽnem kẽed a sũurẽ n yiisd sẽn pa sõmbe. F sũur sẽn pid ne bũmb ninga la f noor tar n gomda.</verse>
				<verse number="46">Yaa bõe tɩ y boond-m tɩ y zu-soaba la y yaool n pa maand m sẽn togsd yãmba?</verse>
				<verse number="47">Sẽn wat-a mam nengẽ, sẽn kelgd-a mam goama la a tũud-ba, yaas-y tɩ m togs a sẽn wẽnd a soaba.</verse>
				<verse number="48">Yaa wa ned sẽn met roogo; a tuudame n yẽeg bog zulunga n sɩng rooga pĩig zugu. Sakoom wa yã, a zoee ne pãnga n wẽ roogã la a pa tõog n dĩms-a ye t'a meeb yaa sõmbo.</verse>
				<verse number="49">Sẽn kelgd-a la a pa tũudẽ, yaa wa ned sẽn me roog tẽn-nabrẽ, bĩisri zugu, koom kaoogame n zoe n wẽ-a ne pãnga, vugr bala doog sirgame la yɩɩ sirgr kãsenga.»</verse>
			</chapter>
			<chapter number="7">
				<verse number="1">B sẽn togs neba b koeesã, a Zezi yikame n kẽng Kafarnaom.</verse>
				<verse number="2">Tãb-biis koabg tãnsoab n da tar a yem-daoogo la a ra nong-a-la wʋsgo. Yem-daooga yika pa-keem n dat n ki.</verse>
				<verse number="3">A sẽn wʋm a Zezi yelle, tãnsoaba tʋma Zʋɩf rãmb nin-kẽems b nengẽ n dat tɩ b kudg kãntɩɩga tɩ b wa sãoog a nedã.</verse>
				<verse number="4">B sẽn ta a Zezi nengẽ, b kos-b la ne b sũur fãa n yetẽ: «Togame tɩ y maan bũmb a yĩnga,</verse>
				<verse number="5">t'a nonga tõnd buudu la a tol n me d pʋʋsg roogã n kõ-do.»</verse>
				<verse number="6">La a Zezi tũ-b lame la b sẽn waa n kolg yiri, tãnsoaba tʋma a zo-rãmba tɩ b wa yeel-ba: «M zu-soaba, ra nams-y y meng woto ye, tɩ ka tog tɩ y wa kẽ m zakẽ ye.</verse>
				<verse number="7">M tagsame tɩ m paooda ne m wa m toore n seg yãmba. Yeel-y gomd a ye bala la m yamba na n sãoogame.</verse>
				<verse number="8">Mam menga tara zu-soaben-dãmba la m soo tãb-biisi. M yeel bãmb nin-yende: Kẽnge, a kẽndame. M yeel a to: Wa! A watame. M yeel m yambã: Maan woto! A maandame.»</verse>
				<verse number="9">A Zezi sẽn wʋm woto, b pẽga tãnsoaba la b wẽnega b poorẽ n yeel zãma wã sẽn da pʋgdã: «Sɩda m yeta yãmba, al ba Israyɛl pʋgẽ, mam nan pa yãe tẽeb kãseng a woto ye.»</verse>
				<verse number="10">Sẽn tʋm b rãmba sẽn ta zakẽ b mikame tɩ yamba bee laafi.</verse>
				<verse number="11">Dẽn sẽn looge, a Zezi waa n dabda tẽng a ye sẽn boond tɩ Nayim, tɩ b karen-biisa la zãma kãseng ra pʋgd-ba.</verse>
				<verse number="12">B sẽn ta tẽnga noore, segame tɩ b tʋka biig sẽn ki n dabd mumbu; biiga ra yaa a ma-bi-yende la ma wã da yaa pʋg-kõore; tẽnga neb wʋsg da yãagd-a lame.</verse>
				<verse number="13">Soaala sẽn yãe pagã, b kũma a nimbãanega la b yeel-a lame: «Da yãb ye!»</verse>
				<verse number="14">La b kolg n sɩɩsa kũuma; tɩ sẽn tʋk-ba yaase la a Zezi yeelame: «Biiga m kõt-f la noore, yiki!»</verse>
				<verse number="15">Kũuma yikame n sɩng goama t'a Zezi lebs-a a ma.</verse>
				<verse number="16">Dabeem kãseng yõka nebã tɩ b fãa pẽgd Wẽnnaam n yetẽ: «Bãngd kãseng lika tõnd sʋka la Wẽnnaam waa n gesa b buudu.»</verse>
				<verse number="17">Pẽgra taa Zɩɩde soolmẽ la tẽn-kɩremsa fãa n sãage.</verse>
				<verse number="18">A Zã karen-biisa tɩ wilg-a-la rẽ fãa.</verse>
				<verse number="19">Dẽnd la a Zã bool a karen-biis a yiibu n tʋʋm-ba tɩ b tɩ sok a Zezi: «Yaa yãmb la b sẽn da gũud a soab waoongã bɩ yaa ned a to?»</verse>
				<verse number="20">B sẽn ta a Zezi nengẽ, karen-biisa yeelame: «A Zã n tʋm tõndo tɩ d wa soke: yãmb la neba sẽn da gũud a soab waoongã bɩ yaa ned a to?»</verse>
				<verse number="21">Wakat kãng t'a Zezi ra sãoogda bãad-dãmb wʋsgo la koms rãmba, la zĩn dãmba la b pukd zoeens nini.</verse>
				<verse number="22">B yeelame: «Kẽng-y n tɩ togs a Zã y sẽn yãe la y sẽn wʋme: zoeens le paamda nini, wobs kẽndame, wãoob sãoogdame, kũum vʋʋgdame la b togsda naong rãmba Koe-noogã.</verse>
				<verse number="23">Zu-noog soaba la sẽn ka na n lak-a maam wa bɛooga n lʋɩ.»</verse>
				<verse number="24">A Zã sẽn tʋm b rãmba sẽn looge, a Zezi yeela zãma wã: «Bõe la yãmb kẽng n tɩ maag y meng n ges weoogẽ? Tãnwĩig sobg sẽn lengd bɩ?</verse>
				<verse number="25">Yaa bõe la yãmb kẽng n tɩ gese? Ned sẽn yer fʋ-neeb bi? Sẽn yer-b fʋ-neeba la sẽn yãet-b naare bee nanams zagsẽ.</verse>
				<verse number="26">Yaa bõe la yãmb tɩ gese? Bãngd bɩ? N-yẽe! Maam n yeele, la yɩɩda bãngda.</verse>
				<verse number="27">Yaa yẽ soab yelle la b sẽn gʋlse: Mam tʋmda n tʋʋm-tʋmda t'a reng taoore n segl f soya.</verse>
				<verse number="28">Mam yeta yãmba tɩ pagba kamb fãa sʋka sẽn yɩɩd a Zã ka ye. La ade, sẽn yaa yao-zʋʋg Wẽnd Rĩungẽ wã yɩɩd-a lame.</verse>
				<verse number="29">Zãma wã la fadga rɛɛsdba sẽn kelg a Zã koɛɛga n sak t'a ko-b soobã, bãmb manesma tũu Wẽnd sẽn date.</verse>
				<verse number="30">Farizẽ la noor karen-saam-dãmba sẽn zãgs a soobã, ad-y b kɩtame tɩ Wẽnnaam sẽn da tʋlg bũmb ninga vaale.</verse>
				<verse number="31">Mam makda zamaan kãnga kambã ne ãndãmba?</verse>
				<verse number="32">B wẽnda kamb sẽn zĩ raagẽ n zabd taaba: ‹Tõnd peeba wɩɩse la yãmb pa sao warb ye, d pʋda kʋʋr yɩɩla la yãmb pa kũm ye.›</verse>
				<verse number="33">A Zã waame n zãgs t'a kõn dɩ rɩɩbo la a kõn yu rãam ye tɩ yãmb yet t'a zug ka ye.</verse>
				<verse number="34">Ned Biiga waame n dɩtẽ la a yũuda tɩ yãmb yet t'a yaa yão-be-neda la rã-yũuda, sẽn deesd-b fadgã la yel-wẽn-maandba zoa.</verse>
				<verse number="35">La Wẽnd kamb naaga taab gilli n kõ kaseto tɩ tʋʋma tũu Wẽnd yam zulunga sẽn yalse.»</verse>
				<verse number="36">Farizẽ n bool a Zezi tɩ b wa rɩ ne yẽnda, t'a Zezi kẽ a zakẽ tɩ b sɩng rɩɩbo.</verse>
				<verse number="37">La ade pag a ye n da ya tẽnga pʋg-yoaada; a bãngame t'a Zezi rɩta Farizẽ wã yiri,</verse>
				<verse number="38">t'a wa ne a yubl sẽn pid ne yũ-noog kaam, a yalsa poorẽ, a Zezi nao wã sẽn tẽesẽ. A ra yãbdame, n madgd a Zezi nao ne a nintãm, n yẽesd-b ne a zoobdo la a zɛɛd-b ne kaama.</verse>
				<verse number="39">Farizẽ ninga sẽn bool a Zezi wã sẽn yãend rẽ, yeela a sũurẽ: «Yãoo sã n da yaẽ-la bãngda, paga sẽn sɩɩs-a wã, a na bãngẽ tɩ yaa yel-wẽn-maanda.»</verse>
				<verse number="40">La a Zezi leok-a lame: «Simo, m dat n togsa yãmb koɛɛga.» T'a yeele: «Karen-saamba, togs-y.»</verse>
				<verse number="41">Neb a yiibu n da tar ned a ye samde: pipi soaba yaa sãnem gil a nu, a to wã wakɩ koeems pisnu bala.</verse>
				<verse number="42">B sẽn da pa tar n yaood b samda yĩnga, a bas-b la b yiiba fãa taale. Anna n na n nong-a n yɩɩda?</verse>
				<verse number="43">A Simo leokame: «M tẽedame tɩ yaa ned ninga samd sẽn yɩɩd a to wã t'a bas taalã.» A Zezi yeel-b lame: «Yãmb togsa sɩda.»</verse>
				<verse number="44">B wẽnega b poorẽ n ges pagã n yeel a Simo: «Yãmb yãee pagã? Mam kẽe yãmb zakẽ la y pa kõn-m koom tɩ m waas m nao ye la yẽ zãgsa m nao ne a nintãm n yẽes-b ne a zoobdo.</verse>
				<verse number="45">Yãmb ka mok m yɛgd ye, la yẽ sẽn kẽ tɛka a mogsda m nao n ka basdẽ ye.</verse>
				<verse number="46">Yãmb ka sõog m zug kaam ye la paga zɛɛ m nao ne yũ-noog kaam.</verse>
				<verse number="47">Yaa rẽ yĩng la m yet yãmba t'a paama a yel-wẽna sẽn ya wʋsga sugri, a nonglem sẽn yɩ wʋsga yĩnga. B sẽn bas a soab bõn-bilfr taale, yẽ soab nonglma zemsame bala.»</verse>
				<verse number="48">B yeela pagã: «Fo paama f yel-wẽna sugri.»</verse>
				<verse number="49">Sẽn da rɩt-b ne bãmba yeela b sũuri: «Yãoo yaa ãnna, n kõt ba yel-wẽnd sugri?»</verse>
				<verse number="50">La a Zezi yeela pagã: «Fo tẽeba fãag-f lame, kẽng ne laafi.»</verse>
			</chapter>
			<chapter number="8">
				<verse number="1">Dẽ poore a Zezi da saada tẽn-bɛd la tẽn-bõonego n gomd Wẽnd Rĩung yelle la b moond b Koe-noogo. Tʋʋm-tʋmdb piig la a yiibã n da tũud-ba,</verse>
				<verse number="2">n paas pagb kẽere. Yaa sʋtãan dẽgd la b ra yiis b pʋsẽ, bɩ yaa b bãas la b ra sãoog yã, wala a Mari b sẽn da boond a soab t'a Madelɛn; Sʋtãamb a yopoe la b yiis a pʋgẽ,</verse>
				<verse number="3">wala a Zan, a Erod ligd naab a Kuza paga, la pagb a taab wʋsgo sẽn da sõngd-b ne b paoongo.</verse>
				<verse number="4">Neb kʋʋng tigma taaba n waa a Zezi nengẽ tɩ b na n tão-b yelbũndi:</verse>
				<verse number="5">«Bʋt a ye n yi n na n tɩ bʋd a pʋʋgo. A sẽn waa n fẽedã a bõn-buudã, bɛɛl kẽer lʋɩɩ sor zugu; neb tab-b lame, yĩngr luiili rɩ-b lame.</verse>
				<verse number="6">Kẽer lʋɩɩ zĩ-kʋɩgdgẽ, b sẽn yi, b wẽneg n kiime, tɩ b ra pa tar bʋgsem ye.</verse>
				<verse number="7">Kẽer lʋɩɩ gõosẽ la b sẽn yi gõosa sʋkã, gõosa wulumd-b lame tɩ b ki.</verse>
				<verse number="8">Kẽer lʋɩɩ zi sakdgẽ, bãmb yiime n wom biisi, a ye fãa koabg koabga.» A Zezi sẽn yeel woto, b mooname: «Sẽn tar-a tʋb n tõe n wʋm bɩ a wʋm!»</verse>
				<verse number="9">Tʋʋm-tʋmdba sok-b la yelbũnda võore,</verse>
				<verse number="10">tɩ b leok-ba: «B kõo yãmb tɩ y bãng Wẽnd Rĩunga yɛl-solgdi la sã n ya neb a taabã, yaa ne yelbũna la b gomd ne bãmba, sẽn na yɩlẽ ‹tɩ b sã n getẽ bɩ b ra neẽ ye, tɩ b sã n kelgdẽ bɩ b ra wʋm võor ye.›</verse>
				<verse number="11">Ad yelbũnda võore: bõn-buuda yaa Wẽnnaam Gomde.</verse>
				<verse number="12">Sẽn lʋɩ-b sora zugu makda sẽn kelg-ba tɩ Sʋtãan yaool n wa yiis Gomdã b sũurẽ, tɩ b ra wa tẽ n fãag b mens ye.</verse>
				<verse number="13">Sẽn lʋɩ-b zĩ-kʋɩgdgẽ wã makda sẽn kelg-b Wẽnnaam Gomdã n deeg-a ne sũ-noogo la b pa kɩ yẽgen ye, b tẽeda wakat yɛng bala; kʋɩbg sã n wa, b basda raoodo.</verse>
				<verse number="14">Sẽn lʋɩ-b gõos sʋka makda sẽn kelg-b Gomdã, la sora zugu, zu-loees buud fãa, arzɛka la dũni wã bõn-nooda tʋlsem wulumd-b lame tɩ b ka tõe n bɩ n taas ye.</verse>
				<verse number="15">Sẽn lʋɩ-b zĩ-sakdgẽ wã makda sẽn kelg-b Gomdã ne yẽesem la sũ-tɩrga, la b reeg-a ne sũ-keelem t'a womd biisi.</verse>
				<verse number="16">Ned kõn yõgen fitila n dɩk rʋk n fõgen-a bɩ n dɩgl-a a gãag tẽngr ye; a dogend-a-la a zĩigẽ, tɩ sẽn kẽed-b fãa yãe a vẽenem.</verse>
				<verse number="17">Sẽn lill ka be sẽn ka na n puk ye, sẽn solg ka be sẽn ka na n wa por yɩng ye.</verse>
				<verse number="18">Dẽnd yĩnga, bɩ y modg ne kelegre, tɩ sẽn tar-a, b na n paas-a lame la sẽn pa tara b na n deega a sẽn tẽed t'a tara bũmb ningã.»</verse>
				<verse number="19">A Zezi ma ne b saam-biis waame, la b ka tõog n ta b nengẽ, zãma wã yĩnga.</verse>
				<verse number="20">Tɩ b wa yeel-ba: «Y ma la y saam-biis n be yɩnga n baood yãmba.»</verse>
				<verse number="21">Tɩ b leoke: «Mam ma, mam saam-biisi, yaa neb niynsi sẽn kelgd-b Wẽnnaam Gomde la b reegd-a.»</verse>
				<verse number="22">Daar a ye a Zezi kẽe koom koglgo ne b karen-biisi. B yeel-b lame: «Wa-y tɩ d kẽng mogra rʋʋnde.» La b looga ko-sʋka.</verse>
				<verse number="23">B sẽn waa n dabda, a Zezi gũsame. Mik sob-raoog kaooga mogra zugu, tɩ koglga kẽed koom, tɩ rabeem beẽ.</verse>
				<verse number="24">La karen-biisa kolga a Zezi n nek-ba n yetẽ: «Karen-saamba, Karen-saamba, d na n ki wɛ!» B nekame, n tãs sobga la ko-wiisã tɩ b yõke, tɩ fãa lebg sɩɩ.</verse>
				<verse number="25">Tɩ b na n yaool n yeel-ba: «Yãmb tẽeba bɛɛ?» Dabeem kãseng yõk-b lame tɩ b pɛleng yɩk; la b ra yeta taaba: «Bãmb yaa ãnna n kõt al ba sobg la mogr noor tɩ b sakdẽ?»</verse>
				<verse number="26">B taa Gadar dãmb tẽnga sẽn tot ne Galile.</verse>
				<verse number="27">A Zezi sẽn yi koglga pʋga, tẽnga rao a yembre n wa n seg-ba. Sʋtãamb wʋsgo n da be nin-kãng pʋgẽ. Al daar zãra a ra pa le yeelgd fuug ye, a ra ka gãe yir ye, dẽnd yaadẽ.</verse>
				<verse number="28">A sẽn yãe a Zezi la a sẽn kelme, n wõgemd b taoore n zẽk a koɛɛg n moon woto: «Bõe n be maam ne yãmb sʋka, Zezi, Wẽnnaam Yĩngr soab Biiga? Y sugri la y ra nams-m ye!»</verse>
				<verse number="29">Dẽ t'a Zezi ra kõta Sʋtãan dẽgda noore t'a yi la a bas raoã. Sɩda, yaa naoor yaka la a ra yõk daoã, tɩ b mii n sẽb-a n gãneg ne wĩ la bãeense, la a kaooda fãa. Sʋtaana ra kẽesd-a la weoogo.</verse>
				<verse number="30">A Zezi sok-a lame: «Fo yʋʋr la a bõe?» T'a leok: «Kʋʋma» tɩ yaa Sʋtãamb wʋsgo n da kẽ raoã pʋgẽ.</verse>
				<verse number="31">Sʋtãamba yõka a Zezi sɛɛg tɩ b ra yiis ba n lebs-b bog zulungẽ wã ye.</verse>
				<verse number="32">Kurkuy ka tɛk n da wãbd yamdo tãnga zugu; Sʋtãamba kosa a Zezi sore n na n yi n kẽ kurkuya; tɩ b kõ-b sore.</verse>
				<verse number="33">Sʋtãamba basa raoã n yi n kẽ kurkuya la kurkuya zãnga siga tãnga n wudg n tɩ lʋɩ mogra pʋga, n pa koomẽ.</verse>
				<verse number="34">Sẽn da gũud-b kurkuya sẽn yãe yellã, b zoe n tɩ togsa tẽnga pʋgẽ la tẽn-kɩremsã.</verse>
				<verse number="35">Neba yiime n wa ges yella sẽn maana. B taa a Zezi nengẽ n mik Sʋtãamba sẽn yi n bas rao ninga t'a zĩ a Zezi taoor ne laafi n yeer fuug la a mi a nenga. La rabeem yõk-b lame.</verse>
				<verse number="36">Sẽn yãend-b yellã togsa raoã sẽn paam a menga toto.</verse>
				<verse number="37">Gadar tẽng rãmb fãa sũu taaba n kos a Zezi tɩ b loog n yi b tẽngẽ. Rabeem kãseng da tar-b lame. A Zezi kẽe koom koglgo n lebe b sẽn yiẽ.</verse>
				<verse number="38">Sʋtãamba sẽn yi n bas rao ninga yõka a Zezi sɛɛg n na n pa ne bãmba; a Zezi kʋls-a lame n yete:</verse>
				<verse number="39">«Leb f yiri la f tɩ togs Wẽnnaam sẽn maan bũmb ning ne foo.» Daoã kẽngame n tɩ moon tẽnga fãa a Zezi sẽn maan bũmb ning a yĩnga.</verse>
				<verse number="40">A Zezi lɛɛg n waame. Neb kʋʋng reeg-b lame tɩ b ra gũud-b lame</verse>
				<verse number="41">la ade, rao a ye n wa. A ra boondame t'a Zayir, n ya pʋʋsg roog naaba. A wõgemda a Zezi taoore n yõk b sɛɛga tɩ b wa kẽe a zakẽ.</verse>
				<verse number="42">A ra tara a bi-pugl yende sẽn zems yʋʋm piig la a yi. Biiga ra yaa bãada la bãaga ra lebga toogo. A Zezi rɩka a zaka sore, tɩ neba sɩng b pẽdgre.</verse>
				<verse number="43">Pag a ye me n da bẽed mende, yʋʋm piig la a yiibu; ned ba a ye ka tõog n sãoog-a ye.</verse>
				<verse number="44">A kolga poorẽ n sɩɩs a Zezi fuug zerdo. Zĩig pʋgẽ bala a zɩɩma yõkame.</verse>
				<verse number="45">La a Zezi sokame: «Anna n sɩɩs maam?» La ned ba a ye pa saag n yeel tɩ yaa yẽ ye. T'a Piyɛr leok-ba: «Karen-saamba, zãma wã n sũ taaba n dɩdgd yãmba.»</verse>
				<verse number="46">T'a Zezi yeele: Tampoco lleven ropa de más. «Ned n sɩɩs maam, tɩ m bãngame tɩ pãng n yi m nengẽ.»</verse>
				<verse number="47">Paga sẽn mik t'a yella pukame, a waame n digda, n wõgemd a Zezi taoore la a togsame tɩ neb fãa wʋm a sẽn sɩɩs-ba võore, la a sẽn wẽneg n sãoog zĩig pʋgẽ balã. A Zezi yeel-a lame:</verse>
				<verse number="48">«M biiga, fo tẽeb fãag-f lame, kẽng ne laafi.»</verse>
				<verse number="49">B sẽn da ket n gomda la ned yi naaba yiri n wa yeele: «Y biiga kiime, da le nams-y karen-saamb ye.»</verse>
				<verse number="50">La a Zezi ra wʋmame tɩ b na n yeel pʋʋsga roog naaba: Tampoco lleven ropa de más. «Da maan-y rabeem ye, yãmb ye n tẽ bala, biiga na n tɩlgame.»</verse>
				<verse number="51">B sẽn ta yiri, b pa sak tɩ ned ba a ye tũ bãmb n kẽ sã n kaa a Piyɛr la a Zã, la a Zak, n paas bi-pugla ba la a ma.</verse>
				<verse number="52">B fãa ra yãbdame la b tood b yãoogo, kũuma yĩnga. T'a Zezi yeele: Tampoco lleven ropa de más. «Da yãb-y ye, biiga pa ki ye, a gõeeme.»</verse>
				<verse number="53">Neba ra laada a Zezi tɩ bãmb yẽ ra miime t'a kiime.</verse>
				<verse number="54">A Zezi yõka biiga nugu, n zẽk b koɛɛg n yeele: Tampoco lleven ropa de más. «Biiga yiki!»</verse>
				<verse number="55">Biiga vɩɩm le waame; vugr bala a yikame. A Zezi yeelame tɩ b kõ-a rɩɩbo.</verse>
				<verse number="56">Bi-pugla ba ne a ma yɛɛsame; a Zezi sagl-b lame tɩ b ra togs ned ba a ye yella sẽn maana ye.</verse>
			</chapter>
			<chapter number="9">
				<verse number="1">A Zezi boola b Tʋʋm-tʋmdb piig la a yiibã n kõ-b pãng la tõogo tɩ b rig sʋtãamba la b sãoog bãad-dãmba fãa.</verse>
				<verse number="2">B tʋm-b lame tɩ b sa n moon Wẽnd Rĩungã la b yols bãad-dãmba.</verse>
				<verse number="3">B yeel-b lame: «Da zɩ-y bũmb sor zug yĩng ye. Da zɩ-y dasaare bɩ korgo la rɩɩbo bɩ ligd ye. Ned ba a ye ra zɩ fu-yord a yiib ye.</verse>
				<verse number="4">Y sẽn kẽ yir ninga bɩ y kell n pa be n tãag y loogre.</verse>
				<verse number="5">B sẽn pa reeg yãmb zĩig ning fãa, y sã n yit b tẽngẽ bɩ y pĩng y gãndalsa tom tɩ rẽ n yɩ zood kaoob kaseto la taal ningri.»</verse>
				<verse number="6">Tʋʋm-tʋʋmdba kẽngame, b saaga tẽnsa fãa n moon Koe-noogã la b sãoogd bãad-dãmb zĩis fãa.</verse>
				<verse number="7">A Erod wʋma a Zezi sẽn maan fãa la a ra ka mi a sẽn na n tags bũmb ning ye tɩ kẽer da gomdame: «Yaa a Zã n vʋʋg kɩɩms sʋka.»</verse>
				<verse number="8">Kẽere: «A Eli n le wa.» Kẽere: «Tẽn-kʋdem-wẽnnẽ bãngd a ye n vʋʋge.»</verse>
				<verse number="9">La a Erod da yetame: «Sã n ya a Zã, mam n kɩt tɩ b fiuug a zugu. B sẽn gomd rao ning yelle tɩ m wʋmnẽ wã marsã, yẽ la ãnna?» Dẽ la a ra baood n na n yãend a Zezi.</verse>
				<verse number="10">Tʋʋm-tʋmdba sẽn lɛɛg n wa, b togsa a Zezi bãmb sẽn maan fãa. A Zezi peeg-b lame n yi kɛɛnga; b teesa tẽng sẽn boond tɩ Bɛtsayid.</verse>
				<verse number="11">Zãma wã bãngame la b rɩka b nao. A Zezi sakame n gom ne-ba, Wẽnd Rĩunga yelle; b sãooga sẽn da tʋl-b laafi wã fãa.</verse>
				<verse number="12">Wĩndg sẽn waa n dat n kẽ, piig la a yiibã kolg n yeela a Zezi: «Kuls-y neba tɩ b leb Bɛtsayid la pʋtẽ wã n bao gãag zĩiga la b paam dɩɩb n dɩ tɩ d sẽn be ka wã yaa weoogo.»</verse>
				<verse number="13">A Zezi yeel-b lame: «Yãmb meng n tog n kõ-b rɩɩb tɩ b rɩ.» Dẽ la b leok yã: «Bur a nu la kʋɩl-zẽed a yiib bal la d tara. Woto wã d na n kẽnga tẽnga pʋgẽ d toore n tɩ ra rɩɩb n wa, tɩ ka rẽ zãma wã labsa.»</verse>
				<verse number="14">Daopa sẽn da be be sõor da tõe n taa tus a nu. B yeela b karen-biisã: «Zĩndg-y neba pisnu-nu.»</verse>
				<verse number="15">B reega noore, n kɩt tɩ neba zĩndi.</verse>
				<verse number="16">A Zezi reega bur a nu wã ne kʋɩl-zẽed a yiibã n zẽk b neng n tees yĩngri n pʋʋs bark pʋʋsgo. B yaoolame n wes burã n kõ b karen-biisã tɩ b pʋɩ zãma wã.</verse>
				<verse number="17">B fãa rɩɩme n tɩge n tol zɩ pet piig la a yi, n kuli, pet sẽn pid ne bura girs sẽn kellã.</verse>
				<verse number="18">A Zezi ra yii kɛɛng, raar a ye, n pʋʋsdẽ. B karen-biisa bal n da be ne ba. B sok-b lame: «Zãma wã yetame tɩ maam la a bõe?»</verse>
				<verse number="19">Tɩ b leoke: «Kẽer yetame t'a Zã, kẽer t'a Eli. Kẽer tɩ tẽn-kʋdem-wẽnnẽ bãngd a ye sẽn vʋʋge.» T'a Zezi yeel-ba:</verse>
				<verse number="20">«La yãmb yẽ, yãmb yetame tɩ m yaa ãnna.» A Piyɛr n leoke: «Krista, Wẽnd Nedã!»</verse>
				<verse number="21">A Zezi kõ-b la noore tɩ b ra saag n togs ned ye.</verse>
				<verse number="22">B yeelame: «Yaa pakr ne Ned Biiga tɩ b nams wʋsgo, tɩ nin-kẽemba, maan-kʋʋdba kãsem-dãmb la sɛb-mitba yiis-b buudẽ la b kʋ-ba; la b na n vʋʋga dasem a tãab daare.»</verse>
				<verse number="23">B yaool n yeela b fãa: «Ned sã n dat n dɩk mam nao, bɩ a bas a meng yamleoogo la a tʋk a pika, beoog sẽn vẽeg fãa, n tũ maam.</verse>
				<verse number="24">Sɩd me sẽn tʋll-a n fãag a meng vɩɩm na n menes-a lame la sẽn menesd-a a meng vɩɩm mam yĩnga, na n fãag-a lame.</verse>
				<verse number="25">Bõe yõod la ned rokda a sã n paam dũni wã zãng fãa n sooge, n yaool n kẽ moogo la a sãam a meng yelle?</verse>
				<verse number="26">Sẽn yeela tɩ maam ne m goama yãnd tar-a lame, Ned Biig me na yeel yẽ soaba t'a yãnd tar-b lame, b sã n lɛɛg n wa ne zɩɩri, ne b Ba la malɛgs sõma pẽgre.</verse>
				<verse number="27">Sɩd ne sɩda, mam yeta yãmba tɩ kẽer n be ka n ka na n wʋm kũum yũugu tɩ b pa reng n yãe Wẽnd Rĩunga ye.»</verse>
				<verse number="28">Dẽ loogr poore, sẽn maan dasm a nii, a Zezi peega a Piyɛr la a Zak, la a Zã. B tɩ rʋʋ tãng n pʋʋsdẽ.</verse>
				<verse number="29">Pʋʋsga wakato, a Zezi neng tedgame. B futa lebga peelse n pɩnda.</verse>
				<verse number="30">Ade, neb a yiibu n da sõsd ne bãmba: da yaa a Moyiiz la a Eli n lik ne zɩɩri.</verse>
				<verse number="31">B da gomda b kũuma sẽn na n yɩ a soab Zerizalɛɛm.</verse>
				<verse number="32">Dẽ t'a Piyɛr ne a tũud-n-taasa ra zuka gõeem tɩ gõeema ra tar-b la wʋsgo. B sẽn neke b yãenda a Zezi zɩɩrã ne rapa yiibã sẽn da be-b ne bãmbã.</verse>
				<verse number="33">Nin-bãmb sẽn waa n loogdẽ, a Piyɛr yeelame: «Karen-saamba, tõnd sẽn be ka wã, d sũur yaa noogo. D tilg zãn a tãabo, a ye yãmb yĩnga, a to a Moyiiz yĩnga, a tãab soaba a Eli yĩnga.» A ra ka tar a goama nao ye.</verse>
				<verse number="34">La a sẽn waa n gomdã, sawadg n waa n lud bãmba tɩ lebg likã, tɩ b yɛɛsdẽ.</verse>
				<verse number="35">La koɛɛg n yi sawadga pʋgẽ n yetẽ: «Bãmb yaa mam Bi-nongre, kelg-y-ba!»</verse>
				<verse number="36">B wʋma koɛɛgã la dẽ pore b mikame t'a Zezi lebga b yembre. Karen-biisa me tõoga b noore wakat kãng n pa togs ned ba a ye b sẽn yãend bũmb ninga ye.</verse>
				<verse number="37">Vẽkembeoogo, b sẽn sig tãngã la zãma wã sẽn pooge.</verse>
				<verse number="38">Ade, dao a ye n zĩnd zãma wã sʋka n kelme: «Karen-saamba, m yõkd-y-la sɛɛga, ges-y m biiga yelle tɩ yaa m bi-yende.</verse>
				<verse number="39">Sʋtãan a ye n mii n yõk-a t'a tar kɛlenga. Wakat ninga sʋtãana lubd-a la tẽnga t'a yĩnga vɩgda, t'a noor lasd tãntãnpuudu; a pa yit n bas-a naana ye. A rengd n sɛɛsa a pãnga zãnga.</verse>
				<verse number="40">Mam kosa y karen-biisa tɩ b rig-a la b pa tõog ye.»</verse>
				<verse number="41">A Zezi yeelame: «Kɩɩsdb la bi-bees buudu, mam na n kaoosa ne yãmb la m tõog m sũurã n ta da-bʋre? Tall f biigã n wa ka.»</verse>
				<verse number="42">Biiga sẽn wa n kolgdẽ, sʋtãana lub-a-la tẽnga t'a gãe n vigd ne pãnga. A Zezi tãsa sʋtãan dẽgda, n sãoog biigã n lebs-a a ba.</verse>
				<verse number="43">B fãa yãenda Wẽnnaam pãngã tɩ b pɛleng yɩke. Ned kam sẽn da pẽgd a Zezi sẽn maana yĩnga, bãmb yeela b karen-biisi:</verse>
				<verse number="44">«Yok-y y tʋbre n kelg m goama: B na n yõka Ned Biiga n ning ninsaalb nusẽ.»</verse>
				<verse number="45">La karen-biisa pa wʋmd gomda sẽn lebdẽ ye, t'a Zezi pa tʋlg tɩ yɩ vẽenega tɩ b wʋma võor ye; la soka Zezi b gomda võor da yaa rabeem ne-ba.</verse>
				<verse number="46">B yika no-koeemd ne taaba n na n bãng, bãmb sʋka, ãnna n yɩɩd a taaba.</verse>
				<verse number="47">A Zezi sẽn da mi b sũur tagsgo, b zĩndga bi-bilf b sɛɛgẽ n yeel-ba:</verse>
				<verse number="48">«Sẽn deeg-a bi-bilfã reega mam menga, sẽn deeg-a maam deega sẽn tʋmeb maama. La sẽn yaa yao-zʋʋg yãmb sʋka yẽ n yɩɩd a taaba.»</verse>
				<verse number="49">A Zã yeelame: «Karen-saamba, tõnd yãee dao a yembre sẽn digd sʋtãan yãmb yʋʋr yĩnga la tõnd gɩdg-a lame t'a pa lagem ne tõnd n tũud yãmb ye.»</verse>
				<verse number="50">A Zezi yeel-b lame: «Bɩ y ra rig-a ye! Sẽn pa zabd-a ne yãmba bee yãmb poorẽ.»</verse>
				<verse number="51">B daara sẽn waa n kolge tɩ b na n yi dũni kãnga, a Zezi kenga b pɛlga n dɩk Zerizalɛɛm sore.</verse>
				<verse number="52">Neb la b tʋm tɩ b reng taoore. B rɩka sore la b tɩ kẽe Samari tẽng a ye n na segl b waoongo.</verse>
				<verse number="53">B sẽn ta, be rãmb pa reeg-b neer ye, tɩ b yãeeme tɩ yaa Zerizalɛɛm la b da rabda.</verse>
				<verse number="54">A Zak ne a Zã sẽn yãend woto b yeelame: «Yãmb datame tɩ d kõ noor tɩ saag bugum sig n yõog bãmba bɩ?»</verse>
				<verse number="55">A Zezi wẽneg n ges-lame m sãbs-ba.</verse>
				<verse number="56">La b yiime n kẽ tẽng a to.</verse>
				<verse number="57">B sẽn waa n be sorẽ, ned n yeel bãmba: «Mam na n tũu yãmba, y sẽn na n kẽng tẽng ning fãa.»</verse>
				<verse number="58">A Zezi leoka yẽ soaba: «Waas tara b bogdo tɩ yĩngr luiili tar b tʋgdo. Ned Biiga yẽ pa tar zĩig n gãnegd b zug ye.»</verse>
				<verse number="59">B yeela ned a to: «Tũ maam!» T'a soab leoke: «Kõ-y maam sore tɩ m deng n tɩ mum m ba.»</verse>
				<verse number="60">La a Zezi yeel-a lame: «Bas kɩɩmsa tɩ b mum taaba; la foom, kẽng n tɩ moon Wẽnd Rĩungu.»</verse>
				<verse number="61">Ned a to me n yeel-ba: «M na n pʋga yãmba, Soaala, la bɩ y kõ sore tɩ m deng n tɩ pʋʋs m neba wẽnd na taas la m yaool n wa.»</verse>
				<verse number="62">T'a Zezi leok-a: «Ned sã n gãd wãka n zõond n na n ko, n wẽneg n ges a poorẽ, a soab ka tog ne Wẽnd Rĩung ye.»</verse>
			</chapter>
			<chapter number="10">
				<verse number="1">Dẽ poore Soaala le tũusa karen-biis pisopoe la a yiibu n tʋm ba tɩ b reng bãmb taoore, b yiib-yiibu, zĩis fãa la tẽns niyns fãa bãmb meng sẽn dag n na n kẽngẽ.</verse>
				<verse number="2">B ra yet-b lame: «Ka-kɛɛra waooga la ka-kɛɛdba sõor paoodame. Pʋʋs-y Tigsga Naaba tɩ b yiis tʋʋm-tʋmdba ka-kɛɛra yĩnga.</verse>
				<verse number="3">Kẽng-y! La ade, m tʋmda yãmb wa pe-bi digd-n-yĩids sʋka.</verse>
				<verse number="4">Da zɩ-y korg bɩ waoog ye, bɩ neodr ye la y ra yaas n pʋʋs ned sor zugu ye.</verse>
				<verse number="5">Yãmb sẽn kẽed zak ninga, reng-y n yeel-y: ‹Laafi sig yi-kãnga!›</verse>
				<verse number="6">Laafi biig sã n be a pʋgẽ, yãmb laafi na sig a zugu, sã n pa rẽ, a lebda yãmba.</verse>
				<verse number="7">Bɩ y kell n pa yir kãnga n dɩtẽ la y yũud b sẽn kõt-y bũmb ning fãa, tɩ tʋʋm-tʋmd toga ne yaoodo. Bɩ y ra sa yir woo yir ye.</verse>
				<verse number="8">Yãmb sẽn kẽ tẽng ning fãa tɩ b reeg yã, bɩ y rɩ la y yũ b sẽn na n tẽgen y taoore.</verse>
				<verse number="9">Sãoog-y tẽnga bãad-dãmba la y yeel nebã: ‹Wẽnd Rĩung pẽe yãmba.›</verse>
				<verse number="10">La yãmb sẽn kẽ tẽng ninga tɩ b pa reeg yã, kẽng-y b sɛk zĩigẽ la y yeele:</verse>
				<verse number="11">‹Al ba yãmb tẽnga tom sẽn tabend tõnd nao, tõnd pĩmsd-a lame n bas ne yãmba, la baasg fãa bãng-y tɩ Wẽnnaam Rĩung kolgame.›</verse>
				<verse number="12">M yeta yãmb tɩ bʋʋda raare, Sodom sɩbgr toolem kõn zeng tẽn kãng rẽnn ye.</verse>
				<verse number="13">Na pak foom Korozein! Na pak foom Bɛtsayid! Tɩ wẽnd makr dãmb sẽn maan yãmb sʋka sã n da maanẽ Tir la Sidõ, b ra pĩn n yeelgẽ sũ-pa-noang futu la b bilmẽ tompɛglem n kos sugri al daar zãra.</verse>
				<verse number="14">Dẽ yĩnga, bʋʋd kaoob daare, Tir la Sidõ rãmb sɩbgr toolem kõn kolg yãmb dẽn ye.</verse>
				<verse number="15">La foom, Kafarnaom, fo zẽkd f meng n tãag saag me, b na n sika foom al n tɩ tãag bʋg-tẽnga.</verse>
				<verse number="16">Sẽn kelgd-a yãmb kelgda maam; sẽn zãgs-a yãmb zãgsa maam; sẽn zãgs-a maam, zãgsa sẽn tʋm-a maama.»</verse>
				<verse number="17">Karen-biis pisopoe la a yi wã lebg n waa ne sũ-noog n yeele: «Soaala, al ba sʋtãamba reegda tõnd noore, yãmb yʋʋr yĩnga.»</verse>
				<verse number="18">A Zezi yeel-b lame: «Mam da nee sʋtãan sẽn da yit yĩngri n lʋɩt wa saag sʋʋga.</verse>
				<verse number="19">Ade, mam kõo yãmb tõog, tɩ y tab wiis la namse la bɛyã ne a pãnga fãa kõn tõog n maan y bũmb ye.</verse>
				<verse number="20">La baasgo bɩ y ra noog y sũuri sʋtãamba sẽn deegd y noor yĩng ye, noog-y sũuri yãmb yʋy wã sẽn gʋls arzãnẽ yĩnga.»</verse>
				<verse number="21">Wakat kãnga Wẽnd Vʋʋsem kɩtame tɩ b yeele: «Mam pẽgd-y lame, Ba, yĩngr la tẽng Soaala, yãmb sẽn solg yell bãmba, yam dãmda la yẽesem dãmba, n yaool n wilg-b kom-bõonego. N-yẽe! M Ba, woto la yãmb tʋlgre ne y nimbãan-zoeerã.</verse>
				<verse number="22">M Ba rɩka bũmb fãa n kõ maam, ned ba a ye ka mi m Ba sẽn yaa a soaba, sã n ka Biigã, la Biiga sẽn sak n wilg a soaba.»</verse>
				<verse number="23">La b wẽneg n gesa b karen-biisã n yeel-ba, bãmb ne taab bala: «Sũ-noog rãmba la nin sẽn yãet yãmb sẽn yãete!</verse>
				<verse number="24">Mam yeta yãmba: bãngdba la nanamse tʋlg n yãee yãmb sẽn yãetã, la b pa yãe ye, la b wʋm yãmb sẽn wʋmd bũmb ningã, la b pa wʋm ye.»</verse>
				<verse number="25">La ade, noor karen-saamb a yembre n yik n na n bẽd-ba, n sok-ba: «Karen-saamba, bõe la m tog n maan n paam vɩɩm sẽn kõn sɛ?»</verse>
				<verse number="26">T'a Zezi leok-a: «Noor sebre pʋgẽ b gʋlsa bõe? Bõe la y karemda?»</verse>
				<verse number="27">T'a leoke: «Nong Soaala, f Wẽnnaam ne f sũur fãa, ne f pɛlg fãa, ne f pãng fãa la ne f yam fãa, la f nong f to n wẽnd f menga.»</verse>
				<verse number="28">A Zezi yeelame: «Yãmb leoka neere! Maan-y woto tɩ y na paam Vɩɩm.»</verse>
				<verse number="29">Karen-saamba sẽn da rat n kõ a meng bʋʋm, a soka a Zezi: «La m to yaa ãnna sẽ?»</verse>
				<verse number="30">T'a Zezi leok-a: «Ned n da yi Zerizalɛɛm n dabd Zeriko n tees n lʋɩ fãadb nusẽ tɩ b rees a teeda fãa n pogl-a, n bas-a t'a rat n ki.</verse>
				<verse number="31">Maan-kʋʋd a ye n waa n tũud so kãnga n yãend-a la a bas-a lame n looge</verse>
				<verse number="32">maan-kʋʋd sõangd a ye n waa n yãend-a, n bas-a n looge.</verse>
				<verse number="33">La Samari dao a yembre n da togd sore n wa lood be. A sẽn yãend-a, a zoe-la a nimbãanega,</verse>
				<verse number="34">la a kolgame n dɩk rãam ne kaam n pek a noadã, n vil ne pɛɛla, n zombg-a a meng bõanga, n tall n kẽng a gãag soab yiri, n tɩbs-a.</verse>
				<verse number="35">Vẽkembeoogo, a yãka wakɩ koeems a yiibu n kõ a gãag soaba n yeele: ‹Tɩbs-y neda neere, la y sẽn na n sãam ligd ning n paase, m sã n lɛɛg n wa, m na lebs yãmba.›</verse>
				<verse number="36">Bãmb b tãaba sʋka, sã n ya ne yãmba, ãnda n ges raoã sẽn lʋɩ fãadba nusẽ wala a to?»</verse>
				<verse number="37">Tɩ karen-saamba leok: «Yaa sẽn zoe-a raoã nimbãanega sẽ.» T'a Zezi yeel-a: «Bɩ y kẽnge, la yãmb me maan boto.»</verse>
				<verse number="38">A Zezi sẽn dɩk sor ne b karen-biisi, b tɩ kẽe tẽng-a ye tɩ pag a ye sẽn boond t'a Mart reeg-b sãando, a yiri.</verse>
				<verse number="39">A Mart da tara yao sẽn boond t'a Mari, la yao wã ra zĩi Soaala taoore n kelgd b goama.</verse>
				<verse number="40">A Mart da yãgda ne rɩɩba seglgo la ragend tʋʋm a taaba; a waa n yaasa a Zezi taoore n yeele: «M yao wã sẽn bas maam tɩ m segend m yembrã ka pak yãmb ye? Soaala, yeel-y m tão wã t'a yik n wa sõng-m wɛ!»</verse>
				<verse number="41">Soaala leok-a lame: «Mart, Mart, fo maanda yɩɩre, la fo sũkda bũmb wʋsg poorẽ,</verse>
				<verse number="42">la yaool n yaa bũmb a ye bala n pake. A Mari sẽn yãk pʋɩɩr ningã n são, la b kõn deeg n bas-a ye.»</verse>
			</chapter>
			<chapter number="11">
				<verse number="1">Daar a ye, a Zezi da bee zĩig a ye n pʋʋsdẽ. B sẽn pʋʋs n sɛ, b karen-biig a yembr yeel-b lame: «Soaala, zãms-y tõnd pʋʋsgo wala a Zã sẽn zãms a karen-biisi.»</verse>
				<verse number="2">A Zezi yeelame: «Yãmb sã n pʋʋsdẽ, yeel-y woto: ‹Ba, y yʋʋr yi ne pẽgre, y naam wa.</verse>
				<verse number="3">Kõ-y tõnd beoog sẽn vẽeg fãa, d daara rɩɩbo.</verse>
				<verse number="4">Kõ-y tõnd d yel-wẽna sugri, tɩ tõnd me kõta sẽn beeg-b tõnda fãa sugri la y ra bas tɩ kʋɩɩbg yõk-d ye.› »</verse>
				<verse number="5">B le yeel-b lame: «Yãmb sʋka, ned sã n tar-a zoa t'a bʋʋg-a yʋn-sʋk n yeel-a: ‹M zoa, peng-m bur a tã,</verse>
				<verse number="6">tɩ m zoa a to n yi sor n wa, tɩ m ka tar bũmb n na n kõ-a ye.›</verse>
				<verse number="7">Tɩ yãoo soaba zĩnd roogẽ n leoke: ‹Bas-m laafi tɩ m doog pagame, maam ne kamba kẽe gãaga, ad-m ka tõe n yik n bao n kõ-f ye.›</verse>
				<verse number="8">Mam yeta yãmba, t'a zoa wã sã n pa yik n kõ-a, b zooda yĩng me, pẽdgra yĩnga, a na yik n kõ-a wala a sẽn dat tɛka.</verse>
				<verse number="9">La mam yeta yãmba: kos-y tɩ b na n kõ-y lame, bao-y tɩ y na n yãeeme; kabs-y tɩ b na pak tɩ y kẽ.</verse>
				<verse number="10">Sɩd me, sẽn bõsd-a paamdame, sẽn baood-a yãetame la sẽn kabsd-a, b pakd n kõ-a lame.</verse>
				<verse number="11">Yãmb sʋka, roagd a bõe n be t'a biig kos-a kʋɩl-zẽoogo, t'a bas kʋɩl-zẽegã n kõt-a waafo?</verse>
				<verse number="12">Bɩ a kos-a la gelle, t'a kõ-a nanga?</verse>
				<verse number="13">Dẽ yĩnga, yãmb ne y wẽnema fãa, yãmb sã n mii n kõt y kamb bõn sõma, yãmb zɩ tɩ yãmb Ba wã sẽn be yĩngri, bãmb na n kõo sẽn bõsd-b bãmbã a Vʋʋsem Sõngo!»</verse>
				<verse number="14">A Zezi ra yiisda Sʋtãan sẽn da kẽ neda t'a lebg muka. Sʋtãana sẽn yi, muka gomame, tɩ neb pɛleng yɩke.</verse>
				<verse number="15">La neb kẽer yeelame: «Ad-y yaa ne sʋtãamb naab a Beelzebul pãnga la a yiisd sʋtãamba.»</verse>
				<verse number="16">La kẽer me da rat n bãnga b pãnga, n kos-b bõn-bãnd a ye sẽn yit yĩngri.</verse>
				<verse number="17">A Zezi sẽn da mi b tagsgo, b yeel-b lame: «Rĩung a ye rãmb sã n welg n maan beem ne taaba, b wãada b rĩungã t'a rot lʋɩ n bʋʋg taaba.</verse>
				<verse number="18">Sʋtãana sã n welg la a maand beem ne a soolem dãmba, a rĩung na n le zĩnda wãna? Yãmb sẽn yet tɩ yaa ne a Beelzebul pãnga la m yiisd sʋtãamba,</verse>
				<verse number="19">la mam sã n digd sʋtãamba ne a Beelzebul pãnga, yãmb digd-b la ne ãnd pãng marsã? Woto yĩnga, yãmb meng n kaood y bʋʋdo.</verse>
				<verse number="20">La mam sã n digd sʋtãamba ne Wẽnnaam nug pãnga, dẽnna Wẽnd Rĩunga sɩd waa yãmb sʋka.</verse>
				<verse number="21">Gãndaoog bob a zab teed n gũud a zaka, a sẽn tar fãa, bũmb kõn maan ye.</verse>
				<verse number="22">Gãndaoog a to sã n wa, n yõk-a n lubi, a pidgda a zab teedã a sẽn teeg b rãmbã, n wʋk a laog fãa n pʋɩ.</verse>
				<verse number="23">Sẽn pa tũuda maam, zabda ne maam, sẽn pa sõngd n tigme, a soab sẽegdame.</verse>
				<verse number="24">Sʋtãan dẽgd sã n yi ned pʋgẽ, a gõoda zĩ-peen-daagẽ n baood vʋʋsgo n kongdẽ. Dẽ la a wat n yeele: ‹M leb roog ninga mam sẽn yii wã.›</verse>
				<verse number="25">A sã n le wa kẽe, a mikdame tɩ b pɩɩsa sagda n maneg-a neere;</verse>
				<verse number="26">t'a kẽng n le tɩ wa ne sʋtãamb a yopoe wẽnem sẽn yɩɩd yẽnda, tɩ b fãa kẽ be n maag b meng n zĩndi tɩ nin-kãng yell sãam n yɩɩd pĩnda.»</verse>
				<verse number="27">A Zezi sẽn gom woto, la pag a ye sẽn zĩnd bãndurba sʋka n zẽk a koɛɛg n yeele: «Sũ-noog soaba la pag ning sẽn tʋda y pʋga tɩ y yẽsem a bĩisim!»</verse>
				<verse number="28">La a Zezi leokame: «Yeel-y tɩ sũ-noog rãmba n yɩɩda la sẽn kelgd-b Wẽnnaam gomde la b reegd-a.»</verse>
				<verse number="29">Zãma wã ra yaa wʋsgo tɩ wa lebg pẽdgre t'a Zezi na n yeele: «Zamaan kãnga yaa zamaan yoogo; a bolgda wẽnd makre la a kõn paam makr a to n zʋʋg a Zonas rẽnda ye.</verse>
				<verse number="30">Wala a Zonas sẽn yɩ makre Niniv rãmb yĩnga, woto me Ned Biigã na n yɩɩ makre zamaan kãnga yĩnga.</verse>
				<verse number="31">Bʋʋda raare, dĩm-poaka sẽn yi tẽn-zãorgẽ wã na n yik n bʋʋ zamaan kãnga bʋʋdo n mong-a bʋʋm, tɩ yẽ yii al dũni wã sɛtmẽ, n wa kelg yam soab a Salomo goama; la sẽn yɩɩda a Salomo n be ka.</verse>
				<verse number="32">Bʋʋda raare, Niniv rãmb na n yikame n bʋ zamaan kãng bʋʋdo la b na n mong-a la bʋʋm tɩ b sẽn wʋm a Zonas saglgo, b tuuba b yel-wẽna; la ade: sẽn be-a ka wã yɩɩda a Zonas.</verse>
				<verse number="33">Ned kõn yõgen fitila n solg-a bɩ n fõgen-a rʋk ye; a dogend-a-la roagendga zugu tɩ sẽn kẽedba fãa yãe vẽenem.</verse>
				<verse number="34">Fo nif la a f yĩng fitila, fo nif sã n ya sõmbo fo yĩnga fãa tara vẽenem; a sã n pa sõmbe, fo yĩnga zãng fãa zĩi ne lika.</verse>
				<verse number="35">Ges f sẽn tar vẽenem ninga sã n ka lebg lika!</verse>
				<verse number="36">Ad-f yĩnga fãa sã n tara vẽenem t'a wilg ba a ye ka be likẽ, a zãng faa na n yɩɩ vẽenem wala f fitil sẽn vẽnegd-f ne a vẽenem.»</verse>
				<verse number="37">A Zezi sẽn da waa n gomdã, Farizẽ a yembre n waa n kos tɩ b wa rɩ a yiiri. Tɩ b kẽ n sɩng rɩɩbo.</verse>
				<verse number="38">Farizẽ wã yãee ne pɛlen-yɩka tɩ b pa reng n nudg b nus n yaool n sɩng rɩɩb ye.</verse>
				<verse number="39">La Soaala yeel-a lame: «M nong rẽ! Yãmb Farizẽ rãmba nedgda laag la wamd poore tɩ y menga yaool n pid ne wagdem la wẽnem.</verse>
				<verse number="40">Gãeemse! Sẽn naana poore, ka bãmb n naan pʋg la?</verse>
				<verse number="41">Dɩk-y y sũura sẽn gãd bũmb ningã n maan wẽn-kosgo tɩ sẽn keta fãa na yɩ yɩlgemde y yĩnga.</verse>
				<verse number="42">La na pak yãmba, Farizẽ rãmba! Yãmb yãkda y zẽ-vãadã la y zẽ-biisa sẽn tar yũ-noogã n kõtẽ, dʋr a ye piig zugu, n yaool n yãk y toog ne pʋ-peelem la Wẽnnaam nonglem: y tog n pidsẽ la boto, la woto me ra ka togẽ n pa sãoog ye.</verse>
				<verse number="43">La na pak yãmba, Farizẽ rãmba! Tɩ pʋʋsg rotẽ yãmb nong n zĩnda taoore, waoor zĩigẽ, y nonga pʋʋs-bɛda kʋʋng zĩigẽ, sɛk zĩigẽ.</verse>
				<verse number="44">Na pak yãmba, Farizẽ rãmba! Tɩ yãmb wẽnda yaad sẽn sarem tɩ neb tabd n pa mii ye!»</verse>
				<verse number="45">Noor karen-saamb a ye leokame: «Yãmb sẽn gom woto wã, y sãbsda tõnd me.»</verse>
				<verse number="46">La a Zezi leokame: «Na pak yãmb me, Noor karen-saam-dãmba! Tɩ yãmb tʋkda ninsaalba, zɩɩb b sẽn pa tõe n tʋke, tɩ yãmb menga nug-bil yaool n pa sɩɩsd bũmb ye.</verse>
				<verse number="47">Na pak yãmba! Tɩ y manegd n meta bãngdba yaado la yaool n yaa y yaab rãmb n kʋ bãngdbã.</verse>
				<verse number="48">Dẽnd yĩnga yãmb ne bãmb yaa kaset yɛnga: Bãmb n sɩd kʋ, tɩ yãmb, b kamba, tẽeda tɩ y roka b yãnde, n manegd bãngdba yaado!</verse>
				<verse number="49">Yaa woto la yell kõ-ling-m Wẽnda beool n yeele: M na n tʋm-b la bãngdba la tʋʋm-tʋmdba, b na n kʋʋ kẽere, n dig kẽere,</verse>
				<verse number="50">sẽn na n yɩ-la tɩ b wa sok zamaan kãnga kamba, bãngdba faa zɩɩm sẽn daag al dũni sɩngre,</verse>
				<verse number="51">sẽn sɩng ne a Abɛl zɩɩm n tãag a Zakari, b sẽn kʋ a soaba maan-kugr la Wẽnd doog sʋka. Sɩd wa m sẽn yetã, zamaan kãnga na rɩ zɩ-kãng fãa taale!</verse>
				<verse number="52">Na pak yãmba, Noor karen-saam-dãmba! Yãmb looga ne bãngra roog kʋɩlen-bila, yãmb meng n pa kẽede la y yaool n digda sẽn dat-ba me kõom.»</verse>
				<verse number="53">A Zezi sẽn yi be, Sɛb-mita la Farizẽ rãmba sɩng n dat-b la ne wẽnga la b pẽdgd bãmb ne sokr dãmb wʋsgo, bũmb wʋsg poorẽ.</verse>
				<verse number="54">B ra gãnegd-b-la bẽdgo, n dat tɩ b meng noor yiis gomd sẽn na n paalg-ba.</verse>
			</chapter>
			<chapter number="12">
				<verse number="1">Wakat kãnga, zãma ka tɛk tigmame n gũbg a Zezi n tabd taaba, tɩ b na n sɩng n yeel b karen-biisã: «Gũus-y y meng ne Farizẽ rãmb rabɩlle, ne b zãmbã.</verse>
				<verse number="2">Sẽn lud ka be tɩ b ka na n wa puk-a ye. Sẽn solg me ka be tɩ b ka na n wa bãng-a ye.</verse>
				<verse number="3">Dẽ n so tɩ yãmb sẽn togs bũmb ning fãa yʋngo, b na wʋm-a wĩnto-sʋka, la y sẽn kẽed roog n walm bũmb ning tʋbrẽ, b na rʋ bɛoongo n moon-a.</verse>
				<verse number="4">Mam yeta yãmba, m zo-rãmba, da zoe-y sẽn kʋʋd-b yĩnga n yaool n pa tõe n paas bũmb a to ye.</verse>
				<verse number="5">Yaas-y tɩ m wilg yãmba, y sẽn tog n zoe a soaba. Zoe-y sẽn kʋʋda la a leb n tõe n kẽes yãmb bugmẽ. N-yẽe! Mam yeta yãmba, yẽ soab la y tog n zoe.</verse>
				<verse number="6">Yirs a nu ka koosd tãm a yiib wɛɛ? Ne rẽ fãa Wẽnnaam pa yĩmd bãmb ba a ye yell ye.</verse>
				<verse number="7">Al ba yãmb zug zobdo, b sõd-b-la zãnga. Bɩ y ra maan rabeem ye, yãmb bee yõod n yɩɩd yirs ka tɛka.</verse>
				<verse number="8">M yeta yãmba, sẽn yeel-a ninsaalb taoore t'a mii maam, Ned Biiga me na yeel Wẽnnaam malɛk rãmb taoore, tɩ b mii yẽ soaba.</verse>
				<verse number="9">La sẽn kɩɩsda neb taoore t'a ka mi maam, mam me na kɩɩs Wẽnnaam malɛk rãmb taoore tɩ m ka mi-a ye.</verse>
				<verse number="10">Sẽn gom-a Ned Biiga wẽnga, b na n kõ-a sugri; la sẽn tʋʋs-a a Vʋʋsem Sõng kõn tol n paam sugri ye!</verse>
				<verse number="11">B sã n wa vuud yãmb n kẽnd pʋʋsg rotẽ, bʋʋdba la tẽng soaalba taoore, bɩ y ra bʋ y sẽn na n gom to-to, la y sẽn na n yãe dabaar ning n fãag y meng ye.</verse>
				<verse number="12">A Vʋʋsem Sõng n na n wilg yãmb wakat kãng bala y sẽn tog n yeele.»</verse>
				<verse number="13">Ned n zĩnd zãma wã sʋka n yeel a Zezi: «Karen-saamba, yeel-y m ba-biiga t'a pʋɩ d ba sẽn bas laog ningã, n kõ-m m dẽnna.»</verse>
				<verse number="14">Tɩ b na n leok-a: «Daoa! Ãnda n kõ-m sore tɩ m bʋ yãmb bʋʋdo la m pʋɩ yãmb laogo?»</verse>
				<verse number="15">B le yeela zãma wã: «Gũus-y y meng neere ne y raab waglã, tɩ f tar wʋsg me, ned vɩɩm ka tũud f sẽn tar paoong ninga ye.»</verse>
				<verse number="16">B tãoo yelbũndi: «Dakãagr a ye n da be ta pʋt sak kood sõma.</verse>
				<verse number="17">A ra tagsda a sũurẽ: ‹M na n maana wãna? M ka tar zĩig n na n bĩng m kooda ye.›</verse>
				<verse number="18">T'a yeel a menga: ‹Ad-m sẽn na n maan bũmb ninga: m wãada bao kʋda fãa n lebs n me bɛd-bɛda, m wʋkda m kooda fãa la m paoonga fãa n bĩng be,</verse>
				<verse number="19">n yaool n yeel m menga: M zoa, fo paama paoong wʋsgo n bĩng yʋʋm kʋʋm yĩnga, vʋʋse, rɩ la f yũ la f kɩdme.›</verse>
				<verse number="20">La Wẽnnaam yeel-a lame: ‹Yalma, yʋnga bala, b na n deega f yõore la fo sẽn bĩngã ãnna n na n sooge?›</verse>
				<verse number="21">Yɩta a woto ne sẽn wʋkd-a arzɛk n bĩngd a meng yĩnga, n yaool n pa bĩngd Wẽnnaam yĩng ye.»</verse>
				<verse number="22">A Zezi yaool n yeela b karen-biisi: «Bɩ y ra bʋ y vɩɩm poorẽ, n sokdẽ tɩ bõe la y na n dɩ, la yĩnga poorẽ, tɩ bõe fuug la y na n yeelg ye.</verse>
				<verse number="23">Vɩɩm yɩda rɩɩbo tɩ yĩnga yɩɩd fuugu.</verse>
				<verse number="24">Ges-y gãabdo: b ka bʋte, b ka tigsdi, b ka tar pilgu, b ka tar baoore, la Wẽnd dɩlgd-b lame. Y são luiili al wʋsgo!</verse>
				<verse number="25">Ãnna n tõe, yãmb sʋka, n bʋ n paas a vɩɩm woglem kãntɩɩg a ye?</verse>
				<verse number="26">Yãmb sã n pa tõe sẽn paoode, ya bõe tɩ y maand yɩɩre ne sẽn ketã?</verse>
				<verse number="27">Ges-y puud sẽn bɩt toto; b pa wĩida, b pa wʋgd sʋndo la m yeta yãmb t'a Salomo meng ne a ziira fãa pa yeelg fu-neer wala puug ye.</verse>
				<verse number="28">Wẽnnaam sã n yeelgd woto, moog sẽn be pʋtẽ dũnna tɩ b na n yõog wʋngẽ beoogo, yãmb zɩ tɩ yãmb yĩnga b na maan tɩ yɩɩg boto, tẽeb kɩdg rãmba?</verse>
				<verse number="29">La yãmba, bɩ y ra bao bõe la y na n dɩ, bõe la y na n yũ, la y ra maan yɩɩr zaalem ye.</verse>
				<verse number="30">Yaa dũniya bu-zẽmba n bolgd dẽ. Yãmb Ba wã mi tɩ yãmb tara rẽ fãa tʋʋmde.</verse>
				<verse number="31">Bɩ y reng n bao Wẽnnaam Rĩung ne a sõmblem, tɩ sẽn ketã, b na kõ yãmb n paas.</verse>
				<verse number="32">Da zoe-y rabeem ye, wubr pa zemb bũmbu, tɩ nooma y Ba tɩ b kõ yãmb b Rĩungu.</verse>
				<verse number="33">Koos-y yãmb sẽn tar fãa n dɩk n maan wẽn-kosgo; bao-y kordo sẽn pa tõe n kʋdg ye la arzɛk sẽn pa tõe n sɛ n bĩng arzãnẽ, tɩ beene, wagdb ka tõe n kolg ye, mogd ka be n tõe n mok ye.</verse>
				<verse number="34">Yãmb laoga sẽn be zĩig ninga, y sũura me na n zĩnda be.</verse>
				<verse number="35">Rɩk-y sẽbdse n sẽbg-y y sɛɛga, la yõgen-y fitil dãmba n zã y nusẽ.</verse>
				<verse number="36">La yãmba, yɩ-y sõgen-kamba sẽn gũud b zu-soaba, n gũud t'a yi pʋg-reem n wa; a sã n wa wẽed nug poaka bɩ b wẽneg n pak t'a kẽ.</verse>
				<verse number="37">Sũ-noog rãmb la sõgen-kamb kãense, b zu-soab sã n wa mik tɩ b gũud a waoongo. Sɩd-sida, m yeta yãmba tɩ yẽ meng na n sẽgna fuugu, n zĩndg-b rɩɩb roogẽ, n tall dɩɩbã a toore n wa kõ-ba.</verse>
				<verse number="38">A waa yʋn-sʋka, a waa tõd-beoogo n mik tɩ b segl n gũud-a, sõgen-kamb kãens yell manegame.</verse>
				<verse number="39">Bãng-y neere, tɩ yir soab miẽ wagdr waoong wakato, a kõn mum a nin ye la a kõn bas tɩ b wa poog a roog ye.</verse>
				<verse number="40">Yãmb me, segl-y y mens n gũudẽ, tɩ Ned Biiga na n waa wakat ning y sẽn pa tagsd b waoong ye.»</verse>
				<verse number="41">A Piyɛr sok-b lame: «Soaala y wẽe yelbũna tõnd yĩng bɩ neb fãa yĩnga?»</verse>
				<verse number="42">Tɩ Soaala leok-a: «Yaa ãnd la arzɛk gũuda, pʋ-peelem soaba, yam soaba t'a zu-soab na n gũnug-a a rakõapa t'a kõt-b moende wakat ninga sẽn zemse?</verse>
				<verse number="43">Sũ-noog soaba, la sõgen-kãnga, a zu-soaba sãn n wa mik-a t'a maan boto!</verse>
				<verse number="44">Sɩd-sɩda mam yeta yãmba t'a na n gũnug-a-la a paoonga fãa.</verse>
				<verse number="45">La sõgna sã n yeel a sũurẽ: ‹M zu-soab kaoosda waoongo› t'a na n sɩng n pãbd zaka rãmba: dapa la pagba, n dɩtẽ la a yũud rãam n tɩgda,</verse>
				<verse number="46">sõgen-kãng zu-soaba na n waa daar ning a sẽn pa gũud-a la wakat ning a sẽn pa mi; a zu-soaba na yẽeg-a, n dig-a n yiis, n kɩt t'a rɩ pɛt ne yel-wẽn-maandba.</verse>
				<verse number="47">Sõgna sẽn da mi a zu-soab waoong raare n yaool pa segl ba fɩ, n pa maan wa a zu-soaba sẽn datã, a na n paama pãbr wʋsgo.</verse>
				<verse number="48">La sẽn pa bãnga a zu-soab raabo la a tʋm sẽn tog ne sɩbgre, a na paam pãbr bilfu bala. B sẽn kõ a soab wʋsgo b na soka bũmb wʋsgo la b sẽn bobl a soab bũmb wʋsgo b na sok yẽnd a soabã n yɩɩge.</verse>
				<verse number="49">Mam waa n loba bugum tẽng zugu, la bõe la m tʋlla. M nongẽ lame t'a zoe n widgẽ.</verse>
				<verse number="50">Soob a ye n be tɩ ya modgr tɩ m so la m zʋʋda ali, n gũud soob kãng raare!</verse>
				<verse number="51">Y tẽedame tɩ m waa n kõo laafi tẽnga laa? Ayoo! Maam n yeele: m sẽn kõ yaa welg taaba.</verse>
				<verse number="52">Marsã tɛka, neb a nu be zak a ye, b na welg taaba. A tãab welgda ne a yiibu, t'a yiib welg ne tãabã.</verse>
				<verse number="53">Ba na n welga ne a biiga, tɩ biig welg ne a ba; ma na n welga ne a bi-pugla, tɩ bi-pugl welg ne a ma; pag ne a bi-paga, bi-pag ne a sɩd ma.»</verse>
				<verse number="54">A Zezi le yeela zãma wã: «Yãmb sã n yãe sawadg nin-taoore, tao-tao bala y yetame tɩ saag wata la yɩta boto.</verse>
				<verse number="55">Yãmb yãe tɩ sobg kaood goabga, y yetame: zĩiga na n yɩɩ tʋʋlgo la yɩta boto.</verse>
				<verse number="56">Zãmb dãmba, yãmb mii tẽng la saag neng n bak, bõe n maan tɩ yãmb ka bãng zamaan kãnga yẽ n bake?</verse>
				<verse number="57">Bõe tɩ yãmb ka bãng n bak y toore sẽn ya tɩrga?</verse>
				<verse number="58">Fo rabd naab nengẽ ne f bʋʋd-n-taaga, sor zugu, pĩn n tẽbe n põse; ka rẽ a vuuda foom n ta bʋʋda soab taoore, tɩ bʋʋda soab yõk foom n kɩs balgda, tɩ balgda pag f roogo.</verse>
				<verse number="59">M yeta foom tɩ f kõn yi be, tɩ f ka yao samda zãnga, al ba tãmbr meng kõn pa ye.»</verse>
			</chapter>
			<chapter number="13">
				<verse number="1">Sega neb sẽn wa n togs yell ning sẽn pak Galile neb kẽere, a Pilat sẽn kɩt tɩ b zɩɩm kalm ne b maand dẽnna.</verse>
				<verse number="2">T'a Zezi na n leok ba: «Yãmb tẽedame tɩ Galile nin-bãmba ra yaa yel-wẽn-maandb n yɩɩd b taaba bɩ?</verse>
				<verse number="3">Ayoo! Mam yeta yãmba tɩ y sã n pa tuub y yel-wẽna, y fãa kida boto.</verse>
				<verse number="4">La neb piig la a nii Siloe gaosga sẽn lʋɩ n bʋʋg n kʋ wã, yãmb tẽedame tɩ b beeg n yɩɩda Zerizalɛɛm neba fãa bɩ?</verse>
				<verse number="5">Ayoo! Mam yeta yãmba tɩ y sã n pa tuub y yel-wẽna y fãa kiida kũum a woto buudu.»</verse>
				<verse number="6">A Zezi wẽ-b la yelbũnd kãnga: «Ned n da sel kankang a pʋʋgẽ. A kẽngame n na n tɩ fãs a biis n pa yãe ye.</verse>
				<verse number="7">T'a yeel pʋʋga koaada: ‹Yaa yʋʋm a tã marsã la m wat n baood kankanga biisi n pa yãetẽ ye. Bɩ f kɛɛg-a! Bõe yĩng t'a yãmbd zĩig zaalem?›</verse>
				<verse number="8">Koaada leok-a lame: ‹Bas-y rõandã yɛs n gese, tɩ m tũ bok n gilg n gãneg birga.</verse>
				<verse number="9">Daare a me na yaa n wom biisi; a pa wom marsã, y na kɛɛg-a.› »</verse>
				<verse number="10">A Zezi ra karemda zãma wã pʋʋsg roogẽ, vʋʋsg daare.</verse>
				<verse number="11">Ade, pag a ye n da be be n tar Sʋtãan a pʋgẽ, al yʋʋm piig la a nii. Sʋtãana ra koms-a lame t'a bũndg n ka tõe n doog a meng ba bilfu.</verse>
				<verse number="12">A Zezi sẽn yãend-a, b bool-a lame n yeele: «Fo tɩlga ne f bãagã.»</verse>
				<verse number="13">La b tẽega b nus a zugu. Zĩig pʋgẽ bala paga dooga a menga, n yaas n pẽgd Wẽnde.</verse>
				<verse number="14">Pʋʋsga roog naab sũur puugame, a Zezi sẽn sãoog paga vʋʋsg daar yĩnga; t'a na n yeel zãma wã: «Dasem a yoob n be yãmb sẽn tog n tʋm, dẽn yĩnga wa-y dasem kãense tɩ b sãoog yã, la y ra wa sibr daar ye.»</verse>
				<verse number="15">Tɩ Soaala leok-a: «Zãmb rãmba, yãmb ned kam fãa ka lokd a bõang bɩ a naf vʋʋsg daar n tɩ yũnug bɩ?</verse>
				<verse number="16">Sʋtãana sẽn za pagã, a Abraam biigã, al yʋʋm piig la a nii, maana a wãna tɩ m pa tõe n zaag a gadr vʋʋsg daare?»</verse>
				<verse number="17">B sẽn gom woto, yãnd yõka sẽn da wẽed-b no-koeemdã, la zãma wã yẽ sũur da nooma al wʋsgo, Wẽnd makr dãmb sẽn da maanda yĩnga.</verse>
				<verse number="18">B le yeelame: «Wẽnd Rĩung wẽnda bõe, la m na n mak-a-la ne bõe?</verse>
				<verse number="19">A wẽnda seneve tɩɩg biiga ned sẽn dɩk n bʋd a zẽedẽ, t'a yi n lebg tɩɩga tɩ yĩngr luiili soond a wilẽ.»</verse>
				<verse number="20">B le yeelame: «M makda Wẽnd Rĩung ne bõe yɛsa?</verse>
				<verse number="21">A wẽnda rabɩlle pag sẽn dɩk n nag zom moen a tã, t'a wuk zoma gilli.»</verse>
				<verse number="22">A Zezi da pɩʋʋgda tẽn-bɛd la tẽn-bõonego n karemd neba la b rabd Zerizalɛɛm.</verse>
				<verse number="23">Ned n sok a Zezi: «Sẽn na n fãag-bã, b sõor na n yɩɩ bilf bala?»</verse>
				<verse number="24">Tɩ b leok-a: «Nadg-y pãnga n tũ digno-sẽka n kẽ. Tɩ maam n yet yãmba, neb wʋsg wat n makda b na kẽ la b kõn kẽ ye.</verse>
				<verse number="25">Yir soab kẽ n sɛ n pag kʋɩlenga tɩ yãmb ket yɩnga n wẽed kʋɩlenga n tarẽ: ‹Soaala! Pak-y tɩ d kẽ!› A leokda yãmba: ‹M ka mi yãmb sẽn yitẽ ye!›</verse>
				<verse number="26">Tɩ yãmb na n yaool n yeele: ‹Tõnd dɩɩme la d yũ ne yãmb wɛ! Yãmb karma neba d soy zutu.›</verse>
				<verse number="27">T'a leok yãmba: ‹Mam yeta yãmba tɩ m pa mi y sẽn yitẽ ye. Kẽng-y n menem-y la y bas maam, yãmb fãa, sẽn tʋmd-b tʋʋm kɛga.›</verse>
				<verse number="28">Na n lebga yãbr la yẽn wãbre, y sã n wa yãe a Abraam, la a Izaak, la a Zakoob la bãngdba fãa tɩ b zĩ Wẽnd Rĩungẽ tɩ b yaool n tus yãmb n yiis yɩnga.</verse>
				<verse number="29">Neb na n yii yaang la taoore, goabg la rɩtgo, la b na n zĩnd n dɩɩ Wẽnd Rĩungẽ wã.</verse>
				<verse number="30">La ade, sẽn ya-b poorẽ dãmba, kẽer na n lebga taoor dãmba, tɩ sẽn ya-b taoor dãmba, kẽer lebg poorẽ dãmba.»</verse>
				<verse number="31">Wakat kãng bala, Farizẽ rãmb kẽer waa n yeel-b lame: «Yik-y n kẽng-y zĩig a to t'a Erod dat n kʋʋ yãmba.»</verse>
				<verse number="32">B leok-b lame: «Tɩ yeel-y m Ba sɩlem soaba Waaga, ade, maam yiisda sʋtãamba la m sãoogd bãad-dãmb dũna la beoogo la da-yɩten-daara tɩ m sɛɛme.</verse>
				<verse number="33">La ya m sẽn na n kell n kẽnd Zerizalɛɛm dũnna, beoog la ra-yɩta, tɩ bãngd ka tog n ki kɛɛnga tɩ pa Zerizalɛɛm ye.</verse>
				<verse number="34">Zerizalɛɛm, Zerizalɛɛm! Kato! Foom n kʋʋd bãngdba! B sẽn tʋm b rãmb f nengẽ, fo labd-b la ne kuga. Naoor a wãna, la m tʋlgre n tigim f kamba wala no-yãang sẽn põgend a kamba a pɩgsẽ? La yãmb pa sak ye!</verse>
				<verse number="35">Ges-y! B na n basa yãmb ne ro-vɩʋʋdo la mam yeta yãmba, y kõn le yãe maam, al tɩ tol n ta daar ning y sẽn wat n yeel-ma: ‹Sẽn wat-b Soaala yʋʋr yĩnga paam pẽgre!› »</verse>
			</chapter>
			<chapter number="14">
				<verse number="1">A Zezi kẽe Farizẽ rãmb kãsem a ye yiri vʋʋsg daare, n na n dɩ, la Farizẽ rãmba ra gũusd-b lame.</verse>
				<verse number="2">La ade, kapʋg soab n da yɛs bãmb taoore.</verse>
				<verse number="3">A Zezi leok-b la koɛɛga, b yeela karen-saam-dãmbã la Farizẽ rãmbã: «Vʋʋsg daare, tõe n sãooga bãad bɩ pa tõe?»</verse>
				<verse number="4">Tɩ b fãa sĩnd b noore; t'a Zezi yõk bãada nug n sãoog-a, n kuls-a.</verse>
				<verse number="5">B yaool n yeela Farizẽ rãmbã: «Yãmb sʋka ãnda biig bɩ a naaf n lʋɩt bulgẽ t'a pa na n yiis-a tao tɩ yaa vʋʋsg daare?»</verse>
				<verse number="6">La b pa tõog n leok-b tɩ bũmb ye.</verse>
				<verse number="7">A Zezi ra yãeeme tɩ b sẽn bool b rãmba tɩ b wa rɩ wã ra tũusda waoogr zĩisi, la b wẽ-b-la yelbũndi:</verse>
				<verse number="8">«Ned sã n bool-f tɩ f wa pʋg-reem kibsa, da bao waoogr zĩig n gãand ye, daare a boola ned a to sẽn yɩɩd foom,</verse>
				<verse number="9">la sẽn bool-a yãmb y yiibã na n wa yeela foo: ‹Yik ka tɩ m ba Zagl gãande.› Tɩ fo yik marsã n tɩ gãand poorẽ ne yãnde.</verse>
				<verse number="10">Ned sã n bool foo rɩɩbo, tɩ gãand poorẽ zĩiga tɩ sẽn bool-a fooma sã n wa bɩ a yeel-fo: ‹M zoa! Wa-y taoor ka wɛ!› La woto na yɩ zu-zẽkr fo yĩnga.</verse>
				<verse number="11">Tɩ sẽn zẽkd-a a menga, b na n sulg-a lame la sẽn sikd-a a menga b na n zẽk-a lame.»</verse>
				<verse number="12">A Zezi yeela sẽn bool-a bãmb rɩɩbã: «Yãmb sã n mii n segl dɩɩb wĩndg bɩ yʋngo, bɩ y ra bool y zo-rãmba bɩ y ba-biisi, bɩ y roagdba bɩ y yags sẽn ya rakãagb ye tɩ b na n wa boola yãmb n lebse, tɩ rẽnna yɩɩ y rolbo.</verse>
				<verse number="13">Yãmb sã n segl dɩɩbo, bool-y naong rãmba, wobse, kar-kegdo, zoeense.</verse>
				<verse number="14">Woto yãmb sũur yita noogo tɩ b pa tar n na n lebs yãmb ye la y na paam dolbo nin-sõma vʋʋgr daare.»</verse>
				<verse number="15">Sẽn da rɩt-b be wã ned a ye sẽn wʋm goama, yeela a Zezi: «Sũ-noog soaba la sẽn na n dɩ-a rɩɩb Wẽnd Rĩung wã!»</verse>
				<verse number="16">La a Zezi leokame: «Dao a yembre n maan kibs kãsenga n segl dɩɩbo la a wilga neb wʋsg tɩ b wa, a raare.</verse>
				<verse number="17">Kibsa raare, a tʋma a sõgne t'a yi n yeel sẽn bool b rãmba tɩ b wa rɩ tɩ fãa segl n sɛɛme.</verse>
				<verse number="18">B fãa maana no-yend n kabs tɩ b ka na n tõog n wa ye. Pipi soaba yeelame: ‹M daa pʋʋgo, yaa pakr tɩ m tɩ ges; m kotame tɩ y kabs y zu-soaba n kõ-ma.›</verse>
				<verse number="19">T'a to yeele: ‹M daa yikay piiga tɩ m dabda n na n tɩ mag b pãng n gese; m kotame tɩ f kabs f zu-soaba n kõ-ma.›</verse>
				<verse number="20">T'a to yeele: ‹Mam peega pag marsã, dẽn n so tɩ m pa tõe n wa.›</verse>
				<verse number="21">Sõgna sẽn kuli, a tɩ togsa a zu-soaba b fãa leokre. Yira soab sũur puugame t'a yeel a sõgne: ‹Yi tao n kẽng neba sɛk zĩigẽ la soy zutu, tall naong rãmba, wobse, zoeens la kar-kegdo n wa ne b ka.›</verse>
				<verse number="22">Tɩ sõgna le wa yeele: ‹M zu-soaba, yãmb sẽn kõ noor ninga, d maana me la weer ketame.›</verse>
				<verse number="23">Tɩ zu-soaba yeel a sõgne: ‹Kẽng so-raadẽ la so-bugsẽ, n wool neba tɩ b wa kẽ tɩ m doog pidi.</verse>
				<verse number="24">Man yeta yãmba, tɩ b sẽn deng n bool b rãmba fãa ned ba a ye kõn lemb mam dɩɩba ye.› »</verse>
				<verse number="25">Zãma kãsenga n da tũud a Zezi tɩ b wẽneg b poorẽ n yeel-ba:</verse>
				<verse number="26">«Ned sã n wat mam nengẽ, a sã n pa kis a ba, n pa kis a ma, a paga, a kamba, a ba-biisi, la a tãopa la al ba a meng vɩɩm, a pa tõe n yɩ m karen-biig ye.</verse>
				<verse number="27">La sẽn pa zɩt a pika n tũud m nao, pa tõe n yɩ m karen-biig ye.</verse>
				<verse number="28">Ãnna n be yãmb sʋka, n dat n me a gaosgo n pa na n deng n zĩndi, n geelg a sẽn na n sãam ligd ninga la a ges a tara sẽn na n sek rooga meebo,</verse>
				<verse number="29">t'a na n wa sɩng-a, n yaool n pa tõog n me-a n baase tɩ neb wa yãe n tar-a a laado:</verse>
				<verse number="30">‹Ad daoã sɩnga meebo la pãng paoogame t'a pa baas ye.›</verse>
				<verse number="31">Bɩ yɛ naaba n bob tãpo n na n tɩ kaoog zabre ne naab a to, n pa na n deng n zĩnd n maag a menga n tagse a sã n tõe n maana raood ne tãb-biis tus piigã, tɩ naaba to wã yaool n segd-a ne tãb-biis tus pisi?</verse>
				<verse number="32">A sã n mi t'a ka tõe, naab a to wã nan ket yɩɩga, a na tʋm ned t'a yõk sɛɛga n yẽs laafi yẽsgo.</verse>
				<verse number="33">Woto me, yãmb sʋka ned ninga sẽn pa rat-a n bas a sẽn tar fãa, a ka tõe n yɩ mam tũud-n-taag ye.</verse>
				<verse number="34">Yamsem yaa bõn-sõngo. La a sã n sãbge, bõe n na n le wa ne a noosem?</verse>
				<verse number="35">A sẽn ka tog ne pʋʋgo t'a ka tõe n yɩ birga, a tɛk yaa lobr bala. Sẽn tara tʋb n dat n wʋm bɩ a wʋm.»</verse>
			</chapter>
			<chapter number="15">
				<verse number="1">Sẽn deegd-b yõor yaood la yel-wẽn-maandba fãa ra kolga a Zezi n na n kelg-ba.</verse>
				<verse number="2">Farizẽ rãmba ne Sɛb-mitba da guglumdame n yetẽ: «Yãoo reegda yel-wẽn-maandba la a rɩta ne bãmba.»</verse>
				<verse number="3">Yaa rẽ yĩnga la b wẽ-b yelbũndi:</verse>
				<verse number="4">«Anna n be yãmb sʋka n tar pe-yãans koabga t'a ye meneme, t'a pa na n bas piswɛ la a wɛ wã weoogẽ n tɩ bao sẽn menem-a wã al n wa yãend-a?</verse>
				<verse number="5">A sã n wa yãend-a, a rɩkd-a lame n palg a bãoko n kɩdemnẽ:</verse>
				<verse number="6">la a sã n ta yiri, a boonda a zo-rãmb la a yagse n yeel ba: ‹Lagem-y maam n kɩdme tɩ m pe-yãanga sẽn da menem, m le yãend-a lame.›</verse>
				<verse number="7">Woto me mam n yet yãmba, yel-wẽn-maand a ye tuubgu yĩnga, yɩta sũ-noog arzãnẽ n yɩɩd nin-sõma pis wɛ la a wɛ sẽn pa tar tuubg tʋʋmde.</verse>
				<verse number="8">Bɩ yɛ paga, n tar a tãm-dãmb piiga t'a ye wa menem t'a pa na n yõgen fitila n pɩɩg a roogo n gẽes neere, al n wa yãend-a?</verse>
				<verse number="9">A sã n yãee-a, a boonda a zo-rãmb la a yags pogse n yeel-ba: ‹Lagem-y maam n kɩdem tɩ m le yãee m tãmbrã sẽn da menem.›</verse>
				<verse number="10">Woto-me, maam n yet yãmba: yel-wẽn-maand a yembre sẽn maan sɩbgre yĩnga, yɩta sũ-noogo Wẽnnaam malɛk rãmb sʋka.»</verse>
				<verse number="11">B le yeelame: «Dao a ye n da tar a kamb a yi.</verse>
				<verse number="12">Tɩ yaoã yeel a ba: ‹M ba, bɩ y pʋɩ y paoongã n kõ maam m dẽnna›; la ba wã weela a paoongã n kõ-ba.</verse>
				<verse number="13">Sẽn yɩ bilf dẽ poore, yaoã wʋka a sẽn da tar fãa n tog sore, n kẽng tẽn-zãorgẽ, la bee a sãama a laoga fãa ne tʋʋm yoodo.</verse>
				<verse number="14">A sẽn dɩ fãa tɩ sɛ, kom kãseng n lʋɩ tẽngã al t'a na n sɩng n yãe naongo.</verse>
				<verse number="15">T'a kẽng n tɩ nok tẽnga nin-yende, t'a soaba tʋma a pʋtẽ t'a tɩ gũud a kurkuya.</verse>
				<verse number="16">A ra tʋllẽ lame n dɩ tɩ-biisa kurkuyã sẽn da rɩtã, a me pids a pʋga, la ned ba a ye ra pa kõt-a ye.</verse>
				<verse number="17">T'a na n bao yam n kõ a menga la a yeel a sũurẽ: ‹Dakõap a wãn n tʋmd m ba nengẽ tɩ rɩɩb sekd-b n keldẽ tɩ mam yẽ be ka n kiid kom!</verse>
				<verse number="18">M na n yikame n kẽng m ba nengẽ, la m na n tɩ yeel-b lame: M ba, m beega Wẽnde la m beega yãmba.</verse>
				<verse number="19">M pa le tog tɩ y bool-m tɩ y biig ye; bɩ y reeg-ma n tall-m wala y tʋʋm-tʋmd a yembre.›</verse>
				<verse number="20">La a yikame n dabd a ba nengẽ. A sẽn waa n ket yɩɩga, a ba yãend-a lame, la a weoog kẽe-a lame; la a wudgame n tɩ yõk a biigã n mobg-a, n mok-a.</verse>
				<verse number="21">Tɩ biiga yeel-a: ‹M ba, m ba, m beega Wẽnde la m beega yãmba; m pa le tog tɩ y bool-m tɩ y biig ye.›</verse>
				<verse number="22">La ba wã yeela a sõgen-kamba: ‹Bɩ y kẽng tao n tɩ wa ne fuug ninga sẽn yaa neer n yɩɩd fãa n wa yeelg-a la y kõ-a nug-bĩng t'a pid a nug-bila la neooda t'a widi.</verse>
				<verse number="23">Wa-y ne nag-bil nobdga tɩ d kʋ. D segl rɩɩbo n maan kibsa.</verse>
				<verse number="24">Ade, m biiga ra kiime la a le vʋʋgame; a ra menemame la d le yãee-a lame.› Tɩ b na n sɩng n dɩ b rɩɩbo.</verse>
				<verse number="25">Dẽ tɩ bi-kãsenga ra bee pʋʋgẽ; a sẽn lɛɛg n wa kolg yiri, a wʋma yɩɩla la reem rãmde.</verse>
				<verse number="26">T'a bool sõgen a ye n sok-a: ‹Yaa bõe?›</verse>
				<verse number="27">Tɩ sõgna yeele: ‹Yãmb yao wã leb n waame la y ba sẽn le paam n yãend-a ne laafi b kɩtame tɩ b kʋ nag-bi-nobdga.›</verse>
				<verse number="28">La kẽema sũur puugame t'a zãgs t'a kõn kẽ zakẽ ye, t'a ba wã yii n yõk a sɛɛga.</verse>
				<verse number="29">A leoka a ba: ‹Yaa al yʋʋm zãra la mam tʋmd y tʋʋma; mam nan pa tol n kɩɩs yãmb noor ye la y nan pa kõ maam bull a ye abada tɩ m deeg n maan kibs ne m zo-rãmb ye.</verse>
				<verse number="30">La yãmb biig a to wã sẽn tɩ rɩ yãmb paoongã n sɛ, n lɛɛg n wa, yãmb kʋʋ nag-bi-nobdgã a yĩnga.›</verse>
				<verse number="31">Tɩ ba wã yeele: ‹Foom, m biiga, fo bee ne maam daar fãa wɛ! La mam sẽn tar fãa, foo n so wɛ!</verse>
				<verse number="32">La ra segdẽ lame tɩ d maan kibs la d kɩdem tɩ f yaoã ra kiime la a vʋʋgame, a ra menemame, la d le yãee-a lame!› »</verse>
			</chapter>
			<chapter number="16">
				<verse number="1">A Zezi le yeela b karen-biisi: «Arzɛk soab a ye n da tar arzɛk gũuda tɩ b wa luk a bãongo a zu-soaba nengẽ t'a rɩta a paoongã.</verse>
				<verse number="2">T'a bool-a n yeele: ‹Fo maana bõe tɩ b gomd f yelle tɩ m wʋmnẽ? Bɩ f geelg m paoonga fãa tɩ m bãng f sẽn maan bũmb ninga, tɩ rũnna tɛka fo kõn le gũ m paoong yɛs ye.›</verse>
				<verse number="3">Tɩ arzɛk gũuda yeel a sũurẽ: ‹Mam na n maana a wãn marsã, m zu-soaba sẽn yiisd maam tʋʋmdã? Koob bɩ? M ka tar gãb n kood ye. Bõsg bɩ? A yãnd tara maam.</verse>
				<verse number="4">Be neere, mam mi m sẽn na n manega, tɩ b sã n wa yiis maam tʋʋmdã bɩ neb reeg maam b zagsẽ.›</verse>
				<verse number="5">A boola sẽn da tar-b zu-soaba sama, a yembr yembre, n sok pipi soabã: ‹M zu-soaba samd bʋg la fo tara?› T'a leok: ‹Kaam dʋgd koabga.›</verse>
				<verse number="6">T'a yeel-a: ‹Rɩk f sebre n zĩnd tao-tao n gʋls pisnu.›</verse>
				<verse number="7">N le yeel a to: ‹La foo, fo tara bõe samde?› T'a leoke: ‹Ki pet koabga.› T'a yeel-a: ‹Rɩk f sebre n gʋls pisnii.›</verse>
				<verse number="8">Zu-soaba pẽga arzɛk gũudã ne a wagdma fãa, a sẽn maan dabaara yĩnga. Tɩ zamaana kamb tara yẽesem b vɩɩmẽ, n yɩɩd vẽenem kamba.</verse>
				<verse number="9">La mam yeta yãmba: rɩk-y y arzɛk yoogã n bao yel-sõmd ne nebã t'a sã n wa yõsg y nugẽ bɩ b reeg yãmb vɩɩm sẽn ka sɛɛb rotẽ wã. Sẽn maand-a pʋ-peelem ne sẽn paoode,</verse>
				<verse number="10">a soab na n maana pʋ-peelem ne sẽn waooge; la sẽn maanda zãmb ne sẽn paoode, a soab maanda zãmb me ne sẽn waooge.</verse>
				<verse number="11">Ãnda n ne y sẽn zãad tẽng zug bobellã tɩ yõod kaẽ wã, la a le saag n bobend yãmb sẽn be yõodo?</verse>
				<verse number="12">Y ka bãng tẽng zug yõoda zãabo, yĩngr dẽnna la zãng zãnga.</verse>
				<verse number="13">Dakõor ba a ye ka tõe n maan zu-soaben-dãmb a yiib yam ye; a yam yita ne a ye, n kẽed a to. A yam kẽeda a ye t'a sãbsd a to. Yãmb pa tõe n kẽ Wẽnnaam la m ba Naaba Ligd ye.»</verse>
				<verse number="14">Farizẽ rãmba sẽn da nong ligdã ra kelgda rẽ fãa, la b laad a Zezi.</verse>
				<verse number="15">Tɩ b yeel-ba: «Yãmb baood n na n yɩɩ nin-sõma neb nifẽ la Wẽnnaam nee y sũuri; tɩ sẽn be bark ninsaalb nifẽ, yaa wɩɩbdo Wẽnnaam taoore.</verse>
				<verse number="16">A Zã sẽn waa n nan ka sɩng a tʋʋmna, Noora la Bãngdba sẽn da togsã n da yɛse. A Zã tɛka, b moona Wẽnd Rĩunga la lebga ned kam fãa nadg pãnga n wẽdg n kẽ.</verse>
				<verse number="17">Yĩngr la tẽng sẽn loogd yaa naana n yɩɩd Noora gomd bil a ye sẽn na n lʋɩ vɩʋʋgẽ.</verse>
				<verse number="18">Sẽn yiisd-a a paga n kẽed ne pag a to, maanda yoobo, la sẽn dɩkda pag a sɩd sẽn bas me maanda yoobo.</verse>
				<verse number="19">Arzɛk soab n da be n yeelgd nufa la beren-dɩgr gĩs bãanes fu peelse, n dɩt a rɩ nood la a yãet naare.</verse>
				<verse number="20">Naong soab a ye sẽn boond t'a Lazar n da gãe a sɩmannẽ; a Lazar yĩnga fãa ra yaa noada.</verse>
				<verse number="21">A ra tʋlla rɩ-zeremsa arzɛk soaba sẽn basd tɩ rʋʋgd tẽnga n dɩ n yiis a kom, la ned ba a ye ra pa kõt-a ye; baasa meng ra wat n lelemda a noada.</verse>
				<verse number="22">Naong soaba kiime tɩ malɛk rãmb dɩk-a n kẽng a Abraam nengẽ. Arzɛk soaba me kiime tɩ b mum-a.</verse>
				<verse number="23">Arzɛk soaba waa n tara namsg wʋsg bʋg-tẽnga la a sẽn zẽk a nenga, a yãenda a Abraam yɩɩga la a Lazar ra be-la b naoẽ.</verse>
				<verse number="24">Arzɛk soaba kelmame: ‹M ba, Abraam, zoe-y m nimbãanega la y tʋm a Lazar t'a tẽk a nug-bil koom n wa tosg m zelemdã tɩ bugma zabda wʋsgo.›</verse>
				<verse number="25">A Abraam leokame: ‹M biiga, tẽeg tɩ f vɩɩm wẽnde, fo yãee naare la a Lazar yãee pɛt bala; marsã yẽ n paam yolsg kaane tɩ fo yẽ tar toogo.</verse>
				<verse number="26">La rẽ pʋgẽ me, bog zulung n be yãmb ne tõnd sʋka, tɩ d sã n dat n yi ka n kẽng yãmb nengẽ, ka tõe ye, la ka tõe n yi yãmb nengẽ me n wa ka ye.›</verse>
				<verse number="27">La arzɛk soaba yeelame: ‹M ba, Abraam, m yõkd-y sɛɛga tɩ y tʋm a Lazar m ba zakẽ</verse>
				<verse number="28">tɩ m tara ba-b-biis a nu; a tɩ kõ bãmb kaseto tɩ b me ra wa namsga zĩigẽ ye.›</verse>
				<verse number="29">La a Abraam leokame: ‹B tara a Moyiiz la bãngdba, bɩ b kelg-ba.›</verse>
				<verse number="30">T'a yeele: ‹Ayoo! M ba, Abraam, sã n ya ned n yi kɩɩms sʋka n bʋʋg-ba n togse, b na maan sɩbgre.›</verse>
				<verse number="31">T'a Abraam yeel-a: ‹Bada! B sẽn pa kelg a Moyiiz ne bãngdbã, ned vʋʋg kɩɩms sʋk me b kõn deeg ye.› »</verse>
			</chapter>
			<chapter number="17">
				<verse number="1">A Zezi yeela b karen-biisi: «Bũmb sẽn tõe n lub ned yel-wẽnd pʋgẽ kõn kong abada la na pak ned ninga sẽn wata ne bõn-kãnga.</verse>
				<verse number="2">B sẽn dɩkd neer kugri n pid a soab kokore, n tak-a, n tus n lub mogrẽ, dẽ são a sẽn wat ne bi-bilf a ye kʋɩɩbgo.</verse>
				<verse number="3">Bɩ y gũus y menga! F saam-biig sã n beeg bɩ f sagl-a, la a sã n tuubame bɩ f kõ-a sugri.</verse>
				<verse number="4">La a beeg-f tɩ ta naoor a yopoe daar a ye, n lɛɛg n wa fo nengẽ naoor a yopoe n yeele: ‹Mam tuubdame,› fo kõt-a la sugri.»</verse>
				<verse number="5">Tʋʋm-tʋmdba yeela Soaalã: «Paas-y tõnd tẽebo.»</verse>
				<verse number="6">Tɩ Soaala na n yeele: «Yãmb da tarẽ tẽeb sẽn zemẽ seneve biiga, yãmb yetẽ la mugnugã: ‹Vik n tɩ sel mogra pʋga!› A na reegẽ yãmb noore.</verse>
				<verse number="7">Yãmb sʋka, ãnd n tar-a a dakõore sẽn kood pʋʋg, bɩ sẽn gũud rũmsi t'a sã n lɛɛg n wa bɩ b yeel-a: ‹Wa zĩnd tao n dɩ?›</verse>
				<verse number="8">A ka na n yeel-a sɩda: ‹Segl dɩɩb n kõ-ma tɩ m dɩ la m yũ tɩ f me na yaool n dɩ la f yũ?›</verse>
				<verse number="9">A na pʋʋs a rakõora bark sɩda t'a reega a noor n maan a tʋʋmde? M ka tẽed ye.</verse>
				<verse number="10">Woto me yãmb sã n maand b sẽn kõ-y noor tɩ y maan bũmb ningã bɩ y yeele: ka tõnd la zu-soaba teegr ye, zu-soaba ka rɩt tõnd yõod ye. D maana d sẽn tog n maan bala.»</verse>
				<verse number="11">A Zezi ra togda sore. Yaa Zerizalɛɛm la b da rabda la b tũu Samari la Galile sʋka.</verse>
				<verse number="12">B sẽn waa n kẽed tẽng a yembre, wãoob piig n wa n seg-ba, n yas yɩɩga,</verse>
				<verse number="13">n zẽk b koɛɛg n kelme: «Zezi! Karen-saamba! Zoe-y d nimbãanega!»</verse>
				<verse number="14">La a Zezi yãenda b nimbãanega n na yeel-ba: «Kẽng-y n tɩ wilg y mens maan-kʋʋdba.» La b sẽn wa n dabda, b tek n sãoogame.</verse>
				<verse number="15">La bãmb nin-yend sẽn mik t'a paama laafi, lebg n waame, n zẽk a koɛɛg n pẽgd Wẽnnaam.</verse>
				<verse number="16">A wõgemda a Zezi taoor n pʋʋs-b barka; yẽ yaool n da yaa Samari neda.</verse>
				<verse number="17">La a Zezi yeelame: «Ka bãmb piigã n paam laafi bɩ? A wɛ wã yẽ bɛɛ?</verse>
				<verse number="18">Yɩɩ nin-yenda bal n lebg n wa pʋʋs Wẽnnaam barka?»</verse>
				<verse number="19">B yaool n yeela raoã: «Yik n kẽng, fo tẽeb fãag-f lame.»</verse>
				<verse number="20">Farizẽ rãmb sẽn sok a Zezi n na n bãng Wẽnd Rĩungã wata ra-bʋre, b leok-b lame: «Wẽnd Rĩungã ka wat boto, tɩ neb nin neẽ ye.</verse>
				<verse number="21">B kõn yeele: ‹A bee ka, bɩ a bee ka-sẽnẽ.› Ges-y, Wẽnd Rĩung zoe n be-la y sʋka.»</verse>
				<verse number="22">B yeela b karen-biisi: «Daar n wate, tɩ yãmb na n tʋlg n yãe Ned Biiga zamaana daar a ye bala, la y kõn yãend ye.</verse>
				<verse number="23">B wat n yeela yãmba: ‹B bee ka,› ‹B bee ka-sẽne,› ra kẽng-y, ra zoe-y n kẽng-y ye.</verse>
				<verse number="24">Tɩ sɩda, wala saag sẽn tãoosd a bugum yaanga n wẽneg n yãg taoore, na n yɩɩ boto ne Ned Biigã, b likra raare.</verse>
				<verse number="25">Yaa modgre tɩ b reng n nams wʋsgo, tɩ zamaan kãnga kamba yiis b buudẽ.</verse>
				<verse number="26">Sẽn maan a Nowe wẽnnẽ n na n le maan Ned Biiga waoong wakato.</verse>
				<verse number="27">Neb da rɩta b rɩɩbo la b yũuda, tɩ rapa peegd pagba, tɩ pagba rɩkd sɩdba tɩ tol n ta a Nowe sẽn kẽ a koglga pʋgẽ daare, la sa-kẽenga koom waame n dɩ-b zãng fãa.</verse>
				<verse number="28">Na n yɩɩ wala a Lot wẽnnẽ. Neba ra rɩta rɩɩbo la b yũuda la b raadẽ la b send tɩɩse la b metẽ,</verse>
				<verse number="29">la a Lot sẽn yi Sodom daare, saag nii bugum la kidibri tɩ rɩ-b zãng fãa.</verse>
				<verse number="30">Ned Biiga me likr daare na n yɩɩ boto.</verse>
				<verse number="31">Badaare, sẽn be-a a gaosg zugu t'a teed be roogẽ bɩ a ra sig n wʋk-b ye, la sẽn be-b pʋʋgẽ me ra leb b poorẽ ye.</verse>
				<verse number="32">Tẽeg-y pag a Lot yelle.</verse>
				<verse number="33">Sẽn na n bao-a a yõor fãagre, na n menes-a lame; la sẽn menesd-a a yõore, na le pam-a.</verse>
				<verse number="34">Mam yeta yãmba, ba daar yʋngo neb a yiib na n naaga taab gãag a ye, tɩ b yãk a ye n bas a ye.</verse>
				<verse number="35">Pagb a yiib kẽeda neere, tɩ b yãk a ye n bas a ye. [</verse>
				<verse number="36">Neb a yiib kẽngda pʋʋgẽ, tɩ b yãk a ye n bas a ye.]»</verse>
				<verse number="37">Karen-biisa yeela a Zezi: «Na n yɩ yɛ, Soaala?» Tɩ b leoke: «Dɩgre sẽn be zĩig ninga, yibrendã tigimda be.»</verse>
			</chapter>
			<chapter number="18">
				<verse number="1">A Zezi wẽ-b-la yelbũndi n na n wilg tɩ yaa d sẽn na n pʋʋs daar fãa la d ra yɛ ne pʋʋsg ye:</verse>
				<verse number="2">«Bʋʋd soab n da be tẽnga pʋgẽ n pa zoet Wẽnde, n pa mi ned waoogr ye.</verse>
				<verse number="3">Pʋg-kõor a ye me n da be n wat a nengẽ daar fãa ne a koɛɛg: ‹Bɩ y bʋ maam ne m bʋʋd-n-taaga bʋʋd tɩrga n kõ-m bʋʋm.›</verse>
				<verse number="4">A zãgsame tɩ kaoos la a yaool n wa yeela a sũurẽ: ‹Ba m pa zoet Wẽnd, tɩ m toog ka be ne neb me,</verse>
				<verse number="5">baasg zãnga, pʋg-kõorã sẽn yaand maama yĩnga, m na bʋ a bʋʋdã n kõ-a bʋʋm t'a ra le wa pẽdgd maam woto daar fãa ye.› »</verse>
				<verse number="6">Soaala le yeelame: «Wʋm-y bʋʋda soaba ne a wẽnema sẽn yeele.</verse>
				<verse number="7">La nin-sõma wã sẽn kelemd wĩndg la yʋngã, y pa tẽed tɩ kaoosd me, Wẽnnaam kõn pa n ka rok b nin-sõma wã sũuri. M yet-y lame tɩ Wẽnd na rok-b sũuri.</verse>
				<verse number="8">La Ned Biiga sã n wa tẽng zugu, b na n pʋd n yãee tẽeb bɩ?»</verse>
				<verse number="9">A Zezi le wẽe yelbũnd a ye, neb kẽer sẽn da belgd b mense, n tẽed tɩ b yaa nin-sõma, n paoogd b taaba yĩnga:</verse>
				<verse number="10">«Neb a yiibu n kẽ wẽnd doogẽ n na n pʋʋse: a ye da yaa Farizẽ, t'a ye ya fadg rɛɛsda.</verse>
				<verse number="11">Farizẽ wã da yɛsa yĩngri n pʋʋsd woto a sũur pʋgẽ: ‹Wẽnnaam, mam pʋʋsda yãmb barka mam sẽn ka wẽnd neb a taab yĩnga, tɩ bãmb yaa yel-wẽn-maandba, wãgda, yoaadba; la m pʋʋsda m sẽn pa wẽnd sẽn deesd-b fadga me.</verse>
				<verse number="12">Mam loeta m noor naoor a yiib dasma a yopoe-poe; mam weenda m paoong fãa piig piiga, n dokd a ye piig zug n kõt Wẽnde.›</verse>
				<verse number="13">La faodg rɛɛsda da yɛsa yɩɩga n pa saagd n zẽnk a neng meng n tees yĩngr ye, la a ra wẽeda a yãoog n yetẽ: ‹Zoe-y m nimbãanega, tɩ m yaa yel-wẽn-maanda.›</verse>
				<verse number="14">Mam yeta yãmba tɩ yãoo paamda sõmblem n kul a yiri la ka a to wã yẽ ye, tɩ sẽn zẽkda a menga b na n sik-a lame, la sẽn sikd-a a menga b na zẽk-a lame.»</verse>
				<verse number="15">Neb n tall b kom-bõonego n waa a Zezi nengẽ tɩ b sɩɩs-ba. La b karen-biisa sẽn yãe woto, b ra zabda ne-ba.</verse>
				<verse number="16">T'a Zezi kɩt tɩ kamba kolg la b yeelame: «Bas-y kom-bõonegã tɩ b wa maam nengẽ la y ra rig-b ye tɩ sẽn wẽnd b bãmba n so Wẽnd Rĩungu.</verse>
				<verse number="17">Sɩd-sɩda mam yeta yãmba: Sẽn pa reegd-a Wẽnd Rĩungã wala bi-bilfu, yẽ soab kõn kẽ a pʋgẽ ye.»</verse>
				<verse number="18">Rakãagr a ye soka a Zezi woto: «Karen-saamb sõngo, bõe la m na n maan sẽ n paam vɩɩm sẽn kõn sɛ?»</verse>
				<verse number="19">T'a Zezi yeel-a: «Bõe yĩng tɩ y boond maam tɩ karen-saamb sõngo? Wẽnnaam b ye tãa la sõngo.</verse>
				<verse number="20">Yãmb mii noya: ‹Da yo ye, da kʋ ye, da maan kaset zirẽ ye, waoog f ba la f ma.› »</verse>
				<verse number="21">T'a yeel: «Mam deega noya fãa al m yãadmẽ.»</verse>
				<verse number="22">A Zezi sẽn wʋm dẽnna, b yeel-a lame: «Bũmb a ye n paoog yamba: koos-y yãmb sẽn tar fãa n dɩk n pʋɩ naong rãmba tɩ y na paam arzɛk arzãna la y yaool n wa tũ maam.»</verse>
				<verse number="23">Rakãagra sẽn wʋm woto, a sũur sãamame, t'a ra tara arzɛgs wʋsgo.</verse>
				<verse number="24">La a Zezi sẽn yãe t'a sũur sãamdã, b yeelame: «Ad-y Wẽnd Rĩungẽ wã kõom toama ne sẽn tar-b arzɛka!</verse>
				<verse number="25">Yʋgemd sẽn kẽed n sãag supĩim yõorẽ yaa naana n yɩɩd arzɛk soab sẽn kẽed Wẽnd Rĩungẽ.»</verse>
				<verse number="26">Sẽn da kelgd-b bãmba leokame: «Sã n ya woto, ãnna n na tɩlge?»</verse>
				<verse number="27">T'a Zezi leok: «Sẽn yɩɩd ninsaal pãng faasa ne Wẽnnaam.»</verse>
				<verse number="28">A Piyɛr yeelame: «Ade tõnd basa d sẽn tar fãa n tũ yãmba.»</verse>
				<verse number="29">T'a Zezi leok-a: «Sɩda, mam yetame tɩ ned kõn bas a yiri, a paga, a ba-biisi, a ba la a ma, a kamba, Wẽnd Rĩunga yĩnga,</verse>
				<verse number="30">n ka paam sẽn yɩɩd rẽ al wʋsgo, zamaan kãnga pʋgẽ ye, la zamaan ning sẽn watã, yaa vɩɩm sẽn ka sɛɛbo.»</verse>
				<verse number="31">A Zezi peega b Tʋʋm-tʋmdb piig la a yiibã n yi kɛɛnga la b yeel-b lame: «Ade, tõnd dabda Zerizalɛɛm, la bãngdba sẽn gʋls bũmb ninga fãa Ned Biiga poorẽ na n taasame,</verse>
				<verse number="32">b na n yõk-b lame n kɩs bu-zẽmba tɩ b yaal ba, n pãb-b ne kaase, n tʋbs b neng ne kolkoodo,</verse>
				<verse number="33">la b sã n wa pãb-b ne kaase, b na n kʋ-b lame la b na n vʋʋga dasma a tãab daare.»</verse>
				<verse number="34">La Tʋʋm-tʋmdba pa tol n wʋm dẽ võor ba bilfu; gomd kãnga da yaa gom-binem bãmb yĩnga, tɩ b pa wʋmd a võor ye.</verse>
				<verse number="35">A Zezi kolga Zeriko la ade, zoang n da zĩ sor kɩrenga n bõsdẽ.</verse>
				<verse number="36">A wʋma zãma wã sẽn looda rãamde, t'a sok tɩ yaa bõe?</verse>
				<verse number="37">Tɩ b yeel-a tɩ yaa Nazarɛt Zezi n loogde.</verse>
				<verse number="38">T'a kelme: «Zezi, Daviid biiga, zoe-y m nimbãanega!»</verse>
				<verse number="39">Sẽn da lʋɩ-b taoor n kẽndã da tãsd-a lame m yet t'a sĩndi tɩ yẽ me ra tãsd n yɩɩda: «Zezi, Daviid biiga, zoe-y m nimbãanega!»</verse>
				<verse number="40">A Zezi yaasame n kõ noor tɩ b tall-a n wa. La zoanga sẽn kolge, b sok-a lame:</verse>
				<verse number="41">«Fo ratame tɩ m maan-f bõe?» T'a leoke: «Soaala, sõng-y tɩ m yãe!»</verse>
				<verse number="42">T'a Zezi yeel-a: «Bɩ f yãe, fo tẽeb fãag-f lame.»</verse>
				<verse number="43">Wakat kãng bala, a nina pukame la a ra tũuda a Zezi n pẽgd Wẽnnaam. Zãma wã sẽn yãe rẽ, bãmb me kilsa Wẽnnaam yʋʋre.</verse>
			</chapter>
			<chapter number="19">
				<verse number="1">A Zezi kẽe Zeriko la b pɩʋʋg-a lame bala.</verse>
				<verse number="2">La ade, b sega dao a yembre. Raoã boondame t'a Zase. A ra yaa sẽn deesd-b yõor yaooda naaba la rakãagre.</verse>
				<verse number="3">A ra baood n na n yãe-la a Zezi n bãng-ba la zãma wã yĩnga a ra ka tõe n yãend-b ye t'a ra yaa ra-koɛɛga.</verse>
				<verse number="4">A wudg n denga taoore n tɩ rʋ kũsga, n na n tõog n yãend-ba, tɩ b ra na n looga zĩ kãnga.</verse>
				<verse number="5">La a Zezi sẽn ta a sẽn da beẽ wã, b zẽka b neng n yeel-a: «Zase! Sig-y tao-tao tɩ rũnna mam sigda yãmb yiri.»</verse>
				<verse number="6">A Zase siga ne yãgbo n tɩ reeg b sãando ne sũ-noogo.</verse>
				<verse number="7">Bɛɛba sẽn yãe woto, b ra tara guglungu n yetẽ: «Yaa yel-wẽn-maand yiri la bãmb tɩ yõg gãag-sobendo.»</verse>
				<verse number="8">La a Zase yalsa yĩngr Soaala taoor n yeel-ba: «Dũnna tɛka, Soaala, m kõta naong rãmba m paoonga pʋɩ-sʋka la m sã n yẽega ned n deeg bũmbu, m na lebs a soaba naoor a naase.»</verse>
				<verse number="9">La a Zezi yeelame: «Dũnna, fãagr siga yi-kãnga, t'a soaba me yaa Abraam biiga.</verse>
				<verse number="10">Ned Biiga waame n na n bolg la a fãag sẽn meneme.»</verse>
				<verse number="11">Neba ra ket n kelgd-b lame tɩ b le paas yelbũndi, tɩ b ra pẽnega Zerizalɛɛm la neba ra tẽedame tɩ Wẽnd Rĩunga na n wẽneg n puka wakat kãnga.</verse>
				<verse number="12">Dẽ la b yeel-ba: «Na-biig a ye n da rabd tẽng sẽn zãrẽ n na n tɩ reeg naam la a lebg n wa.</verse>
				<verse number="13">A boola a sõgen-kamb piiga n kõ-b sãnem gil piiga n yeel ba: ‹Bɩ y yõdg n mao tɩ bũmb roglge, tɩ m kẽng la m wa.›</verse>
				<verse number="14">Ad-y naaba soolma rãmb ra kis-a-la waare. B tʋma neb n pʋgl, tɩ b tɩ yeele: ‹Tõnd ka rat tɩ yãoo dɩ naam n soogd-d ye.›</verse>
				<verse number="15">A sẽn tɩ paam naam n lebg n wa, a tʋmame tɩ b bool sõgen-kambã n bãng ned kam fãa sẽn paam n doglg tɛka.</verse>
				<verse number="16">Pipi soaba waame, la a yeelame: ‹M naaba, y sãnem gilga roka gil piiga.›</verse>
				<verse number="17">T'a yeel-a: ‹Be neere! M sõgen sõngo, fo sẽn kell n maan pʋ-peelem ne bũmb bilf woto, deeg naam n zã tẽns piiga.›</verse>
				<verse number="18">T'a yiib soaba wa ta n yeele: ‹M naaba, y sãnem gilga roka gil a nu.›</verse>
				<verse number="19">T'a yeel-a: ‹Fo me reeg naam n zã tẽns a nu.›</verse>
				<verse number="20">B nin-yend n waa n yeele: ‹Ad-y y sãnem gilgã, m loe-a-la ne peende n bĩng;</verse>
				<verse number="21">tɩ mam da zoeta yãmba; tɩ yãmb yaa nin-toaaga; yãmb deegda y sẽn pa boble, la y rat n kẽeba y sẽn pa bʋdẽ.› La naaba leok-a lame:</verse>
				<verse number="22">‹Yaa ne f meng goam bala la m na bʋ f bʋʋdo, sõgen yoogo! Fo ra miime tɩ m yaa nin-toaaga, n deegd m sẽn pa boble la m kẽebd m sẽn pa bʋdẽ,</verse>
				<verse number="23">la maana a wãna tɩ fo pa tɩ bobl m ligdã n kõ-ma? M lebgre m da kõn deegẽ m ligdã ne a roaglga?›</verse>
				<verse number="24">La Naaba yeela sẽn da be-b be wã: ‹Bɩ y reeg a sãnema n kɩs sẽn tara piigã.›</verse>
				<verse number="25">Tɩ b yeel-a: ‹Naaba, a zoe n tara piig wɛ!›</verse>
				<verse number="26">T'a yeel: ‹Man yeta yãmba: sẽn tar-a, b kõt-a lame n paase la sẽn pa tar-a, b reegda a bilfrã a sẽn tarã.</verse>
				<verse number="27">Sã n ya neb niyns sẽn da pa nong-b tɩ mam yɩ b naabã, bɩ y tall-ba n wa kood mam nifẽ ka.› »</verse>
				<verse number="28">A Zezi sẽn gom woto n sɛ, b lʋɩɩ neba taoore n tees Zerizalɛɛm.</verse>
				<verse number="29">B sẽn kolg Betani, tãng ning b sẽn boond tɩ Oliviye tãnga, a Zezi tʋma b karen-biis a yiibu:</verse>
				<verse number="30">«Kẽng-y tẽnga sẽn tond y taoorã; y sã n ta be y na yãe tɩ b loee bõan-bil ned sẽn nan pa zombe; bɩ y lok-a n wa ne.</verse>
				<verse number="31">Ned sã n sok yãmba: ‹Yaa bõe yĩng la y lokd-a› bɩ y leok a soab tɩ yaa Soaala n tar a tʋʋmde.»</verse>
				<verse number="32">B sẽn kẽnge, b yãenda fãa wala b sẽn da togs-bã.</verse>
				<verse number="33">B sẽn yet tɩ b na n lok bõan-bilã la b rãmb sẽn sok-ba: «Bõe yĩng la yãmb lokd bõan-bilã?»</verse>
				<verse number="34">Tɩ b yeele: «Soaala n tar a tʋʋmde.»</verse>
				<verse number="35">La b talla bõangã n wa kõ a Zezi. B palga b fut bõanga poore n kɩt t'a Zezi zombe.</verse>
				<verse number="36">Neba ra yɛdgda b fut sora zugu tɩ bõanga tabd n lood.</verse>
				<verse number="37">B sẽn waa n kolg Oliviye tãnga pende, b karen-biisa ka tɛkã, kɩdmame n sɩng n zẽkd b koɛɛg n pẽgd Wẽnnaam wẽnd makr dãmb fãa b sẽn yãenda yĩnga.</verse>
				<verse number="38">B ra yetame: «Sẽn wat-a soabã, Dĩma sẽn wat Soaala yʋʋr yĩnga paam barka! Wẽnd laafi pid ne yĩngr dãmba yĩngr-yĩngr dãmb pid ne ziiri!»</verse>
				<verse number="39">Farizẽ rãmb kẽer zĩnda zãma wã sʋka n yeele: «Karen-saamba, kɩt-y tɩ y karen-biisa sĩndi!»</verse>
				<verse number="40">Tɩ b leoke: «M yeta yãmba, bãmb sĩnd yã, kugã n deegde!»</verse>
				<verse number="41">A Zezi sẽn waa n kolg Zerizalɛɛm n yãend tẽngã, b yãb-a lame:</verse>
				<verse number="42">«Fo sã n da tõogẽ la rũnna raarã n deegẽ koɛɛga sẽn ya laafi koɛɛgã! La ayoo fo keta likẽ.</verse>
				<verse number="43">Daar n wate, tɩ f bɛɛba na n tũ bogdo n gilg-fu n sege, n pag-f zĩig zãnga,</verse>
				<verse number="44">n wã foo, n lub f rota sara, n kʋ f kamba fãa la b kõn bas kugr t'a rogl a to zugu, f tẽn-peelem pugẽ ye. La rẽ yaa f sẽn pa bãng f sẽn paam gesga raarã!»</verse>
				<verse number="45">A Zezi kẽe wẽnd doogẽ la b riga sẽn da be-b be n koosdẽ.</verse>
				<verse number="46">B ra yet-b lame: «B gʋlsame: mam doog yaa pʋʋsg roogo tɩ yãmb dɩk-a n maan fãadba solgr zĩigã.»</verse>
				<verse number="47">Beoog sẽn vẽeg fãa a Zezi ra karemda neba wẽnd doogẽ. Maan-kʋʋdba kãsem dãmba ne Sɛb-mitba la tẽnga karen-saam-dãmb ra baood n na kʋ-b lame.</verse>
				<verse number="48">B yaool n da pa mi b sẽn na n maanega, t'a Zezi goama ra noogda neba sũuri tɩ b ra pa yɛɛd ne b kelgr ye.</verse>
			</chapter>
			<chapter number="20">
				<verse number="1">Daar a ye, a Zezi ra karemda neb wẽnd doogẽ n moond Koe-noogã tɩ maan-kʋʋdba kãsem dãmba la Sɛb-mitba la nin-kẽembã wa yeel-b wakat kãnga:</verse>
				<verse number="2">«Bɩ y togs-do, tũu ne ãnda noore, la ãnda n kõ yãmb sor tɩ y maan y sẽn maandã?»</verse>
				<verse number="3">T'a Zezi leoke: «Mam me sokd-y la bũmb a ye, bɩ y leok ma:</verse>
				<verse number="4">A Zã sooba yii Yĩngr Soaba nengẽ bɩ ninsaalb nengẽ?»</verse>
				<verse number="5">La b tagsa woto b sũurẽ: «Tõnd sã n yeel t'a yii Yĩngri Soaba nengẽ, a na n leokd-d lame tɩ bõe yĩng la d pa tẽ a Zã.</verse>
				<verse number="6">D sã n yeel me t'a yii ninsaalb nengẽ, neba na n laba tõnd ne kuga tɩ b fãa sɩd da tẽedame t'a Zã yaa bãngda.»</verse>
				<verse number="7">Woto b leokame tɩ b ka mi a Zã sooba sẽn yitẽ ye.</verse>
				<verse number="8">T'a Zezi yeel-ba: «Mam me kõn togs yãmba sẽn tũ ne ned ninga noor tɩ m maand m sẽn maanda ye.»</verse>
				<verse number="9">A Zezi yaool n wẽ-b la yelbũndi: «Dao a ye n sel a bugsuntung sõngo n bao koaadba n sar pʋʋgã la a bas n tog sore. Sora ra na n kaoosa bilfu t'a yaool n lɛɛge.</verse>
				<verse number="10">Bugsuntunga womame n ta wobre, t'a tʋm a rakõore t'a tɩ reeg a keoore n wa kõ-a. Koaadba pãba rakõorã, n kuls-a zaalem.</verse>
				<verse number="11">A le tʋma rakõor a ye, tɩ b pãb-a, n yaal-a, n kuls-a zaalem.</verse>
				<verse number="12">Tɩ daoã le tʋm dakõor a to, tɩ b pogl yẽ me, n dig-a.</verse>
				<verse number="13">Pʋʋga soab yeelame: ‹M maanda a wãna? M na n tʋma m bi-nongre tɩ daare b na reeg-a ne waoogre.›</verse>
				<verse number="14">La koaadba sẽn yãee-a, b yẽsa ne taab n yeele: ‹Yãoo n na n wa reeg a ba wã paoongo, aya! D kʋ-a t'a paoonga lebg d rẽnna.›</verse>
				<verse number="15">Tɩ b sɩd lob-a yãgra poore n kʋ-a. Marsã pʋʋga soab na n wa maan-b la bõe?</verse>
				<verse number="16">A na wa, a na kʋ koaadba fãa la a rɩka pʋʋgã n gũnug neb a taaba.» Neba sẽn wʋm gomdã b yeelame: «Wẽnd na laas d ne yell kãnga!»</verse>
				<verse number="17">A Zezi gẽen-b lame n sok-ba: «Sebr sõng gomd kãnga võor la bõe: ‹Tãn-metba sẽn daag kugr ning n basã, yẽ n lebg kug ma?›</verse>
				<verse number="18">Ned ning fãa sẽn lʋɩ kug kãng zugu a na pogl a menga, la kugra sẽn na n lʋɩ n bʋʋg a soaba me, a na fẽdg-a.»</verse>
				<verse number="19">Maan-kʋʋdba kãsem-dãmba la Sɛb-mitba da rat n yõk-b la wakat kãnga bala tɩ b ra miime tɩ yaa bãmb yĩng la a Zezi wẽ yelbũndã la b ra zoeta nebã.</verse>
				<verse number="20">Lebga b gũus a Zezi marsã; tɩ b na n tʋm sũdum dãmba, sẽn belg tɩ b yaa nin-tɩrse, mik b baoodame n na n yõk a Zezi b goamẽ, n tɩ kɩs tẽnga soaalba la Komberã.</verse>
				<verse number="21">Nin-bãmb n soke: «Karen-saamba, tõnd miime tɩ yãmb gomdame la y zãmsd ne pʋ-peelem bala, la y pa zoet ned ba a ye nif ye, y wilgda Wẽnnaam sor ne sɩd bala.</verse>
				<verse number="22">D tara sor n yao Rom dĩma yõora yaood bɩ d pa tar sore?»</verse>
				<verse number="23">A Zezi sẽn da mi b zãmbã leok-b lame:</verse>
				<verse number="24">«Wilg-y maam wakɩ-koɛɛng a ye: ãnda nin-naande la ãnda yʋʋre la b gʋl a zugu?» Tɩ b yeele: «Rom naaba.»</verse>
				<verse number="25">T'a Zezi na n yeel-ba: «Bɩ y lebs Rom naab a sẽn so, la y lebs Wẽnnaam, bãmb me sẽn so.»</verse>
				<verse number="26">B ka tõog n yõk a Zezi b gomd ba a ye pʋgẽ la a Zezi leokra yɛɛs-b lame tɩ b sĩnd b noore.</verse>
				<verse number="27">Sẽn yet-b tɩ kũum ka vʋʋgda neb kẽere, Saduseẽ rãmba, kolgame n sok woto:</verse>
				<verse number="28">«Karen-saamba, ad-a Moyiiz sẽn kõ tõnd noor ninga: Ned sa n tar paga n wa ki n ka rog kamba, bɩ a ba-biiga deeg pagã n dog kamb a yĩnga.</verse>
				<verse number="29">La ade, ba-biis a yopoe n zĩndi, tɩ kẽema tall paga n ki, t'a pa rog biig ye.</verse>
				<verse number="30">Tɩ yiib soaba,</verse>
				<verse number="31">la tãab soaba deeg pʋg-kõorã. Yɩɩ boto ne bãmb b yopoe wã fãa: b kiime n pa tol n dog kamb ye.</verse>
				<verse number="32">Paga me waa n maana kaalem.</verse>
				<verse number="33">Kũum vʋʋgr daare, paga na n yɩɩ ãnda paga: a zĩnda ne a yopoe wã fãa la?»</verse>
				<verse number="34">A Zezi leok-b lame: «Zamaan kãnga kamba kẽeda ne pagba tɩ pagba rɩkd sɩdb rãmba.</verse>
				<verse number="35">Neb niynsi Wẽnd sẽn gese wa b tog n paam n lebga zamaan paalga kamba la b vʋʋg-b kɩɩms sʋka, bãmb pa rɩkd paga, bãmb pa kuiis rao ye.</verse>
				<verse number="36">Bãmb pa le tõe n ki ye tɩ b yaa wala malɛk rãmba la b lebga Wẽnnaam kamba b sẽn ya vʋʋgr kambã yĩnga.</verse>
				<verse number="37">Kũum na vʋʋgã, yaa a Moyiiz n zãms rẽnna, Wẽnnaam sẽn lik-a tʋgrẽ wã wakato, a sẽn bool Soaala t'a Abraam Wẽnnaam, a Izaak Wẽnnaam la a Zakoob Wẽnnaam.</verse>
				<verse number="38">Wẽnnaam ka kɩɩms Wẽnnaam ye, b yaa sẽn tar-b vɩɩm Wẽnnaam, tɩ b fãa vɩ bãmb taoore.»</verse>
				<verse number="39">Sɛb-mitb kẽer yeelame: «Karen-saamba, yãmb leoka neere!»</verse>
				<verse number="40">Ned me da pa le saag n sok-b bũmb ye.</verse>
				<verse number="41">A Zezi yeel-b lame: «D yɩta a wãn n yeel tɩ Krista yaa a Daviid biiga?</verse>
				<verse number="42">Ad-y yaa a Daviid meng n yeel a yɩɩla sebr pʋgẽ: ‹Zu-soaba yeela m Soaala: zĩnd-m dɩtgo</verse>
				<verse number="43">	 tɩ m kɩt tɩ f bɛɛba zõr f taoore tɩ f palg f nao.›</verse>
				<verse number="44">A Daviid boonda bãmb t'a Soaala, Krista sã n ya a Daviid Soaala, b yɩta a wãn n le ya a biiga?»</verse>
				<verse number="45">B leoka b karen-biisa tɩ neba fãa kelgdẽ:</verse>
				<verse number="46">«Bɩ y gũus y meng ne Sɛb-mitbã; b nongame n kẽnd ne fu-wogdo n baood neb waoogr sor zugu; b nonga taoore, pʋʋsg rotẽ; b nonga sʋka dɩɩb zĩigẽ.</verse>
				<verse number="47">B rɩta pʋg-kõap paoongo, b nong n maana pʋʋs-wogdo: bãmb na n paama sɩbgr sẽn ya toogo.»</verse>
			</chapter>
			<chapter number="21">
				<verse number="1">A Zezi rooga b nenga la b yãee arzɛk rãmba sẽn da lobd ligdi wẽnd doog koglgẽ.</verse>
				<verse number="2">B yãee pʋg-kõor me sẽn ya naong soaba t'a ningd bõones a yiibu.</verse>
				<verse number="3">Tɩ b yeele: «Mam yeta yãmba tɩ sɩd-sɩda pʋg-kõora sẽn kɩs bũmb ninga ne a naongã yɩɩda bãmba fãa.</verse>
				<verse number="4">Taaba yãka b sẽn pa tõe n dɩ n sɛ pʋgẽ n kɩse, paga kɩsa a fãa-fãa, a rɩɩb ligdi zãnga.»</verse>
				<verse number="5">Neb kẽer da waa n gomda wẽnd dooga yelle tɩ b me-a-la ne kug-neeba, la b maneg-a-la ne te-sõma. A Zezi yeelame:</verse>
				<verse number="6">«Daar n wate, tɩ yãmb sẽn ne wã, bũmb kõn kelle, kugr kõn dogl a to zug tɩ b pa tus-a n lub ye.»</verse>
				<verse number="7">B sok-b lame: «Karen-saamba, rẽ na n taasa ra-bʋre? Bõe makr n na n wilg yell bãmba taasgo?»</verse>
				<verse number="8">A Zezi leokame: «Gũus-y tɩ b ra wa tudg yãmb ye. Wʋsg na n dɩka m yʋʋre n wa yeele: ‹Maam la Krista!› ‹La wakata taame›; bɩ y ra tũ-b ye.</verse>
				<verse number="9">Yãmb sã n wʋm tɩ b gomd zabr yelle la tẽng zũndugr yelle, bɩ y ra yɛɛs ye, tɩ yaa pakre tɩ rẽnd deng n zĩndi, la kõn wẽneg n yɩ dũni sɛɛb ye.»</verse>
				<verse number="10">B le paasame: «Buud a ye n na n yik zabr ne buud a to, tɩ soolma a ye yik zabr ne soolma a to.</verse>
				<verse number="11">Tẽnga na n miima miim-bãna, na n yɩɩ kom la bãas zĩig-zĩiga, tɩ yel-bãn sẽn wat ne pɛlen-yɩk la wẽnd makr dãmba maan saag zugu.</verse>
				<verse number="12">La rẽ tɩ b reng n yõga yãmba, n nams yãmba, n wool yãmb n kẽng pʋʋsg rotẽ la bi-bees rotẽ, b na n ninga yãmb nanamsã la kombɛɛmba nusẽ, mam yʋʋr yĩnga.</verse>
				<verse number="13">Yaa woto la y na n paam n kõ kaseto.</verse>
				<verse number="14">Ning-y woto y yamẽ: da tags-y bõe la y leokda n yiis y meng yellẽ wã ye.</verse>
				<verse number="15">Mam na n kõo yãmb noor la yam tɩ y bɛɛba no-koɛɛma wẽneg n sɛ.</verse>
				<verse number="16">Bãng-y tɩ yaa y roagdba, y ba-biisi, y buuda neb, y zo-rãmba, n na n zãmb yãmba; b na n kʋʋ neb wʋsg yãmb sʋka.</verse>
				<verse number="17">Neb fãa na n kisga yãmba mam yĩnga.</verse>
				<verse number="18">Yãmb zoobg a yembr meng yaool n kõn menem yãmb zugẽ ye.</verse>
				<verse number="19">Yaa y sũ-tõogã n na n wa ne y sɩɩsa fãagre!</verse>
				<verse number="20">Yãmb sã n wa yãe tãb-biis kʋʋngo tɩ b yẽt Zerizalɛɛm, bãng-y t'a wãaba kolgame.</verse>
				<verse number="21">Wakat kãnga, sẽn be-a Zɩɩde bɩ a zoe n tees tãmsa sẽnẽ. Sẽn be-b Zerizalɛɛm bɩ b yi n zãage, sẽn be-b weoogẽ ra lɛɛg n wa a pʋgẽ ye.</verse>
				<verse number="22">Rasem kãens na n yɩɩ ra-beedo, yel-beeda sẽn gʋlsa fãa taasg raare.</verse>
				<verse number="23">Na wʋm pagb niyns sẽn tʋte la sẽn yẽsemd b kamb wakat kãnga! Tẽnga na n wʋma pɛta, b na n dɩɩ beem ne buud kãnga.</verse>
				<verse number="24">B na n kooda kẽer ne sʋʋse, b na n talla kẽer n kẽng yembdo, n sẽeg-b dũni wã fãa pʋgẽ tɩ Zerizalɛɛm lebg bu-zẽmba tẽnga n tãag b sẽn kõ-b yʋʋm niynsã sõor pidsgu.</verse>
				<verse number="25">Yel-bãn na n zĩnda wĩntoogẽ, kiuugẽ ne ãdsa pʋgẽ; tẽng zugu, ninsaal fãa na n zĩi ne yɩɩre, n yɛɛsd mogrã la ko-wiisa rãamde.</verse>
				<verse number="26">Yɛl niyns fãa sẽn na n lʋɩ nin-vɩɩsa tẽnsẽ na n yɛɛsa Adem biis fãa tɩ b kong pãnga tɩ sɩda saag zug bõn-zɩsda fãa na n vigsa b zĩigẽ.</verse>
				<verse number="27">Dẽ marsã la b yãet Ned Biiga tɩ b zao sawadgo n wat ne pãng la ziir kãsenga.</verse>
				<verse number="28">La yell kãens fãa sã n wa sɩngd taasgo bɩ y zẽk y zut n ges tɩ yãmb fãagr kolgame.»</verse>
				<verse number="29">B wẽ-b-la yelbũndi: «Ges-y kankang la tɩɩs a taaba fãa.</verse>
				<verse number="30">B sã n bilgd tobre, yãmb sã n ges bala y miime tɩ tʋʋlg kolgame.</verse>
				<verse number="31">Woto me yãmb sa n wa yãend yɛl kãensa fãa taasgo, bãng-y tɩ Wẽnd Rĩung kolgda.</verse>
				<verse number="32">Mam yeta yãmb, sɩd-sɩda, tɩ zamaan kãnga neba kõn looge tɩ yell bãmba fãa nan pa maan ye.</verse>
				<verse number="33">Yĩngr la tẽng na n loogame, la mam goama kõn loog ye.</verse>
				<verse number="34">Gũus-y y menga tɩ yão-beoogo, dã-yũur, yɩɩre la dũni wã zu-loeese da wa zɩsg yãmb sũuri tɩ Daara wa tiig yãmba,</verse>
				<verse number="35">wa zulung ye; tɩ sɩda a na n lʋɩ sẽn be-b dũni wã fãa zugu.</verse>
				<verse number="36">Dẽn yĩnga, gũus-y la pʋʋs-y, n paam pãnga n põs yel-beed ninga sẽn wate la y tɩ yaas yĩngri, Ned Biiga taoore.»</verse>
				<verse number="37">Wĩntoogo, a Zezi ra zãmsda neba wẽnd doogẽ la yʋngo, b yit n kẽnda Oliviye tãnga zugu.</verse>
				<verse number="38">Yibeoog pĩnda zãma wa ra le bʋʋgd-b la wẽnd doogẽ n kelgd b goama.</verse>
			</chapter>
			<chapter number="22">
				<verse number="1">Bur sẽn pa lobd bɩll kibsa, b sẽn boond tɩ paka, ra kolgame.</verse>
				<verse number="2">Maan-kʋʋdba kãsem-dãmb ne Sɛb-mitba ra baooda b sẽn na n maan dabaar ning n kʋ a Zezi, tɩ b ra zoeta nebã.</verse>
				<verse number="3">Mik Sʋtãan kẽe a Zɩɩda sũurẽ. Zɩɩda kãng la b sẽn boond tɩ Iskariyot tẽng daoã, la a ra yaa piig la a yiiba nin-yende.</verse>
				<verse number="4">Yẽ n kẽng n tɩ yẽs ne maan-kʋʋdba kãsem-dãmba la wẽnd-do-gũudba nanamse, a sẽn na n maan seem ninga n yõk a Zezi n kɩs bãmba.</verse>
				<verse number="5">B sũur yɩɩ noog wʋsgo tɩ b sed ne taaba tɩ b na kõ-a ligdi.</verse>
				<verse number="6">A Zɩɩda sakame n da baood wakat ning bal a sẽn na n tõog n yõk-ba n kɩse tɩ zãma wã ka bãng ye.</verse>
				<verse number="7">Bur sẽn pa lobd bɩlla raare, pak maoonga kʋʋb raar, taame.</verse>
				<verse number="8">A Zezi tʋma a Piyɛr ne a Zã. B yeel-b lame: «Kẽng-y n tɩ segl-y pak kibsa tɩ d pam n dɩ a rɩɩbo.»</verse>
				<verse number="9">Dẽn la b sok-ba: «Yãmb datame tɩ d segl yɛ?»</verse>
				<verse number="10">Tɩ b leoke: «Ade, yãmb sã n kẽ tẽngã, y na n sega rao a ye sẽn zɩt koom ne yʋʋre, tũu-y raoã n tɩ kẽ a sẽn kẽed zak ningã.</verse>
				<verse number="11">Y na n yeela yira soaba: ‹Soaala n sokd yãmba: doog bɛɛ tɩ m wa rɩ pak ne m karen-biisi?›</verse>
				<verse number="12">La a na n wilga do-kãsenga sẽn dog a to zugu tɩ zu-kʋgsa zoe n maneg n tʋɩ n dɩgle; yaa be la y na n segl pak rɩɩbo.»</verse>
				<verse number="13">B kẽngame, b yãee bũmba fãa wala b sẽn da yeele, la b segla pak.</verse>
				<verse number="14">Wakat sẽn ta, a Zezi tɩ zĩndame n na n dɩ; b Tʋʋm-tʋmdba me zĩnda ne bãmba.</verse>
				<verse number="15">B yeelame: «Mam tʋlga ne tʋlsem kãsenga n dɩ pak kãnga ne yãmba la m yaool n namse,</verse>
				<verse number="16">tɩ mam yeta yãmba tɩ m kõn le rɩ pak a to n tãag Wẽnd Rĩungẽ soaba rɩɩb ye.»</verse>
				<verse number="17">B reega rãama laoko n pʋʋs barka n yeele: «Deeg-y woto n pʋɩ taaba.</verse>
				<verse number="18">Tɩ mam yeta yãmba: marsã tɛka, mam kõn le yũ bugsuntung sõnga biis rãam al n tol n ta Wẽnd Rĩunga waoongo.»</verse>
				<verse number="19">B rɩka buri la b sẽn pʋʋs bark n sɛ, b kaoog-a lame n kõ b Tʋʋm-tʋmdbã n yeel: [ «Wã yaa m yĩng m sẽn kõ yãmba, maan-y woto n tẽegd mam yelle.»</verse>
				<verse number="20">B sẽn dɩ n sɛ, b maana boto me ne yõg-laagã n yeele: «Zood paalga yõgb yĩnga, ad laag ne m zɩɩm sẽn daag y yĩnga.]</verse>
				<verse number="21">La ade, sẽn yõkda maam n na n kɩsã, a tʋmda a nug laagẽ ne maam.</verse>
				<verse number="22">Ned Biiga na n looga wala b sẽn gʋls n dɩglã. La na pak rao ninga sẽn na n yõka bãmb n kɩsã.»</verse>
				<verse number="23">La karen-biisa sɩnga taab sogsgo: bãmb sʋka ãnna n na maan yell kãngã?</verse>
				<verse number="24">No-koeemd me n yik bãmb ne taab sʋka tɩ ãnda la kãsma la taoor saoba?</verse>
				<verse number="25">A Zezi yeel-b lame: «Bu-zẽmba nanams rɩta naam b neba zutu la b ratame tɩ b neba bool-b tɩ b Yel-sõm-dãmba.</verse>
				<verse number="26">Sã n ya yãmba ka tog n yɩ boto ye. Ad-y kãsma n tog n lebg yao-zʋʋga, tɩ sẽn dɩta naama lebg sõgne.</verse>
				<verse number="27">Ãnda n pʋd n ya kãsma? Sẽn zĩ-a n dɩtẽ wã bɩ sẽn kɩt-a rɩɩbã? Ka sẽn zĩ-a n dɩtẽ wã laa? La ad maam, m bee yãmb sʋka wala sõgne!</verse>
				<verse number="28">Yãmb la sẽn kell n zĩnd-b ne maam dar fãa m namsga pʋgẽ wã.</verse>
				<verse number="29">Wala m Ba sẽn tar zĩig y yĩng b Rĩunga pʋgẽ, mam me tara zĩig y yĩnga.</verse>
				<verse number="30">Yãmb na n naag maam n dɩ la y yũ m Rĩungẽ wã, la naam goeels la y na n zaoonde n kao Israyɛl sags piig la a yiiba bʋʋdo.</verse>
				<verse number="31">Simo, Simo, Sʋtãana kosa yãmba n na n bal wala ki.</verse>
				<verse number="32">La mam pʋʋsa f yĩnga tɩ f tẽeb ra koms ye la f tẽeba sã n n lɛɛg n wa a zĩigẽ, bɩ f keng f saam-biisa pɛlga.»</verse>
				<verse number="33">A Piyɛr yeelame: «Soaala mam saka a naag yãmb bi-bees roogẽ la m ki ne yãmba.»</verse>
				<verse number="34">T'a Zezi yeel-a: «Piyɛr, mam yeta foom tɩ no-raoog kõn kelem dũnna tɩ fo pa reng n kɩɩs naoor a tãab tɩ fo ka mi maam ye.»</verse>
				<verse number="35">B le yeela b karen-biisã: «Mam sẽn waa n tʋm yãmba, tɩ y yi n pa zɩ korgo, waoog bɩ neoodre, bũmb paooga yãmb bɩ?»</verse>
				<verse number="36">Tɩ b leok: «Bũmb ka paoog-d ye.» Tɩ b yeel-ba: «Marsã yẽ, sẽn tar-a korg bɩ a zɩ, sẽn tar-a waoog me boto la sẽn ka tar-a ligdi, bɩ a koos a fuug n da sʋʋga.</verse>
				<verse number="37">Tɩ mam yeta yãmba, yaa modgre tɩ b sẽn gʋls mam poorẽ wã taase. La sẽn gʋlsa la woto: ‹B sõd-a lame n ning bi-bees sʋka.› la sɩda, bũmb ning sẽn togs mam poorẽ wã fãa na n pidsa zãnga.</verse>
				<verse number="38">Wakat kãnga Tʋʋm-tʋmdba yeel-b lame: Soaala, ad sʋʋs a yiibu.» Tɩ b leok-ba: «Woto sekame.»</verse>
				<verse number="39">B sẽn yi, a Zezi kẽnga Oliviye tãnga zugu, wala b sẽn mii n maand dasem kam; b karen-biisa tũ-b lame.</verse>
				<verse number="40">B sẽn ta zĩ kãnga b yeelame: «Pʋʋs-y n da lʋɩ kʋɩɩbg pʋgẽ ye.»</verse>
				<verse number="41">La b zãaga ne bãmba sẽn zems wala b sẽn lobgd kugri, la b yĩgimd n pʋʋsa woto:</verse>
				<verse number="42">«M Ba, y sã n data, zãag-y maam ne wamd kãnga sẽn pid ne toogã la yãmb daabã n so taoore n yɩɩd mam dẽnna.» [</verse>
				<verse number="43">Wakat kãnga malɛk n yi arzãnẽ n lik ba n keng b raoodo.</verse>
				<verse number="44">Kũum maasma bui-b lame tɩ b le wɩngd ne pʋʋsgo n yɩɩd pĩnda. B tʋʋlga kaooga wa zɩ-pɛla n dʋʋgd tẽnga.]</verse>
				<verse number="45">B sẽn pʋʋse, b lɛɛg n tɩ bʋʋga b Tʋʋm-tʋmdba n tɩ mik tɩ b gõe, sũ-sãang keelem yĩnga.</verse>
				<verse number="46">Tɩ b leok-ba: «Yaa wãna tɩ yãmb gõe! Yik-y la pʋʋs-y n da lʋɩ kʋɩɩbg pʋgẽ ye.»</verse>
				<verse number="47">A Zezi sẽn da ket n gomda, neb kʋʋng waame la b sẽn boonda soab tɩ Zɩɩda, Tʋʋm-tʋmdb piig la a yiiba nin-yende, n da lʋɩ b taoore; a kolgame t'a na n mobg a Zezi.</verse>
				<verse number="48">La a Zezi yeel-a lame: «Zɩɩda, foo n na n mobgd Ned Biiga n zãmb-b wɛ?»</verse>
				<verse number="49">Sẽn da be-b ne a Zezi yãenda yell ninga sẽn na n maana. B yeelame: «Soaala, d kɛɛd-b la ne sʋʋg bɩ?»</verse>
				<verse number="50">La nin-yend kɛ maan-kʋʋd kãsma sõgne n kẽbg a rɩtg tʋbre.</verse>
				<verse number="51">La a Zezi gomame m yeele: «Bas-y boto.» La b sɩɩsa raoã tʋbre n sãoog-a.</verse>
				<verse number="52">La b kedg n yeela maan-kʋʋdba kãsem-dãmba la wẽnd doog gũudba nanamse sẽn da wa bãmb yõkrã: «Yãmb waa ne sʋʋs la rasaba wala y babsda wagdre.</verse>
				<verse number="53">La mam da yaool n bee ne yãmb beoog sẽn vẽeg fãa la y pa tol n sɩɩs-m ye la marsã yaa y wakato la lik naaba tõogr daare.»</verse>
				<verse number="54">B sẽn yõk a Zezi b tall-b lame n kẽng maan-kʋʋd kãsma yiri. A Piyɛr da pʋgda yɩɩga.</verse>
				<verse number="55">B tugla bugum zaka tẽnsʋka la b zĩndame t'a Piyɛr taa n zĩnd ne bãmba.</verse>
				<verse number="56">La yem-poak a ye sẽn yãee-a t'a zĩ n woot bugma, a ges-a la ges toogo n yeele: «Dao kãnga me ra tũud-a lame.»</verse>
				<verse number="57">T'a Piyɛr kɩɩs woto: «Paga, ad mam ka mi-a ye!»</verse>
				<verse number="58">Sẽn yɩ bilf dẽ poore, ned a to n le yãee a Piyɛr n yeele: «Fo me yaa bãmba nin-yende.» T'a Piyɛr yeele: «Daoa, ka sɩd ye.»</verse>
				<verse number="59">Sẽn kaoos na ta wakat a ye, ned n le wa n togsdẽ n dɩdgdẽ: «Sɩd menga, a zĩnda ne Raoã, a yaa Galile neda.» T'a Piyɛr leoke:</verse>
				<verse number="60">«Foo waa! Mam ka m mi fo sẽn dat n yeel tɩ bũmb ning ye.» A sẽn da ket n gomda, no-raoog wẽneg n kelmame.</verse>
				<verse number="61">Soaala wẽnega b poorẽ la b gesa a Piyɛr. A Piyɛr tẽega Soaala sẽn da yeel-a: «No-raoog kõn kelem dũnna tɩ f pa reng n kɩɩs naoor a tã tɩ f ka mi maam ye!»</verse>
				<verse number="62">A Piyɛr yii yɩnga la a yãba yãb-toogo.</verse>
				<verse number="63">Sẽn da gãd-b a Zezi wã ra laad-b lame, n pãbd-ba.</verse>
				<verse number="64">B da luta b neng ne peende n sokd-ba: «Bãng ãnd n wẽ foo!»</verse>
				<verse number="65">La b ra tʋʋda a Zezi tʋʋr buud fãa.</verse>
				<verse number="66">Zĩig sẽn yẽege, tẽng nin-kẽemba, maan-kʋʋdba, kãsem-dãmba la Sɛb-mitba tigma taaba n kɩt tɩ b tall a Zezi n wa bʋʋd zĩigẽ.</verse>
				<verse number="67">B yeelame: «Sã n ya foo la Krista, bɩ f togs-do!» A Zezi leok-b lame: «Mam togs yãmb me, yãmb kõn tẽ ye</verse>
				<verse number="68">la m sok-y bũmb me y kõn leok-m ye.</verse>
				<verse number="69">Marsã tɛka Ned Biiga na n zĩnda Wẽnd-Pãng-Soaba rɩtgo.»</verse>
				<verse number="70">Tɩ b fãa yeele: «Dẽn yĩnga, fo yaa Wẽnnaam Biiga?» La b leokame: «Yãmb yeelame, maam la bãmba.»</verse>
				<verse number="71">Tɩ b na n yeele: «Tõnd le tara kaset dãmb tʋʋmd bɩ, d meng wʋma a noor goama.»</verse>
			</chapter>
			<chapter number="23">
				<verse number="1">Bãmb fãa yikame n tall a Zezi n taa a Pilat taoore.</verse>
				<verse number="2">La b sɩnga a Zezi rõadga: «Tõnd linga yãoo t'a rãmbd tẽngã n yet tɩ b tõdg noore, tɩ b ra yao Rom naaba yaood ye, la b baad tɩ yẽ meng la Krista-Dĩma.»</verse>
				<verse number="3">A Pilat soka a Zezi: «Fo yaa Zʋɩf rãmb dĩma?» T'a Zezi leoke: «Foo n yeele.»</verse>
				<verse number="4">A Pilat yeela maan-kʋʋdba kãsem-dãmb la zãma wã: «Mam pa ne nin kãnga sẽn beeg ne yell ning ye.»</verse>
				<verse number="5">La bãmb da tara dɩdgre: «A rãmbda neba ne a karengã, tɩ b ra sak noor ye; la karengã maana Zɩɩde tõre, la sɩnga Galile n yaool n ta ka.»</verse>
				<verse number="6">A Pilat sẽn wʋm dẽnna, a sokame tɩ daoã yaa Galile ned laa?</verse>
				<verse number="7">La a sẽn bãng tɩ b yaa Erod soolem neda, a tʋm-b-la a Erod nengẽ tɩ yẽ me ra bee Zerizalɛɛm wakat kãnga.</verse>
				<verse number="8">La a Erod sẽn yãe a Zezi, a sũur yɩɩ noog al wʋsgo, t'a ra tʋlla b yãeebo al daar zãra; a ra wʋma b yelle, la a ra tẽedame tɩ b na maan bõn-bãnd a ye t'a yãe.</verse>
				<verse number="9">A sok-b-la bũmb wʋsgo la a Zezi pa leok ye.</verse>
				<verse number="10">Maan-kʋʋdba la Seb-mitba ra bee be n dõt-b ne b pãng tɛka.</verse>
				<verse number="11">La a Erod naaga tãb-biisã n paoog a Zezi, n yaal-ba, n yeelg-b naam fuug sẽn ya neer wʋsgo la a lebs-b-la a Pilat.</verse>
				<verse number="12">Badaar tɛka, a Pilat ne a Erod sẽn da ya beema, lebga zoodo.</verse>
				<verse number="13">A Pilat tigma maan-kʋʋdba kãsem-dãmba, ne gũudba nanamse la zãma wã n yeel-ba:</verse>
				<verse number="14">«Yãmb talla nedã n wa kɩs maam n yeel t'a zẽkda neb zutu. Ade, mam sok-a la y nifẽ ka, la m pa yãe y sẽn ningda taal ne bũmb ningã, a sẽn sɩd maan ye.</verse>
				<verse number="15">A Erod me pa yãe ye, tɩ b lebs-a t'a wa mam nengẽ. Nedã ka maan bũmb sẽn tog ne kũum ye.</verse>
				<verse number="16">La sẽn ya woto wã, maan na n sɩbg-a lame n yaool n bas-a.» [</verse>
				<verse number="17">Pak kibs fãa a Pilat da yiisda nin-yend bi-beesa roogẽ.]</verse>
				<verse number="18">La neba fãa lagma taab n kelem: «Bɩ f kʋ nin-kãnga la f yiis a Barabas n kõ-do.»</verse>
				<verse number="19">B ra kẽesa a Barabas bi-bees roogẽ a sẽn kaoog zabr tẽng pʋgẽ la a sẽn kʋ ned yĩnga.</verse>
				<verse number="20">A Pilat sẽn da rat n bas a Zezi wã le goma ne zãma wã.</verse>
				<verse number="21">B fãa da kelemdame: «Ka-a pika! Ka-a pika!»</verse>
				<verse number="22">T'a Pilat sok-ba, naoor a tãab soaba: «A maana bõe sẽn ya wẽnga? Mam yẽ pa yãe a sẽn maan yell ninga tɩ sek kũum ye. Dẽn yĩnga mam na n sɩbg-a lame n yaool n bas-a.»</verse>
				<verse number="23">B ra wɩngda ne bʋʋre n kotẽ tɩ b ka a Zezi pika. Bʋʋra sɩd da yãngdame n paasdẽ.</verse>
				<verse number="24">A Pilat kaoo bʋʋdã tɩ yɩ wala bãmb sẽn datã.</verse>
				<verse number="25">A yiisa ned ning sẽn da rãmba tẽnga, n tol n kʋ ned tɩ b kẽes-a bi-bees roogã, a yiisa yẽndã roogo wala b sẽn da kote, n yaool n bas a Zezi tɩ b maan b sẽn date ne bãmba.</verse>
				<verse number="26">B sẽn waa n tar a Zezi n dabda, b yõka Sirɛn daoa a yembre, a Simo, sẽn da kẽng weoogo n lɛɛg n watẽ la b zɩlg-a-la pika zɩɩbo, t'a Zezi be taoore t'a pʋgd poorẽ.</verse>
				<verse number="27">Zãma kãseng meng n da tũudi. Pagb me n da naage n tar wiisgu la b pĩisd b yãoogo.</verse>
				<verse number="28">A Zezi wẽneg n yeel-b lame: «Zerizalɛɛm pagba, da yãb-y maam ye, yãb-y y menga la yãb-y y kamba!</verse>
				<verse number="29">Ade, daar n wate tɩ b na n yeele: Zu-noog rãmba la pig-kiiri la sẽn pa rog-ba, la sẽn pa yẽsem-b kamba!</verse>
				<verse number="30">Wakat kanga, b na n yeela tãmse: bɩ y lʋɩ n bʋʋg-do! La b yeel kunkuba bɩ y sirg n bus-du!</verse>
				<verse number="31">B sẽn maan da-maasr woto, na n yɩla a wãna ne ra-koeenga?»</verse>
				<verse number="32">B talla bi-bees a yiib me n na tɩ lagem a Zezi n kʋ.</verse>
				<verse number="33">B sẽn ta zĩig ning sẽn boond tɩ zu-wanga, b kaa a Zezi pika; b kaa bi-bees a yiiba me, a yembre, b rɩtgo, a yembre, b goabga.</verse>
				<verse number="34">A Zezi yeelame: «M Ba, kõ-y b sugri tɩ b ka mi b sẽn maand ye.» Tãb-biisa rɩka a Zezi futã n poees n pʋɩ taaba.</verse>
				<verse number="35">Zãma wã ra yɛsa be n getẽ. Tẽnga kãsem-dãmba ra laad-b lame n yetẽ: «A fãaga a taaba, bɩ a fãag a menga, a sã n ya Krista, Wẽnd sẽn tũus a soaba.»</verse>
				<verse number="36">Tãb-biisa me ra laad-b lame; b kolgame n kõ-b rã-miisga la b maandẽ:</verse>
				<verse number="37">«Fo sã n ya Zʋɩf rãmb dĩma bɩ f fãag f meng f toore!»</verse>
				<verse number="38">Walg a ye n da be b zugẽ tɩ b ra gʋls woto: «Yãoo yaa Zʋɩf rãmb dĩma.»</verse>
				<verse number="39">Bi-bɛɛg a ye sẽn da luund pika, da tara a Zezi tʋʋr n yetẽ: «Fo ka Krista laa? Fãag f menga, la f fãag-do!»</verse>
				<verse number="40">Tɩ bi-bɛɛg a to wã zab-a n yeele: «Fo me ka zoet Wẽnd laa? Ges tɩ f paama sɩbgr wa bãmba.</verse>
				<verse number="41">Sã n ya tõndo, zemsame, tɩ d paama sɩbgr ninga sẽn tog ne d yel-manesem; la bãmba, b pa tar b toorẽ yell ye.»</verse>
				<verse number="42">La a yeelame: «Zezi, tẽeg-y m yelle, yãmb sã n lɛɛg n wa n na n dɩ y naama.»</verse>
				<verse number="43">A Zezi leok-a lame: «Sɩd-sɩda, mam yeta foom, rũnda bala, fo na n zĩnda arzãnẽ ne maam.»</verse>
				<verse number="44">Da zemsa wĩnto-sʋka, la zĩig fãa lebga lik tẽng zugu, n tãag zafare.</verse>
				<verse number="45">Wẽnd dooga peen-lillã kẽega a tẽnsʋka.</verse>
				<verse number="46">A Zezi moona ne b koɛɛg pãnga: «M Ba, m lebsda m vɩɩsma yãmba.» B sẽn yeel woto, b kiime.</verse>
				<verse number="47">Tãnsoaba yãe yɛla fãa sẽn maana, a pẽga Wẽnnaam la a yeelame: «No-koeemd ka ye, raoã da yaa nin-sõngo!»</verse>
				<verse number="48">Kʋʋnga me sẽn da tigim n na n gesã, yãenda yella sẽn baas to-to, tɩ b na n lɛɛg la b tood b yãoogo.</verse>
				<verse number="49">La a Zezi zo-rãmbã, la pagb niyns sẽn yãag-b al Galile, bãmb fãa ra yɛsa yɩɩg n getẽ.</verse>
				<verse number="50">Tẽng kãsem-dãmba sʋka, dao a ye n da be n boond t'a Zozɛf. A ra yaa nin-sõngo, nin-tɩrga,</verse>
				<verse number="51">a ra pa lob a toog bʋʋda kaoobẽ, la a taaba manesmẽ ye; a ba yir da yaa Arimati, Zʋɩf rãmba tẽng a yembre, la a ra gũuda Wẽnd Rĩung waoongo.</verse>
				<verse number="52">A bʋʋga a Pilat n tɩ kos a Zezi yĩnga.</verse>
				<verse number="53">A sik-b la pika zugu n pil-b ne peende, n tɩ gãneg-b yaoog a ye sẽn kɩbg pĩigẽ tɩ b ra nan pa mum ned a pʋgẽ ye.</verse>
				<verse number="54">Da yaa pak kibsa seglgo daare, sibr sẽn nan sɩngde.</verse>
				<verse number="55">Pagb niyns sẽn yi Galile n wa ne a Zezi wã, yãaga a Zozɛf n tɩ bãng yaooga zĩiga, la b sẽn mum a Zezi to-to,</verse>
				<verse number="56">la b lɛɛg n tɩ segla yũ-nooda kaam la tɩdarã. La Sibra daare, bãmb vʋʋsame wala noora sẽn date.</verse>
			</chapter>
			<chapter number="24">
				<verse number="1">At daar yibeoog pĩnda, pagba kẽnga yaoogẽ wã ne tɩdarã la yũ-noodã b sẽn da seglã.</verse>
				<verse number="2">B taa n mikame tɩ b ra bilga kugrã n zãag ne yaooga noore.</verse>
				<verse number="3">B kẽeme la b ka yãe Soaala Zezi yĩnga ye.</verse>
				<verse number="4">B ra ka mi b sẽn na n tags bũmb ninga yell kãng poorẽ ye. La ade, dap a yiibu sẽn yer fut sẽn pɩnd waa n yaasa bãmb taoore.</verse>
				<verse number="5">Pagba yɛɛsame n kõs b neng tẽnga. La rapa yeel-b lame: «Bõe yĩng la y baood kɩɩms sʋka sẽn kẽnda ne vɩɩma?</verse>
				<verse number="6">B ka le be ka ye! B vʋʋgame! Tẽeg-y b sẽn da yeel bũmb ninga tɩ b nan ket Galile:</verse>
				<verse number="7">‹Yaa pakre tɩ b yõk Ned Biiga n kɩs yel-wẽn-maandba tɩ b ka-b pika, tɩ b vʋʋg dasma a tãab daare.› »</verse>
				<verse number="8">La Wakat kãnga pagba sɩd tẽega a Zezi goama.</verse>
				<verse number="9">Pagba yii yaoogẽ n lɛɛg n tɩ togs rẽ fãa (Tʋʋm-tʋmdb) piig la a ye wã la neb a taaba.</verse>
				<verse number="10">Da yaa Magdala Mari, a Zan, a Mari, a Zak ma wã. Pagb a taaba sẽn da tũud bãmba, bãmb me togsa Tʋʋm-tʋmdba boto.</verse>
				<verse number="11">La b pa tẽ b goama n yet tɩ b zʋbsdame.</verse>
				<verse number="12">A Pɩyɛr yikame n wudg n kẽng yaoogẽ wã la a sẽn tɩ zõond n gese, a yãee pɛɛla bal sẽn da rɩge. La a lɛɛg n kula yiri, n yɛɛsd wʋsgo ne bũmb ninga sẽn maana.</verse>
				<verse number="13">Badaare me, karen-biis a yi n da rabd tẽng a ye sẽn boond tɩ Emmayus; tẽnga ra zemsa wakata yiib kẽnd ne Zerizalɛɛm.</verse>
				<verse number="14">Yaa bũmb ning fãa sẽn maam pẽem-pẽema la b ra gomd ne taaba.</verse>
				<verse number="15">La bãmb sẽn da wa n yẽsdẽ la b wẽed no-koɛɛma ne taaba, a Zezi kolgame n kẽnd ne bãmba.</verse>
				<verse number="16">La yɩɩ wa b ra luda b nina tɩ b ka tõe n bãng-b ye.</verse>
				<verse number="17">A Zezi yeel-b lame: «Yãmb kẽndame la y yẽsd bõe yell ne taaba?» Tɩ b na n yaas ne sũ-sãanga.</verse>
				<verse number="18">La bãmb nin-yend sẽn boond t'a Kleopas, leok-b lame: «Yãmb y ye bala n be Zerizalɛɛm n zɩ bũmb ning sẽn maan dasem kãensã?» T'a Zezi yeel-a:</verse>
				<verse number="19">«Bõe yelle?» Tɩ b yeel-ba: «Nazarɛt Zezi wã yelle. Bãmb sẽn yɩ bãngda, pãng soaba b goamẽ la b tʋʋmnẽ, Wẽnnaam la neba fãa taoore.</verse>
				<verse number="20">Tɩ maan-kʋʋdba kãsẽm dãmba la nanamsã yõk ba n kɩs tɩ b kao b kũum bʋʋdo n paalg-ba, n ka-b pika.</verse>
				<verse number="21">Tõnd da tẽedame tɩ bãmb n da na n fãagẽ Israyɛl, la ade, yaa dasma a tã rũnna, la yell bãmba maan yã.</verse>
				<verse number="22">Yaa sɩda, pagb kẽer sẽn be tõnd sʋka n waa n yɛɛs tõnd al wʋsgo; b yeelame tɩ b kẽnga yaoogẽ wã tõd-beoogo,</verse>
				<verse number="23">n pa tɩ yãe-b ye, tɩ b lɛɛg n wa yeel tɩ malɛk rãmba m n lik bãmba, n togs tɩ b vɩɩme.</verse>
				<verse number="24">Tɩ tõnd neb kẽer kẽng yaoogẽ wã n tɩ yãe bũmba fãa wala pagba sẽn togsã, la b mengã, b sɩd pa yãe-b ye.»</verse>
				<verse number="25">T'a Zezi na n yeel-ba: «Yam kɩds rãmba, y sũura maaga zãnga tɩ y pa tẽed bãngdba sẽn yeel ye.</verse>
				<verse number="26">Da ka pakr tɩ Krista nams woto n yaool n kẽ b pẽgr pʋgẽ bɩ?»</verse>
				<verse number="27">La b sɩnga ne a Moyiiz n saag bãngdba fãa n vẽnegd bũmb ning fãa sẽn gʋls bãmb poorẽ.</verse>
				<verse number="28">B sẽn waa n kolg tẽng ning b sẽn da rabdã, a Zezi maana wa b rat n yõsg n taa taoore.</verse>
				<verse number="29">La neb a yiiba pẽdg-b lame n yetẽ: «Bɩ y kell n pa ne tõndo tɩ lebga zaabre la wĩndg rat n kẽeme!» A Zezi kẽeme n zĩnd ne bãmba.</verse>
				<verse number="30">La b sẽn da zĩi n dɩt ne bãmba, b rɩka buri n pʋʋs bark pʋʋsgo, n kaoog n kõ-ba.</verse>
				<verse number="31">Dẽ marsã la b nin yaool n puki tɩ b na n bãng ba; la a Zezi menema b nifẽ.</verse>
				<verse number="32">Tɩ b yeel taaba: «Tõnd sũura ra tʋʋla wa bugum b sẽn waa n sõsd ne tõnd sor zugu la b wilgd tõnd sebr sõnga võore.»</verse>
				<verse number="33">Wakat kãng bala b yikame n leb Zerizalɛɛm la b tɩ mika piig la a ye wã, ne b tũud-n-taase, sẽn tigim taaba,</verse>
				<verse number="34">la sẽn yeel-ba: «Sãmbg ka ye, Soaala vʋʋgame; b lika b meng a Simo!»</verse>
				<verse number="35">Karen-biisa me wẽneg n togs-b la bũmb ning sẽn maan sor zugu ne bãmb b yiibã la b sẽn yɩlẽ n bãng a Zezi, bura kaoogr wakato.</verse>
				<verse number="36">Bãmb sẽn da gomd woto ne taaba, a Zezi meng waa bãmb sʋka la b yeel-b lame:</verse>
				<verse number="37">«Laafi zĩnd ne yãmba!» La b yɛɛsame tɩ rabeem kãseng yõk-ba tɩ b ra tẽedame tɩ yaa kɩɩma la b sẽn ne wã.</verse>
				<verse number="38">A Zezi yeel-b lame «Yaa bõe tɩ yãmb yɛɛsdẽ la yaa bõe tagsgo n wat yãmb sũurẽ?</verse>
				<verse number="39">Ges-y mam nus la m nao. Sɩd yaa maam! Bɩ y sɩɩs-m n ges; kɩɩm pa tar nemd la koaba wala yãmb sẽn ne tɩ m tara ye.»</verse>
				<verse number="40">La b sẽn yeel woto b wilga b nus la b nao.</verse>
				<verse number="41">B sẽn da ket n pa tẽed, sũ-noog keelem yĩnga, la b ket n yɛs ne pɛlen-yɩka,</verse>
				<verse number="42">a Zezi yeel-b lame: «Yãmb tara bũmb ka sẽn na n dɩ bɩ?» B kɩs b la zĩm sẽedgo la sɩ-vaka</verse>
				<verse number="43">tɩ b reeg n dɩ bãmb taoore.</verse>
				<verse number="44">T'a Zezi yaool n yeel-ba: «Yaa woto la mam sẽn da togs yãmb, m sẽn da waa n ket ne yãmba, da yaa modgre, tɩ b pids sẽn gʋls bũmb ning fãa mam poorẽ, a Moyiiz noora sebrẽ, bãngdba sɛbẽ la yɩɩla sebrẽ.»</verse>
				<verse number="45">Dẽ poore a Zezi vẽnega b yam tɩ b wʋm sebr sõng võore.</verse>
				<verse number="46">La b yeel-b lame: «B gʋlsa woto tɩ Krista na n namsame la b vʋʋg kɩɩms sʋka dasem a tã daare.</verse>
				<verse number="47">Gʋlsame yɛsa tɩ tuubg ning sẽn wat-a ne yel-wẽna sugrã, bɩ b moon-a bãmb yʋʋr yĩnga ãndunĩ rãmba tẽnsẽ la sɩngda Zerizalɛɛm.</verse>
				<verse number="48">Yãmb tara rẽ fãa kaseto.</verse>
				<verse number="49">La ade, mam na n tʋma yãmba m Ba sẽn kãab yamb a soabã. La yãmba, kell-y n yaas-y tẽnga pʋga al tɩ b wa sudg-y yĩngri pãnga.»</verse>
				<verse number="50">A Zezi peeg-b lame n tees Betani sẽne la b zẽka b nus n ning-b barka.</verse>
				<verse number="51">La b sẽn waa n ningd-b barkã, b bas-b lame n dʋ yĩngri.</verse>
				<verse number="52">Bãmb wõgemdame n waoog-ba la b leba Zerizalɛɛm ne sũ-noog kãsenga,</verse>
				<verse number="53">la wakat buud fãa b ra bee wẽnd doogẽ wã n pẽgd Wẽnde.</verse>
			</chapter>
		</book>
		<book number="43">
			<chapter number="1">
				<verse number="1">Sɩngr wẽnnẽ, Gomd da pĩnd n beeme; la Gomda ra bee ne Wẽnnaam; la Gomda ra yaa Wẽnnaam.</verse>
				<verse number="2">Al sɩngr wẽnnẽ, b ra bee ne Wẽnnaam.</verse>
				<verse number="3">Bũmb fãa gilli yaa bãmb n naane, la bõn-naand ba a ye ka be tɩ ka bãmb n naan ye.</verse>
				<verse number="4">Vɩɩma ra bee bãmb pʋgẽ, la vɩɩm kãng ra yaa ninsaalb vẽenem.</verse>
				<verse number="5">La vẽenem yãga lik sʋka, la likẽ dãmba pa reeg vẽenema ye.</verse>
				<verse number="6">Dao a yembre n zĩndi, Wẽnnaam sẽn da tʋme, t'a yʋʋr boond t'a Zã.</verse>
				<verse number="7">Yẽ waame n na n kõ kaseto, n na n kõ vẽenem kaseto, tɩ neb fãa tõog n tẽ a kaset yĩnga.</verse>
				<verse number="8">Yẽ da ka vẽenema meng ye, yẽ waame n na n kõ vẽenem kaseto.</verse>
				<verse number="9">Gomdã n da ya Vẽenem meng menga, sẽn vẽnegd ninsaal fãa sẽn dog tẽn zugu.</verse>
				<verse number="10">Bãmb da bee dũniya pʋgẽ, bãmb n pʋs n naan dũniya la dũni wã ka bãng-b ye.</verse>
				<verse number="11">Bãmb waa b soolem pʋgẽ, la b neba ka reeg-b ye.</verse>
				<verse number="12">Neb niyns fãa sẽn deeg-b bãmba, neb niyns fãa sẽn tẽ-b bãmb yʋʋre, b kõ-b-la tõogo tɩ b lebg Wẽnnaam kamba.</verse>
				<verse number="13">Sã n ya bãmb menga, b rogame tɩ ka tũ ne zɩɩm, bɩ ne yĩng pãnga, bɩ ne ninsaal tʋlsem ye, tɩ yaa Wẽnd n dog bãmba.</verse>
				<verse number="14">La Gomda lebga neda, la b waa n zĩnda tõnd sʋka, la d yãenda b ziirã, ziir ninga Ba sẽn kõ b Bi-yende sẽn pid ne sõmblem la sɩda.</verse>
				<verse number="15">A Zã kõo bãmb kaseto, n yetẽ: «Yaa bãmb yell la m gom yã: ‹Sẽn wat-b mam poorẽ wã, ad-b sẽn lʋɩ m taoore tɩ b renga maam n beẽ.› »</verse>
				<verse number="16">N-ye! Yaa bãmb pidungẽ wã, la tõnd fãa me paam kũun woo kũuni.</verse>
				<verse number="17">Yaa a Moyiiz n kõ Noorã, la sõmblem la sɩda yita a Zezi Krista nengẽ.</verse>
				<verse number="18">Ned ba a ye nan pa yãe Wẽnnaam ye, la b Bi-yenda bala, sẽn be ne bãmba, yãee bãmb n kɩt tɩ neb bãng-ba.</verse>
				<verse number="19">Ad-a Zã kasetã sẽn yɩ a soaba, Zʋɩf rãmba sẽn waa n tʋm maan-kʋʋdba ne b sõangdba tɩ b tɩ sok-a: «Yãmb yaa ãnna?»</verse>
				<verse number="20">A Zã togsame, a pa zãgs leokr ye, a togs-b lame: «Mam ka Krista ye.»</verse>
				<verse number="21">Tɩ b sok-a: «Yãmb la a bõe? Yãmb la a Eli bɩ?» T'a yeele: «Mam ka a Eli ye.» «Yãmb yaa bãngd bɩ?» T'a leok tɩ ayoo!</verse>
				<verse number="22">Tɩ b le sok-a: «Yãmb la ãnna, tɩ d paam n leok sẽn tʋm-b tõnda? Yãmb yeta me tɩ y meng la a bõe?»</verse>
				<verse number="23">T'a Leoke: «Mam yaa sẽn moond-a weoogẽ wã koɛɛga: ‹Maneg-y Soaala sore,› t'a yɩ tɩrga wala bãngda Izayi sẽn yeele.»</verse>
				<verse number="24">B sẽn da tʋm b rãmba ra yaa Farizẽ rãmba.</verse>
				<verse number="25">La b leb n sokame: «Fo sã n ka Krista, n ka a Eli, n ka bãngd me, yaa bõe yĩnga la fo sood neba?»</verse>
				<verse number="26">La a Zã leokame: «Sã n ya maam, mam soda neb koomẽ, la ned a ye n be yãmb sʋka, tɩ yãmb ka mi-b ye,</verse>
				<verse number="27">yaa bãmb n na n wa mam poorẽ, la mam pa tog n lok b gãndalsa gĩs ye.»</verse>
				<verse number="28">La yell-kãensa fãa maana Betani, Zʋrdẽ kʋɩlg rʋʋnde, a Zã sẽn da be zĩig ning n sood nebã.</verse>
				<verse number="29">Vẽkembeoogo, a Zã yãe a Zezi sẽn da wat a nengẽ la a yeelame: «Ad Wẽnnaam Pe-bilã, ad sẽn yẽesda dũni yel-wẽnde.</verse>
				<verse number="30">Yaa bãmb yelle la m gom yã m sẽn yeele: ‹Ned a yembre n pʋgd m poorẽ, la a yɩɩda maam, tɩ b renga maam.›</verse>
				<verse number="31">La mam da ka mi-b ye la yaa sẽn na yɩlẽ tɩ b bãng-b Israyɛl tẽn-peelmẽ, la mam wa yã, n sood neb koomẽ.»</verse>
				<verse number="32">A Zã kaseta yɩɩ woto: «Mam yãee a Vʋʋsem Sõng sẽn zĩnd yĩngr n sigd wa walle, n wa yaas b zugu.</verse>
				<verse number="33">La mam da ka mi-b ye, la sẽn tʋm b maam tɩ m wa so neb koomẽ wã ra yeel-m lame: ‹Fo sẽn na n yãend a Vʋʋsem Sõng sẽn sig n yaas ned ninga zugu, yaa yẽ soab n sood neba ne a Vʋʋsem sõngo.›</verse>
				<verse number="34">La mam yãeeme, la m kõta kaseto, tɩ bãmb la Wẽnnaam Biiga.»</verse>
				<verse number="35">Vẽkẽmbeoog yɛsa, a Zã le waa a zaamẽ zĩigã ne a karen-biis a yiibu.</verse>
				<verse number="36">La a sẽn yãee a Zezi sẽn looda, a yeelame: «Ad Wẽnnaam Pe-bila.»</verse>
				<verse number="37">La Karen-biis a yiiba wʋma a goama, la b tũ-la a Zezi.</verse>
				<verse number="38">La a Zezi wẽnega b poorẽ n yãe tɩ b pʋgd-ba tɩ b sok-ba: «Yãmb baooda bõe?» Tɩ b leoke: «Rabbi, karen-saamba, yãmb yiir bee yɛ?»</verse>
				<verse number="39">Tɩ b yeel-ba: «Wa-y n ges-y.» La b kẽngame, la b yãee Zezi sẽn da be zĩig ninga la b paa ne a Zezi badaare, la dẽ tɩ zĩig zoe n maagame.</verse>
				<verse number="40">Neb a yiib n da wʋm a Zã goama n pʋg a Zezi. Bãmb nin-yend la a Andre, a Simo ba-biiga.</verse>
				<verse number="41">Yẽ n reng n seg a Simo n yeel-a: «Tõnd yãee Krista, Wẽnd Nedã.»</verse>
				<verse number="42">La a tall-a lame n kẽng a Zezi nengẽ; la a Zezi ges-a lame n yeel-a: «Foom la a Simo, a Zonas biiga, b na bool-f-la a Kefas» — dat n yeelame tɩ Kugri.</verse>
				<verse number="43">Vẽkembeoogo, a Zezi sẽn yet tɩ b rabda Galile, b sega a Filip n yeel-a: «Tũ maam!»</verse>
				<verse number="44">A ra yaa Bɛtsayid neda, a Andre la a Piyɛr tẽnga neda.</verse>
				<verse number="45">La a Filip sega a Natanayɛl n yeel-a: «A Moyiiz sẽn gom a soab yell Noora sebrẽ tɩ bãngdba me togsã, tõnd yãend-b lame: ya a Zezi, Nazarɛt Zozɛf biiga.»</verse>
				<verse number="46">La a Natanayɛl leokame: «Kari! Sẽn be bark tõe n yii Nazarɛt bɩ?» T'a Filip yeele: «Bɩ f wa ges!»</verse>
				<verse number="47">La a Zezi sẽn yãee a Natanayɛl t'a wat b nengẽ, b goma a yell woto: «Ad Israyɛl biig menga sẽn ka tar zãmb ye.»</verse>
				<verse number="48">T'a Natanayɛl yeel: «Yãmb bãnga maam yɛ?» T'a Zezi leoke: «A Filip sẽn da waa n nan ka bool fooma, fo sẽn da wa n be kankanga tẽngrã, mam yãee foom.»</verse>
				<verse number="49">T'a Natanayɛl yeele: «Karen-saamba, yãmb yaa Wẽnnaam Biiga, yãmb yaa Israyɛl Dĩma.»</verse>
				<verse number="50">La a Zezi leokame: «Yaa mam sẽn yeel tɩ m yãe-f-la kankanga tẽngre la fo tẽeda, la fo na yãe sẽn yɩɩd boto.»</verse>
				<verse number="51">La b paasame: «Sɩd-sɩda, mam yeta yãmb tɩ y na n yãee yĩngr sẽn pake tɩ Wẽnnaam malɛk rãmba dʋʋd la b sigd Ned Biiga zugu.»</verse>
			</chapter>
			<chapter number="2">
				<verse number="1">La dasma a tãab dẽ poore, yikãadem n zĩnd Kana, Galile tẽnga, la a Zezi ma da bee be.</verse>
				<verse number="2">La b boola a Zezi ne b karen-biisã tɩ b wa kibsã.</verse>
				<verse number="3">La rãam waa n paoogame t'a Zezi ma yeel-ba: «B ka le tar dãam ye!»</verse>
				<verse number="4">T'a Zezi leoke: «Paga, tɩ f yet tɩ m maan bõe? Ad-m wakat nan pa ta ye.»</verse>
				<verse number="5">La b ma yeela rakõapã: «Bɩ y maan b sẽn na n yeel-y tɩ y maan fãa.»</verse>
				<verse number="6">La kug sĩms a yoobe n da tẽg beenẽ, tɩ Zʋɩf zakẽ, koom sẽn na n waas ka tog n kong ye. Sĩng fãa da reegda ko-yʋy a yiib bɩ a tãabo.</verse>
				<verse number="7">A Zezi yeela rakõapã: «Pids-y sĩmsa ne koom.» La b pids-b lame n sãdge.</verse>
				<verse number="8">T'a Zezi yeel-ba: «Bɩ y toog marsã n tɩ kɩs sẽn geta rɩɩba yelle.» La b tallame n tɩ kɩs-a.</verse>
				<verse number="9">La yẽ soaba sẽn lemb kooma sẽn lebg rãama — a da ka mi rã-kãng sẽn yitẽ ye, la dakõapa sẽn toog kooma, da miime — a boola pʋg-sɩdã,</verse>
				<verse number="10">n yeel-a: «Ned kam fãa rengd n waa ne rãam sẽn noome tɩ neba sã n yũ n tɩge, bɩ a yaool n wa ne rã-faasgã, la yãmb yẽ kell n yiisa sẽn noome, n ta marsã!»</verse>
				<verse number="11">Dẽ yɩ-la a Zezi pipi wẽnd makre, b sẽn maan Kana, Galile tẽnga. Bãmb puka b zɩɩre la b karen-biisa fãa tẽ-b lame.</verse>
				<verse number="12">Dẽn poore, b siga Kafarnaom ne b ma, ne b saam-biisi, ne b karen-biisi la b tɩ zĩnda be dasma a wãn bala.</verse>
				<verse number="13">Zʋɩf rãmba pak ra kolgame t'a Zezi kẽng Zerizalɛɛm.</verse>
				<verse number="14">La b yãee wẽnd doogẽ wã neb sẽn da be be n koosd lolse, piisi ne wala la b zĩi n tekd ligdi.</verse>
				<verse number="15">La b rɩka wĩ n maan kaase n dig bãmb fãa ne b niis la b piis n yiis wẽnd doogẽ. La b sẽega ligd tɛkdba ligdi, n tus b teedã n lubi.</verse>
				<verse number="16">La b yeela sẽn da koosd-b wala: «Yiis-y fãa ka, la y ra rɩk m Ba roogã n maan teed koosg roog ye.»</verse>
				<verse number="17">La karen-biisa tẽega sẽn gʋlsã: «Yãmb dooga nonglem na n dɩ-m la zãnga.»</verse>
				<verse number="18">Zʋɩf rãmba yeel-b lame: «Yãmb sẽn maan woto wã, bõe n wilgd tõnd tɩ y tara rẽ tõogo?»</verse>
				<verse number="19">T'a Zezi leok-ba: «Wã-y wẽnd do kãnga la dasma a tãab pʋgẽ, m na me-a n yalse.»</verse>
				<verse number="20">Tɩ Zʋɩf rãmba leok-ba: «Yaa yʋʋm pis naas la a yoob pʋgẽ la b me wẽnd do-kãnga tɩ yãmb tõe n me-a n yals dasma a tãab pʋgẽ?»</verse>
				<verse number="21">Mik a Zezi da gomda b menga yĩng sẽn ya wẽnd dooga yelle.</verse>
				<verse number="22">Woto me la b sẽn waa n vʋʋg kɩɩms sʋka, b karen-biisa tẽegame tɩ b ra yeel-b la rẽ la b tẽe sebr sõng la gomdã b sẽn da togsã.</verse>
				<verse number="23">A Zezi paa Zerizalɛɛm pak kibsa yĩnga. Neb wʋsg tẽ b yʋʋre, b sẽn yãe wẽnd makr dãmb b sẽn maana.</verse>
				<verse number="24">A Zezi yẽ da ka teeg neba woto ye, tɩ b ra mii bãmb fãa sẽn ya-la,</verse>
				<verse number="25">b ra ka baood ninsaal kaseto, tɩ bãmb meng ra mii sẽn be ninsaal pʋgẽ.</verse>
			</chapter>
			<chapter number="3">
				<verse number="1">Ned n da be n boond t'a Nikodɛm; a yʋʋr ra yii Zʋɩf rãmba sʋka la a ra yaa Farizẽ.</verse>
				<verse number="2">A wa-la a Zezi nengẽ ne yʋngo, n yeel-ba: «Karen-saamba, tõnd miime tɩ Wẽnd n tʋm yãmb d nengẽ tɩ y wa zãms-do. Sɩda ned ba a ye ka tõe n maan wẽnd makr niyns yãmb sẽn maandã, Wẽnnaam sã n ka be ne a soab ye.»</verse>
				<verse number="3">La a Zezi leokame: «Sɩd-sɩda, mam yeta yãmba tɩ ned sã n pa le rog yĩngr dogma, a pa tõe n yãend Wẽnd Rĩung ye.»</verse>
				<verse number="4">La a Nikodɛm yeelame: «Sẽn lebga nin-kẽema na n le roga wãn wãna? A tõe n le kẽe a ma pʋgẽ n le rog bɩ?»</verse>
				<verse number="5">La a Zezi leokame: «Sɩd-sɩda, mam yeta yãmba, tɩ ned sã n ka rog ne koom la ne Vʋʋsem, a ka tõe n kẽ Wẽnd Rĩung pʋgẽ ye.</verse>
				<verse number="6">Yĩng sẽn dogde, yaa yĩnga, la Vʋʋsem sẽn dog a soab me tara bãmb wẽnego.</verse>
				<verse number="7">Bɩ y ra yɛɛse, m sã n yeel-y tɩ yaa modgre tɩ y le roge, yĩngr dogma.</verse>
				<verse number="8">Sobg fõta a sẽn date, fo wʋmda a sẽn vũudi la f ka mi a sẽn yitẽ la a sẽn dabd zĩig ning ye. Yaa boto ne a Vʋʋsem sẽn dog a soaba.»</verse>
				<verse number="9">La a Nikodɛm leok-b lame: «Dẽ yɩta a wãna?»</verse>
				<verse number="10">A Zezi yeelame: «Yãmb yaa Israyɛl karen-saamba, n yaool n ka wʋmd rẽnna?</verse>
				<verse number="11">Sɩd-sɩda, mam yeta yãmba, tɩ tõnd gomda d sẽn mi, la d sẽn yãe bũmb ningã kaset la d kõta. La yãmb ka reegd d kaseta ye.</verse>
				<verse number="12">Yãmb sã n pa tẽed-ma, mam sã n togsd yãmb tẽng zug yelle, y yɩta a wãn n tẽ-ma, m sã n wa togsd yãmb yĩngr yelle?</verse>
				<verse number="13">La ned ba a ye ka rʋ arzãna, sã n ka sẽn zĩnda arzãna n sigi: Ned Biigã.</verse>
				<verse number="14">Wala a Moyiiz sẽn zẽk waafa weoogẽ wã, woto me yaa modgre tɩ b zẽk Ned Biigã,</verse>
				<verse number="15">sẽn na yɩlẽ tɩ sẽn tẽ-a bãmba, bɩ a tũ bãmb n paam vɩɩm sẽn kõn sɛ.</verse>
				<verse number="16">Wẽnnaam sẽn nong dũniya al wʋsg yĩnga, b kõ b Bi-yende, sẽn na n yɩlẽ tɩ sẽn tẽed-b bãmba da menem ye, la b paam vɩɩm sẽn kõn sɛ.</verse>
				<verse number="17">Wẽnnaam pa tʋm b Biiga dũniya tɩ b wa kao dũi bʋʋd ye, b tʋm-b lame tɩ dũni paam fãagre, bãmb maasem yĩnga.</verse>
				<verse number="18">Sẽn tẽed-a bãmba, b ka bʋʋd yẽ soab bʋʋd ye; la sẽn pa tẽed-a bãmba, a bʋʋd zoe n bʋʋme, t'a pa sak n tẽ Wẽnnaam Bi-yend yʋʋr ye.</verse>
				<verse number="19">La bũmb ninga sẽn wata ne bʋʋda la woto: Vẽenem waa dũni pʋgẽ, la ninsaalb yam kẽe lika n yɩɩd vẽenem tɩ b tʋʋma ra yaa yoodo.</verse>
				<verse number="20">Ned ning fãa sẽn maand wẽnga, kisa vẽenem la a pa wat vẽenemẽ ye t'a tʋʋma wẽnem na n wa puki.</verse>
				<verse number="21">La ned ninga manesem sẽn tũud sɩda, yẽ soab wata vẽenemẽ, tɩ b bãng vẽenega, t'a tʋʋma tʋma Wẽnd maasmẽ.»</verse>
				<verse number="22">Dẽ poore a Zezi kẽnga Zɩɩde ne b karen-biisã la b zĩnda be ne bãmba n kõt neb soobo.</verse>
				<verse number="23">A Zã me ra sooda neba Aeno, Salim baobgo, tɩ kooma ra yaa wʋsg beene tɩ neb wʋsg ra watẽ t'a sood-ba.</verse>
				<verse number="24">La rẽ wẽnd tɩ b ra nan pa kẽes a Zã roog ye.</verse>
				<verse number="25">La a Zã karen-biisa yika no-koeemd ne Zʋɩf a ye, sooba poorẽ.</verse>
				<verse number="26">La b wa a Zã nengẽ n yeel-a: «Karen-saamba, dao ninga sẽn da be-b ne yãmb Zʋrdẽ kʋɩlg rʋʋnde tɩ yãmb kõ a soab kasetã, ad-y yẽ me kõta soob marsã tɩ neb fãa zoet n dabd a nengẽ.»</verse>
				<verse number="27">La a Zã leokame: «Ned ka tõe n paam bũmb, tɩ pa yĩngr soabã n kõ-a ye.</verse>
				<verse number="28">Yãmb meng yaa m kaset tɩ m da yeelame: ‹Mam pa Krista ye, la b tʋma maam tɩ m deng bãmb taoore.›</verse>
				<verse number="29">Sẽn so-a pagã, yẽ la pʋg-sɩda; la pʋg-sɩd zoa sã n yɛs n kelgdẽ, noogda a sũuri a sẽn wʋmd pʋg-sɩda koɛɛgã. Mam sũ-noog la boto, la m sũ-noog pida zãnga.</verse>
				<verse number="30">Yaa modgre tɩ bãmb zẽke tɩ mam leb poorẽ.</verse>
				<verse number="31">Sẽn yit-a yĩngri zʋʋga fãa; la sẽn yit-a tẽng zugu yaa tẽng zug neda, la a gomda tẽng zug yɛl bala. Sẽn yit-a yĩngri,</verse>
				<verse number="32">yaa yẽ me sẽn yãe la a sẽn wʋm bũmb ninga kaseto la a kõta, la ned ba a ye pa reegd a kaset ye.</verse>
				<verse number="33">La sẽn deegd-a kaseto, yẽ me maanda kaset n paas tɩ Wẽnnaam yaa sɩda.</verse>
				<verse number="34">Wẽnnaam sẽn tʋm a soaba, togsda Wẽnnaam goama, la Wẽnnaam pa kõt yẽ soab a Vʋʋsem Sõng bilf bal ye.</verse>
				<verse number="35">Ba nonga Biiga, la b basa bũmb fãa bãmb nugẽ.</verse>
				<verse number="36">Sẽn tẽed-a Biiga tara vɩɩm sẽn kõn sɛ, la sẽn pa tẽed-a Biiga, a kõn paam vɩɩm ye, yaa Wẽnnaam sũ-puur bala n paad ne-a.»</verse>
			</chapter>
			<chapter number="4">
				<verse number="1">Farizẽ rãmba wʋmame t'a Zezi paamda karen-biisi la b sooda neb wʋsgo n yɩɩd a Zã,</verse>
				<verse number="2">— yaool n da ka a Zezi meng n da sood nebã, yaa b karen-biisã. — A Zezi sẽn bãng rẽ,</verse>
				<verse number="3">b yi Zɩɩde n leb Galile.</verse>
				<verse number="4">La da yaa modgre tɩ b pɩʋʋg Samari.</verse>
				<verse number="5">B waa n taa Samari tẽng a ye sẽn boond tɩ Sikar; yaa be la a Zakoob da kõo a biig a Zozɛf pʋʋgo.</verse>
				<verse number="6">Bulg me la a Zakoob ra tuk be. A Zezi ra kẽn n yɛɛ fãa; b waa n zaoonda bulga kogre. Ra yaa wĩnto-sʋka.</verse>
				<verse number="7">Samari pag a ye n wa n na n toog koom. A Zezi yeel-a lame: «Toog koom n kõ-m tɩ m yũ.»</verse>
				<verse number="8">Dẽ tɩ b karen-biisa ra kẽnga tẽng pʋgẽ n na n tɩ ra rɩɩbo.</verse>
				<verse number="9">La Samari paga sok-b lame: «Yaa wãna tɩ yãmb sẽn ya Zʋɩfã kot maam koom, maam ne m ya Samari pagã?» (Sɩd me Zʋɩf rãmba la Samari rãmba da ka sõsd ne taab ye.)</verse>
				<verse number="10">La a Zezi leok-a lame: «Fo sã n da miẽ Wẽnd kũuni, la f miẽ sẽn yet-a fooma: Kõ-m koom tɩ m yũ, fo meng n na n kosẽ, la yaa ko vɩɩg la a na n kõẽ foo.»</verse>
				<verse number="11">Tɩ paga yeele: «M zu-soaba! Yãmb pa tar bũmb sẽn na n toog kooma, la bulga zulmame, woto wã yãmb na n yãee ko-vɩɩga yɛɛnẽ?</verse>
				<verse number="12">Yãmb yɩɩda d ba a Zakoob sẽn kõ tõnd bul kãnga, tɩ bãmb meng ne b kamb la b rũmsa yũ a kooma laa?»</verse>
				<verse number="13">La a Zezi leokame: «Sẽn yũud-a ko kãnga, ko-yũud na le yõk-a.</verse>
				<verse number="14">La sẽn yũud-a koom ninga mam sẽn na n kõ-a wã, ko-yũud kõn le yõk-a abada; la koom ninga mam sẽn na n kõ-a wã na n bula a pʋgẽ n tãoos vɩɩm sẽn kõn sɛ koom.»</verse>
				<verse number="15">La paga yeelame: «Soaala, kõ-y maam ko kãnga tɩ ko-yũud da le yõk ma, tɩ m da le wat n toogd koom ka ye.»</verse>
				<verse number="16">Tɩ b na n yeel-a: «Kẽng n tɩ bool f sɩda la f lɛɛg n wa.»</verse>
				<verse number="17">La paga leokame: «Mam ka tar sɩd ye.» T'a Zezi yeel-a: «Fo bee bʋʋm n yet tɩ f ka tar sɩd ye.</verse>
				<verse number="18">Tɩ fo paama sɩdb a nu, la fo sẽn be ne a soab marsã wã, ka f sɩd ye; woto wã fo togsa sɩda.»</verse>
				<verse number="19">La paga yeelame: «Soaala, mam miime marsã tɩ yãmb yaa bãngda.</verse>
				<verse number="20">Tõnd yaab rãmb waooga Wẽnnaam tãn-kãnga zugu, la yãmb yetame tɩ yaa Zerizalɛɛm bala la zĩig ninga b sẽn tõe n waoog Wẽnnaam.»</verse>
				<verse number="21">La a Zezi yeelame: «Paga, bɩ f tẽ maam, ad sã n yɩ bilfu kõn le yɩ tãn-kãnga zugu bɩ Zerizalɛɛm, la y na n waoog Ba ye.</verse>
				<verse number="22">Yãmb waoogda y sẽn pa mi. Tõnd waoogda d sẽn mi, tɩ fãagr yita Zʋɩf rãmba nengẽ.</verse>
				<verse number="23">La sã n yɩ bilfu — la zoe n taame — sẽn waoogd-b Wẽnd sɩdem-sɩdem, na n waooga Ba b yamẽ la ne pʋ-peelem, tɩ yaa waoogr a woto buudu la Ba rata.</verse>
				<verse number="24">Wẽnnaam yaa yam bala, Dẽn yĩnga sẽn waoogd-b bãmbã, bɩ b waoog-ba b yamẽ, ne pʋ-peelem.»</verse>
				<verse number="25">La paga yeel-b lame: «Mam miime tɩ Wẽnd Nedã, b sẽn boond a soab tɩ Krista, sã n wa, b na n zãms-d-la bũmba fãa.»</verse>
				<verse number="26">La a Zezi yeelame: «Mam meng sẽn gomd ne fooma, yaa maam la bãmb bala.»</verse>
				<verse number="27">Karen-biisa me lɛɛg n waame, la b pɛleng yɩkame t'a Zezi ra gomda ne paga; la ned ba a ye yaool n pa saag n sok-ba: «Bõe la y baooda?» bɩ «Bõe la y leokd pagã?»</verse>
				<verse number="28">Paga basa a yʋʋrã n zoe n kẽng tẽng pʋgẽ n tɩ yeel tẽnga rãmba:</verse>
				<verse number="29">«Wa-y n ges rao sẽn wilg maam m yel-manesem fãa, sãnd ka bãmb la Krista?»</verse>
				<verse number="30">La tẽnga rãmb sɩd yiime n tees b sẽn da be zĩig ningã.</verse>
				<verse number="31">Karen-biisa yaool n da yet-b lame: «Karen-saamba, bɩ y rɩ!»</verse>
				<verse number="32">Tɩ b yeel-ba: «Yãmb ka mi rɩɩb ning m sẽn na n dɩ wã ye!»</verse>
				<verse number="33">La Karen-biisa soka taaba: «Ned n tall rɩɩb n wa kõ-b bɩ?»</verse>
				<verse number="34">T'a Zezi yeel-ba: «Mam rɩɩbo, la m maan sẽn tʋma maama yamleoogo la m baas b tʋʋmda zãnga.</verse>
				<verse number="35">Ka yãmb n yete: ‹Keta kiis a naase tɩ ka-kɛɛr ta?› La mam yeta yãmba: zẽk-y y neng n ges pʋto, b pelgame n ta kɛɛbo.</verse>
				<verse number="36">La sẽn tigsd-a zoe n paamda a yaood, la a tigsda vɩɩm sẽn kõn sɛ yĩnga, la woto bʋta la tigsda naagda taab n kɩdemnẽ.</verse>
				<verse number="37">Sã n ya yãmba, yaa yelbũnd kãnga la sɩda: sẽn bʋta wã toore, sẽn tigsda wã me toore.</verse>
				<verse number="38">Mam tʋma yãmb tɩ y tigsi y sẽn pa tʋm n namsẽ. Neb a taab n yãee yaamse tɩ yãmb dokd b namsga yõodo.»</verse>
				<verse number="39">Tẽnga pʋgẽ, neb wʋsgo tẽeme, paga gomd kãnga yĩnga: «A togsa maam m sẽn maan fãa.»</verse>
				<verse number="40">La Samari neba sẽn wa b nengẽ wã kos-b lame tɩ b zĩnd ne bãmba; tɩ b na n pa be dasma a yi.</verse>
				<verse number="41">La sẽn tẽ-ba, a Zezi gomdã yĩng, yɩɩ wʋsgo.</verse>
				<verse number="42">B ra pus n yeta pagã: «Ka le ya f goama yĩng la tõnd tẽed ye tɩ tõnd meng d toore wʋma bãmba la d bãnga vẽenega tɩ bãmb la dũni Fãagda.»</verse>
				<verse number="43">Dasem a yiib kãens sẽn looge, a Zezi yii Samari n kẽng Galile.</verse>
				<verse number="44">Bãmb meng n da yeele tɩ bãngd zɩ n paam pẽgr a tẽngẽ ye.</verse>
				<verse number="45">Baasgo b sẽn ta Galile, Galile rãmb deeg-b lame la rẽ yaa b sẽn yãend a Zezi sẽn maan fãa Zerizalɛɛm kibsa wakato, tɩ bãmb me ra waa kibsã.</verse>
				<verse number="46">B leba Kana, b sẽn tek kooma t'a lebg rãama zĩig ningã. Nin-naab a ye biiga n da bẽede, Kafarnaom tẽnga.</verse>
				<verse number="47">Nin-naaba sẽn wʋm t'a Zezi yii Zɩɩde n wa Galile, a bʋʋg-b lame n kos-b tɩ b wa sãoog a biigã tɩ bãaga ra lebga toogo.</verse>
				<verse number="48">La a Zezi yeelame: «Yãmb sã n pʋs n pa yãe bõn-bãna, la wẽnd makre y kõn tẽ bada!»</verse>
				<verse number="49">La nin-naaba leok-b lame: «Wa-y bala tɩ m biiga nan ka loog ye.»</verse>
				<verse number="50">A Zezi yeel-a lame: «Kul tɩ f biiga vɩɩme.» A tẽe a Zezi goama la a rɩka sor n kuiisẽ.</verse>
				<verse number="51">A sẽn waa n sigd Kafarnaom, a tees n sega a sõgen-kamba la bãmb togs-a lame t'a biiga ket n vɩɩme.</verse>
				<verse number="52">La a sẽn sok-b tɩ yaa wakat bʋg la a sãoog yã, b leok-a lame tɩ yaa zaame, wakat a yopoe soaba la a yĩn-wɩngra sig yã.</verse>
				<verse number="53">Biiga ba tẽegame tɩ yaa wakat kãng la a Zezi yeel-a t'a biiga vɩɩme, la yẽ ne a zak rãmb fãa tẽe Soaalã.</verse>
				<verse number="54">Woto la wẽnd makr a yiib soaba a Zezi sẽn maane b sẽn yi Zɩɩde n lebd Galile.</verse>
			</chapter>
			<chapter number="5">
				<verse number="1">Dẽ poore, Zʋɩf rãmb kibs a ye n zĩnd Zerizalɛɛm t'a Zezi kẽng.</verse>
				<verse number="2">Bull a ye n be Zerizalɛɛm, n pẽ piisa dignoor, n bond ne Zʋɩf rãmb goam tɩ Bɛtzata, tɩ zãn a nu gũbg-a.</verse>
				<verse number="3">La bãad-dãmb kʋʋngo: zoeense, wobse, põya, n da gãe zãna tẽngre n gũud kooma rãmbgo,</verse>
				<verse number="4">tɩ Soaala malɛk a ye n da miẽ n sigd wakat-wakat, bulla pʋga, n dãmbd kooma la ned ninga sẽn da reng-a n kẽ, kooma rãmbg poore, ra paamd-a laafi zãnga, ba a bãaga sẽn da ya a soaba.</verse>
				<verse number="5">Dao a yembr n da lʋɩ bãaga al yʋʋm pistã la a nii.</verse>
				<verse number="6">La a Zezi sẽn yãe t'a gãe la b ra mi t'a yika bãaga al daar zãra, b yeel-a lame: «Fo rat n sãoogame bɩ?»</verse>
				<verse number="7">Tɩ raoã leoke: «Soaala m pa tar ned sẽn na n kẽes maam bullẽ wã kooma rãmbg wakat ye, mam sã n yet tɩ m na n kẽ fãa, ned a to n dengd maam.»</verse>
				<verse number="8">T'a Zezi yeel-a: «Yik la f rɩk f gãagã n kẽne.»</verse>
				<verse number="9">La bãada wẽneg n sãoogame, n yik n dɩk a gãaga n kẽnda. Yaool n da yaa vʋʋsg daare.</verse>
				<verse number="10">La Zʋɩf rãmba yeela raoã sẽn da paam laafi wã: «Dũnna yaa vʋʋsg daare, fo ka tõe n tʋk f gãag ye.»</verse>
				<verse number="11">La daoã leok-b lame: «Ned ninga sẽn sãooga maama yeel-m lame: ‹Yik n dɩk f gãag n kẽne.› »</verse>
				<verse number="12">Tɩ b sok-a: «Sẽn yeel-a foo tɩ f yik n dɩk f gãagã n kulã, a soab la ãnna?»</verse>
				<verse number="13">La sẽn paam-a laafi wã ra ka mi sẽn ya a soab ye, t'a Zezi ra soos n yi neb kʋnga sẽn da be be wã sʋka n looge.</verse>
				<verse number="14">A Zezi yaool n wa yãe-a-la wẽnd doogẽ n yeel-a: «Ad-f sẽn paam laafi marsã, gũs n da le maan yel-wẽnde tɩ yell wa pak foo n yɩɩg pĩnd ye.»</verse>
				<verse number="15">La daoa zoe n tɩ togsa Zʋɩf rãmba tɩ ya a Zezi n sãoog-a.</verse>
				<verse number="16">Yaa rẽnd yĩnga la Zʋɩf rãmba da zabd ne a Zezi tɩ b maana woto vʋʋsg daare.</verse>
				<verse number="17">La a Zezi yeel-b lame: «M Ba ket n tʋmda al ne marsã, tɩ mam me tʋmnẽ.»</verse>
				<verse number="18">La rẽ yĩnga Zʋɩf rãmba ra tʋlla wʋsgo n kʋ-ba, tɩ ka vʋʋsga daar noor bal la b ra tõdgda, b ra paasame tɩ Wẽnd la bãmb Ba menga, n zengd b meng ne Wẽnde.</verse>
				<verse number="19">La a Zezi yeel-b lame: «Sɩd-sɩda, mam yeta yãmb: Biiga ka tõe n maan bũmb b toor ye, sã n ka b yãenda b Ba tɩ b maanda. Ba sẽn maan bũmb ningã, bõn-kãng la bãmb me maanda.</verse>
				<verse number="20">Ba nonga Biiga, la b wilgda Biiga b sẽn maand fãa, la b na n wilg-b-la tʋʋm sẽn yɩɩd woto menga al tɩ y pɛleng na n yɩke.</verse>
				<verse number="21">Wala Ba sẽn vʋʋgd kɩɩmse n leb n kõt-b vɩɩm, woto me Biiga kõta vɩɩm b sẽn dat a soaba</verse>
				<verse number="22">Ba meng ka bʋʋd ned ba a ye bʋʋd ye, b basa bʋʋd fãa ne Biiga,</verse>
				<verse number="23">sẽn na yɩlẽ tɩ ned fãa waoog Biiga, wala b sẽn waoogd Ba. Sẽn ka waoogd-a Biiga, ka waoogd Ba sẽn tʋm Biiga ye.</verse>
				<verse number="24">Sɩd-sɩda, mam yeta yãmb tɩ sẽn kelgd-a mam goama, la a tẽed sẽn tʋma maama, yẽ soab tara vɩɩm sẽn kõn sɛ la b kõn bʋ a soab bʋʋd ye; yẽ soab yii kũumẽ n kẽ vɩɩm pʋgẽ.</verse>
				<verse number="25">Sɩd-sɩda, mam yeta yãmba: wakat kolgame, — la wakat zoe n taame — tɩ sẽn ki-ba na n wʋm Wẽnnaam Biiga koɛɛga, la sẽn na n wʋm-b koɛɛga fãa na n vɩɩndame.</verse>
				<verse number="26">Wala Ba sẽn tar vɩɩm b nengẽ, b kɩtame tɩ Biigã me tar vɩɩm b nengẽ</verse>
				<verse number="27">la b kõ-b-la tõog tɩ b kao bʋʋdo b sẽn ya Ned Biiga yĩnga.</verse>
				<verse number="28">Bɩ y pɛleng ra yɩk ye, tɩ wakat na n taame tɩ sẽn be-b yaadẽ na n wʋm b koɛɛga</verse>
				<verse number="29">la b na n vʋʋgame: sẽn maan-b neere na n vʋʋga vɩɩm vʋʋgre tɩ sẽn maan-b wẽnga vʋʋg bʋʋd yĩnga.</verse>
				<verse number="30">Mam ka tõe n maan bũmb m toor ye, m kaooda bʋʋdã wala m Ba sẽn wilg-m, la m bʋʋda tɩrga tɩ ka m daab la m tũuda, m tũuda sẽn tʋm-b maama raabo.</verse>
				<verse number="31">Sã n ya maam n kõt m meng kaseto, m kaset ka kaset ye.</verse>
				<verse number="32">Yaa ned a to n kõt-m kaseto, la m miime tɩ kaset kãng yaa sɩda.</verse>
				<verse number="33">Yãmb tʋma neb a Zã nengẽ, la yẽ kõo kaset sɩda.</verse>
				<verse number="34">Ka yet tɩ yaa ninsaal kaset la m teegr ye; m sã n gomd woto, yaa yãmb fãagr yĩnga.</verse>
				<verse number="35">A Zã da yaa fitil sẽn yõgen t'a bugum wita, la yãmb tʋlg n kɩdma a vẽenemẽ wakat yɛng.</verse>
				<verse number="36">La mam yẽ tara kaset sẽn yɩɩd a Zã rẽnna: yaa tʋʋm niyns m Ba sẽn kõ-m tɩ m tʋm n taasã, yaa tʋʋm niyns m sẽn tʋmna menga n kõt-m kaset tɩ yaa m Ba n tʋmd-m.</verse>
				<verse number="37">M Ba sẽn tʋm maama yaa bãmb n kõt-m kaseto la yãmb nan pa wʋm b koɛɛga, y nan ka yãe m Ba neng ye,</verse>
				<verse number="38">la b goama ka paad ne yãmb daar fãa ye, la rẽ yaa y sẽn ka tẽed b sẽn tʋm a soabã.</verse>
				<verse number="39">Yãmb karemda Sebr sõng ne gũusgu, tɩ y tẽdame tɩ yaa sebr sõng n na n kõ-y vɩɩm sẽn kõn sɛ, la yaool yaa sebr sõng n kõt-m kaseto,</verse>
				<verse number="40">la bõe tɩ y ka rat n wa m nengẽ, n paam vɩɩm!</verse>
				<verse number="41">Mam ka reegd pẽgr sẽn yit ninsaalb nengẽ ye.</verse>
				<verse number="42">Mam mii-y lame: m miime tɩ Wẽnnaam nonglem ka be y pʋgẽ ye.</verse>
				<verse number="43">Mam yaool n wata m Ba yʋʋr yĩnga la y pa reegd-m ye. Ned a to sã n yaool n wa a meng yʋʋr yĩnga, y reegd-a lame.</verse>
				<verse number="44">La yãmb na n yɩɩ wãna n tẽ, y sã n baood y pẽgr y taab nengẽ n yaool n pa baood pẽgr ninga sẽn yita Wẽnd yenda nengẽ balã?</verse>
				<verse number="45">Da tẽ-y tɩ m na n ning-y la taale, m Ba taoor ye. Sẽn ningd-a yãmb taale, ya a Moyiiz, yãmb sẽn teeg a soabã.</verse>
				<verse number="46">Yãmb sã n da tẽedẽ-la a Moyiiz, y tẽedẽ-la mam me, tɩ yaa mam yelle la a Moyiiz gʋls yã.</verse>
				<verse number="47">La yãmb sã n pa tẽ a sẽn gʋls bũmb ningã, y yɩta a wãna n tẽ m goma?»</verse>
			</chapter>
			<chapter number="6">
				<verse number="1">A Zezi yaool n dʋʋga Galile mogr sẽn boond tɩ Tiberiyad me.</verse>
				<verse number="2">Zãma kãseng ra tũud-b lame, tɩ b ra yãeta wẽnd makr dãmba b sẽn da maande bãad-dãmba yĩngã.</verse>
				<verse number="3">A Zezi dʋʋ tãngã n zĩnd ne b karen-biisã.</verse>
				<verse number="4">Dẽ wẽnd tɩ pak sẽn ya Zʋɩf rãmb kibsã yaoome.</verse>
				<verse number="5">La a Zezi sẽn zẽk b neng n mik tɩ neb wʋsg wʋsg wata b nengẽ, b yeela a Filip: «D na n daa bur yɛ n kõ bãmba tɩ b rɩ?»</verse>
				<verse number="6">B da sokd-a-la woto n na n ges a sẽn na n yeele, tɩ bãmb meng ra mii b sẽn na n maanega.</verse>
				<verse number="7">A Filip leokame: «Ba ligda ta koeems kobsi, a bur kõn sek ned kam fãa paam pɛdg meng ye.»</verse>
				<verse number="8">La b karen-biig a ye, a Andre, a Simo ba-biiga, yeel-b lame:</verse>
				<verse number="9">«Biig a ye n be ka n tar bur a nu sẽn wẽ ne zom pugsgu n paas kʋɩl-zẽeda yiibu, la dẽ zema bõe zãma woto fãa yĩnga?»</verse>
				<verse number="10">La a Zezi yeelame: «Bɩ y zĩndg nebã.» Mood n da be beenẽ wʋsgo la neba zĩndame, bãmb na ta tus a nu.</verse>
				<verse number="11">A Zezi yaool n deega burã n pʋʋs Wẽnnaam bark n pʋɩ rɩtbã; b kõ-b-la zĩma me boto, wala b sẽn da rat tɛka.</verse>
				<verse number="12">La b sẽn waa n dɩ n tɩge, a Zezi yeela b karen-biisã: «Wʋk-y gɩrsa fãa sẽn kellã tɩ bũmb da menem ye.»</verse>
				<verse number="13">La neba sẽn dɩ bur a nu wã n keesã, bura gɩrs pida pet piig la yiibu.</verse>
				<verse number="14">La nin-bãmba sẽn yãend a Zezi sẽn maan wẽnd makrã, b yeelame: «Sɩd yaa Bãmb la bãngd ninga sẽn na n waa dũni wã.»</verse>
				<verse number="15">La a Zezi sẽn bãng tɩ b ra na n yõk-b lame n modg tɩ b yɩ b dĩma, b zoe n kẽnga tãnga zug, bãmb b yembre.</verse>
				<verse number="16">Zĩiga sẽn maage, b karen-biisa kẽnga mogra noore,</verse>
				<verse number="17">la b kẽe koom-koglgo n dʋʋg mogrã n tees Kafarnaom. Zĩiga waa n sobgame, t'a Zezi ket n pa ta b nengẽ ye.</verse>
				<verse number="18">Sob kãsenga n da yiki tɩ mogra me rãmbe.</verse>
				<verse number="19">Karen-biisa rugsa koglgã n kaoos n yaool n yãe a Zezi tɩ b kẽnd kooma zug n kolgd bãmba, tɩ b yɛɛse.</verse>
				<verse number="20">La b yeel-b lame: «Yaa maam, da zoe-y rabeem ye.»</verse>
				<verse number="21">La karen-biisa sẽn yet tɩ b na n kẽes-b koglga pʋga, vugr bala b taa b sẽn da rabdẽ wã.</verse>
				<verse number="22">Vẽkembeoogo, zãma wã paa kʋɩlga rʋʋnde la yaa b sẽn da yãe tɩ koom koglg a ye bala n da zĩnd be la a Zezi ra pa kẽ n naag b karen-biisa ye, yaa b karen-biisa bala n da looge.</verse>
				<verse number="23">Koom-kogend a taab me yii Tiberiyad: da pẽe zĩig ninga neba sẽn da paam burã n dɩ wã;</verse>
				<verse number="24">neba sẽn yãe t'a Zezi ra ka be be tɩ b karen-biisa me ra ka be be, b kẽe koom-kogendã n leb Kafarnaom n babs a Zezi.</verse>
				<verse number="25">La b sẽn yãend-b, mogra rʋʋnde, b yeel-b lame: «Karen-saamba, y waa ka da-bʋre?»</verse>
				<verse number="26">La a Zezi leok-b lame: «Sɩd-sɩda mam yeta yãmba, tɩ y sẽn baood maama, ka y sẽn yãe wẽnd makr dãmba yĩng ye, yaa y sẽn paam burã n dɩ n tɩgã.</verse>
				<verse number="27">Da tʋm-y n bao rɩɩb ning sẽn sãamda wã ye, tʋm yã n bao rɩɩb ninga sẽn paada, n kõt vɩɩm sẽn kõn sɛ; la Ned Biiga sẽn na n wa kõ-a yãmb a soaba, tɩ yaa bãmb la Wẽnnaam Ba mak ne b makre.»</verse>
				<verse number="28">La b sok-b lame: «Bõe la d na n maane n tʋm Wẽnnaam tʋʋma?»</verse>
				<verse number="29">T'a Zezi leok-ba: «Tʋʋmd ning Ba sẽn date, yaa tɩ y tẽ bãmb sẽn tʋm a soabã.»</verse>
				<verse number="30">Tɩ b yeele: «Wẽnd makr bʋgo la y na n maan tɩ d yãend n tẽ yãmba? Tʋʋmd bʋgo la y tʋmda?</verse>
				<verse number="31">Tõnd ba rãmb rɩɩ yĩngr dɩɩba weoogẽ, wala b sẽn gʋlse: ‹B kõ-b la rɩɩb sẽn yi arzãn tɩ b rɩ.› »</verse>
				<verse number="32">T'a Zezi yeel-ba: «Sɩd-sɩda mam yeta yãmba, tɩ ka a Moyiiz n tõe n kõ yãmb dɩɩb sẽn yi arzãn ye; yaa m Ba n kõt-y dɩɩb kãnga, arzãn bur menga;</verse>
				<verse number="33">tɩ bur ninga Wẽnnaam sẽn kõtã, yaa sẽn yit-a arzãna, la yẽ n kõt dũni wa vɩɩm.»</verse>
				<verse number="34">Tɩ b yeele: «Soaala, kõ-y tõnd bur kãnga daar fãa.»</verse>
				<verse number="35">T'a Zezi leok: «Yaa maam la bur sẽn kõt vɩɩm. Sẽn wat-a mam nengẽ, kom kõn yõk a soab abada ye; la sẽn tẽed-a maam, ko-yũud kõn yõk a soab abada ye.</verse>
				<verse number="36">La mam zoe n yeel-y lame: y ne-m lame, la y pa tẽed-m ye.</verse>
				<verse number="37">Ba sẽn kõ-m ned ninga fãa na n wa-la m nengẽ, la sẽn wat-a m nengẽ, m kõn dig a soab n yiis abada;</verse>
				<verse number="38">tɩ mam pa yi arzãn n wa, m yam maaneg yĩng ye, m waa n na n maana sẽn tʋm-b maama yam.</verse>
				<verse number="39">La sẽn tʋm-b maama yamleoogo, yaa tɩ m da menes-b sẽn kõ maam b rãmba ned ba a ye, la m vʋʋg-b dũni sɛɛb daare.</verse>
				<verse number="40">Yaa m Ba sẽn tʋma maama raabo, tɩ ned ning fãa sẽn yãenda Biiga la a tẽ bãmba bɩ a paam vɩɩm sẽn kõn sɛ, la m vʋʋg-a dũni sɛɛb raare.»</verse>
				<verse number="41">Zʋɩf rãmba sɩnga guglengu, la rẽ yaa b sẽn da yeelã: «Maam la rɩɩb sẽn yi arzãna.»</verse>
				<verse number="42">B ra yetame: «Ka yẽ la a Zezi, a Zozɛf biiga la? D ka mi a ba la a ma bɩ? A yɩta wãn n yeele: ‹Mam yii arzãna?› »</verse>
				<verse number="43">Dẽ la a Zezi yeel-ba: «Da guglem-y ye.</verse>
				<verse number="44">Ned ba a ye ka tõe n wa mam nengẽ m Ba sẽn tʋma maama sã n ka tak-a n kõ-m ye, la m na n vʋʋg a soab yaoolem daare.</verse>
				<verse number="45">B gʋlsa bãngdba sɛba pʋgẽ: Bãmb fãa na n paama zãmsgo Wẽnnaam nengẽ. Ned ninga fãa sẽn wʋma m Ba koɛɛga, la a reeg b zãmsgo, wata mam nengẽ.</verse>
				<verse number="46">Pa yet tɩ ned yãenda Ba ye, sã n ka sẽn yi-a bãmb nengẽ wã, yẽ soab bala n yãend Ba.</verse>
				<verse number="47">Sɩd-sɩda mam yeta yãmba tɩ sẽn tẽeda tar-a vɩɩm sẽn kõn sɛ.</verse>
				<verse number="48">Mam la bur sẽn kõt vɩɩm.</verse>
				<verse number="49">Dɩɩb sẽn da yit yĩngr la y ba rãmba dɩ we-raoogẽ la b kiime;</verse>
				<verse number="50">Ma bura yita arzãnẽ, la f sã n dɩ-a fãa, f kõn ki ye.</verse>
				<verse number="51">Maam la bur vɩɩga sẽn yi arzãna. Sẽn dɩta bur kãnga, a soab na n vɩɩnda daar fãa. La m paasdame tɩ bur ning m sẽn na n kõ a soabã, yaa m yĩngã nemdo, dũni rãmb vɩɩm yĩnga.»</verse>
				<verse number="52">Dẽ me la Zʋɩf rãmba yik no-koeemd ne taaba n yetẽ: «Nin-kãnga yɩta a wãn n kõ tõnd a yĩng nemd tɩ d wãbe?»</verse>
				<verse number="53">T'a Zezi yeel-ba: «Sɩd-sɩdsa mam yeta yãmba, tɩ y sã n pa wãb Ned Biiga yĩng nemdo, la y sã n pa yũ b zɩɩm, y kõn tall vɩɩm y pʋgẽ ye.</verse>
				<verse number="54">Sẽn dɩt-a mam yĩnga nemdo, la sẽn yũud-a m zɩɩm, yẽ soab tara vɩɩm sẽn kõn sɛ, la m na n vʋʋga a soab dũni sɛɛb daare.</verse>
				<verse number="55">Mam nemd sɩd yaa bõn-dɩtga la m zɩɩm yaa bõn-yũudga.</verse>
				<verse number="56">Sẽn wãbd-a mam nemdo la sẽn yũud-a mam zɩɩm, yẽ soab paada ne maam tɩ mam me paad ne a soaba.</verse>
				<verse number="57">Wala m Ba sẽn vɩ wã sẽn tʋm maama, tɩ mam me vɩ b maasem yĩnga, woto me sẽn dɩ-ta maam, a me na vɩɩnde m maasem yĩnga,</verse>
				<verse number="58">Ad-y bur ning sẽn yi arzãna; la a pa wẽnd y yaab rãmb sẽn dɩ a soaba, n baas n ki wã ye; sẽn dɩta bur kãnga na n vɩɩnda daar fãa.»</verse>
				<verse number="59">Yaa woto la a Zezi gom yã n zãms neba b pʋʋsg roogẽ Kafarnaom tẽnga.</verse>
				<verse number="60">La b karen-biis wʋsg sẽn wʋm b goama, b yeelame: «Gomd kãnga yaa toogo, ãnda n tõe n kelg woto?»</verse>
				<verse number="61">La a Zezi sẽn bãng b yamẽ tɩ karen-biisa meng ra guglemda yell kãng poorẽ, b yeel-b lame: «Woto yɩkda yãmb pɛleng wɛ?</verse>
				<verse number="62">La yãmb sã n wa yãe Ned Biiga tɩ b rʋʋd yĩngri n na n leb b sẽn da beẽ pĩndã? Dẽ n na n yɩ pɛlen-yɩk menga.</verse>
				<verse number="63">Yaa sɩɩga la vɩɩma yẽgre, yĩnga ka yõod ye. Goama m sẽn togs yãmbã yila m nengẽ la bãmb n kõt vɩɩm.</verse>
				<verse number="64">La neb kẽer n be yãmb sʋk n pa tẽed ye.» A Zezi da pĩnd mi al sɩngrẽ, ãnna rãmb n ka tẽed bãmba la ãnna n na n zãmb bãmbã.</verse>
				<verse number="65">B yeelame: «Yaa woto la mam wilg yãmb tɩ ned ka wat m nengẽ sã n ka m Ba sẽn kõ a soab ye.»</verse>
				<verse number="66">Wakat kãng tɛka, karen-biis wʋsg leba b poorẽ n pa le tũud bãmb ye.</verse>
				<verse number="67">A Zezi soka piig la a yiibã: «Yãmb me rat n basa maam bɩ?»</verse>
				<verse number="68">T'a Simo-Piyɛr leok ba: «Tõnd na n kẽnga ãnna nengẽ? Yãmb bal n tar vɩɩm sẽn kõn sɛ goama.</verse>
				<verse number="69">La tõnd tẽedame la d bãngame tɩ yãmb la Wẽnd Nedã.»</verse>
				<verse number="70">T'a Zezi yeel-ba: «Ka maam n tũus yãmb piig la a yiiba bɩ? La ned a ye yãmb sʋka n ya Sʋtãana.»</verse>
				<verse number="71">B da gomda a Zɩɩda, Iskariyot dao a Simo biiga yelle, tɩ bãmb piig la yiiba sʋka yẽ n da na n zãmb-ba.</verse>
			</chapter>
			<chapter number="7">
				<verse number="1">Dẽ poore, a Zezi sɩng n saagda Galile. B da pa rat n dig Zɩɩde tɩ Zʋɩf rãmba da baood-b lame n na n kʋ.</verse>
				<verse number="2">Zʋɩf rãmb kibs ning sẽn boond tɩ Sẽgd kibsa ra kolgdame.</verse>
				<verse number="3">La b saam-biisa yeel-b lame: «Bɩ y yik n kẽng Zɩɩde tɩ beelẽ me bɩ karen-biisa paam n yãend y sẽn maandã,</verse>
				<verse number="4">tɩ ned ka tʋmd ne soosgo, a sã dat tɩ neb bãng-a ye. Yãmb sẽn maand bõn-bãna, bɩ y wilg y meng dũni rãmba.»</verse>
				<verse number="5">A Zezi saam-biisa mens ra pa tẽed-b ye.</verse>
				<verse number="6">Dẽ la a Zezi yeel-ba: «Mam wakat nan pa ta ye la yãmb yẽ wakat yɛsa daar fãa.</verse>
				<verse number="7">Dũni rãmba ka tõe n kisg yãmb ye; maam yẽ, dũni wã kis-m lame tɩ m kõta kaset t'a tʋʋma ka sõmb ye.</verse>
				<verse number="8">Bɩ y kẽng kibsã, mam yẽ pa rabd-a ye, tɩ mam wakat nan pa ta ye.»</verse>
				<verse number="9">La a Zezi sẽn yeel woto, b kell n paa Galile.</verse>
				<verse number="10">La b saam-biisa sẽn waa n loog kibsã, b me kẽngame, la b pa kẽng tɩ neb bãng ye, yɩɩ wala soosgo.</verse>
				<verse number="11">Zʋɩf rãmba ra baood-b la kibsa wakat n yetẽ: «A bee yɛ?»</verse>
				<verse number="12">La zãma wã ra gomda b yell wʋsgo. Bãmb dãmb yetẽ: «Yaa nin-sõngo.» Tɩ bãmb dãmb me yetẽ: «Ka sɩd ye, a belgda neb bala.»</verse>
				<verse number="13">La ned ba a ye da pa sakd n pelg a pʋga n gomb b yelle, tɩ b ra zoeta Zʋɩf rãmba.</verse>
				<verse number="14">La Sẽgd kibsa da zoe n ta-la a pʋɩ-sʋka t'a Zezi wa wẽnd doogẽ n na n sɩng neba zãmsgo.</verse>
				<verse number="15">Zʋɩf rãmb pɛlens yɩkame tɩ b yeele: «A yɩɩ wãn n mi Sebr sõngo la a yaool n pa zãmse?»</verse>
				<verse number="16">T'a Zezi na n yeel-ba: «Mam zãmsgã ka mam dẽnd ye, yaa sẽn tʋm-b maama rẽnda.</verse>
				<verse number="17">Ned sã n dat n maan sẽn tʋma maama yamleoogo, a bãngda m karenga sã n yita Wẽnnaam nengẽ bɩ m sã n gomda m meng yelle.</verse>
				<verse number="18">Sẽn gomd-a a meng yelle, baooda a meng pẽgre; Ned ninga sẽn baood sẽn tʋma yẽ wã pẽgre, yẽ la sɩd soaba la zãmb ka bɛ a pʋgẽ ye.</verse>
				<verse number="19">Ka a Moyiiz n kõ yãmb noor sebr bɩ? La bõe yĩng la yãmb ned ba a ye ka tũudi? Yaa bõe yĩng la y baood n na n kʋ-ma?»</verse>
				<verse number="20">La neba leok-b lame: «Yãmb yika gãeemdo, ãnna n baood n na n kʋ yã?»</verse>
				<verse number="21">T'a Zezi yeel-ba: «Mam maana tʋʋmd a ye bala tɩ yãmb yɛɛsdẽ.</verse>
				<verse number="22">A Moyiiz kõo yãmb noor tɩ y kẽ bãongo — la yaool n ka a Moyiiz meng n sɩng-a ye, yaa d yaab rãmbã — la vʋʋsg daare, yãmb kẽesda ned bãongo.</verse>
				<verse number="23">Ned sã n kẽed bãong vʋʋsg daare tɩ yaa a Moyiiz noor a ye la a ka rat n bas n ka tũ, yaa bõe yĩng la y zabd ne maam la y puugd-y sũur ne maam? Yĩnga tõr laafi vʋʋsg daar ka yɩɩd wilg a ye bal laafi?</verse>
				<verse number="24">Da bʋ-y nif sẽn ne bal bʋʋd ye, bʋ-y sɩd bʋʋdo.»</verse>
				<verse number="25">Zerizalɛɛm neba yeelame: «Ka rao kãnga la b sẽn baood n na n kʋ wã bɩ?</verse>
				<verse number="26">Ad-a sẽn gomd yɩng tɩ neb fãa wʋmnẽ, la ned ba a ye ka yet tɩ bũmbu ye. Sãnd tẽnga kãsem-dãmb ka yik n tẽed marsã tɩ yẽ sɩd yaa Krista?</verse>
				<verse number="27">Tõnd yẽ mii nin-kãnga sẽn yitẽ. Sã n yaẽ Krista, ad-y sã n yaa bãmb n waẽ, ned ba a ye kõn bãng b sẽn yitẽ ye.»</verse>
				<verse number="28">Dẽ me la a Zezi sẽn da zãmbsd neba wẽnd doogẽ yik n moone: «Yãmb mii maam, la y mii m sẽn yitẽ; mam yaool pa wa m toor ye, la sẽn tʋma maama yaa sɩd soaba, la yãmb ka mi-b ye.</verse>
				<verse number="29">Mam mii-b lame tɩ mam yii bãmb nengẽ, la yaa bãmb n tʋm maam.»</verse>
				<verse number="30">Zãma wã da baoodame n na n yõk a Zezi la ned ba a ye ka sɩɩs-b ye tɩ b wakata da nan ka ta ye.</verse>
				<verse number="31">La zãma wã sʋka, wʋsg tẽ-b lame la bãmb n da yetã: «Krista sã n wa b na maan bõn-bãn n yɩɩg nin kãnga bɩ?»</verse>
				<verse number="32">Farizẽ rãmba wʋma neba sẽn da togsd a Zezi poorẽ tɩ b na n tʋm wẽnd dooga gũudba tɩ b tɩ yõk-ba.</verse>
				<verse number="33">La a Zezi yeel-b lame: «M na n le zĩnda ne yãmb tɩ yɩ bilfu, la m yaool n leb sẽn tʋm-b maama nengẽ.</verse>
				<verse number="34">Y na n wa baooda maam la y kõn yãe-m ye; la m sẽn na n zĩndẽ wã, yãmb ka tõe n wa be ye.»</verse>
				<verse number="35">Tɩ Zʋɩf rãmba sogsd taaba: «Yaa yɛ la a na n kẽng tɩ d ka na tõog n yãend-a? A na n babsa Zʋɩf niyns sẽn be-b pa-weera laa? Bɩ a na n kẽng n tɩ karma bu-zẽmbã?</verse>
				<verse number="36">Gomd ning b sẽn leoke: ‹Y na n wa baood-m lame la y kõn yãend-ma, la m sẽn be zĩig ningã, y pa tõe n ta be wã,› gomd kãnga rat n yeelame tɩ bõe?»</verse>
				<verse number="37">Tigra baasg raare, sẽn ya kibs kãseng n yɩɩda, a Zezi yaasa yĩngr n zẽk b koɛɛga n moone: «Ko-yuud sẽn tara soab fãa, bɩ a wa mam nengẽ</verse>
				<verse number="38">la sẽn tẽed-a maam, bɩ a wa la a yũ. Wala sẽn be sebr sõng pʋgẽ: Ko-bundum na n pusga a pʋgẽ n zoe wa kʋɩlse.»</verse>
				<verse number="39">B ra gomda a Vʋʋsem Sõng yelle b sẽn na n kõ sẽn tẽ-b bãmbã. A Vʋʋsem Sõng rag n nan ka sig ye, t'a Zezi ra nan ka ta b pẽgra zĩigẽ ye.</verse>
				<verse number="40">Zãma wã sʋka, kẽer sẽn wʋm a Zezi goama, b leokame: «Bãmb la bãngdã.»</verse>
				<verse number="41">Tɩ kẽer me yeetẽ: «Yaa bãmb la Krista.» Tɩ kẽer me sokdẽ: «La dẽ yĩnga Krista na n yii Galile la?</verse>
				<verse number="42">Sebr sõng ka yeel tɩ Krista na n yi a Daviid buudẽ la b na n yii Bɛtelyɛɛm tẽn-bulli, a Daviid tẽngẽ?»</verse>
				<verse number="43">Woto neba ra welga taab a Zezi poorẽ.</verse>
				<verse number="44">Kẽer da rat n yõk-b lame, la ned ba a ye nug ka sɩɩs-b ye.</verse>
				<verse number="45">Wẽnd dooga gũudba lebg n waa maan-kʋʋdba nanams la Farizẽ rãmba nengẽ tɩ b sok-ba: «Yaa bõe yĩng la yãmb pa yõk-a n wa?»</verse>
				<verse number="46">Tɩ gũudba leoke: «Ned ba a ye zɩ n gom wa nin-kãnga ye.»</verse>
				<verse number="47">Tɩ Farizẽ rãmba yeel-ba: «Yãmb me basame t'a lebg y zut laa?</verse>
				<verse number="48">Kãsem-dãmba bɩ Farizẽ rãmba sʋka ned bee sẽn tẽ-a yẽnda sɩda?</verse>
				<verse number="49">Ad-y zãma wã sẽn ka mi Noora sebrã, ka bark ye!»</verse>
				<verse number="50">La bãmb ned a yembre, a Nikodɛm, dao ninga sẽn da wa a Zezi nengẽ ne yʋngã, yeelame:</verse>
				<verse number="51">«Tõnd noora kõt-d la sor tɩ d paalg ned bʋʋdo tɩ d pa reng n kelg a soab koɛɛg n bãng a sẽn maan bɩ?»</verse>
				<verse number="52">Tɩ b leok-a: «Yãmb me yaa Galile ned laa? Bɩ y maag-y meng n vɛɛse, ad-y bãngd ka yit Galile ye.» [</verse>
				<verse number="53">Dẽ poore ned kam fãa leba a yiri.</verse>
			</chapter>
			<chapter number="8">
				<verse number="1">Sã n ya a Zezi, b kẽnga Oliviye tãnga zugu.</verse>
				<verse number="2">Yibeoog pĩnda, b leba wẽnd doogẽ la zãma wã ra wata b nengẽ tɩ b na n zĩnd n karem-ba.</verse>
				<verse number="3">La Farizẽ rãmba la Sɛb-mitba talla pag a yembr n wa; b ra ling-a-la yoobẽ, la b yals-a la sʋka,</verse>
				<verse number="4">n yeel a Zezi: «Karen-saamba, b linga pʋg kãnga yoobẽ.</verse>
				<verse number="5">La noora sebrẽ, a Moyiiz yeelame tɩ b lab pagb a woto buud ne kug n kʋ, la yãmba, y yetame tɩ bõe?»</verse>
				<verse number="6">B ra sokd-b la woto n na fɛɛs-ba, n paam bũmb n dogl b zugu. La a Zezi zõondame n gʋlsd tẽng ne b nug-bila.</verse>
				<verse number="7">La b sẽn da ket n sokd-bã, b doogame n yeele: «Yãmb sʋka sẽn nan pa maana yel-wẽnde, bɩ a soab deng n lobg paga kugri!»</verse>
				<verse number="8">La b le zõondame n le gʋlsdẽ.</verse>
				<verse number="9">La neba sẽn wʋm gomdã, b foosa a yembr yembre n kẽ wɩrem, la nin-kẽembã n denge; b basa bãmb ne paga bala b sẽn da yɛs zĩig ningã.</verse>
				<verse number="10">La b sẽn doog n yãend pagã a ye bala, b sok-a lame: «Paga, sẽn da ningd-b foo taala bɛɛ? Ned ba a ye ka kao f bʋʋdo n paalg-f laa?»</verse>
				<verse number="11">Tɩ paga yeele: «Ned ba a ye, Soaala!» T'a Zezi yeele: «Dɩlla ma me kõn paalg-f ye. Loog la f da le paas beoog ye.» ]</verse>
				<verse number="12">A Zezi le yeel-b lame: «Maam la dũni vẽenem, sẽn tũud-a maam ka kẽnd likẽ ye, la a na n paama vẽenem sẽn kõt vɩɩm.»</verse>
				<verse number="13">Woto la Farizẽ rãmb yeel-b: «Yãmb n kõt y meng kaseto, yãmb kaset yaa zaalem.»</verse>
				<verse number="14">La a Zezi leok-b lame: «Ne m sẽn kõt m meng kaseto, m kaset yaa sɩda, tɩ mam mii m sẽn yiẽ, la m sẽn dabdẽ la yãmb ka mi m sẽn yiẽ la m sẽn dabdẽ ye.</verse>
				<verse number="15">Y kaooda bʋʋdo wala ninsaalba, mam ka kaood ned bʋʋd ye;</verse>
				<verse number="16">m sã n wa kaood bʋʋdo, mam bʋʋda tũuda sɩda, tɩ mam ka m yembre ye, d yaa d yiibu: maam ne sẽn tʋm-a maama.</verse>
				<verse number="17">B yaool n gʋlsa yãmb noor sebrẽ tɩ neb a yiib kaset yaa sɩda.</verse>
				<verse number="18">Maam n ya m meng kaseto, la m Ba sẽn tʋm-b maama, bãmb me kõta kaset m yĩnga.»</verse>
				<verse number="19">Dẽ la b sok-ba: «Yãmb Ba bee yɛ?» Tɩ b leoke: «Yãmb ka mi maam la y ka mi m Ba me ye; yãmb sã n da miẽ-la maam y na bãngẽ m Ba me.»</verse>
				<verse number="20">A Zezi goma woto ligda bĩngr zĩigẽ. Ad-y b ra karemda neba wẽnd doogẽ la ned ba a ye pa sɩɩs b ye tɩ b wakat da nan pa ta ye.</verse>
				<verse number="21">La a Zezi le yeel-b lame: «M na n loogame tɩ y yõdg n baood-m, la yãmb na ki ne y yel-wẽnde. Mam sẽn dabdẽ wã, y ka tõe wa be ye.»</verse>
				<verse number="22">Dẽ la Zʋɩf rãmba ra yet taaba: «A rat n kʋ-la a meng laa, n tõe yeele: ‹Mam sẽn dabdẽ wã yãmb ka tõe n wa be?› »</verse>
				<verse number="23">La a Zezi yeel-b lame: «Yãmb yita tẽngre, la mam yita yĩngri. Yãmb yaa dũni kãnga neba; la mam ka dũni kãnga ned ye.</verse>
				<verse number="24">Ya rẽ la m sẽn yeel yãmbã tɩ y na n kii ne y yel-wẽndã. Tɩ yãmb sã n pa tẽeda tɩ maam la sẽn bɛɛ-a soabã, yãmb na n kii ne y yel-wẽna.»</verse>
				<verse number="25">Dẽ la b ra yeta Zezi: «Foom la ãnna?» T'a Zezi leoke: «M sẽn togs tɩ m ya a soaba al sɩngrẽ wã la m sẽn ket n gãdã.</verse>
				<verse number="26">Mam tara yɛl wʋsgo y poorẽ n na n togse, la m kao y bʋʋdo, tɩ sẽn tʋm-a maama, yaa sɩd soaba, la yaa mam sẽn wʋm bãmb nengẽ wã la mam togsd dũni rãmba.»</verse>
				<verse number="27">Zʋɩf rãmba ka wʋm tɩ yaa b Ba yelle la b ra gomd ne b ye.</verse>
				<verse number="28">Dẽ la a Zezi yeelyã: «Y sã n wa zẽk Ned Biiga, wakat kãng la y na n bãng tɩ maam la sẽn bɛɛ-a soabã, la m ka maand bũmb m toor ye, yaa m Ba sẽn zãms maama, la m togsda,</verse>
				<verse number="29">la sẽn tʋm-b maama bee ne maam, b ka bas maam m yembr ye, tɩ m maanda sẽn tat b yam dar fãa.»</verse>
				<verse number="30">Ad-y b sẽn gom woto wã neb wʋsg tẽe bãmba.</verse>
				<verse number="31">A Zezi ra yeta Zʋɩf rãmba sẽn tẽe-b bãmbã: «Yãmb sã n kell n tall m goama, yãmb lebga m karen-biisi.</verse>
				<verse number="32">La y na n bãnga sɩda, la sɩda na n kɩtame tɩ yãmb lebg burkĩmbi.»</verse>
				<verse number="33">Tɩ b leok-ba: «Tõnd ya a Abraam kamba, tõnd nan pa yɩ ned ba a ye yem-daad ye, yaa bõe yĩnga la yãmb yet tɩ d na n lebga burkĩmbi?»</verse>
				<verse number="34">Dẽ la a Zezi yeel-ba: «Sɩd-sɩda m yeta yãmba, tɩ sẽn maand-a yel-wẽnde, yaa yem-daoogo.</verse>
				<verse number="35">Yem-daoog ka paad zakẽ daar fãa ye la zak biig paada zakẽ daar fãa.</verse>
				<verse number="36">Dɩlla Biiga sã n yiis yãmb yemdo, y naa n sɩd lebga burkĩmbi.</verse>
				<verse number="37">Mam miime tɩ y yaa a Abraam kamba, la yãmb yaool n baood n na n kʋʋ maam, tɩ mam goama pa kẽed-y ye.</verse>
				<verse number="38">M togsda m sẽn yãend bũmb ning m Ba nengẽ, la yãmb maanda y sẽn wʋm y ba nengẽ.»</verse>
				<verse number="39">Tɩ b na n leoke: «Tõnd ba yaa Abraam.» T'a Zezi yeel-ba: «Yãmb sã n yaa Abraam kamba bɩ y tʋm a Abraam tʋʋma.</verse>
				<verse number="40">Yãmb yaool n baooda marsã n na n kʋ maam, m yaool n yaa ned sẽn togs yãmb sɩda, sɩd ninga mam sẽn wʋm Wẽnnaam nengẽ. A Abraam ka maan woto ye!</verse>
				<verse number="41">Dɩlla yaa y ba a to tʋʋm la y tʋmda.» Tɩ b yeele: «Tõnd ka yoob kamb ye, tõnd Ba yaa a ye bala: Wẽnnaam.»</verse>
				<verse number="42">T'a Zezi na n leok-ba: «Wẽnnaam sã n da yaẽ yãmb ba, y nongẽ la maam me, tɩ yaa Wẽnd nengẽ la m yii n wa; m pa wat m toore, yaa bãmb n tʋm maam.</verse>
				<verse number="43">Bõe tɩ m gomd tɩ y ka mi tɩ yaa maam n gomda? Ka y sẽn pa tõe n deeg m gomda laa?</verse>
				<verse number="44">Yãmb yita Sʋtãan nengẽ, yẽ la y ba, la yaa y ba wã raab la y rat n maane. Sʋtãan yɩɩ nin-kʋʋd al sɩngrẽ, a ka pa sɩd pʋgẽ ye, tɩ sɩd pa tol n be a nengẽ ye: a sã n togsd a zirẽ-beedã, yaa sẽn be a sũurẽ la a yiisda, t'a yaa zirẽ-be-ned la zirẽ-beed ba.</verse>
				<verse number="45">Mam sẽn togsd sɩda yĩnga, yãmb ka tẽed maam ye.</verse>
				<verse number="46">La yãmb sʋka, ãnna n tõe n kʋɩdg-m tɩ m maana yel-wẽnde? La m sã n yet sɩda, yaa bõe yĩng la y pa tẽed-ma?</verse>
				<verse number="47">Sẽn kĩ-a ne Wẽnd, wʋmda Wẽnnaam goama, la yãmb sã n ka wʋmd m goama, yaa y sẽn ka kẽed Wẽndã.»</verse>
				<verse number="48">Dẽ la Zʋɩf rãmba leok-b: «Tõnd ka be bʋʋm n yet tɩ fo yaa Samari neda la Sʋtãan be-la f pʋgẽ?»</verse>
				<verse number="49">T'a Zezi leok-ba: «Sʋtãan ka be m pʋgẽ ye, mam waoogda m Ba, la yãmb baood n na n paoog-m lame.</verse>
				<verse number="50">Mam yẽ ka baood m meng pẽgr ye; nina n be n baood-a la a kaood bʋʋdo.</verse>
				<verse number="51">Sɩd-sɩda mam yeta yãmb, tɩ sẽn deegd-a mam goama n ning a pʋtẽerẽ, yẽ soab kõn ki abada.»</verse>
				<verse number="52">Tɩ Zʋɩf rãmb leok: «Marsã tõnd miime tɩ Sʋtãan sɩd be f pʋgẽ. A Abraam kiime, bãngdba me kiime tɩ fo yetẽ: ‹Sẽn deegd-a m goama, a kõn ki abada.›</verse>
				<verse number="53">Fo geendame tɩ f yɩɩda d ba a Abraam la bãngdbã sẽn ki wã laa? Fo geendame tɩ f yaa ãnna?»</verse>
				<verse number="54">La a Zezi leok-b lame: «Mam sã n pẽgd m menga, mam pẽgr ka pẽgr ye; la yaa m Ba n pẽgd maam, yãmb yetame: ‹Bãmb la tõnd Wẽnnaam.›</verse>
				<verse number="55">Yãmb yaool n ka mi-b ye; la mam yẽ mi-b lame; la m sã n da yetẽ tɩ m ka mi-ba, m naan n yɩẽ wala yãmba: zirẽ-be-neda. Mam mi-b lame la mam deegda b goama.</verse>
				<verse number="56">Yãmb ba a Abraam kɩdma sũ-noogo, a sẽn tags ta na yãend m daara yĩnga. A yãeeme, t'a sũur yɩ noogo.»</verse>
				<verse number="57">Tɩ Zʋɩf rãmba yeele: «Fo yʋʋm nan ka ta pisnu menga la fo yãenda a Abraam!»</verse>
				<verse number="58">T'a Zezi yeel-ba: «Sɩd-sɩda mam yeta yãmba, t'a Abraam sẽn da waa n nan ka beẽ, dẽ tɩ mam beeme.»</verse>
				<verse number="59">B sẽn wʋm woto, b wʋka kuga n na n lab-ba, t'a Zezi lill b meng n yi wẽnd doogẽ.</verse>
			</chapter>
			<chapter number="9">
				<verse number="1">A Zezi da waa n kẽndame, n yãe dao a yembre sẽn dog ne zondo.</verse>
				<verse number="2">Karen-biisã n soke: «Karen-saamba, ãnna n maan yel-wẽnde t'a rog ne zondo? Ya a meng bɩ ya a ba rãmba?»</verse>
				<verse number="3">T'a Zezi leok: «Ka yẽ, ka a roagdba n maan yel-wẽnd ye, la yaa sẽn na yɩlẽ tɩ Wẽnnaam puk b pãng ne yẽnda.</verse>
				<verse number="4">Yaa pakr ne maam tɩ m tʋm sẽn tʋm-b maama tʋʋmde, tɩ wĩndg nan ketẽ, tɩ yʋng n wate, la yʋngo ned ka le tõe n tʋm ye.</verse>
				<verse number="5">M sã n ket dũni pʋgẽ, m yaa dũni wã vẽenem.»</verse>
				<verse number="6">La b sẽn yeel woto, b tʋbsa kolkoodo n bui tãndo n taag zoanga nini,</verse>
				<verse number="7">n yeel-a: «Kẽng Siloe bullẽ wã n tɩ widg f nengã» — Siloe dat n yeelame: b sẽn tʋm a soaba. — La zoanga kẽngame, a tɩ widga a nenga, la a sẽn waa n lɛɛg n watẽ a ra yãeta neere.</verse>
				<verse number="8">La a yagse ne a mitẽns sẽn da mi n yãet-a t'a bõsdẽ, yeelame: «Ka yãoo n da zĩ n bõsdẽ wã bɩ?»</verse>
				<verse number="9">Tɩ kẽer yeele: «Ad-y yaa yẽ!» Tɩ kẽer yeele: «Ayɛy! Yaa a wẽnego.» La a Rog-ne-zond ra yetame: «Yaa maam bala!»</verse>
				<verse number="10">Tɩ b sok-a: «Fo nina yɩɩ wãna n puki?»</verse>
				<verse number="11">T'a leoke: «Dao ning sẽn boond t'a Zezi wã n bui tãndo n taag m nini n yeel-m tɩ m tɩ widg m neng Siloe bullẽ, tɩ mam kẽng n tɩ widg m nenga la m nin pukame.</verse>
				<verse number="12">Tɩ b sok-a: «B bee yɛ?» T'a leoke: «M ka mi ye.»</verse>
				<verse number="13">La b talla rog-ne-zondã n tɩ wilg Farizẽ rãmba.</verse>
				<verse number="14">Da yɩɩ vʋʋsg daare la a Zezi bui tãndã n taag daoã nini.</verse>
				<verse number="15">La Farizẽ rãmb sok-a lame t'a yɩɩ wãna n paam nini. T'a leok-ba: «B taaga m nina ne tãndo la m tɩ widga m nenga, la m nin pukame.»</verse>
				<verse number="16">Tɩ Farizẽ rãmb kẽer yeele: «Nin-kãnga ka Wẽnnaam ned ye t'a ka reegd vʋʋsg daar noor ye.» Tɩ kẽer me yeele: «La yel-wẽn-maand na n yɩɩ wãna n maan bõn-bãn woto!» Tɩ b ra tar no-koeemde ne taaba.</verse>
				<verse number="17">B le soka zoangã: «La foom yẽ, fo yetame tɩ bõe, raoã poorẽ la a sẽn puk f nina poorẽ?» T'a leoke: «Yaa bãngda!»</verse>
				<verse number="18">La Zʋɩf rãmba ra ka sak n deeg tɩ raoã yɩɩ zoanga la a nin pukame, tɩ b ka reng n bool a ba ne a ma ye.</verse>
				<verse number="19">B soka ba rãmba: «Ada yaa yãmb biig ning y sẽn yet t'a roga ne zonda bɩ? Yɩɩ wãn t'a ne marsã?»</verse>
				<verse number="20">Ba wã ne ma wã leokame: «Tõnd yẽ miime t'a yaa tõnd biiga la a roga ne zondo,</verse>
				<verse number="21">la yɩɩ wãn t'a ne marsã, tõnd ka tõe n bãng rẽ ye, sok yã a menga, a ka le ya yãag ye, a na togs a toore.»</verse>
				<verse number="22">Ba wã ne ma wã leoka woto, Zʋɩf rãmba rabeem yĩnga tɩ b ra yẽsa ne taab tɩ ned ninga sẽn yeela t'a Zezi yaa Krista, bɩ b yiis a soab pʋʋsg roogẽ.</verse>
				<verse number="23">Yaa rẽ yĩnga la ba wã la ma wã yeel t'a ka le ya yãag ye la b sok a menga.</verse>
				<verse number="24">La b le boola raoã sẽn yɩ-a zoanga n yeel-a: «Aya, bɩ b f pẽg Wẽnnaam! Tõnd yẽ miime tɩ rao ning sẽn sãooga fooma yaa yel-wẽn-dmaanda.»</verse>
				<verse number="25">Zoanga leok-b lame: «A sã n ya yel-wẽn-maanda, mam ka tõe n bãng rẽ ye. Mam mii bũmb a ye bala: m da yaa zoanga la marsã m neeme.»</verse>
				<verse number="26">Tɩ b sok-a: «La a maana foom bõe, la a yɩɩ wãn n puk f nini?»</verse>
				<verse number="27">T'a leok-ba: «Mam zoe n togsa yãmb, la y pa reeg ye, yaa bõe la yãmb dat n kelg n paase? Yãmb me rat n lebga a karen-biis laa?»</verse>
				<verse number="28">La b tʋ-a lame n yeel-a: «Foo la a karen-biiga, tõnd yẽ yaa a Moyiiz karen-biisi.</verse>
				<verse number="29">Tõnd miime tɩ Wẽnnaam goma ne a Moyiiz, la yãoo, tõnd ka mi a sẽn yitẽ ye.»</verse>
				<verse number="30">Tɩ daoã leok-ba: «Ad-y woto yaa pɛlen-yɩk wɛ! Yãmb ka mi a sẽn yitẽ la a yaool n puka m nini.</verse>
				<verse number="31">D miime tɩ Wẽnnaam ka kelgd yel-wẽn-maand ye la ned sã n waoogd Wẽnnaam la a maand b yam, Wẽnnaam kelgda yẽ soaba.</verse>
				<verse number="32">Abada ne abadabila, d nan pa wʋm tɩ ned puk rog-ne-zond nin ye.</verse>
				<verse number="33">Nin kãnga sã n da pa yitẽ Wẽnnaam nengẽ a kõn tõog n maan ba fɩ.»</verse>
				<verse number="34">La b leok-a lame: «Fo roga yel-wẽnd pʋgẽ zãnga la f sẽn dat n karem tõnda!» La b rig-a lame.</verse>
				<verse number="35">La a Zezi wʋmame tɩ b rig-a lame la b sẽn waa n seg-a, b yeel-a lame: «Fo tẽeda Ned Biiga bɩ?»</verse>
				<verse number="36">T'a leoke: «Bãmb la ãnna, tɩ m tẽ-ba, Soaala?»</verse>
				<verse number="37">T'a Zezi yeele: «Fo neb lame, ad sẽn gomd-a ne fooma, yaa bãmba.»</verse>
				<verse number="38">T'a na n yeele: «Mam tẽedame, Soaala!» La a wõgemda b taoore.</verse>
				<verse number="39">T'a Zezi na n yeele: «Mam waa dũni kãnga pʋgẽ, n na n welg m welgre. M waame tɩ sẽn pa ne-ba nin puki la sẽn ne-bã lebg zoeense.»</verse>
				<verse number="40">Tɩ Farizẽ rãmb kẽer sẽn da be ne bãmb wʋm b goama n yeele: «Tõnd me yaa zoeens bɩ?»</verse>
				<verse number="41">T'a Zezi leok-ba: «Yãmb sã n da yaẽ zoeense, taal da ka na n zĩnd y zug ye; la yãmb sẽn yet tɩ y neeme wã, y yel-wẽnda keta.</verse>
			</chapter>
			<chapter number="10">
				<verse number="1">Sɩd-sɩda mam yeta yãmba, sẽn pa tũud-a noor n kẽ piisa bãgr la sẽn gãndgd-a zĩig a to n kẽ, a soab yaa wagdre la fãada.</verse>
				<verse number="2">Sẽn tũud-a bãgra noor n kẽ, yẽ la pe-yãansa pe-kɩɩma,</verse>
				<verse number="3">Bãgra gũuda pakda noore la piisa kelgda pe-kɩɩma koɛɛga la a boonda pe-yãang fãa ne a yʋʋre la a yiisd-b la yɩnga.</verse>
				<verse number="4">A sã n yiis piisã, a lʋɩta b taoore, la piisa pʋgda yẽ tɩ b mi-la a koɛɛga.</verse>
				<verse number="5">La b kõn sak n tũ sãan ye, b zoet n bas-a lame, tɩ b ka mi sãan koɛɛg ye.»</verse>
				<verse number="6">Yaa yelbũnd kãnga la a Zezi wẽ bãmba, la bãmb pa wʋm b gomda võor ye.</verse>
				<verse number="7">T'a Zezi na n le yeel-ba: «Sɩd-sɩda, mam yeta yãmba, yaa maam la bãgr noore.</verse>
				<verse number="8">Sẽn deng-b maama fãa yaa wagdba la fãadba; dẽ me la pe-yãansa ka kelg-ba.</verse>
				<verse number="9">Maam la bãgr noore, sẽn tũud-a maam n kẽ, a na n paama fãagre; a na n kẽedame la a yita, n paamd yamdo.</verse>
				<verse number="10">Wagdr yẽ watame bala n na n zu, n na n kodg la a kʋ. La mam yẽ waame n na n kõ vɩɩm la m kõ-a tɩ gale.</verse>
				<verse number="11">Maam la pe-kɩɩm sõngo, pe-kɩɩm sõng rɩkda a meng vɩɩm n kõ a pe-yãanse.</verse>
				<verse number="12">La sẽn ka-a pe-kɩɩma, tɩ b yaood-a t'a kɩɩmd piisã la a yaool n ka piisa soaala, yẽ sã n yãe digd-n-yĩid t'a wata, a zoetame n bas pe-yãansã tɩ we-rũnga yõgd-b la a sẽegd-b.</verse>
				<verse number="13">Yaa ligda yĩng la a kɩɩmd piisã la a toog ka be ne pe-yãansa ye.</verse>
				<verse number="14">La maam la Pe-kɩɩm sõngo, mam mii m pe-yãanse, tɩ bãmb me mi maam,</verse>
				<verse number="15">wa m Ba sẽn mi maam tɩ m me mi m Ba, la m kõta m meng vɩɩm pe-yãansa yĩnga.</verse>
				<verse number="16">La m tara pe-yãans a taaba sẽn nan ka kẽ m bãgra pʋgẽ ye, la m tog n yɩɩ bãmb me pe-kɩɩma; bãmb me tog n wʋma m koɛɛga, la woto bãgr na yɩ a ye, tɩ pe-kɩɩma me yɩ a ye.</verse>
				<verse number="17">La m Ba sẽn nong-ma, yaa m sẽn kõt m vɩɩma n na n le wa reeg-a.</verse>
				<verse number="18">Ka ned n yãkd m yõor ye, yaa mam meng m toore n kõt-a. M tõe n kõ m vɩɩm la m tõe n le reeg-a lame; la m paama rẽ m Ba nengẽ.»</verse>
				<verse number="19">Gom kãensa, poorẽ no-koeemd n yik Zʋɩf rãmba sʋk yɛsa.</verse>
				<verse number="20">Kẽer da yetame: «Sʋtãan n be a pʋgẽ, bɩ a yika gãeemdo. Yaa bõe tɩ yãmb kelgd-a?»</verse>
				<verse number="21">Tɩ kẽer me yeele: «Goam kãensa ka ned sẽn tar Sʋtãan a pʋgẽ goam ye. Dẽ yĩnga sʋtãan tõe n puka ned nin laa?»</verse>
				<verse number="22">B ra maanda Zerizalɛɛm wẽnd dooga bark tẽegr kibsa. Da yaa waood wẽnde.</verse>
				<verse number="23">T'a Zezi ra kẽnd wẽnd doogẽ, a Salomo zãongẽ wã.</verse>
				<verse number="24">Zʋɩf rãmba waa n gũbg-b lame n sok ba: «Fo na n basa tõnd ne yam yoaag n ta da-bʋre? Fo sã n ya Krista bɩ f togs-d vẽenega.»</verse>
				<verse number="25">T'a Zezi leok-ba: «Mam pĩnd n togsa yãmb la y pa reegd ye. Tʋʋma m sẽn maan m Ba yʋʋr yĩnga, bãmb kõta maam kaseto.</verse>
				<verse number="26">La yãmb ka tẽed ye, tɩ yãmb ka mam pe-yãans ye.</verse>
				<verse number="27">M pe-yãansa wʋmda m koɛɛga, mam mi-b lame la b tũuda maam.</verse>
				<verse number="28">Mam kõt-b la vɩɩm sẽn kõn sɛ la b kõn ki abada la ned me kõn tõog n fãag-b mam nugẽ ye.</verse>
				<verse number="29">Ba sẽn kõ maam bãmba n yɩɩd fãa. Ned ka tõe n fãag fɩ Ba nugẽ ye.</verse>
				<verse number="30">Maam ne m Ba, tõnd yaa a ye.»</verse>
				<verse number="31">La Zʋɩf rãmba noga kuga n na n lab a Zezi.</verse>
				<verse number="32">T'a Zezi yeel-ba: «M Ba maasem yĩnga, m maana yel-sõma wʋsg yãmb nifẽ, yel-sõmd bʋg yĩng la y rat n lab-ma?»</verse>
				<verse number="33">Tɩ Zʋɩf rãmb yeele: «Ka yel-sõmd yĩng la d rat n lab-f ye, yaa f sẽn tʋʋsd Wẽnnaam yʋʋra yĩnga, tɩ fo sẽn ya ninsaala, fo yetame tɩ f yaa Wẽnde.»</verse>
				<verse number="34">T'a Zezi leok-ba: «B ka gʋls woto yãmb noor sebra pʋgẽ bɩ: ‹M yeelame: yãmb yaa wẽnnaam dãmba.›</verse>
				<verse number="35">Noor sebra sã n boond tɩ wẽnnaam dãmba, Wẽnd sẽn taas-b rãmb b koɛɛga — la sebr sõng pa tõe n kɩɩs la —</verse>
				<verse number="36">Ba sẽn taag a soab kaam n tʋm dũni pʋgẽ, yãmb yetame: ‹Fo tʋʋsda Wẽnnaam yʋʋre,› la rẽ yaa m sẽn yeela bala: ‹M yaa Wẽnnaam Biiga!›</verse>
				<verse number="37">Mam sã n pa tʋmd m Ba tʋʋma, bɩ y ra tẽ-m ye.</verse>
				<verse number="38">La mam sã n tʋmd-ba, yãmb sã n pa rat n tẽ maam me bɩ y tẽ m tʋʋma tɩ woto la y na n yaa n bãng tɩ Ba bee m pʋgẽ, tɩ mam me be m Ba pʋgẽ.»</verse>
				<verse number="39">La Zʋɩf rãmba le yik n baoodame n na n yõk-ba la a Zezi fãaga b nusẽ.</verse>
				<verse number="40">A Zezi leb n kẽnga Zʋrdẽ rʋʋnde, zĩig ninga a Zã sẽn da sɩng n kõt neb soobã, la b yalsa be.</verse>
				<verse number="41">La neb wʋsg ra wata b nengẽ n yetẽ: «A Zã ka maan wẽnd makr ba a ye. La a sẽn togs bũmb ning rao kãnga poorẽ wã yaa sɩd zãnga.»</verse>
				<verse number="42">Neb wʋsg tẽe bãmb zĩ kãnga.</verse>
			</chapter>
			<chapter number="11">
				<verse number="1">Daoa a yembre n da ka laafi n boond t'a Lazar, n be Betani, a Mari ne a kẽema Mart sẽn da kẽed tẽng ningã.</verse>
				<verse number="2">Yaa Mari ning sẽn da sõoga a Zezi nao ne kaama, n yẽes-b ne a zoobdo, yaa yẽ kẽem a Lazar n da ka laafi wã.</verse>
				<verse number="3">Bãada tãop a yiibã tʋmame tɩ b tɩ yeele: «Soaala, yãmb sẽn nong a soaba ka laafi ye.»</verse>
				<verse number="4">A Zezi sẽn wʋm kibarã, b yeelame: «Bã-kãnga kõn yɩ a yõor bãag ye; a na n waa ne Wẽnnaam pẽgre, a na n waa ne Wẽnd Biiga pẽgre.»</verse>
				<verse number="5">Bãng-y t'a Zezi ra nonga a Mart ne a yao, a Mari, la a Lazar.</verse>
				<verse number="6">La ne b sẽn wʋm t'a ka laafi wã, b kell n paa b sẽn da beẽ wã tɩ ta rasma a yi.</verse>
				<verse number="7">Dẽ poor marsã, b yeela b karen-biisã: «Yik-y tɩ d leb Zɩɩde.»</verse>
				<verse number="8">Tɩ karen-biisa leoke: «Karen-saamba, ade daar nan ka zãra Zʋɩf rãmba ra baooda yãmb n na n lob ne kug tɩ yãmb lebd be!»</verse>
				<verse number="9">T'a Zezi leok-ba: «Wĩndg ka so wakat piig la a yiib wɛ? Ned sã n kẽnd wĩndga a kõn lak bũmb ye, t'a nee dũniya vẽenem,</verse>
				<verse number="10">yaa sẽn kẽnd-a yʋngo n lagsde t'a ka tar vẽenem ye.»</verse>
				<verse number="11">B sẽn gom woto, b yeelame: «D zoa a Lazar gõeeme la d na n tɩ nek-a lame.»</verse>
				<verse number="12">Tɩ karen-biisa yeele: «A sã n gõeeme, dẽnd a na n paama laafi.»</verse>
				<verse number="13">A Zezi da gomda kũum yelle la bãmb da tagsdame tɩ b ra gomda gõeem bal yelle.</verse>
				<verse number="14">T'a Zezi yeel-b vẽenega: «A Lazar kiime;</verse>
				<verse number="15">la yãmb yĩnga m sũur yaa noogo, m sẽn pa zĩnd be wã tɩ yãmb na n paamame n tẽ. Yik-y tɩ d kẽng a nengẽ.»</verse>
				<verse number="16">La a Toma sẽn boond t'a Didim yeela a taaba: «Bɩ d yik n kẽng n tɩ naag bãmb n ki!»</verse>
				<verse number="17">La a Zezi sẽn ta, b mikame t'a Lazar da bee yaoogẽ al dasem a naase.</verse>
				<verse number="18">Betani ra pẽe ne Zerizalɛɛm n zems wakat pʋɩ-sʋk kẽnde.</verse>
				<verse number="19">Zʋɩf rãmb wʋsg ra waame n na n pʋʋs a Mart ne a Mari toogo, b kẽema sẽn maan kaalem yĩnga.</verse>
				<verse number="20">La a Mart sẽn wʋm t'a Zezi wata, a zoe n tɩ seg-b lame, t'a Mari kell n pa roogẽ.</verse>
				<verse number="21">La a Mart yeela a Zezi: «Soaala, yãmb da zĩnnẽ ka m kẽema ka na n kiẽ ye.</verse>
				<verse number="22">La marsã menga m miime tɩ yãmb sẽn na n kos Wẽnnaam bũmb ning fãa b na n kõ-y lame.»</verse>
				<verse number="23">T'a Zezi leok-a: «Y kẽema na n vʋʋgame.»</verse>
				<verse number="24">T'a Mart leoke: «Mam miime t'a na n vʋʋga yĩns vʋgr wakato, dũni sɛɛb raare.»</verse>
				<verse number="25">T'a Zezi yeele: «Yaa maam la vʋʋgre. Sẽn tẽed-a maam, ba a ki yã, a na n vɩɩndame.</verse>
				<verse number="26">La sẽn vɩ-a, la a tẽed maam, a soab kõn ki abada. Fo tẽeda rẽnna bɩ?»</verse>
				<verse number="27">T'a Mart leoke: «N-yẽe! Soaala, mam tẽedame, tɩ yãmb la Krista Wẽnd Biiga sẽn wa dũni kãnga.»</verse>
				<verse number="28">La a sẽn gom woto a tɩ boola a yao, a Mari, n soos n yeel-a: «Karen-saamb waame la b boond-f lame.»</verse>
				<verse number="29">A Mari sẽn wʋme, a wẽneg n yika tao n kẽng b nengẽ.</verse>
				<verse number="30">La a Zezi da nan pa ta tẽnga pʋgẽ ye, b ra ket n bee zĩig ninga a Mart sẽn tɩ seg-bã.</verse>
				<verse number="31">Zʋɩf rãmba sẽn da be-b zakẽ n belgd a Mari wã, sẽn yãe t'a yii tao, b pʋg-a lame, n tẽed t'a rabda yaoogẽ n na n tɩ kũm be.</verse>
				<verse number="32">La a Mari sẽn ta a Zezi sẽn da be zĩig ningã, a wõgemda b taoore n yeel-ba: «Soaala, yãmb da zĩnnẽ ka, m kẽema ka na n kiẽ ye!»</verse>
				<verse number="33">La a Zezi sẽn yãend t'a yãbda, tɩ Zʋɩf rãmb sẽn da pʋgd-b yẽ wã me yãbdã, b yam bondgame, la b digimdame.</verse>
				<verse number="34">B sokame: «Y ning-a-la yɛ?» Tɩ b leok-ba: «Soaala, wa-y n ges-y!»</verse>
				<verse number="35">La a Zezi yãbame.</verse>
				<verse number="36">Tɩ Zʋɩf rãmba yeele: «Ges-y! Ad-b ra nong-a lame koe!»</verse>
				<verse number="37">La bãmb sʋkã kẽer yeelame: «La bãmb sẽn puk sẽn doga ne zonda nina, b ra ka tõee tɩ rao kãnga ra ki laa?»</verse>
				<verse number="38">A Zezi le rigimdame yɛsa la b kẽnga yaoogẽ wã; dag n yaa tãn-boko tɩ kugr da pag a noorã.</verse>
				<verse number="39">La a Zezi yeelame: «Lak-y kugrã.» A Mart, sẽn ki-a wã tão, yeelame: «Ay! Soaala, a zoe n bee yũugu, tɩ yaa dasma naas rũnna la a sẽn be ka wã.»</verse>
				<verse number="40">T'a Zezi yeel-a: «Mam pa wilg foom tɩ f sã n tẽeda, fo na n yãee bũmb sẽn na n wa ne Wẽnnaam pẽgr bɩ?»</verse>
				<verse number="41">La b laka kugrã, la a Zezi zẽka b neng n tees yĩngr n yeele: «M Ba, mam pʋʋsda yãmb barka, yãmb sẽn deeg m kosg yĩnga.</verse>
				<verse number="42">Mam yẽ da miime tɩ yãmb deegda m kosg daar fãa, la yaa sẽn gũbg-b maama yĩnga la m yeel woto tɩ b tẽ tɩ yaa yãmb n tʋm maam.»</verse>
				<verse number="43">La b sẽn gom woto, b moona ne koe-kãsenga: «Lazar, loog n yi yɩnga!»</verse>
				<verse number="44">La vugr bala, kũuma yiime la a nao wã ne a nusã ra ket n vila ne pɛɛla la kãsenga ra ket n pila a neng t'a Zezi yeele: «Bɩ y lood n bas-a t'a kẽne.»</verse>
				<verse number="45">La Zʋɩf rãmba sẽn da wa-b a Mari ne a Mart nengẽ, n yãe wẽnd makr kãnga, a Zezi sẽn maana, wʋsg tẽe bãmba.</verse>
				<verse number="46">La kẽer kẽng n tɩ togsa Farizẽ rãmba a Zezi sẽn maan fãa.</verse>
				<verse number="47">La maan-kʋʋdba nanamse ne Farizẽ rãmba tigma kãsem-dãmba tɩ b na n yẽs ne taaba n sãam a Zezi yelle. B yeelame: «Tõnd pʋs m maanda bõe? Daoã maanda wẽnd makr dãmb wʋsgo.</verse>
				<verse number="48">Tõnd sã n bas-a t'a ket n maand woto, neb fãa na n tẽe-a lame, tɩ Rom rãmb wa wã d tẽnga, n menes d buudu.»</verse>
				<verse number="49">La bãmb sʋka ned a ye sẽn boond t'a Kaif, n da ya maan-kʋʋd kãseng yʋʋmd kãnga; yẽ n yik n yeel-ba: «Yãmb sɩd ka be yam ye,</verse>
				<verse number="50">yãmb ka tagsd tɩ nin-yend sẽn na n ki neb fãa yĩnga, tɩ buuda fãa da menem, dẽ n na n sãoog d yĩnga?»</verse>
				<verse number="51">La a Kaif sẽn gom woto wã, a ka gom a menga toor ye. A sẽn da ya maan-kʋʋd kãseng yʋʋmd kãnga, a leoka bãngr koɛɛga, t'a Zezi na n kii buuda yĩnga,</verse>
				<verse number="52">la ka buuda yĩng bal ye, yaa sẽn na yɩlẽ me tɩ Wẽnnaam kamba sẽn sẽegã le tigim taaba, n yɩ buud a ye.</verse>
				<verse number="53">La badaar tɛka kãsem-dãmba tagsa b sẽn na n maanega n paam n kʋ a Zezi.</verse>
				<verse number="54">Da yaa rẽ me yĩng la a Zezi ra pa le kẽnd Zʋɩf rãmb sʋka tɩ b neẽ ye la b kẽnga zĩig a ye sẽn pẽ ne weoogo, n kẽ tẽng sẽn boond tɩ Efrayim la b zĩnda beene ne b karen-biisã.</verse>
				<verse number="55">La rẽ tɩ paka, Zʋɩf rãmba kibsã, ra kolgame; la tẽn kãng neb wʋsg kẽnga Zerizalɛɛm n na n tɩ segl b mense,</verse>
				<verse number="56">la b ra baooda a Zezi la b ra bee wẽnd doogẽ n sõsd ne taaba n yetẽ: «Yãmb tagsda bõe, ad-y b kõn wa kibsa bada!»</verse>
				<verse number="57">Maan-kʋʋdba nanamse la Farizẽ rãmb ra kõo noor tɩ ned ning fãa sẽn na n bãng b sẽn be zĩig ninga, bɩ a togs tɩ b tɩ yõk-ba.</verse>
			</chapter>
			<chapter number="12">
				<verse number="1">Pak kibs sẽn waa n ket t'a yoobe, a Zezi kẽnga Betani, tẽng ning a Lazar sẽn da ki n leb n paam vʋʋgrã.</verse>
				<verse number="2">La be b segla dɩɩb bãmb yĩnga. A Mart n da kɩt rɩɩbã. A Lazar da bee sẽn da rɩtb ne a Zezi wã.</verse>
				<verse number="3">A Mari rɩka yubl sẽn pid ne yũ-noog kaam meng menga, la sẽn daad toogo n wa zɛ a Zezi nao la a yẽesd-b ne a zoobdo; rooga wulumda ne kaama yũugu.</verse>
				<verse number="4">B karen-biig a yembre, sẽn da na n zãmba bãmbã, a Zɩɩda, Iskariyot daoa, yeelame:</verse>
				<verse number="5">«Bõe yĩng tɩ b ka koos kaama wakɩ koeems kobs-tã n dɩk n pʋɩ naong rãmba?»</verse>
				<verse number="6">A sẽn gom woto wã ka yet t'a toog bee ne naong rãmb ye, yaa a sẽn da ya wagdrã. Ad-y yẽ n da zãad ligda korgo n da zuud ligda sẽn da suiid a pʋgẽ.</verse>
				<verse number="7">A Zezi yeel-a lame: «Bas paga laafi t'a beoola m mumbu, ne yũ-noog kaam.</verse>
				<verse number="8">Naong rãmb na n kell n zĩnda yãmb sʋk daar fãa la m kõn pa y sʋk daar fãa ye.»</verse>
				<verse number="9">Zãma wã bãngame t'a Zezi bee Betani tɩ b kẽng be, la ra ka a Zezi yĩng bal ye, b kẽng n na n tɩ gesa a Lazar sẽn paam tɩ b vʋʋg-a kɩɩms sʋka.</verse>
				<verse number="10">Maan-kʋʋdba nanams yẽsa ne taaba n na n kʋ a Lazar menga.</verse>
				<verse number="11">Sɩda, yẽ yĩnga Zʋɩf rãmba wʋsg da kẽeda a Zezi.</verse>
				<verse number="12">Beoog sẽn vẽege neb wʋsg waa kibsã la b sẽn wʋm t'a Zezi me wata Zerizalɛɛm,</verse>
				<verse number="13">b bao kãas vãado n yi n tɩ seg-ba la b kaasdẽ: «Kilill! Sẽn wata Soaala yʋʋr yĩnga, Israyɛl dĩma, paam pẽgre!»</verse>
				<verse number="14">A Zezi paama bõan-bila n zomb wala b sẽn gʋlse:</verse>
				<verse number="15">Siõ bi-pugla, da zoe rabeem ye, ad-f dĩma sẽn wate, b zomba bõan-bila.</verse>
				<verse number="16">Karen-biisa kaoos n wʋma yell kãng võore, yaa a Zezi sẽn waa n paam pẽgre la b yaool n tẽeg tɩ rẽ fãa da pĩnd n gʋlsa bãmb poorẽ, la yaa rẽ fãa n pidsi.</verse>
				<verse number="17">Zãma ninga sẽn zĩnda ne a Zezi b sẽn waa n bool a Lazar t'a yi kɩɩms sʋka, zãma kãng n da wɩngd ne kilsgu.</verse>
				<verse number="18">Yaa rẽ me yĩng la Zerizalɛɛm dãmba yi b segbo; b ra paam n wʋmame t'a Zezi n maan wẽnd makrã.</verse>
				<verse number="19">Farizẽ rãmba yẽ ra yeta taab woto: «Yãmb meng ka ne tɩ y pa tõog fɩ, ad neba fãa sẽn zoet n pʋgd yẽnda.»</verse>
				<verse number="20">Ad-y sẽn mii n wat-b Zerizalɛɛm n na n waoog Wẽnnaama, bu-zẽnd dãmba, Grɛk rãmba, mii n bee sʋka.</verse>
				<verse number="21">Bãmb yẽne n waa a Filip nengẽ. A Filip yaa Galile Bɛtsayid daoa, la yẽ sɛɛg la b waa n yõke, n yetẽ: «D kẽema, tõnd tʋll n yãenda a Zezi.»</verse>
				<verse number="22">T'a Filip togs a Andre tɩ bãmb b yiibu tɩ taas koɛɛgã.</verse>
				<verse number="23">Ad-a Zezi sẽn leoke: «Wakat taame tɩ Ned Biiga na n paam pẽgre.</verse>
				<verse number="24">Sɩd-sɩda mam yeta yãmba, tɩ ka-beel sã n pa bus tẽnga t'a ki fãa, a paada a yembre la a sã n ki a rogda biis wʋsgo.</verse>
				<verse number="25">Sẽn nong-a a vɩɩm na n menes-a lame, la sẽn kis-a a vɩɩm dũni kãnga pʋgẽ, a na paam-a, vɩɩm sẽn kõn sɛ yĩnga.</verse>
				<verse number="26">Sẽn dat-a n yɩ m sõgne, bɩ a tũ maam; la mam sẽn be zĩig ning fãa, mam sõgna me na n zĩnda be. La m Ba na waoog-a.</verse>
				<verse number="27">M yam bondgame marsã, la m na n yeelame tɩ bõe? M Ba, fãag-y maam ne wakat kãnga. La yaool n yaa tʋʋmd ning sẽn na n tʋm wakat kãnga la m wa moogo.</verse>
				<verse number="28">M Ba, kɩt-y tɩ y yʋʋr paam pẽgre!» La koɛɛg n yi yĩngri n yeele: «Mam pẽg-b lame la b na n le kell n paama pẽgre!»</verse>
				<verse number="29">Zãma wã sẽn da be be n wʋm koɛɛgã yeelame: «Yaa saag n kelme!» Tɩ kẽer yeele: «Yaa malɛk n gom ne bãmba!»</verse>
				<verse number="30">T'a Zezi yeel: «Ka mam yĩng la koɛɛga sẽn tãsa ye, yaa yãmb yĩnga.</verse>
				<verse number="31">Yaa marsã la dũniya bʋʋd na n bʋ; yaa marsã la b na n tus dũni wã Naab n lubi.</verse>
				<verse number="32">La maam, b sã n wa zẽk-m yĩngri, mam na n taka bũmb fãa n kolg m menga.»</verse>
				<verse number="33">Woto la b wilg b sẽn na ki kũum ninga.</verse>
				<verse number="34">Zãma wã leok-b lame: «Tõnd zãmsa noora sebrẽ tɩ Krista na n paa daar fãa. Yãmb yɩta a wãn n yeele: ‹Yaa tɩlɛ tɩ b zẽk Ned Biiga yĩngri,› Ned Biiga yaa ãnna?»</verse>
				<verse number="35">T'a Zezi leok-ba: «Vẽenem nan ket n bee yãmb sʋka, la a kõn kaoos ye, la Vẽenema sẽn nan ketã bɩ y kẽne, tɩ lik ra wa rɩ-y ye tɩ sẽn kẽnda likẽ, ka mi a sẽn dabdẽ ye.</verse>
				<verse number="36">La vẽenema sẽn nan ket y yĩngã, bɩ y tẽ vẽenema, n wa yɩ vẽenem kamba.» Yaa woto la a Zezi gom yã, la b looga, bãmb sʋka, tɩ ned pa yãend-b ne a nif ye.</verse>
				<verse number="37">Ne b sẽn da maan wẽnd makr dãmb wʋsgo tɩ b yãe wã, Zʋɩf rãmba kell n pa tẽ a Zezi ye.</verse>
				<verse number="38">Dẽ me la bãngda Izayi gomda taasyã: Soaala, ãnna n tẽ d goama? La ãnna n yãend Soaala sẽn wilg b pãnga?</verse>
				<verse number="39">B pʋs n da ka tõe n tẽ ye t'a Izayi ra yeelame:</verse>
				<verse number="40">B pẽsa b nini, b kɩtame tɩ b sũur dɩglem, sẽn na yɩlẽ tɩ b nin da yãe ye, la b yam da nek ye, woto b kõn tek b zʋgo la m kõn sãaog-b ye.</verse>
				<verse number="41">A Izayi togsa woto t'a reng n yãee Soaala ne b ziiri la yaa bãmb yell la a gomda.</verse>
				<verse number="42">Baasgo, ba taoor dãmba sʋka, wʋsgo tẽ-b lame. Ad-y yaa Farizẽ rãmba yĩng bala, la b ra ka togsd sẽn be b sũurẽ, n maand rabeem tɩ b na n wa yiis b pʋʋsga roogẽ.</verse>
				<verse number="43">B ra nonga ninsaalb pẽgre n yɩɩd Wẽnnaam dẽnna.</verse>
				<verse number="44">A Zezi zẽka koɛɛg n yeele: «Sẽn tẽed-a maam fãa, ka maam la a tẽed ye, yaa sẽn tʋm-b maama.</verse>
				<verse number="45">La sẽn yãet-a maam, yãeta sẽn tʋm-a maama.</verse>
				<verse number="46">M yaa vẽenem n wa dũni pʋgẽ tɩ sẽn tẽeda maam da pa likẽ ye.</verse>
				<verse number="47">Sẽn kelgd-a m goama n yaool n pa reegd-b, m ka kaood a soab bʋʋd ye tɩ m ka wa n na n kao dũni bʋʋd ye, m waa dũni fãagre.</verse>
				<verse number="48">Sẽn zãgsd-a maam, la a pa reegd m goama, yẽ soab tara a bʋ-kaooda: yaa gomdã m sẽn togsã, gom kãng bala n na kao a bʋʋdo yaoolem daare.</verse>
				<verse number="49">Mam ka gom m toorẽ n gomd ye; yaa sẽn tʋm-b maama, yaa Ba meng n kõ m noorã m sẽn na n togsã la m sẽn na n kɩt tɩ neba bãngã.</verse>
				<verse number="50">La mam miime tɩ b noora reegr wata ne vɩɩm sẽn kõn sɛ. Woto m sẽn togsd bũmb ningã, yaa wala m Ba sẽn togs-m la m togsda.»</verse>
			</chapter>
			<chapter number="13">
				<verse number="1">Pak kibsa da nan ka ta ye, la a Zezi sẽn da mi tɩ b wakat yaoome, tɩ b na n yi dũni kãnga n leb b Ba nengẽ, ad-y b sẽn da nong b kamba sẽn be dũniya, b pidsa b nonglma kaset zãnga.</verse>
				<verse number="2">Rɩɩb la b da rɩta. Dẽ tɩ Sʋtãana da zoe n ninga Iskariyot Simo biig a Zɩɩda yamẽ, t'a zãmb-ba.</verse>
				<verse number="3">Dẽ t'a Zezi ra zoe n miime tɩ b Ba ninga bũmb fãa b nugẽ, la b sẽn yi Wẽnnaam nengẽ wã, be la b na n lebe.</verse>
				<verse number="4">Dẽ me yĩng la b yiki n yeeg b fuugu n dɩk peend n sẽgen b sɛɛga,</verse>
				<verse number="5">n pʋdg koom ne laaga n sɩng n waasd b karen-biisa nao, la b yẽesd-b ne peend ning b sẽn da sẽbgã.</verse>
				<verse number="6">La b sẽn ta a Simo-Piyɛr la yẽ sẽn yeel-b: «Soaala, yãmb n na n waas mam naoo?»</verse>
				<verse number="7">T'a Zezi leok: «Mam sẽn maand bũmb ning marsã wã, fo ka wʋmda võore la f na waa n wʋm.»</verse>
				<verse number="8">T'a Piyɛr yeel: «Yãmb kõn waas m nao abada!» La a Zezi leokame: «M sã n pa waas f nao, fo kõn paam f pʋɩɩr m nengẽ ye.»</verse>
				<verse number="9">T'a Piyɛr yeele: «Bɩ y ra waas m nao bal ye, pek-y m nusã la m zuga me.»</verse>
				<verse number="10">T'a Zezi na n yeel-a: «Sẽn so-a koom ka le rat bũmb a to sa n ka a nao waasgo tɩ yĩnga yɩlga zãnga. Yãmb yaa yɩlma la ka y fãa ye.»</verse>
				<verse number="11">Bãmb da mii ned ninga sẽn na n zãmba bãmbã, yaa rẽ yĩng la yeel yã: ka yãmb fãa n ya yɩlm ye.</verse>
				<verse number="12">La b sẽn waas karen-biisa nao n sɛ, b leb n yeelga b fuugu n le gãand dɩɩba zĩigẽ la ad-b sẽn paase: «M sẽn maan bũmb ningã, y wʋmda a võor bɩ?</verse>
				<verse number="13">Yãmb boond-m lame tɩ karen-saamba la Zu-soaba, la y bee bʋʋm, m sɩd yaa boto.</verse>
				<verse number="14">La mam sã n waasd yãmb nao, mam sẽn ya karen-saamb la zu-soaba, yãmb me na waas y taab nao.</verse>
				<verse number="15">M kõo y la yam sõngo, wala mam sẽn maan ne yãmbã, maan-y boto ne y taaba.</verse>
				<verse number="16">Sɩd-sɩda m yet-y lame tɩ sõgen ka yɩɩd a zu-soab ye, la tʋʋm-tʋmd me ka yɩɩd sẽn tʋma yẽ wã ye.</verse>
				<verse number="17">Yãmb sã n mi rẽnna, yãmb la zu-noog rãmba y sã n maand boto.</verse>
				<verse number="18">Ka y fãa yell la m sẽn gomda ye, mam mii m sẽn tũus b rãmba, la yaa sẽn na yɩlẽ tɩ sẽn be Sebr sõnga pʋgẽ taase: ‹Sẽn dɩt-a ne maam, yẽ n zẽk a nao-kãsen-kãare n na n tão-ma.›</verse>
				<verse number="19">Mam pĩnd n togsd-y lame tɩ nan pa ta ye, tɩ sã n wa ta bɩ y tẽ tɩ m yaa sẽn vɩ a soabã.</verse>
				<verse number="20">Sɩd-sɩda mam yeta yãmba: ‹Sẽn deegd-a mam sẽn na n tʋm a soaba, yaa maam la a reegda, la sẽn deeg-a maam, deegda sẽn tʋm-b maama.› »</verse>
				<verse number="21">La a Zezi sẽn yeel woto, b yam bondgame, la b goma vẽenega: «Sɩd-sɩda m yeta yãmb tɩ yãmb nin-yend n na n yõk-m n kɩse.»</verse>
				<verse number="22">La b tʋʋm-tʋmdba ra geta taab n ka mi b sẽn gomd a soab yell ye.</verse>
				<verse number="23">Karen-biig a ye n da gãe n dell a Zezi yãoog. A Zezi da nonga yẽ soabã.</verse>
				<verse number="24">T'a Simo-Piyɛr na n kams-a n sok yaa ãnda yell la b gomda.</verse>
				<verse number="25">La karen-biig ning sẽn da rella yãoogã sokame: «Soaala, yaa ãnna?»</verse>
				<verse number="26">T'a Zezi leok-a: «M sẽn na suk bur võr zẽedẽ n kõ a soabã, yaa yẽnda.» La b sẽn suk bur võra zẽedo, b kõ-la a Zɩɩda, Iskariyot Simo biigã.</verse>
				<verse number="27">La a sẽn deeg võrã, Sʋtãan kẽe a Zɩɩda pʋgẽ; a Zezi yeelame: «Fo sẽn sed bũmb ningã, bɩ f maan-a tao tao.»</verse>
				<verse number="28">La sẽn da rɩt-bã ned ba a ye ka bãng sẽn ya bũmb ning yĩnga la a Zezi gom woto ne a ye.</verse>
				<verse number="29">Kẽer da tẽedame t'a Zɩɩda sẽn da zãad ligda korg yĩnga, a Zezi tʋlg n yeel-a lame: «Da d sẽn tar bũmb ninga tʋʋmd kibsa yĩnga, bɩ maan wẽn kosgo ne naong rãmba.»</verse>
				<verse number="30">A Zɩɩda sẽn deeg burã, a yik n yiime; ra zoe n lebga yʋngo.</verse>
				<verse number="31">A Zɩɩda sẽn yi la a Zezi yeel yã: «Marsã Ned Biiga paama pẽgre la Wẽnd me paama pẽgr bãmb nengẽ.</verse>
				<verse number="32">La Wẽnnaam sã n paam pẽgr bãmb nengẽ, bãmb me na n paama pẽgr Wẽnnaam nengẽ la b pẽgra wakat ka na n kaoos n ta ye.»</verse>
				<verse number="33">M kom-nongdse, m ket n bee ne yãmba, la kõn kaoos ye. Yãmb me na n wa baooda maam, la wala m sẽn yeel Zʋɩf rãmba: mam sẽn dabdẽ wã, y ka tõe n wa be wã, m leokda yãmb me boto marsã.</verse>
				<verse number="34">M kõt-y la no-paalga: «Nong-y taaba; wala m sẽn nong yãmbã, yãmb me nong y taaba.</verse>
				<verse number="35">Neba fãa na n bãngame tɩ y yaa m karen-biisi: y sã n tar nonglem ne taaba.»</verse>
				<verse number="36">La a Simo-Piyɛr yeelame: «Soaala, yaa yɛ la yãmb dabda?» T'a Zezi leok: «M sẽn dabdẽ wã, fo nan ka tõe n tũ-m be ye, la yɩ bilfu f na waa n tũ-ma.»</verse>
				<verse number="37">T'a Simo-Piyɛr yeel: «Yaa bõe yĩng la m ka tõe n tũ-y marsã? Mam na n kõ m meng vɩɩm yãmb yĩnga.»</verse>
				<verse number="38">T'a Zezi leok-a: «Fo na n kõo f meng vɩɩm mam yĩnga? Sɩd-sɩda mam yeta foom: noaag kõn kelem tɩ f ka reng n yeel naoor a tã tɩ f ka mi-m ye.</verse>
			</chapter>
			<chapter number="14">
				<verse number="1">Bɩ y ra sãam-y sũur ye! Yãmb tẽeda Wẽnnaam, bɩ y tẽ maam me.</verse>
				<verse number="2">Dot wʋsgo n be m Ba zakẽ, sã n da kaẽ boto m naan n togsẽ yã; m dabd n na tɩ segla zĩig n bĩng yã.</verse>
				<verse number="3">La m sã n kẽng n tɩ segl zĩigã, m na le wa peeg-y n looge, tɩ mam sẽn be zĩig ninga bɩ y me zĩnd be.</verse>
				<verse number="4">La m sẽn dabdẽ wã, y mi-la a sore.»</verse>
				<verse number="5">La a Toma yeelame: «Soaala, tõnd ka mi y sẽn dabdẽ wɛ! D na n yɩɩ wãn n bãng sore?»</verse>
				<verse number="6">T'a Zezi yeel-a: «Maam la sore, la sɩda, la vɩɩm. Ned ka tat m Ba nengẽ tɩ ka mam maasem yĩng ye.</verse>
				<verse number="7">Yãmb sã n da bãngẽ maam, y naan n bãngẽ m Ba me, la yãmb pʋs n mi-b lame, la y yãee-b lame.»</verse>
				<verse number="8">T'a Filip yeel-ba: «Soaala, wilg-y tõnd y Ba tɩ rẽ sekd-d lame.»</verse>
				<verse number="9">T'a Zezi leok: «Mam bee ne yãmb al daar zãra, Filip, tɩ yãmb ket n pa mi maam? Sẽn yãenda maam, yãenda m Ba. Fo na n yɩɩ wãn n yeele: ‹Wilg-y tõnd y Ba?›</verse>
				<verse number="10">Fo ka tẽed tɩ m bee m Ba pʋgẽ tɩ m Ba me be m pʋgẽ laa? Goam niyns m sẽn gom ne yãmba, m ka gom-ba m meng m toor ye. M ba sẽn be m pʋgẽ wã, n maand b tʋʋma.</verse>
				<verse number="11">Tẽe-y-ma! Mam bee m Ba pʋgẽ tɩ m Ba be m pʋgẽ. Ba y ka na n tẽ bũmb a to yĩng me bɩ y tẽ m tʋʋma yĩnga.</verse>
				<verse number="12">Sɩd-sɩda mam yeta yãmba tɩ sẽn tẽed-a maam, a me na n maana tʋʋm niyns m sẽn maandã, la a pʋd n na maana sẽn yɩɩd rẽnna tɩ m dabda m Ba nengẽ.</verse>
				<verse number="13">La yãmb sẽn na n kos m Ba bũmb ning fãa m yʋʋr yĩnga, m na maane, tɩ m Ba paam pẽgr b Biig maasmẽ.</verse>
				<verse number="14">Yãmb sã n kos-m bũmb m yʋʋr yĩnga, m na maane.</verse>
				<verse number="15">Yãmb sã n nong maam y na reeg m noya.</verse>
				<verse number="16">La m na n kosa m Ba, la b na tʋm yãmb Sõangd a to t'a wa pa ne yãmb daar fãa.</verse>
				<verse number="17">Bãmb la sɩd soaba, Vʋʋsem Sõngo, dũni sẽn ka tõe n deeg a soabã, tɩ dũni ka ne-b la a ka mi-b ye. Yãmb yẽ mi-b lame tɩ b bee ne yãmba.</verse>
				<verse number="18">Mam kõn bas yãmb kɩɩbd ye, m na n wala y nengẽ.</verse>
				<verse number="19">Keta bilfu, la dũni rãmb kõn le yãend-m ye. La yãmb yẽ na bãng tɩ m vɩɩme, la yãmb me na vɩɩnde.</verse>
				<verse number="20">Sã n wa beẽ, yãmb na bãng tɩ mam bee m Ba pʋgẽ tɩ yãmb bee m pʋgẽ, tɩ mam me bee y pʋgẽ.</verse>
				<verse number="21">Sẽn mi-a mam noya la a reegd-b, yaa yẽ soab n nong maam, la sẽn nong-a maam, m Ba me na n nonga yẽ soaba, la mam me na n nong-a lame, la m na n puka m meng ne yẽ.»</verse>
				<verse number="22">A Zɩɩda, (ka Iskariyot daoã ye,) yeel-b lame: «Maan a wãna tɩ yãmb na n puk y meng ne tõndo n ka na n puk y meng ne dũni rãmba?»</verse>
				<verse number="23">T'a Zezi yeel-a: «Ned sã n nong maam, a na deega m goama, la m Ba na n nong-a lame la d na n waa a soab nengẽ, d na n tii roog a soab nengẽ.</verse>
				<verse number="24">La sẽn pa nong-a maam ka reegd m goam ye, la goama y sẽn wʋmda ka m dẽnd ye, yaa m Ba sẽn tʋm maama rẽnna.</verse>
				<verse number="25">M togs-y la rẽ fãa tɩ m ket n be ne yãmba.</verse>
				<verse number="26">La Sõangdã, a Vʋʋsem Sõngo, Ba sẽn na n tʋm a soab m yʋʋr yĩnga, bãmb na n zãmsa yãmb bũmb fãa, la b na n le tẽeg-y la m sẽn togs-y bũmb ning fãa.</verse>
				<verse number="27">Mam basd-y la m laafi, m kõt-y la m laafi la m laafi wã ka wẽnd dũni wã sẽn kõt a soaba ye. Bɩ y sũur da sãam la y ra zoe rabeem ye.</verse>
				<verse number="28">Y wʋma m sẽn yeel-y: m dabdame la m na n le waa y nengẽ, y sã n nong maam, y na noog y sũuri, m sẽn dabd m Ba wã nengẽ tɩ m Ba yɩɩd m la me.</verse>
				<verse number="29">La m pĩnd n togsd-y la rẽ marsã tɩ y bãng tiiri tɩ nan pa ta ye tɩ sã n wa ta bɩ y tẽ.</verse>
				<verse number="30">La Marsã tɛka m kõn le sõs ne yãmb n kaoos ye tɩ dũni kãnga naab watame; yẽ ka so bũmb m nengẽ ye,</verse>
				<verse number="31">la yaa sẽn na yɩlẽ tɩ dũni rãmb bãng tɩ m nonga m Ba la m maanda b sẽn yet tɩ m maan a soaba. Aya! Yik-y tɩ d loog ka!</verse>
			</chapter>
			<chapter number="15">
				<verse number="1">Maam la bugsuntun-sõng menga tɩ m Ba yaa a rõaasa.</verse>
				<verse number="2">Will ning sẽn pa womd biisi, b na n kɛɛg-a lame, la sẽn womd-a biisi b na maneg-a n kʋʋs t'a wom n yɩɩge.</verse>
				<verse number="3">Yãmb zoe n yaa sõma, goama mam sẽn togs yãmba yĩnga.</verse>
				<verse number="4">Bɩ y kell n pa ne maam, tɩ mam me pa ne yã. Wala will sẽn pa tõe n wom biisa toore, a sã n pa lagem ne tɩɩgã, woto me ne yãmba, yãmb me sã n pa lagem ne maam.</verse>
				<verse number="5">Maam la bugsuntun-sõngã tɩɩga, yãmb la wila. Sẽn paad-a ne maam, tɩ mam me paad ne a soaba, yẽ womda biis wʋsgo, la y sã n ka lagem ne maam, y ka tõe n wom biis ye.</verse>
				<verse number="6">Sẽn ka paad-a ne maam, b lobd-a la yɩng wala, kɛɛdo la a na n kʋɩɩme, la b wʋkd-a lame n lob bugmẽ tɩ bugum dɩ.</verse>
				<verse number="7">Yãmb sã n pa ne maam, la m goama me sã n pa y pʋgẽ, kos-y yãmb sẽn dat bũmb ning fãa, tɩ y na n paamame.</verse>
				<verse number="8">Y sã n womd biis wʋsgo la y lebg m karen-biisi, dẽ na wa ne m Ba pẽgre.</verse>
				<verse number="9">Wala m Ba sẽn nong maama, mam me nong-y lame. Bɩ y kell n pa m nonglma pʋgẽ.</verse>
				<verse number="10">Yãmb sã n sakd m noya, y na n kell n paa m nonglma pʋgẽ, wala m sẽn sak m Ba noya n paa b nonglma pʋgẽ.</verse>
				<verse number="11">M togsd-y la rẽ faa, tɩ m sũ-nooga wa lebg y rẽnna, la y sũ-nooga wa pid zãnga.</verse>
				<verse number="12">M noora la woto: nong-y taaba, wala m sẽn nong yãmbã.</verse>
				<verse number="13">Ned nonglem ka pit n yɩɩg woto ye: kõ f vɩɩm f zo-rãmb yĩnga.</verse>
				<verse number="14">Yãmb yaa m zo-rãmba, y sã n maan bũmb ning fãa m sẽn yeel yãmbã.</verse>
				<verse number="15">Mam ka le boond-y tɩ m sõgen-kamb ye, tɩ sõgen ka mi a zu-soab sẽn maand ye; m boond-y lame tɩ m zo-rãmba, tɩ m sẽn wʋm bũmb ning fãa m Ba nengẽ, m togs-y lame.</verse>
				<verse number="16">Ka yãmb n tũus maam ye, maam n tũus yãmb, n tʋm-y tɩ y kẽng la y wom biisi la y biis ra tol n sɛ ye la woto y sẽn na n kos m Ba bũmb ning fãa, m yʋʋr yĩnga, bɩ b kõ-a yãmba.</verse>
				<verse number="17">M sẽn kõt yãmb noor ninga la woto: nong-y taaba.</verse>
				<verse number="18">Dũni wã sã n kis yã, bãng-y t'a reng n kisga maam.</verse>
				<verse number="19">Yãmb sã n da yaẽ la dũni soolem, dũni na n nongẽ la a sẽn so, la yãmb sẽn ka kẽed dũniya tɩ yaa maam n yiis yãmb dũniya, yaa rẽ me yĩng la dũni kis yã.</verse>
				<verse number="20">Tẽeg-y gomd ning m sẽn yeelã: Sõgen ka yɩɩd a Zu-soab ye. B sẽn nams maama, b na n namsa yãmb me; la b sã n deega mam goama, b na reeg yãmb me rẽnna.</verse>
				<verse number="21">Yaa mam yĩng la b kis yãmb la b maand beem ne yãmba, la rẽ yaa b sẽn ka mi sẽn tʋm-b maama.</verse>
				<verse number="22">M sã n da ka waẽ la m sã n da pa gomẽ ne-ba, taal kaẽ b zug ye, marsã b yel-wẽnda ka be padõng ye.</verse>
				<verse number="23">Sẽn kisa maam kisa m Ba.</verse>
				<verse number="24">M sã n da ka maan b nifẽ tʋʋma ned ba a ye sẽn pa maana, yel-wẽnd kaẽ b zug ye. La marsã ne b sẽn yãend tʋʋm kãensã, b baas n kisa maam, la b kisa m Ba.</verse>
				<verse number="25">Yaa sẽn na yɩlẽ tɩ gomd ning sẽn gʋls b noor sebrẽ wã pidsi: ‹B kisg-m la zaalem.›</verse>
				<verse number="26">La Sõangda sã n wa, Sõangd ning m sẽn na n zĩnd m Ba nengẽ n tʋm yãmbã, Sɩd soab a Vʋʋsem Sõng sẽn yit Ba nengẽ wã, bãmb na n yɩɩ m kaset soaba.</verse>
				<verse number="27">La yãmb me na n yɩɩ m kaset dãmba, tɩ y bee ne maam al sɩngrẽ.</verse>
			</chapter>
			<chapter number="16">
				<verse number="1">Mam togs-y la rẽ fãa, tɩ y tẽeb da wa sãam ye.</verse>
				<verse number="2">B na yiisa yãmb pʋʋsg rotẽ. La yɩɩd rẽ, wakat n wate tɩ sẽn na n kʋ-a yãmba na n tẽ t'a maana Wẽnnaam waoogr tʋʋmde.</verse>
				<verse number="3">B na n maana yãmb boto, tɩ b ka bãng m Ba la maam ye.</verse>
				<verse number="4">La m togs-y la rẽnna, tɩ b wakata sã n ta bɩ y tẽeg tɩ m pĩnd n togs-y lame. M ka togs-y rẽ al sɩngrẽ ye, tɩ m da bee ne yãmba.</verse>
				<verse number="5">La marsã m kuiisa sẽn tʋm-b maama nengẽ, la yãmb ned ba a ye pa sokd-ma: ‹Y rabda yɛ?›</verse>
				<verse number="6">La m sẽn wilg-y dẽ wã, la y sũur pid ne sũ-sãanga.</verse>
				<verse number="7">Yaool n yaa sɩd la m togsd-y: m kulb bee yõod ne yã; tɩ m sã n pa kuli, Sõangdã kõn wa y nengẽ ye, la m sã n kuli, m na tʋm-b tɩ b wa.</verse>
				<verse number="8">A Vʋʋsem sõng waoong raare, b na puka yel-wẽnd sẽn yɩ bũmb ninga n puk sõmblem sẽn yɩ bũmb ninga, n puk bʋʋm sẽn yɛs zĩig ninga.</verse>
				<verse number="9">Yel-wẽnd sẽn yɩ bũmb ninga: yaa tɩ b pa tẽ maam ye</verse>
				<verse number="10">sõmblem sẽn yɛs zĩig ninga: tɩ m dabda Sõmblem Ba wã nengẽ la y ka na n le yãend maam ye.</verse>
				<verse number="11">N puk bʋʋm sẽn be zĩig ninga: tɩ dũni wã naab bʋʋd kaoome la b mong-a la bʋʋm.</verse>
				<verse number="12">M ket n tara koees wʋsgo n na n togsyã, la y nan ka tõe n deeg-b nand ye.</verse>
				<verse number="13">La Sɩd soab a Vʋʋsem Sõng sã n wa, bãmb na n zãms-y la sɩd zãnga; b kõn gom b toor goam ye, b na n togs-y la b sẽn wʋme, b na n wilg-y la sẽn na n yaool wa fãa.</verse>
				<verse number="14">Bãmb n na n pẽg maam, tɩ bũmb ning b sẽn na n wilg yãmb fãa, b na n deeg-a la mam nengẽ.</verse>
				<verse number="15">M Ba sẽn tar fãa yaa maam n so. Yaa rẽ yĩng la m yeel-y tɩ b na n deega mam nengẽ n togs yãmba.</verse>
				<verse number="16">Keta bilf bala tɩ y ka na n le yãend maam ye la yɩ bilfu y na le yãend-ma.»</verse>
				<verse number="17">La karen-biisa sogsa taaba: «Gomdã b sẽn leok tõndã võor la bõe: ‹Sã n yɩ bilfu, y kõn le yãe-m ye, la sã n yɩ bilfũ y na le yãend-ma,› bɩ: ‹M kuiisa m Ba nengẽ?›</verse>
				<verse number="18">B ra yetame: ‹Sã n yɩ bilfu, Bilfa võor yaa bõe?› Tõnd pa wʋmd b sẽn dat n yeel bũmb ning ye.»</verse>
				<verse number="19">La a Zezi bãngame tɩ b da rat n sok-b lame, dẽ la b yeel-ba: «Yãmb sogsda taab m gomda võore: Sã n yɩ bilfu y kõn le yãe-m ye la sã n yɩ bilfu y na le yãe-ma.</verse>
				<verse number="20">Sɩd-sɩda, m yeta yãmba tɩ y na n yãbame la y na n waasame la dũni na n kɩdmame, la yãmb sũur na n sãamame. Yãmb sũ-sãanga yaool n na n tedg n lebga sũ-noogo.</verse>
				<verse number="21">Pag sã n kũmd dogem, a tara sũ-sãanga, t'a wakat taame, la a sã n dog a biig n sɛ, a pa le tẽegd a namsga yɛs ye, t'a sũur yaa noogo, ninsaal sẽn dog dũni pʋgẽ wã yĩnga.</verse>
				<verse number="22">Ad yãmb me sẽn zĩ marsã ne sũ-sãanga, la m na n le yãend-y lame, la y sũur na yɩ noogo, la ned ba a ye kõn tõog n sãam y sũ-nooga ye.</verse>
				<verse number="23">La badaare, y kõn le sok-m bũmb ye. Sɩd-sɩda mam yeta yãmba tɩ y sẽn na n kos m Ba bũmb ning fãa, m yʋʋr yĩnga, b na kõ yã.</verse>
				<verse number="24">Al n ta marsã y nan pa kos bũmb m yʋʋr yĩng ye; kos-y tɩ y na n paamame, tɩ y sũ-noog pid zãnga.</verse>
				<verse number="25">M togs-y la rẽ ne yelbũna la sã n yɩ bilfu m kõn le wẽ-y yelbũn ye, m na wilg-y m Ba yell vẽenega.</verse>
				<verse number="26">Badaare, y na kos m yʋʋr yĩnga la m ka yet tɩ m na n yõka Ba sɛɛg y yĩng ye,</verse>
				<verse number="27">tɩ Ba menga nonga yãmba, y sẽn nong maama yĩnga la y sẽn tẽ tɩ m yii Wẽnnaam nengẽ wã yĩnga.</verse>
				<verse number="28">M yii m Ba nengẽ n wa dũniya, la marsã m yita dũniya n kuiis m Ba nengẽ.»</verse>
				<verse number="29">Karen-biisa yeel-b lame: «Ad marsã yãmb gomda vẽenega, pa le ya ne yelbũn ye!</verse>
				<verse number="30">Marsã d bãngame tɩ yãmb mii bũmb fãa, la y pa le tar ned sokr tʋʋmde ye, dẽ la d tẽed tɩ yãmb yii Wẽnnaam nengẽ.»</verse>
				<verse number="31">T'a Zezi yeel-ba: «Marsã yãmb tẽedame?</verse>
				<verse number="32">La wakat n na n ta, la a zoe n taame, yãmb fãa na n sẽegame, ned kam fãa a sẽn teesẽ, n bas maam m yembre. La mam ka m yembr ye, tɩ Ba bee ne maam.</verse>
				<verse number="33">Mam togsa yãmb dẽnna tɩ y paam laafi mam nengẽ. Dũni pʋgẽ y na n yãee toogo, la da bas-y raood ye! Mam tõoga dũniya.»</verse>
			</chapter>
			<chapter number="17">
				<verse number="1">A Zezi sẽn gom woto, b rooga b neng n ges yĩngri n yeele: «Ba, wakat taame: pẽg-y Biiga tɩ y Biiga me pẽg yãmba!</verse>
				<verse number="2">Y kõo Biiga tõog Adem biig fãa zugu. Bɩ neb niyns fãa yãmb sẽn dɩk n kõ y Biigã, paam vɩɩm sẽn kõn sɛ!</verse>
				<verse number="3">La vɩɩm sẽn kõn sɛ wã, yaa b bãng yãmba, Wẽnd meng sẽn ka to, la b bãng y sẽn tʋm a soaba, a Zezi Krista.</verse>
				<verse number="4">Mam pẽga yãmb tẽng zugu; m tʋm n baasa tʋʋmd ning y sẽn da kõ-ma.</verse>
				<verse number="5">Marsã, Ba, pẽg-y maam ne pẽgr ninga m sẽn da tar y nengẽ tɩ dũni nan ka naana.</verse>
				<verse number="6">Yãmb sẽn welg b rãmba dũni wã pʋgẽ n kõ maama, m wilga bãmb y yʋʋre. Yãmb n da so-ba, la y rɩk-b lame n kõ maam la b reega y gomde.</verse>
				<verse number="7">Marsã b bãnga me tɩ m sẽn paama fãa yita yãmb nengẽ.</verse>
				<verse number="8">Goama y sẽn taas maama, mam me taas-b lame la b reegame, la b bãngame tɩ m yila y nengẽ, la b tẽeme tɩ yãmb n tʋm maam.</verse>
				<verse number="9">Yaa bãmb yĩng la m pʋʋsda, m ka pʋsd dũni wã yĩng ye. M pʋʋsda y sẽn welg b rãmb n kõ maama yĩnga. B yaa yãmb soolem,</verse>
				<verse number="10">Mam sẽn so fãa, yãmb n so. La yãmb me sẽn so, maam n so. La sɩda m paama pẽgr b nengẽ.</verse>
				<verse number="11">Marsã m ka le be dũni pʋgẽ ye la bãmb yẽ be a pʋgẽ, tɩ mam yaool n wat y nengẽ. Ba sõngo, bɩ y yõdg n gũ-ba, yʋʋr ning y sẽn kõ-ma maasem yĩnga, tɩ b kell n yɩ a ye wa tõndo sẽn yaa a ye wã.</verse>
				<verse number="12">M sẽn da waa n be ne-ba, m gũ-b la yʋʋra yãmb sẽn kõ-ma maasmẽ la bãmb sʋka ned ba a ye ka menem sã n ka bi-menemdgã, sẽn na n yɩlẽ tɩ sẽn gʋlsa pidsi.</verse>
				<verse number="13">Marsã m wata y nengẽ la m togsa woto tɩ m ket dũniya tɩ sẽn be-b dũni wã sũur wa pid ne m sũ-nooga zãnga.</verse>
				<verse number="14">M kõ-b la yãmb koɛɛga la dũni kisg-b lame tɩ b ka dũni kamb ye, wala m me sẽn ka dũni biiga.</verse>
				<verse number="15">M pa kot yãmb tɩ y yiis-b dũniya, m kot-y lame bal tɩ y fãag-b ne Wẽnga.</verse>
				<verse number="16">Bãmb ka dũni kamba wala m me sẽn ka dũni biiga.</verse>
				<verse number="17">Bɩ y gomda tus-ba n kẽes y sõmblema pʋga tɩ yãmb gomda yaa sɩda.</verse>
				<verse number="18">Wala y sẽn tʋm maam dũni pʋgẽ mam me tʋmda bãmb dũni pʋgẽ.</verse>
				<verse number="19">Yaa bãmb yĩng la m dɩk m menga n bas Wẽnd nusẽ n dat tɩ bãmb me wa rɩk b meng zãng n kɩs Sɩdã.</verse>
				<verse number="20">Mam ka pʋʋsd yãmb b yĩng bal ye, m pʋʋsda sẽn na n tẽ-b maama bãmb me kaseta yĩnga.</verse>
				<verse number="21">M pʋʋsdame tɩ b fãa wa yɩ bũmb a ye. M Ba, wala yãmb sẽn be m pʋgẽ tɩ mam me bee y pʋgẽ, bɩ bãmb me pa d pʋsẽ, tɩ dũniya wa tẽ tɩ yãmb n tʋm maam.</verse>
				<verse number="22">La yãmb sẽn kõ-m pẽgr ningã m kõ-a la bãmba, sẽn na yɩlẽ tɩ b yɩ bũmb a ye wala tõnd sẽn ya a ye wã.</verse>
				<verse number="23">Woto mam bee bãmb pʋgẽ, tɩ yãmb me bee mam pʋgẽ tɩ lagmen-taara pids zãnga, tɩ dũni wã bãng tɩ yãmb n tʋm maam la yãmb nonga bãmb me, wala y sẽn nong maama.</verse>
				<verse number="24">Ba, yãmb sẽn kõ maam b rãmbã, m datame tɩ mam sẽn beẽ wã, bɩ bãmb me zĩnd ne maam, n paam n yãend m pẽgre, pẽgr ning y sẽn kõ maama, tɩ y ra nonga maam al tɩ dũni nan pa naan ye.</verse>
				<verse number="25">Zemsgo soab, Ba, dũniya ka bãng-y ye, la mam yẽ bãng-y lame la m karen-biisa reegame tɩ yãmb n tʋm maam.</verse>
				<verse number="26">Mam wilg-b la y yʋʋre, la m na le wilg-ba, n paase la woto b na paam b pʋsẽ, wala mam sẽn tar m pʋgẽ, nonglem ning y sẽn nong maama.»</verse>
			</chapter>
			<chapter number="18">
				<verse number="1">B sẽn pʋʋs n sɛ, a Zezi yii ne b Tʋʋm-tʋmdba, n dʋʋg Sedrõ kʋɩlga, la zẽed n da be be tɩ b tɩ kẽe a pʋgẽ. Karen-biisa me tũume.</verse>
				<verse number="2">A Zɩɩda — ned ninga sẽn na n zãmba bãmba — ra mii zĩiga, t'a Zezi ra kẽnda be naoor wʋsgo ne b karen-biisã.</verse>
				<verse number="3">A Zɩɩda da lʋɩɩ tãb-biisa la wẽnd do-gũudba taoore; maan-kʋʋdba nanamse la Farizẽ rãmba n da yiis-b; la b waa ne fitil dãmba la bug vɩlense, la zab teedo.</verse>
				<verse number="4">La a Zezi sẽn da mi bũmb ning fãa sẽn na n maana, b yik n seg-b lame n yeel-ba: «Yãmb baooda ãnna?»</verse>
				<verse number="5">Tɩ b leok-ba: «A Zezi, Nazarɛt raoã.» T'a Zezi yeele: «Yaa maam!» Zãmbd a Zɩɩda da bee b sʋka.</verse>
				<verse number="6">La a Zezi sẽn yeele: «Yaa maam!» B fãa tara poorẽ n lʋɩ tẽnga.</verse>
				<verse number="7">Tɩ b le sok yɛsa: «Y baooda ãnna?» Tɩ b le yeele: «A Zezi, Nazarɛt nedã!»</verse>
				<verse number="8">T'a Zezi leok: «M yeel-y lame tɩ yaa maam; la sã n ya maam la y baooda, bɩ y bas bãmba tɩ b looge.»</verse>
				<verse number="9">B goma woto n na n taas b sẽn da pĩnd n yeele: «Y sẽn kõ maam b rãmbã, m ka bas ba a ye t'a menem ye.»</verse>
				<verse number="10">A Simo-Piyɛr da tara sʋʋga, t'a wõog-a n kɛ maan-kʋʋd kãseng sõgen a ye n kẽbga rɩtg tʋbre, la sõgna yʋʋr da yaa Malkus.</verse>
				<verse number="11">T'a Zezi yeel a Piyɛr: «Leb n sui sʋʋgã a wʋʋgẽ; m Ba sẽn tugl maam wamd ningã, m ka na n yũ-a bɩ?»</verse>
				<verse number="12">Tãb-biisa, bʋʋda naaba la ro-gũudba yõka a Zezi n sẽbe,</verse>
				<verse number="13">n deng n tall-ba n kẽng a An nengẽ t'a da yaa Kaif rɛɛmba. La yaa a Kaif n da so kãsengo yʋʋmd kãnga.</verse>
				<verse number="14">Yaa a Kaif n da sagl Zʋɩf rãmba tɩ sãoome tɩ ned a ye ki b fãa zĩigẽ.</verse>
				<verse number="15">A Simo-Piyɛr da pʋgda a Zezi ne tʋʋm-tʋmd a to. Maan-kʋʋd kãsengã da mii yẽ soabã. Yẽ soaba kẽe ne a Zezi maan-kʋʋd kãsenga zakẽ.</verse>
				<verse number="16">La a Piyɛr da yɛsa yɩnga, zaka noore la maan-kʋʋd kãsenga sẽn da mi a soaba, yii yɩng n yẽs ne zak-noor-gũud poaka t'a bas t'a Piyɛr kẽ.</verse>
				<verse number="17">La zak-noor-gũud poakã yeela a Piyɛr: «Fo ka raoã karen-biig a ye sɩda?» T'a yeele: «Ayoo!»</verse>
				<verse number="18">Sõgen-kamba ne gũudba ra tugla bugum n wootẽ tɩ da yaa waoodo, t'a Piyɛr zĩ ne-ba, n woot bugma.</verse>
				<verse number="19">Maan-kʋʋd kãseng soka a Zezi b karen-biisa yelle, la b karenga yelle.</verse>
				<verse number="20">La a Zezi leokame: «M goma ne dũni rãmb vẽenemẽ tɩ b wʋm, daar fãa m zãmsa nebã pʋsg rotẽ la wẽnd doogẽ, Zʋɩf rãmb sẽn tigimd taab zĩig ningã, m ka soos n gom fɩ.</verse>
				<verse number="21">Yaa bõe yĩng la y sokd-ma? Sok-y neb niyns sẽn kelg-b maama, m sẽn gom bũmb ning yelle ne-ba. Ade, bãmb mii m sẽn yeel bũmb ninga.»</verse>
				<verse number="22">La a Zezi sẽn yeel woto, sõgen a ye sẽn da be be wẽ-b la pɛk n yetẽ: «Yaa woto la f leokd maan-kʋʋd kãsenga?»</verse>
				<verse number="23">T'a Zezi yeel-a: «M sã n pa gom neere, bɩ f wilg bõe n ka zems m goama pʋgẽ, la m sã n goma neere, yaa bõe tɩ f wẽed ma?»</verse>
				<verse number="24">A An kell n basa Zezi ne b wĩyã n tʋm-b maan-kʋʋd kãsenga a Kaif nengẽ.</verse>
				<verse number="25">A Simo-Piyɛr da ket n zĩi n woota bugma tɩ neb yeel-a: «Fo ka a karen-biig sɩda?» T'a kɩɩs n yetẽ: «Ayoo!»</verse>
				<verse number="26">Maan-kʋʋd kãseng sõgen a ye, a Piyɛr sẽn kẽbg a soab tʋbra doagda, yeela a Piyɛr: «M ka yãend-f ne a zẽedẽ wã sɩda?»</verse>
				<verse number="27">T'a Piyɛr kɩɩse, tɩ no-raoog wẽneg n kelem.</verse>
				<verse number="28">La b yi a Kaif nengẽ ne a Zezi, n tall-ba n kẽng bʋʋda zĩigẽ; da yaa tõd-beoogo la b pa sak n kẽ bʋʋda zĩigẽ, tɩ b na n wa rẽgem n pa tõog n dɩ paka rɩɩb ye.</verse>
				<verse number="29">T'a Pilat yi yɩng n sok-ba: «Yãmb ningda rao kãnga taale ne bõe?»</verse>
				<verse number="30">Tɩ b leoke: «Ad-a sã n da kaẽ bi-bɛɛga, d ka na n yõkẽ yã n wa kɩs yãmb ye.»</verse>
				<verse number="31">T'a Pilat yeel-ba: «Bɩ yãmb meng tall-a y toore n tɩ bʋ-a wa y noya sẽn date.» Tɩ Zʋɩf rãmb leok: «D ka tar sor n kʋ ned ye.»</verse>
				<verse number="32">Da yaa sẽn na n pids gomd ning b sẽn da yiisi n na wilg b sẽn na n ki kũum ninga.</verse>
				<verse number="33">La a Pilat le kẽe doogẽ, bʋʋda zĩigẽ n bool a Zezi n sok-ba: «Yaa foom la Zʋɩf rãmba dĩm bɩ?»</verse>
				<verse number="34">T'a Zezi kedg n sok-a: «Fo gomda woto f toor bɩ yaa ned n gom m yelle?»</verse>
				<verse number="35">T'a Pilat yeele: «M yaa Zʋɩf bɩ? Yaa f buuda neb ne maan-kʋʋdb nanamse n yõk-f n wa kɩs-ma, fo maama bõe?»</verse>
				<verse number="36">La a Zezi leokame: «Mam naama ka dũni kãnga rẽnn ye, m naama da yaẽ-la dũni kãnga rẽnna m neba na n yɩɩsẽ-la tãpo n sõng-ma tɩ m da lʋɩ Zʋɩf rãmb nugẽ ye, la m naam ka dũni kãnga rẽnn ye.»</verse>
				<verse number="37">T'a Pilat na n leoke: «Dẽ yĩnga fo yaa dĩma?» T'a Zezi yeel: «Fo togsame, mam yaa dĩma, mam dogame, la mam waa dũni kãnga pʋgẽ bũmb a ye yĩng bala: n na n kõ sɩd kaseto. Sẽn ya-a sɩd soaba, yẽ kelgda m koɛɛga.»</verse>
				<verse number="38">T'a Pilat yeel-ba: «Sɩd la bõe?» La a sẽn gom woto, a lebg n kẽnga Zʋɩf rãmb nengẽ n tosg-ba: «Mam ka yãend a sẽn maan yell ning sẽn sek a paalgr ye.</verse>
				<verse number="39">La lebga wala minung ne yãmb tɩ pak kibs yĩnga bɩ m yiis bi-bɛɛg a ye roogo n kõ-yãmba, yãmb datame tɩ m yiis Zʋɩf rãmb dĩma n kõ-y bi?»</verse>
				<verse number="40">La b fãa leokame: «Ayoo! Da yiis yẽ roog ye, yiis a Barabas.» A Barabas da yaa so-gɩta.</verse>
			</chapter>
			<chapter number="19">
				<verse number="1">A Pilat reega a Zezi n kɩt tɩ b pãb-b ne kaase.</verse>
				<verse number="2">Tãb-biisa pãnema gõos n maan naam pugla b yĩnga, n dɩk n fõgen b zugu la b yeelg-b la fu miuugu.</verse>
				<verse number="3">B ra kolgd-b lame n yetẽ: «Zʋɩf rãmb dĩma, d pʋʋsda yãmba!» La b ra pãbd-b la pegse.</verse>
				<verse number="4">A Pilat yii yɩng n yeel nebã: «M na n tall-a lame n wa yɩnga, yãmb taoore, tɩ y bãng tɩ m ka yãend bũmb sẽn na n wa ne a bʋʋd paalgr ye.»</verse>
				<verse number="5">La a Zezi yii yɩnga ne gõosa pugla b sẽn fõgna la ne fu miuugã b sẽn pilã, t'a Pilat yeele: «Ad-y y raoã!»</verse>
				<verse number="6">La maan-kʋʋdba nanamse ne tãb-biisa sẽn yãend-ba, b kelmame: «Ka-y yẽe pika, ka-y yẽe pika!» T'a Pilat yeel-ba: «Bɩ yãmb meng y toor deeg-a n ka pika, mam ka yãend a sẽn maan yell ning ye.»</verse>
				<verse number="7">Tɩ Zʋɩf rãmb leok: «Tõnd tara d noya, la sẽn zems ne tõnd noya, a toga ne kũum t'a mamsa a meng ne Wẽnd Biiga.»</verse>
				<verse number="8">La a Pilat sẽn wʋm gomdã, dabeem yõk-a lame n yɩɩd pĩnda,</verse>
				<verse number="9">t'a le kẽ bʋʋd doogẽ n sok a Zezi: «Fo yita yɛ?» La a Zezi pa leok tɩ bũmb ye.</verse>
				<verse number="10">T'a Pilat yeel-ba: «Maam la f zãgsd leokre? Fo ka mi tɩ m tõe n ka-f la pika, wala m sẽn tõe n bas-f laa?»</verse>
				<verse number="11">T'a Zezi leok-a: «Fo ra kõn tõogẽ n maan maam bũmbu, tõog sã n da ka yiẽ yĩngr tɩ fo paamẽ ye, yaa rẽnd yĩng la sẽn ning-a maam fo nugẽ wã yel-wẽnd yɩɩd fo rẽnna.»</verse>
				<verse number="12">La wakat kãnga tɛka, a Pilat da baood n na n basa a Zezi. Zʋɩf rãmbã n da kelemde: «Fo bas yãoo, f kõn maan wa f yaa Rom naab zoa ye. Ned ning fãa sẽn yet t'a yaa dĩma, a soab bagemd n yii Rom naab soolmẽ.»</verse>
				<verse number="13">A Pilat sẽn wʋm woto, a talla a Zezi n yɩ yɩnga, bʋʋda zĩigẽ, zĩig ning sẽn maneg n gãneg ne kug peesem, n boond ne Zʋɩf rãmb goam tɩ gabata.</verse>
				<verse number="14">Da yaa pak seglgo daare, sẽn zems wĩnto-sʋka, la a yeela Zʋɩf rãmba: «Ad yãmb dĩma!»</verse>
				<verse number="15">Tɩ b fãa kelem: «B kʋ-a, b kʋ-a, b ka-a pika!» T'a Pilat yeel-ba: «M ka yãmb dĩma pika?» Tɩ maan-kʋʋdba nanams yeel: «Tõnd ka tar dĩma to tɩ ka Rom naab ye.»</verse>
				<verse number="16">La a Pilat basa a Zezi ne Zʋɩf rãmba. Pik la b ra tog n ka a Zezi. B sɩd tall-b lame n looge.</verse>
				<verse number="17">A Zezi yiime, n zɩt b pika n dʋ zu-wang tãnga, la Zʋɩf rãmba boond-a lame tɩ Golgota.</verse>
				<verse number="18">B maga bi-bees a yi n ka pika, a ye a Zezi rɩtgo, a to, b goabga, t'a Zezi be sʋka.</verse>
				<verse number="19">A Pilat da gʋlsa woto walg zugu n yagl pikã: «Zezi, Nazarɛt daoa, Zʋɩf rãmb dĩma.»</verse>
				<verse number="20">Zʋɩf rãmba tõog n karma sẽn gʋlsã tɩ pika ra pa zãar ne tẽnga ye. Da gʋlsa ne buuda tãab goama: Zʋɩf rãmba, Grɛk rãmba la Latẽ rãmba.</verse>
				<verse number="21">Maan-kʋʋdba nanams yeela a Pilat: «Da gʋls: ‹Zʋɩf rãmb dĩm ye,› gʋls tɩ yẽ n yeele t'a yaa Zʋɩf rãmb dĩma.»</verse>
				<verse number="22">La a Pilat yeelame: «M sẽn gʋlsã, m gʋlsame.»</verse>
				<verse number="23">Tãb-biis niyns sẽn ka a Zezi pikã wʋka b futã n pʋɩ sags a naase, tɩ tãb-biig fãa paam a ye; b rɩka fu-yorga me. Da ka fuug sẽn tar sẽnesem ye. B wʋg-a la mumdi, sɩngre n ta baasgo.</verse>
				<verse number="24">La b yeela taaba: «Wa-y tɩ d da kẽes fu-kãnga ye, d poees n bao a soaala.» La rẽ yaa sẽn na yɩlẽ tɩ Sebr sõng gomda taase: B pʋɩɩ taab m futu, b poeesame n bãng m fu-yorga soaala. Yaa woto la tãb-biisa maan yã.</verse>
				<verse number="25">A Zezi pika sɛɛga, b ma n da yɛs be ne b ma-bila, ne a Mari, a Klopas paga, ne a Mari Madelɛn.</verse>
				<verse number="26">A Zezi sẽn yãend b ma, n yãend karen-biig ning b sẽn da nong a soaba tɩ b yeg taaba, b yeela b ma: «Paga, ad-y y biiga.»</verse>
				<verse number="27">B yeela karen-biigã: «Ad-f ma.» Wakat kãng tɛka karen-biiga reeg-b la a meng yiri.</verse>
				<verse number="28">Dẽ poore, a Zezi sẽn da mi tɩ sẽn maana fãa yaa sẽn na yɩlẽ tɩ sẽn be Sebr sõng pʋgẽ taas zãngã, b yeelame: «Ko-yũud n tar maam!»</verse>
				<verse number="29">Yʋʋr n da tẽg be n pid ne rã miisga tɩ tãb-biisa los needgo a pʋgẽ, n yaag n sel daoogo, n tugla Zezi.</verse>
				<verse number="30">La a Zezi sẽn fõog rã miisgã, b yeelame: «Fãa pidsame!» La b kɩlla b zug la b kiime.</verse>
				<verse number="31">La sẽn da ya pak seglg daar yĩnga, tɩ b ra pa rat tɩ kũuma pa pika zugu, vʋʋsg daare, tɩ baraar da zoe n yaa kibs kãsenga, Zʋɩf rãmba tɩ kosa a Pilat sore n na kao sẽn ka-b pika karse la b sik-ba.</verse>
				<verse number="32">Tãb-biisa waa n kao wagdba a yiiba karse.</verse>
				<verse number="33">La b sẽn taa a Zezi b mikame tɩ b kiime. Woto b ka kao b kars ye.</verse>
				<verse number="34">Tãb-biig a ye wedga a Zezi lʋgra ne kãnde tɩ zɩɩm la koom naag n yi.</verse>
				<verse number="35">Yaa sẽn yãend-a ne a nifã n kõt kaseto la d miime t'a kaset yaa sɩda, a meng miime t'a yeta sɩda, sẽn na n yɩlẽ tɩ yãmb me paam n tẽ.</verse>
				<verse number="36">Dẽ me maaname tɩ Sebr sõng goam kãensa taase: Bɩ b kõbr ba a ye da kaoog ye.</verse>
				<verse number="37">Zĩig a to me gʋlsa woto: B na ges b sẽn wedg a soab lʋgrã.</verse>
				<verse number="38">Arimati dao a ye, a Zozɛf, da yaa a Zezi karen-biiga, la ra yaa ne soosgo, Zʋɩf rãmba rabeem yĩnga. Yẽ tɩ kosa a Pilat sor n na n tall b yĩngã n loog. A Pilat kõo sore, tɩ b sɩd wa rɩk yĩngã.</verse>
				<verse number="39">Dao ninga me sẽn waa a Zezi nengẽ ne yʋngã, a Nikodɛm, kalma kaam buud a yi sẽn tar yũ-noogo la sẽn pit yʋʋre, n wa yaoogẽ wã.</verse>
				<verse number="40">B rɩka a Zezi yĩngã n zɛ ne tɩdarã n vil ne pɛɛla n tũ Zʋɩf rãmba laagd sẽn mumd kũum to-to.</verse>
				<verse number="41">Zẽed n da be b sẽn ka a Zezi zĩig ningã la yao-paalg la b ra tuk be n nan ka mum ned a pʋgẽ ye.</verse>
				<verse number="42">Yao-kang pʋg la b mum a Zezi t'a ra pẽeme la pak kibsa seglg ra zoe n sɩngame.</verse>
			</chapter>
			<chapter number="20">
				<verse number="1">Ata daar yibeoogo pĩnda, zĩig sẽn da nan pa yẽege, a Mari Madelɛn kẽnga yaoogẽ wã la a yãeeme tɩ yaooga kugr lakame.</verse>
				<verse number="2">A zoe n babsa a Simo-Piyɛr ne Tʋʋm-tʋmd ninga a Zezi sẽn da nong a soabã, n yeel-ba: «B yiisa Soaala yaoogẽ la d ka mi b sẽn tɩ gãneg-b zĩig ning ye.»</verse>
				<verse number="3">A Piyɛr yii ne karen-bi kãnga n wa yaoogẽ wã.</verse>
				<verse number="4">B yiiba naaga taab n wudg, la a Zezi sẽn nong a soaba wudg n looga a Piyɛr, n deng n ta yaoogẽ wã.</verse>
				<verse number="5">A sẽn zõond n like, a yãee pɛɛla sẽn dɩg la a pa kẽ ye.</verse>
				<verse number="6">A Simo-Piyɛr ra pʋgdame, la yẽ taa n kẽeme; a yãenda pɛɛlã sẽn dɩg,</verse>
				<verse number="7">la peend ning sẽn da vil a Zezi zuga da bee toore, a ra kʋʋme n dɩg toore.</verse>
				<verse number="8">Dẽ marsã la Tʋʋm-tʋmd ninga sẽn denga taabã yaool n kẽ; a yãeeme la a tẽeme.</verse>
				<verse number="9">B ra nan pa mi, tɩ wala sẽn gʋls Sebr sõng pʋgẽ, da yaa modgr t'a Zezi vʋʋg kɩɩms sʋk ye.</verse>
				<verse number="10">Karen-biis a yiiba yaoolame marsã n leb yiri.</verse>
				<verse number="11">A Mari Madelɛn da pẽnega yaoogã n yɛs yɩng n yãbda, la a waa n lɩka yaoogẽ wã,</verse>
				<verse number="12">n yãend malɛk rãmb a yiib sẽn yer fu peelse n zĩi, a ye, zuga zĩigẽ, a to, nao wã sẽn da teesẽ.</verse>
				<verse number="13">Malɛgsa yeela a Mari: «Paga, yaa bõe yĩng la y yãbda?» T'a leok ba: «B rɩka m Soaala yĩnga la m ka mi b sẽn tɩ gãneg-b zĩig ning ye.»</verse>
				<verse number="14">A sẽn yeel woto, a kedga a poorẽ n yãe t'a Zezi yɛs yĩngri; a ra ka mi tɩ yaa bãmb ye.</verse>
				<verse number="15">A Zezi n yeel-a: «Paga, yaa bõe tɩ f yãbda?» A Madelɛn yõkame tɩ yaa zẽeda soaba, n yeele: «M zu-soaba, sã n ya yãmb n dɩk-ba bɩ y wilg-ma y sẽn gãneg-b zĩig ninga tɩ m tɩ rɩk-ba.»</verse>
				<verse number="16">La a Zezi yeel-a lame: «Madelɛn!» T'a kedg n yeel-ba: «Rabonni», dat n yeelame tɩ karẽn-saamba.</verse>
				<verse number="17">T'a Zezi yeel-a: «Da sɩɩs-m ye, tɩ m nan ka rʋ m Ba nengẽ ye, la kẽng n tɩ yeel m yaopã tɩ m daba m Ba la yãmb me Ba nengẽ, m Wẽnnaam la yãmb me Wẽnnaam nengẽ.»</verse>
				<verse number="18">A Mari Madelɛn kẽngame n tɩ togs Tʋʋm-tʋmdba t'a yãenda Soaalã la bãmb meng n yeel tɩ b wa togs-ba.</verse>
				<verse number="19">Badaar zĩ-sobdo, karen-biisa ra tigma taab doog a ye pʋga; b ra paga kʋɩlensa, Zʋɩf rãmba rabeem yĩnga la a Zezi kẽ n yalsa b sʋka n yeel-ba: «Laafi zĩnd ne yãmba!»</verse>
				<verse number="20">La b sẽn yeel woto b wilg-b la b nus la b lʋgre la karen-biisa sũur yɩɩ noogo b sẽn yãend Soaalã.</verse>
				<verse number="21">A Zezi yeel-b lame: «Laafi zĩnd ne yã! Wala m Ba sẽn tʋm maama, ma me tʋmda yãmba.»</verse>
				<verse number="22">La b sẽn gom woto, b fʋʋsa b zut n yetẽ: «Deeg-y Vʋʋsem Sõngo,</verse>
				<verse number="23">y sẽn na kõ neb niyns b yel-wẽna sugri, b na n paama sugri, la y sẽn na n mong b rãmb sugri, b na n konga sugri.»</verse>
				<verse number="24">La b sẽn boond a soab t'a Didim, a Toma, piig la a yiiba nin-yend, da pa zĩnd ne a taaba a Zezi likra wakat ye.</verse>
				<verse number="25">La karen-biis a taaba yeel-a lame: «Tõnd yãenda Soaalã!» T'a yeele: «M sã n pa yãend b nusẽ, kaadsa bogdo, n pa tʋm m nug-bila kaadsa bogdẽ, n pa tʋm m nug b lʋgrẽ, m kõn tẽ ye.»</verse>
				<verse number="26">Dasem a nii dẽ poore, karen-biisa ra le tigma taab dooga pʋga, t'a Toma be b sʋka. A Zezi waame tɩ kʋɩlensa pag yã la b yaasa b sʋk n yeel-ba: «Laafi zĩnd ne yãmba!»</verse>
				<verse number="27">B yaool n yeela a Toma: «Tʋm f nug-bil ka, ges m nusã, rɩk f nug n tʋm m lʋgrẽ wã, bɩ f tẽ la f ra le kɩɩs ye.»</verse>
				<verse number="28">La a Toma leokame: «M Soaala la m Wẽnnaam!»</verse>
				<verse number="29">T'a Zezi yeel-a: «Ya f sẽn yãend-ma la f tẽeda. Ad sũ-noog rãmb la sẽn tẽ-b tɩ b nin ka yãend ye.»</verse>
				<verse number="30">A Zezi le maana b Tʋʋm-tʋmdba taoore wẽnd makr dãmb a taaba sẽn pa gʋls ka ye.</verse>
				<verse number="31">La b sẽn gʋls-b rãmb fãa ka wã, b gʋls b lame tɩ y tẽ t'a Zezi yaa Krista, Wẽnnaam Biiga, tɩ y sã n tẽ-ba y na paam vɩɩm bãmb maasem yĩnga.</verse>
			</chapter>
			<chapter number="21">
				<verse number="1">A Zezi le lika b karen-biisã Tiberiyad mogr noore la ade, b likra yɩɩ woto:</verse>
				<verse number="2">A Simo ne a Toma, b sẽn boond a soab tɩ Didim, n paas a Natanayɛl, Galile Kana tẽng neda, la a Zebede kamba n paas karen-biis a yiibu, n da be ne taaba.</verse>
				<verse number="3">A Simo-Piyɛr waa n yeel-b lame: «M na n tɩ yẽe zĩma.» A taaba yeelame: «D me na n tũume!» B tɩ kẽe koglg n yẽ la b pa yõk bũmb yʋng kãng ye.</verse>
				<verse number="4">Zĩig sẽn yẽege, a Zezi waa n yaasa mogra noor tɩ karen-biisa ka miẽ ye.</verse>
				<verse number="5">La a Zezi yeel-b lame: «Kambã, y ka tar sẽn na rɩ laa?» Tɩ b leoke: «Ayoo!»</verse>
				<verse number="6">Tɩ b yeel-ba: «Lob-y zulunga koglga rɩtgo tɩ y na paame.» B loba zulungã n da pa le tõe n vuug-a ye, zĩma sẽn ya wʋsg yĩnga.</verse>
				<verse number="7">T'a Zezi sẽn da nong karen-biig ninga yeel a Piyɛr: «Ad yaa Soaala!» La a Simo-Piyɛr sẽn wʋme: «Yaa Soaala,» yeelga a fuug n sẽbg a sẽbdg t'a ra yaa a zaala la a tiimda koomẽ.</verse>
				<verse number="8">Karen-biis a taabã n wa ne koglgã n vuud zulunga ne zĩma, la b da pa zãr ne tẽn-koɛɛnga ye, ra zemsa kãntɩɩs kobsi bala.</verse>
				<verse number="9">B sẽn sig tẽnga, b yãee bug-saala ne bugum tɩ zĩm da rog b zugu, n paas buri.</verse>
				<verse number="10">A Zezi yeel-b lame: «Yãk-y zĩma y sẽn yõgã n wa ne.»</verse>
				<verse number="11">T'a Simo na n kẽ koglgã n yiis zulunga koɛɛngẽ. Koglga ra pida ne zĩm bɛd sẽn ta koabg la pisnu la a tãabo. La ne zĩma sõor sẽn yɩ wʋsgã, zulunga ka pãrg ye.</verse>
				<verse number="12">A Zezi yeel-b lame: «Bɩ y wa rɩ.» Karen-biig ba a ye pa saag n soke: «Yãmb la ãnna?» B ra bãngame tɩ yaa Soaalã.</verse>
				<verse number="13">A Zezi kolg n dɩka burã n pʋɩ ba, n paas zĩma.</verse>
				<verse number="14">Woto n tõkd naoora tã a Zezi sẽn lik b karen-biisã b vʋʋgra poore.</verse>
				<verse number="15">B sẽn dɩɩ n sɛ, a Zezi yeela a Simo-Piyɛr: «Simo, Zã biiga, fo nonga maam n yɩɩd bãmba bɩ?» T'a Piyɛr leoke: «N-yẽe! Soaala, yãmb mi tɩ m nonga yãmba.» T'a Zezi yeel: «Kɩɩm m pe-bi!»</verse>
				<verse number="16">T'a Zezi le sok, naoor a yiib soaba: «Simo, Zã biiga, f nonga maam bɩ?» T'a Piyɛr leok: «N-yẽe! Soaala, yãmb mi tɩ m nong-y lame.» T'a Zezi yeel-a: «Kɩɩm m pe-yãanse!»</verse>
				<verse number="17">Z Tɩ b le sok-a, naoor a tãab soaba: «Simo, Zã biiga, fo nonga maam bɩ?» La a Piyɛr sũur sãamame, a Zezi sẽn sok yẽ, naoor a tãab marsã: «Fo nonga maam bɩ?» La a yeelame: «Soaala, yãmb mii bũmb fãa la y mi tɩ m nong-y lame sẽ.» T'a Zezi yeel-a: «Kɩɩm m pe-yãanse!</verse>
				<verse number="18">Sɩd-sɩda m yeta foom tɩ f sẽn da waa n ya bi-bɩɩga, fo ra sẽbgda f sɛɛg f toore la f kẽnd f sẽn date, la f sã n wa kʋʋle, fo na n zẽka f nus tɩ ned a to sẽbg-fo n tall-fo n kẽng f sẽn pa ratẽ.»</verse>
				<verse number="19">B yeela woto n na n wilg a Piyɛr a sẽn na n pẽg Wẽnnaam ne kũum ninga. La rẽ poore b paasame: «Tũ maam!»</verse>
				<verse number="20">A Piyɛr wẽnega a poorẽ n yãe a Zezi sẽn nong a soaba t'a pʋgda. Yaa karem-bi-kãng n dell a Zezi yãoog, dɩɩba wakat, la yẽ n soke: «Soaala, ãn n na n zãmb yãmba?»</verse>
				<verse number="21">A Piyɛr sẽn yãend-a, a soka a Zezi: «Soaala, la ada-soaba yell na n yɩɩ wãna?»</verse>
				<verse number="22">T'a Zezi leok-a: «M sã n dat t'a kell n pa n ta m waoongo, bõe n pak foom? Fo yee n tũ maam!»</verse>
				<verse number="23">La kibar n sãag karen-biisa sʋka tɩ karen-bi-kãng yẽ kõn ki ye. A Zezi yaool n da pa yeel a Piyɛr: «A kõn ki ye,» b ra yeelame bala: «M sã n dat t'a pa n tãag m waoongo.»</verse>
				<verse number="24">Ad-y yaa karen-bi kãng n kõt yell kãensa fãa kaseto, yẽ n gʋls-ba la tõnd miime t'a kaset yaa sɩda.</verse>
				<verse number="25">Bũmb wʋsg a Zezi sẽn maan n kete, tɩ b sã n da gʋlsẽ-ba, a yembr-yembre, m pa tẽed tɩ dũni wã na zĩnd weere n deeg sɛba sẽn na n gʋlsa fãa ye.</verse>
			</chapter>
		</book>
		<book number="44">
			<chapter number="1">
				<verse number="1">Teofil, mam pipi sebra pʋgẽ, m wilga Soaal a Zezi sẽn maan la b sẽn zãms, al b tʋʋmna sɩngrẽ,</verse>
				<verse number="2">n ta raar ning b sẽn baas b koeesã ne b sẽn da yãk-b rãmb n maan b Tʋʋm-tʋmdba ne a Vʋʋsem Sõng vẽnegre, n yaool n dʋ arzãna.</verse>
				<verse number="3">Yaa bãmb la b lik naoor yaka, b kũuma poore, n kõ kaseto tɩ b ket n vɩɩme. Sɩda rasem pisnaas pʋgẽ b ra mii n lika b meng bãmba n zãmsd-b Arzãn Rĩunga yelle.</verse>
				<verse number="4">B sẽn waa n dɩt ne taab, daar a ye, b kõ-b la noore tɩ b ra zãag ne Zerizalɛɛm ye; b yaas be n gũ Ba sẽn da kãabe tɩ bãmb meng b toor deeg n togs ne b noore:</verse>
				<verse number="5">«A Zã sooba yɩɩ koom soobo, la sã n ya yãmba, yɩ bilfu, y na n soo ne a Vʋʋsem Sõngo.»</verse>
				<verse number="6">B ra tigma taaba la Tʋʋm-tʋmdba ra sokda a Zezi: «Soaala yaa marsã meng la y na n le vigl naama Israyɛl tẽng bɩ?»</verse>
				<verse number="7">Tɩ b leoke: «Ka pakr tɩ y bãng yaa sasa bʋgo la yaa wakat bʋgo la Ba yals rẽ ne b toorẽ daab ye.</verse>
				<verse number="8">Yaa pãng la y na n paame, a Vʋʋsem Sõng pãngã n na n sig yãmba. Y na yɩɩ m kaset dãmba Zerizalɛɛm, Zɩɩde, la Samari, n tãag dũni wã tɛka.»</verse>
				<verse number="9">La a Zezi sẽn gom woto b zẽka yĩngri, bãmb nifẽ la sawadg n waa n lill-ba.</verse>
				<verse number="10">Karen-biisa sẽn waa n yɛs woto n nak b nens n tees yĩngr t'a Zezi looda, neb a yiibu sẽn yer peelse, waa n yalsa b sɛɛgẽ.</verse>
				<verse number="11">B yeel-b lame: «Galile neba, bõe tɩ y yɛs woto n get yĩngri? Zezi ninga sẽn looga woto n bas yãmbã, Zezi ninga y sẽn yãend tɩ kuiis yĩngrã, ad-y b na n lɛɛg n waa boto.»</verse>
				<verse number="12">Tʋʋm-tʋmba siga Oliviye tãng n leb Zerizalɛɛm. Tẽnga ka zãr ye, pa loog kẽnd sẽn tõe n kẽn vʋʋsg daar ye.</verse>
				<verse number="13">Karen-biisa sẽn leb tẽnga pʋga, b rʋ-la b yĩngr doogã b sẽn nong n paad a soab pʋgẽ wã. Da yaa a Piyɛr, a Zã, a Zak, a Andre, a Filip, ne a Toma, a Bartelemi ne a Matiye, a Alfe biig, a Zak, n paas a Simo: M zabr bee ne buuda bɛɛba la a Zak biiga Zɩɩd.</verse>
				<verse number="14">B fãa ra nonga pʋʋsgã ne nonglem yɛnga, bãmb ne pagb kẽere, wala a Maryam, a Zezi ma la b saam-biisi.</verse>
				<verse number="15">Daar a ye tẽedba ra tigma taaba; b ra taa koabg la pisi t'a Piyɛr na n yik n yeel-ba:</verse>
				<verse number="16">«Bũmb n da gʋls Sebr sõng pʋgẽ n da ka tõe n ka pids ye. Yaa a Vʋʋsem Sõng sẽn da gom ne a Daviid noorã a Zɩɩda poorẽ, Zɩɩda ning sẽn lʋɩ a Zezi bɛɛba taoore tɩ b paam n yõk-ba.</verse>
				<verse number="17">A Zɩɩda ra yaa tõnd nin-yende. Yẽ me ra reega Tʋʋmda pʋɩɩr wala tõnd.</verse>
				<verse number="18">La a sẽn deeg a yel-beeda yaoodo, yaa pʋʋg la a ra yã. A sẽn yi yĩngr n lʋɩ, t'a zug reng tẽnga, a yĩnga kao-la a sʋka, t'a yãad yʋlem tomẽ.</verse>
				<verse number="19">Zerizalɛɛm dãmb fãa bãnga yellã la rẽ me la b pʋd pʋʋgã: Akeldama, dat n yeelame tɩ zɩɩm pʋʋgo.</verse>
				<verse number="20">La ad sẽn gʋls Yɩɩla sebr pʋgẽ: ‹Bɩ a zak lebg vɩʋʋgo, bɩ ned da le saag n kẽ a pʋgẽ ye.› La zĩiga to me gʋlsame: ‹Bɩ ned a to reeg a zĩiga.›</verse>
				<verse number="21">Dẽ wã togame tɩ neb niyns sẽn pʋg-b tõndo, Soaala sẽn waa n be ne-dã,</verse>
				<verse number="22">al a Zã soob wakato, n ta raar ning b sẽn yi d sʋka, togame tɩ bãmb dãmba nin-yend wa paas tõnd n yɩ b vʋʋgra kaset kõata.»</verse>
				<verse number="23">Neb a yiib la b tall n wa: a Zozɛf, b sẽn pʋd a soab tɩ Barsabas la a Matiyas,</verse>
				<verse number="24">tɩ b na n pʋʋs woto: «Soaala, yãmb sẽn mi ninsaal fãa sũurã, wilg-y tõndo, neb a yiiba sʋka, yãmb sẽn dat tɩ ned ninga</verse>
				<verse number="25">reeg Koe-nooga tʋʋmde n tʋm, a Zɩɩda zĩigẽ, zĩig ning a sẽn bas n kẽng a sẽn miẽ wã.»</verse>
				<verse number="26">Zu-noog la zu-beed bũmb la b rigl tɩ b yake, la zu-nooga lʋɩ-la a Matiyas, la yẽ la b reeg Tʋʋm-tʋmdba sʋka.</verse>
			</chapter>
			<chapter number="2">
				<verse number="1">Pentekot raar sẽn ta, dat yeelame tɩ paka loogre, a rasem pisnu poore, b fãa ra tigma zĩ yɛnga.</verse>
				<verse number="2">La vugr bala bʋʋr wa sob raoog sẽn fõt bʋʋre n yi yĩngri n wa. B sẽn da be roog ninga wulumda ne bʋʋrã.</verse>
				<verse number="3">B yãee wa zɛlma sẽn wit bugum, sẽn waa n sig ned kam fãa zugu.</verse>
				<verse number="4">B fãa pida ne a Vʋʋsem Sõngo n sɩng n gomd bu-zẽn goama wala a Vʋʋsem Sõng sẽn da yet tɩ gome.</verse>
				<verse number="5">Zerizalɛɛm yaool n da pida ne neb sẽn nong Wẽnd waoogre. B ra yita saaga tẽngr ween-vɩɩs a naasã.</verse>
				<verse number="6">Bʋʋra sẽn maan yĩnga, zãma wã wudg n fãooga taaba. Ned kam fãa yaool n da wʋmdame tɩ b sẽn gomdã ya a meng buuda goama.</verse>
				<verse number="7">B Pɛleng yɩkame tɩ b ra sogsd taaba: «Sẽn gomd-ba fãa ka Galile neb laa?</verse>
				<verse number="8">Maana a wãn marsã la tõnd ned kam fãa sẽn wʋmd a buuda goama?</verse>
				<verse number="9">Ad Part la Mɛd dãmba, ad Elamit, Mezopotami, Zɩɩde la Kapados rãmba, Põ la Azi rãmba,</verse>
				<verse number="10">Frizi la Pãnfili la Libi kɩreng a ye sẽn tot ne Sirɛn, noakens sẽn yit Rom,</verse>
				<verse number="11">Zʋɩf rãmba ne b kẽed-paalse, Krɛt la Arabi rãmba. D sẽn yit zĩig ning fãa, d wʋmdame tɩ b pẽgd Wẽnnaam tʋʋm-bãna ne d buuda goama!»</verse>
				<verse number="12">B pɛleng yɩkame, tɩ b yɛs ne yɩɩre n sogsd taaba: «Wã rat n yeelame tɩ bõe?»</verse>
				<verse number="13">Kẽer me ra laad-b lame n yetẽ: «Yaa rã toos n tar ba.»</verse>
				<verse number="14">A Piyɛr yik n yalsa yĩngri, yẽ ne Piig la a ye wã, la a zẽka a koɛɛg n yeele: «Zɩɩde rãmba la yãmb fãa sẽn kẽed Zerizalɛɛm, kelg-y m goama la y wʋm neere.</verse>
				<verse number="15">Ad-y ka rãam n tar nin-bãmba, wala yãmb sẽn tẽeda ye tɩ nan yaa yibeoogo, tɩ sõora nan ka paam n zẽk ye.</verse>
				<verse number="16">Yaa bãngda sẽn yeelã n taase:</verse>
				<verse number="17">‹Bũmb n na n zĩnd yaoolem daarã — Soaala n gomde — m na n sika m Vʋʋsem Adem biis fãa zutu. Y kom-dibli la y kom-pugli na n yiisa bãngr goama. Y kom-bɩɩba na n yãee bõn-bãna tɩ y nin-kẽems zãms-zams bãna.</verse>
				<verse number="18">M na sika m Vʋʋsma m neba zutu, rap wala pagba.</verse>
				<verse number="19">M na n yiisa bõn-bãn yĩngri, saag zugu la wẽnd makr dãmb tẽng zugu, saaga tẽngre</verse>
				<verse number="20">Wĩntoog na n lebga yʋngo, tɩ kiuug moog wa zɩɩm tɩ Soaala raarã, b ra-kãsenga yaool n wa.</verse>
				<verse number="21">La ned ninga fãa sẽn na n kẽ bãmb na n paama fãagre.›</verse>
				<verse number="22">Israyɛl kamba, kelg-y woto: Ad-y yaa Nazarɛt Zezi wã la Wẽnd kõ kaset tɩ bãmb be-la b poorẽ, ne wẽnd makr dãmba la bõn-bãna b sẽn maan y nifẽ tɩ y fãa miẽ.</verse>
				<verse number="23">Ad-y yaa bãmb la yãmb zãmb yã. Rẽ yaool n ka ling Wẽnd yam zulunga ye, tɩ b ra nee rẽ al zamaan woko. Nazarɛt Zezi wã la yãmb yõk n kɩs nin-wẽnse tɩ b ka-b pik zugu n kʋ.</verse>
				<verse number="24">La Wẽnd vʋʋg-b lame, la b tɩlga Kɩɩmkulg yɛɛsgo. Kɩɩmkulg pʋs n da miime t'a ka tõe n paalg-a a soolmẽ ye;</verse>
				<verse number="25">tɩ bãngda Daviid da zoe n goma woto: ‹M da nee Soaala sẽn n kẽnd m taoor wakat fãa; b yegda m dɩtgo tɩ m da latem ye;</verse>
				<verse number="26">dẽ me la m noog m sũuri tɩ laad wa n noorẽ tɩ m yĩnga tõr gãe ne saagre,</verse>
				<verse number="27">saagr tɩ y kõn bas m sɩɩga t'a pa ne kɩɩms ye, la y kõn bas y nin-sõnga t'a bãng yaoogẽ põogr ye.</verse>
				<verse number="28">Y wilg-m la vɩɩm sore la m sã n be ne yãmba m kɩdemda sũ-noogo.›</verse>
				<verse number="29">M saam-biisi, ad-y d tõe n togs-y la vẽenega, d yaab a Daviid kiime, tɩ b solg-a yaoogẽ, t'a yaooga ket n be ne rũnna.</verse>
				<verse number="30">A Daviid sẽn da ya bãngda, n mi tɩ Wẽnd meng n da kãab-a ne wẽenego, t'a yageng a ye n na n dʋ a naama zaoore,</verse>
				<verse number="31">a beool n bãnga Krista vʋʋgre, tɩ sɩda Krista ka pa Kɩɩmkulgu, la b yĩnga ka bãng yaoog põogr ye.</verse>
				<verse number="32">Zezi kãnga, Wẽnd sɩd vʋʋg-b lame, la d fãa gill tara rẽ kaseto.</verse>
				<verse number="33">Marsã yaa Wẽnnaam Ba rɩtg la b zĩ ne pẽgre. La Ba kõ-b la a Vʋʋsem Sõngo, b sẽn da kãabe. Dẽ me la y nif la y tʋbr tar kaset dũnna.</verse>
				<verse number="34">Sã n ya a Daviid, yẽ pa rʋ arzãn ye. Ãnd yell marsã la a gomda: ‹Zu-soaba yeela m Soaalã: zĩnd m dɩtgo</verse>
				<verse number="35">n gũ raar ning m sẽn na n gãneg f bɛɛbã, tɩ f teeg-b n zĩẽ.›</verse>
				<verse number="36">Bɩ Israyɛl rooga tõr bãng vẽenega, tɩ Zezi ninga Wẽnd sẽn kɩt t'a lebg Soaala la Krista, yaa yãmb sẽn ka a soab pikã.»</verse>
				<verse number="37">Yɩɩ wa bũmb n kõs sẽn kelg-ba sũuri, tɩ b yeel a Piyɛr ne Tʋʋm-tʋmdbã: «Yaa bõe la d tog n maane, d saam-biisi?»</verse>
				<verse number="38">A Piyɛr leok-b lame: «Tuub-y y manesma la ned kam fãa reeg soob a Zezi yʋʋr yĩnga, n paam a yel-wẽna sugri, la rẽ poore y na paam a Vʋʋsem Sõngo.</verse>
				<verse number="39">Yaa yãmb yĩng la kãabga kãabyã, yãmb ne y kamba n paas bu-zẽmbã, wala Soaala sẽn dat n bool-b tɛka.»</verse>
				<verse number="40">Ne goam buud ka tɛka, a Piyɛr da kõta kaseto la a sagend woto: «Fãag-y y meng ne zamaan yookã.»</verse>
				<verse number="41">Neba me kelga a goama n sak n deeg soobo. A Piyɛr sẽn paam tẽedba baraare, taa tus a tãabo.</verse>
				<verse number="42">B ra ka viigd ne Tʋʋm-tʋmdba kareng kelgr ye, ne taab sõngre, ne b paoonga lagengo, ne Bura pʋɩɩbo, la ne pʋʋsg ye.</verse>
				<verse number="43">Neba fãa ra zĩi ne rabeem tɩ yaa bõn-bãna la wẽnd makr dãmb ka tɛka la Tʋʋm-tʋmdba ra maanda.</verse>
				<verse number="44">Tẽedba da rɩkda b sẽn tar fãa n fãoogd taaba.</verse>
				<verse number="45">B ra koosda b pʋto la b teed a taaba n pʋɩt ligdã. Ned kam fãa ra paamda wala a zu-loɛɛga yolsg sẽn dat tɛka.</verse>
				<verse number="46">Beoog sẽn vẽeg fãa b ra kẽnda wẽnd doogẽ. B zagsẽ wã la b da rɩt lagem taab rɩɩbã la ra yaa sũ-noog ne sũ-noogo tɩ zoenif ka n gɩdgd sɩd pukri ye.</verse>
				<verse number="47">B ra tara Wẽnd pẽgre la neba taaba me ra waoogd-b lame. Beoog sẽn vẽeg fãa, Wẽnd sẽn fãag b rãmba da wat n paasda Tiginga sõore.</verse>
			</chapter>
			<chapter number="3">
				<verse number="1">A Piyɛr ne a Zã waa n dabda wẽnd doogẽ zafar pʋʋsg yĩnga.</verse>
				<verse number="2">Mik põor la b mii n tar n wat n gãnegd beoog sẽn vẽeg fãa wẽnd dooga noorẽ, noor ning sẽn boond tɩ No-neerã. Woto a tõe n bõsa sẽn kẽed-b wẽnd doogã.</verse>
				<verse number="3">A Piyɛr ne a Zã sẽn ta n na n kẽ la põora sẽn sɩng-b bõsgo.</verse>
				<verse number="4">T'a Piyɛr ne a Zã na n ges-a n yeele: «Ges tõndo.»</verse>
				<verse number="5">A sɩd nooda a nin n get-b la a tẽed bũmbu.</verse>
				<verse number="6">A Piyɛr yeel-a lame: «Ad-m ka tar wanzurf la sãnem ye, la m na n kõ-f-la m sẽn tare: a Zezi Krista, Nazarɛt daoã yʋʋr yĩnga, m kõt-f la noore tɩ f yik n kẽne.»</verse>
				<verse number="7">A sẽn gãd-a ne a rɩtgo, a zẽk-a lame. Koamsa karga ne a nao-sũkã soga taaba.</verse>
				<verse number="8">Vugr bala a yalsa yĩngri n sɩng kẽnde, n tol n tũ n kẽ wẽnd doogẽ. A Kẽndame la a mii n yɩk n tiimde la a pẽgd Wẽnnaam.</verse>
				<verse number="9">Neba fãa yãenda a sẽn kẽnd la a pẽgd Wẽnde.</verse>
				<verse number="10">Neba fãa bãngame tɩ yaa yẽ n da bõsd wẽnd dooga No-neerẽ wã. Yella yɛɛs-b lame n kẽes-b rabeem kãsenga.</verse>
				<verse number="11">Sẽn paam-a laafi wã ra pa le sergd n basa Piyɛr la a Zã ye. Neba kaoogame n waa ne pɛlen-yɩka, a Salomon zãongẽ wã.</verse>
				<verse number="12">A Piyɛr sẽn yãend-ba, a kõ-b la koɛɛga: «Israyɛl kamba, bõe tɩ y ka na n gãneg y yam. Bõe tɩ y tar-d gesgo wa yaa ne d meng pãnga, wa yaa ne d pʋʋsga pãnga la d tõog tɩ raoã kẽnd yĩngri?</verse>
				<verse number="13">Yaa Abraam, a Izaak la a Zakoob Wẽnnaam n pẽg b Biig a Zezi, rao ning y sẽn yõk n kɩsã. Yãmb yeelame tɩ y ka mi-a, a Pilat taoore. A Pilat yaool n da rat n bas-a lame.</verse>
				<verse number="14">Yɩɩ yãmb n dõd Nin-sõngo, ned sẽn ka tara a toorẽ yelle. Yãmb n kos tɩ b bas a Barabas, nin-kʋʋdã, n pa kʋ ye.</verse>
				<verse number="15">N yaool n yet tɩ b kʋ Vɩɩma Naaba. Bãmb la Wẽnd vʋʋg kɩɩms sʋka la d tara rẽ kaseto.</verse>
				<verse number="16">Ad-y yaa bãmb yʋʋra tẽebo, yaa bãmb yʋʋra pãng yĩnga la koams ning y sẽn ne la y sẽn mi wã, le paam pãnga n yɛs y taoor ne laafi.</verse>
				<verse number="17">La m miime, m saam-biisi, tɩ y sẽn maan woto wã, yãmb wala y buuda kãsem-dãmba, yɩɩ yĩdgu.</verse>
				<verse number="18">Sã n ya Wẽnde, bãmb yẽ ra beool n wilga ne bãngdba fãa gill noore tɩ b Nin-sõnga na n namsame. La sẽn da gom n dɩgla la b pids yã.</verse>
				<verse number="19">Dɩlla maan-y tuubgu, teem-y zʋgo, n paam y yel-wẽna yẽesgo.</verse>
				<verse number="20">Sã n ya woto Soaala na n waa ne pems maasg y yĩnga b sã n wa tʋm a Zezi, Fãagd ning b sẽn da kãab yãmb al daar woko.</verse>
				<verse number="21">Nananda a Zezi Krista tog n paa arzãn n gũud wakatã wakat ninga bũmb fãa sẽn na n leb a zĩigẽ tɩ bãngdb sõma gomd a yell al daar zãrã.</verse>
				<verse number="22">A Moyiiz n deng n yeele woto: Yãmb saam-biisa sʋka Soaala Wẽnnaam na n yiisa bãngd a ye sẽn wẽnd maam. A sẽn na n togs-y bũmb ning fãa y na kelge.</verse>
				<verse number="23">Ned ninga fãa sẽn na n zãgs a kelgre bɩ b yiis-a buudẽ.</verse>
				<verse number="24">A Moyiiz poore yɩɩ a Samwɛl, la sẽn pʋg-b yẽnna, n gom dasem niyns d sen vɩ dũnna wã yelle.</verse>
				<verse number="25">Ya yãmb la bãngdba kamba la zooda kamba, zood ning Wẽnd sẽn yõg ne d yaabrãmbã b sẽn waa n yeel a Abraam: Fo yagensa maasmẽ la Ãdem biig fãa na n paam m barka.</verse>
				<verse number="26">Pipi yaa yãmb yĩng la Wẽnd tũus yã la b vʋʋg b Sõgna t'a wa sik bark yãmb ned kam fãa zugu a sã n mik tɩ ned kam fãa zãaga ne a wẽnema.»</verse>
			</chapter>
			<chapter number="4">
				<verse number="1">B ra ket n gomda ne zãma wã la ade, Maan-kʋʋdba, wẽnd do-gũuba kãsma la Saduseẽ rãmba poogame.</verse>
				<verse number="2">B sũur pa yɩ noogo b sẽn da karemd nebã n gomd a Zezi yelle, n gomd b sẽn vʋʋg kɩɩms sʋkã yelle.</verse>
				<verse number="3">B yõk-b lame n sui roogo n gũud vẽkembeoogo. Zĩiga ra zoe n sobgame.</verse>
				<verse number="4">Sẽn sak-b tẽeba me yɩɩ wʋsg baraare, neb na ta tus a nu, rapa bala.</verse>
				<verse number="5">Vẽkembeoogo buuda kãsem-dãmba, nin-kẽemsã, karen-saam-dãmba sẽn be-b Zerizalɛɛma, fãa tigma taaba.</verse>
				<verse number="6">Ad-a An, maan-kʋʋd kãsenga, a Kaif, a Zã ne a Aleksãndr, la maan-kʋʋdba kãsem-dãmba neba.</verse>
				<verse number="7">B boola Tʋʋm-tʋmdba bʋʋdo n sɩng b sokre: «Yãmba, yãmb paama sor yɛ la ãnd n tʋm yãmba?»</verse>
				<verse number="8">T'a Piyɛr sẽn pid ne Vʋʋsem Sõng na n yeele: «Buuda nanamse la nin-kẽemse,</verse>
				<verse number="9">yaa yel-sõmd la d maan ne koamsã la rũnna, yãmb bool-d la bʋʋdo, tɩ d wa togs d sẽn maan bũmb ning t'a paam laafi.</verse>
				<verse number="10">Bɩ yãmb fãa la Israyɛl tõra bãnge: Yaa Nazarɛt Zezi wã yʋʋr yĩnga. Yaa yãmb sẽn ka a soab pika tɩ Wẽnd vʋʋg kɩɩms sʋkã. Yaa yẽ la yẽ a ye tãa yʋʋr yĩnga la koams kãnga paam laafi n yɛs y taoore.</verse>
				<verse number="11">Yaa yẽnda la kugr ninga yãmb tãn-metba sẽn bas kɛɛngã, la yẽ n lebg rooga kug ma.</verse>
				<verse number="12">Saaga tẽngr ka, d pa tar yʋʋr a to sẽn tõe n fãag-d ye.»</verse>
				<verse number="13">B sẽn yãend t'a Piyɛr ne a Zã gomda wa neb sẽn minim goama, n yaool n ka karem n siki, n yaool n pa vẽen ne rog-n-mika zãngã, bʋʋda rãmb pɛleng yɩkame. B sɩd deegame tɩ b ra tũuda a Zezi.</verse>
				<verse number="14">B ra naag n nee sẽn paam-a laafi wã t'a yɛs b sɛɛgẽ, woto b ra ka tar sẽn na paas ye.</verse>
				<verse number="15">B kɩtame tɩ Tʋʋm-tʋmdba zãag ne bʋʋdbã, tɩ b paam n yẽs ne taaba.</verse>
				<verse number="16">B ra yetame: «Bõe la d na n maan nin-bãmba? Yaa vẽeneg ne Zerizalɛɛm tõre tɩ b maana wẽnd makre la d ka tõe n ka reeg ye.</verse>
				<verse number="17">D sẽn pa rat tɩ yella le yelg n paas zãma wã sʋka, d na n mooga d nin n gɩdg-ba tɩ b ra le pʋd ned ba a ye taoore, a Zezi yʋʋra ye.»</verse>
				<verse number="18">B boola Tʋʋm-tʋmdba tɩ b lɛɛg n wa, la b yeel-b lame tɩ b ra le gome, tɩ b ra le zãms ba fɩ a Zezi yʋʋr yĩng ye.</verse>
				<verse number="19">Dẽ me la a Piyɛr la a Zã leok-ba: «Yãmb n na n ges la y togs do sã n ya sõmbo Wẽnnaam nifẽ tɩ d deeg yãmb noore n yaool n tõdg bãmb dẽnna?</verse>
				<verse number="20">Sã n ya tõndo, tõnd yẽ ka tõe n ka moon d sẽn yãend la d sẽn wʋm ye.»</verse>
				<verse number="21">Bʋʋda rãmb kong n le mooga b nin ne-ba, la b bas-b lame tɩ b ra ka mi sɩbgr ning b sẽn na n sɩbg-b ye. B ra zoeta rabeem tɩ zãma wã ra pẽgda Wẽnd, bãada sãoogr yĩnga.</verse>
				<verse number="22">Bãada sẽn sãoogã yʋʋm da pida pisnaas n dogl.</verse>
				<verse number="23">B sẽn pam b mense a Piyɛr ne a Zã leba b tũud-n-taasa nengẽ la b togs-b la maan-kʋʋdba la nin-kẽemsa sẽn gɩdg-b bũmb ninga.</verse>
				<verse number="24">B fãa sẽn wʋm dẽ, b naaga taab vugr bala n yeele: «Yãmb n naan yĩngr la tẽnga la mogr ne a pʋgẽ teedo, Soaala.</verse>
				<verse number="25">Yaa yãmb n yeel ne a Vʋʋsem Sõng vẽnegre la ne a Daviid noore, yãmb sõgne la tõnd yaaba: ‹Bõe tɩ bu-zẽmba wukd ne tɩtaam bõe tɩ b zĩi n geend b geel yaalse?</verse>
				<verse number="26">Dũni wã dĩm dãmba sũu taaba, tɩ b kombɛɛmba tigim taaba n na n tak zabre ne b Soaala, ne Wẽnd sẽn tʋm a soabã?›</verse>
				<verse number="27">B sɩd tigma taab tẽn kãnga pʋgẽ n na n zab ne y Sõgna a Zezi, yãmb sẽn tʋm a soabã. Ada Erod, a Põs Pilat, ad bu-zẽmba ne a Israyɛl,</verse>
				<verse number="28">b sũu taaba n na n pids yãmb pãnga la y yam pidunga sẽn da sede al zamaan woko.</verse>
				<verse number="29">Sẽn lebg woto marsã, Soaala, tɩ b rat tõnd ne wẽngã, la sẽn na n yɩlẽ tɩ y yemsa paam daoodo n moon y Koe-noogã,</verse>
				<verse number="30">bɩ y wilg y pãnga, y Sõgna Zezi yʋʋr yĩnga, ne bãad-dãmb sãoogre, ne wẽnd makr dãmba la bõn-bãna.»</verse>
				<verse number="31">B pʋʋsga wakato, b sẽn da be roog ninga miimame. Fãa gill pida ne a Vʋʋsem Sõngo tɩ b tar Wẽnd Koe-nooga moonego ne sũ-keelem.</verse>
				<verse number="32">Ne b sõora sẽn da lebg zembalã, tẽedba ra yaa yam a ye la sũur a ye. Ned da ka tar bũmb n yet tɩ yaa rẽnd ye. Bũmb fãa ra yaa b fãa soolem.</verse>
				<verse number="33">Yaa ne tʋʋm bãna la Tʋʋm-tʋmdba ra kõt a Zezi vʋʋgra kaseto. Neba sũur da nooma ne-ba.</verse>
				<verse number="34">Bũmb da ka paoogd ned ba a ye. Sẽn da tar-b pʋto la teed a taaba da koosd-b lame n wat ne ligdã</verse>
				<verse number="35">n dɩgend Tʋʋm-tʋmdba taoore. Dẽn marsã la b ra tõe n kõ ned kam fãa wala a zu-loɛɛga yolsg sẽn dat tɛka.</verse>
				<verse number="36">Sɩnga ne a Zozɛf; yẽnda la b sẽn pʋd t'a Barnabe, a mi sagl n gãneg sũuri; a yaa Levi buud neda la a ra yita Sɩpr tẽnga.</verse>
				<verse number="37">A ra tara pʋʋgo, a koos-a lame n tall ligdã n wa kɩs Tʋʋm-tʋmdbã.</verse>
			</chapter>
			<chapter number="5">
				<verse number="1">A Anani me ne a pag, a Safir, waa n koosa b pʋʋgo.</verse>
				<verse number="2">A Anani seda ne a paga n yãk ligdã n yaool n tall sẽn keesã n wa kɩs Tʋʋm-tʋmdbã.</verse>
				<verse number="3">Dẽ la a Piyɛr yeel-a: «Anani, bõe yĩng la f sak tɩ Sʋtãan kẽ f sũurẽ tɩ f wedg pʋʋga ligdi n na n tudg Wẽnd Vʋʋsem?</verse>
				<verse number="4">F Pʋʋga sẽn da waa n ket f soolmẽ, da yaa pakr tɩ f koos-a bɩ? La f sẽn koos-a wã, ka foo n so a ligdã n tõe n maan f sẽn dat ne-a bɩ? Maana a wãna tɩ soos n kell n yet tɩ kɩsa zãnga waa f yamẽ? Ad ka ninsaalb la f yag zirẽ ye, yaa Wẽnd menga.»</verse>
				<verse number="5">A Anani sẽn wʋm gomdã, a lʋɩɩme n kell n ki. Rabeem kãseng me yõka sẽn wʋm-b kibarã.</verse>
				<verse number="6">Kom-bɩɩb n wa n pil-a fuugu n dɩk-a n tɩ mum.</verse>
				<verse number="7">Wakat a tãabo sẽn looge, a paga sẽn da ka mi tɩ yell n maana me waame, la a sẽn kẽ,</verse>
				<verse number="8">a Piyɛr yeel-a lame: «Yɩɩ woto tɛk la y sẽn koos y pʋʋga bɩ?» Tɩ yẽ leoke: «N-ye! Yɩɩ boto.»</verse>
				<verse number="9">T'a Piyɛr na n yeel-a: «Yãmb yɩɩ wãn n sed ne taaba, n na n belg a Vʋʋsem Sõngo? Ade, sẽn yɛs-b rignoorẽ wã yaa sẽn tɩ mum-f sɩdã, la fo me la b waa n na n dɩke.»</verse>
				<verse number="10">Nif kamsg pʋgẽ, a Anani lʋɩ-la a Piyɛr taoore n be kũum. Kom-bɩɩba sẽn kẽ wã mikame t'a kiime tɩ b tall-a n loog n tɩ mum-a n yegl a sɩda.</verse>
				<verse number="11">Rabeem kãseng yõka Tigingã zãnga la sẽn wʋm-b kibara fãa.</verse>
				<verse number="12">Zãma wã sʋka, yaa bõn-bãna la wẽnd makr dãmb ka tɛka la Tʋʋm-tʋmdba ra maanda.</verse>
				<verse number="13">B ra zemsa taab n paad a Salomo zãongẽ wã. Ned ba a ye ra ka saagd n yi kɛɛnga n wa lagem ne-b ye. Zãma wã da tara b pẽgr bala.</verse>
				<verse number="14">Tẽedba sõor da tara paasgo, pagb la rapa,</verse>
				<verse number="15">al tɩ b ra wat n dɩgend bãad-dãmba ne b gãas, gãas paal wala kʋda, soya zutu, tɩ ba na yɩ nin-yend, bɩ a Piyɛr maasma bui-a a sã n wa looda.</verse>
				<verse number="16">Zãma wã ra yita Zerizalɛɛm tẽn-toosa meng n wat ne b bãad-dãmba la Sʋtãan yood sẽn kẽ b rãmba la b fãa ra paamda laafi.</verse>
				<verse number="17">Sega maan-kʋʋd kãsenga waoongo, yẽ ne a poorẽ dãmba la Saduseẽ rãmba. Fãa sũur da pida ne beem bala,</verse>
				<verse number="18">tɩ b na n yõg Tʋʋm-tʋmdba n sui bi-bees roogẽ.</verse>
				<verse number="19">La Soaala malɛk waa yʋngo n pags bi-beesa roog kʋɩlemse tɩ b yi t'a yeel-ba:</verse>
				<verse number="20">«Dig-y wẽnd doogẽ wã n tɩ wilg zãma wã bũmb ning fãa sẽn get fãagra yelle.»</verse>
				<verse number="21">Tʋʋm-tʋmdba reega malɛka noore la b tõda beoog n kẽ wẽnd doogẽ wã, n sɩng zãmsgo. Maan-kʋʋd kãsenga waa ne a poorẽ dãmba, n bool bʋ-kaoodba bʋʋda zĩigẽ, ne Israyɛl buuda nin-kẽemse la b yeelame tɩ b tɩ yiis Tʋʋm-tʋmdba bi-beesa roogo n tall n wa.</verse>
				<verse number="22">Sẽn kẽng-ba n na tɩ yiis-b bi-beesa roogã ka tɩ yãend-b ye tɩ b lɛɛg n wa yeele:</verse>
				<verse number="23">«D tɩ mikame tɩ bi-beesa roog kʋɩlens paga neere, d yãenda gũud fãa a zĩigẽ. La d sẽn pake d pa yãend b sẽn yõk b rãmba pugẽ ye; ned ba a ye.»</verse>
				<verse number="24">B sẽn wʋm woto, gũudba naaba la maan-kʋʋd kãsenga yɛɛsame la b fãa ra baooda yella võore.</verse>
				<verse number="25">Wakat kãng la ned waa n yeel-ba: «Yãmb sẽn da kẽes b rãmb roogã, ad-y b bee wẽnd doogẽ n karemd nebã.»</verse>
				<verse number="26">Tɩ gũudba kãsma ne a neba na n leb wẽnd doogẽ wã, n tɩ wa ne-ba. B ka maan b pãng ye; b ra zoeta zãma wã, b ra zoeta b na n wa lab-b ne kuga.</verse>
				<verse number="27">B sẽn wa, b kẽes-b la bʋ-kaoodb bɛda bʋʋdo tɩ Maan-kʋʋd kãsenga na n sok-ba:</verse>
				<verse number="28">«Tõnd da ka yeel yãmb tɩ y ra saag n pʋd Neda yʋʋr laa. Yaool n yaa zãms kãng la y yelg n pid Zerizalɛɛm tõre! Yãmb datame tɩ d dɩ a zɩɩma taal bɩ bõe?»</verse>
				<verse number="29">Ta Piyɛr na n leoke ne a taabã: «Yaa Wẽnd noora la d tog n sake n yɩɩd ninsaal dẽnna.</verse>
				<verse number="30">D yaab rãmba Wẽnnaam n vʋʋg Zesi ninga y sẽn da ka pik n kʋ wã.</verse>
				<verse number="31">Zezi kãng la b zĩndg b rɩtgo n kɩt t'a lebg Dĩm la Fãagda, sẽn na n yɩlẽ t'a Israyɛl paam, bãmb maasmẽ, a yel-wẽna tuubgu la b sugri.</verse>
				<verse number="32">Tõnd tara yell kãens fãa kaseto, tõnd ne a Vʋʋsem Sõngo, b sẽn kõt sẽn kẽed-b bãmbã.»</verse>
				<verse number="33">B ra kelgda a Piyɛr goama tɩ b sũur fõta, tɩ b kaool b kũum.</verse>
				<verse number="34">Dẽ la Farizẽ a ye sẽn boond tɩ Gamaliyɛl yik bʋʋda zĩigẽ. Da yaa Noora karen-saamba, neba fãa sẽn da waoogde. A kosame tɩ b zãag ne Tʋʋm-tʋmdba bilfu,</verse>
				<verse number="35">la a yeela bʋ-kaoodbã: «Israyɛl buudu, gũus-y y sẽn dat n maan bũmb ning ne nin-bãmba wã.</verse>
				<verse number="36">Bãng-y tɩ raar sẽn vẽsg bilfu a Tewudas yikame n yet tɩ yẽ yaa raoa, tɩ neb na ta kobs-naas yik n pʋg-a. B kʋ-a lame t'a poorẽ dãmba sẽege, la bũmb ka kell ye.</verse>
				<verse number="37">Yẽ poore, sõadga wakato, yaa Galile rao a Zɩɩda, n paam tɩ neb sũ a poorẽ. Yẽ me kiime tɩ sẽn da pʋgd-b yẽnda wã sẽege.</verse>
				<verse number="38">Dũnna wã, m yet-y lame, bas-y nin-bãmba, da lʋɩɩs-y y toog ye. B goama wala b tʋʋma sã n yit ninsaal nengẽ, b na n menema b toore.</verse>
				<verse number="39">La sã n sɩd yaa Wẽnd nengẽ la b yita, y kõn tõog n sãam fɩ. Woto wã da saag-y n wa lebg Wẽnd bɛɛb ye.» Fãa reega a saglgo.</verse>
				<verse number="40">B le talla Tʋʋm-tʋmdbã n wa sʋka. B pãb-b la ne kaase, n yeel tɩ b ra saag n pʋd a Zezi yʋʋr ye la b bas-b lame.</verse>
				<verse number="41">B yii bʋʋda zĩigẽ la b ra kɩdemda sũ-noogo b sẽn paam paoogre a Zezi Yʋʋr yĩnga.</verse>
				<verse number="42">Beoog sẽn vẽeg fãa, wẽnd doogẽ wã bɩ b zagsẽ, b ra ka vʋʋsd ne a Zezi Krista Koe-nooga mooneg ye.</verse>
			</chapter>
			<chapter number="6">
				<verse number="1">Tẽedba sõor sẽn da tar paasg yĩnga, wakat n zĩndi tɩ sẽn gomd-b grɛka guglem ne Ebre rãmbã. B ra yetame tɩ beoog-beoog pʋɩɩra wakato, b wẽgda bãmb pʋg-kõapa.</verse>
				<verse number="2">Dẽ me la Tʋʋm-tʋmdba tigim karen-biisa zãnga n yeel-ba: «Ka segd tɩ tõnd bas Koe-nooga moonego n ges rɩɩba pʋɩɩr ye.</verse>
				<verse number="3">Ges-y yãmb sʋka n yãk neb a yopoe sẽn tar yʋ-noogo, tɩ Wẽnd me pids-b ne a Vʋʋsem Sõng vẽenem, tɩ d kõ-b tʋʋmd kãnga.»</verse>
				<verse number="4">Sã n ya tõndo, tõnd tʋʋmd na n yii pʋʋsgo la Koe-nooga moonego.</verse>
				<verse number="5">Koɛɛga taa neba fãa yam tɩ b na n yãk a Etiyɛn ned sẽn pid ne tẽeb la ne Wẽnd Vʋʋsem, n paas a Filip, a Prokor, a Nikanor, a Timon, a Parmenas la a Nikola, Zʋɩf kẽed paalg sẽn yit Antiyos</verse>
				<verse number="6">B tall-b lame n wa Tʋʋm-tʋmdba taoore tɩ bãmb pʋʋse la b tẽeg b nus b zutu.</verse>
				<verse number="7">Wẽnd Gomda ra paamda moonego. Karen-biisa sõor da paasda wʋsg Zerizalɛɛm la maan-kʋʋdba wʋsg mens da sak n lebga tẽedba.</verse>
				<verse number="8">A Etiyɛn sẽn da pid ne sõmblem la pãnga, ra bee b sʋk n maand wẽnd makr dãmba la bõn-bãna.</verse>
				<verse number="9">La neb n waa n yiki n na n wẽ no-koɛɛm ne a Etiyɛn. Yaa pʋʋsg roog a ye rãmba sẽn yɩ yem-daad Rom la sẽn paam b mens n lɛɛg n wa. Le paasa Sirɛn neba, ne Aleksãndri, Silisi la Azi rãmba.</verse>
				<verse number="10">B ra pa tõe n lub a Etiyɛn ye. A tara yam vẽenem sẽn pa paoode la a Vʋʋsem Sõng da gomda ne a noore.</verse>
				<verse number="11">B kong n bao ligd n kõ neb tɩ b wa yeele: «D wʋmame t'a gomd n tʋʋsd a Moyiiz la a tʋʋsd Wẽnde.»</verse>
				<verse number="12">B rãmba Zãma wã, nin-kẽemsã la Noora karen-saam-dãmbã. B soos n yõk-a lame n wa bʋʋda zĩigẽ.</verse>
				<verse number="13">Be me b waa ne kaset ziri dãmba sẽn yeele: «Nin-kãnga ka vʋʋsd ne wẽnd dooga la Noora sãbsg ye.</verse>
				<verse number="14">D wʋma a noorẽ tɩ Nazarɛt Zezi wã na n wãa wẽnd do-kãnga la a teem a Moyiiz rog-n-mikã.»</verse>
				<verse number="15">Sẽn da be-b bʋʋda zĩigẽ fãa da geta a Etiyɛn laa ra wẽnda malɛka.</verse>
			</chapter>
			<chapter number="7">
				<verse number="1">Maan-kʋʋd kãsenga sokame: «Sẽn togsa yaa boto bɩ?»</verse>
				<verse number="2">T'a Etiyɛn leoke: «M ba rãmba, m saam-biisi, Wẽnd ninga sẽn tog ne pẽgrã lika d yaaba a Abraam, a sẽn da waa n ket Mezopotami. A ra nan ka ti a zak Arã tẽng ye.</verse>
				<verse number="3">La ad-b sẽn yeel-a: Bas f ba-yiri la f buuda neba la kẽng tẽng ning m sẽn na n wilg-fu.</verse>
				<verse number="4">A Abraam yii Kalde tẽnga n wa kẽ Arã. Yaa a ba wã kũum poore la Wẽnd yiis-a be n tɩ kẽes-a y sẽn be tẽng ninga marsã wã.</verse>
				<verse number="5">A pa reeg vẽenem tẽn-kãnga, ba sẽn zems nao-pʋg yalem. A paama Wẽnd kãabgo bala, tɩ yẽ n na n soog tẽngã, la yẽnda yagense, yẽnda loogr poore; la rẽ t'a rag n nan ka rog biig ye.</verse>
				<verse number="6">Yaa woto la Wẽnd gom yã: ‹A buuda na n paa tẽn-zẽngẽ, b na n kẽes-a-la yembdo la yʋʋm kobs naas tõre, a na n yãee toogo.</verse>
				<verse number="7">La Buud ninga sẽn na n kẽes-b yembdã, maam n na n kao a bʋʋdo, maam, Naaba-Wẽnde. Dẽn poore, m na n yiis-b la be n wa kẽes ka la ka la m na n waoog-ma.›</verse>
				<verse number="8">B waa n yõg zoodo. La zood kãng kaset la bãong kẽesgo. Yɩɩ woto la a Abraam kẽes a biig a Izaak bãongo, a rog tɩ rasem a nii. A Izaak me maana boto ne a Zakoob, t'a Zakoob maan boto ne a kamb piig la a yiibã.</verse>
				<verse number="9">Yaab rãmba maana sũ-kiir ne a Zozɛf n koos-a, tɩ b tall-a n loog Ezipt tẽnga. La Wẽnd da pʋgda a poore.</verse>
				<verse number="10">Beelẽ b yiis-a la a zu-loees fãa pʋgẽ n kõ-a bark la yam pidungu, Ezipt naaba zakẽ. Ezipt naaba kõ-a la kãsengo Ezipt tẽnga la a meng zakẽ.</verse>
				<verse number="11">Kom kãsenga la fare n yaool n wa lʋɩ Ezipt la Kanaã. Rɩɩb ra ka bee n dɩtẽ ye.</verse>
				<verse number="12">Yaab rãmb sẽn wʋm tɩ bũmb ket n tõe n paama Ezipt, a Zakoob tʋm-b-la be: dẽ yɩɩ pipi kẽnde.</verse>
				<verse number="13">B kẽnd a yiib soabã la a Zozɛf lik a menga a kẽem-dãmba la rẽ me la Ezipt naaba bãng a sẽn yitẽ.</verse>
				<verse number="14">A Zozɛf tʋmame tɩ b tɩ wa ne a ba, a Zakoob, la a ba wã zaka rãmba; b zãng ra yaa pisopoe la a nu.</verse>
				<verse number="15">A Zakoob tʋga Ezipt, n tol n tɩ pa be, yẽnda ne d yaab rãmbã.</verse>
				<verse number="16">B yĩnsã la b tall n wa Sikɛm, yaoog ning a Abraam sẽn daa a Emmor kamba nengẽ; a Emmor la a Sikɛm ba.</verse>
				<verse number="17">Wẽnd sẽn da wẽen ne b meng n kãab a Abraam bũmb ninga pidsg ra kolgdame. Buuda waa n fɩɩga zembal Ezipt tẽnga.</verse>
				<verse number="18">Dĩm paalg me n waa n dɩt Ezipt tẽng naam la yẽ ka bãng a Zozɛf ye.</verse>
				<verse number="19">Dĩm kãnga yãenda rabaar buud toor-toore n nams d yaab rãmba. Yẽ n tol n kɩt tɩ b fãsd kambã b ma nusẽ n basd-b tɩ b kiidẽ.</verse>
				<verse number="20">Wẽnd kãng la a Moyiiz wa moogo, la Wẽnd meng pẽga a neerma. Kiisa tã la a paa a ba zakẽ.</verse>
				<verse number="21">La b sẽn waa n kong n lob-a, yɩɩ Ezipt naaba bi-pugl n dɩk-a, n wub-a waa a meng biiga.</verse>
				<verse number="22">Yɩɩ woto la b wub a Moyiiz, n weka yama wa Ezipt biiga la a yɩɩ ned sẽn pid zãnga a goamẽ la a tʋʋmẽ.</verse>
				<verse number="23">A yʋʋm sẽn waa n digd pisnaase, a kõ-la a meng yam n na n gilg n ges a saam-biisã, Israyɛl kambã.</verse>
				<verse number="24">A sẽn yãend tɩ b namsd bãmb nin-yende, a kʋʋ Ezipt raoã sẽn da namsd-a wã.</verse>
				<verse number="25">A ra tẽedame t'a buuda rãmb na bãng tɩ yaa Wẽnd n tʋm-a t'a wa fãag-ba. B ka wʋm dẽ ye.</verse>
				<verse number="26">Woto wã beoog a to sẽn vẽege, a yãenda neb a yiib sẽn zabd taab t'a yet t'a na n paas-ba, n yeel-ba: ‹M zo-rãmba, yamb yaa saam-biisi, bõe tɩ y namsd taaba?›</verse>
				<verse number="27">Sẽn tara pãnga lebsa a Moyiiz kɛɛnga n yetẽ: ‹Ãnd yeel-f tɩ f soog-do la f kao d bʋʋdo?</verse>
				<verse number="28">Sãnd f ka rat n kʋ maam wala f sẽn kʋ Ezipt biiga zaamẽ wã?›</verse>
				<verse number="29">A Moyiiz kong n zoeeme n dig Madiã tẽnga. Bee, a roga kamb a yiibu.</verse>
				<verse number="30">Yʋʋm pisnaas dẽ poore, Sinayi tãnga zugu, we-raoogẽ, malɛk n lik-a kãgrẽ la yaa kãgr sẽn wit bugum.</verse>
				<verse number="31">A Moyiiz da ka tar yell kãnga võor ye. La a sẽn da kolgd n na n paam n yãend neere, la a sẽn wʋm Soaala koɛɛga:</verse>
				<verse number="32">‹Maam la f yaab rãmba Wẽnde, a Abraam, a Izaak la a Zakoob Wẽnde.› T'a Moyiiz yɛs n digda, n pa le saagd gesg ye.</verse>
				<verse number="33">Tɩ Soaala na n yeel-a: ‹Piid f neooda wã, tɩ f sẽn yɛs zĩig ninga yaa zĩ-sõngo.</verse>
				<verse number="34">M yãenda m neba sẽn zĩ ne sũ-sãang ning Ezipt tẽnga. M wʋma b waasgo tɩ m wa n na n fãag-ba. Wa tɩ m tʋm-f Ezipt tẽnga.›</verse>
				<verse number="35">Moyiiz ning b sẽn zãgs Ezipt tẽnga, b sẽn waa n sok-a: ‹Ãnda n yeel-f tɩ f yɩ d kãsma la d bʋ-kaooda?› Moyiiz kãng la Wẽnd kõ-ba, wala b naaba, b fãagda; la rẽ la malɛka lik kãgrẽ wã n togs-a.</verse>
				<verse number="36">Ya a Moyiiz n yiis-b Ezipt. La tũu ne bõn-bãna la yɛl-soalma a sẽn maan Ezipt tẽnga la Mog Miuugẽ; we-raoogẽ wã yɩɩ yʋʋm pisnaase.</verse>
				<verse number="37">Moyiiz kãng n yeel a Israyɛl kambã: ‹Wẽnd na n gesa y saam-biisa sʋka n yiis bãngd a ye wala maam n kõ yãmba.›</verse>
				<verse number="38">B sẽn waa n ti b sika we-raoogẽ, yẽ n da be zĩis a yiibu: yẽ n da be Sinayi tãnga zugu n kelgd malɛka sẽn da gomd ne-a, yẽ n da be ne d ba rãmbã, b sikẽ. Yẽ n deeg Vɩɩma koees n taas-do.</verse>
				<verse number="39">Nin-kãng noor la d yaab rãmba tõdg tɩ b kõn deeg ye. N yɩɩd rẽ menga, b yeelame tɩ b pa rat-a ye, tɩ b yama le gõdg n teesd Ezipt tẽnga,</verse>
				<verse number="40">tɩ b na n yeel a Aarõ: ‹Naan wẽnd dãmba n kõ-do tɩ d lʋɩɩs d taoore tɩ d ka mi yell ning sẽn paam a Moyiiz, rao ninga sẽn yiisa tõnd Ezipt tẽnga ye.›</verse>
				<verse number="41">B yika wẽnd kãnga n maan nag-bila; b kʋʋ maoong n waoog b bõn-naande, b maana sũ-noog kibsa, b nus sẽn yaga soaba yĩnga.</verse>
				<verse number="42">Wẽnd me zabame n bas-ba. B sẽn teeg b rãmb marsã lebga yĩngr ãdse, wala sẽn gʋls bãngdba sebr pʋgẽ: ‹Maanda buud toɛ-toɛ wã sʋka, maoong bʋg la y kʋʋ m yĩnga, yʋʋm pisnaas pʋgẽ, we-raoogẽ wã, Israyɛl kamba?</verse>
				<verse number="43">Y yaool n tii roog n kõ a Molok. Y yaga bõn-yood n togs y wẽn-faoogo, y wẽnd a Refa, ãdga; y yag-a lame n na n waoog-a; la rẽ me yĩng la m na n tall-y n kẽng yembd Babilon yaanga.›</verse>
				<verse number="44">We-raoogẽ, d yaab rãmba ra tii roogo tɩ zooda kaset bĩngd a pʋgẽ. Rooga ra tii wala Wẽnd sẽn da gom n wilg a Moyiiz, n yet t'a modg tɩ wẽneg a sẽn yãend a soabã.</verse>
				<verse number="45">La d yaab rãmba waa n baasa rooga ne a teedã n tall ba, a Zozuwe zamaanẽ, n tɩ kẽ tẽns niyns Wẽnd sẽn dig b soaalba tɩ b yii n bas vɩɩdã. Yɩɩ woto n tãag a Daviid.</verse>
				<verse number="46">Wẽnd yam sẽn da kẽe-a yĩnga, a Daviid kosa sore n na n me Roog a to a Zakoob Wẽnda yĩnga.</verse>
				<verse number="47">Yɩla a Salomo n me roogã.</verse>
				<verse number="48">D yaool n miime tɩ yĩngr Soaala ka kẽed doog neb nus sẽn me ye. Bãngd a ye n sɩd yeele:</verse>
				<verse number="49">‹Saaga la m naam zaoore. Tẽnga yaa m nao palgr zĩiga. Dẽn la Soaala sokda: ro bʋg la y na n me m yĩnga? Zĩ-bʋg n na n yɩ m vʋʋsg zĩiga?</verse>
				<verse number="50">Ka mam nug tʋʋmd la rẽ fãa laa?›</verse>
				<verse number="51">Yubl sẽn ka gõmsd dãmba, tʋb kɩd la sũ-rẽgd dãmba, wakat fãa y zãgsda a Vʋʋsem Sõngo! Y ba rãmba sẽn yɩ bũmb ninga, yãmb me boto!</verse>
				<verse number="52">Bãngd a bõe la y ba rãmba ka namse? B kʋʋ sẽn wilgb fãa tɩ Nin-sõnga na n waame. La ka yɩɩd dasma a wãna, Nin-sõnga yẽnẽ la y sẽn zãmbe n yõk n kʋ wã.</verse>
				<verse number="53">Noorã y sẽn paam ne malɛk rãmb wilgrã, y ka reeg-a ye.»</verse>
				<verse number="54">Neba sẽn wʋm woto b sũura fõda wʋsgo ne a Etiyɛn al tɩ b yẽna ra kẽrsdẽ.</verse>
				<verse number="55">A Etiyɛn sẽn da pid ne Vʋʋsem Sõngo dooga a neng yĩngri la Wẽnd lik-a la ne b ziiri, t'a Zezi yɛs yingri, b rɩtgo.</verse>
				<verse number="56">A yeelame: «Ad-y m nee saag sẽn pake tɩ Ned Biiga yɛs yĩngri Wẽnnaam dɩtgo.»</verse>
				<verse number="57">B kaasame, n yẽd b tʋba, la wala nin-yende, b kẽe a Etiyɛn.</verse>
				<verse number="58">B tus-a lame n yi tẽngã la b sɩnga a labr ne kuga. Kaset zirẽ dãmba da yeesa b futã n dɩgl bi-bɩɩg a ye naoẽ, a Sol naoẽ.</verse>
				<verse number="59">B sẽn waa n labd a Etiyɛn a ra pʋʋsda woto: «Soaala Zezi, reeg-y m sɩɩgã.»</verse>
				<verse number="60">A sẽn yigimdi a kelmame: «Soaala, da ning-y-b taal m kũuma yĩng ye.» La a sẽn gom woto a kiime.</verse>
			</chapter>
			<chapter number="8">
				<verse number="1">Sã n ya a Sol, yẽ ra tagsdame t'a Etiyɛn kʋʋba zemsame. Baraar bala b yikame n na n sãam Zerizalɛɛm Tigengã sãoong wẽnga. Sã n ka Tʋʋm-tʋmdba bala, tẽedba fãa zoeeme n sẽeg Zɩɩde la Samari weto.</verse>
				<verse number="2">Nin-sõma n waa n dɩk a Etiyɛn n tɩ mum la b kelem a kʋʋre.</verse>
				<verse number="3">A Sol da tara Tigenga wãabo; a ra kẽeda zak woo zaka, n yiisd pagb la rapa n suiid doogo.</verse>
				<verse number="4">Tẽedba sẽn da sẽegã ra saada tẽng-tẽnga n moon Koe-noogã.</verse>
				<verse number="5">Woto a Filip sẽn da tɩ kẽ Samari tẽnga ra moonda Krista beelẽ.</verse>
				<verse number="6">Zãma wã ra pʋgda lame n deegd a zãmsgo. B fãa ra wʋmdame tɩ b gomd la b yãet ne b nini, yel-bãna a sẽn da maande.</verse>
				<verse number="7">Sʋtãan yooda ra yit n basda neb wʋsgo. B ra yitame la b kaasdẽ. Wobs la koms-rãmb wʋsg me paama laafi.</verse>
				<verse number="8">Tẽnga rãmb sũ-noog yɩɩ wʋsgo.</verse>
				<verse number="9">Ned n yaool n da reng a Filip beelẽ. Yaa a Simo. A ra maanda yel-bãna n yɩkd neb pɛlense. A ra geta a meng wa nin-kãsenga.</verse>
				<verse number="10">Dẽ me la neba fãa, bɛd la bõonego, ra pʋgd-a. B ra yetame: «Nin-kãnga pãnga yaa Wẽnd pãn-kẽoongo.»</verse>
				<verse number="11">B ra pʋgd-a lame tɩ yaa al daar zãr la a ra yɩkd b pɛlens ne a yel-bãna.</verse>
				<verse number="12">Neba sẽn waa n tẽ Wẽnd Rĩunga la a Zezi Krista Koe-noogã, a Filip sẽn waa n wilg-bã, b sakame tɩ b kõ-b soobo, pagb la rapa.</verse>
				<verse number="13">A Simo menga waa n tẽeme n deeg soobo, n da ka le rat n serg n bas a Filip ye t'a ra nee yel-bãna la wẽnd makr dãmba sẽn da maand a nifẽ.</verse>
				<verse number="14">Tʋʋm-tʋmdba sẽn da ket Zerizalɛɛm wʋmame tɩ Samari rãmb saka tẽebo tɩ b tʋm a Piyɛr la a Zã beelẽ.</verse>
				<verse number="15">B kẽe Samari rãmb tẽnga la b pʋʋsa b yĩnga, n kos a Vʋʋsem Sõng t'a sig bãmba,</verse>
				<verse number="16">tɩ bãmb ned ba a ye ra nan ka paam-b ye. Yaa Soaala Zezi yʋʋr yĩng la da reeg soob nanda.</verse>
				<verse number="17">A Piyɛr la a Zã ra tẽegda b nus b zutu tɩ b paamd a Vʋʋsem Sõngo.</verse>
				<verse number="18">A Simo sẽn yãende t'a Piyɛr la a Zã tẽegda b nus t'a Vʋʋsem Sõng sigda, a bao ligdi n kõ-ba.</verse>
				<verse number="19">A yeelame: «Kõ-y maam me y pãngã tɩ m nusa sẽn na n tẽeg ned ning fãa zugu bɩ a me reeg a Vʋʋsem sõngo.»</verse>
				<verse number="20">T'a Piyɛr na n yeel-a: «Wẽnd na sãam foo ne f ligdã, f sẽn tẽed tɩ Wẽnd kũun tõe n daa ne ligdã!</verse>
				<verse number="21">Wẽnd nifẽ, f sũura ka tɩrg ye la yõod kõn zĩnd f yĩnga, rũnna wala beoog ye.</verse>
				<verse number="22">Sẽn be, yaa f tuub f geel yaalgã la f pʋʋs Wẽnde. Daare f na paam a sugri.</verse>
				<verse number="23">F sũura pida ne tɩɩsem tɩ f yĩnga za ne wẽnem gadre.»</verse>
				<verse number="24">La a Simo yeelame: «Bɩ yãmb meng yõk Soaala sɛɛg m yĩnga, tɩ y sẽn gomd yel-beed ninga ra wa pak-m ye.»</verse>
				<verse number="25">A Piyɛr la a Zã kõ-la b kaseto, n moon Soaala Koe-noogã. B le rɩka Zerizalɛɛm sore, n karemd Samari tẽns rãmba, la b kẽnda.</verse>
				<verse number="26">Soaala malɛk yeela a Filip: «Yik n tũ goabg sorã n yek sor ninga sẽn yit Zerizalɛɛm n dabd Gaza. Neb ka waoog so-kãng zug ye.»</verse>
				<verse number="27">A Filip yikame n tɩ yek sorã. La ade, Etiopi ned n da kẽng Zerizalɛɛm n lɛɛg n kuiisẽ. Da yaa Etiopi dĩm-poaka sõgen kãsenga, a kamb naaba la a laoga fãa gũuda.</verse>
				<verse number="28">A ra lɛɛg kuiisame, n zao bilim-bilm n karemd a Izayi sebre.</verse>
				<verse number="29">Wẽnd Vʋʋsem yeela a Filip: «Aya! Wudg tao n paam bilim-bilma.»</verse>
				<verse number="30">A Filip wudgame n ta, la yaa bãngd a Izayi sebr kareng la a ra wʋmda. Dẽ la a sok Etiopi raoã: «Fo wʋmda f sẽn karemda võor bɩ?»</verse>
				<verse number="31">T'a yeele: «M na n yɩɩ wãn n bãnge ned sã n ka sõng-ma?» A kosa a Filip t'a rʋ n yegl-a.</verse>
				<verse number="32">A sẽn da karem n ta zĩig ninga la woto: «Yaa wala pe-yãanga la b tall-a n kẽng kʋʋbo; a yaa sɩɩ wala pe-bila sẽn yɛs a kõbda wõrsd taoore a kõ yaag a noor ye,</verse>
				<verse number="33">a sẽn faool a meng yĩnga, b mong-a-la bʋʋm, a buuda nebã, ãnda n na n gom b yelle? B yiisa a vɩɩm nin-vɩɩs sʋka.»</verse>
				<verse number="34">Etiopi neda yeela a Filip: «Yaa ãnda yell la bãngd kãnga gomda, yaa meng yelle bɩ yaa ned a to yelle?»</verse>
				<verse number="35">A Filip sɩnga ne Sebr sõng sẽn tʋɩɩs bũmb ningã n wilg-a a Zezi Koe-noogã.</verse>
				<verse number="36">B sẽn tar kẽnde b waa n taa bãka tɩ raoã yeele: «Ad koom! Bõe marsã n gɩdgd m soobo?» [</verse>
				<verse number="37">A Filip yeel-a lame: «Fo sã n tẽed ne f sũur fãa, gɩdgr ka ye!» Tɩ yẽ yeele: «M tẽedame t'a Zezi yaa Wẽnnaam Biiga.»]</verse>
				<verse number="38">A yalsa bilm bilma. B yiiba fãa kẽe koomẽ, a Filip ne raoã, la a Filip kõ-a-la soobo.</verse>
				<verse number="39">B sẽn yi koomẽ wã Wẽnd Vʋʋsem looga ne a Filip. Etiopi neda ka le yãend-a ye, n kel n dɩk a sor ne sũ-noogo.</verse>
				<verse number="40">Yaa Azot tẽng la b le wa yãend a Filip. A ra kẽnda a kẽnde n moon Koe-noogã a sẽn ta tẽng ning fãa, n wa tãag Sezare.</verse>
			</chapter>
			<chapter number="9">
				<verse number="1">A Sol yẽ sẽn da mi, yaa kẽes tẽedba rabeem la a kʋ-b bala. Dẽ la a tɩ yãend maan-kʋʋd kãsengã</verse>
				<verse number="2">n kos-a sɛb sẽn na n pʋɩ Damas pʋʋsg rotẽ n wilg tɩ b sã n yãend So-paalga tũudba, bɩ b yõg-ba n sẽb bãeense n tall n wa Zerizalɛɛm.</verse>
				<verse number="3">A sɩd dɩka sore n kolgd Damas; la vugr bala vẽenem tãoo yĩngr n bu-a.</verse>
				<verse number="4">A lʋɩɩ tẽnga la a wʋma koɛɛg sẽn yeel-a: «Sol, Sol, bõe yĩng la f namsd ma?»</verse>
				<verse number="5">T'a soke: «Yãmb la ãnda, Soaala?» Koɛɛga yeela woto: «Yaa maam a Zezi la f sẽn namsdã.</verse>
				<verse number="6">La yiki! Kẽ tẽnga pʋgẽ tɩ be b na wilg-f f sẽn na n maanega.»</verse>
				<verse number="7">A tũud-n-taasa ra yɛsame, dabeema ra kɩtame tɩ b lebg mugsi; b ra wʋmda goama yẽ, la b ra ka ne ned ye.</verse>
				<verse number="8">A Sol sẽn yiki, n puk a nini, a ra ka ne fɩ. B kong n tak-a la ne nug n kẽes Damas.</verse>
				<verse number="9">Maana rasem a tãabo t'a ka ne fɩ, n ka rɩtẽ la a ka yũud fɩ.</verse>
				<verse number="10">Karen-biig a ye n da be Damas n boond t'a Anani. Soaala waa n lika b meng yẽnda n yeel-a: «Anani!» Tɩ yẽ sake: «Soaala, m bee ka.» Tɩ Soaala lɛɛg n yeel-a:</verse>
				<verse number="11">«Kẽnge, rɩk sor ning sẽn pʋd tɩ Tɩrgã, n sok a Zɩɩda zaka. Beelẽ f na sok Tars rao a Sol yelle. Nin-kãng pʋʋsdame marsã,</verse>
				<verse number="12">la nin-kãng nee ned sẽn boond tɩ Anani. A nee a Anani sẽn kẽed n na n tẽeg a nus a zug t'a nina le puki.»</verse>
				<verse number="13">A Anani leokame: «Soaala, m wʋma neb ka tɛk sẽn gom nin-kãnga yelle. Neba fãa togsda wẽng ning a sẽn maan ne Zerizalɛɛm tẽedbã.</verse>
				<verse number="14">A sẽn wa kaalẽ wã menga, a waa ne Maan-kʋʋd kãsensa noore n na n sog bãeense neb niyns fãa sẽn pʋt y yʋʋre.»</verse>
				<verse number="15">Soaala me yeel-a lame: «Kẽng m sẽn tʋm-f zĩig ningã tɩ nedã, maam n yãk-a ne yamleoogo, t'a moon m yʋʋra bu-zẽmbã, dĩm dãmba la a Israyɛl buudu.</verse>
				<verse number="16">Mam meng m toore n na n wilg-a a sẽn na n nams bũmb ning fãa, mam yʋʋra yĩnga.»</verse>
				<verse number="17">A Anani sak n loogame, a kẽe zakẽ, a tẽega a nus a Sol zug n yeel-a: «Sol, Sol, m saam-biiga, sẽn tʋm-a maama, yaa nin kãng n lik foo f sora zugu la a tʋm-m lame tɩ m wa puk f nini la f reeg a Vʋʋsem Sõngo.»</verse>
				<verse number="18">Zĩig pʋgẽ bala yɩɩ wa pagdo n yi a nina n dʋʋg tẽnga. A nina wẽneg n pukame la a reega soobo.</verse>
				<verse number="19">A sẽn paam dɩɩbo, a rɩɩme n le paam pãnga. A Sol maana dasem a wãn ne Damas karen-biisã.</verse>
				<verse number="20">A sɩngame n wilgd pʋʋsg rotẽ t'a Zezi yaa Wẽnnaam Biiga.</verse>
				<verse number="21">Sẽn da kelgdba fãa ra yɛsa ne pɛlen-yɩka la b maanẽ: «Ka rao kãnga n da yik Zerizalɛɛm n maan beem ne sẽn da pʋt-b Nin-kãnga Yʋʋra laa? La a sẽn wa ka wã, a ka wa bal n na n yõg-b n tɩ kɩs maan-kʋʋdba kãsem-dãmb wɛɛ?»</verse>
				<verse number="22">Ad a Sol da paamda pãnga beoog sẽn vẽeg fãa n gomd n lubd Damas Zʋɩf rãmbã, n wilgd-b vẽenega t'a Zezi sɩd yaa Krista.</verse>
				<verse number="23">Yʋʋm sẽn maan a wãna, Zʋɩf rãmba seda ne taaba n na n kʋ a Sol.</verse>
				<verse number="24">A Sol bãngame tɩ bũmb la b rat n maane, tɩ b ra tol n ninga gũudba tẽnga noor kʋɩlensẽ, tɩ b be be wĩndg la yʋngo, sẽn na yɩlẽ n paam-a n kʋ.</verse>
				<verse number="25">Woto wã, yʋng a ye, karen-biisa seda ne taaba n sagl-a peoog pʋga n sik-a lalg poore.</verse>
				<verse number="26">A Sol sẽn ta Zerizalɛɛm, a makame n na n fãoog a meng ne karen-biis a taabã la b fãa ra zoeta rabeem; b ra pa tẽed t'a sɩd kẽe Krista ye.</verse>
				<verse number="27">A Barnabe n kong n peeg-a, n tall-a n ta Tʋʋm-tʋmdba nengẽ la a wilg-b bũmb ning sẽn maan Damas sor zugu: a yãenda Soaala la Soaala goma ne-a. A wilg-b-la a Sol sẽn moon, ne sũ-keelem ninga a Zezi Krista yʋʋr Damas tẽnga.</verse>
				<verse number="28">Dẽ marsã la b ra tũud taab n yit la b watẽ, Zerizalɛɛm pʋgẽ, la b kõt Soaala kaseto tɩ rabeem kaẽ ye.</verse>
				<verse number="29">A Sol da sõsda ne Zʋɩf niyns sẽn gomd-b grɛkã, tɩ b wẽed no-koɛɛm ne taaba. La b fãa ra soos n baooda a kũum.</verse>
				<verse number="30">Karen-biisa sẽn bãng rẽ b tall-a lame m leb Sezare, n wa tɩ yi be n dig Tars tẽnga.</verse>
				<verse number="31">Sã n ya Zɩɩde, Galile la Samari, bãmb da tara laafi. Tigenga ra kɩɩda yẽgna. B ra zoeta Wẽnde. A Vʋʋsem Sõng sõngr yĩnga, b ra pida ne sũ-noogo.</verse>
				<verse number="32">A Piyɛr da kẽeda tẽnsa fãa; a waa n taa nin-sõma wã nengẽ Lida.</verse>
				<verse number="33">A yãenda ned be sẽn boond tɩ Ene, la yaa yʋʋm a nii la a gãe a gãag zugu: a ra lebga põore.</verse>
				<verse number="34">A Piyɛr yeel-a lame: «Ene, a Zezi Krista n kõt-f laafi. Yik la f maneg f gãaga f toore.» A wẽneg n yikame.</verse>
				<verse number="35">Lida neba fãa la sẽn be-b Saron bãooga, yãend-a lame la b tẽe Soaala.</verse>
				<verse number="36">Zope karen-biisa sʋka pag a ye n da boond tɩ Tabita, tɩ Grɛk rãmb boond tɩ Dorkas (Yãka). A sẽn da sẽbg kall ningã yaa maan tʋʋm sõma la a yols naong rãmb nimbãanega.</verse>
				<verse number="37">A waa n lʋɩɩ pakeem n wẽneg n maan kaalem. B sẽn so-a koom b rʋʋ yĩngr doogã n gãneg-a.</verse>
				<verse number="38">Lida ne Zope tẽns ra ka zãr taab ye, woto b sẽn bãng t'a Piyɛr bee Zope, karen-biisa tʋma neb a yiibu sẽn tɩ yeel-a: «Wa d nengẽ la ra kaoos ye.»</verse>
				<verse number="39">A Piyɛr yik n tũ-b lame n loog. A sẽn ta, a dʋʋ yĩngri doogã. Pʋg-kõapa sẽn da tigim be wã gũbg-a lame n wilgd-a fut buud toor toore a Dorkas sẽn da wʋgda, a sẽn da waa n ket b sʋka.</verse>
				<verse number="40">A Piyɛr kɩtame tɩ b fãa yi la a yĩgimdame n pʋʋse. A waa n wẽnemd n gesa pagã n yeel-a: «Tabita, yiki!» A puka a nini, n yãend a Piyɛr, n yik n zĩndi.</verse>
				<verse number="41">A Piyɛr gãda a nug n yik-a yĩngri. Yaa nin-vɩɩga la a Piyɛr bool nin-sõma wã la pʋg-kõapã n wilgi.</verse>
				<verse number="42">Zope tõr wʋma kibarã, tɩ wʋsg na n kẽ Soaalã.</verse>
				<verse number="43">A Piyɛr kaoosa bilf Zope, zapa a ye yiri, zapa yʋʋr la a Simo.</verse>
			</chapter>
			<chapter number="10">
				<verse number="1">Ned n da be Sezare n boond tɩ Kornɛy. A ra yaa tãb-biis koabg taoor soaba, la Kornɛy tãnsoben-dooga neb da yita Itali.</verse>
				<verse number="2">Yaa ned sẽn da mi Wẽnd waoogre: ne a sẽn ya bu-zẽna, yẽ ne a zak rãmb fãa da gãda Zʋɩf rãmba tẽebo. A ra kõta Zʋɩf rãmba kũun bɛda. A ra ka vʋsd ne pʋʋsg ye.</verse>
				<verse number="3">A waa n paama likri. Daar a ye, zafare, a yãenda ne a nif menga, Wẽnd malɛk sẽn kẽ a zakẽ n bool-a: «Kornɛy!»</verse>
				<verse number="4">A sẽn ges-a, a yɛɛsame. A sokame: «Yaa bõe, Soaala?» Malɛka leokame: «Ad-f pʋʋsgã la f wẽn-kosgã yel-sõmda yɛsa Wẽnd taoore, tɩ Wẽnd tẽr f yelle.</verse>
				<verse number="5">Dɩlla marsã bala tʋm neb Zope tɩ b tɩ wa ne a Simo, b sẽn boonda soab t'a Piyɛr.</verse>
				<verse number="6">A yõga zap a ye gãag-sobendo. Zapa me yʋʋr yaa Simo la a yira bee mogra noore.»</verse>
				<verse number="7">Malɛk ning sẽn da gomda wã sẽn looge, la a Kornɛy sẽn bool a rakõap a yiibu n paas tãb-biig a ye sẽn kẽ Wẽnde la a sẽn da yãk n gũnug a menga.</verse>
				<verse number="8">A sẽn wilg-ba b sẽn da tog n bãnge, a tʋm-b la Zope.</verse>
				<verse number="9">Vẽkembeoogo b taame. Zemsa wĩnto-suka, zemsa a Piyɛr sẽn dʋ rooga zug n na n pʋʋse.</verse>
				<verse number="10">Kom waa n yõk-a lame t'a rat bũmb n ning a noorẽ. B sẽn waa n segend dɩɩbã, a yama fʋsga a yĩngã.</verse>
				<verse number="11">A yãenda saaga sẽn pake tɩ peen kãseng sẽn loe a noy a naas sigd tẽng wa zãnega.</verse>
				<verse number="12">Zãnega ra pida ne rũms sẽn tar nao a naase la bõn-vuudi la yĩngr luiili.</verse>
				<verse number="13">La koɛɛg n wẽneg n yeel-a: «Aya! Piyɛr, kʋ n wãbe.»</verse>
				<verse number="14">T'a Piyɛr yeele: «Ayo! Soaala, bũmb sẽn ya rẽgdo, t'a sɩɩsg meng kisa, zɩɩ n kẽ m noorẽ ye.»</verse>
				<verse number="15">Koɛɛga le yeel-a lame, naoor a yiib soaba: «Wẽnd sẽn yɩlg bũmb ningã bɩ f ra saag n bool tɩ rẽgd ye.»</verse>
				<verse number="16">Yella maana woto naoor a tãabo. Dẽ poore, fãa leba a zĩigẽ, yĩngri.</verse>
				<verse number="17">A Piyɛr ra ket n yɛsa ne yɩɩre la a sokd a menga a sẽn yãenda võore. Wakat kãng la a Kornɛy sẽn tʋm b rãmba poog dignoorẽ.</verse>
				<verse number="18">B reng n sokame n bãng a Simo zaka, n bãng rao ning sẽn boond t'a Piyɛr sã n sɩd siga be.</verse>
				<verse number="19">Dẽ t'a Piyɛr ra ket n baooda likra võore la a Vʋʋsem Sõng yeel-a lame: «Ad neb n baood-fo.</verse>
				<verse number="20">Yiki, sig n tũ-ba n looge tao-tao tɩ yaa maam n tʋm-ba.»</verse>
				<verse number="21">A Piyɛr sigame n sok nebã: «Bõe n wa ne y ka?»</verse>
				<verse number="22">Tɩ b na n leok: «Yaa Tãnsoab a Kornɛy, yaa nin-sõng sẽn sak Wẽnd tẽebo tɩ Zʋɩf rãmba pẽgd-a, yaa yẽ n paam tɩ malɛk sõng wilg-a t'a bool-f tɩ f waa a nengẽ la a kelg koees niyns f sẽn na n kõ-a.»</verse>
				<verse number="23">T'a Piyɛr na n bas-b tɩ b kẽ la a maan-b gãag-sobendo. Beoog sẽn vẽege, b naaga taab n dɩk sore; Zope saam-biis kẽer yãag-b lame.</verse>
				<verse number="24">Da-yɩten-daar la a ta Sezare. A Kornɛy ra tigsa a buudu la a zo-rãmba n gũud-a.</verse>
				<verse number="25">A Piyɛr sẽn kolg zaka noor la a Kornɛy sẽn yi n seg-a n wõgemd a taoore.</verse>
				<verse number="26">A Piyɛr doog-a lame n yetẽ: «Yik tɩ mam me yaa ned wa foom.»</verse>
				<verse number="27">B sɩnga sõasg la b kẽedẽ. Yaa zãma n da tigim zaka pʋga.</verse>
				<verse number="28">A Piyɛr yeel-b lame: «Wala y sẽn mi wã, maan zood ne bu-zẽn la f kẽe a zakẽ, yaa kisgu ne Zʋɩf. La ade, Wẽnd Wilg-m-la sẽn ka yɩɩd rasem a wãn bala tɩ m ka tog n bool ninsaal ba a ye tɩ rẽgdo, bɩ n yeel t'a sɩɩsg kisame ye.</verse>
				<verse number="29">Yaa rẽnd me yĩnga la y sẽn bool-ma m pa yaas n tadg ye. M kot-y lame tɩ y togs-ma: yaa bõe yĩng la y bool-ma?»</verse>
				<verse number="30">A Kornɛy leokame: «Yaa rasem a tãab rũnna la m da be m zakẽ n pʋʋsd zafar pʋʋsgo la ned n waa n yals m taoore ne fut peelem sẽn tʋʋsd nini.</verse>
				<verse number="31">Raoã yeel-m lame: ‹Kornɛy, f pʋʋsga reegame, Wẽnd tẽega f wẽn-kosga yel-sõmde.</verse>
				<verse number="32">Tʋm neb Zope tɩ b wa ne a Simo sẽn boond tɩ Piyɛr. A bee zap a Simo zakẽ, zak sẽn be mogra noore.›</verse>
				<verse number="33">M wẽneg n kɩtame tɩ b babs-fo, la f sẽn wa wã f maana neere. Ad-d fãa sẽn yɛs f taoore n dat n wʋm Wẽnd sẽn kõ-f noor ningã.»</verse>
				<verse number="34">A Piyɛr yeelame: «M neeme tɩ Wẽnd ka welg ninsaal ne a to ye.</verse>
				<verse number="35">Fo buuda sẽn yaa soaba, f sã n zoet Wẽnde la f maand sẽn zemse, b pʋgda f poore.</verse>
				<verse number="36">Yaa Israyɛl kamba la b gom ne, n gom laafi ning Dũni zãng Soaala, a Zezi Krista, sẽn wa ne a soabã.</verse>
				<verse number="37">Y tẽra bũmb ning sẽn maan Zɩɩde ween-vɩʋʋgẽ. Y tẽra Nazarɛt Zezi wã yelle. Y tẽra b sɩngr Galile, a Zã sooba poore.</verse>
				<verse number="38">Y tẽra Wẽnd sẽn pids-b ne a Vʋʋsem Sõngo la b pãnga. Y tẽra me tɩ Wẽnd sẽn da be ne-bã, b sẽn pɩʋʋg zĩig ning fãa b maana neere la b sãooga Sʋtãan sẽn da kẽ b rãmb fãa.</verse>
				<verse number="39">Sã n ya tõndo, d yɩɩ b vɩɩma kaset dãmba, Zʋɩf rãmb tẽngẽ la Zerizalɛɛm. Yaa bãmb la b saag n ka pika zugu n kʋ.</verse>
				<verse number="40">La Wẽnd vʋʋg-b la rasem a tãab daare tɩ b na lik b menga.</verse>
				<verse number="41">Ka neba fãa la b lik b meng ye, yɩɩ Wẽnd sẽn beool n yãk b rãmba. Yɩɩ tõnd sẽn dɩ la d yũ ne bãmba, b vʋʋgra poore.</verse>
				<verse number="42">Bãmb n kõ tõnd noor tɩ d moon la d wilg tɩ bãmb la Wẽnd yals yã tɩ b na n kao sẽn vɩ-ba la sẽn ki-ba bʋʋdo.</verse>
				<verse number="43">Yaa bãmb yelle la bãngdba fãa gomda n yet tɩ sẽn tẽed-a bãmb fãa na paam a yel-wẽna yẽesgo bãmb yʋʋr yĩnga.»</verse>
				<verse number="44">A Piyɛr ra ket n gomdame la a Vʋʋsem Sõng siga sẽn da kelgd-ba fãa.</verse>
				<verse number="45">Zʋɩf rãmba sẽn da tũ a Piyɛr n wa wã yɛɛsame tɩ b yãendame t'a Vʋʋsem Sõng me siga bu-zẽmbã.</verse>
				<verse number="46">B ra wʋmdame tɩ b wɩlemd bu-zẽn goama n pẽgd Wẽnnaam. Dẽ la a Piyɛr yeel yã:</verse>
				<verse number="47">«D tõeeme n mong soobo, neb sẽn paam a Vʋʋsem Sõng wala tõnd bɩ?»</verse>
				<verse number="48">La a kõo noor tɩ b so-ba, a Zezi Krista yʋʋr yĩnga. B kosa a Piyɛr t'a pa ne-ba dasem a wãn yɛsa.</verse>
			</chapter>
			<chapter number="11">
				<verse number="1">Tʋʋm-tʋmdba ne Zerizalɛɛm saam-biisa waa n wʋmame tɩ bu-zẽmba me reega Wẽnd gomde.</verse>
				<verse number="2">Woto a Piyɛr sẽn ta Zerizalɛɛm, Zʋɩf rãmba yika ne-a:</verse>
				<verse number="3">«Bõe yĩng la f saag n kẽ bu-zẽmb zagsẽ la f zĩnd n dɩ ne-ba?»</verse>
				<verse number="4">T'a Piyɛr na n dɩk yella nao n wilg-ba:</verse>
				<verse number="5">«Ad-y m da bee Zope n pʋʋsdẽ, tɩ m yama wa fʋsg m yĩngã; m paama likri. Bũmb n da yit yĩngri sigd m taoore: peen kãseng sẽn loe wa zãnega.</verse>
				<verse number="6">M nina yõka gesgo n ka kamsdẽ ye la m yãenda tẽng zug rũms sẽn tar nao a naase, we-rũmsi, bõn-vuudi la yĩngr luiili.</verse>
				<verse number="7">La m wẽneg n wʋma koɛɛga: ‹Aya! Piyɛr, kʋ n wãbe.›</verse>
				<verse number="8">La m leokame: ‹Ayo! Soaala, bõn dẽgd la bũmb sɩɩsg sẽn kis zɩɩ n kẽ m noorẽ ye.›</verse>
				<verse number="9">Koɛɛga zĩnda yĩngri n le yeel-ma: ‹Da saag n ges wa rẽgdo Wẽnd sẽn yɩlg ye.›</verse>
				<verse number="10">Bũmba maana woto naoor a tãabo n yaool n wa leb yĩngri.</verse>
				<verse number="11">Zemsa neb a tãab sẽn wa. B waa n yalsa tõnd sẽn da beẽ la Sezare ned n da tʋm-ba.</verse>
				<verse number="12">A Vʋʋsem Sõng wilg-m lame tɩ m da maan sãmbg ye la m tũ-ba. M saam-biis a yoobã sẽn zĩ wã me tũu maam la d kẽe zapa yiri.</verse>
				<verse number="13">Yẽ me togsa tõndo malɛka sẽn lik-a n yeel-a: ‹Tʋm Zope tɩ b wa ne a Simo, b sẽn boonda soab t'a Piyɛr.</verse>
				<verse number="14">Yẽnda n na n kõ foo koɛɛg sẽn na n fãag foo ne f zakã.›</verse>
				<verse number="15">M sẽn sɩng bal tɩ m na n gome la a Vʋʋsem Sõng sẽn sig bãmba, wala b sẽn sig tõnd sɩngrẽ wã.</verse>
				<verse number="16">Wakat kãng la m tẽeg Soaala gomde: A Zã kõo soob ne koom, la sã n ya yãmba y na n soo ne a Vʋʋsem Sõngo.</verse>
				<verse number="17">Wẽnd sã n kõ bãmb wala b sẽn kõ tõnd sẽn tẽ Soaal a Zezi Krista, maam la a bõe n na n gɩdg Wẽnde.»</verse>
				<verse number="18">Gom kãensa maaga b sũuri la b pẽga Wẽnd n yetẽ: «Wẽnd kõo bu-zẽmba me tuubg ning sẽn wat ne vɩɩma.»</verse>
				<verse number="19">Neb niyns sẽn da sẽeg-b, a Etiyɛn namsga wakato, sãag n taa Fenisi, Sɩpr la Antiyos; la yaa Zʋɩf rãmba bal la ra moond Koe-noogã.</verse>
				<verse number="20">Sɩpr la Sirɛn tẽng rãmb n yaool n zĩnd bãmb sʋka. B sẽn ta Antiyos b sak n goma ne bu-zẽmbã n moon Soaal a Zezi Krista Koe-noogã.</verse>
				<verse number="21">Wẽnd da pʋgda b poor ne b pãnga. Woto sẽn sak-b tẽeb n lebg Soaala karen-biis yɩɩ ka tɛka.</verse>
				<verse number="22">Rẽ lʋɩɩ Zerizalɛɛm dãmba tʋbrẽ tɩ b tʋm a Barnabe Antiyos.</verse>
				<verse number="23">Yẽ me waame; a yãenda Wẽnd kũuna sẽn yɩ a soaba; a sũur yɩɩ noogo la a sẽn mi saglg yĩnga a kõ-b-la pãnga tɩ b da le bak ne Soaala ye.</verse>
				<verse number="24">A Barnabe ra yaa nin-sõngo n pid ne tẽebo la ne a Vʋʋsem Sõngo. Sɩd yɩɩ neb ka tɛk n wa n kẽ Soaalã.</verse>
				<verse number="25">A Barnabe babsa a Sol Tars tẽnga.</verse>
				<verse number="26">A sẽn yãend-a, a peeg-a lame n wa Antiyos. B paa ne taab yʋʋmd tõre ne Antiyos Tigenga rãmba. Yɩɩ neb ka tɛk yam la b vẽneg yã. Yɩɩ Antiyos la b sɩng n boond karen-biisa tɩ «kristneba».</verse>
				<verse number="27">Bãngdba n waa n yi Zerizalɛɛm n wa Antiyos.</verse>
				<verse number="28">B nin-yend sẽn boond tɩ Agabus yika ne a Vʋʋsem Sõng vẽnegre n moon tɩ kom kãsenga n na n lʋɩ tẽnga tõre. Kom kãng la sẽn zĩnd a Klod zamaanẽ.</verse>
				<verse number="29">Karen-biisa yalsame tɩ ned kam fãa na n maana a sẽn tõe n tool sõngre Zɩɩde saam-biisã.</verse>
				<verse number="30">B sakame n tool nin-kẽemsa bũmbu la a Barnabe ne a Sol n na n tall-a n taas.</verse>
			</chapter>
			<chapter number="12">
				<verse number="1">Yaa rẽ sasa la a Erod yõg Tigenga neb kẽere n namse.</verse>
				<verse number="2">A kɩtame tɩ b kʋ ne sʋʋga a Zã kẽema, a Zak.</verse>
				<verse number="3">Rẽ taa Zʋɩf rãmba yam t'a na n kɩt tɩ b yõk a Piyɛr me. Sega bur sẽn pa lobd bɩlle wakato,</verse>
				<verse number="4">t'a na n kong n sui-a roogo n gũud Paka poore n na kẽes-a bʋʋdo, buuda gill taoore.</verse>
				<verse number="5">A Piyɛr sẽn kẽ roogo la Tigenga me sẽn yõk pʋʋsg a yĩnga n ka vʋʋsdẽ ye.</verse>
				<verse number="6">Ra zoe n lebga yʋngo, ra keta beooga vẽeg tɩ b kẽes a Piyɛr bʋʋdo. A ra paam n gõee tãb-biis a yiib sʋka la bãng n da sog-a ne tãb-biig fãa. B ra ninga gũudb me rooga noore.</verse>
				<verse number="7">Soaala malɛk siga vugr bala tɩ bi-beesa roog na n yãng ne vẽenem. Malɛka tika a Piyɛr lʋgre t'a yiki. A yeel-a lame: «Yik yĩngr tao!» Bãeensa foosa a nusẽ n dʋʋg tẽnga.</verse>
				<verse number="8">Malɛka yeelame: «Sẽbg f sẽbdga la ning f gãndalsa.» T'a Piyɛr maan boto. Malɛka le paasame: «Rɩk f fu taokã n palg f bãoko la f pʋg maam.»</verse>
				<verse number="9">A Piyɛr yiime n pʋgd-a. A ka mi tɩ yella yaa sɩd ye. A bas n tẽedame t'a zãmsdame.</verse>
				<verse number="10">B yõsga pipi gũudba zĩiga, n le yõsg a yiib soaba, n wa ta tẽnga noor kut kʋɩlenga sẽn paka toore tɩ bãmb looge. B kẽname n tɩ yek sor a to la malɛka wẽneg n bas-a lame.</verse>
				<verse number="11">Dẽ marsã la a yama leb a zĩigẽ t'a yeele: «Marsã la m ne vẽenega tɩ Soaala tʋma b malɛk t'a wa fãag-ma a Erod nusẽ la a fãag-m ne Zʋɩf rãmba sẽn da gũud bũmb ningã.»</verse>
				<verse number="12">A Piyɛr bãnga a sẽn be zĩig ninga t'a na n tees a Mari zaka. Pʋg kãng ya a Zã ma la a Zã me le boondame tɩ Mark. Neb wʋsgo n da tigim zakã, n da pʋʋsdẽ.</verse>
				<verse number="13">A Piyɛr sẽn vẽ kʋɩlengã la zak bi-pugl a ye, sẽn boond tɩ Rodɛ, waa n na n ges sẽn yaa soaba,</verse>
				<verse number="14">n wʋm a Piyɛr koɛɛg, n kɩdem sũ-noogo n yĩm kʋɩlenga pakre, n wudg n leb pʋgẽ n na n wilg tɩ ya a Piyɛr n be dignoorẽ.</verse>
				<verse number="15">Pʋgẽ dãmba yeel-a lame: «Ad-f zuga lebgame.» La yẽ ra wẽendame tɩ yaa sɩda. Tɩ b le paase: «Ad yaa Malɛka!»</verse>
				<verse number="16">A Piyɛr ra ket n tara kʋɩlenga kogsgo. B sẽn waa n pake b sɩd mikame tɩ yaa yẽnna tɩ rabeem na n kẽ-ba.</verse>
				<verse number="17">A Piyɛr kams-b la ne nug tɩ b bas bʋʋre; a wilg-b la Soaala sẽn yiis-a rooga toto la a paasame: «Tɩ wilg yã a Zak la saam-biisã.» A sẽn yi, a kẽnga zĩig a to.</verse>
				<verse number="18">Zĩig sẽn yẽege, tãb-biisa nengẽ wulumdame: a Piyɛr kẽe yɛ? A kẽe yɛ?</verse>
				<verse number="19">A Erod sẽn tʋm tɩ b wa ne-a, b pa yãend-a ye. A kɩtame tɩ b sogs gũudbã, a kɩtame tɩ b kʋ ba. A Erod yii Zɩɩde n leb Sezare la a paa be.</verse>
				<verse number="20">A Erod ne Tir la Sidõ rãmba ra ka zemsd taab ba bilfu. B waa n tɩ yõka sõgen kãseng, a Blastus, sɛɛga t'a tall-ba n taas dĩma taoore tɩ b yẽs laafi yẽsgo. B tẽnsa sõngr da yita dĩma nẽngẽ.</verse>
				<verse number="21">Daara sẽn ta, a Erod yeelga a naam futu. A rʋʋ bũmb sẽn zẽke n yɛs n gomda.</verse>
				<verse number="22">Zãma wã sɩnga kaasgo: «Ad-y ka ninsaal n gomd ye, yaa wẽnde!»</verse>
				<verse number="23">Zĩig pʋgẽ bala, Soaala malɛk wẽe-a lame t'a ka gom n pẽg Wẽnd ye. Zãnzũy n wẽneg m kẽe a nemsã t'a ki.</verse>
				<verse number="24">Wẽnd gomda ra paamda moonego tɩ tẽedba me sõor tar paasgo.</verse>
				<verse number="25">A Barnabe ne a Sol pidsa b tʋʋmna Zerizalɛɛm. B lɛɛg n waa Antiyos ne a Zã, b sẽn boonda soab me tɩ Mark.</verse>
			</chapter>
			<chapter number="13">
				<verse number="1">Bãngdba la karen-saam-dãmba n da be Antiyos Tigenga pʋga. Ad-a Barnabe, a Simeõ, sẽn boond tɩ Sablga, ad Sirɛn Lusiyus, ad-a Manaɛn, kombera, a Erod, deem-n-taaga n paas a Sol.</verse>
				<verse number="2">Daar a ye b waa n naaga taab n pʋʋsdẽ la b loet b noore t'a Vʋʋsem Sõng yeele: «Welg yã a Barnabe ne a Sol toore tɩ tʋʋmd la m na n kõ-ba.»</verse>
				<verse number="3">Pʋʋsga la no-loeera sẽn sɛ b tẽega b nus b zutu tɩ b yik n loog b tʋʋmde.</verse>
				<verse number="4">B sɩnga tʋʋmd ning b sẽn deeg a Vʋʋsem Sõng nengẽ. Dɩlla b yii Zerizalɛɛm n tees Selewusi, n yi be n kẽ koom koglg n dig Sɩpr.</verse>
				<verse number="5">B taa Salamin n sɩng Koe-nooga moonego Zʋɩf rãmb pʋʋsg rotẽ. A Zã n da pʋgd n sõngd-ba.</verse>
				<verse number="6">B saaga Sɩpr n ta Pafos, la be b sega yel-bãn soaba, Zʋɩf sẽn ya zirẽ-be-bãngda, n boond tɩ Bar Zezi.</verse>
				<verse number="7">A ra yaa sõsd-n-taar ne Komber a Serziyus Pawulus, ned sẽn pid ne sɩlem. Kombera kɩtame tɩ b bool a Barnabe ne a Sol t'a da rat n wʋma Soaala Koɛɛg.</verse>
				<verse number="8">Yel-bãn soab, a Elimas, da ningda gɩdgre, t'a ra pa rat kombera ne tẽeb ye.</verse>
				<verse number="9">Rẽ marsã la a Sol — b boond-a lame yɛs t'a Pol — yik ne a Vʋʋsem Sõng pãnga n gẽen-a,</verse>
				<verse number="10">n yeel-a: «Nin-yoog sẽn pid ne zãmb la wẽnem buud fãa, Sʋtãan biiga, zemsg buud fãa bɛyã, wakat bʋg la f na vʋʋs ne Wẽnd so-tɩrsa kedbgo?</verse>
				<verse number="11">Soaala na n zɩsga b nug f zug marsã. F na n lebga zoanga, la rasem a wãn pʋgẽ f kõn le yãend wĩntoog vẽenem ye.» La zĩig pʋgẽ bala fãa lebga yʋng la lik a yĩnga t'a ra wẽnesed goabg la rɩtgo n baood tata.</verse>
				<verse number="12">Kombera sẽn yãe woto, a saka tẽebo la sɩda Soaala Zãmsga yɩka a pɛlenga.</verse>
				<verse number="13">Pafos tẽnga, a Pol ne a tũud-n-taasa le kẽe koom koglg n ta Perze sẽn be Pãnfili tẽn-peelmẽ. Zĩ kãng la a Zã bas-ba n leb Zerizalɛɛm.</verse>
				<verse number="14">Tʋʋm-tʋmdba yẽ kell n sãaga Perze n ta Antiyos a to sẽn be Pisidi. Vʋʋsga raare b kẽe pʋʋsga roogo n zĩndi.</verse>
				<verse number="15">Noora la bãngdba sebr kareng poore, pʋʋsga roog nanams tʋmame tɩ b yeel-ba: «Saam-biisi, y sã n tar Koɛɛg n na n kõ zãma wã n le paas a raoodo bɩ y leoke.»</verse>
				<verse number="16">A Pol yikame n kabs ne a nug la a yeelame: «Israyɛl kamba la yãmb fãa sẽn pʋgd Wẽnde, m kotame tɩ y kelg-ma.</verse>
				<verse number="17">Tõnd sẽn be buud ninga tẽngẽ wã Wẽnde, a Israyɛl Wẽnd, n tũus d yaab rãmbã la bãmb n kɩt t'a neba sõor fɩɩg zembala Ezipt tẽnga, b pa-weer tẽnga. Bãmb n yiis-b tẽn kãng ne b kang pãnga.</verse>
				<verse number="18">Bãmb n zã-b yʋʋm pisnaas we-raoogẽ.</verse>
				<verse number="19">Bãmb n sɛɛs buud a yopoe Kanaã, n deeg b soolma n kõ-ba.</verse>
				<verse number="20">Bãmb meng b toore n ges b yell yʋʋm kobs-naase la pisnu. Dẽ poore b kõ-b la Bʋ-kaoodba n tãag bãngd a Samwɛl.</verse>
				<verse number="21">Ba rãmba waa n yikame n kos dĩma, tɩ Wẽnd na n kõ-b a Sis biig, a Sol, a Bẽzame buudẽ, la a soog-b la yʋʋm pisnaase.</verse>
				<verse number="22">Wẽnd waa n lebsa yẽ kɛɛnga n kõ-b dĩm a Daviid; la ad-b sẽn yeel a Daviid poorẽ: ‹M yãenda a Zese biig a Daviid tɩ m yam kẽe-a. Yẽnda n na n pids m daaba fãa.›</verse>
				<verse number="23">Ya yẽnda buudẽ la Wẽnd pids b kãabgã n yiis a Zezi wala a Israyɛl Fãagda.</verse>
				<verse number="24">A Zã n lʋɩ taoore n segl b waoongo, n wilg a Israyɛl buud tɩ soob n be n ya sũur tekr soobo.</verse>
				<verse number="25">A Zã sẽn waa n na n looge, a ra yetame: ‹Yãmb sẽn tẽed tɩ m yaa ned ningã, ad-y ka maam la yẽ soab ye. B na n waa mam poorẽ la m ka tog n yɩ b sõgen meng ye.›</verse>
				<verse number="26">M saam-biisi, a Abraam yagense, la yãmb fãa sẽn be ka la y pʋgda Wẽnde, yaa yãmb fãa yĩng la Fãagr Koɛɛga moon yã.</verse>
				<verse number="27">Zerizalɛɛm taoor dãmba pidsa ne yĩdgu, bãngr koees niyns d sẽn karemd sibr daar fãa.</verse>
				<verse number="28">Ne b sẽn pa yãend b nengẽ bũmb sẽn sek b bʋʋd paalgre, b baas n kosa a Pilat t'a kʋ-ba.</verse>
				<verse number="29">B sẽn taas bũmb ning fãa sẽn gʋls b poorẽ, b sika b yĩnga n mum yaoogẽ.</verse>
				<verse number="30">Wẽnd vʋʋg-b lame.</verse>
				<verse number="31">La rasem sõor sẽn ka paood pʋgẽ b lika neb niyns sẽn yi-b ne bãmb Galile n wa Zerizalɛɛm la nin-bãmb la buuda fãa kaset rãmb marsã.</verse>
				<verse number="32">Tõnd kõt-y-la Koe-noogo. Tõnd yet-y lame tɩ Wẽnd sẽn kãab bũmb ning d yaab rãmbã,</verse>
				<verse number="33">b pids-a-la tõnd ned kamb fãa yĩnga, n vʋʋg a Zezi. B kãab-b-la tõnd woto Yɩɩla sebrẽ: Fo yaa mam biiga, rũnda la m dog foo.</verse>
				<verse number="34">D sẽn gãd bũmb ning n mi tɩ Wẽnd vʋʋg-b la kɩɩms sʋka, tɩ b na n tɩlg põogre, yaa b sẽn da yeelã: m na n pidsa kãab-sõma niyns m sẽn da kãab a Daviid wala bũmb sẽn ka tõe n vaale.</verse>
				<verse number="35">Yaa rẽ me yĩng la b le yet zĩig a to: F kõn bas f nin-sõngã t'a bãng põogr ye.</verse>
				<verse number="36">D miime t'a sẽn baas tʋʋmd ning Wẽnd sẽn wilg-a, a Daviid kiime tɩ b mum-a la a bãnga põogre.</verse>
				<verse number="37">Wẽnd sẽn vʋʋg a soaba yẽ tɩlga põogre.</verse>
				<verse number="38">Dɩlla, m saam-biisi, bãng-y tɩ yaa yẽ soab yʋʋr yĩnga la b moond yel-wẽn yẽesgo. Sõmblem ning a Moyiiz Noora sẽn ka tõog n kõ yãmb a soabã,</verse>
				<verse number="39">ned ning fãa sẽn tẽeda bãmb paamd-a lame.</verse>
				<verse number="40">Gũus-y tɩ bãngdba sẽn yeela ra wa taas ye:</verse>
				<verse number="41">‹Gesyã, ka mi to pẽgr dãmba. Yɛɛs-y n menem! Bũmb la m na n maan yãmb sʋka m na n maan-a lame ti y ket n vɩ, la ned sã n da yiẽ kɛɛnga n wa togs yã, y kõn deegẽ ye.› »</verse>
				<verse number="42">Pʋʋsga sẽn sɛ, b kosa a Pol la a Barnabe tɩ b le wa rɩk b rũnna koɛɛgã sibr ning sẽn pʋgdã.</verse>
				<verse number="43">Tigsga sɩnga sẽegre la Zʋɩf rãmb wʋsgo ne Kẽed paalse tũ-la a Pol ne a Barnabe. Bãmb me ra sõsda ne-ba n kot-b tɩ b ra bas tɩ Wẽnd kũuna lʋɩ vɩʋʋgẽ ye.</verse>
				<verse number="44">Vʋʋsg raar ninga sẽn pʋgã, yɩɩ tẽnga zãng la bala n waa n na n kelg Wẽnd Gomdã.</verse>
				<verse number="45">Zʋɩf rãmba me sẽn yãend rẽnna b yika sũ-kiiri n leood a Pol la b naagd ne wẽn-tʋʋre.</verse>
				<verse number="46">Dẽ me la a Pol ne a Barnabe keng b sũuri n yeel-ba: «Yaa yãmb la d da togẽ pipi n moon Koe-noogã. La yãmb sẽn pa sakã, la y pa kẽes y mens vɩɩm sẽn kõn sɛ kamba sʋka, ade, tõnd na n wẽnemda d neng n tees bu-zẽmbã.</verse>
				<verse number="47">No-kãng me la d paam Wẽnd nengẽ: ‹M yals-f la wa bu-zẽmba vẽenem, m yeel-f lame tɩ f taas fãagra Koe-noog dũni wã sɛtmẽ.› »</verse>
				<verse number="48">Bu-zẽmba sẽn wʋm dẽ, b sũur yɩɩ noogo tɩ b na n pẽg Koe-noogã. Sẽn paam-b Wẽnd zelemd noogã, vɩɩm sẽn ka be sɛɛb kãabgã, faa saka tẽebo.</verse>
				<verse number="49">Woto la Soaala koɛɛg me paam n moon Pisidi tẽn-peelmẽ.</verse>
				<verse number="50">Zʋɩf rãmba maana sũdum ne nin-bɛda pagba sẽn da waoogd Wẽnde la ne tẽnga taoor dãmba tɩ b na n yik beem ne a Pol la a Barnabe, n dig-ba n yiis b tẽngẽ.</verse>
				<verse number="51">Bãmb me pĩmsa b nao wã tom la b teesa Ikoniyom.</verse>
				<verse number="52">Karen-biisa yẽ ra pida ne sũ-noogo la ne a Vʋʋsem Sõngo.</verse>
			</chapter>
			<chapter number="14">
				<verse number="1">B sẽn ta Ikoniyom, b le kẽe Zʋɩf rãmba pʋʋsg roogẽ la b sẽn gom goam niynsa kɩtame tɩ bu-zẽmba, wala Zʋɩf rãmba, sak tẽebo.</verse>
				<verse number="2">Zʋɩf rãmb kẽer me zãgsa tẽebo n tus b taab tɩ b yik n maand beem ne saam-biisã.</verse>
				<verse number="3">A Pol ne a Barnabe kong n kaoosa beelẽ. B sũur da kegmame tɩ Soaala ra yãagda Koe-nooga moonego rãmba ne wẽnd makr dãmba la yel-bãna b sẽn da maande.</verse>
				<verse number="4">Tẽnga waa n welga sags a yiibu: bãmb dãmb kẽed Zʋɩf rãmbã tɩ bãmb dãmb kẽed Tʋʋm-tʋmdbã.</verse>
				<verse number="5">Zʋɩf rãmba ra yikame, bãmb ne b taoor dãmba n baood n na n nams Tʋʋm-tʋmdba la b lab-b ne kuga.</verse>
				<verse number="6">B bãngame n tɩ soond Likaoni tẽnsẽ: Listr, Derbe la b tẽn-toose.</verse>
				<verse number="7">Be me b sɩnga Koe-nooga moonego.</verse>
				<verse number="8">Listr tẽnga b yãee ned sẽn zĩ n ka tõe n yals a nao zug ye. A sẽn dog tɛka a zɩɩ n kẽn ye.</verse>
				<verse number="9">A kelga a Pol karengo. A Pol me ges-a lame la a sẽn mik t'a tẽeba sekame,</verse>
				<verse number="10">a zẽka a koɛɛg n yeel-a: «Yik n yaas tɩrga f nao zugu!» A sɩd yika vugr n sɩng kẽnde.</verse>
				<verse number="11">B sẽn yãenda Pol sẽn maana, neba kelma ne Likaoni tẽng rãmb goama: «Ad-y wẽnd dãmb n dɩk ninsaal wẽneg n sig d sʋka!»</verse>
				<verse number="12">B ra boonda a Barnabe t'a Zewus, n boond a Pol t'a Ermɛs, yẽ sẽn da so goama yĩnga.</verse>
				<verse number="13">Tẽnga noore, b ra mee roog b wẽnd a Zewus yĩnga la a Zewus maan-kʋʋdba waa ne lolse. B ra zoe n kãama puud n pid lolsã la yaa maoong kʋʋb la b ra naag zãma wã n segendẽ.</verse>
				<verse number="14">A Pol ne a Barnabe sẽn bãng rẽnna, b kẽesa b futu la b wudg n kẽe zãma wã sʋka la b kaasdẽ:</verse>
				<verse number="15">«D Zo-rãmba, yaa bõe la y maand woto? Tõnd me yaa ninsaalb wa yãmba. D waame bala n na n kos-y tɩ y bas y wẽn-yaalsa pʋgbo la y wẽnemd y nenga n tees Wẽnd vɩɩgã, sẽn naana yĩngr la tẽnga, mogra ne a pʋgẽ teed fãa.</verse>
				<verse number="16">Zamaan niyns sẽn looge Wẽnd basa buud kam fãa t'a tũ a sore;</verse>
				<verse number="17">b yaool ka kong b zãab sõnga kaset ye tɩ b zĩnda yĩngr n tool-b saase, n kõ-b sigr sõngo, n tɩgs-b ne koodo la b pids b sũur ne sũ-noogo.»</verse>
				<verse number="18">Gom bãmba pa tõog wʋsgo n lak b yama ne maoonga kʋʋb ye.</verse>
				<verse number="19">Zʋɩf rãmb n yaool n yi Antiyos la Ikoniyom n wa la zãma wã kelg-b lame. Woto wã b laba a Pol ne kuga n vu-a n yiis tẽngã, n tẽed t'a kiime.</verse>
				<verse number="20">Karen-biisa waa n gũbg-a lame n getẽ la a tik n yikame n kẽ tẽnga pʋga. Vẽkembeoogo a looga Derbe tẽng ne a Barnabe.</verse>
				<verse number="21">B sẽn moon Koe-nooga beelẽ n paam karen-biis zembala, b lɛɛg n tuda Listr, Ikoniyom la Antiyos.</verse>
				<verse number="22">B ra kengda karen-biisa sũuri n sagend-b tɩ b kell n gãd b tẽebã la a ra yet-b lame: «Wẽnd Rĩunga pʋgẽ pa kẽede tɩ f pa reng n yãe toog ye.»</verse>
				<verse number="23">B kõo Tigeng fãa a kãsem-dãmba. La b maana pʋʋsg sẽn naag ne no-loeere, n yaool n dɩk-ba n gũnug ne Soaala b sẽn teeg a soabã.</verse>
				<verse number="24">B sãaga Pisidi n ta Pãnfili,</verse>
				<verse number="25">b moona Koe-nooga Perze n yi be n dig Atali,</verse>
				<verse number="26">n le tɩ yi be n kẽ koom koglg n tees Antiyos, b pipi tẽnga. Saam-biisa ra yãagd-b la ne Wẽnd bark pʋʋsgo b tʋʋm sõma wã yĩnga.</verse>
				<verse number="27">B sẽn ta Antiyos b boola Tigengã n wilg Wẽnd sẽn sõng-b tɩ b maan bũmb ning fãa, n wilg tẽeba sor sẽn pak bu-zẽmba yĩnga.</verse>
				<verse number="28">B kaoosa beelẽ ne karen-biisã.</verse>
			</chapter>
			<chapter number="15">
				<verse number="1">Neb kẽer n da yi Zɩɩde n wa zãmsd saam-biisã woto: «Y sã n ka kẽ bãong wala a Moyiiz Noora sẽn date, fãagr nan ka ye.»</verse>
				<verse number="2">Bʋʋr la no-koeemd yika bãmb ne a Pol la a Barnabe sʋka. B waa n yeelame tɩ b na n tʋma a Barnabe ne bãmb neb kẽer tɩ b leb Zerizalɛɛm, Tʋʋm-tʋmdba nengẽ tɩ b welg yellã.</verse>
				<verse number="3">Tigenga sõng-b la ne sor zug rɩɩbo tɩ b na n pãrg Fenisi la Samari, la b togsd bu-zẽmba sẽn lebg tẽedba tɩ rẽ noogd saam-biisa sũur al wʋsgo.</verse>
				<verse number="4">B sẽn ta Zerizalɛɛm, Tigengã, Tʋʋm-tʋmdba la nin-kẽemsã, reeg-b la neere la bãmb me togsa b sẽn maan bũmb ning ne Wẽnd sõngre.</verse>
				<verse number="5">Farizẽ rãmba neb kẽer da saka tẽebo. Bãmb n yik n yeele tɩ rẽnd b yeel bu-zẽmba tɩ b kẽ bãongo la b reeg a Moyiiz Noorã.</verse>
				<verse number="6">Tʋʋm-tʋmdba la nin-kẽemsã tigma taab n ges yellã.</verse>
				<verse number="7">B wẽe no-koeemde n kaoos la a Piyɛr wa n yikame n yeele: «Y miime, m saam-biisi, tɩ sɩngrẽ wã maam la Wẽnd yãk yã. B yãk-m lame tɩ bu-zẽmba wʋm m noorẽ Koe-noogã la b tẽ.</verse>
				<verse number="8">Wẽnd sẽn ne ninsaal sũuri kõo kaset tɩ b ka bas-b kɛɛng ye: b sika a Vʋʋsem Sõngo b zugu wala b sẽn sig tõndã.</verse>
				<verse number="9">B ka welg-b ne tõnd ye, n pek-b ne tẽeb kũuni.</verse>
				<verse number="10">Yaa bõe tɩ y rat n fɛɛs Wẽnde, bõe tɩ y rat n zɩlg karen-biisã zɩɩbo, d yaab rãmb la tõnd mens sẽn ka tõog n tʋke?</verse>
				<verse number="11">Ad-y yaa Krista maasmẽ la tõndo, wala bãmba, tẽed fãagre.»</verse>
				<verse number="12">Zãma wã yɩɩ sɩɩ. B le kelga a Barnabe ne a Pol sẽn maan wẽnd makr la yel-bãn niynsi ne Wẽnd sõngre, bu-zẽmba sʋka.</verse>
				<verse number="13">B sẽn gom n sɛ la a Zak sẽn yik n yeele: «Kelg-y ma, m saam-biisi;</verse>
				<verse number="14">a Simeõ wilg-y lame Wẽnd sẽn tʋlg al sɩngrẽ n sʋk buud sẽn na yɩ b rẽnna.</verse>
				<verse number="15">‹La rẽ me n be bãngdba sebrẽ:</verse>
				<verse number="16">M na n lɛɛg n waame m na n yika a Daviid ro-wãoongo m na n yika a raboogo; sẽn lʋɩ wã na n le yalsa yĩngri,</verse>
				<verse number="17">woto la sẽn ket-ba na n bao Soaalã, la na n yɩɩ boto me ne bu-zẽmb niyns m sẽn welg toore: yaa Soaala n yeele,</verse>
				<verse number="18">bãmb n yals rẽ al zamaan woko.›</verse>
				<verse number="19">Yaa rẽnd me yĩnga la ma me tagsda tɩ b ra nams bu-zẽmb niyns sẽn lebg tẽedbã ye.</verse>
				<verse number="20">B kos-b bala tɩ b vẽ ne maanda bũmbu, ne yoobo, ne gɩf la zɩɩm.</verse>
				<verse number="21">Rẽ wã yaa vẽeneg ne ba tɩ yaa al daar zãra la a Moyiiz Noora tar karen-saamb tẽng fãa pʋgẽ t'a karemd-a noora pʋʋsg rotẽ, sibr daar fãa.»</verse>
				<verse number="22">Tʋʋm-tʋmdba, nin-kẽemsã la Tigenga gill zemsa taaba n yãk bãmb neb kẽere n tum-b Antiyos ne a Pol la a Barnabe. Yɩ-la a Zɩɩd, b sẽn boond t'a Barsabas la a Silas, neb sẽn da ya sʋk neba.</verse>
				<verse number="23">Ad sebr ning b sẽn ning b nugẽ: «Tʋʋm-tʋmdba la nin-kẽemsã, yãmb saam-biisi, n toond pʋʋsem saam-biis niyns sẽn be-b Antiyos, Siri la Silisi, bu-zẽmba tẽn-peelmẽ.</verse>
				<verse number="24">D wʋmame tɩ neb n yi ka n wa y nengẽ la tõnd yaool n ka tʋm-b ye, la b waa n gomame n yɛɛs yã la b kalem yɛlã y yamẽ.</verse>
				<verse number="25">Dẽ me la d zĩnd ne taaba n zems taaba n tũus neba n tʋm-b yãmb nengẽ ne d zo-rãmb a Barnabe la a Pol,</verse>
				<verse number="26">neb sẽn dɩk b vɩɩm zãnga n kõ Soaala Zezi Krista.</verse>
				<verse number="27">D tʋm-y-la a Zɩɩd la a Silas la b na togs-y ne noore sẽn be sebra pʋga.</verse>
				<verse number="28">Tõnd naaga a Vʋʋsem Sõng n yalse tɩ d ka na n zɩlg-y zɩɩb a to n zʋʋg sẽn pak bala</verse>
				<verse number="29">tɩ y vẽ ne maand nemdo, ne zɩɩm, ne gɩfo la ne yoobo. Modg-y n gũus-y ne rẽ. Wẽnd na taas!»</verse>
				<verse number="30">B sẽn pʋʋs taaba n sɛ, sẽn tʋm b rãmba looga Antiyos. B sẽn ta bal la b sẽn tigim tẽedbã n kɩs-b sebrã.</verse>
				<verse number="31">B reeg-a lame n karem la b sũur yɩɩ noog t'a waa n kenga b raoodo.</verse>
				<verse number="32">A Zɩɩd ne a Silas ra yaa bãngdba, bãmb me goma ne saam-biisã n kaoos n le keng b sũya.</verse>
				<verse number="33">Dasem sẽn maan a wãna, saam-biisa lebs-b la sẽn tʋm-ba nengẽ ne laafi toaala. [</verse>
				<verse number="34">A Silas yẽ zãgsame t'a kõn loog ye.]</verse>
				<verse number="35">Sã n ya a Pol ne a Barnabe, bãmb me paa Antiyos. B ra naaga neb wʋsgo n zãmsdẽ la b moon kiba-noogã, Soaala Koe-noogã.</verse>
				<verse number="36">Sẽn yɩ bilf dẽ poore, a Pol yeela a Barnabe: «D leb n kaag saam-biisã tẽns niyns d sẽn zoe n moon Soaala koɛɛgã n ges b tũudma sẽn be zĩig ninga.»</verse>
				<verse number="37">A Barnabe da ratame t'a Zã, b sẽn boond a soab t'a Mark, tũ-ba.</verse>
				<verse number="38">A Pol da pa rat t'a tũ ye, tɩ Pãnfili, a ra lɛɛg n bas-b lame la a ka naag bãmb n tʋm ye.</verse>
				<verse number="39">Waa n lebga zabre, tɩ b na n kong n welg taaba. A Barnabe ne a Mark kẽe koglg n tees Sɩpr.</verse>
				<verse number="40">A Pol me looga ne a Silas la b saam-biisa rengame n yõk Soaala sɛɛg b yĩnga.</verse>
				<verse number="41">A Pol pɩʋʋga Siri la Silisi, n maneg n zĩndig Tigengu.</verse>
			</chapter>
			<chapter number="16">
				<verse number="1">Dẽ poore a taa Derbe la Listr. Karen-biig a ye n da be be n boond t'a Timote. A ma yaa Zʋɩf poak sẽn sak tẽebo la a ba yaa Grɛk.</verse>
				<verse number="2">Listr la Ikoniyom saam-biisa ra gomda a yell ne pẽgre.</verse>
				<verse number="3">Dẽ me la a Pol yeel t'a na n lebga a tũud-n-taaga la a kẽes-a-la bãongo tɩ Zʋɩf rãmb da bee be la b ra miime t'a Timote ba yaa bu-zẽna.</verse>
				<verse number="4">B sẽn ta tẽng ning fãa b ra wilgda Tʋʋm-tʋmdba la nin-kẽemsa sebrã n sagennẽ tɩ b modg n tũ.</verse>
				<verse number="5">Tigeng fãa pʋgẽ tẽeba ra kɩɩda yẽgna la tẽedba sõor da paasda beoog sẽn vẽege.</verse>
				<verse number="6">B saaga Frizi tẽn-peelem la Galat rãmb tẽnga. B ka paam a Vʋʋsem Sõng sore n moon Koe-nooga Azi tẽng ye.</verse>
				<verse number="7">B waa n taa Mizi sɛtmẽ, n tʋlg n kẽ Bitini la a Vʋʋsem Sõng ka pak sor ye.</verse>
				<verse number="8">Woto wã b pɩʋʋga Mizi n lɛɛg n sig Troas.</verse>
				<verse number="9">Yʋng sẽn ta, a Pol zãmsame. A yãenda Masedoan ned a ye, t'a yɛs yĩngr n kot-a: «Tũ Masedoan, wa fãag-do!»</verse>
				<verse number="10">Likra poore, d tʋlgame n ta Masedoan, tɩ d da kõ-la d mens yam tɩ Wẽnd n boond tõndo Koe-nooga yĩnga.</verse>
				<verse number="11">D sẽn kẽ koglg Troas d teesa Samotras. Vẽkembeoogo d teesa Neyapolis,</verse>
				<verse number="12">d yii be n dig Filip tẽnga. Yaa tẽn kãseng Masedoan tẽnsa fãa sʋka la Rom dãmb n da waa n kẽed-a. D maana rasem a wãn tẽn kãng pʋgẽ,</verse>
				<verse number="13">la vʋʋsg daare d yii tẽnga kɛɛnga; kʋɩlg n da be be, la yaa kʋɩlga noor la b ra yãk pʋʋsg zĩiga. D zĩndame la d yãenda koɛɛg n kõ pagba sẽn da tigma.</verse>
				<verse number="14">Bãmb nin-yend n da kelgd neere: a yʋʋra la a Lidi, a ra koosda monom Tiyatir pʋgẽ, a ra waoogda Wẽnde; Wẽnd kõ-a-la vẽenegre la a Pol karengã kɛla a sũurẽ.</verse>
				<verse number="15">Yẽ ne a zak rãmb sẽn deeg soobo, a kos-d la woto: «Y sã n get-m wa Soaala neda, bɩ y wa zĩnd m zakẽ,» la yɩɩ wala modgre.</verse>
				<verse number="16">D waa n dabda pʋʋsg daar a yembre, n seg yem-pog-bil a ye sẽn da bʋgd bagre. A bãgra ra kõta a zu-soaben-dãmba ligd wʋsgo.</verse>
				<verse number="17">A Sɩngame n pʋgd tõnd ne a Pol la a gomda: «Nin-bãmba yaa Yĩngr Wẽnda tʋʋm-tʋmdba, yaa fãagra sor la b wilgd-y.»</verse>
				<verse number="18">A pʋg-d la woto rasem a wãna. A Pol waa n yɛɛme n wẽneg n yeele: «A Zezi Krista yʋʋr yĩnga, m kõt-f la noore, Sʋtãana, tɩ f yi la f bas pagã.» La a sɩd wẽneg n yiime n bas-a.</verse>
				<verse number="19">A zu-soaben-dãmba sẽn mik tɩ b rɩɩba sor menemame, b tɩ yõka a Pol la a Silas n tall-ba n taas tẽnga rãmb sɛk zĩigẽ, bʋ-kaoodb taoore.</verse>
				<verse number="20">B yeela tẽnga taoor dãmba: «Nin-bãmba waa n dãmbda tẽngã, yaa Zʋɩf rãmba.</verse>
				<verse number="21">B wata ne noe tõnd Rom dãmba sẽn ka tõe n deeg la d tũ ye.»</verse>
				<verse number="22">Neba yika ne-ba. Taoor dãmba kɩtame tɩ b yees b futã la b pãb-b-la ne kaase.</verse>
				<verse number="23">B Pãb-b la sõmbo n yaool n kẽes-b roogo. B kosa ro-gũudã t'a maan a ni.</verse>
				<verse number="24">Ro-gũuda me sẽn wʋm dẽ, a kẽes-b la pʋgẽ doogã n loe b nao wã ne rabõanga.</verse>
				<verse number="25">Yʋn-sʋka, a Pol ne a Silas ra pʋʋsdame la b pẽgd Wẽnd ne yɩɩla.</verse>
				<verse number="26">Tẽnga waa n yika vugr bal n tar miuungu tɩ ya wa rooga na n lukame. Kʋɩlensa fãa pagsa vugri tɩ bãeensa sẽn da sog bi-beesa foos n dʋʋg.</verse>
				<verse number="27">Ro-gũuda nekame n yãe tɩ kʋɩlensa pagsame t'a wõog a sʋʋga n na n kʋ a menga t'a ra tẽedame tɩ bi-beesa fãa loogame.</verse>
				<verse number="28">A Pol tãs-a lame: «Da pogl f meng ye tɩ tõnd fãa keta ka.»</verse>
				<verse number="29">Ro-gũuda kosame tɩ b widg bugum t'a zoetẽ la a rigda n tɩ wõgemd a Pol ne a Silas taoore.</verse>
				<verse number="30">A yiis-b la roogo la a yeel-b lame: «Soaala, yaa bõe la m tog n maan n fãag m sɩɩga?»</verse>
				<verse number="31">B leok-a lame: «Tẽ Soaal a Zezi tɩ foo ne f zaka na paam fãagre.»</verse>
				<verse number="32">B wilg-a-la Soaala Koe-noogã, yẽ ne a zak rãmba.</verse>
				<verse number="33">Yɩɩ zĩig pʋgẽ bala la ne yʋngo la a peeg-ba n tɩ peks b noadã la yẽ ne a zaka rãmb fãa deega soobo.</verse>
				<verse number="34">A tall-b lame n kẽes a zakẽ, n bao rɩɩb n kõ-ba la a naaga a zak rãmb n kɩdem sũ-noogo, b sẽn lebg tẽedba yĩnga.</verse>
				<verse number="35">Zĩig sẽn yẽege, tẽnga taoor dãmb tʋma rapoy-bi tɩ b wa yeel ro-gũuda: «Yiis-y nin-bãmba roogo.»</verse>
				<verse number="36">Ro-gũuda me taasa a Pol b goama: «Tẽnga taoor dãmb tʋmame tɩ b wa yeel tɩ b bas-y tɩ y looge. Dẽnd yĩnga yi-y n loog-y.»</verse>
				<verse number="37">Dẽ me la a Pol yeel Dapoy-bi wã: «B kɩtame tɩ b pãb tõnd neba fãa taoore, tõnd ne d sẽn ya Rom tẽngen-bi-taase; b kẽesa tõnd bi-bees roogẽ. La marsã b ratame n soos n yiis-du! Bada! B mens wa b toore n yiis-du.»</verse>
				<verse number="38">Dapoy-bi wã taasa tẽnga taoor dãmb b goama. B sẽn wʋm t'a Pol ne a Silas yaa tẽngen-bi-taar ne Rom dãmba, b yɛɛsame.</verse>
				<verse number="39">Tẽnga taoor dãmb n sɩd wa b toore n kos-b tɩ b maan yãgbo la b yi tẽngã.</verse>
				<verse number="40">B sẽn yi roogo a Pol ne a Silas leba a Lidi zakẽ. B le sega saam-biisa be n le keng b tẽeb n yaool n loog.</verse>
			</chapter>
			<chapter number="17">
				<verse number="1">B kẽe Amfipolis n sãag Apoloni n ta Tesalonik. Beelẽ Zʋɩf rãmba ra tara b pʋʋsg roogo.</verse>
				<verse number="2">La wala a sẽn maand dasem kam, yaa beelẽ la a Pol tɩ yãend-ba. Vʋʋsga raar tong taaba a tã b sẽn gãneg b sõasgã sebr sõng zugu.</verse>
				<verse number="3">A Pol ra gomda ne-ba n wilgd-b tɩ Krista ra tog n namsame la b vʋʋg kɩɩms sʋka, la a ra yetame: «Krista la a Zezi, m sẽn moond a soabã.»</verse>
				<verse number="4">Bãmb sʋka neb kẽer paamame n yi b likẽ n lebg tũud-n-taar ne a Pol la a Silas. La tõe n paas a Zʋɩf rãmb kẽed-paalse la bu-zẽmba la nin-bɛd pagb ka tɛka.</verse>
				<verse number="5">Zʋɩf rãmba yika sũ-kiiri, n kẽ raagẽ wã n wool nin-yaalse sẽn gũm taaba n tar bʋʋr tẽnga pʋga. B ta a Zason yiri n baood a Pol la a Silas n na kẽes-b bʋʋd tẽnga soaalba taoore.</verse>
				<verse number="6">B ka yãend-b be ye la b kora a Zason la saam-biis kẽer n ta kombɛɛmba nengẽ la b kaasdẽ: «Nin-bãmba n leebd ãndũni rãmba zutu, la ad-b sẽn ta ka me.</verse>
				<verse number="7">La ad-a Zason sẽn deeg-b a zakẽ. Nin-bãmba tõdgda Rom naaba noore, n moonẽ tɩ dĩm a to n be: a Zezi.»</verse>
				<verse number="8">B bʋʋra yɛɛsa zãma wã la kombɛɛmbã.</verse>
				<verse number="9">B yeela a Zason la neb a taabã tɩ b wa ne ligdi tɩ b yaool n bas-ba.</verse>
				<verse number="10">Zĩig sẽn sobge, saam-biisa kɩtame t'a Pol ne a Silas loog Bere tẽnga. B sẽn ta be b tɩ kẽe Zʋɩf rãmba pʋʋsg roogẽ.</verse>
				<verse number="11">Bãmb da tara zʋg sõngo n yɩɩd Tesalonik rãmbã. B reega Koɛɛga tao-tao. Beoog sẽn vẽeg fãa b ra karemda Sebr Sõngo n get bõe n ka zems a Pol dãmb toagsgẽ.</verse>
				<verse number="12">Bãmb wʋsg saka tẽebo, la bu-zẽmba sʋka, nin-bɛd pagba, la rap me.</verse>
				<verse number="13">Tesalonik Zʋɩf rãmba sẽn wʋm t'a Pol moona Bere tẽnga Wẽnd koɛɛgã b le waa n dãmba nebã.</verse>
				<verse number="14">Dẽ la Saam-biisa me kɩt t'a Pol yi n tees mogrã. A Silas la a Timote yaool n paa be.</verse>
				<verse number="15">Sẽn da yãagd-ba a Pol yãag-a lame n ta Atɛn n yaool n lɛɛg ne a Pol koɛɛg, a Silas la a Timote yĩnga: tɩ b bʋʋg-a be tao tao.</verse>
				<verse number="16">A Pol ra gũuda a Silas la a Timote Atɛn la a sũura ra kɛɛda wa bugum, a sẽn mik tɩ tẽnga pida ne wẽn-naandse.</verse>
				<verse number="17">Woto a sõasga ra welga sags a yiibu. A Ra sõsda pʋʋsga roogẽ ne Zʋɩf rãmba la sẽn da tũud-b Wẽnde; n sõsd tẽnga rãmb sɛka zĩigẽ ne sẽn wat-b be.</verse>
				<verse number="18">Neb sẽn da karem n sik meng n da mii n wat a nengẽ, wala bãng sẽn noom f yĩnga rãmba, la kũum dabeem ka tar-m dãmba. Bãmb kẽer da sokdame: «Luiin-bag kãnga yetame tɩ bõe?» Tɩ kẽer me yetẽ: «Ad-y yaa bu-zẽnd wẽnd dãmb sor la a wilgda.» La rẽ me yaa b sẽn da wʋmd Zezi yʋʋre la kũum vʋʋgre.</verse>
				<verse number="19">B talla a Pol n zãag bilfu n sokd-a: «D tõeeme n bãng f zãms paalsa bɩ?</verse>
				<verse number="20">Fo sẽn leokd tõnd koees niynsa yaa koe-sãamse, dẽ la d dat n wʋm b võore.»</verse>
				<verse number="21">Atɛn tẽng rãmba la sãamba sẽn waa n nok-bã sɩd da ka tar tʋʋmd a to n zʋʋg kibar paalg yelgre bɩ kelgr ye.</verse>
				<verse number="22">A Pol yik n yalsa yĩngr bãmb sʋka n yeele: «Atɛn dãmba, m neeme tɩ y yaa neb sẽn mi wẽnd waoogre n yɩɩd buuda taaba.</verse>
				<verse number="23">M saagame n gilg y tẽngã, la m gesa neere y sẽn me y wẽnd dãmba yĩnga. M tol n yãenda maan-kugri b sẽn gʋls a zug woto: ‹D sẽn ka mi wẽnd ninga rẽnna›. Ad-y yaa yãmb sẽn waoogd n yaool n ka mi a soaba la mam wat n na n wilg yãmba.</verse>
				<verse number="24">Wẽnd ning sẽn naana dũnia la bũmb ning fãa sẽn be a pʋgẽ, yĩngr la tẽng Soaala, ad-y b ka kẽed ninsaal sẽn me rot niynsa ye.</verse>
				<verse number="25">Ka ninsaal nug n na n yiis bũmb n kõ-ba, wala bũmb n paoog-b tɩ b rat ye, tɩ yaa bãmb n kõt vɩɩm, vʋʋsem la paoong fãa.</verse>
				<verse number="26">B tʋlgame tɩ ninsaalba fãa sẽn be tẽng zugã yɩ yẽgr a ye wila. B yalsa bũmb fãa a zĩigẽ, n yals bũmb fãa a toaaga la a wakato.</verse>
				<verse number="27">La b raaba yaa b fãa bao la b paam Wẽnd belem kaseto, wala b sẽn tõe, ba sã n na yɩɩ wala ne bablgo, tɩ Wẽnd pa zãr ne tõndo, b pa zãr ne ned kam fãa ye.</verse>
				<verse number="28">Sɩda yaa bãmb maasmẽ la d vɩ la d kẽnda la d yaa d sẽn yalã. Pʋs n yaa woto la yãmb neb kẽer yeel yã: ‹D yaa buud a ye ne Bãmba.›</verse>
				<verse number="29">Tõnd ne Wẽnd sã n ya buud a ye, d ka tog n mams-ba wala sãnem, wanzurfu bɩ kugr, ninsaal minim la a bãngr sẽn yag ye.</verse>
				<verse number="30">Wẽnd basa sẽn looga taale, bãngr kaoolga taale, n yik marsã n na n wilg ninsaalba, b sẽn ya zĩig ning fãa neba, tɩ b teem zʋgo.</verse>
				<verse number="31">B bãng tɩ b yãka raare n na n kao ne zemsgo ninsaalba fãa bʋʋdo. B yãka bʋ-kaoodã, la kaset ning b sẽn kõt tɩ bãmb n yãk yẽ soabã, yaa b sẽn vʋʋg-a kɩɩms sʋkã.»</verse>
				<verse number="32">Atɛn dãmba sẽn wʋm t'a Pol gomd sẽn ki vʋʋgr yellã, kẽer pusga laado. Kẽer me yeelame: «D na kelg gomd kãnga nindaare.»</verse>
				<verse number="33">Boto me la a Pol paam n yi b sʋka.</verse>
				<verse number="34">Neb kẽer lebga b tũud-n-taase la b saka tẽebo. A Denis zĩnda b sʋka. Pag a ye me n zĩnd be n boond tɩ Damaris. Neba taab me n paase.</verse>
			</chapter>
			<chapter number="18">
				<verse number="1">Dẽ sẽn looge, a Pol zãaga ne Atɛn n dig Korẽnt.</verse>
				<verse number="2">A yãenda Zʋɩf a ye be sẽn boond tɩ Akilas, yaa Põ tẽn-peelmẽ neda la a nan waa paalem, yẽnda ne a pag a Prisil. Itali la b yii n wa Korẽnt tɩ dĩm a Klod da kõo Zʋɩf rãmba noore tɩ b yi Rom. A Pol lebga zood ne bãmba,</verse>
				<verse number="3">b nug tʋʋmd sẽn da ya tʋʋm yɛnga. Yaa bãmb la a tɩ noke tɩ b naag taab n tʋmnẽ. Yaa pɛɛl sẽn tar n tiid doto la b ra wʋgda.</verse>
				<verse number="4">Sibr daar fãa a Pol da maanda kareng pʋʋsga roogẽ n na n vẽneg Zʋɩf rãmba la bu-zẽmba.</verse>
				<verse number="5">A Silas ne a Timote sẽn yi Masedoan n wa tɛka, a Pol tʋʋmda lebga moon Koe-noogã n wilg Zʋɩf rãmbã t'a Zezi la Wẽnd sẽn tʋm a soabã.</verse>
				<verse number="6">A sẽn mik tɩ b pa rat n kelge la b gomd n tʋʋsda Wẽnde, a Pol fugumda a fut b taoore n yetẽ: «Y kɩɩsga sẽn wãad yãmba taal pa ne yã. Sã n ya maam, taal ka m zug ye la marsã tɛka yaa bu-zẽmba la m na n babse.»</verse>
				<verse number="7">A Pol yii be n dig a Zustus yiri; nin-kãng ra pʋʋsda Wẽnde la a zaka ra yega ne pʋʋsga roogo.</verse>
				<verse number="8">Pʋʋsga roog naab ra boondame tɩ Krispus. Yẽnd me saka tẽebo. Korẽnt neba pʋs n yɩɩ wʋsgo sẽn sak tẽeb la b reeg soobo.</verse>
				<verse number="9">Yʋng a ye Soaala lika a Pol n yeel-a: «Da zoe rabeem ye, da vʋʋs ne Koɛɛga mooneg ye, da sĩnd ye.</verse>
				<verse number="10">M bee ne foo la ned kõn sɩɩs-fo n maan-f wẽng ye, kaalẽ m tẽeda neb wʋsgo m Tigenga yĩnga.»</verse>
				<verse number="11">A Pol paa Korẽnt yʋʋmd la kiis a yoobe, n tar Koɛɛga mooneg bala.</verse>
				<verse number="12">A Galiõ sẽn waa n ya Akayi kombere, Zʋɩf rãmba yika wa nin-yɛnga n na n maan zabr ne a Pol. B kẽes-a la bʋʋdo,</verse>
				<verse number="13">n yetẽ: «Nin-kãnga sagenda neba tɩ b waoog Wẽnd ne waoogr sẽn pa tũud Noorã.»</verse>
				<verse number="14">A Pol sɩngame t'a na n gome la a Galiõ leoka Zʋɩf rãmbã: «M na n kelgẽ-la y koɛɛgã sã da yaẽ la ned bũmb la a sãam yã, bɩ sã n da yaẽ la yel-yood la a maanyã, tɩ rẽ segdame.</verse>
				<verse number="15">La sã n kella no-koɛɛm goam biis poorẽ, bɩ yʋy poorẽ, bɩ y meng Noora poorẽ, yãmb n na bãnge, mam yẽ kõn lʋɩɩs m toog ye.»</verse>
				<verse number="16">A Yiis-b-la bʋʋda zĩigẽ.</verse>
				<verse number="17">B fãa yii n gãda a Sostɛn, pʋʋsga roog naaba, la b sɩnga a pãbr, bʋʋda zak noor bala, t'a Galiõ sɩd sĩnd waa toog ka ye.</verse>
				<verse number="18">A Pol kell n paa rasem a wãn Korẽnt la a waa n basa a saam-biisã n kẽ koglgo, n tees Siri. A Prisil ne a Akilas yãag-a lame. A Pol ra põnga a zug Sẽnkre tɩ pʋleng la a ra pʋlm yã.</verse>
				<verse number="19">B waa n siga Efɛɛz. Beelẽ a welga ne a tũud-n-taasã. A sẽn tɩ kẽ pʋʋsg roogẽ a sõsa ne Zʋɩf rãmba.</verse>
				<verse number="20">Bãmb kos-a lame t'a ra yãg loogr ye, t'a ka sak ye.</verse>
				<verse number="21">B sẽn waa n pʋʋsd Wẽnd na taas la a yeel-b: «M na n lɛɛg n wala y nengẽ, Wẽnd sã n data.» A yii Efɛɛz.</verse>
				<verse number="22">A Sẽn sig Sezare, a tɩ pʋʋsa Tigengã n yaool n tees Antiyos.</verse>
				<verse number="23">A maana rasem a wãn beelẽ n le yi n dɩk a sor n digd Galat la Frizi rãmb tẽnga, n kengd karen-biisa tẽebo.</verse>
				<verse number="24">Zʋɩf a ye sẽn boond tɩ Apolos, n yit Aleksãndri baobgo, waa Efɛɛz. Yaa ned sẽn da mi goama la ned sẽn da vẽen ne Sebr sõngo.</verse>
				<verse number="25">A ra paam n zãmsa sor ning sẽn boond tɩ Soaala sorã la a ra pelga a sũuri n moonẽ la a gomd a Zezi yell tɩ tũud tɩrga, la yaool n ya a Zã soobã la a so yã.</verse>
				<verse number="26">A yika pʋʋsga roogẽ n gomd t'a sũur pa kiuusdẽ ye. A Prisil la a Akilas kelga a goama la b peeg-a lame n tɩ vẽneg-a Sora zãnga.</verse>
				<verse number="27">A Apolos da rat n kẽnga Akayi, tɩ saam-biisa yeel-a t'a maan dẽ, a maan neere, la b gʋlsa karen-biisa tɩ b reeg-a neere. Sɩda a sẽn ta be, ne Wẽnd sõngre, tẽedba rɩ-la a yõod zembala.</verse>
				<verse number="28">A ra leoodame n lubd Zʋɩf rãmbã, neba fãa nifẽ, n wilgd ne Sebr sõngo t'a Zezi la Wẽnd sẽn tʋm a soabã.</verse>
			</chapter>
			<chapter number="19">
				<verse number="1">A Apolos sẽn waa n be Korẽnt, dẽ t'a Pol saaga tẽns niyns sẽn zao tãmsa zutu n sig Efɛɛz. A mika karen-biis kẽere.</verse>
				<verse number="2">A yeel-b lame: «Yãmb sẽn sak tẽebã wakato, y paama a Vʋʋsem Sõng bɩ?» Tɩ b leoke: «Tõnd nan ka wʋm meng tɩ b gomd t'a Vʋʋsem Sõng beeme ye.»</verse>
				<verse number="3">T'a Pol le sok-ba: «Yãmb sẽn deeg soob ninga la bʋgo?» Tɩ b yeele: «A Zã soobo.»</verse>
				<verse number="4">Dẽ la a Pol yeel yã: «Yaa sũur tekr soob la a Zã ra kõta la a yet zãma wã tɩ b tẽ ned ninga sẽn na n wa yẽnda poorẽ wã: a Zezi.»</verse>
				<verse number="5">B sẽn wʋm dẽ b reega soob Soaal a Zezi yʋʋr yĩnga.</verse>
				<verse number="6">A Pol sẽn tẽeg a nus b zutu la a Vʋʋsem Sõng sẽn sig-ba tɩ b sɩng n wɩlemd bu-zẽn goam la b gomd bãngr goama.</verse>
				<verse number="7">B ra yaa bãmb piig la a yiibu.</verse>
				<verse number="8">A Pol tɩ kẽe pʋʋsga roogẽ la kiis a tã sẽn pʋg taaba a ra gomda ne raoodo. A Sõasga ra yaa Arzãn Rĩunga yelle n dat tɩ kẽ b sũurẽ.</verse>
				<verse number="9">Kẽer n zĩnd be n da pa reegd saglg ye tɩ b sũura ra kɩʋʋlmame. Bãmb dãmb n da sãbsd Wẽnd sorã, neba fãa taoore. A welga ne bãmb dãmba. A sʋka karen-biisã. Beoog-beoog fãa a ra maand-b la kareng a Tiranos karen-doogẽ.</verse>
				<verse number="10">Kell n talla boto yʋʋm a yi la rẽ me la Azi rãmba, Zʋɩf bɩ bu-zẽmba tõog n wʋm Soaala Koɛɛgã.</verse>
				<verse number="11">Wẽnd kõ-la a Pol pãng t'a maand wẽnd makr dãmb sẽn da yɩkd pɛlense.</verse>
				<verse number="12">Sã n dɩk peend buud fãa sẽn sɩɩs a Pol n lɛɛg n sɩɩs bãad-dãmba, b bãasa wẽnegd n sãoogame, bɩ Sʋtãamba yit n loogame.</verse>
				<verse number="13">La ade, Zʋɩf rãmb kẽer me n da saad n sãoogd neba. Bãmb me makame n pʋd Soaala Zezi yʋʋr n na n sãoog Sʋtãan sẽn da kẽ b rãmba. B ra yetame: «M kot-y lame tɩ y yi, Zezi ninga yʋʋr yĩnga, Zezi ning a Pol sẽn gomd a soab yellã!»</verse>
				<verse number="14">Da yaa a Seva kamb a yopoe n da maand woto la a Seva meng ra yaa Zʋɩf rãmb maan-kʋʋd kãsenga.</verse>
				<verse number="15">Sʋtãan a ye lɛɛg n yeel-b lame: «Sã n ya a Zezi, mam mii bãmba, Sã n ya a Pol, mam mii yẽ me. La yãmba, yãmb la a bõe rãmba?»</verse>
				<verse number="16">La Sʋtãana yiime n wudg n kẽ bãmba, n lubd-ba, a yembr-yembre, n pogend-ba tɩ b na n zoe n yi yɩnga, b bɩlma, la ne sãmpoaga.</verse>
				<verse number="17">Efɛɛz rãmb fãa, Zʋɩf bɩ bu-zẽmb wʋma yellã. Rabeem yõka b fãa, la Soaala Zezi yʋʋr paama pẽgre.</verse>
				<verse number="18">Sẽn sak-b tẽeba waa zembala n deeg b kongre la b wilg bãmb me sẽn da maande.</verse>
				<verse number="19">Sẽn da zãms-b rabaar buud toor toore n tʋmnẽ n yɩkd neba pɛlensã, waa ne b rabaara sɛba la b yõog-b la neba fãa taoore. B geela b sɛba yõodo. Seka neb tus pis nu daar a ye tʋʋmd yaoodo.</verse>
				<verse number="20">Ad-y Soaala Koe-nooga ra paamda moonego la a ra kɩɩda yẽgen sẽn tar pãnga.</verse>
				<verse number="21">Dẽ loogr poore a Pol ninga a yamẽ t'a na n le tũu Masedoan la Akayi n leb Zerizalɛɛm. A ra yetame: «M sã n ta be na yɩ tɩlɛ tɩ m ta Rom me.»</verse>
				<verse number="22">A tʋma Masedoan a sõangdba a yiibu, a Timote la a Erast; yẽ meng yaool n paa rasem a wãn Azi tẽn-peelmẽ.</verse>
				<verse number="23">Wakat kãnga, Sora poorẽ, tẽnga wa n dãmbame.</verse>
				<verse number="24">Ned a ye n da ya yõaka n boond tɩ Demetriyus. A ra yõgda ne wanzurfu a Artemis wẽnd doto. Woto a ra sõngda tẽnga rãmb wʋsgo ne nug tʋʋmde.</verse>
				<verse number="25">A tigsa yẽ sẽn kõ b rãmb tʋʋmna la neba a taab sẽn ya yõgs wa yẽnda n yeel-ba: «M zo-rãmba, tõnd sẽn vɩ tɩ d vɩɩma sakdẽ wã, y miime tɩ rẽ bela d tʋʋmnẽ wã.</verse>
				<verse number="26">La ade, wala y sẽn ne la y sẽn wʋmde Azi tẽn-peelma tõre, a Pol ne a saglsã woola neb ka tɛk a poorẽ sẽn maand tɩ wẽnd sẽn dõog ne nug, ka tõe n yɩ wẽnd ye.</verse>
				<verse number="27">Woto tõeeme tɩ b pa le ges tõnd tʋʋmna wa bũmb sẽn be võor ye, tõeeme tɩ b wa ges tõnd wẽnd poaka Artemis meng rooga wa zaalem, la rẽ fãa wat n baasa ne paoore, wẽnd ning Azi la dũni wã tõr sẽn waoogda paoore.»</verse>
				<verse number="28">Neba sẽn wʋm dẽ, b sũur puuga wʋsgo tɩ b tar kaasgo: «A Artemis, Efɛɛz rãmba wẽnda, yaa wẽn kãsenga!»</verse>
				<verse number="29">Waa n lebga tẽnga tõr n wulumdi. Fãa kaoogame n digd reema zĩigẽ al tɩ Masedoan rãmba, a Pol so-toaka neba, a Gayus ne a Aristark, kong n pʋg-ba.</verse>
				<verse number="30">A Pol da ratame n tɩ yãend buudã la karen-biisa ka sak ye.</verse>
				<verse number="31">Azi rãmb neb kẽer sẽn da ya a zo-rãmba, kos-a lame t'a ra koos a yõor ye, la a ra tag reema zĩigẽ ye.</verse>
				<verse number="32">Bãmb dãmb da yetame tɩ wãnda, tɩ bãmb dãmb yet tɩ woto. Tẽnga taoor dãmb mens ra ka mi b tigsga võor ye.</verse>
				<verse number="33">Zʋɩf rãmba da ratame t'a Aleksãndr yɩ b norɛɛsa, n yiisa sʋka. A kabsa ne nug n na n gome ne nebã.</verse>
				<verse number="34">La b sẽn bãng tɩ yaa Zʋɩf, b fãa lagma taab n kelemd wa nin-yende, na ta wakat a yiib pʋgẽ: «A Artemis, Efɛɛz rãmb wẽn poaka, yaa wẽn kãsenga!»</verse>
				<verse number="35">Bʋʋda taoor soab waa n tõogame tɩ b bas bʋʋre t'a yeele: «Efɛɛz rãmba, ãnda be dũni wã pʋga n ka mi tɩ tẽn kãnga n gũud wẽn kãsenga Artemis doogã la a menga nin-naand sẽn yi yĩngr n sigã?</verse>
				<verse number="36">No-koeemd sẽn ka be rẽ poorẽ wã, y tog n zĩnda sɩɩ n da wa maan kegr ye.</verse>
				<verse number="37">Yãmb sẽn tall-b rãmb n wa ka wã, b ka tʋʋs yãmb wẽndã, b ka paooga ye.</verse>
				<verse number="38">A Demetriyus ne a tʋmd-n-taaga sã n tar koɛɛg ne ba, bʋʋd daar beeme, bʋ-kaoodb beeme, b bool-b badaare.</verse>
				<verse number="39">Koɛɛg a to sã n beẽ n dat welgre, d tigsga sẽn tar raarã, d na ges rẽnna.</verse>
				<verse number="40">Bũmb ning sẽn maan dũnna wã tõeeme tɩ b yeel tɩ yaa tõnd n dãmbd tẽngã, tɩ d meng yaool n ka tar rũnna gũm taaba võor ye.»</verse>
				<verse number="41">A sẽn leok woto n sɛ, b fãa sẽegame.</verse>
			</chapter>
			<chapter number="20">
				<verse number="1">Bʋʋra sẽn yõke, a Pol boola karen-biisã, n sagl-ba, n pʋʋs-b wẽnd na taas la a looga Masedoan.</verse>
				<verse number="2">A Pɩʋʋga tẽngã n kengd tẽedbã la a rigd Grɛs Tẽn-peelmẽ.</verse>
				<verse number="3">Kiis a tãab la b maan be. Segame t'a sẽn waa n dat n kẽ koglg n dig Siri la a Pol sẽn wʋm tɩ Zʋɩf rãmba gãnega bẽdg a yĩnga. Dẽ me la a yeel t'a na n gõdg n leba Masedoan.</verse>
				<verse number="4">A tũud-n-taas yi-la a Sopatros, a Pirus biiga, Bere tẽng neda; n paas a Aristark ne a Sekundus, Tesalonik rãmba; n paas a Gayus, Doberɛs neda, n paas a Timote la a Tisik, la a Trofim, Azi rãmba.</verse>
				<verse number="5">Bãmb denga taoore n tɩ gũ-d Troas.</verse>
				<verse number="6">Tõnd mens kẽe koglg n yi komber a Filip tẽnga. Bur ka lobd bɩlla poore, rasem a nu pʋgẽ, d tɩ paam-b la Troas la bee d paa rasem a yopoe.</verse>
				<verse number="7">Sibr daar zaabre, d da tigma taab bura kaoob yĩnga. A Pol sẽn da rat n loog vẽkẽmbeooga ra sõsda ne-ba. A gomame n tãag yʋn-sʋka.</verse>
				<verse number="8">B ra widga fitils rãmb wʋsgo yĩngr doog ning d sẽn da tigma.</verse>
				<verse number="9">Bi-bɩɩg a ye sẽn boond tɩ Eutik da zĩi rooga võorẽ. Gõeem sẽn ya gõeem meng wa n lub-a lame, dẽ t'a Pol ket n maanda a karengo. Gõeema yĩnga a yii rooga roglem-roglem a tãab soaba n lʋɩ tẽnga. B sẽn zẽk-a, b mikame tɩ yaa kũum.</verse>
				<verse number="10">A Pol sigame n zõond n ges-a, n dɩk-a a nusẽ la a yeelame: «Tõog-y y mense t'a nan pa ki ye.»</verse>
				<verse number="11">A leba yĩngri n tɩ kao burã n dɩ; a Gomame tɩ zĩig wa yẽege. Dẽ marsã la a yaool n dɩk a sore.</verse>
				<verse number="12">B talla bi-bɩɩga vɩɩga n tɩ kẽes a zakẽ la zaka rãmb sũ-noog ka yɩ bilfr ye.</verse>
				<verse number="13">Tõnd denga taoore. D teesa d koglga Asos tɩ be la d da tog n dɩk a Pol n kẽes koglga pʋga wala a meng sẽn da kaoole.</verse>
				<verse number="14">A sẽn paam tõnd Asos d kẽes-a la koglga pʋga n dig Mitilɛn.</verse>
				<verse number="15">D sẽn yi be d taa Kio vẽkembeoogo. Da-yɩten-daare d looga Samos n tek n yaas Trogiliõ la raar ninga sẽn pʋga wã beoog vẽk-d la Milɛt.</verse>
				<verse number="16">A Pol da yeelame t'a ka na n yeg kooma noore n pẽneg Efɛɛz t'a wat n dat n bʋdgame n ta Azi, tɩ kẽnda tadge. A ra yãgdame n dat n kẽ Zerizalɛɛm, Wẽnd sã n sake, Tigsga kibs raare.</verse>
				<verse number="17">A Pol zĩnda Milɛt n tʋm tɩ b bool Efɛɛz Tigenga nin-kẽemsã.</verse>
				<verse number="18">B sẽn ta, a yeel-b lame: «Yãmb fãa miime, al pipi raarã, m naoor sẽn tag Azi tẽng tɛka, m manesem ne yãmb sẽn yɩ a soaba.</verse>
				<verse number="19">M tʋma Soaala tʋʋma ne yam sulgri, ne nintãm, ne namsg ning Zʋɩf rãmba sẽn nams maam ne b no-baoorã.</verse>
				<verse number="20">Y mii tɩ m baoo sẽn wat ne yõod yãmb yĩnga. M pa tar n leb poorẽ n mong-y y sẽn da tog n wʋmb bũmb ninga bɩ y sẽn da tog n zãms bũmb ninga, y zagsẽ bɩ y sɛk zĩisẽ ye.</verse>
				<verse number="21">D kosa Zʋɩf rãmbã wala bu-zẽmbã, tɩ b teem zʋg Wẽnd taoore la b tẽ Soaal a Zezi Krista.</verse>
				<verse number="22">Marsã yaa Wẽnd Vʋʋsem n tusd maam tɩ m dabd Zerizalɛɛm la m ka mi yell ning sẽn na n pak-m be ye.</verse>
				<verse number="23">M sẽn yaool n wʋm Wẽnd nengẽ n ta marsã yaa tɩ m sẽn ta tẽng ning fãa yaa naong la pɛt bal n gũud maam.</verse>
				<verse number="24">Sã n ya ne maam, m yaool n ka get m vɩɩma wa bũmb sẽn tar yõod ye. Sẽn pak maam yaa m vɩɩma, yaa m tʋʋmda baas neere, tʋʋmd ning Soaala Zezi sẽn kõ-ma. La b tʋʋmna yaa m yɩ Wẽnd kũun kãsenga kaset soaba, b Koe-nooga moanda.</verse>
				<verse number="25">Marsã, ad-m sẽn mi bũmb ninga: y kõn le yãend m neng ye; yãmb fãa yaool n yãend-m la y sʋka tɩ m moond Wẽnnaam Rĩunga Koe-noogo.</verse>
				<verse number="26">Yaa rẽ yĩng la m tõe n togs, y fãa gill taoore: m zug roka ne yãmb ned kam fãa vɩɩm sãoong taale.</verse>
				<verse number="27">M sɩd mao ne bũmb fãa; m wilg-y-la Wẽnd sẽn dat tɩ yɛla fãa pids to-to.</verse>
				<verse number="28">Bɩ yãmb mens maan gũusgu la y gũ Wẽnd bãgr ning a Vʋʋsem Sõng sẽn gũnug yãmbã. Kɩɩm-y bãgr ning paoong sẽn tũ ne Biiga zɩɩma raagre.</verse>
				<verse number="29">M sẽn mi yaa tɩ m loogra poore digd-n-yĩidsi sẽn ya toose, ka na n bas bãgra ye.</verse>
				<verse number="30">M miime tɩ m loogr poore, neb n na n yik yãmb sʋka, n gom n tudug karen-biisã tɩ b yi tõnd poorẽ n tɩ kẽ bãmba.</verse>
				<verse number="31">Dẽ la m kot-y tɩ y maan gũusgu la y tẽeg tɩ yʋʋm a tãab tõre, wĩndg la yʋngo m yõka yãbre n wilg ned kam fãa a kongre.</verse>
				<verse number="32">Marsã m gũnugda yãmb ne Wẽnd la ne b Gomda kũuni: Gomd sẽn tõe tɩ rooga me n yalse, la a tõe tɩ Wẽnd sẽn welg b rãmb toora rɩ b yõodo.</verse>
				<verse number="33">M ka tʋlg yãmb ned ba a ye wanzurf bɩ a sãnem, bɩ a fuug ye.</verse>
				<verse number="34">Ad-y yaa m nus bãmba m kõ-m tɩ m yiis m meng la m tũud-n-taasa kom.</verse>
				<verse number="35">M kõ-y la kaset toor-toore, tɩ d tog n saka toogo n tõog n yols d taaba nimbãanega la m yeel-y lame tɩ y tẽeg Soaala meng sẽn yeele: sẽn kõt-a sũ-noog yɩɩda sẽn deegd-a.»</verse>
				<verse number="36">A sẽn gom woto, a yĩgimdame n pʋʋs ne nin-kẽemsã.</verse>
				<verse number="37">B fãa ninga nintãm la b gãda a Pol n tara yubla mogsgo.</verse>
				<verse number="38">La bũmb sẽn sãam b sũur wʋsgo, yaa Pol sẽn yeel-ba: y kõn le yãend m neng ye. Bãmb n yãag-a n tãag kooma koglgo.</verse>
			</chapter>
			<chapter number="21">
				<verse number="1">D sẽn paam n fãagd d meng nin-kẽemsa nusẽ, d teesa Kos tɩrga. Vẽkembeoogo d taa Rod la Patara.</verse>
				<verse number="2">Be d paama koom koglg sẽn dabd Fenisi. D kẽeme n looge.</verse>
				<verse number="3">D yãenda Sɩpr yɩɩga tɩ d bas-a d goabga, n tees Siri la yaa Tir la d sig yã. Koglga ra tog n yalsa be n sik a zɩɩbo.</verse>
				<verse number="4">D mika karen-biis beelẽ la rasem a yopoe la d paa Tir. A Vʋʋsem Sõng vẽnega karen-biisa tɩ b yeel a Pol t'a ra kẽng Zerizalɛɛm ye.</verse>
				<verse number="5">Loogra sẽn ta d baas n loogame. B fãa ra yãagd-d lame, pagb la kamb fãa. D sẽn yi tẽngã d fãa yĩgimda mogra noor n pʋʋse.</verse>
				<verse number="6">D sẽn pʋʋs taaba, d kẽe koglgã. Bãmb me leba b tẽngẽ.</verse>
				<verse number="7">D sẽn yi Tir d baasa d kẽndã Ptolemayis. D pʋʋsa beelẽ saam-biisã la d paa ne b raar a ye.</verse>
				<verse number="8">Vẽkembeoogo d yiime n dig Sezare. D siga a Filip zakẽ; a ra moonda Koɛɛga be la a ra yaa Sõangdb a yopoe wã nin-yende.</verse>
				<verse number="9">A ra tara kom-pugli a naas sẽn nan pa kul sɩdb ye la sẽn da gomd bãngr goama.</verse>
				<verse number="10">D paa be rasem a wãna la bãngd sẽn boond tɩ Agabus yii Zɩɩde n wa.</verse>
				<verse number="11">A bʋʋga tõnd a Filip zakẽ la a rɩka a Pol sẽbdgã n kɩt tɩ b loe a karse la a nusi la a gomda: «Ad-a Vʋʋsem Sõng sẽn wilgdi: Rao ninga sẽn soa sẽbdg kãnga bãng tɩ Zʋɩf rãmba na n sẽb-a la woto Zerizalɛɛm n bas-a bu-zẽmba nusẽ.»</verse>
				<verse number="12">D sẽn wʋm dẽ, d naaga ne tẽnga rãmb n bõs a Pol t'a ra keng Zerizalɛɛm ye.</verse>
				<verse number="13">La ad-a sẽn leok-do: «Yaa bõe tɩ y yãbd n sãamd m sũuri? Ad-y Soaal a Zezi yʋʋr yĩnga m sakda kũum Zerizalɛɛm tɩ b pa gomda bas tɩ b sẽb-m ye.»</verse>
				<verse number="14">D sẽn mik tɩ d gomda vɩʋʋgẽ d basame n kong n yetẽ: «Bɩ Wẽnd maan b sẽn date.»</verse>
				<verse number="15">Dẽ poore, d sẽn waa n segl n sɛ, d dʋ Zerizalɛɛm.</verse>
				<verse number="16">Sezare karen-biis n yãag-do. B tɩ kẽes-d la a Mnason zakẽ, Sɩpr daoa la al sɩngrẽ karen-biiga.</verse>
				<verse number="17">D sẽn ta Zerizalɛɛm la saam-biisa sẽn deeg-d ne sũ-noogo.</verse>
				<verse number="18">Daar ning sẽn pʋgã, a Pol tũ-d lame n kẽng a Zak yiri tɩ yaa be la nin-kẽemsa tigim taaba.</verse>
				<verse number="19">D sẽn pʋʋs taab n sɛ, a Pol sɩngame n wilgd bal-bale a tʋʋmda sẽn yɩ a soab ne Wẽnd sõngr bu-zẽmba sʋka.</verse>
				<verse number="20">B sẽn wʋme b pẽga Wẽnde. B yeelame: «Gese, m saam-biiga, yaa Zʋɩf rãmb tus ka tɛka n lebg karen-biisi n yaool n da yaa a Moyiiz Noora tũudb akɩka.</verse>
				<verse number="21">La b wʋmame tɩ b gomd tɩ sã n ya fo nengẽ wã, fo tusda Zʋɩf rãmba sẽn vɩb ne bu-zẽmbã tɩ b lak ne a Moyiiz, n sagend-b tɩ b ra le kẽes b kamb bãongo la b ra le tũ rog-n-mika ye.</verse>
				<verse number="22">Bõe la d na maane? Yaa vẽnega tɩ zãma na n sũu taab n wa. F waoonga ka tõe n ling b ye.</verse>
				<verse number="23">Maan d sẽn na n yeel-fã: Neb a naase n pʋlme n be ka.</verse>
				<verse number="24">Tall-ba n looge, tɩ naag-ba n yɩlg f menga la sõng-b ne ligd ning b sẽn na n kɩs n paam b zuta põngre. Woto neba fãa na bãng tɩ b sẽn leok bũmb ning f poorẽ wã, ka sɩd ye, b na bãng tɩ fo me vɩɩma yaa ned sẽn tũud Noora vɩɩm.</verse>
				<verse number="25">Sã n ya bu-zẽmba sẽn sak-b tẽebã, d taas-b-la sẽn be nin-kẽemsa sebr pʋga: vẽ-y ne maand nemd, ne zɩɩm, ne gɩfo, ne yoobo.»</verse>
				<verse number="26">Vẽkembeoogo, a Pol sɩd looga ne neb a naasã n na n naag bãmb n yɩlge. A kẽe wẽnd doogẽ wã n wilg sẽn ya daar ning la yɩlgra na n baase tɩ b tall b kũuna n wa.</verse>
				<verse number="27">Rasem a yopoe yɩlgra ra sɛɛme la bala. Zʋɩf rãmb sẽn yit Azi n yaool n wa yãend-a wẽnd doogẽ wã, n dãmb nebã tɩ b yõk-a,</verse>
				<verse number="28">la b kaasdẽ: «Israyɛl kamba waa-y tao, ad-y yaa nin-kãnga n saad n wilgd neba zĩig zãnga tɩ b ra tũ a Moyiiz noorã, la a saad n gomd beedo wẽnd do-kãnga poorẽ.»</verse>
				<verse number="29">Ad-y b ra reng n yãenda a Pol ne Efɛɛz rao, a Trofim, tɩ b tũud taaba tẽnga pʋga. Dẽ la b ra tagsd t'a peeg-a lame n kẽ wẽnd doogẽ wã.</verse>
				<verse number="30">Tẽnga fãa rãmbame tɩ neba zoet zĩig zãng n watẽ. B gãda a Pol n tall-a n yiis wẽnd doogẽ wã, n lɛɛg n pag kʋɩlemsã.</verse>
				<verse number="31">B ra baoodame n na n kʋ-a, la tãb-biis kobs-yoob tãnsoaba waa n wʋma me tɩ b moonẽ: «Zerizalɛɛm zũndga zãnga.»</verse>
				<verse number="32">Tãnsoab kãsenga yiisa tãb-biisi la tãnsoab-bi tɩ b na n kẽ zãma wã. Neba sẽn yãend tãb-biisa ne b tãnsoaben-dãmbã ka le saag n wẽ a Pol ye.</verse>
				<verse number="33">Tãnsoaben-dãmba kãsma kolgame n gãd a Pol n kɩt tɩ b sẽb-a ne bãeens a yiibu n yaool n sok-a a sẽn ya a soaba la a sẽn maan bũmb ninga.</verse>
				<verse number="34">La neba leoob ra ka tũud taab ye, kẽer t'a maana wãnda, kẽer t'a maana woto. Bʋʋra yĩnga tãnsoaba ka tõog n wʋm gomd tirg ye t'a yet tɩ b kẽes a Pol tãnsoben-dooga pʋga.</verse>
				<verse number="35">Sẽn ta rʋʋba zĩigẽ, b kong n põka a Pol, neba tusga yĩnga.</verse>
				<verse number="36">Neba ra pʋgda zembala, n maanẽ: «Bɩ b kʋ-a.»</verse>
				<verse number="37">B sẽn ta n na n kẽes-a roogã la a Pol sẽn yeel tãnsoabã: «Y tõe n kõ-m la sor tɩ m leok koɛɛg bɩ?» T'a lɛɛg n sok-a: «Fo gomda grɛk laa?</verse>
				<verse number="38">Dẽnd ka foo la Ezipt rao ning sẽn woole, daar nan ka zãre, so-gɩtb na ta tus a naas n kẽ we-raoogẽ wã wɛ?»</verse>
				<verse number="39">T'a Pol yeele: «Maam la a Pol, m yaa Zʋɩf, m doga Tars, Silisi tẽn-peelmẽ. M sẽn ya tẽng ning tẽnga biiga yʋʋr yiime. M kot-f lame tɩ f kõ-m sor tɩ m gome.»</verse>
				<verse number="40">A sẽn paam sore, a Pol yalsa teedsa zug, n zẽk a nug n kabs zãma wã. A kõ-b la koɛɛg ne Ebre rãmb goama:</verse>
			</chapter>
			<chapter number="22">
				<verse number="1">«M Saam-biisi la m ba rãmba m kot-y la sor marsã n wĩnig m bʋʋma sẽn yɛs zĩig ninga.»</verse>
				<verse number="2">B sẽn wʋm tɩ yaa ne Ebre rãmb goam la a leokd bãmbã, bʋʋra wooga zãnga, t'a sɩnge:</verse>
				<verse number="3">«M yaa Zʋɩf. M doga Tars, Silisi tẽn-peelmẽ; m yaool wuba tẽn-kãnga la ya a Gamaliyɛl n zãms maam neere d yaab rãmba noora reegre la mam me ra pida ne Wẽnd nonglem wa yãmb sẽn pid rũnna wã.</verse>
				<verse number="4">M namsa so-paalga tũudba n tol n yãk yõore. M kɩtame tɩ b balg bãeense la b kẽes roogo pagb la rapa.</verse>
				<verse number="5">Rũnda maan-kʋʋd kãsengã la nin-kẽemsa fãa tara rẽ kaseto. M pʋs n da tɩ reega sɛb bãmb nengẽ Damas saam-biisa yĩnga tɩ m da rabd n na n tɩ sẽb So-palga rãmb n tall-b n wa Zerizalɛɛm tɩ b nams-ba.</verse>
				<verse number="6">M da rɩka sore n kolgd Damas, la vugr bala, wĩnto-sʋka, vẽenem kãseng n tãoos yĩngri n bui maam.</verse>
				<verse number="7">M lʋɩɩ tẽnga la m wʋma koɛɛg sẽn da yet ma: ‹Sol, Sol, bõe yĩng la f namsd maam?›</verse>
				<verse number="8">M leokame: ‹Yãmb yaa ãnda, Soaala?› Dẽ la b leok ma: ‹Yaa maam, Nazarɛt Zezi wã, la f sẽn namsdã.›</verse>
				<verse number="9">Sẽn da tũud-b maama yãenda vẽenema, la b ka wʋm sẽn da gomda ne maama soab koɛɛg ye.</verse>
				<verse number="10">M le sokame: ‹Bõe la m tog n maane, Soaala?› La Soaala yeel-m lame: ‹Yiki! Kẽ Damas. Beelẽ b na wilg-f f sẽn tog n maan bũmb ninga.›</verse>
				<verse number="11">La vẽenema sẽn kiis m nini tɩ m da ka le neẽ wã, m tũud-n-taasa nus la m gãd yã n kẽ Damas.</verse>
				<verse number="12">Ned n da be Damas n boond tɩ Anani. A ra tũuda Wẽnd wala noora sẽn date la tẽnga Zʋɩf rãmb da pẽgd-a lame.</verse>
				<verse number="13">Yẽnda n waa n yãend maam, la d sẽn pẽneg taaba, a yeel-m lame: ‹Sol, m saam-biiga, bɩ f nina puki.› La wakat kãng bala m tõog n yãend-a lame.</verse>
				<verse number="14">La ad-a sẽn yeele: ‹D yaab rãmba Wẽnnaam yãka foom n na n wilg foom b raabo, n wilg foom b Nin-sõngã tɩ f wʋm b koɛɛgã f toore.</verse>
				<verse number="15">Fo tog n yɩ-la b kaset soab dũni wã rãmb fãa taoore, f sẽn wʋm la f sẽn yãenda kaset soaba.</verse>
				<verse number="16">Bõe la d le gũud yɛsa? Aya! Reeg soobo, tẽ b Yʋʋrã tɩ f yel-wẽna fãa yẽese.›</verse>
				<verse number="17">M sẽn lɛɛg n wa Zerizalɛɛm, daar a yembre, m sẽn waa n be wẽnd doogẽ n pʋʋsdẽ, m yama fʋsga m yĩngã.</verse>
				<verse number="18">M yãenda Soaala, la ad-b sẽn yeel-ma: ‹Maan yãgbo, yi Zerizalɛɛm tao-tao, tɩ kaset ning f sẽn na n kõ maam beelẽ wã, b pa na n deeg-a ye.›</verse>
				<verse number="19">Mam leok-b lame: ‹Soaala, b yaool n mii neere tɩ m da saadame n yõgd n kẽesd doogo la m pãbd ne kaase sẽn da kẽed-b yãmbã.</verse>
				<verse number="20">B sẽn wa n daagd y kaset soaba, a Etiyɛn, zɩɩm, yɩla m nifẽ, a kʋʋba ra tata m yam la maam la a kʋʋdba ra gũnug b futu.›</verse>
				<verse number="21">Tɩ Soaala na n yeel-m marsã: ‹Looge; yaa yɩɩga, yaa bu-zẽmba nengẽ la m na n tʋm-fo.› »</verse>
				<verse number="22">B ra tara a Pol kelegre la a sẽn waa n pʋd bu-zẽmbã yʋʋre, b fãa sɩnga kaasgo: «Kʋ-y ned a woto buudu! A pa tog n vɩɩnd ye.»</verse>
				<verse number="23">Da yaa pãrbo, tɩ kẽer lobd b futu, tɩ kẽer fẽed tom yĩngri.</verse>
				<verse number="24">Tãnsoaba kɩtame tɩ b kẽes a Pol tãnsoben-dooga pʋga n pãb-a ne kaase, n paam n bãng a sẽn maan bũmb ning tɩ neba kaasd woto a zugu.</verse>
				<verse number="25">B sẽn waa n sẽba Pol ne gãn tagdo n na n pãb-a la a sẽn yeel tãnsoab bilã: «Yãmb tara sore n pãb ne kaase Rom tẽnga biiga, n pa reng bʋ a bʋʋdo?»</verse>
				<verse number="26">Tãnsoab bila sẽn wʋm dẽ, a tɩ yãenda a naabã n wilg-a woto: «Bõe la f na n maanẽ? Nin-kãnga yaa Rom tẽnga biiga.»</verse>
				<verse number="27">Tãnsoaba waa n soka a Pol: «Togs-ma, fo sɩd yaa Rom tẽnga biiga?» T'a Pol leok tɩ: N-yẽe!</verse>
				<verse number="28">Tɩ tãnsoaba yeele: «M yiisa ligd wʋsgo n na n paam n lebg Rom tẽnga biiga.» T'a Pol leok-a: «Sã n ya maam, m doga ne.»</verse>
				<verse number="29">Tao bala sẽn da na n pãb-bã tarame n leb poorẽ. Tãnsoaba meng ra maanda rabeem, a sẽn ne tɩ yaa Rom tẽnga biiga la a ra kɩt tɩ b balg ne yãndo.</verse>
				<verse number="30">Beoog sẽn vẽege, tãnsoaba tʋlg n bãnga bõe taale taki la Zʋɩf rãmba tʋk a Pol zugu. A kɩtame tɩ b lood a bãeensã la a yeel maan-kʋʋdba kãsem-dãmba la bʋ-kaoodbã, tɩ b tigim. A waa ne a Pol marsã tɩ b na n kao-a bʋʋdo.</verse>
			</chapter>
			<chapter number="23">
				<verse number="1">A Pol gesa bʋ-kaoodba pem n wa yeel-ba: «M saam-biisi m pelga m pʋg m tũ Wẽnde n tãag rũnna.»</verse>
				<verse number="2">Maan-kʋʋd kãsenga, a Anani, wẽneg n yeela sẽn naag-b yẽnda n kaood bʋʋdã tɩ b va a Pol noore.</verse>
				<verse number="3">Dẽ me la a Pol yeel-a: «Yaa Wẽnd meng n na n va foo, ninsaan-kazukma! F zaoo bʋʋda zĩigẽ n na n bʋ-m wala Noora sẽn date, n yaool n yet tɩ b pãb ma tɩ Noora yaool n ka kõt foo so-kãng ye.»</verse>
				<verse number="4">Bʋ-kaoodb a taaba yeel-a lame: «Foo n saag n tʋʋsd Wẽnd maan-kʋʋd kãsenga.»</verse>
				<verse number="5">T'a Pol na n leok-ba: «M da ka mi tɩ yaa maan-kʋʋd kãseng a ye. M mii sẽn gʋls sebr sõngẽ: da saag n kãab beedo, f buuda kãsem ye.»</verse>
				<verse number="6">A Pol da miime tɩ bʋ-kaoodba welga sags a yiibu: ad Farizẽ rãmba, ad Saduseẽ rãmba. Dẽ la a tãs bʋʋda rãmba: «M saam-biisi, mam yaa Farizẽ, la Farizẽ biiga. Yaa tõnd sẽn saagd bũmb ningã, yĩnsa vʋʋgre, yaa rẽnd yĩng la b kẽes maam bʋʋdo.»</verse>
				<verse number="7">A ka yãee n gom n baase la zabr sẽn yik Farizẽ la Saduseẽ rãmba sʋka la neba welga taab sags a yiibu.</verse>
				<verse number="8">Saduseẽ rãmba sɩd yetame tɩ yĩns ka vʋʋgde, tɩ malɛk ka be, tɩ sɩɩg ka be. Sã n ya Farizẽ rãmba bãmb tẽeda rẽ faa.</verse>
				<verse number="9">Dɩlla bʋʋda wulumda ne bʋʋre. Sɛb gʋlsdb kẽer da yaa Farizẽ rãmba. Bãmb n yik n tãs ne pãnga: «Tõnd ka ne nin-kãnga kongr ye. Tõe tɩ sɩɩg bɩ malɛk n gom ne a.»</verse>
				<verse number="10">Zabra wa n wɩngdame n paasdẽ, tãnsoaba zoe-la b na n wa taa a Pol n tõse, t'a kɩt tɩ tãb-biisa sig n wa yiis a Pol sʋka, n tall-a n leb tãnsoben-dooga pʋga.</verse>
				<verse number="11">Zĩig sẽn sobge, Soaala bʋʋga a Pol be n yeel-a: «Keng f sũuri! Wala f sẽn yɩ m kaset soab Zerizalɛɛm f togame n yɩ m kaset soab Rom tẽng me.»</verse>
				<verse number="12">Beoog sẽn vẽege, Zʋɩf rãmba le yẽsa ne taaba la b kãaba b meng beedo tɩ rɩɩb bɩ koom kõn kẽ b noorẽ tɩ b pa reng n kʋ a Pol ye.</verse>
				<verse number="13">La sẽn gom-b woto wã ra yɩɩda neb pis naase.</verse>
				<verse number="14">Bãmb n tɩ yeel maan-kʋʋdba kãsem-dãmba la nin-kẽemsã: «Tõnd kãaba d meng beedo tɩ bũmb kõn kẽ d noorẽ tɩ d pa reng kʋ a Pol ye.</verse>
				<verse number="15">Sẽn ket marsã yaa yãmb ne bʋ-kaoodba zems taaba la y wilg tãnsoabã t'a tog n waa ne a Pol tɩ y maneg n ges a yella neere. Sã n ya tõndo d mi d sẽn na n maanega n kʋ-a t'a nan ka ta y sʋk ye.»</verse>
				<verse number="16">Biig n yaool n wʋm bẽdgã. Bi-kãng yaa a Pol tão biiga, la yẽ n babs a Pol n wɩdg-a.</verse>
				<verse number="17">A Pol me boola tãnsoab bil a ye n yeel-a woto: «Tall bi kãnga n taas y naaba t'a tara bũmb n na n togs-a.»</verse>
				<verse number="18">Tãnsoab bila tall-a lame n taas naabã n yetẽ: «B sẽn kẽes a soab roogã, a Pol, n bool maam n kos tɩ m tall bi-kãnga n wa y nengẽ tɩ bũmb la a rat n wilg yã.»</verse>
				<verse number="19">Tãnsoaba gãda biiga nug n yi kɛɛnga n sok-a: «Yaa bõe la f rat n togse?»</verse>
				<verse number="20">T'a leoke: «Zʋɩf rãmba sedame n na n kos-f tɩ b tall a Pol beoogo n wa bʋʋda zĩigẽ tɩ b rat n maneg n baoo yella nao.</verse>
				<verse number="21">Da tẽ-b ye. Ad bãmb na ta pisnaase n gũusd-a n na n yõke. B kãaba b meng beedo tɩ b kõn dɩ la b kõn yũ bũmb tɩ b pa reng n kʋ a Pol ye. Fãa sẽn gũud marsã, yaa fo ye n sake.»</verse>
				<verse number="22">Tãnsoaba basa biiga t'a looge; a yeel-a lame bala: «Da togs ned ba a ye tɩ f wɩdg-m la bũmb ye.»</verse>
				<verse number="23">Naaba boola tãnsoaben-dãmb a yiibu n yeel-ba: «Segl-y n dɩk sor yʋnga bala, neba sẽn wat n kẽed gõeem, yãmb ne tãb-biis kobsi, wed-dʋʋdb pisopoe la kãna rãmb kobsi.</verse>
				<verse number="24">Wa-y ne wiidi me, n zombg a Pol, n tall-a ne bãane n taas naab a Feligs.»</verse>
				<verse number="25">Woto la a ninga sebrẽ:</verse>
				<verse number="26">«A Klod Liziyas n pʋʋsd na-kãseng a Feligs!</verse>
				<verse number="27">Zʋɩf rãmba yõka nin-kãnga n da rat n kʋ-a, la mam taa ne m tãb-biisi n fãag-a, m sẽn wʋm t'a yaa Rom tẽnga biiga.</verse>
				<verse number="28">M tʋlg n bãnga b sẽn dõt-a ne bũmb ninga n kos tɩ buuda bʋ a bʋʋdo.</verse>
				<verse number="29">M yãeeme tɩ yaa b Noora No-koɛɛm la b lʋɩɩs taoore la bũmb ka be sẽn sek a sẽbr meng tɩ b pa gomd a kʋʋb ye.</verse>
				<verse number="30">M waa n wʋmame tɩ b yẽsa ne taab n baood a kũum. Dẽ me la m tʋm-a yãmb nengẽ n yaool n wilga rõatba tɩ b sã n tar bũmb n na n dogl a zugu, bɩ yɩ yãmb taoore.»</verse>
				<verse number="31">Tãb-biisa reega noore n tall a Pol ne yʋngo n kẽng Antipatris.</verse>
				<verse number="32">Vẽkembeoogo b basa a Pol ne wiidi wã rãmba n lɛɛg n wa b tãnsoben-doogẽ.</verse>
				<verse number="33">Wiidi wã rãmb sẽn ta Sezare, b kɩsa sebra naabã la b wilg-a-la a Pol.</verse>
				<verse number="34">Naaba me karma sebrã la a sokame n bãng a Pol sẽn yit baobg ninga. La a sẽn bãng tɩ yaa Silisi la a yita, a yeel-a lame:</verse>
				<verse number="35">«M na bool-f bʋʋdo, f bʋʋd-n-taasa me sã n wa.» A kɩtame tɩ b pag a Pol a Erod sikẽ.</verse>
			</chapter>
			<chapter number="24">
				<verse number="1">Rasem a nu soaba, maan-kʋʋd Kãseng a Anani waa ne nin-kẽems kẽere n paas bʋʋd mita, a Tertulus. Bãmb n wa naaba taoore n na n boola Pol bʋʋdo.</verse>
				<verse number="2">A Pol sẽn wa, a Tertulus goma woto n na wilg a Pol a zugẽ yelle: «Fo maasem yĩnga, nin-sõngo Feligs, d zamaana gãee ne laafi zãnga la fo sẽn wa ne f no-paalã, fo manega d tẽnga maneg sõngo</verse>
				<verse number="3">tɩ d kokd dẽ, d zãng gilli, la zĩis fãa, ne bark pʋʋsgo.</verse>
				<verse number="4">D sẽn pa rat-f ne yaamsã, m kotame tɩ f kelg d bilf bala ne d sẽn mi-f ne sũ-bʋgsem ningã.</verse>
				<verse number="5">Tõnd gesa a Pol n tɩge, a yaa sabaabo. A sẽn ta zĩig ning fãa dũni wã Zʋɩf rãmba ka le tar laafi ye. A yaa Zʋɩf rãmb sull a ye taoor soaba, Nazarɛt daoã sẽn yals sull ningã.</verse>
				<verse number="6">A makame meng n na n dẽgem tõnd wẽnd doogã, tɩ tõnd yõk-a. Tõnd tʋlgame n kao bʋʋdo wala d noora sẽn yalse, [</verse>
				<verse number="7">la a Liziyas waa n fãag-a la d nusẽ ne pãnga, la a yeela tõnd, a bʋʋd-n-taasã, tɩ d wa yãmb taoore,]</verse>
				<verse number="8">la a meng tõee n wilgame tɩ d sẽn leok bũmb ninga yaa sɩda.»</verse>
				<verse number="9">Zʋɩf rãmba gõmsame n wilg t'a leoka sɩda.</verse>
				<verse number="10">A Pol paama naaba sore n na n gome la a yeelame: «Ade, kaoosame marsã, Feligs, y sẽn zao y naama zaoorẽ tõnd zamaanẽ; dẽ me la m sũur ya kɛgenga, sẽn ya yãmb taoor la m na n gom n yiis m meng yellẽ wã.</verse>
				<verse number="11">Y tõe n dɩɩ kaseto tɩ m sẽn wa Zerizalɛɛm, Wẽnd waoogra yĩng nan ka loog rasem piig ye.</verse>
				<verse number="12">Ned ba a ye kõn tõog n yeele t'a yãend-m la wẽnd doogẽ, bɩ pʋʋsg roogẽ, bɩ tẽnga pʋga tɩ m wẽed no-koeemd bɩ m dãmbda tẽnga ye.</verse>
				<verse number="13">B sẽn yet tɩ m maana bũmb ningã, b pa tara kaset ye.</verse>
				<verse number="14">M sẽn tar n na n togs-y la woto: B sẽn boond a soab tɩ So-paalã ka bũmb a to n zʋʋg Wẽnd tũudem sor ye. Yaa woto la m waoogd m yaab rãmb Wẽndã, la m gãda sẽn be Noora pʋga la bãngdba sɛba pʋgẽ.</verse>
				<verse number="15">Mam saagda wa bãmb fãa sẽn saagdã tɩ nin-sõma la nin-wẽns na n vʋʋgame.</verse>
				<verse number="16">Yaa rẽnd yĩng la m maood wakat buud fãa n na n yɩ ned sẽn ka tar rẽko, Wẽnd la ninsaalb taoore.</verse>
				<verse number="17">Maana yʋʋma tɩ m yaool n na n lɛɛg n wa Zerizalɛɛm n kɩs saam-biisã sẽn lob buuda yĩnga la m waoog Wẽnd ne m kũuni.</verse>
				<verse number="18">Yaa woto la b yãend-m wẽnd doogẽ. M wa n yɩlga m menga la tus taab ka zĩndi, bʋʋr ka zĩndi.</verse>
				<verse number="19">Yaẽ la Zʋɩf rãmb kẽer sẽn yi Azi, sãooẽ lame. Bãmb n da togẽ n bool m bʋʋdo yãmb taoore, b sã n da tarẽ la bũmb n na n dogl m zugu.</verse>
				<verse number="20">Sã n yaa m sẽn yɛs b rãmb taoorã, b kolg n togs b sẽn yãend-m ne yell ninga bãmb meng bʋʋd kãsenga roogẽ.</verse>
				<verse number="21">M ka ne bũmb n zʋʋg m sẽn moon b taoore tɩ yaa m sẽn gomd kũum vʋʋgra yelle la b bʋʋd-m dũnna.»</verse>
				<verse number="22">A Feligs ra mii So-paala yɛla neere, dẽ la a kʋʋg koɛɛga n yetẽ: «Tãnsoab a Liziyas sã n wa d na baas bʋʋdã.»</verse>
				<verse number="23">A yeela tãnsoaba t'a kell n bas a Pol roogo, la a ra yɩ toaag ne a ye, a bas a buuda neb tɩ b sõangd-a.</verse>
				<verse number="24">Sẽn maan dasem a wãna, a Feligs lɛɛg n waa ne a pag a Drusil. Da yaa Zʋɩf poaka. A kɩtame t'a Pol wa la a kelga a sẽn gomd a Zezi Krista tẽeba yell toto.</verse>
				<verse number="25">A Feligs sẽn mik t'a gomda sõmblem yelle, tõog-m-meng yelle, yaoolem bʋʋda yelle, a yɛɛsame la a yeel-a lame: «F tõe n leba f roogẽ dũnna, la m sẽn paam daar ninga m na le bool fo.»</verse>
				<verse number="26">A ra tẽedame t'a Pol na n kõ-a la ligdi; la bool a Pol t'a wa tɩ b sõsa waa n lebga pẽdgem-pẽdgem.</verse>
				<verse number="27">A Pol dooga waa n looga yʋʋm a yiibã ta ra ket be. A Feligs bas-a-la roogo n na n noog Zʋɩf rãmba sũuri. A Porsiyus Festus n waa n led a zĩiga.</verse>
			</chapter>
			<chapter number="25">
				<verse number="1">A Festus sẽn ta Sezare tɩ rabitẽ, a yii n tuda Zerizalɛɛm.</verse>
				<verse number="2">A sẽn ta la maan-kʋʋdba kãsem-dãmba la tẽnga nin-bɛdã sẽn yeel tɩ b boonda a Pol bʋʋdo yẽnda taoore. B sẽn wilg b raabã,</verse>
				<verse number="3">b kos-a lame wala bũmb sẽn na n yãng b zooda ne taaba, t'a sõng t'a Pol lɛɛg n wa Zerizalɛɛm. Ra yaa bẽdgo la b gãneg yã n na n paam-a n kʋ sorẽ.</verse>
				<verse number="4">A Festus leok-b lame t'a Pol tog n paa Sezare la yaa be la yẽ meng lebd mars-marsã.</verse>
				<verse number="5">A paasame: «Neb niyns sẽn tõe n kao bʋʋdo n be yãmb sʋka, wa tɩ d loog. B sã n yet tɩ yell be a zugu, b na bool-a bʋʋd Sezare.»</verse>
				<verse number="6">A Festus maana dasem a nii bɩ piig bala n yaool n leb Sezare. A sẽn vẽeg beoogo, a kẽe bʋʋda zĩigẽ la a kɩtame tɩ b bool a Pol.</verse>
				<verse number="7">A sẽn wa, Zʋɩf niyns sẽn yi-b Zerizalɛɛma gũbg-a lame n dogend a zugu, yɛl sẽn waooge la sẽn ya tagdo, b mens sẽn ka tar kaset t'a sɩd maaname ye.</verse>
				<verse number="8">A Pol da kɩɩsdame n yetẽ: «M ka ne m sẽn tõdg Zʋɩf rãmba noor ne bũmb ning ye, m ka paoog wẽnd doogã, m ka paoog Rom naaba ye.»</verse>
				<verse number="9">A Festus tʋlgame n noog Zʋɩf rãmba sũuri n leok a Pol woto: «Fo ratame n leb Zerizalɛɛm tɩ b kao rẽ fãa bʋʋd mam taoor bɩ?»</verse>
				<verse number="10">T'a Pol yeele: «Yaa Rom naaba bʋʋd la b na n bʋ maam; dẽn yĩnga yaa ka, pa Zerizalɛɛm ye. M ka maan bũmb sẽn wa ne Zʋɩf rãmba bõne, la y meng mii rẽ neere.</verse>
				<verse number="11">M sã n sɩd kongame, m sã n maana bũmb sẽn tog ne kũum, m saka kũum. La nin-bãmba sẽn togsda sã n ka sɩda, ned ka be sẽn tõe n dɩk maam n bas b nugẽ ye. Bɩ m bʋʋda yɩ Rom naab taoore!»</verse>
				<verse number="12">A Festus yãenda a sagendbã n yaool n yeel a Pol: «Ka Rom naab taoor la f rat tɩ b bʋ-f laa? Bʋʋda na yɩ Rom.»</verse>
				<verse number="13">Sẽn maan dasem a wãna, dĩma Agripa waa Sezare ne a paga, a Berenis, la a tɩ pʋʋsa a Festus.</verse>
				<verse number="14">A Festus sẽn paam tɩ dĩma kaoosd Sezare, a goma ne-a, a Pol yell woto: «Ned la a Festus bas bi-bees roogẽ ka.</verse>
				<verse number="15">M sẽn waa n be Zerizalɛɛm, maan-kʋʋdba kãsem-dãmb la nin-kẽemsã wilg-m lame t'a beegame la b kota a bʋʋd paalgre.</verse>
				<verse number="16">M wilg-b lame tɩ Rom dãmb ka minim n basd ned a bɛɛb nusẽ tɩ b ka reng n bool-a bʋʋdo, a bʋʋd-n-taasa taoore t'a gom n paam n yiis a meng yellẽ ye.</verse>
				<verse number="17">B tũu maam n wa ka, la m pa kaoos ye, vẽkẽmbeoog bala, m kẽ-la m bʋʋd doogẽ la m kɩtame ti b wa ne a Pol.</verse>
				<verse number="18">A sẽn ta a bʋʋd-n-taasa taoore, b pa saag n dogl a zugu, yell sẽn ya bedre wa ned fãa sẽn da tõe n tags ye.</verse>
				<verse number="19">B sẽn da tar ne a Pol yaa kɩɩs taaba b Wẽnda tũudem poorẽ, la sẽn yɩɩda, yaa nin-yend sẽn ki poorẽ t'a Pol wẽend t'a ket n vɩɩme, ya a Zezi poorẽ,</verse>
				<verse number="20">M da ka mi m sẽn na n maan yell a woto poorẽ ye. Dẽ la m wilg-a t'a leb Zerizalɛɛm tɩ bʋʋda tɩ kao be.</verse>
				<verse number="21">A Pol kosame t'a bʋʋda kao Rom na kãsenga taoore, dẽ la m yeel tɩ m na n kell n bas-a la roogo n ta wakat ning m sẽn na n taas-a Rom naaba.»</verse>
				<verse number="22">A Agripa yeela a Festus: «M me nongẽ lame n kelg nin-kãnga.» T'a yeele: «Beoogo f na kelg-a.»</verse>
				<verse number="23">Vẽkembeoogo a Agripa ne a paga ninga b fan teedo n wa bʋʋda roogẽ. Tãnsoaben-dãmba la tẽnga taoor dãmba tũume. A Festus kɩtame tɩ b wa ne a Pol,</verse>
				<verse number="24">la a yeelame: «Dĩma Agripa la yãmb fãa sẽn naag tõnd n zĩ ka, woto la rao ning Zʋɩf rãmba sẽn waa n kos-m ne bʋ-raase, Zerizalɛɛm wala kaalẽ menga, tɩ m da bas-a t'a vɩɩnd ne yõor ye.</verse>
				<verse number="25">Sã n ya maam sẽn gesã, m pa ne a sẽn maan bũmb ning tɩ sek a kʋʋb ye. La yẽ meng sẽn yeel tɩ b kao a bʋʋdã Rom tẽnga, m sakame n na n tʋm-a be.</verse>
				<verse number="26">M ka tar yell tik n na n gʋls Rom naab a poorẽ ye. Yaa rẽn yĩng la m wa ne a yãmb taoore, dĩma Agripa. A sẽn na n leok bũmb ning ka wã m na paam dẽ n gʋlse.</verse>
				<verse number="27">M ka rat n maan yalemdo n tʋm al Rom tẽnga, ned sẽn kẽ roogo, n pa naag n togs a sẽn maan bũmb ning tɩ ya wẽng ye.»</verse>
			</chapter>
			<chapter number="26">
				<verse number="1">A Agripa yeela a Pol: «Fo tara sor n gom n yiis f meng yellẽ.» A Pol sẽn kabs nebã ne a nugu a sɩngame:</verse>
				<verse number="2">«M yetame tɩ m zug yaa noogo, dĩma Agripa, m sẽn paam n na n dok m zugẽ yella yãmb taoore.</verse>
				<verse number="3">M zu-noogã, yaa y sẽn mi Zʋɩf rãmba rog-n-mik la b no-koɛɛma. Dẽ me la m kot tɩ y bʋk y sũuri n kelg-ma.</verse>
				<verse number="4">Zʋɩf rãmba fãa tara m vɩɩma buka, m sẽn dog tɛk n tãag rũnna. B mii m vɩɩm sẽn yɩ a soab Zerizalɛɛm, m buuda sʋka.</verse>
				<verse number="5">B sẽn mi-m al daar zãrã, b tõeeme n kõ kaseto tɩ m vɩɩma yɩɩ Farizẽ vɩɩm, neb sẽn tũud Wẽnd ne b sũur zãnga.</verse>
				<verse number="6">B sẽn bool-m bʋʋd dũnna mengã, yaa m sẽn saagd tɩ Wẽnd na n pidsa b sẽn pʋlem d yaab rãmba.</verse>
				<verse number="7">Pʋlem noog kãng pidsgu la buuda sags piig la a yiiba sɩd gũud, wĩndg la yʋngo. Dɩlla ya m saagra yĩnga, dĩma Agripa, la Zʋɩf rãmba bool-m bʋʋdo.</verse>
				<verse number="8">Bõe la yãmb neb kẽer yet tɩ b kõn deeg bada tɩ Wẽnd na n vʋʋga kɩɩmsã?</verse>
				<verse number="9">M da waa n yeelame tɩ m na n maana m sẽn tõe n zab ne Nazarɛt dao, a Zezi, sora rãmba.</verse>
				<verse number="10">La sɩd yaa rẽ la m maan Zerizalɛɛm la mam meng m tore kẽesa nin-sõma wʋsg roogo, la yaa maan-kʋʋdba kãsem-dãmb n da kõ-m sore. B sẽn waa n kʋʋd-ba m da kõta kaseto tɩ m saka b kʋʋbo.</verse>
				<verse number="11">Naoor wʋsgo yaa pʋʋsga rotẽ la m da kẽeda, n na n modg-b ne kalwaas tɩ b tʋʋs Wẽnde, la m sũura sẽn yik yĩnga, m mii n babs-b la tẽn-zãorgẽ fãa.</verse>
				<verse number="12">Yaa woto la m paam maan-kʋʋdba kãsem-dãmb sɛba la b noore n kẽng Damas.</verse>
				<verse number="13">Sor zugu, wĩnto-sʋka, m dĩm sõngo, m yãenda vẽenem sẽn yɩɩd wĩntoog rẽnna sẽn yi yĩngri n wa bui maam ne m tũud-n-taasã.</verse>
				<verse number="14">D fãa gill lʋɩɩ tẽnga la m wʋma koɛɛg sẽn leok-m ne Ebre: ‹Sol, Sol, yaa bõe tɩ f namsd maam? Da zãgs n bao toog n paas toog ye.›</verse>
				<verse number="15">Tɩ mam leoke: ‹Yãmb yaa ãnda, m Soaala?› La Soaala yeelame: ‹Yaa maam a Zezi la f sẽn namsdã.</verse>
				<verse number="16">La yik n yals yĩngri. M sẽn lik-fa võor la woto: m datame tɩ f yɩ m sõgne la f kõ f sẽn yãend-m dũnna la f sẽn na n yãend-m beooga kaseto.</verse>
				<verse number="17">La yaa rẽnd me yĩnga la m na n fãag-f ne f buudã la ne bu-zẽmbã, m sẽn tʋmd foom b rãmb nengẽ.</verse>
				<verse number="18">M tʋmd-f lame tɩ f tɩ puk b nini, tɩ b yi b likẽ n wa vẽenemẽ; n yi Sʋtãan soolmẽ n kẽ Wẽnd dẽnnẽ, la b paam, b sẽn na n sak n tẽ maama yĩnga, b yel-wẽna sugri la nin-sõma wã pʋɩɩre.›</verse>
				<verse number="19">Sẽn yɩ woto wã, dĩma Agripa, m pa kɩɩs m sẽn wʋm ne yĩngr likra ye.</verse>
				<verse number="20">M pa zãgs ye: yaa Damas woo, yaa Zerizalɛɛm woo, yaa Zɩɩde bɩ bu-zẽmba tẽng woo, m mooname tɩ d tog n tedga zʋgo, n lɛɛg n kẽ d Wẽnde la d tʋm zʋg tekr tʋʋma.</verse>
				<verse number="21">Yaa rẽnd yĩng la Zʋɩf rãmba yõk-m wẽnd doogẽ n baood n na n kʋ-m.</verse>
				<verse number="22">Wẽnd sẽn sõng-m yĩnga, m talla Koɛɛga moonego n tãag rũnna, nin-bɛd wala nin-bõones taoore. M pa tẽed tɩ m paasa bõn-zɛreng meng sẽn ka be a Moyiiz la bãngdba sebrẽ ye. Sɛba yeta woto:</verse>
				<verse number="23">Krista na n namsame. Bãmb n na n vʋʋg pipi kɩɩms sʋka la bãmb Koɛɛgã n na n wa ne vẽenem a Israyɛl la bu-zẽmba yĩnga.»</verse>
				<verse number="24">A Pol taa zĩ kãngã t'a Festus zẽk a koɛɛg n yeele: «Pol, fo yika gãeemdo, f bãngr pidunga lebga f zugu.»</verse>
				<verse number="25">T'a Pol na n leoke: «Ad-y m pa gãeemd ye, nin-songa Festus, m goama yaa ned sẽn so a menga la sẽn baood sɩd goama.</verse>
				<verse number="26">La m sẽn gomd ne rĩm ninga tɩ m sũur pa kiuusdẽ wã zoe n mii yɛla fãa; bũmb ka be a sẽn ka vẽen ne ye, yaa vẽenemẽ la yɛla maan yã, ka maan pẽkẽ la likẽ ye!</verse>
				<verse number="27">Yãmb tẽeda bãngdba bɩ, dĩma Agripa? La m neeme tɩ y tẽedame.»</verse>
				<verse number="28">Dẽ la dĩma Agripa leok a Pol: «Kellẽ la bilf bala tɩ f kɩt tɩ b gesẽ maam wa Kristneda!»</verse>
				<verse number="29">T'a Pol yeele: «Kella bilf bɩ wʋsgo, Wẽnd na sõng dĩma Agripa la yãmb fãa sẽn kelgb maam dũnna wã, tɩ y wa lebg m sẽn yaa soabã, m bãeensa toog sẽn yãke.»</verse>
				<verse number="30">Dĩma yikame t'a Festus ne a Berenis la sẽn da zĩ-ba fãa me yiki.</verse>
				<verse number="31">B waa n yitame la b goamda: «Nin-kãnga ka maan bũmb sẽn tog tɩ b balga bɩ n kʋ-a ye.»</verse>
				<verse number="32">Dẽ la a Agripa yeel a Festus: «D da tõe n basẽ la nin-kãnga a sã n da ka kosẽ t'a bʋʋda kaoẽ Rom naaba taoore.»</verse>
			</chapter>
			<chapter number="27">
				<verse number="1">Itali loogr raar sẽn yãke, b basa a Pol ne bi-bees kẽere, tãnsoab a ye nugẽ. Tãnsoaba ra boondame t'a Zuliyus, tɩ b tãnsoben-dooga boond tɩ Ogusta.</verse>
				<verse number="2">D kẽe koglg sẽn yi Adramisiom, n looge. Koglga da rabda Azi sẽnẽ. Masedoan dao a ye sẽn da kẽed Tesalonik n da naag tõndo.</verse>
				<verse number="3">Vẽkembeoogo d taa Sidõ t'a Zuliyus maan wa ninsaal sẽn mi a to waoogre n bas a Pol t'a sig n kaag a zo-rãmbã la a reeg b sõngre.</verse>
				<verse number="4">D sẽn yi be, d yega Sɩpr, sobga sẽn da wẽed lebend yĩnga.</verse>
				<verse number="5">D sẽn kẽn n loog Silisi la Pãnfili, dasem piig la a nu raare, d taa Mir sẽn be Lisi baobgo.</verse>
				<verse number="6">Tãnsoaba paama Aleksãndri koglg sẽn digd Itali la a kẽesd-d-la a pʋgẽ.</verse>
				<verse number="7">Maana rasem a wãna, kẽnda ra ka fɩɩd ye la tũu toogo tɩ d ta Knid. Sobga sẽn da ya lebend yĩnga d kong n yega Krɛt n tees Salmone.</verse>
				<verse number="8">D sẽn paam n yõsg be d ta zĩig a ye koom koglg sẽn tõe n tɩlg sobgo. Zĩ-kãng boondame tɩ Soondg zĩ-neeba la a ra pẽe ne Lasayia tẽnga.</verse>
				<verse number="9">Waa n kaoosa bilfu la kooma zug kẽnd waa n lebga rabeem. Sugr kosg no-loeera meng da zoe n lokame. A Pol da rat n wilga rẽnna n gom woto:</verse>
				<verse number="10">«M zo-rãmba, m neeme tɩ mogra rʋʋgr marsã tõe n waa ne sãoongo la bõne: koglga bõne, a zɩɩba bõne la tõnd mens bõne.»</verse>
				<verse number="11">Tãnsoaba ra kelgda koglga soaba la koglga rugsda n yɩɩd a Pol.</verse>
				<verse number="12">Koglga me tõog n paa a sẽn yɛs zĩig ninga yaa toogo, tɩ sobga yikda waood wẽnde. Woto wã b yeelame tɩ b na n makame n ta Fenigs n soond waooda be. Fenigs bee Krɛt tẽn-peelmẽ la kogenda soondg zĩig gõdg n teesa nin-taoore.</verse>
				<verse number="13">Sob-bil n waa n yik n fʋʋsd nug rɩtgo tɩ b tags tɩ b raaba tõe n pidsame. Woto b sɩnga kẽnde n yegd Krɛt tẽnga.</verse>
				<verse number="14">La ade, ka yãee n kaoose, nug goabg sob-raoog sẽn boond ti «Erakilõ» wẽneg n yikame.</verse>
				<verse number="15">Sobga fãaga koglgã a soaalba nusẽ tɩ d na n kong n tũ a raabo.</verse>
				<verse number="16">Tẽmbil sẽn puk koomẽ n boond tɩ Koda wa n wooga sobga pãnga tɩ d na n tõog n yiis koglg bilã.</verse>
				<verse number="17">D sẽn yiis koglg bila d maana d sẽn tõe fãa. D sẽba koglga sʋk ne wĩ la d loe ra-peg-yaleng a poorẽ n sõngd-a t'a ra lis ye, tɩ d da zoeta a na n wa tɩ pa Sirt sẽnẽ. Kẽnda yẽ lebga sobg sẽn teesẽ.</verse>
				<verse number="18">Beoog sẽn vẽege, d yãeeme tɩ sobga ket n yaa wʋsgo tɩ d sɩng teeda woogre.</verse>
				<verse number="19">Dasem sẽn maan a tãabo, koglga rãmb mens b toor n yogs wĩ wã la pɛɛlã.</verse>
				<verse number="20">Maana rasem a wãn tɩ b pa yãend wĩntoog la ãdg vẽenem ye. Sobga ra ket n fʋʋsda ne pãnga tɩ d yɛɛsdẽ la d pa le tẽed põasg ye.</verse>
				<verse number="21">D sẽn da paam n dɩ meng ra vẽsgame dẽ la a Pol yik n yaas b sʋka n yeele: «Y ra tog n kelg-m lame, m zo-rãmba, n da yiẽ Krɛt ye. Sãong la bõne kõn n zĩnnẽ ye.</verse>
				<verse number="22">La ba sẽn na n yɩ a soaba, m kotame tɩ y ra maan dabeem ye, tɩ yãmb ned ba a ye vɩɩm kõn tõsg ye, koglga bal n na n yɩ bõne.</verse>
				<verse number="23">Yʋngẽ bala Wẽnd ning m sẽn kẽ la m sẽn waoogd a soaba malɛk lika maam</verse>
				<verse number="24">la a yeel-m lame: ‹Da maan dabeem ye, Pol, ya tɩlɛ tɩ f bʋʋda kao Rom naaba taoore la fo yĩnga m basda ne vɩɩm sẽn be-b koglga pʋg ne fooma.›</verse>
				<verse number="25">Dɩlla, m zo-rãmba, keng-y y sũuri! M saagdame tɩ Wẽnd na n maana wala b sẽn togs-ma.</verse>
				<verse number="26">La tɩɩm ka be tɩ d ka pa tẽng a ye sẽn puk koomẽ ye.»</verse>
				<verse number="27">Wã n da tõkd d dasem piig la a naase, d sẽn be Adriatik mogra zug n lengdẽ. Yʋn-sʋka, ko-rugsdba bãngame tɩ d kolga tẽn koɛɛnga.</verse>
				<verse number="28">B sẽn mak kooma zulum b mikame tɩ yaa kãntɩɩs koabga; b sẽn ta taoor bilfu n le make, b paama kãntɩɩs pisopoe la a nu.</verse>
				<verse number="29">B zoe rabeem tɩ d na n wa teem sore n tɩ kẽ pĩisã, tɩ b lob ra-peg-yalens a naase, poorẽ, la b kot ne b sũur fãa, tɩ sõora puki.</verse>
				<verse number="30">Ko-rugsdba ra baoodame n na n zoe n loog. Dẽ la b ra baood n na n sik koglg bila koomẽ la b ra yagdame tɩ baood n na n gãda taoor da-peg-yalemsa tɩ koglga rɩk so-yɛnga la a ra le kẽn yaar ye.</verse>
				<verse number="31">A Pol yeela tãnsoabã la tãb-biisã: «Bãmba sã n ka pa koglga pʋga, y kõn põs ye.»</verse>
				<verse number="32">Woto wã tãb-biisa kʋʋsa koglg bila wĩ n bas-a t'a loog.</verse>
				<verse number="33">B ra gũuda sõora yẽegre la a Pol da sagend-b lame tɩ b bao rɩɩbo. A ra yetame: «Yaa rasem piig la a naas rũnna la y zĩi n gũudẽ, n pa rɩtẽ ye.</verse>
				<verse number="34">M sagend-y lame tɩ y bao rɩɩb n dɩ, tɩ ka rẽ y kõn põs ye. M le togsd-y lame yɛsa, yãmb sʋka, ned ba a ye zug zoobg kõn menem ye.»</verse>
				<verse number="35">A Pol sẽn gom woto, a rɩka buri, n pẽg Wẽnd b fãa taoore, n kaoog burã n sɩng wãbre.</verse>
				<verse number="36">Raood le kẽe nebã tɩ b fãa bao rɩɩb n dɩ.</verse>
				<verse number="37">Tõnd neb kobsi la pisopoe la a yoob n da be koglga pʋga.</verse>
				<verse number="38">Rɩɩba sẽn paam n dɩ, b bao koglga na lebg faasga n yiisd koodã n lobd koomẽ.</verse>
				<verse number="39">Zĩig sẽn yẽege, ko-rugsdba ra ka mi b sẽn beẽ ye. B ra nee mogra sẽn wõg n kẽ la sẽn gãneg bĩsri tɩ d da rat n tus koglgã n taas be, sã n tõe.</verse>
				<verse number="40">B looda ra-peg-yalemsã n bas koomẽ. B yolsa koglga wẽnemdega wĩ; b rʋʋsa taoor peend bilfã tɩ sobga tõog n tus koglgã n kolg kooma noorẽ, bĩsrã sẽn samẽ wã.</verse>
				<verse number="41">B taa zĩig a ye la b suda bĩisrẽ tɩ koglga wa gimb zãnga, a poorẽ, tɩ ko-wiisa pãb a taoorã n wesge.</verse>
				<verse number="42">Tãb-biisa sedame n na n kʋ bi-beesã tɩ b ra wa rug kooma n loog ye.</verse>
				<verse number="43">Tãnsoaba da rat n basa a Pol ne yõore, woto wã, a pa sak ye. Yẽ meng n kõ noor tɩ sẽn mi-b koom deng n looge n paam tẽn-koɛɛnga.</verse>
				<verse number="44">Sẽn ka mi-b kooma marsã na yi ne ra-pegdo bɩ ne bũmb ning fãa sẽn yi koglga pʋga. La yɩɩ woto la b fãa paam n ta tẽn-koɛɛnga tɩ bũmb ka maan-b ye.</verse>
			</chapter>
			<chapter number="28">
				<verse number="1">D sẽn paam n põsa la d yaool n bãng tɩ tẽnga boondame tɩ Malt.</verse>
				<verse number="2">Tẽnga rãmb gesa d yell neere. Saag sẽn ni la sẽn ya waood yĩnga, b yõgna bugum la bugma waolgẽ la b reeg-do.</verse>
				<verse number="3">A Pol waa n wolga ribli n na n lob n yãng bugma. Bugma waolg yiisa põeere sẽn vil a Pol nug n wẽneg n be a kɛɛbẽ.</verse>
				<verse number="4">Tẽnga rãmb sẽn yãend waafã a nugẽ, b yeela taaba: «Yaa vẽnega, nin-kãnga yaa nin-kʋʋda; a paam n põsa mogra koom mars-marsã, tɩ Wẽnd ket n data vɩɩm n na n dok b sũuri.»</verse>
				<verse number="5">La a Pol mesga põeera bugmẽ. Bũmb ka tol n maan a Pol ye.</verse>
				<verse number="6">Neba yẽ ra tẽedame t'a nuga na n fɩɩgame t'a lʋɩ n kell n be kũum. B sẽn gũ n kaoos tɩ bũmb ka maan-a wã, b teema goama n yet tɩ nin-kãnga yaa wẽnde.</verse>
				<verse number="7">Tẽnga kãsem da boondame tɩ Ypbliyus. A da tara pʋʋgo. Nin-kãng n deeg tõnd n kõ-d doog da-yɩten-daare.</verse>
				<verse number="8">Segame t'a Ypbliyus ba ra gãee ne weoogo la ne sãb-noodre. A Pol tɩ pʋʋs-a la tarem, n yõk Wẽnd sɛɛg a yĩnga, a tẽega a nus a zugu, n sãoog-a zãnga.</verse>
				<verse number="9">Dẽ yĩng la tẽnga bãad-dãmb a taaba me wayã, la bãmb me sãoogame.</verse>
				<verse number="10">D paama waoogr buud fãa tẽnga rãmb nengẽ la d loogra sẽn waa n ta, b sõng-d la ne sor dɩɩbo.</verse>
				<verse number="11">Sẽn maan kiuus a tãabo, d paamame n kẽ koglg a to, sẽn yit Aleksãndri, la koglga gũudb yaa wẽnd-bi, a Kastor la a Polugs.</verse>
				<verse number="12">D sẽn ta Sirakuz, d paa be da-yɩten-daare.</verse>
				<verse number="13">D yii be n yegd kʋɩl kogrã n ta Reziom. Daar ninga sẽn pʋgã, sobg fʋʋsa nug rɩtgo; woto, d da-yɩten-daare, d taa Ypzol.</verse>
				<verse number="14">D yãenda saam-biis be. La d zug yɩɩ noog tɩ d pa ne b rasem a yopoe. D sẽn yi be d kẽe Rom.</verse>
				<verse number="15">Beelẽ saam-biisa sẽn wʋm d waoongo, b waa n seg-d la a Apiyus raaga, zĩig ning sẽn pʋd tɩ Rã-rot-a-tã. A Pol sẽn yãend-ba, a pʋʋsa Wẽnd bark wʋsgo la a sũur le kengame.</verse>
				<verse number="16">Tõnd sẽn ta Rom, a Pol paama sore n na n zĩnd a sẽn datẽ, tãb-biig ning sẽn be ne a wã yee n da zãag ye.</verse>
				<verse number="17">Sẽn maan dasem a tãabo a Pol kosa Zʋɩf rãmba tɩ b seg taaba. B sẽn tigim taaba, a yeelame: «B yõk-m la Zerizalɛɛm n kɩs Rom dãmba tɩ m yaool n da ka beeg buudu la m ka tõdg d yaab rãmba dog-n-mik ye.</verse>
				<verse number="18">Rom dãmba sẽn sok n tɩge, b da rat n bas-m lame, tɩ b pa yãend bũmb sẽn sek m kʋʋb ye.</verse>
				<verse number="19">Zʋɩf rãmba yeelame tɩ rẽ ka tõe ye, dẽ la mam me gãd tɩ m bʋʋda kõn kao zĩig a to tɩ ka Rom naaba taoor ye. La rẽ ka rat n yeel tɩ m ningda m saam-biisa taal ye.</verse>
				<verse number="20">Ya rẽ yĩng la m tʋlg n seg-y la m taas-y m koɛɛga; bãng-y tɩ yaa Israyɛl sẽn saagd bũmb ninga poorẽ la m sog ne yãndo, n yɛsẽ.»</verse>
				<verse number="21">Zʋɩf rãmba leoka a Pol: «Sã n ya tõndo d ka paam Zɩɩde rãmb sebre la saam-biisa me sẽn yi be n wa wã ka leok bũmb f poorẽ sẽn ya wẽng ye.</verse>
				<verse number="22">D datame tɩ fo meng togs-d sẽn be f sũurẽ tɩ sã n ya So-paalã, yaa zĩig zãng la b kɩɩsda.»</verse>
				<verse number="23">B kõo taab raare n wa wʋsgo a Pol sikẽ wã. A goma ne ba Wẽnd Rĩunga yelle la a togsa bũmb ning fãa sẽn gʋls a Zezi poorẽ, a Moyiiz Noora sebrẽ la bãngdba me rẽnnẽ. La yɩɩ raara zãnga, yibeoog n ta zaabre.</verse>
				<verse number="24">Kẽer deega a goama, kẽer me zãgsame.</verse>
				<verse number="25">B ra waa n sẽegdame la b tar b no-koɛɛma t'a Pol leok-b woto: «Yaa sɩd bala la a Vʋʋsem Sõng sẽn togs y yaab rãmba ne bãngda Izayi noore:</verse>
				<verse number="26">‹Tɩ yãend buudã la f yeel-a: Y nong bɩ y kelge, y kõn wʋm fɩ y nong bɩ y gese, y kõn yãend fɩ.</verse>
				<verse number="27">Buud kãnga yama sobame, b tʋb pagame, b nin mumame, la yaa sẽn na yɩlẽ tɩ b nin da yãend ye la b tʋb da wʋm ye la b yam da vẽneg ye, la b ra teem zʋg ye. B ra tẽ tɩ b bãaga na sãoog koe!›</verse>
				<verse number="28">Bɩ y bãng tɩ fãagrã yaa bu-zẽmba la Wẽnd tool yã. Bãmb yẽ sẽ na kelge.» [</verse>
				<verse number="29">A Pol sẽn gom n sɛ, Zʋɩf rãmba me loogame la b tar no-koɛɛm ne taaba.]</verse>
				<verse number="30">Yaa yʋʋm a yi para la a Pol paa a sẽn sig zak ningã. A ra sõsda ne neb niyns fãa sẽn da wat-b a nengẽ.</verse>
				<verse number="31">A ra gomda Wẽnd Rĩunga yelle la Soaala Zezi Krista yelle. A ra gomda a yam la a ka yãend gɩdgr ye.</verse>
			</chapter>
		</book>
		<book number="45">
			<chapter number="1">
				<verse number="1">Maam, a Pol, n pʋʋsde; maam la Krist a Zezi sõgne, bãmb Tʋʋm-tʋmda, Wẽnd sẽn bool la b welg toore Koe-nooga mooneg yĩnga.</verse>
				<verse number="2">Koe-noog kãnga la sẽn da kãab al-pĩnd pĩnd ne bãngdba noor tɩ be Sebr sõng pʋgẽ.</verse>
				<verse number="3">Kãabga kãaba b Biiga poorẽ, biig ning sẽn yit a Daviid buudẽ sã n ya ne tẽng zug rogma,</verse>
				<verse number="4">n yaool n ya Wẽnd bi-roaka, rogm a to wã pʋgẽ, tɩ Sõmblem Vʋʋsma puk rẽ ne kaset sẽn tar pãnga, ne b vʋʋgr kɩɩms sʋka, bãmb la a Zezi Krista tõnd Soaalã.</verse>
				<verse number="5">Tũu ne bãmba tɩ d paam n lebg b tʋʋm-tʋmdã n na n moon la d bao b yʋʋra pẽgre, n wilg tɩ tẽeba yaa bũmb sẽn pake, la d taas-a bu-zẽmba fãa,</verse>
				<verse number="6">la d taas-a yãmba, tɩ y me paama a Zezi Krista boolle.</verse>
				<verse number="7">Bɩ Wẽnd kom-nongdsã sẽn be Rom tẽnga, Wẽnd sẽn welg b rãmb sõmblem welgrã paam kũun buud fãa la laafi, d Ba a Wẽnd la d Soaala Zezi Krista maasem yĩnga.</verse>
				<verse number="8">M na n deng n kudga Krista a Zezi kãntɩɩga tɩ b pʋʋs Wẽnd bark y yĩnga tɩ mooga tõr kilsda y tẽebo.</verse>
				<verse number="9">M sẽn waoogd Wẽnd ning m yamẽ la m moond b Biiga Koe-noogã, bãmb meng n ya m kaseto, tɩ m tẽegda y yelle wakat buud fãa,</verse>
				<verse number="10">la m kota m pʋʋsg pʋʋgẽ, n wa paam vɩʋʋg n ta y nengẽ, bãmb sã n data.</verse>
				<verse number="11">M rata ne m sũur fãa n yãend yã n paam n kõ-y ye Wẽnd kũun bilfu tɩ y tẽeba sĩdi,</verse>
				<verse number="12">la sẽn yɩɩda, m datame n le paas m daood yãmb nengẽ la yãmb sɛɛgẽ tɩ d fãa paam n gãda tẽeb a ye, yãmb wala maam.</verse>
				<verse number="13">M saam-biisi, m ka rat n solg yã tɩ yaa naoor yak la m tʋlg n wa y sʋka — la gɩdgr n zĩnd n ta marsã, — m saagdame tɩ yãmb me nengẽ m na paam bũmb sẽn be yõodo wala m sẽn paam bu-zẽmb a taaba nengẽ.</verse>
				<verse number="14">M tog n tʋma Grɛk rãmb yĩnga wa wetẽ dãmba yĩnga, zolg yĩng wa mit yĩnga.</verse>
				<verse number="15">Dẽ me yĩng la m data, Rom dãmba, n wa taas yãmb me Koe-noogã.</verse>
				<verse number="16">Yãnd ka tar-m ne Wẽnd Koe-nooga ye, a yaa Wẽnd pãnga n fãagd ned ning fãa sẽn tar-a tẽebo, Zʋɩf pipi tɩ sẽn ka a Zʋɩf yaool n pʋgda.</verse>
				<verse number="17">Koe-nooga kɩtdame tɩ tẽeb tũud tẽeb n pukd Wẽnd sõmblem wala sẽn gʋlse: Tẽeb n na n dɩlg nin-sõng vɩɩm.</verse>
				<verse number="18">Wẽnnaam beema sẽn sigd a soab zugu, yaa wẽn-kɩɩsa, sẽn nong-a wẽnga la sẽn baood-a zãmb loɛɛg n loe sɩda.</verse>
				<verse number="19">Wẽnnaam beelma kaset yaa vẽeneg ne-ba. Wẽnd ka solg-b fɩ.</verse>
				<verse number="20">Bũmb ning sẽn be Wẽnd nengẽ n solg al dũni sɩngrẽ, ninsaal tõe n yãend-a la ne a yam tɩ Wẽnd tʋʋma n pukd b pãnga la b wẽndlem, al tɩ f sã n yeel marsã tɩ f ka ne, yaa fo yelle.</verse>
				<verse number="21">Ad-y yaa b sẽn bãng Wẽnd sẽn ya a soaba la b ka pẽg-bã, la b ka pʋʋs-b barka wala sẽn segdã, ad-y yaa rẽ la b yam kɩdga sob zãnga.</verse>
				<verse number="22">B sẽn yeel tɩ b baooda bãngr zulunga yaa gãeemd la b paam yã.</verse>
				<verse number="23">Woto b rɩka Wẽnnaam ne b zɩɩrã la b sõmblema sẽn ka tɛkã, m mams-b ne bõn-yaals wẽnego, n tol n kõ Wẽnd sẽn ka kiidã ninsaal, luiila, rũnga, bɩ bõn-vuudr yĩn-kidgã.</verse>
				<verse number="24">Yaa rẽ yĩng la Wẽnnaam bas-b ne b sũura raab yaalse tɩ b lʋɩ yoob pʋgẽ n yaal b toorẽ yĩnga zãnga.</verse>
				<verse number="25">Wẽnnaam bas-b lame tɩ yaa bãmb n deng n bas Wẽnde, n dɩk Wẽnnaam sɩda n tek ne zirẽ-beedo, n lɛɛg n kẽ bõn-naands n waoog-ba, n yaool n bas Naanda sẽn tog ne pẽgr wakat buud fãa. (Ami!)</verse>
				<verse number="26">Dẽ n so tɩ Wẽnnaam bas-ba ne b minim wẽnse, al tɩ b pagba tek vɩɩm ning b sẽn da segdẽ n vɩɩnde, n sak sẽn kisi.</verse>
				<verse number="27">B rapa me basa sẽn ka kis bãmb ne b pagbã, n na n tʋlg taab ne raab kãsenga, n sak wɩɩbd ne taaba la b reega b tudgr kãng yaoodo, yaood sẽn da ka tõe n ka yao ye.</verse>
				<verse number="28">B sẽn pa modg n tall Wẽnd bãngr akɩka, wala bũmb sẽn be yõodo, Wẽnnaam bas-b lame ne yam kɩdga tɩ b maan sẽn ka segd.</verse>
				<verse number="29">B sũur sẽn pid ne bũmb ningã, yaa wẽnem buud fãa, fɩglem, raab wagla, pu-toogo; b sẽn mi yaa sũ-kiiri, taab yõor yãkre, zaba, zãmbo, taab bẽdgo; b nonga b taab yʋʋr sãoongo,</verse>
				<verse number="30">taab wɩdga. Bãmb la Wẽnd bɛɛba, mo-be-neba, zẽk-m-meng rãmba, wʋglem dãmba, sɩlem wẽns rãmba, kõn-sak-b-ba rãmba,</verse>
				<verse number="31">yam kaoolg rãmba, kõn-togs-m-pʋg rãmba, ka mi nimbãan-zoeer dãmba, ka mi sugr dãmba.</verse>
				<verse number="32">Ne b sẽn mi tɩ Wẽnd yeelame tɩ wẽng a woto buud maandb toga ne kũum, b ka baas n maandẽ bal ye, b le be tẽngre n pẽgd sẽn maand-b wẽnga menga.</verse>
			</chapter>
			<chapter number="2">
				<verse number="1">F sẽn ya a soaba, f na n konga bʋʋm f sã n dat n bʋ f taaba. Fo sã n baood n na n ning f to taale, yaa f meng la f na n paalg, tɩ foo ne yẽ soab manesem yaa a ye.</verse>
				<verse number="2">D miime tɩ Wẽnd sã n kẽesd yell a woto rãmb bʋʋdo, b tũuda b sɩdã n bʋʋdẽ.</verse>
				<verse number="3">Dɩlla fo sã n maand wa f taaba n yaool n zĩ n kaood b bʋʋdo, fo tẽedame tɩ Wẽnnaam na bʋ foo n bas-f taal bɩ?</verse>
				<verse number="4">Da maan wa f sãbsda Wẽnnaam ne b sõmblema sẽn ka be tɛkã, ne b tõog-m-mengã, ne b kõt-yaara ye; ad-b sõmblema ratame tɩ f ning pãng n teem zʋgo.</verse>
				<verse number="5">F sã n kʋɩɩs f sũuri, f sã n zãgs tuubgu, Wẽnnaam beem la f samd f zugu, la b beema na n puka b bʋ tirsa kaoob raare,</verse>
				<verse number="6">raar ning b sẽn na n kõ ned kam fãa a tʋʋmda keoore.</verse>
				<verse number="7">Na n yɩɩ vɩɩm sẽn kõn sɛ la b na n kõ neb niyns sẽn modg-b ne neer maanego, n baood pẽgre, waoogre, vɩɩm sẽn ka tar goalenga.</verse>
				<verse number="8">Neb niyns sẽn ya-b tõatba, sẽn kɩɩsd-b sɩda, n yaool n sakd wẽnga, Wẽnd sũ-puura na n dɩɩ bãmb dãmba, b na n paama Wẽnd zabre.</verse>
				<verse number="9">Ned ning fãa sẽn maand-a wẽnga, a pʋɩɩr na n yɩɩ pɛta la yɩɩre, Zʋɩf pipi, tɩ sẽn ka-a Zʋɩf yaool n pʋgd.</verse>
				<verse number="10">La sẽn maand-a neere, ziir la pẽgr n yɩt a pʋɩɩre, Zʋɩf pipi tɩ sẽn ka-a Zʋɩf yaool n pʋgd.</verse>
				<verse number="11">Wẽnd ka yɛs n get fo sẽn ya buud ninga ned ye.</verse>
				<verse number="12">Ade, neb niyns fãa sẽn maan-b yel-wẽnde, b na n dɩ-la b yel-wẽnda taale, ba b sã n ka Zʋɩf. Neb niyns sẽn mi-b a Moyiiz Noorã n maan wẽnga, bãmb dãmb bʋʋd na n yɩɩ wala a Moyiiz Noora sẽn yalse.</verse>
				<verse number="13">Ka sẽn mi-b noora la nin-sõma, Wẽnnaam taoor ye, yaa sẽn maand-b noora sẽn wilgã.</verse>
				<verse number="14">Bu-zẽmba sẽn ka mi-b Noorã n yaool n maand wala Noora sẽn datã, b bãng tɩ wakat kãnga b manes sõngã n lebg bãmb noore,</verse>
				<verse number="15">wakat kãnga b wilgdame tɩ noor n be n gʋls b sũurẽ la rẽ n so tɩ ned kam fãa wʋmd koɛɛg a pʋgẽ, la koɛɛg sẽn leokd d taab tʋʋma poorẽ, b sã n toga ne sãbsgo bɩ ne pẽgre.</verse>
				<verse number="16">Ad-y yaa sẽn maand-b Noora sẽn data bʋʋdo la Wẽnd na n tũ a Zezi Krista n bʋ sẽn solg fãa ninsaalb sũurẽ, wala m Koe-nooga sẽn wilgdã.</verse>
				<verse number="17">Fo sã n zẽkd f menga, f sẽn ya Zʋɩf yĩnga, fo sã n yet tɩ f yaa Wẽnd Noora biiga, tɩ Wẽnd la fo zu-zẽkre,</verse>
				<verse number="18">tɩ f mii b raabo, tɩ yaa sẽn be yõod la f mi la f pʋgda, tɩ f mii sor ning f sẽn tog n dɩke,</verse>
				<verse number="19">tɩ f nin pukame, al tɩ f tõe n wilg zoeens sore, tɩ f tõe n lebg sẽn kẽnd-b likẽ vẽenem,</verse>
				<verse number="20">n lebg zɩtba bãngre, n lebg sẽn ka mib neng karen-saamba, f sã n paam tɩ Wẽnnaam Noora tuk sɩd la bãngr sor n kõ-fo,</verse>
				<verse number="21">m na sok-f n gese, yaa bõe yĩng la f mi f taab zãmsgo n yaool n ka tõe n zãms f menga?</verse>
				<verse number="22">Bõe tɩ f zãmsd tɩ wagdem kisame la f zuuda? Ti yoob kisame, la f yooda? Bõe tɩ wẽn-naandsa yaand f sũuri tɩ f baas n kẽed b rotẽ n zɛɛdẽ?</verse>
				<verse number="23">Foo tɩ Wẽnnaam Noora bãngr la f zu-zẽkre, bãng marsã tɩ f sã n pa reegd-a, yaa Wẽnnaam meng la f paoogda.</verse>
				<verse number="24">La sɩd me wala sẽn gʋlse: Yaa yãmb yĩng la Wẽnnaam yʋʋra tar sãoong bu-zẽmba nengẽ n dabda.</verse>
				<verse number="25">Bãong kõom bee yõodo fo sã n deegd Wẽnnaam noore; fo sã n kẽ bãong la f ka reegd Wẽnnaam noore, foo ne sẽn ka kẽ-a bãong zem taaba.</verse>
				<verse number="26">Sẽn ka kẽ-a bãong sã n deegd Wẽnnaam noorã, a ka zem sẽn kẽ-a bãong sɩda?</verse>
				<verse number="27">Ne a sẽn ka kẽ bãongã, yaa yẽ n na n kao fo bʋʋdo; yẽ sẽn deegd Wẽnnaam noorã n na n bʋ foo, fo sẽn ya bãnkoanga la f mi Wẽnd noore la f baas n tõdgd-a.</verse>
				<verse number="28">Sẽn yaa Zʋɩf akɩk ka sẽn yaa Zʋɩf neb nifẽ bal ye, la bãong akɩk ka yĩnga sẽn kẽed a soaba ye.</verse>
				<verse number="29">Zʋɩf akɩk yaa Zʋɩf a sũurẽ la sẽn kẽed-a bãong akɩk yaa sẽn kẽed-a a sũurẽ. Sẽn be sũuri wã n yɩɩd sẽn gʋls sebrẽ. Ad-y yẽ soaba pẽgre ka na n yi ninsaal nengẽ, a na n yii Wẽnd nengẽ.</verse>
			</chapter>
			<chapter number="3">
				<verse number="1">Yaa bõe pʋgẽ la Zʋɩf yɩɩd neb a taaba la bãong kõom yõod be-la a yɛ?</verse>
				<verse number="2">Ad-y yaa bũmb wʋsg pʋgẽ. Pipi, yaa Zʋɩf rãmba la Wẽnnaam kõ b koeese.</verse>
				<verse number="3">Kẽer yɩɩ tõatba, la rẽ maana bõe? Wẽnd zooda tũu rẽ n sãam bɩ?</verse>
				<verse number="4">Ka boto ye! Wala sẽn gʋlse, yaa tɩlɛ tɩ Wẽnd pa b sɩd zĩigẽ tɩ ninsaal pa a zirẽ-beedẽ; la rẽ me la lebg pakre tɩ f gom n yiis f meng yellẽ la f gom n yiis f meng bʋʋdẽ.</verse>
				<verse number="5">Tõnd wẽnema sã n pukd Wẽnd sõmblem, koe bʋg la d le tara? D na tõog n le yeel tɩ Wẽnd ka maan neere b sã n bas tɩ b sũ-puura yõog-do? Ad-y yaa ninsaal zʋbsgo la m na n zʋbse.</verse>
				<verse number="6">B sã n ka tõe n puug b sũuri, b na n yɩɩ wãn n wilg dũni wã a bʋʋm la a kongre?</verse>
				<verse number="7">La mam zirẽ-beed sã n kɩt tɩ m bãng n paase tɩ Wẽnnaam yaa sɩd soaba, tɩ Wẽnnaam pẽgr tũ rẽ n lebg wʋsgo, m sok n gese ned le tara sor n ges maam wa yel-wẽn-maand bɩ?</verse>
				<verse number="8">La woto wã, wala rõatb kẽer sẽn gomd tɩ yii tõnd noorẽ wã, d kõn maan wẽng tɩ neer wa tũ rẽ n zĩndi? M mi tɩ rõadg a woto buud yẽ toga ne sɩbgre!</verse>
				<verse number="9">Bõe la m na n yeele, tɩ tond Zʋɩf rãmbã n são bɩ? Lɛ-lɛ!</verse>
				<verse number="10">Wala m sẽn zoe n wilgã, Zʋɩf ne sẽn ka-a Zʋɩf naaga taab n ya yel-wẽnd yemse. Tẽeg-y b sẽn gʋlse: «Nin-sõng ka ye, ba a ye.</verse>
				<verse number="11">Yam soab ka ye, sẽn baood-a Wẽnnaam ka ye, ba a ye.</verse>
				<verse number="12">B fãa gill bʋdga sore, b fãa gill wegmame. Sẽn maand-a neer ka ye, ayo! Ba a ye.</verse>
				<verse number="13">B kokor yaa wa yaoog sẽn ka tar limdi, b zelemd wʋgda zãmb sʋndo. Wag-toaag zẽnem n bee b noorẽ</verse>
				<verse number="14">B noor yiisda gom-miisg la kãab beedo.</verse>
				<verse number="15">B nao tʋʋla ne wudg n daag zɩɩm.</verse>
				<verse number="16">B sor yaa sãoong la far sore.</verse>
				<verse number="17">B ka bãng yĩin-maasma sor n dɩk ye.</verse>
				<verse number="18">B nin zɩ n kabs Wẽnnaam dabeem yĩng ye.»</verse>
				<verse number="19">Ade, tõnd yaool n miime tɩ yaa Wẽnnaam sẽn kõ b rãmb noore la noora modgda; la b maana woto tɩ ned ba a ye ra tõog n yaag a noor ye, tɩ b paalg ninsaalba fãa b bʋʋdẽ.</verse>
				<verse number="20">Wẽnnaam taoore ned ba a ye ka na n tõog n kõ a meng bʋʋm b noya deegr poorẽ ye, tɩ Noor sẽn tõe ne bũmb ning yaa wa ne yel-wẽnd bãngr bala.</verse>
				<verse number="21">Dũnna-rũnna, ne noora sẽn teke, Wẽnnaam sõmblema ket n yaa vẽenega wala Noora la bãngdba zamaanẽ.</verse>
				<verse number="22">Neb niyns fãa sẽn tẽed-ba a Zezi Krista yãeta sõmblem kãnga — tɩ bũmb ba a ye ka teem bãmb nengẽ ye —</verse>
				<verse number="23">b fãa beega Wẽnde tɩ Wẽnd sẽn pid ne ziira zãag ne-ba.</verse>
				<verse number="24">La b sã n le paam b yell manegre tũu ne Wẽnd yamleoog la Krista maoonga yõodo.</verse>
				<verse number="25">Wẽnd yãk-b lame tɩ b lebg, ne b meng zɩɩm, sugr bũmb, tẽedba yĩnga; la rẽ yaa b sẽn dat n wilg b sõmblem la b bas yel-wẽn niyns sẽn maan pĩnda taale,</verse>
				<verse number="26">Wẽnd sũ-maasma wakato; la b sẽn dat n wilg rũnna tɩ b ket n zĩ b sõmblema zugu, yaa sẽn tẽed-ba a Zezi yelle la b manegda.</verse>
				<verse number="27">Sã n ya woto, fo tara sor n zẽk f meng bɩ? Ayoo, sor ka ye! La bõe tɩ sor kaẽ? Be f tʋʋmẽ wã bɩ? Ayoo! Yaa f manegrã sẽn ya tẽeba bũmbã. Sɩda d tagsdame tɩ ninsaal manegr yita a tẽebẽ. Ka tũud a sẽn deegd noora ye. Ka rẽ d yetẽ lame tɩ Wẽnd yaa Zʋɩf rãmb bal Wẽnnaam.</verse>
				<verse number="28">Sɩda, d tagsdame tɩ tẽeb fãagda neda tɩ ka tũ ne Noora reegr ye.</verse>
				<verse number="29">Ka rẽ d na kong n yeel tɩ Wẽnnaam ka bu-zẽmba Wẽnnaam ye, b yaa Zʋɩf rãmb Wẽnnaam bala. La d miime tɩ Wẽnd yaa bu-zẽmba me Wẽnde, tɩ b yaa Wẽnd a ye tãa.</verse>
				<verse number="30">B fãagda ned ning fãa sẽn tar-a tẽebo, sẽn kẽ-a bãongo wala sẽn ka kẽ-a bãongo.</verse>
				<verse number="31">Dɩlla tẽeb yãkda Noora bark bɩ? Ayoo! A kõt-a lame.</verse>
			</chapter>
			<chapter number="4">
				<verse number="1">D na n yeelame tɩ bõe d yaaba Abraam poorẽ?</verse>
				<verse number="2">Sã n yaa Abraam tʋʋm sõma yĩng la a lebg nin-sõngo, a zug tõe n zẽkame, Wẽnnaam nengẽ wã la m ka mi.</verse>
				<verse number="3">Sebr sõng yetame tɩ bõe? A Abraam tẽe Wẽnnaam la rẽ n wa ne a yell manegre.</verse>
				<verse number="4">Ned sã n tʋm tɩ b kõ a yaoodo, ka kũun la b kõ a ye, yaa bũmb sẽn ya tɩlɛ ne-a.</verse>
				<verse number="5">La ned sã n ka teeg a tʋʋma n yaool n teeg ned ninga sẽn tõe tɩ nin-wẽng yell manegã, d yetame tɩ yaa tẽebã n sɩd maneg a yelle.</verse>
				<verse number="6">Pʋsẽ yaa rẽ yĩng la a Daviid boond tɩ zu-noog soaba ned ning Wẽnd sẽn maneg a soab yelle tɩ ka tũ ne a tʋʋm manesem:</verse>
				<verse number="7">Zu-noog rãmba la sẽn paam b beegre sugri la b yel-wẽna ludbu.</verse>
				<verse number="8">Zu-noog soaba la Wẽnd sẽn bas a soab taal zãnga.</verse>
				<verse number="9">B sẽn gomd zu-noog ningã, b gomd-a-la sẽn kẽ-b bãong yĩng bala bɩ yaa sẽn ka kẽ-b bãong me yĩnga? Sɩda d yetame t'a Abraam tẽebã n wa ne a yell manegre.</verse>
				<verse number="10">Manega wakat bʋgo, a sẽn waa n nan ka kẽ bãong bɩ a bãong kõom poore? Ka a sẽn lebg zũng poor ye, ya a sẽn waa n nan ka kẽ bãongo.</verse>
				<verse number="11">A bãonga lebga wa kaseto t'a sẽn waa n nan ka kẽ bãongo, a ra zoe n tara tẽeb ning sẽn manegda ned yellã. Dẽ n so t'a na n lebg buud a yiib ba. A yaa ba pipi, sẽn na n tẽ-ba n yaool n ka kẽ bãonga yĩnga, tɩ tẽeb n maneg bãmb dãmb yelle,</verse>
				<verse number="12">la a leb n yaa ba sẽn kẽ-b bãong yĩnga; b kẽe bãongo n yaool n ka get rẽ wa bũmb sẽn seke, n na n dɩk a Abraam tẽeba sore, tẽeb ning a sẽn da tare t'a nan ka kẽ bãongã.</verse>
				<verse number="13">Sɩda, a Abraam sẽn paam tɩ Wẽnd pids kãabg ning b sẽn da kãab-a, n yeel tɩ dũni wã na n yɩɩ yẽnda bɩ a kamb soolem, bãng-y tɩ ka tũ ne noor deegr ye. Tũu ne tẽeb yel-sõmde.</verse>
				<verse number="14">Sẽn paam-b pʋɩɩrã sã n da yaẽ la sẽn deeg-b noore, tẽeb yaẽ la zaalem la kãabga me yaẽ la belegre.</verse>
				<verse number="15">Noor yõod ya f tõdg-a tɩ Wẽnd puug b sũur ne fo; noor sã n kaẽ, tõdgr me ka ye;</verse>
				<verse number="16">Yaa rẽ la m yet tɩ tõnd zu-noogã, yaa tẽeb n wat ne-a, tɩ tẽeb la kũun akɩka la yaa tẽeb yĩng la Wẽnd pids b kãabg ne a Abraam yagens buud fãa: ka sẽn tũud-b noorã bala, yaa sẽn tar-b d fãa ba a Abraam tẽebo,</verse>
				<verse number="17">tɩ woto la b gʋls yã: M kɩtame tɩ f lebg neb ka tɛk saamba — tẽeb saamba — t'a tẽe Wẽnd ning sẽn tõe vʋʋg sẽn ki, la a tõe tɩ sẽn ka be, zĩndi.</verse>
				<verse number="18">A Abraam saaga a sẽn kõn saage, n tẽ Wẽnde; woto la a lebg neb ka tɛk saamba wala b sẽn yeele: F yagens na n yɩɩ ka tɛka.</verse>
				<verse number="19">A Abraam gesa ne tẽeb sẽn ka tõe n kɩlle a yĩnga kʋʋlem (a yʋʋma da zoe n pida koabga) n ges a Sara me kʋʋlem.</verse>
				<verse number="20">A sẽn ne Wẽnd kãabga yĩnga, a ka zoe rabeem ye, a tẽeb kõ-a-la pãnga t'a pẽg Wẽnde,</verse>
				<verse number="21">n mii tɩ Wẽnd sã n pʋlme b tõogd n pidsa b pʋlengo.</verse>
				<verse number="22">Yaa rẽ yĩng la a paam t'a yell manege.</verse>
				<verse number="23">La Sebr sõng sã n yet tɩ ya a Abraam tẽebã n maneg a yelle, ka yet tɩ yɩɩ yẽnda a yembr bal ye; goma tõnd me yelle,</verse>
				<verse number="24">tɩ tẽeb n sɩd maneg d yelle, tõnd sẽn tẽed Wẽnd sẽn vʋʋg a soab kɩɩms sʋka, tõnd Soaala Zezi Krista.</verse>
				<verse number="25">B ki-la d yel-wẽna yĩnga la b vʋʋga d yell manegr yĩnga.</verse>
			</chapter>
			<chapter number="5">
				<verse number="1">Tẽeba sẽn maneg d yell yĩnga, d zĩi ne laafi Wẽnnaam taoore, la rẽ tũu ne tõnd Soaala Zezi Krista maasem.</verse>
				<verse number="2">Bãmb kɩtame tɩ d tũ tẽebo n paam kũun ning d sẽn zĩ ne a soabã; yaa kũun sẽn waoogd tõndo, t'a ka bũmb a to n zʋʋg Wẽnd ziira pʋɩɩr saagr ye.</verse>
				<verse number="3">Bõe la m na n paase? Ad-y d fara meng le yaa d zu-zẽkre tɩ d miime tɩ far yalsda ned yam zĩ yɛnga.</verse>
				<verse number="4">Ned sã n yals a meng zĩ yɛnga, a rɩkda tʋʋm sõma minugu la minim n tʋm neerã n wat ne saagre.</verse>
				<verse number="5">La sẽn saagd-a ka tõe n lʋɩ vɩʋʋgẽ ye tɩ Wẽnnaam kɩtame tɩ Vʋʋsem sõng ning d sẽn paama daagd Wẽnd nonglma tõnd sũurẽ.</verse>
				<verse number="6">Yaa tõnd sẽn dag n ka tõe n le maan fɩ wã wakato la Krista yãk b raare n ki wẽn-kɩɩsdba yĩnga.</verse>
				<verse number="7">— Daare ned tõe n sak n kii sẽn ka tar-a a toorẽ yelle yĩnga, n ki nin-sõng yĩnga, daare, rẽ tõeeme.</verse>
				<verse number="8">— Kaset ning d sẽn tare n mi tɩ Wẽnd nonga tõndã, yaa Krista sẽn ki d yĩnga tɩ d yaool n da ket n ya yel-wẽn-maandbã.</verse>
				<verse number="9">D miime tɩ marsã la d na n põs zabre d sẽn paam tɩ b raag b zɩɩm tɩ d yell tũ rẽ n maneg zãngã.</verse>
				<verse number="10">Beem sẽn waa n ket tõnd ne Wẽnd sʋka, Wẽnd Biiga kii tõnd yĩnga n kɩt tɩ d lebg Wẽnd zo-rãmba, tõnd sẽn lebg zood ne Wẽnda marsã d miime tɩ Wẽnd Biiga vɩɩm na tõog tɩ d yell le maneg n yɩɩg.</verse>
				<verse number="11">La ka rẽnd bal ye, bũmb n le kɩt tɩ d kɩdemd Wẽnnaam taoore, yaa Krista sẽn sõng tɩ d zoe n be manegr pʋgẽ dũnna-rũnna.</verse>
				<verse number="12">Ad-y yaa nin-yend n wa ne yel-wẽnd dũni pʋgẽ, tɩ yel-wẽnd me wa ne kũum, tɩ kũum me lebg neb fãa bũmbu tɩ yel-wẽnd me lebga neb fãa yel-wẽnde.</verse>
				<verse number="13">Wẽnnaam sẽn da waa n nan ka kõ b noora wakato, yel-wẽnd da bee dũni pʋgẽ, la wakat kãnga, Wẽnnaam noora sẽn da ka moon yĩnga, b ra basa yel-wẽnd taale.</verse>
				<verse number="14">Baasgo a Adem n ta a Moyiiz, kũum da rɩkdame, la sẽn pa beeg-ba a Adem beegr da kiidame; baad-y pipi Adema yaa Adem ninga sẽn pʋgda wã makre.</verse>
				<verse number="15">Kũun sẽn kõt to-to, la beegr sẽn beegd to-to ka a ye ye. Nin-yend beegr waa ne neb ka tɛk kũum, bãng-y tɩ Wẽnd kũuna b sẽn ning Krista b yembra nugẽ, kũun kãnga b sudg-a la zembala, ne yamleoogo, neb ka tɛk zutu.</verse>
				<verse number="16">Wẽnd kũuna sẽn wa ne bũmb ninga la nin-yend beegra sẽn wa ne a soaba me ka wẽnd taab ye. Yel-wẽnd a ye poore bʋʋd n bʋ la yɩɩ paalgr bʋʋdo la Wẽnd bas taala yɩɩ yel-wẽn ka tɛk bas taale.</verse>
				<verse number="17">Nin-yend yel-wẽnd waa ne kũum dũni pʋgẽ la kũum lebga naaba, nin-kãng manesem yĩnga, bãng-y tɩ sẽn paam-b nin-yend kũuni, tõnd Soaal a Zezi Krista manegrã, bãmb dãmb n na n yãmb moogo.</verse>
				<verse number="18">Nin-yend yel-wẽnd waa ne neb gill sɩbgre, tɩ nin-yend sugr kosg wa ne vɩɩm neb fãa yĩnga.</verse>
				<verse number="19">Nin-yend tõdgr kɩtame tɩ neb ka tɛk tũ rẽ n lebg yel-wẽn-maandba, ad-y nin-yend sakr n na n maneg neb ka tɛk yelle.</verse>
				<verse number="20">Sã n ya Noorã, yẽ waame tɩ yel-wẽnd tũ yẽ n wek balbo la a sẽn wek balb zĩig ninga, be la Wẽnd kũuna me yɩ ka tɛka.</verse>
				<verse number="21">Tũu ne yel-wẽnde tɩ kũum lebg naab dũni pʋgẽ la Wẽnd maag Krista sugri, b kõt yaara yĩnga, sõmblem zamaan na n yalsa vɩɩm sẽn kõn sɛ yĩnga.</verse>
			</chapter>
			<chapter number="6">
				<verse number="1">M na n yeelame tɩ bõe? Tɩ d kell n pa yel-wẽnd pʋgẽ tɩ Wẽnnaam nimbãan-zoeerã tõog n yɩ wʋsgo d yĩnga? Ayoo!</verse>
				<verse number="2">Tõnd sã n lebg bõn-kɩɩms yel-wẽnd yĩnga, d na n yɩɩ wãn n le vɩɩnd a pʋgẽ?</verse>
				<verse number="3">Bɩ yãmb ka mi tɩ tõnd sẽn so Krist a Zezi soobã, yɩla b kũuma pʋgẽ la b lis tõndo?</verse>
				<verse number="4">Tõnd sẽn deeg soobã, tõnd naaga ne bãmba n mum yaoogẽ, sẽn na n yɩlẽ tɩ Krista sẽn vʋʋg kɩɩms sʋka, Ba Pãng soaba maasem yĩnga, bɩ tõnd me paam n vɩɩnd vɩɩm paalga.</verse>
				<verse number="5">D sã n lebga bũmb a ye ne Krista, d kũuma sẽn wẽneg bãmb rẽnna, bɩ d bãng tɩ d na kell n wẽneg bãmba me ne vʋʋgr sẽn wẽnd bãmb dẽnna.</verse>
				<verse number="6">D bãng tɩ b naaga tõnd yĩn-kʋdrã n ka pik ne Krista, sẽn na n yɩlẽ n woog a wẽnema pãnga tɩ d da le yɩ yel-wẽnd yems ye.</verse>
				<verse number="7">Sẽn ki-a ka le ya yel-wẽnd yem-daoog ye.</verse>
				<verse number="8">La tõnd sã n naag Krista n ki, d tẽedame tɩ d naaga bãmb n vɩ.</verse>
				<verse number="9">Krista sẽn vʋʋgã, b ka tõe n le ki yɛs ye, kũum ka leb n tar b gaab yɛs ye.</verse>
				<verse number="10">B kũuma yɩɩ yel-wẽnd na menem zãng kũum; b vɩɩma yaa vɩɩnd ne Wẽnnaam vɩɩm.</verse>
				<verse number="11">Dɩlla yãmb me ges y meng marsã wa neb sẽn ka le kĩ ne yel-wẽnde, la y vɩɩnd Wẽnnaam kamb vɩɩm tõnd Soaala Zezi Krista maasmẽ.</verse>
				<verse number="12">Da sak-y tɩ yel-wẽnd le rɩ naam y yĩn-kiidga zug ye; da le sak yã a tʋls wẽnsa ye.</verse>
				<verse number="13">Da sak-y tɩ y yĩnga wils lebg yel-wẽnd zab-teed ye. Dɩk-y y mens n kõ Wẽnd tɩ y yaa bõn-kɩɩms sẽn lebg nin-vɩɩse. Dɩk-y y yĩnga wils n kẽ Wẽnd tãpẽ n zab sõmblem zabre.</verse>
				<verse number="14">Yel-wẽnd ka tog n le rɩ naam y zug ye tɩ y yii Noor zamaanẽ n kẽ sõmblem dẽnnẽ.</verse>
				<verse number="15">D na n maana bõe d sẽn paam tɩ b yiis-d Noor soolmẽ n kẽes-d sõmblem zamaanẽ, d tõe n le maana wẽng bɩ? Lɛ-lɛ!</verse>
				<verse number="16">Y ka mi tɩ y sã n bas tɩ ned kẽes y yembd pʋgẽ, y sɩd lebga yẽ yem-daoogo? Y sã n lebg wẽng yem-daado, y kũum la y bao yã, y sã n tũud Wẽnnaam, y manegr la y paam yã.</verse>
				<verse number="17">Wẽnd paam barka tɩ y sẽn da ya yel-wẽnd yembs pĩnda, y sakame n deeg zãmsg ninga b sẽn zãms yã,</verse>
				<verse number="18">n yi yel-wẽnd soolmẽ n kẽ sõmblem zamaanẽ.</verse>
				<verse number="19">Y yama sẽn pa waoog yĩnga m na n dɩka ninsaal makre. Wala y sẽn dɩk y yĩnga pĩnd n kẽes yel-wẽnd yembdẽ t'a yaal zãnga, woto-me bɩ y rɩk y meng rũnna n kõ neere n lebg sõma.</verse>
				<verse number="20">Yãmb sẽn waa n ya yel-wẽnd yem-daado, neer maaneg ra ka pak-y ye.</verse>
				<verse number="21">La m na n sok-y lame n gese, y paama bõe y tʋʋm kãensa pʋgẽ sã n ka y sẽn zĩ rũnna tɩ b yãnd tar-y wã? B ka tar yõod n zʋʋg kũum ye.</verse>
				<verse number="22">Rũnna y sẽn paam n yi yel-wẽnd yembdẽ n kẽ Wẽnnaam, bãng-y tɩ y womda sõmblem biisi la rẽ n na n kẽes-y vɩɩm sẽn kõn sɛ pʋgẽ.</verse>
				<verse number="23">Yel-wẽnd sẽn wat ne bũmb ninga yaa kũum bala; la Wẽnnaam kũuna sẽn wat ne a soaba, yaa vɩɩm sẽn kõn sɛ, tõnd Soaala Zezi Krista maasmẽ.</verse>
			</chapter>
			<chapter number="7">
				<verse number="1">M sok n gese, m saam-biisi, la yaa waa m gomda ne neb sẽn mi noor sẽn ya a soab taki, m sok-y n gese, y ka mi tɩ yaa ned sẽn ket n vɩ la noor modgd sɩda?</verse>
				<verse number="2">Yaa a sɩd sẽn ket n vɩ noor la pʋg-kãad reegda; a sɩda sã n ki, a noor ka le modgd-a yɛs ye;</verse>
				<verse number="3">yaa sɩda sẽn ket n vɩ wakato t'a bas-a n kul dao a to la b na n bool-a tɩ kãad sãamda. A sɩd sã n ki, a yi-la a sɩd soolmẽ; dɩlla a sɩd kũum poore a sã n kul dao a to a ka sãamd kãadem ye.</verse>
				<verse number="4">Dẽ la m na n yeelyã, m saam-biisi, tɩ yãmb me sẽn naag Krista n ki wã y yii noora soolmẽ; tõnd bee ned a to soolmẽ: yaa sẽn vʋʋg-a kɩɩms sʋka soab soolmẽ la d be, la d na n woma bi-sõma n kõ Wẽnnaam.</verse>
				<verse number="5">Sɩda, d sẽn da waa n ket n vɩ d pĩnd vɩɩma, noora sõnga d yĩnga wilsi la d zʋg wẽnga tɩ d wom biis sẽn tak kũum n kõ-do.</verse>
				<verse number="6">Marsã noor ka le modgd tõnd ye, tõnd lebga noora bõn-kɩɩmse, n yi yembd buud faa pʋgẽ; d basa no kʋdra sẽn da gʋls bũmb ninga n pʋgd Wẽnd ne zʋg paalga.</verse>
				<verse number="7">Noor yaa wẽnga? M kõn yeel dẽ lɛlɛ, la sã n ya sɩda, yaa noor n kɩt tɩ d bãng yel-wẽnde. M tʋlla woto kõn waẽ m sũurẽ, noor sã n dag n ka yeelẽ lɛ-lɛ: da tʋlg ye!</verse>
				<verse number="8">Noora sẽn yet tɩ woto la woto kisame wã yĩnga, yel-wẽnd tũu rẽ n kẽes tʋlsem ka tɛk m sũurẽ. Noor sã n da kaẽ, yel-wẽnd me kaẽ ye.</verse>
				<verse number="9">Pĩnda noora sẽn waa n dag n nan ka kõ, m da yaa bõn-vɩɩga; noora waoong poore, yel-wẽnd n lebg bõn-vɩɩga,</verse>
				<verse number="10">tɩ mam põd n lebg bõn-kɩɩnga. Ade, noora sẽn da kõ maam vɩɩm yĩnga, a waa ne mam kũum.</verse>
				<verse number="11">Yel-wẽnd dɩka noora sẽn da kis bũmb ningã n belg maam n paam n kʋ-ma.</verse>
				<verse number="12">D sã n ges neere d mikdame tɩ noor yaa bõn-sõngo; m tõe n paasame t'a yaa bõn-neere, bũmb sẽn toge.</verse>
				<verse number="13">La bõn-sõng tõe n tiig n lebga kũum mam yĩng bɩ? Ayoo! Ka tõe ye. Ad-y yaa yel-wẽnd n tʋm dẽnna; sẽn na n yɩlẽ t'a wẽnema puk zãnga, yel-wẽnd dɩka bõn-sõng n kʋ maam. Yel-wẽnd tũu noor n wilg maam a wẽnema pãnga.</verse>
				<verse number="14">Sã n ya sɩda, sẽn tar-a yam la b kõt noore; mam yaool n tara yĩng sẽn lebg yel-wẽnd yem-daago.</verse>
				<verse number="15">M ka mi m sẽn maanda võor ye, m sẽn data ka rẽ la m maand ye, m sẽn pa rata la m maanda.</verse>
				<verse number="16">La m sã n maand m sẽn pa rata, m naaga Noorã n kõt kaseto t'a yaa sõmbo.</verse>
				<verse number="17">M sã n maan m sẽn pa rate, tʋʋmda ka le ya mam tʋʋmd yɛs ye, a yaa yel-wẽnd sẽn ti a roog mam pʋgẽ tʋʋmde.</verse>
				<verse number="18">M neeme tɩ bõn-sõng ba a ye ka be m nengẽ ye, ka be m yĩngẽ ye; neer tʋlsem ka toog ne maam ye, yaa maaneg n ya toog ne-ma,</verse>
				<verse number="19">dẽ n so tɩ m pa maand neere, m sẽn date, n yaool n maand wẽng m sẽn pa rate.</verse>
				<verse number="20">La m sã n maand m sẽn pa rate, dẽ ka le ya mam tʋʋmd ye, a yaa yel-wẽnd sẽn ti a roog mam pʋgẽ tʋʋmde.</verse>
				<verse number="21">Dɩlla noor n be m yĩnga tɩ m sã n dat fãa n maan neere, maan wẽngã n yɛs m taoore.</verse>
				<verse number="22">M sũura pʋgẽ Wẽnnaam noora noom-m-la al wʋsgo;</verse>
				<verse number="23">la m yĩnga wilsẽ, noora to n yɛse; la no-kãng yika zabre ne m sɩɩgã la a za-m la ne bãeense, yel-wẽnde sẽn be m yingẽ bãeense.</verse>
				<verse number="24">M yãbda m menga! Ãnd n na n fãag maam ne m yĩnga sẽn dat m kũuma?</verse>
				<verse number="25">Wẽnd paam pẽgr d Soaala Zezi Krista maasem yĩnga. Ad-y yaa maam bala n ne m yamẽ tɩ m tog n tũ Wẽnd sẽn yalse, n yaool n sakd m yĩngẽ wã, yel-wẽnd sẽn yalse.</verse>
			</chapter>
			<chapter number="8">
				<verse number="1">Bãng-y tɩ sẽn be-b ne a Zezi marsã wã ka le zoet bʋʋd paalgr ye.</verse>
				<verse number="2">A Vʋʋsem Sõng noora n kõt vɩɩm a Zezi maasmẽ, la yẽ n fãag foom ne noor ninga sẽn wata ne yel-wẽnd la kũum.</verse>
				<verse number="3">Wẽnd pidsa a Moyiiz Noora sẽn da ka tõe bũmb ningã, ninsaal komslma sẽn mong-a bũmb ningã, n tõog yel-wẽnde ne ninsaal yĩnga. Ad-y b tʋma b meng Biiga sẽn wa ne yĩng sẽn wẽnd tõnd dẽnna n yaool n tar pãng n menesd yel-wẽnde.</verse>
				<verse number="4">Wẽnd maana rẽnna, tɩ d tõog n deeg Noorã, tõnd sẽn ka le vɩ wala d yĩnga sẽn datã, n vɩ wala a Vʋʋsem Sõng sẽn datã.</verse>
				<verse number="5">Sɩda neb niyns fãa sẽn tũud-b yĩnga raab baooda sẽn noom b yĩngã la neb niyns sẽn tũud-ba a Vʋʋsem Sõng raab baooda sẽn noom a Vʋʋsem Sõngo.</verse>
				<verse number="6">Bãng-y tɩ sẽn baood-a a yĩnga sẽn datã, baooda a kũum la sẽn baooda a Vʋʋsem Sõng sẽn datã, baooda a vɩɩm la laafi.</verse>
				<verse number="7">Yĩnga sẽn data baoob sẽn pak b rãmbã, lebgda Wẽnnaam bɛɛba, n pa rat n le reeg Wẽnnaam noor ye; b pʋs n ka tõe meng ye.</verse>
				<verse number="8">Yaa rẽ me yĩng la b ka tõe n ta Wẽnnaam yam ye.</verse>
				<verse number="9">Yãmb ka le ya neb sẽn tũud b yĩnga yamleoog ye, y pʋgda a Vʋʋsem Sõngo sẽn date, tɩ Wẽnd meng kõ yãmb a Vʋʋsem Sõngo. Sẽn ka tar-a Krista Vʋʋsma, Krista ka so yẽ soab ye.</verse>
				<verse number="10">La Krista sã n be ne yãmba, ba yel-wẽnd sã n da kɩt tɩ y yĩnga tog n ki, Vʋʋsma na n kõ-y-la vɩɩm, Wẽnd sẽn maneg d yell ne bãmba yĩnga.</verse>
				<verse number="11">Wẽnd Vʋʋsem ninga sẽn vʋʋga a Zezi Krista kɩɩms sʋka, sã n be ne yãmbã, ad-y b sẽn vʋʋga a Zezi Krista kɩɩms sʋka, b na kõ y yĩn-kiidgã vɩɩm, b Vʋʋsma sẽn be ne yãmba yĩnga.</verse>
				<verse number="12">M saam-biisi, pakr sã n beẽ me, kõn yɩ pakr bada tɩ d vɩɩnd wala d yĩnga sẽn data ye.</verse>
				<verse number="13">Yãmb sã n vɩ wala y yĩnga sẽn date, y na n kiime. La y sẽn paam Vʋʋsem ninga sã n kɩt tɩ y lak ne yĩnga raabo, y na n vɩɩndame.</verse>
				<verse number="14">Wẽnnaam Vʋʋsma sẽn be ne b rãmb fãa lebga Wẽnnaam kamba.</verse>
				<verse number="15">Vʋʋsem ning y sẽn paama ka bũmb sẽn kɩt tɩ y lebg yem-daado n zĩ ne rabeem ye; y lebga Wẽnd zak kamba al n tõe n bool Wẽnd Aba, dat n yeelame tɩ Ba.</verse>
				<verse number="16">A Vʋʋsem Sõng meng naaga tõnd n kõt kaset tɩ d lebga Wẽnnaam kamba.</verse>
				<verse number="17">La d sẽn ya Wẽnnaam kamba, d na paam pʋɩɩr ning b sẽn pʋlem b kamba; d na naag Krista n paam pʋɩɩr kãnga; d sẽn naag bãmb n namsã, d na naag bãmba n paam pẽgre.</verse>
				<verse number="18">M tagsdame tɩ zamaan kãnga namsgo ne rolb ninga sẽn na n yɩ tõnd dẽnd beoog raarã ka tõe n mak taab ye.</verse>
				<verse number="19">Bõn-naandsa fãa zĩ n gũuda ne yãgbo, Wẽnd kamba pẽgr sẽn na n puk raare.</verse>
				<verse number="20">Ninsaal tʋls yaalsã sã n tiig n kẽes bõn-naandsa fãa yembd pʋgẽ, d bãng tɩ ka tũ ne bãmb daab ye, tũu ne ninsaalb tʋʋmde la bãmb me saagdame</verse>
				<verse number="21">tɩ b yembdã sɛɛb bee raare, tɩ b yĩnga komsg sɛɛb bee raare, la b gũuda b sẽn na n paam soog-m-menga ne ziir ning Wẽnd sẽn kõt b kamba.</verse>
				<verse number="22">D mii vẽenega tɩ al n ta marsã bõn-naandsa fãa waasda rogem waasgo;</verse>
				<verse number="23">la ka bãmb bal ye, yaa tõnd me sẽn zoe n paam lɛng ninga a Vʋʋsem Sõng sẽn lemb tõndã; yaa tõnd fãa n naag n waasd d sũurẽ, n gũud d yĩnga fãagre.</verse>
				<verse number="24">Tõnd fãagra yaa bũmb d sẽn tõe n saag. La fo sã n ne f sẽn saagda soaba, dẽ ka le ya saagr ye. Fo na n yɩɩ wãn n ne bũmb la f le yet tɩ f saagda a yãeebo?</verse>
				<verse number="25">Saagr yaa fo sẽn ka ne bũmb ninga tɩ f kʋmb f yam n tar a gẽegre.</verse>
				<verse number="26">A Vʋʋsem sõng me wata d sõngre, tɩ d ka mi d sẽn na n kos bũmb ning taki tɩ d pʋʋsg yɩ neer ye, la ad-y yĩnsir tara a Vʋʋsem Sõngo tɩ b yõkd sɛɛg d yĩnga la b wiisd wiis toogo.</verse>
				<verse number="27">Bũmb-kõ-solg-m Wẽndã mi a Vʋʋsem Sõng sẽn dat d yĩnga la bãmb me sẽn yõkd sɛɛg Wẽnd kom-nongdsa yĩnga, zemsa ne Wẽnd meng raabo.</verse>
				<verse number="28">D miime tɩ Wẽnd sẽn nong b rãmbã, Wẽnd sẽn welg b rãmb toorã ne b raabo, b sõngda bãmb tɩ b yɛla fãa welg neere.</verse>
				<verse number="29">B sẽn welg b rãmb toor al pĩnd-pĩnda, b tʋlgame tɩ b rɩk b Biiga wẽnego la Biiga na n lebga kãsem sẽn tar yaop ka tɛka.</verse>
				<verse number="30">B sẽn pʋlem b rãmb neera la b bool yã. B sẽn bool b rãmba yell la b maneg yã, b sẽn maneg b rãmb yell la b pids ne ziiri.</verse>
				<verse number="31">Bõe la m na n le paas yɛsa? Wẽnd meng sẽn yaa d sõangdã d zabd-n-taag na n yɩɩ ãnna?</verse>
				<verse number="32">Wẽnnaam ka zoe b Biiga nimbãaneg ye, b sakame t'a ki d yĩnga; b Biiga yĩnga, bõe la b ka na n kõ-d marsã?</verse>
				<verse number="33">Wẽnd sẽn welg b rãmb toorã, ãnda n tõe n le kẽes-b bʋʋdo? Yaa Wẽnd n manegd ninsaal yelle.</verse>
				<verse number="34">Woto wã tõe n le yɩ-la a Zezi Krista sẽn ki tõnd yĩnga, n vʋʋge la b zĩ b Ba rɩtg n pʋʋsd d yĩnga tõe n le yɩɩ bãmb n na n kẽes tõnd bʋʋd bɩ?</verse>
				<verse number="35">Bõe n na n yiis tõnd a Zezi Krista nonglem pʋgẽ? Far bɩ, sũ-beed bɩ, namsg bɩ, kom la naong bɩ, bũmb sẽn tõe n yak yõor bɩ, sʋʋg bɩ?</verse>
				<verse number="36">Kõn le yɩ wa d sẽn karemd Sebr sõng pʋgẽ ye: Yaa yãmb yĩng la b tar tõnd n koot wa piisi wakat buud fãa, beoog sẽn vẽege.</verse>
				<verse number="37">Baad-y t'a Zezi nonglem yĩnga, tõnd n maand daoodo.</verse>
				<verse number="38">N-ye! M sũur kegmame tɩ bũmb ba a ye ka le tõe n zãag d ne Wẽnnaam nonglma, a Zezi Krista sẽn wa ne a soaba ye. Kõn yɩ kũum bɩ vɩɩm ye, kõn yɩ malɛk bɩ dũni soaal ye,</verse>
				<verse number="39">kõn yɩ rũnna bɩ beoog bũmb ye, kõn yɩ sẽn be sa-gãnẽ bɩ sẽn sud tẽng ye, kõn yɩ naand buud ba a ye.</verse>
			</chapter>
			<chapter number="9">
				<verse number="1">Ne Krista m togsda sɩda, m ka yagd ziri ye, — a Vʋʋsem Sõng meng kaset la m tar m sũurẽ —</verse>
				<verse number="2">m togsdame tɩ sũ-sãang la toog n tar maam n namsd wakat buud fãa.</verse>
				<verse number="3">M tʋllẽ lame tɩ Wẽnnaam yãk m barka, m tʋllẽ lame n welg ne Krista, dẽ sã n tõe n nafẽ m saam-biisã,</verse>
				<verse number="4">sẽn ya-b bũmb a ye ne maam rogmẽ wã, sẽn ya-b Israyɛl kamba, Wẽnd kom-wubdsi, Wẽnd Ziira vẽenem sẽn bui b rãmba, Wẽnd sẽn yõg zood ne b rãmba, Wẽnd sẽn kõ b rãmb b noy, Wẽnd sẽn wilg b rãmb waoogr ning b sẽn dat ninsaalb nengẽ, Wẽnd sẽn kãab b rãmb noogo,</verse>
				<verse number="5">Wẽnd sẽn kãab b rãmb yaab sõma, yaab niyns sẽn dog Krista, sã n ya tẽng zug rogma, la Krista yɩɩda bũmb fãa, tɩ b yaa Wẽnd n tog ne pẽgr sẽn kõn sɛ. Ami!</verse>
				<verse number="6">Ka rat n yeel tɩ Wẽnd kãabga lʋɩɩ vɩʋʋgẽ ye. Y mens miime bala tɩ ka a Israyɛl kamba fãa la a Israyɛl ye.</verse>
				<verse number="7">Yaa wala y sẽn mi t'a Abraam yagensã fãa kaa Abraam sẽn dog a toor ye. Na n tũu ne a Izaak tɩ yagens kẽer na n ges foo wa b sɩgre,</verse>
				<verse number="8">dẽ rat n yeelame tɩ ka yĩnga sẽn dogd la Wẽnnaam kamb bal ye, kãabga kamb me yaa Wẽnd kamba.</verse>
				<verse number="9">Kãabga kãaba woto: Vẽer woto sasa, m na lɛɛg n wa, la a Sara na n doga biiga.</verse>
				<verse number="10">Ad bũmba to sẽn ya vẽenega n yɩɩda: a Rebeka waa n dɩka pʋga, d ba a ye maasmẽ, d ba a Izaak maasmẽ.</verse>
				<verse number="11">La a sẽn waa n nan ka rog a kinkirsã, tɩ kinkirsã me nan ka mi wẽng la neere,</verse>
				<verse number="12">sẽn na n yɩlẽ tɩ b bãng tɩ Wẽnd boolg tũuda ne Wẽnd raabo, la a ka tũud ninsaal tʋʋma, a Izaak wʋma b sẽn yeele: «Kãsma na n yɩɩ yao wã sõgne;»</verse>
				<verse number="13">la sɩda woto n be sebrẽ: «M nonga a Zakoob la m kisga a Ezayu.»</verse>
				<verse number="14">M yeelame tɩ bõe? Tɩ Wẽnd maanda sẽn ka zemsde? Ka boto ye.</verse>
				<verse number="15">B yeela a Moyiiz: «M zoeta m sẽn zoet a soab nimbãanega, m kũmda m sẽn kũmd a soaba.»</verse>
				<verse number="16">Ka sẽn nong-a, ka sẽn zoet-a n pʋgd Wẽnd pʋlengo n paamd-a ye, ya Wẽnd sẽn zoe a soab nimbãanega n paamd-a.</verse>
				<verse number="17">Ad sebra sẽn yet Ezipt naaba: M kõ-f la naama ne m daabo n na n tũ foo n wilg nebã m pãnga tɩ m yʋʋr paam pẽgr dũni fãa pʋgẽ.</verse>
				<verse number="18">Sɩda Wẽnd zoeta b sẽn dat a soab nimbãanega la b kidibda b sẽn dat a soab sũuri.</verse>
				<verse number="19">Fo na n yeel-m lame: «Yaa bõe la a le zĩi n sãbsdẽ yɛsa? Ãnda n tõe n kɩɩs Wẽnnaam daabo?»</verse>
				<verse number="20">Ninsaal biiga, foo la a bõe n na n wẽ no-koeemd ne Wẽnde? Ninsaal sẽn naan bũmb ninga na yik n yeel-a: «Bõe yĩng tɩ f naan m woto?»</verse>
				<verse number="21">Yagda ka tõe n dɩk yagd yɛnga n yag laok sẽn tar neerem n zems bala bɩ laok sẽn be neer wʋsg sɩda?</verse>
				<verse number="22">Ad-y yaa Wẽnd sẽn tʋlg n wilg tɩ ba b sũur puuda, b tara pãnga n tõe n yõk b menga ne lagd kẽer sẽn da yikd b sũuri n tog ne wãabo, n yaool n ka wã-b ye.</verse>
				<verse number="23">Ad-y yaa b sẽn dat n wilg b ziira la b pãnga, la lagd kẽer paam tɩ b kũm-b nimbãanegã n segl-b al pĩnda tɩ b ya ziir lagdo, lagd sẽn yag b pẽgr yĩnga.</verse>
				<verse number="24">La yaa woto la b maan ne tõnd, n sʋk-do Zʋɩf rãmba la bu-zẽmba sʋka.</verse>
				<verse number="25">Yaa woto la b gomd a Oze sebrẽ: «Sẽn da ka m buud neba la m na bool tɩ m buudu, la pʋg-beooga la m na n bool tɩ rʋmde,</verse>
				<verse number="26">b sẽn deng n wʋm zĩig ning tɩ b ka Wẽnnaam neba, zĩ kãng la b na n bool-b tɩ Wẽnnaam vɩɩga kamba.»</verse>
				<verse number="27">A Izayi yeela a Israyɛl poorẽ: «Ba a Israyɛl kamba sõor sã n da taẽ la bĩisri sẽn be mogr noore, ad-y yaa b sẽn kees b rãmba bala n na n fãage,</verse>
				<verse number="28">tɩ tao tao la vugr bala Wẽnnaam na n pidsa b kãabga tẽng zugu.»</verse>
				<verse number="29">Wala a Izayi sẽn pĩnd n yeele: «Tãnsoab a Wẽnd sã n da ka keesẽ buudu, tõnd lebgẽ la wala Sodom la Gomor.»</verse>
				<verse number="30">M na n kʋʋ m koɛɛga wãn wãna? Ade, Bu-zẽmba sẽn da ka baood sõmblem paam-a lame la yaa tẽeb sẽn wat ne sõmblem ningã.</verse>
				<verse number="31">A Israyɛl sẽn da tũud noorã n tẽed ta na kõ-a sõmblem, a raaba ka pids ye.</verse>
				<verse number="32">La yɩɩ bõe yĩnga? T'a basa a tẽeba teegre n teeg a tʋʋma. La woto b laka b lʋɩɩs kugri,</verse>
				<verse number="33">wala sẽn gʋlse: «Lakr kugr la m vigl Siõ pʋgẽ, m bẽd-y la ne pĩiga sẽn lubd neba, Siõ pʋgẽ; la ned ning sẽn yaool n dell-a pĩ-kãng kõn paam yãnd ye.»</verse>
			</chapter>
			<chapter number="10">
				<verse number="1">M sẽn dat bũmb ning ne m sũur fãa la m sẽn pʋʋsd bũmb ning yĩnga, yaa m saam-biisa maan b sɩɩg fãagre.</verse>
				<verse number="2">M tõe n kõo kaset tɩ b ka tũud Wẽnnaam ne reem ye; bũmb sẽn be bala, yaa b yama n nan ka vẽneg tɩ seke.</verse>
				<verse number="3">B sẽn ka mi Wẽnd sõmblem sẽn ya a soaba, b ka bao-a ye, b bas-a lame n na n bao b toorẽ dẽnna.</verse>
				<verse number="4">B ka bãng tɩ Wẽnnaam kõ b noya tɩ b tall ninsaal n tãag Krista sẽn ya tẽed fãa manegd ye.</verse>
				<verse number="5">A Moyiiz gʋlsa noya sẽn wat ne manegr ninga poorẽ n yeel tɩ ninsaal sã n tũ-ba, b tõe n kõ-a la vɩɩm.</verse>
				<verse number="6">Tẽeb sen wat ne manegr ninga poorẽ, ad-a sẽn gʋlse: «Da yeel f sũurẽ: ãnda n tõe n dʋ yĩngri,» n dʋ yĩngr n sik Krista?</verse>
				<verse number="7">Bɩ ãnda n tõe n sig bʋg-tẽnga n yiis Krista kɩɩms sʋka.</verse>
				<verse number="8">Bõe la a pʋs n yeele? A yeelame: «Koɛɛga pẽ-f lame, a be f noorẽ, a be f sũurẽ,» yaa tõnd sẽn moond tẽeb ninga koɛɛga.</verse>
				<verse number="9">Sɩda, fo fãag n sɛɛme, f noor sã n togs t'a Zezi la Soaala tɩ f sũur deeg tɩ Wẽnd vʋʋg-b la kɩɩms sʋka.</verse>
				<verse number="10">Fo sẽn tẽed f sũurẽ n wat ne f manegre, la f noor toagsg wata ne f fãagre.</verse>
				<verse number="11">Ka sebr sõng n togsd tɩ ned ning fãa sẽn tẽed-a kõn paam yãnd bɩ?</verse>
				<verse number="12">Ad-y yaa rẽ yĩng la bũmb ka welg Grɛk ne Zʋɩf ye: b yiiba fãa tara Soaal a ye bala la Soaala kelgda neb niyns fãa sẽn yõkd b sɛɛga.</verse>
				<verse number="13">D karma sebr sõng pʋgẽ tɩ ned ninga sẽn na n yõka Soaala sɛɛga na n kẽe fãagr pʋgẽ.</verse>
				<verse number="14">B na n yɩɩ wãn n yõk Soaala sɛɛga tẽeb sã n ka reng n beẽ, la tẽeb na n yɩɩ wãn n zĩndi wʋmb sã n ka reng taoore, la b na n yɩɩ wãn n wʋm, koɛɛgã sã n ka reng n moone,</verse>
				<verse number="15">la koɛɛg na n yii yɛ sã n ka sẽn tʋm a soaba nengẽ, wala sebr sõng sẽn togsde: «Ad-y b sẽn tʋm b rãmb tɩ b saa n togs Koe-noogã, ad-b nao be neere.»</verse>
				<verse number="16">Da tẽ-y tɩ neba fãa n deeg Koe-nooga ye, t'a Izayi n yeele: «Ãnda n deeg d sẽn togs bũmb ningã?»</verse>
				<verse number="17">Sɩd yaa wilgri n dengd taoore tɩ tẽeb yaool n wa la wilgra yita Krista gomnẽ.</verse>
				<verse number="18">Bas-y tɩ m sok n gese, y tẽedame tɩ koɛɛga la b pa wʋme? Mooga tõr wʋma b rãamde la b gomda taa mooga yaanga.</verse>
				<verse number="19">Bas-y tɩ m le sok n gese, y tẽedame t'a Israyɛl ka wʋm bɩ? Bãng-y t'a Moyiiz reng n togsame: «M na n kɩtame tɩ buud sẽn ka bu-sõng yamleoog yõk yã; m na kɩt tɩ y wa sãbs buud a ye, a sẽn ka bãng yam yĩnga.»</verse>
				<verse number="20">A Izayi saag n le paasame: «Sẽn da ka baood-b maam, yãend-m lame, m lika m meng sẽn da ka sokd-b mam yelle.»</verse>
				<verse number="21">Ad-a sẽn leok a Israyɛl poorẽ: «M tuda m nug beoog sẽn wẽege, m tud-a la tõatba la tʋb-pa-wʋmdba.»</verse>
			</chapter>
			<chapter number="11">
				<verse number="1">Dɩlla m sok n gese: Wẽnnaam yi-la b neba poorẽ bɩ? Ka boto ye. Mam meng ka Israyɛl ned laa, m ka a Abraam yageng laa, m ka rog a Bẽzamẽ buudẽ laa?</verse>
				<verse number="2">Wẽnd ka tõe n yeel tɩ b yii buud ning b sẽn welg toor al pĩnda poorẽ ye. Bɩ y yĩma sẽn gʋls a Eli poorẽ, a sẽn waa n gomd woto ne Wẽnnaam n baood n na n paalg Israyɛl kamba:</verse>
				<verse number="3">«Soaala, ad-y b kʋ-la y bãngdba, n sarm y maan-kuga; maam m ye n põse, tɩ b baas n dat n yãk m yõore!»</verse>
				<verse number="4">Yaa bõe la Wẽnd leok-a? «M keesa m yĩnga neb tus a yopoe sẽn ka yĩgimd a Baal taoor ye.»</verse>
				<verse number="5">Woto-me kell n kees rũnna la Wẽnd n welg-a toore ne b yamleoogo.</verse>
				<verse number="6">La sã n yet ne b yamleoogo, ka yet tɩ tũu ne ninsaal tʋʋmd ye, ka rẽ b kõn gom yamleoog yell ye.</verse>
				<verse number="7">D na n kʋʋga d koɛɛga wãn wãna? A Israyɛl sẽn bao bũmb ningã, a ka paam-a ne a toorẽ tʋʋm ye, tɩ Wẽnd sẽn welg b rãmb toora yaool n paam-a. Sẽn ket-bã, b basa b sũura tɩ kidbi;</verse>
				<verse number="8">wala sẽn be sebr sõng pʋga: «Wẽnd kõ-b-la yam sẽn suusdi la nin sẽn ka ne, la tʋb sẽn ka wʋmde, n tãag rũnna.»</verse>
				<verse number="9">A Daviid me ra yeela woto: «Kɩt-y tɩ b rɩɩb zĩig lebg b bẽdgo, n lebg b wĩir, n lebg kugr b sẽn na n lak n lʋɩ, tɩ rẽ yɩ b rolbo!</verse>
				<verse number="10">Bɩ b nin kẽ kõaada tɩ b ra le tõog n yãe ye, kɩt-y tɩ b po-raoog zõond n ka le roog ye!»</verse>
				<verse number="11">M le sok n gese: y tẽedame tɩ Zʋɩf rãmba lakame n na n lʋɩ lʋɩɩs meng bɩ? Ayoo! B lakr waa ne bu-zẽmba fãagre tɩ sũ-kiir na tũ rẽ n yõk-ba.</verse>
				<verse number="12">B lakra sã n wa ne dũni manegre, la b sõora woogr sã n wa ne bu-zẽmba nafre, b zãng gill sã n lɛɛg n wa, yita wãna?</verse>
				<verse number="13">Yaa ne yãmba, bu-zẽmba, la m togsda, m yaa yãmb tʋʋm-tʋmda, la m maanda m tʋʋmda neere,</verse>
				<verse number="14">la rẽ yaa m sẽn dat tɩ m saam-biisa yãende n yik sũ-kiiri tɩ m paam n fãag kẽere.</verse>
				<verse number="15">Wẽnd sẽn bas b rãmb kɛɛnga sã n wa ne dũni manegre, b sã n le bool-b sʋka na n yɩɩ bõe sã n ka kɩɩms vʋʋgre?</verse>
				<verse number="16">Kood dẽeng zom sẽn yãk n kõ Wẽnd sã n ket n ya sõmbo, bura zãng na n yɩɩ sõngo. Tɩɩga yẽgend sã n ya sõngo, wila me yɩta sõmbo.</verse>
				<verse number="17">Tɩ-sõnga wil sã n kʋʋse, tɩ fo sẽn ya tɩ zaal willã paam n sel b zugu n vʋʋg n paam sɩɩlem sõng n yũ,</verse>
				<verse number="18">da wa nand f meng n yɩɩd wil sõnga meng ye. Bɩ f sã n pẽgd f menga, da yĩm tɩ ka foo n zãad yẽgendã, yaa yẽgenda n zãad foo.</verse>
				<verse number="19">Fo na n yeelame: «B kɛɛ wila tɩ mam tõog n sel b zĩigẽ.»</verse>
				<verse number="20">Yaa sɩda, yaa b sẽn ka tar tẽeba yĩng la b kʋʋs-ba, la yaa fo tẽeba yĩng la f keta. Ne rẽ fãa da maan wilg-m-meng ye, maan dabeem n yɩɩda.</verse>
				<verse number="21">Wẽnd sã n kɩt tɩ b kʋʋs wil sẽn da be b zĩisẽ, fo me gũus tɩ b tõeeme n ka bas-f ye.</verse>
				<verse number="22">Bãng Wẽnd toolem la b nimbãan-zoeere. B yɩɩ toaag sẽn lʋɩ-ba yĩnga, n ya nimbãan-zoet ne foo, f sã n kell n pa b nonglma pʋgẽ; ka rẽ fo me yaa will sẽn na n kʋʋg.</verse>
				<verse number="23">Sẽn bas b rãmb kɛɛnga sã n yi b kɩɩsg pʋgẽ, b me na paam n le sel tɩɩg a to zug: Wẽnd tara pãng tɩ seka le sel b yɛsa.</verse>
				<verse number="24">Ade, b sã n kɛɛg foo tɩ zaalg zugu, la bee n da ya f zĩiga, n tɩ sel foo tɩɩg sẽn tũus zugu, la yaool n ka be la f zĩigã, fo zɩ tɩ b na lebs tɩ-sõnga wil n sel b zĩigẽ!</verse>
				<verse number="25">Bũmb n ket n nan ka puk d yĩnga la m pa rat n solg-y ye, m saam-biisi, tɩ y ra wa yet tɩ y sẽn mi wã sek-y lame ye; Israyɛl bogr kidba a sũuri al tɩ bu-zẽmba fãa wa sak tẽebo,</verse>
				<verse number="26">t'a zãng-zãnga yaool n paam n põse, wala sẽn gʋlse: «Fãagda na n yii Siõ, a na n peka a Zakoob rẽgda fãa.</verse>
				<verse number="27">La m sã n pek b yel-wẽna n sɛ, yaa zood la m na n yõg ne-ba.»</verse>
				<verse number="28">Zʋɩf rãmba sã n kɩɩs Koe-noogã n lebg Wẽnd bɛɛba, tɩ yãmb yell tũ rẽ n manege, ad-y Wẽnd boollã yĩnga, la b ba rãmb yĩnga, b ket n yaa Wẽnd zo-rãmba.</verse>
				<verse number="29">Wẽnd ka kõt n le reeg ye, Wẽnd ka boond n le yeel tɩ vẽ ye.</verse>
				<verse number="30">Yãmb n yɩ wẽn-kɩɩsdb pĩnda tɩ Wẽnd yik rũnna n maan-y nimbãan-zoeere, Zʋɩf rãmba tõdgr yĩnga.</verse>
				<verse number="31">Bãng-y tɩ yaa rẽnd me yĩnga la Zʋɩf rãmb me yik n lebg tõatba, n na n paam rũnna Wẽnd nimbãan-zoeerã.</verse>
				<verse number="32">Wẽnd kẽesa ninsaalb buud fãa kɩɩsg pʋgẽ sẽn na n yɩlẽ n wilg b fãa b nimbãan-zoeere.</verse>
				<verse number="33">Wẽnnaam, y arzɛka geels toɛ yã, y minim la y bãngr zulma! Ad-y ned ka tõe n bãng y sẽn pʋɩt y yɛla toto ye, ned ka tar y soy wã buk ye!</verse>
				<verse number="34">Ãnda n zoe n tõog n bãng Soaala tagsgo, ãnda n paam n yɩ b sagenda?</verse>
				<verse number="35">Ãnda n yɩ pipi n paam n kõ Wẽnde tɩ bãmb na n yaool n bao n lebse?</verse>
				<verse number="36">Fãa yita bãmb nengẽ, bãmb n maan fãa, fãa yaa b soolem. Bɩ b paam pẽgre sẽn ka be sɛɛbo. Amina!</verse>
			</chapter>
			<chapter number="12">
				<verse number="1">Wẽnd sẽn ya nimbãan-zoeta yĩnga, m saam-biisi, m kota ned kam fãa t'a rɩka meng n kõ Wẽnde n lebg maoong vɩɩga, maoong sõmbo, maoong sẽn tat b yam: woto la y na n waoog Wẽnnaam ne waoogr akɩka.</verse>
				<verse number="2">Da wẽneg-y zamaana rãmb ye; modg-y n paam yam paale n tedg zãnga n tõog n bãng Wẽnnaam daabo, n bãng sẽn ya neere, sẽn ya sõmbo, sẽn ka tar goaleng ba bilfu.</verse>
				<verse number="3">M togsd-y la a yeyn-ye la y fãa gilli, ne Wẽnd sẽn maan-m nimbãan-zoeer ningã: ned ba a ye ra sak n pẽga meng tɩ loog ye. Ned kam fãa pa a zĩigẽ n zems tẽebã a sẽn paam Wẽnd nengẽ.</verse>
				<verse number="4">Tõnd ne d tar yĩng a ye wã, d yĩnga wils yaa kʋʋngo, la wilg fãa le tara a tʋʋmde.</verse>
				<verse number="5">Woto-me, tõnd ne d ya kʋʋngã, d naaga Krista n ya yĩng a ye; ned kam fãa yaa waa a to wilga.</verse>
				<verse number="6">Yaa kũun toɛ-toɛ la d paam Wẽnd nengẽ, dɩlla bɩ d modg tɩ sã n ya bãngr kũun la d paam yã bɩ d tʋm bãngr tʋʋmde wala d tẽeba sẽn tõe tɛka.</verse>
				<verse number="7">Sã n ya taab sõngre, bɩ d wɩng ne sõngre; sã n ya taab zãmsgo, bɩ d zãms-ba;</verse>
				<verse number="8">sã n ya taab saglgo, bɩ d sagl. Sẽn kõt-a kõ n da geel ye; sẽn deeg-a kãsengo maan moadg, sẽn kũmda a taab nimbãaneg yõgem a noore.</verse>
				<verse number="9">Modg-y tɩ belgr da zĩnd taab nonglma pʋgẽ ye, kisg-y wẽnga la tabend-y sẽn ya neer mepi!</verse>
				<verse number="10">Modg-y n nong taab wa ba-biisi la ned kam fãa ning a to sʋka.</verse>
				<verse number="11">Yɩ-y neb sẽn tʋmd n ka vʋʋsdẽ ye, neb sũur sẽn kɛɛd ne Soaala tũumde.</verse>
				<verse number="12">Y sũ-nooga yi y saagra pʋgẽ, y namsga wa ne y raoodo; y pʋʋsga ra yãk wakat ye,</verse>
				<verse number="13">nin-sõma wã yell gesg yɩ y tʋʋmd pakre, la sãamba fãa paam y gãag-sobendo.</verse>
				<verse number="14">Sẽn namsd-b yãmbã, kos-y tɩ Wẽnd bark sig b zugu; yeel-y tɩ Wẽnd na manege, da yeel-y tɩ Wẽnd na sãam ye.</verse>
				<verse number="15">Kɩdm-y sũ-noog ne ned ninga sẽn tar-a sũ-noogo; kiig-y nintãm ne sẽn yãbda.</verse>
				<verse number="16">Bʋk-y y sũur ne neba fãa gilli, kisg-y zẽk-m-menga; bao-y sulg-m-meng rãmba; da yeel-y tɩ y bãngra sekame ye.</verse>
				<verse number="17">Da maan-y wẽng n dol wẽng ye; bao-y neb fãa sẽn get wa bõn-sõng bala.</verse>
				<verse number="18">Modg-y wa y sẽn tõe tɛka tɩ y zĩnd-n-taar yɩ noog ne ned kam fãa.</verse>
				<verse number="19">Da kõ-y y meng bʋʋm ye, bas yã, m kom-sõma, tɩ b rɩ beem ne-yã, tɩ gʋlsa woto: Yaa maam n na n kao bʋʋdo, yaa maam n na n kõ rolbo.</verse>
				<verse number="20">N yɩɩd rẽ, f bɛ sã n yãbd kom bɩ f kõ-a t'a rɩ, ko-yũud sã n tar-a bɩ f kõ-a t'a yũ. F maan dẽ, yaa yãnd la f ningd-a.</verse>
				<verse number="21">Da bas tɩ wẽng tõog-f ye, la ning pãng n tõog wẽnga ne neer maanego.</verse>
			</chapter>
			<chapter number="13">
				<verse number="1">Ned kam fãa sak taoor dãmbã. Ned ka so a to, Wẽnd sã n ka kõ a soab tõog ye. Tõog buud fãa yita Wẽnnaam nengẽ.</verse>
				<verse number="2">Ned ning fãa sẽn ka reegd a soaal noor, tõdgda Wẽnd noore la tõat fãa baooda a meng paalgre.</verse>
				<verse number="3">Ad-y d sã n maand neere, d ka tog n zoe bʋ-kaoodba ye; sẽn zoet-a bʋ-kaood yaa sẽn maanda wẽnga; fo sã n ka rat n dig rabeem sẽn so-b fooma taoore, bɩ f maan neere n paam b pẽgre.</verse>
				<verse number="4">Wẽnd datame tɩ ned sã n so a to bɩ a sõng-a ne neer maanego; f sã n maand wẽnga bɩ f maan dabeem; bãng tɩ sʋʋga sẽn be soaalba nugẽ ka zaalem yĩng ye; sʋʋga yaa sõng Wẽnd n kao bʋʋdo, n sɩbg bɛɛgd buud fãa.</verse>
				<verse number="5">Ad-y noora ka reegd sɩbgr dabeem yĩng bala, reegd-a lame tɩ y sũurẽ wã, koɛɛg n zoe n leokd boto.</verse>
				<verse number="6">M sok n gese, y sẽn yaood yõor yaoodã, ka y sẽn ne tɩ segdame sɩda? Rẽ me la Wẽnd yãk neb tʋʋmd kãng yĩnga.</verse>
				<verse number="7">Kɩs-y ned kam fãa a sẽn sokd-y bũmb ninga: yõora yaood, sã n ya rẽ la a sokda, raag ligdi, sã n ya raag ligdi; zoe-y y sẽn tog n zoe a soaba, waoog-y y sẽn tog n waoog a soaba.</verse>
				<verse number="8">Da rɩɩ-y ned ba a ye samde sã n ka nong taab samdã. Sẽn nong-a a to pidsa noora zãnga.</verse>
				<verse number="9">Noor ning sẽn yet tɩ f ra yo ye, ra kʋ ye, da zu ye, da tʋlg f to bũmbu, la sẽn ket-ba fãa, kʋmsame n lebg woto: nong f to n wẽnd f menga.</verse>
				<verse number="10">Sẽn nonga a to ka maand-a kegr ye. Taab nonglem pidsda noɛ a taaba fãa gilli.</verse>
				<verse number="11">Y mii tõnd sẽn vɩ zamaan ning pʋgẽ. Ad-y gõeema nekr taame, fãagra pẽneg-d la marsã n yɩɩd d sẽn paam tẽeba wakato.</verse>
				<verse number="12">Zĩig zʋʋgame. Beoog yaoome. D bas d likẽ tʋʋma la d yi vẽenemẽ ne d zab teedo.</verse>
				<verse number="13">D tall d meng ne waoogr wa sẽn segd wĩndga. D da yɩ rɩ-rɩtb la kokoraad ye. D bas yoob la yaoolg buud fãa. D bas zab la sũ-kiiri.</verse>
				<verse number="14">D yeelg Soaal a Zezi Krista wa fuugu la d da tags d yĩngã yelle n baood n na n pids a tʋls yooda ye.</verse>
			</chapter>
			<chapter number="14">
				<verse number="1">Da bas-y ned kɛɛnga, a tẽeb sẽn pa sɩd yĩng ye la gãneg-y y no-koɛɛma.</verse>
				<verse number="2">Kẽer beeme n yet tɩ rɩɩb ka be bãmb sẽn kis ye, tɩ kẽer bee n yet tɩ bãmb a ka pãng rãmbã dɩta vãad bala.</verse>
				<verse number="3">Sẽn dɩt-a ra sãbs sẽn ka rɩt-a ye. Sẽn ka rɩt-a me ra sãbs sẽn dɩt-a ye, tɩ Wẽnd ka reega a soab wẽng ye.</verse>
				<verse number="4">Foom la a bõe tɩ f to sõgen sẽn maand pak-fo? A yɛs yĩngri bɩ a gãe tẽnga, dẽ paka a zu-soab bala. A pʋs n na n yalsa yĩngri tɩ Soaala pãng seka a yĩngr yalsgo.</verse>
				<verse number="5">Yõaa soab pẽgda daar a ye n yɩɩd a to, yõaa soab nengẽ daar fãa zema a to, ned kam fãa maan wa a sũur koɛɛga sẽn yet t'a gãd bũmb ninga.</verse>
				<verse number="6">Ned ninga sẽn welgd-a raar ne a to welgd-a-la Soaala yĩnga. Ned ninga sẽn dɩt-a, dɩta Soaala yĩnga n pẽgd Wẽnde. La ned ninga sẽn ka rɩt-a, yaa Soaala yĩng la a basd rɩɩbo la a pẽgda Wẽnde.</verse>
				<verse number="7">Tõnd sʋka, ned ka be sẽn vɩ-a a meng yĩng ye la ned me ka be sẽn kiid-a a meng yĩng ye.</verse>
				<verse number="8">D sã n vɩ d vɩɩ Soaala yĩnga, d sã n kiidẽ, d kiida Soaala yĩnga. D vɩ bɩ d kiida, Soaala n so-do.</verse>
				<verse number="9">Krista kiime n le vʋʋge, n na n lebg sẽn ki-b la sẽn vɩ-b Soaala.</verse>
				<verse number="10">Foo la a bõe n na n bʋ f to, foo la a bõe n na n sãbs f to? Wẽnd bal n na n kao d fãa bʋʋdo wala sẽn gʋlse:</verse>
				<verse number="11">M wẽenda (yaa Soaala meng n gomde) tɩ rũmd buud fãa na n yĩgimda m taoore la zelemd buud fãa na n pẽg-m lame.</verse>
				<verse number="12">Dat n yeelame tɩ bũmb ning sẽn ya d zugẽ yelle, yaa tõnd ned kam fãa n na n togs-a Wẽnde, d toore.</verse>
				<verse number="13">D vẽ d taab bʋʋdo. D bãng bal tɩ d ka tõe n dɩgl bũmb d to taoore t'a wa lak n lʋɩ ye.</verse>
				<verse number="14">M miime, la Soaala taoore m sũur pa kiuusd ye, m miime tɩ rɩɩb ka be n kis a meng yĩng ye, a kisa sẽn yet-a tɩ kisame wã yĩnga.</verse>
				<verse number="15">Ade, fo sã n sãamd f to sũur dɩɩb poorẽ, fo ka le maand taab nonglem sẽn dat ye; da sak-y tɩ y sẽn gomd rɩɩb ninga yellã wa ne a kũum ye, tɩ Krista zoe n kila a yĩnga.</verse>
				<verse number="16">Da bas-y tɩ b wa sãbs y zu-nooga sẽn kõ-y ye.</verse>
				<verse number="17">Wẽnd Rĩunga ka rɩɩb la rãam yell ye, a yaa sõmblem, laafi ne sũ-noog sẽn paamd a Vʋʋsem Sõng nengẽ.</verse>
				<verse number="18">Ned ninga sẽn baooda Krista woto, yẽ soab noogd-a Wẽnd sũuri la a paamda ninsaalb pẽgre.</verse>
				<verse number="19">Woto wã bɩ d pʋg bũmb ning sẽn kõt laafi la sẽn paasd daoodo.</verse>
				<verse number="20">Da saag n sãam Wẽnnaam tʋʋmd dɩɩb poorẽ ye. Dɩɩb ka be n ya yoog a meng yĩng ye, a sã ya yoogo yaa wala rɩ-rɩta tũu rɩɩbã n kʋɩɩb a taaba.</verse>
				<verse number="21">Sẽn be neere, yaa bas nemdo, rãam la bũmb fãa sẽn wat ne f taab lʋɩɩse, sẽn komsd f taaba pãnga.</verse>
				<verse number="22">Sõng n tall f tẽebã f sũurẽ la Wẽnd taoore. Pẽg-y ned ninga sẽn dengda n ges a tõeeme bɩ a ka tõe n yaool n sɩng bũmb maanego.</verse>
				<verse number="23">La yell na pak ned ninga sẽn ges-a rɩɩbo wa ka rɩɩb a sẽn tõe n dɩ n baas n dɩt-a; wakat kãnga a ka rɩ ne pʋ-peelem ye, la bũmb ning fãa sẽn ka maan ne pʋ-peelem yaa yel-wẽnde.</verse>
			</chapter>
			<chapter number="15">
				<verse number="1">Yaa pakre ne tõnd a pãng rãmbã tɩ d sõng sẽn ka tar b tõnd pãngã; yaa pakr ne-do tɩ d bas d yamleoog maanego.</verse>
				<verse number="2">Ned kam fãa modg n noog a to sũuri tɩ rẽ la neere la rẽ n paasd a raoodo.</verse>
				<verse number="3">Krista ka pʋg sẽn noom-b ye, tɩ yaa woto la b gʋlsyã: «Sẽn tʋʋs-b yãmba long n tʋʋsa maam.»</verse>
				<verse number="4">Sɩda, bũmb ning fãa sẽn zoe n gʋlse, b gʋlsa la tõnd vẽnegr yĩnga. Sebr sõng paasda tõnd daoodo la a maagda d sũuri la rẽ kɩtame tɩ d zĩ ne saagre.</verse>
				<verse number="5">Tõe-m-meng soab Wẽndã la sẽn mi a ninsaal nintãm yẽesgã na sõng yãmb tɩ y sũk nonglem sũkr y taab yĩnga wa Krista sẽn maan d yĩnga.</verse>
				<verse number="6">Woto y na tõog n pẽg Wẽnnaam, tõnd Soaal a Zezi Krista Ba, ne sũur a ye la noor a ye.</verse>
				<verse number="7">Ning-y pãng n koll taab wala Krista sẽn koll-y, Wẽnnaam pẽgr yĩnga.</verse>
				<verse number="8">M le yet-y lame, tɩ sẽn na n yɩlẽ tɩ Wẽnd pids b sẽn kãab d yaab rãmba, Krista gesa sẽn kẽ-b bãong yelle,</verse>
				<verse number="9">al tɩ bu-zẽmba pẽgd b nimbãan-zoeere wala sẽn gʋls sebr pʋgẽ: «M na n pẽg-y la bu-zẽmba sʋka la m na n kilsa y yʋʋre.»</verse>
				<verse number="10">D le karemda zĩig a to: «Bu-zẽmba, naag-y m neba n kɩdme.»</verse>
				<verse number="11">Zĩig a to yɛsa: «Bu-zẽmba, pẽg-y Soaala la maan-y kibs b yĩnga.»</verse>
				<verse number="12">T'a Izayi na n paas woto: «A na n waame, a Zese biiga na n waame n kẽes bu-zẽmba a soolmẽ la b fãa na n dɩka b yɛlã n bas ne bãmba.»</verse>
				<verse number="13">D sẽn teeg Wẽnd ninga na pids yãmba, y tẽeba yĩnga, ne sũ-noog la laafi. Wẽnd na kɩt tɩ y saagra pids zãnga ne a Vʋʋsem Sõng pãnga.</verse>
				<verse number="14">M mii vẽenega, m saam-biisi, tɩ y sũur pida ne raab sõma la y yam pida ne bãngre al tɩ y tõe n sagl y taaba.</verse>
				<verse number="15">Baasgo m sã n gʋls yã al tɩ zĩis kẽer bɩ y tõe n yɛɛse, bãng-y tɩ yaa m sẽn dat n le nek y pʋtẽerã.</verse>
				<verse number="16">M dat n le tẽeg y lame tɩ Wẽnd yeel-m lame tɩ m yɩ wa maan-kʋʋd bu-zẽmba sʋka, Wẽnd Koe-nooga maan-kʋʋda, n kɩt tɩ bu-zẽmba lebg kũuni, kũuni a Vʋʋsem Sõng sẽn maneg tɩ tat Wẽnd yam.</verse>
				<verse number="17">Wẽnnaam sora tʋʋmd poorẽ, m tõe n zẽka m zugu, Krista maasem yĩnga.</verse>
				<verse number="18">M kõn saag n gom bũmb a to yelle sã n ka Krista sẽn sõng-m tɩ m kẽes bu-zẽmba, tẽeba sor pʋgẽ, ne m goam la m tʋʋmde,</verse>
				<verse number="19">ne wẽnd makr dãmba la bõn-bãna, ne a Vʋʋsem Sõng pãnga. Bãng-y tɩ bãmb maasem yĩnga, m saaga Zerizalɛɛm la Illiri zãnga, n moon Krista Koe-noogã.</verse>
				<verse number="20">La ade, m maana gũusgu; m sẽn kẽ tẽns niynsi, yaa zĩig ning b sẽn dag n nan ka pʋd Krista yʋʋr tɩ m da pa rat n me zĩig ning neda to sẽn dag n zoe n sɩng meeb ye.</verse>
				<verse number="21">M tʋlg n maana wa sẽn gʋls Sebr sõng pʋgẽ: B sẽn dag n zɩ n gom a soab yell ne b rãmbã na n yãend-a lame; neb niyns sẽn dag n zɩ n wʋm tɩ b gomd a yellã yam na n vẽnegame.</verse>
				<verse number="22">Ad-y yaa m tʋʋma n kɩt tɩ m nan ka tõog n ta y nengẽ ye.</verse>
				<verse number="23">La marsã m tẽedame tɩ m na yaa n tõoge. M sẽn dat n wa y sʋka raar yaa n vẽsgame; la kaalẽ, rũna-rũna, m ka le tar tʋʋmd ye.</verse>
				<verse number="24">M tẽedame tɩ m na tũ y nengẽ m sã n wa rabd Ispaniya. Sɩda, m saagdame tɩ d na yãend taaba n dɩ sõs ne taaba sũ-noogo, la m na paam y sõngre n tõog n ta Ispaniya.</verse>
				<verse number="25">Marsã m dabda Zerizalɛɛm n na n tɩ sõng m saam-biisã.</verse>
				<verse number="26">Masedoan la Akayi rãmb n tẽega b naonga yelle. B sõnga Zerizalɛɛm dãmb ne yamleoogo, yaa sɩda,</verse>
				<verse number="27">la mam yamẽ wã, b maana sẽn ya tɩlɛ ne-ba. Zerizalɛɛm sõnga bu-zẽmbã ne Soaala kũuni la yaa rẽ yĩng la m yet tɩ togame tɩ bu-zẽmba lebs-ba ne bãmb mens sẽn tar b nugẽ.</verse>
				<verse number="28">Dɩlla yell kãnga sã n welg n sɛ, m sã n ta m toor n kɩs ligdã, m na tũ yãmb tẽnga n yaool n ta Ispaniya.</verse>
				<verse number="29">Bãng-y tɩ m sã n poog y tẽngã, yaa Krista kũun buud fãa la m na n zã n wa kõ yã.</verse>
				<verse number="30">M saam-biisi, bũmb la m na n kos-y tõnd Soaal a Zezi Krista yĩnga la a Vʋʋsem Sõng nonglem yĩnga. M na n kos-y lame tɩ y sã n modgd n pʋʋsd m yĩnga,</verse>
				<verse number="31">bɩ y pʋʋs tɩ m põs wẽn-kɩɩsdba sẽn ket Zɩɩde tẽnga la m tõog n ta Zerizalɛɛm ne m kũuna n noog saam-biisa sũur be.</verse>
				<verse number="32">Woto m na lɛɛg n wa y sʋk ne sũ-noogo la m vʋʋs ne laafi, Wẽnd maasem yĩnga.</verse>
				<verse number="33">Laafi Naaba-Wẽnd zĩnd ne yã. Ami!</verse>
			</chapter>
			<chapter number="16">
				<verse number="1">M kotame tɩ y sõng m tão nongr a Febe; a bee Sẽnkre, n ya be Tigeng sõangd poaka.</verse>
				<verse number="2">Krista yĩnga, reeg-y pʋg kãnga sãando wala sẽn segd ne nin-sõma. A sẽn tar bũmb ning fãa tʋʋmd tɩ y tõe n sõng-a bɩ y sõng-a ne. Bãng-y t'a kolla neere Krist neb wʋsgo, la mam menga.</verse>
				<verse number="3">M Pʋʋs-y sõnga maam Krista tʋʋmda pʋgẽ, a Priska ne a Akilas.</verse>
				<verse number="4">B baoome n na n fãag maam la kellẽ la bilf bal tɩ b fiuus b zutu. Ka maam m ye n pʋʋsd bark ye, Tigeng ning fãa sẽn vigl bu-zẽmba sʋka me naaga maam n pʋʋsdẽ.</verse>
				<verse number="5">Pʋʋs-y neb niyns fãa sẽn tigimd bãmb zakẽ. Pʋʋs-y m zoa a Epenɛt: yẽ n yɩ pipi kũun Azi zamaana sẽn paam n kõ Krista.</verse>
				<verse number="6">Pʋʋs-y pag a Mari, sẽn sak yaams wʋsgo yãmb yĩnga.</verse>
				<verse number="7">Pʋʋs-y m saam-biis a Andronikus la a Zuniyas, sẽn naag-b maam bi-bees roogẽ, Ad-y yaa Krista tʋʋm-tʋmdb kãsense sẽn deng maam meng n kẽ Krista.</verse>
				<verse number="8">Pʋʋs-y m sẽn nong a soab Krista maasmẽ, a Ampliyatus.</verse>
				<verse number="9">Pʋʋs-y m sõangda, Krista tʋʋmda pʋgẽ, a Urbẽ la y naag m zoa a Stakis.</verse>
				<verse number="10">Pʋʋs-y rao ning kaset sẽn ya vẽeneg t'a kẽe Krista, rao a Apɛll. Taas-y m pʋʋsgo a Aristobul zaka rãmb fãa.</verse>
				<verse number="11">Pʋʋs-y m doagda, a Erodiyõ, n paas a Narsis zak rãmba sẽn kẽ-b Krista.</verse>
				<verse number="12">Pʋʋs-y sẽn sak-b yaams wusgo Soaala yĩnga, a Trifɛn la a Trifoz. Pʋʋs-y m tão sõng a Persis: pʋg kãnga me saka yaams wʋsgo, Krista yĩnga.</verse>
				<verse number="13">Pʋʋs-y Soaala zoa meng a Rufus, ne a ma wã sẽn ya mam me ma wã.</verse>
				<verse number="14">Pʋʋs-y nin-bãmba: a Asẽnkrit, a Flegõ, a Ermɛs, a Patrobas, a Ermas la saam-biisa sẽn be-b ne bãmba.</verse>
				<verse number="15">Pʋʋs-y nin-bãmba me: a Filolog ne a Zuli, a Nere ne a tão, a Olimpas la Krist neb niyns fãa sẽn be-b ne bãmba.</verse>
				<verse number="16">Ned kam fãa pʋʋs a to ne pʋʋs sõngo. Krista a Zezi Tigenga neb fãa toond-y pʋʋsem.</verse>
				<verse number="17">M saam-biisi, m kot-y lame tɩ y maan gũusgu ne neb niyns sẽn wat-b ne welg taaba la ne zãmsg sẽn ya toor ne yãmb sẽn paam a soabã.</verse>
				<verse number="18">Neba woto buud ka pʋgd Krista ye, b pʋga la b pʋgda. B noor gomda noogo n belgdẽ la b tuut yam sẽn nan ka puk tɩ sek rãmbã.</verse>
				<verse number="19">D wʋmdame tɩ b gomd zĩis fãa tɩ y yaa neb sẽn tũud neere la rẽ noogda m sũuri: m datame tɩ y yɩ sɩlem dãmba ne neer maanego la ka yõod dãmba ne wẽng pʋgbo.</verse>
				<verse number="20">Laafi Wẽnda na kõ y nao pãnga tɩ y tab Sʋtãan n bedse. Wẽnd na kɩt tɩ Krista sik b kũuna y zutu.</verse>
				<verse number="21">M sõangd a Timote n toond-y pʋʋsem; n paas m doagdba a Lusiyus, a Zazõ la a Sozipatros.</verse>
				<verse number="22">Maam a Tersiyus, sẽn gʋlsa sebrã n pʋʋsd-y ne Soaala pʋʋsem.</verse>
				<verse number="23">A Gayus n toond-y pʋʋsem: yaa maam ne Tigenga fãa gãag-soaba. A Erast n pʋʋsde: yẽ la tẽnga fãa arzɛka gũuda; d yao a Kuwartus me toond-y pʋʋsem. [</verse>
				<verse number="24">Tõnd Soaal a Zezi Krista yel-sõmda pa ne y fãa gilli. Amina!]</verse>
				<verse number="25">Bɩ Wẽnd soog pẽgre tɩ bãmb n tõe n paas y tẽeba pãnga. La rẽnd me la m wilg yã ne a Zesi Krista Koe-nooga moonego. Koe-nooga puka bũmb sẽn da solge, bũmb sẽn da solg yʋʋm ka tɛka.</verse>
				<verse number="26">Rũnna la ka sɩng kõn zĩnd sɛɛb Wẽnda lak b Sebr sõngo n wilg b sẽn da sede; la b maana boto tɩ Adem biis paam tẽeba so-tɩrg n dɩke.</verse>
				<verse number="27">A Zezi Krista maasem yĩnga, bɩ bãngr pid bãngr soab Wẽnda paam pẽgr yʋʋm tõt sɛɛbo! Amina!</verse>
			</chapter>
		</book>
		<book number="46">
			<chapter number="1">
				<verse number="1">Maam, a Pol, Wẽnd sẽn bool a soab ne b raab t'a wa lebg a Zezi Krista Tʋʋm-tʋmdba, maam ne m saam-biig a Sostɛn,</verse>
				<verse number="2">tõnd n pʋʋsd Wẽnd Tigungu sẽn vigl Korẽnt. Tõnd n le pʋʋsd sẽn paamba a Zezi Krista sõmblem, sõmblem ning b sẽn kõt neb niyns fãa sẽn sẽeg b mooga tõre n waoogd bãmb sẽn ya tõnd Soaala la bãmb me Soaala.</verse>
				<verse number="3">Bɩ Wẽnnaam d Ba la d Soaal a Zezi Krista bark la laafi sig y zutu!</verse>
				<verse number="4">Krista a Zezi pidsa yãmb ne Wẽnd kũuni tɩ m ka vʋʋsd ne bark pʋʋsg ye. Yaa wakat buud fãa la m pʋʋsd Wẽnd bark y yĩnga tɩ b tũnuga a Zezi Krista n kõ-y kũuni.</verse>
				<verse number="5">Sɩda bãmb maasem yĩnga, y paama kũun buud fãa: goam wɩlengo la bãngr kũuni.</verse>
				<verse number="6">La rẽ tũu y sẽn gãd kẽnkẽ Krista sẽn kõ-y kaset ningã.</verse>
				<verse number="7">Yaa rẽ me yĩng la y zĩ n gũud d Soaal a Zezi Krista Ypkri tɩ bũmb ba a ye ka na n paoog yã.</verse>
				<verse number="8">Bãmb n na n sõng-y ne raoodo n tãag raarã, Krista a Zezi Waoonga rarã tɩ b ra yãe kegr buud y nengẽ ye.</verse>
				<verse number="9">Wẽnd ning sẽn bool-b yãmb tɩ y wa rɩ b Biiga la tõnd Soaal a Zezi Krista yõodo, kõn pa n ka pids b kãabg ye.</verse>
				<verse number="10">M pẽdgd-y lame, m saam-biisi, tõnd Soaal a Zezi Krista yʋʋr yĩnga, tɩ y zems y moora ne taaba tɩ welgr da kẽ y sʋk ye. Sog-y taaba n vɩɩnd yam yɛnga, la tagsg yɛnga.</verse>
				<verse number="11">Ade, ya a Kloe zaka rãmb n togs maam tɩ yãmb sʋka lebga zaba, m saam-biisi.</verse>
				<verse number="12">M wʋmda ned kam fãa sẽn gomd ka la ka: «Mam bee a Kefas poorẽ.» «Mam bee a Apolos poorẽ.» «Mam bee Krista poorẽ.»</verse>
				<verse number="13">Krista welga sags kʋʋng laa? Yaa a Pol n ki pik zug yãmb yĩng laa? Bɩ yaa Pol yʋʋr yĩng la b so yãmba?</verse>
				<verse number="14">M pʋʋsda Wẽnd bark m sẽn ka kõ yãmb ned ba a ye soobã, sã n ka a Krispus la a Gayus.</verse>
				<verse number="15">Wotoone, ned ba a ye, yãmb sʋka, ka tõe n yeel t'a reega soob m yʋʋr yĩng ye.</verse>
				<verse number="16">M tẽegame tɩ m sẽn le kõ soobo, yaa Stefanas ne a zak rãmba la sã n ka bãmb bala m ka le ne ned a to ye.</verse>
				<verse number="17">Krista pa tʋm maam tɩ m wa so neb ye, b yeel-m lame tɩ m moon Koe-noogo, la m bas ninsaal goam minim sẽn tũud soy niynsã, n pa tõe n puk ninsaalba yam tɩ wʋm Krista kũum pika zug võorã.</verse>
				<verse number="18">Moon n wilg tɩ tõnd fãagr yĩnga, Krista kii pik zugu, wẽnda gãeemdo, sẽn ka na n paam-b fãagra yĩnga. Sẽn paam-b fãagra yĩnga, tõnd fãa yĩnga, a yaa Wẽnd pãng kilsgu.</verse>
				<verse number="19">Yaa rẽ la b gʋlsyã: «M na n wãa sɩlma rãmb sɩlem, la yam dãmba yam, m na n bas-b-la kɛɛnga.»</verse>
				<verse number="20">Yam pidung soab bɛɛ, sẽn gãe ne bãngr soab bɛɛ, zamaana gom minim soab bɛɛ? Wẽnd pa kɩt tɩ zamaana Sɩlma lebg gãeemdo?</verse>
				<verse number="21">Zamaana ne a sɩlma sẽn ka tõog n bãng Wẽnd ne Wẽnd yam pidungã, yɩɩ ne goama, pika goam sẽn wẽnd gãeemdã, la Wẽnd tʋlg n fãag tẽedbã.</verse>
				<verse number="22">Ade, Zʋɩf rãmb bolgda wẽnd makre tɩ bu-zẽmba bolgd bãngr zulunga.</verse>
				<verse number="23">Sã n ya tõndo, yaa Krista sẽn ka pika la d moonda; la Zʋɩf rãmba yĩnga, pika yaa wa kugr sẽn be sor zugu n lubd kẽndba, n ya wa gãeemdo bu-zẽmba yamẽ.</verse>
				<verse number="24">La Wẽnd sẽn bool b rãmba nengẽ, Zʋɩf bɩ bu-zẽna, yaa Krista la b moonda, Krista sẽn ya Wẽnd pãnga la Wẽnd yam pidungã.</verse>
				<verse number="25">Sẽn wẽnd gãeemd Wẽnd nengẽ yaa sɩlem sẽn lubd ninsaal sɩlem, sẽn wẽnd ka yõod Wẽnd nengẽ pãng yɩɩda ninsaala dẽnna.</verse>
				<verse number="26">Dẽnd yĩnga, m saam-biisi, tẽeg-y tɩ y paama Wẽnd boolgo. Zamaana pʋga, sɩlem dãmb paooda, pãn-dãmb paooda, sẽn paam-b n ya ned zãng paooda.</verse>
				<verse number="27">Wẽnd yãka zamaana yam-kaoolg wa fãa-fãa n na n ning sɩlem dãmb yãnde; Wẽnd yãka zamaana koms rãmb wa fãa-fãa n na n lub pãng rãmba.</verse>
				<verse number="28">Ned ning sẽn be zamaana tɩ b ka pẽgd a ba, n ka pẽgd a ma, ned sẽn tog ne sãbsgo bala, nin-kãng la Wẽnd yãk yã; Wẽnd tũusa zaalem n na n menes sẽn be.</verse>
				<verse number="29">La woto ned kõn zĩndi n tõe n tãoos raood Wẽnd taoor ye.</verse>
				<verse number="30">Bãmb maasem yĩng la d kẽ Krista a Zezi la bãmb n lebg tõnd yĩnga, sɩlem sẽn yit Wẽnd nengẽ, n manegd d yelle ne Wẽnde, n kõt d sõmblem, la b fãagd tõndo.</verse>
				<verse number="31">Yɩɩ woto la sẽn gʋlsa pids yã: «Sẽn baood-a pẽgr bɩ a bao-a Wẽnd nengẽ.»</verse>
			</chapter>
			<chapter number="2">
				<verse number="1">M sẽn wa y nengẽ, m saam-biisi, m pa wa n na puk sẽn solg Wẽnd nengẽ ye, m pa wa ne goam minim, m pa wa ne sɩlem baaf ye.</verse>
				<verse number="2">Ayo! M pa tʋlg n bãng bũmb a to yãmb sʋka, sã n ka a Zezi Krista la Zezi Krista ning sẽn kaa pikã.</verse>
				<verse number="3">M meng wa-la y nengẽ wa koamsa, wa rabɛɛma, wa ned sẽn digda.</verse>
				<verse number="4">M goama la m moonegã ka yɩ sɩlem dãmba rẽnd sẽn vẽnegd yam ye. A yɩɩ a Vʋʋsem Sõng kaseto la b pãnga,</verse>
				<verse number="5">la rẽ yaa sẽn na n yɩlẽ tɩ y tẽeba da rel ninsaal sɩlem, a rel Wẽnd la b pãnga.</verse>
				<verse number="6">Tõnd sẽn wʋm-b neerã, tõnd me goama yaa sɩlem la d sɩlma ka zamaana rẽnda, ka zamaana na-biisa rẽnd ye, tɩ fãa na n loogame.</verse>
				<verse number="7">D sẽn gomd a soab yellã, yaa Wẽnd bãngr pidungã, yaa bũmb sẽn yɩɩd-do, bũmb sẽn solg ninsaalba, yaa Wẽnd sẽn tũ a soaba n kãab tõnd ziiri tɩ dũni wã nan ka naana.</verse>
				<verse number="8">La tẽng zug pãn-dãmba zɩ n paam a taare — sɩda, a sã n da yɩẽ la b pʋɩɩre, b kõn kaẽ pika zugu Ziira soab meng ye —</verse>
				<verse number="9">la wala sẽn gʋls Sebr pʋgẽ, tõnd togsda ninsaal nif sẽn zɩɩ n yãende, t'a tʋbr zɩ n wʋme, t'a sũur nan ka reege, Wẽnd sẽn segl sẽn nong-b bãmba fãa yĩnga.</verse>
				<verse number="10">Yaa tõnd la Wẽnd tũ a Vʋʋsem Sõng vẽnegre n wilgi, la sɩda, a Vʋʋsem Sõng vɛɛsda fãa n tãag sẽn zulem Wẽnnẽ.</verse>
				<verse number="11">Ãnd n be ninsaalb sʋka n mi ninsaal yalẽ tɩ ka tũ ne yam ninga ninsaal sẽn tarã? Wot-ome ned ka mi sẽn solg Wẽnd nengẽ sã n ka Wẽnd Vʋʋsem.</verse>
				<verse number="12">Ka zamaana rãmb yam la d paam ye, yaa Wẽnd Vʋʋsem. La rẽ me yĩng la d tõe n sõdg kũun niyns fãa Soaala sẽn kõ tõndo.</verse>
				<verse number="13">La d sã n gomd b yelle, ka ne goam biis d sẽn zãms ninsaal nengẽ ye, yaa ne Wẽnd Vʋʋsem tɩ bãmb n tar yĩngr goam biisi n na n puk yĩngr yɛla.</verse>
				<verse number="14">Ned ning sẽn tara tẽng zug yama ka reegd sẽn yita Vʋʋsem Sõng nengẽ ye: dẽ zʋʋga a yam t'a ka tõe n deeg ye. Bũmba sẽn yɩɩd ninsaal yama, dẽnd a paam Wẽnd dẽnna n tõog n bãng b sẽn yala.</verse>
				<verse number="15">Sẽn tar-a yam sẽn zʋʋg tẽng zug rẽnna, tõe n goma bũmb fãa yelle tɩ b pa yãend kegr ye.</verse>
				<verse number="16">Ãnda n bãng Wẽnd tagsg n na n sagl-ba? Tõnd yẽ tar-a lame, tõnd tara a Zezi tagsgã.</verse>
			</chapter>
			<chapter number="3">
				<verse number="1">Sã n ya ne maam, m ka tõog n gom ne yã wa neb sẽn tar yam sẽn zʋʋg tẽng zug rẽnna ye, m goma ne yãmb wa neb sẽn tar tẽng zug yama bala, m goma ne-y, wa Krista kom peelse.</verse>
				<verse number="2">Yaa bĩisim la m kõ-y pĩnd tɩ y yũ, ka rɩ taok ye tɩ y ra nan ka tõe n deeg sẽn tagem ye. La ne marsã menga y ket n ka tõe n deeg-a ye,</verse>
				<verse number="3">tɩ y yama ket n yaa tẽng zug rẽnna. Sũ-kiir la zab sẽn kẽ y sʋka, ka y zʋga sẽn ket n yaa ninsaal zʋga laa? Y manesma fãa ka ket n ya ninsaal dẽnd laa?</verse>
				<verse number="4">Y nin-yend sã n gomda: «Mam bela a Pol poorẽ,» tɩ ned a to yetẽ: «Mam yẽ bee a Apolos poorẽ,» ka ninsaalb manesem la y tũuda?</verse>
				<verse number="5">A Apolos yaa bõe, a Pol me yaa bõe? Ka neb sẽn sõng yãmb tɩ y paam tẽeba laa? La ned kam fãa pa tʋm wa Wẽnd sẽn kõ-a pãnga laa?</verse>
				<verse number="6">Tɩɩga la mam sel yã, t'a Apolos zãgs-a koom la ka yɩ Wẽnd n kõ-a bɩʋʋng laa?</verse>
				<verse number="7">Woto sẽn send-a wã ka fɩ, sẽn zãgsd-a wã ka fɩ, sẽn ya-a bũmbu, yaa sẽn kõta bɩʋʋngã: Wẽnnaam.</verse>
				<verse number="8">Sẽn send-a la sẽn zãgsd-a koom yõod zema taaba; ned kam fãa reegda a rolbo, wala a tʋʋmda sẽn yɩ a soaba.</verse>
				<verse number="9">Tõnd la sẽn sõngd-b Wẽnd n tʋmnẽ, yãmb la Wẽnd pʋʋgo, yãmb la b roogo b sẽn me.</verse>
				<verse number="10">M tũu Wẽnd sẽn kõ-m kũun ningã n sɩng roogã wa tãm-met-mita. Ned a to n na n wa me n paase, la yaa pakr tɩ ned kam fãa maan gũusg ne a sẽn met to-to.</verse>
				<verse number="11">Sã n ya rooga sɩngre, d ka tõe n sɩnga ne Kugr a to tɩ ka sẽn zoe n dɩgl a soaba, a Zezi Krista.</verse>
				<verse number="12">Kug kãng zug marsã ned sã n wa rogl sãnem, bɩ wanzurfu, bɩ kug nɛɛba, bɩ raado, bɩ kãnkẽ bɩ moodo,</verse>
				<verse number="13">a soab tʋʋmda na puki; Raara-raare a na vẽnege: Bugum n na n vẽneg yɛlã, bugum n na n wilg ned kam fãa tʋʋmd sõmblem.</verse>
				<verse number="14">Sẽn dogl bũmb ninga sã n ka rɩ bugum, tʋʋm-tʋmda reegda rolbo;</verse>
				<verse number="15">Bugum sã n dɩ, rolb me sɛ yã. Tʋʋmda soab na põse la na yɩ wala a tũu bugmẽ n looge.</verse>
				<verse number="16">Y ka mi tɩ y yaa Wẽnnaam doogo, t'a Vʋʋsem Sõng be y pʋsẽ laa?</verse>
				<verse number="17">Sẽn wãad-a Wẽnd doogo, Wẽnd me na n wãa a soaba; Wẽnnaam dooga yaa bõn-sõngo la yaool n yaa yãmb la ro-kãnga.</verse>
				<verse number="18">Bɩ ned da belg a meng ye! Ned sã n be yãmb sʋka n tẽed t'a yaa sɩlem soaba wa zamaana sẽn dat sɩlem ninga, bɩ a lebg gãeenga t'a na paam sɩlem.</verse>
				<verse number="19">Wẽnd nifẽ, zamaana sɩlem yaa gãeemdo; dẽ me yĩng la b gʋls woto Sebra pʋga: «Yaa bãmb n leebd sɩlem dãmba n lubd b sɩlmẽ.»</verse>
				<verse number="20">Ad sẽn le gʋls zĩig a to: «Wẽnd mii sɩlem dãmba tagsgo la b neeme tɩ yaa yaoolgo.»</verse>
				<verse number="21">Dẽn yĩngã, ned da bao a pẽgr ninsaalb nengẽ ye, tɩ bũmba fãa yãmb n so,</verse>
				<verse number="22">a Pol woo, a Apolos, a Kefas, zamaana, vɩɩm bɩ kũum, dũnna bɩ beoogo, fãa yãmb n so;</verse>
				<verse number="23">la Krista n so yãmba, tɩ Wẽnd me so Krista.</verse>
			</chapter>
			<chapter number="4">
				<verse number="1">Togame tɩ neba ges-do wa Krista tʋʋm-tʋmdba la Wẽnd laog ning sẽn solga wã pʋɩtba.</verse>
				<verse number="2">La bõe sẽ la b kot pʋɩta sã ka a ra zãmb a zu-soaba.</verse>
				<verse number="3">Sã n ya maam, m toog ka ne yãmb bʋʋdo bɩ ne ninsaal a to rẽnd ye; yɩɩd rẽ, m ka kaood m meng bʋʋd ye.</verse>
				<verse number="4">Yaa sɩda, m pa maan yelle n zĩi n bʋʋd ne m meng ye la ka rẽ n ya kaset tɩ m yell manega ne Wẽnd ye. M kaset soab yaa Soaala bala.</verse>
				<verse number="5">Woto wã, da yãg-y ne bʋʋd ye. Bas-y tɩ Soaala wa. Bãmb n na n vẽneg lika zãnga la b puk bũmb ning fãa ninsaal sẽn sed a sũurẽ. Wakat kãng la ned kam fãa na n deeg Wẽnnaam nengẽ, pẽgr ning a sẽn tog ne.</verse>
				<verse number="6">M saam-biisi, yaa yãmb yĩng la m dɩk maam ne a Apolos makre; m tʋlgame tɩ y ges tõndo n wʋm yelbũnd kãnga võore: Makr sẽn ya mak faoogo la sẽn ka yiis Sebr sõng pʋgẽ. M dɩka maam ne a Apolos makrã tɩ y ra wa wuk ne nagre n kẽ nin-yend n bas a to ye.</verse>
				<verse number="7">Ãnda n tõe n welg foo ne f taaba? Bõe la f tar tɩ b ka kõ-fo? La sã n ya ned n kõ foo, bõe yĩng tɩ f pẽgd f meng wa ka ned n kõ foo?</verse>
				<verse number="8">Yãmb yaa neb sẽn zoe n tɩge, sẽn zoe n lebg arzɛk rãmba; y zoe n lebga dĩm dãmb tɩ ka tũ ne tõnd tʋʋmde. D zug kõn yɩẽ noogo y sã sɩd lebgẽ la rĩm dãmba, tɩ d naag-y n dɩtẽ naam?</verse>
				<verse number="9">La sã n ya ne mam tagsgo, tõnd, Krista Tʋʋm-tʋmdbã, tõnd n zãr ne naam; b zĩndga tõnd poorẽ zĩigã, wa b sẽn paalg b rãmb kũum bʋʋdo; tõnd n lebg bɛɛb laad dũniya zĩig zãnga, malɛk rãmb la ninsaalb nifẽ.</verse>
				<verse number="10">Tõnd lebga wa gãeemse, Krista yĩnga, tɩ yãmb ket n zĩ ne y yẽesem, Krista maasmẽ. Tõnd koms n dɩgame tɩ yãmb wɩɩd ne pãnga. Yãmb gãee ne waoore tɩ sãbsgo ya tõnd pʋɩɩre.</verse>
				<verse number="11">Ba rũnda menga, d tara kom la ko-yũudu la d zĩi d bɩlgemde; ned pa get d yelle la d sẽega mooga zãnga.</verse>
				<verse number="12">D sɛla d pãng ne d nus tʋʋma. B sẽn tar-d tʋʋre, tõnd tara pẽgre, b sẽn tar-d namsgo, tõnd sakdame;</verse>
				<verse number="13">b sẽn wɩt-do, tõnd bas n mi-la d taab nintãm yẽesgo. Tõnd lebga wa dũni wã tãmpʋʋre, wala dũni sagdo n tãag marsã.</verse>
				<verse number="14">M ka gʋlsd woto n dat n ning y yãnd ye, m datame bal n sagl yã tɩ m nong-y la wʋsgo.</verse>
				<verse number="15">Ba y ya karen-biis sẽn tar neb ka tɛk sẽn get y yelle, Krista tũudma pʋgẽ, bãng-y tɩ y ka tar ba rãmb kʋʋng ye. Yaa maam bal n dog-y Krista buudẽ ne Koe-nooga moonego.</verse>
				<verse number="16">Dẽ la m kot-y tɩ y wẽneg maam.</verse>
				<verse number="17">La yaa rẽ me yĩng la m tʋm a Timote y nengẽ: a yaa m bi-nongre la a pelga a pʋg ne Krista tũudem. A na tẽeg-y m sẽn yals bũmb ninga Krista tũudma poorẽ, la m sẽn zãmsd Tigeng kamba fãa.</verse>
				<verse number="18">Kẽer tẽeme tɩ m ka na n wa y nengẽ n yik n tãoosd daoodo.</verse>
				<verse number="19">Yaool n ka na n le kaoos tɩ m ta y nengẽ, Wẽnd sã n sake. Wakat kãng la m bãngd b tɩtaama sã n yita b pãngẽ bɩ sã n teka noor goam bala.</verse>
				<verse number="20">Wẽnd Rĩunga ka goam bala, a naaga ne Wẽnd pãng tʋʋma.</verse>
				<verse number="21">Bõe la y nonga? M wa y nengẽ ne sãbse bɩ m wa ne nonglem la sũ-maasem?</verse>
			</chapter>
			<chapter number="5">
				<verse number="1">D wʋmdame tɩ yoob goam bal n gomd yãmb sʋka la yoob buud meng sẽn ka yãet bu-zẽmba nengẽ; b gomdame tɩ yãmb nin-yend n tol n vɩ ne a ba paga.</verse>
				<verse number="2">Bõe tɩ y ket n wukd ne tɩtaam? Bõe tɩ y ka kelem kʋʋre la y kɩtẽ tɩ b yiis y sʋka, tʋʋm dẽgd a woto soaba?</verse>
				<verse number="3">Ade, m ka be y sʋk ne m yĩnga ye; m bee ne m yam la m zoe n kaoo yell a woto soab bʋʋdo wa m beẽ la y sʋka ne m yĩngã.</verse>
				<verse number="4">Togame tɩ Soaala Zezi yʋʋr yĩnga yãmb ne maam, tɩ m bee y sʋk ne m yama, ba sã n ka ne m yĩngã, togame tɩ d naag taab ne d Soaala Zezi pãnga,</verse>
				<verse number="5">n bas nin-kãnga ne Sʋtãan t'a sãam a yĩngã, t'a sɩɩga wa paam fãagre, Soaala raare.</verse>
				<verse number="6">Y zẽk-m-menga ka be zĩig ye! Y ka mi tɩ rabɩll bilfr bal tõeeme tɩ zoma fãa wuki?</verse>
				<verse number="7">Menes-y y rabɩll kʋdgã n lebg zom paalga, n tõog n yɩ bur sẽn ka lob bɩlle. Bãng-y tɩ Krista, tõnd Pak, kʋʋme.</verse>
				<verse number="8">Bɩ d kɩdem kibsa sũ-noogo la ra yɩ ne bur sẽn lob bɩll kʋdgã, ra yɩ ne d wẽnema la d pʋ-tooga rabɩlle, d kɩdem ne bur sẽn lob pʋ-peelem la sõmblem rabɩlle.</verse>
				<verse number="9">M sẽn yeel-y m sebra pʋgẽ tɩ y ra maan zĩnd-n-taar ne yoaadba,</verse>
				<verse number="10">ad-y m da ka gomd dũni wã yoaadba ye, m ka naagd raab waglã la fãadba ye, m ka naagd sẽn pʋʋsdb wẽn-faad ye. Sã n yaẽ la boto, yaẽ la tɩlɛ tɩ y fãa yiẽ dũniya.</verse>
				<verse number="11">M yeel-y lame bal tɩ y ra saag n maan zĩnd-n-taare ne ned sẽn yet t'a yaa yãmb saam-biiga a tẽeba pʋgẽ, n yaool n ya yoaada, yão-be-neda, wẽn-faad waoogda, n nong a taab paoogre, n woond arzɛgs n samdẽ. M yeelame menga tɩ y ra sak tɩ ned a woto yɩ y rɩt-n-taag ye.</verse>
				<verse number="12">Sẽn ka lagem-b tõnd ne tẽebo n yaa d saam-biisã, m yɩta wãn n kaood bãmb bʋʋdo? Ka sẽn be-b Tigenga pʋg bʋʋd la y bʋʋd laa?</verse>
				<verse number="13">Yɩng rãmbã, Wẽnd n kaood bãmb bʋʋdo. Wẽng ning sẽn be yãmb sʋka la y tog n menese.</verse>
			</chapter>
			<chapter number="6">
				<verse number="1">Zabr sã n yik yãmb ne taab sʋka, bõe tɩ y boond taab bʋʋd bu-zẽmba taoore, n ka na n kẽng Wẽnd kamba taoore?</verse>
				<verse number="2">Bɩ y yĩmame tɩ yaa bãmb n na n kao dũni wã bʋʋdo? La sã n ya yãmb n na n kao dũni bʋʋdo, bõe tɩ y maand wa y ka tõe n bʋ yell faadã?</verse>
				<verse number="3">Y ka mi tɩ ba malɛgsã, tõnd n na n bʋ-b laa? Tɩ b pa gomd vɩɩm kãnga yɛlã!</verse>
				<verse number="4">Y sã n tar no-koɛɛm ne taab tẽng zug yɛla poorẽ, bõe yɩng la y paasdba na n yɩ Tigengu sẽn ka pẽgd b rãmba?</verse>
				<verse number="5">Ad-y m zoe n ningd-y la yãnde m sã n sok ned sã n ka be y sʋka n tar yẽesem n tõe n welg y yɛla,</verse>
				<verse number="6">tɩ y tat y saam-biis n dabd bʋʋd bu-zẽmba taoore!</verse>
				<verse number="7">Sɩd me, y sẽn tar bʋʋd ne taaba zoe n yaa y kongr kaseto. Y sẽn sakd n deeg kegr ka são? Y sẽn basd tɩ b fã-y ka são?</verse>
				<verse number="8">La ayɛy! Ka woto la y maand ye; yãmb n lɛɛg n maand y taab kɛga la y fãad-ba, la yaool n yaa y saam-biisi!</verse>
				<verse number="9">Y zɩ tɩ sẽn maand-b kɛg ka tar pʋɩɩr Wẽnd Rĩung pʋgẽ laa? Da belg-y y meng ye: yoaadba, sẽn waoogd-b bõn-naandse, dataase, sẽn nong-b wẽnga, sẽn maand-b wɩɩbdo,</verse>
				<verse number="10">wagdba, dat-wʋsg-rãmba, dã-yũud bɛda, sẽn paoogd-b taaba, fãadba, bãmb ned ba a ye kõn paam Arzãn Rĩung ye.</verse>
				<verse number="11">La ka y zãng me, yãmb wʋsg ra yaa boto. Marsã y pekame, y tara sõmblem, y paama fãagre, Soaal a Zezi Krista la d Wẽnnaama Vʋʋsem pãng yĩnga.</verse>
				<verse number="12">Neb kẽer n gomda: «M tõe n maana m sẽn dat fãa.» La m na leoke tɩ ka m sẽn tõe n maan fãa n ya yõod ne m ye. M tõe n maana fãa la m kõn saag n lebg m manesem yem-daoog ye.</verse>
				<verse number="13">Dɩɩb bee pʋg yĩnga, tɩ pʋg me be rɩɩb yĩnga la Wẽnd n na n sɛɛs b yiiba fãa. Yĩnga ka be yoob yĩng ye; yĩnga yaa Soaalã n so, la yĩnga me rɩta Soaala yõodo.</verse>
				<verse number="14">Wẽnd sẽn vʋʋg Krista na n vʋʋga tõnd me ne b pãngã.</verse>
				<verse number="15">Y zɩ tɩ y yĩnsa yaa Krista yĩnga wilsi? La maanda a wãna tɩ Krista yĩnga n wa lebg woto n ka bak ne pʋg-yoodr yĩnga? Dẽ ka tõe ye.</verse>
				<verse number="16">Y zɩ tɩ ned ning sẽn lagemd ne pʋg-yoodre lebgda yĩng a ye ne a? Woto la gʋls yã: B yiiba na n lebga yĩng a ye.</verse>
				<verse number="17">Sã n ya sẽn lagma ne Krista, yẽ soab me lebga yam a ye ne Bãmba.</verse>
				<verse number="18">Zoe-y yoobo! Yɛl a taaba ninsaal sẽn maand pa sog ne a yĩng ye la ned ninga sẽn maanda yoob maanda wẽng ne a yĩnga.</verse>
				<verse number="19">Sãnd y miime tɩ y yĩnga yaa a Vʋʋsem Sõng roogo? B bee ne yãmb la Wẽnd n kõ-b yãmba. Y zɩ tɩ y ka so y menga?</verse>
				<verse number="20">Ad-y yaa ligd la b kɩs n deeg yã! Modg-y tɩ y yĩnga pẽg Wẽnde.</verse>
			</chapter>
			<chapter number="7">
				<verse number="1">Sebr ning y sẽn gʋlsã la m na n ges marsã. La y yeta y sebra pʋgẽ tɩ yaa sõmbo rao ne pag sã n zãr taaba.</verse>
				<verse number="2">La sẽn na n yɩlẽ tɩ y põs ne yɛl kɛga, bɩ rao tar paga, tɩ pag me tar sɩda.</verse>
				<verse number="3">Rao sak a paga tɩ paga me sak a sɩda.</verse>
				<verse number="4">Paga ka so a yĩng ye, yaa sɩdã n so. Botome raoa ka so a yĩnga, yaa pagã n so.</verse>
				<verse number="5">Da zãgs-y taab ye, sã n ka y seda rẽ, n na n maan pʋʋsgo. La rẽnd poore, bɩ y pa ne taaba tɩ Sʋtãan da wa bẽd y ka tõe y mensã, n kʋɩɩb-y ye.</verse>
				<verse number="6">M sẽn gom marsa wã yaa yãmb sẽn tõe bũmb ningã, la ka pakr ye.</verse>
				<verse number="7">M tʋllẽ lame tɩ y fãa yɩẽ wa maam; la m miime tɩ ned kam fãa paamda Wẽnd nengẽ kũun sẽn tog ne-a: yãoo soab wã, yãoo soab woto.</verse>
				<verse number="8">Neb niyns sẽn ka kẽ-b kãadem la pʋg-kõapa, m yet-b lame tɩ b sã n pa wa maam, yaa neere.</verse>
				<verse number="9">La b sã n ka tõe b mense, bɩ b kẽ kãadem tɩ rẽ n são bugum sẽn dɩt-b.</verse>
				<verse number="10">Sã n ya kãadbã, ad noore, la ka mam noore ye, yaa Soaala rẽnna: bɩ pag ra welg ne a sɩd ye,</verse>
				<verse number="11">-la-la welgr sã n kẽ sʋka, a ra le rɩk sɩda; ka rẽnn bɩ a leb a sɩd kʋdga nengẽ tɩ b le zems taaba. — Daoã me da yiis a pag ye.</verse>
				<verse number="12">Yɛla taab n kete, la ka Soaala n gomd ye, yaa maam: saam-biig sã n tar paga sẽn nan ka tar tẽebo la sẽn sak n na n zĩnd ne-a, bɩ a ra yiis-a ye.</verse>
				<verse number="13">Pag me sã n tara sɩda sẽn nan ka tar tẽebo la sẽn sakd n na n zĩnd ne-a, a ra bas-a ye.</verse>
				<verse number="14">Sɩda sẽn nan ka paam tẽebã sõmblem na n yi-la a paga nengẽ. Botome pag ning sẽn nan ka paam-a tẽebã sõmblem na n yi-la a sɩda nengẽ. Sã n da kaẽ boto, y kamba yaẽ la kom-dẽgdo la Wẽnd bark yaool n sig-b lame.</verse>
				<verse number="15">Ned ninga sẽn ka paam-a tẽebã sã n dat n loog bɩ a looge: sã n ya woto saam-biiga sẽn tẽedã yi-la a loɛɛgẽ. Wẽnd bool-y lame tɩ y vɩɩnd laafi vɩɩm.</verse>
				<verse number="16">Paga, f mi-la f na fãag f sɩda? Sɩda, f mi-la f na fãag f paga?</verse>
				<verse number="17">Sẽn paase, yaa ned kam fãa kell n vɩɩnd wa Wẽnd boolla sẽn mik-a zĩig ninga. Yaa woto la m zãmsd saam-biisa fãa Tigeng pʋgẽ.</verse>
				<verse number="18">Wẽnd boolla mik-f lame tɩ f ya zũnga, pa zũnga; boolla mik-f lame tɩ f ka kẽ bãongo, bas bãong kõom.</verse>
				<verse number="19">Kẽe bãong yaa zaalem, ka kẽ bãong me yaa zaalem; sẽn pak yaa Wẽnnaam noya reegre.</verse>
				<verse number="20">Bɩ ned kam fãa pa Wẽnd boolla sẽn tuk-a zĩig ninga.</verse>
				<verse number="21">Boolga wakat tɩ f ra yaa yamba, bɩ rẽ ra lebg f zu-loɛɛg ye. F sã n tõe n lebg burkĩnd me bɩ f bao n dɩ f yembda yõodo.</verse>
				<verse number="22">Ned ninga sẽn da yaa yamb a boolg wakata bãng t'a lebga Soaala burkĩna La sẽn da yaa burkĩna a boolga wakat lebga Krista yamba.</verse>
				<verse number="23">La sɩda, b raa yãmba! Da leb-y ninsaalb yembdẽ ye.</verse>
				<verse number="24">Bɩ ned kam fãa pa Wẽnd taoore wala Wẽnd boolla sẽn tuk-a.</verse>
				<verse number="25">Sã n ya kom-pugli sẽn nan ka kẽb kãadma poorẽ, m ka paam Soaala noor ye, m togsda m sẽn tagsde, wala Soaala nimbãan-zoeer sẽn sig a soaba t'a goam sek kelgre la reegre.</verse>
				<verse number="26">M tagsdame tɩ ned sã n pa wa m sẽn wilgã n sãoẽ, d sã n get d rũnna-rũnna pɛtã.</verse>
				<verse number="27">F kẽe kãadem ne paga, da bao welgr ye. F ka kẽ kãadem ne-a, ra bao kãadem ye.</verse>
				<verse number="28">La f sã n baood kãadem bɩ f ra tẽ tɩ f maana wẽng ye. La bi-pugl me sã n kẽ kãadem, a ka maand yel-wẽnd ye. Ya b sẽn na n yãe toog b yĩngẽ wã la m datẽ tɩ b tɩlgẽ dẽ.</verse>
				<verse number="29">Maam n yet yã, m saam-biisi: wakata ka zɛɛd ye. Sẽn tar-b pagb vɩɩnd wala b sã n da ka tarẽ ye.</verse>
				<verse number="30">Sẽn daagd-b nintãm wala b ka yãbd ye; sẽn langd-b sũ-noogo wala b ka kɩdemd ye; sẽn maand-b leebgo wa b pa tar fɩ ye;</verse>
				<verse number="31">sẽn dɩt-b zamaana yõodo wala b pa rɩt-a meng ye, tɩ y mi tɩ zamaana neng ka na n zɛ teoong ye.</verse>
				<verse number="32">M datẽ lame tɩ y zãrẽ ne yɩɩr buud fãa. Rao ning sẽn ka kẽ kãadem yaa Soaala yɛl la a lʋɩɩsd taoore, n gẽesd a sẽn na n yɩlẽ n ta b yam.</verse>
				<verse number="33">Sẽn kẽ-a kãadem sẽn lʋɩɩsd taoore yaa dũni wã yɛla, yaa a sẽn na n yɩlẽ n ta a pag yam,</verse>
				<verse number="34">la ad-a sẽn pʋɩ a yiibu. Pag sẽn ka tar sɩda, la pa-kuli, bãmb me lʋɩɩsda Soaala taoore; b naag n baooda b yĩnga la b sɩɩga sõmblem. Sẽn kul-a sɩd lʋɩɩsda rũnda vɩɩma taoore, n baood n na n noog a sɩd sũuri.</verse>
				<verse number="35">M gomda woto y sõngr yĩnga, ka bẽdg la m gãnegd-y ye, m datame tɩ y yama zẽk n tees sẽn ya neere la a tabend Soaala n ka pʋɩ zĩis a yiib ye.</verse>
				<verse number="36">Fo maanda wa f sẽn date, kãadem goam sãn zoe n gomame tɩ foo ne bi-pugla nan ket n paoodẽ la f neeme marsã tɩ kãadma sã pa yi na yɩɩ toog ne foo, Fo tõe n kẽe kãadem la f ka maand yel-wẽnd ye.</verse>
				<verse number="37">La ned sũur sã n gãd kẽnkẽ, tɩ moadg ka lʋɩ sʋka, t'a sed ne yamleoogo t'a kõn yi kãadem ne biig ning a sẽn da pʋlem a menga, a maanda neere.</verse>
				<verse number="38">Dɩlla sẽn kẽeda kãadem ne bi-pugl ning a sẽn da pʋlem a menga, maanda neere, la sẽn ka kẽeda kãadma n maand neer n yɩɩda.</verse>
				<verse number="39">Pag bãng t'a sɩd sã n ket n vɩ a ka tõe n welg ne a ye. A sɩda sã n kaẽ la a tõe n kẽ ne a sẽn dat a soaba, la yɩta Soaala maasmẽ bala.</verse>
				<verse number="40">La sã n ya mam sẽn tagsde, a vɩɩm na yɩ-a noog n yɩɩda, a sã n pa wa a sẽn ya-lã. M me tẽedame tɩ m sẽn leok woto wã yaa ne Wẽnd Vʋʋsma vẽnegre.</verse>
			</chapter>
			<chapter number="8">
				<verse number="1">Sɩda, sã n ya maanda sẽn kʋʋd wẽn-naandsa yĩnga, d fãa yetame tɩ d miime; m deegame. La ade, bãngr wata ne wilg-m-menga. To nonglem bal n zẽkd ninsaala.</verse>
				<verse number="2">Ned sã n yet t'a mii bũmbu, a bãng tɩ baasgo, ka waa a sẽn teeda zãng ye.</verse>
				<verse number="3">Sẽn nong-a Wẽnnaam, Wẽnnaam me mii yẽ soaba.</verse>
				<verse number="4">Dẽ wã, sã ya rũmsa nemd wãbre, rũms niyns sẽn kʋʋd bõn-naandsa yĩngã, d miime tɩ wẽn-naand yaa zaalem, dũni pʋgẽ, la Wẽnnaam b ye tãa la Wẽnde.</verse>
				<verse number="5">Ba bũmb sã n be yĩngri bɩ tẽng zugu tɩ b get-b wa wẽnde -la sɩda wʋsg beeme n boond tɩ wẽnd dãmba, n boond tɩ dũni soaalba —</verse>
				<verse number="6">tõnd nengẽ Wẽnd yaa b ye tãa, yaa Wẽnd Ba, bũmb fãa sẽn yit a soab nenge la d sẽn vɩ a soab yĩnga, la d Soaala me yaa a ye, a Zezi Krista, bãmb nengẽ la bũmb fãa yita la bãmb yĩng la tõnd be.</verse>
				<verse number="7">Ka neba fãa n tar bãngr ye. Ade, kẽer sẽn bas wẽn-naandsa pʋgb nan ka zãag ye; la woto b wãbda maanda nemdã n tẽrẽ tɩ rũmsa kʋʋ wẽn-naands yĩnga la b sɩɩga rẽgemdame, b sẽn nan ka wɩsga yĩnga.</verse>
				<verse number="8">Ka rɩɩb n tõe tɩ d kolg Wẽnd n paas ye. D ka rɩ, bũmb pa woogde, d rɩ yã, bũmb ka paasde.</verse>
				<verse number="9">Y sã n kõ y meng tɩ y tõeeme bɩ y pa tõe n dɩ, gũus-y bal tɩ y sẽn yalsã da wa ne koms rãmb lʋɩɩs ye.</verse>
				<verse number="10">Wala ned sã n yãend foo, foom a bãng-n-tɩgame soab, tɩ f rɩt wẽn-naands taoore, b waoogr zĩigẽ, nin-kãng sẽn nan ket n ya koamsã, a tẽebẽ wã, a ka na n tags t'a me tõe n wãba maand nemdo?</verse>
				<verse number="11">La woto wã, yaa fo bãngrã n lub koamsã yel-wẽndẽ. La yẽ me yaa f saam-biiga, la Krista ki-la a yĩnga.</verse>
				<verse number="12">Y saam-biisa sã n ket n ya koms rãmb b tẽebẽ tɩ yãmb manesma lub-b wẽng pʋgẽ, ad-y yaa Krista meng la y beg yã.</verse>
				<verse number="13">Woto wã m sã n ne tɩ rɩɩb na n luba m saam-biiga, m na bas nemd kãng zãng-zãnga, n da wa lub m saam-biiga ye.</verse>
			</chapter>
			<chapter number="9">
				<verse number="1">Maam n pa so m meng bɩ bõe? Maam n pa Soaala tʋʋm-tʋmd bɩ bõe? Maam n pa yãend Soaal a Zezi bɩ bõe? M tʋʋmdã sẽn paam yõod Soaala nengẽ wã, ka yãmb laa?</verse>
				<verse number="2">M sã n ka tʋʋm-tʋmd neb a taab yĩnga, ne yãmb sẽ, m yaa tʋʋm-tʋmda, tɩ Soaala sã n baood m tʋʋmda kaseto, yaa yãmb la b ne yã.</verse>
				<verse number="3">M sẽn tar n na n leok sẽn dõt-b maama la woto:</verse>
				<verse number="4">d ka tar sor n dɩ la d yũ bɩ?</verse>
				<verse number="5">Sõangd poaka sẽn ya tẽeda n ka tar sor n yãag-do wala b sẽn yãagd tʋʋm-tʋmdb a taaba, Soaala saam-biisã, la a Kefas bɩ?</verse>
				<verse number="6">Bɩ yaa maam ne a Barnabe bal n ka tar sore n vʋʋs ne tʋʋmde?</verse>
				<verse number="7">Yaa ãnd n kẽed tãpo n le rɩt a meng ligdi? Ãnda n send tɩɩga tɩ b rigd a biis rɩɩbo? Ãnda n kɩɩmd rũmsi n ka rɩt b bĩisim?</verse>
				<verse number="8">La woto yaa ninsaalb n gomd bala, bɩ Noora me paasa bũmbu?</verse>
				<verse number="9">Yaa a Moyiiz Noora sebrẽ la b gʋls yã: «Naaf sã n tʋmd zɛɛgẽ bɩ f ra loe a noor ne yʋk ye.» La Wẽnd toog bee ne niisi?</verse>
				<verse number="10">Ka tõnd yĩng la a gomd sɩda? N-ye! Yaa tõnd yĩng la b gʋls yɛsa: Sẽn kood-a pʋʋg tẽeda bũmbu, tɩ sẽn pãbd-a ki zɛɛgẽ me tẽed a keoore.</verse>
				<verse number="11">D sã n bʋd yĩngr kũuna y sũurẽ, bõe n ka zemse d sã n tigsd sẽn wom y pʋtẽ?</verse>
				<verse number="12">Neb sã n beẽ n tar sor n dɩ y yõodo, ka tõnd n yɩɩde? D yaool n ka sak n maan boto ye. D sẽn mi yaa d sak toog buud fãa, tɩ d pa rat n kẽes gɩdgr Krista Koe-nooga moonegẽ ye.</verse>
				<verse number="13">Y zɩ tɩ wẽnd doogã n kõt a tʋʋm-tʋmdbã b rɩɩbo, tɩ maan-kugrã kõt a maan-kʋʋdba b rɩɩbo?</verse>
				<verse number="14">Woto-me, Soaala sẽn kõ b rãmb noor tɩ b moone Koe-noogã rɩta Koe-nooga sẽn kõt-b bala.</verse>
				<verse number="15">M yaool n ka rɩ b sẽn da segd n kõ-ma ye. La m ka gʋlsd-y wa m datame n paam n dɩ-y ye. Ayɛy! M sẽn kiid n são. Dẽ la m zu-zẽkre la ned kõn deeg-a n bas m zaalem ye.</verse>
				<verse number="16">Koe-nooga mooneg ne maam ka m zu-zẽkr bal ye, a yaa tʋʋm pakre n loe m zugu. N ye! Yell bela m zug, m sã n ka moon Koe-noogã!</verse>
				<verse number="17">Sã n yaẽ la maam la tʋʋmda zu-raoogo soaba m togẽ la ne rolbo; m sã n ka tar dolbã, dẽnd yaa zɩɩb la neda to zɩlg-ma.</verse>
				<verse number="18">Bõe n na n yɩ m dolbo? M tɛka yaa m paam n moon Koe-noogã tɩ ka tũ ne rolb ye, n ka reeg Koe-nooga sẽn tõe n kõ-m bũmb ning ye.</verse>
				<verse number="19">Ade, yãmb ned ba a ye ka ra maam waa a yamb ye la m sakame n lebg neba fãa yem-daoogo, sẽn na n yɩlẽ n wa paam bãmb ka tɛka.</verse>
				<verse number="20">M lebga Zʋɩf ne Zʋɩf rãmba, n na n paam Zʋɩf rãmba; m lebga Noora tũuda ne sẽn tũudb Noorã — la Noora tũub yaool n da ka le pak-m ye — n na n paam sẽn tũud-b Noora rãmba.</verse>
				<verse number="21">M lebga no-kɩɩsa ne Noora tõatba — m yaool n pa ned sẽn yiis a meng Wẽnd Noora tũudmẽ ye, tɩ m deegda Krista Noore — n na n paam sẽn ka tũud-b Noora rãmba.</verse>
				<verse number="22">M lebga koamsa ne koms rãmba n na n paam koms rãmba. M lebga neb fãa bũmbu, n na n fãag-ba, ba sã n ka b zãnga.</verse>
				<verse number="23">M maana rẽ fãa Koe-nooga yĩnga tɩ m me bũmb zĩnd sʋka.</verse>
				<verse number="24">Yãmb ka mi tɩ wags taaba zĩigẽ, zoetba fãa zoetame la yaa nin-yend bala n yɩt pipi? Yãmb me mao n lʋɩ taoore n wa paam dolbo.</verse>
				<verse number="25">Sẽn wagsd-b taaba tuuba bõn-nood wʋsgo la b tõee rẽnna. La yaool n yaa rolb sɛtga la b baooda. Sã n ya tõndo yaa rolb sẽn kõn sɛ.</verse>
				<verse number="26">Yaa woto la m wudgda, m pa zoet n tuumnẽ ye, m nug ka vaad vɩʋʋg ye.</verse>
				<verse number="27">M dɩdgda m yĩngã, m talld-a-la toogo tɩ m zoeta m na n moon m taab Koe-noogã n yaool n wa rõb vɩʋʋgẽ.</verse>
			</chapter>
			<chapter number="10">
				<verse number="1">Ad-y m pa rata, m saam-biisi, tɩ y yĩm tɩ sawadgo n bui d yaab rãmba fãa la b fãa rʋʋga mogr a ye.</verse>
				<verse number="2">Wẽnd maag a Moyiiz, b reega soob sawadg tẽngr la Mogr pʋga.</verse>
				<verse number="3">B fãa rɩlga b mens ne yĩngr dɩɩb yɛnga.</verse>
				<verse number="4">B fãa yũu yĩngr bõn-yũudl a ye; yaa yĩngr pĩig koom la b ra yũuda la pĩiga ra yãagda bãmba la pĩ kãng ra yaa Krista.</verse>
				<verse number="5">La ne rẽ fãa sẽn ta-b Wẽnnaam yam sõor yɩɩ bilfu; la rẽ me la b kõaba sẽeg we-raoogẽ wã.</verse>
				<verse number="6">Yɛla reng n maana woto n na n nek d yam, tɩ da bas tɩ yamleed wẽnsã wa pid d sũur wa bãmb dẽnd ye.</verse>
				<verse number="7">Da waoog-y bõn-naands wa bãmb kẽer sẽn maane tɩ b kibara gʋls woto: «Zãma wã zĩndame n dɩ la a yũ, la a yikame n na n deem a reem.»</verse>
				<verse number="8">Da sak-y yoob wala bãmb kẽer sẽn sake, tɩ bãmb tus pisi la a tã na n ki daar a ye wã ye.</verse>
				<verse number="9">Da kʋɩɩb-y Soaala wa bãmb kẽer sẽn kʋɩɩb-ba tɩ wiis kɛ-b n kʋ wã ye.</verse>
				<verse number="10">Da guglem-y wala bãmb neb kẽer sẽn maane tɩ Tẽn-kũuma na n loog ne b fãa gilla ye.</verse>
				<verse number="11">Dẽ fãa maaname n na n nek d yam la rẽ fãa gʋlsa tõnd zãmsg yĩnga, tõnd sẽn pẽneg dũni wã sɛɛbã.</verse>
				<verse number="12">Dẽn yĩnga, sẽn yɛsa yĩngr n pẽgd a menga gũus n da wa lʋɩ ye.</verse>
				<verse number="13">Y nan pa seg kʋɩɩbgo sẽn zʋʋg ninsaal pãng ye. Wẽnd yɛsa b sɩd zĩigẽ la b kõn sak tɩ y paam kʋɩɩbg sẽn yɩɩd y pãng ye; kʋɩɩbg sã n wa, b na kõ-y dabaare tɩ y rig-a n zãage, b na kõ-y pãng tɩ y maan daoodo.</verse>
				<verse number="14">M kom-sõma, zãag-y y meng ne wẽn-naandsa waoogre.</verse>
				<verse number="15">M gomda ne yã wa neb sẽn tar yam. Wʋm-y m sẽn dat n togsã.</verse>
				<verse number="16">Laok ning d sẽn deeg la d pʋʋsd barkã ka Krista zɩɩm la d pʋɩt taab la? Burã d sẽn kaoodã, ka Krista yĩng la d lagem n dɩtẽ laa?</verse>
				<verse number="17">Wala bura sẽn yaa a ye wã, tõnd me ne d ya kʋʋma d yaa yĩng a ye tɩ d fãa rɩta bur yɛng kãnga.</verse>
				<verse number="18">Tẽeg-y d yaab a Israyɛl rooga kibare. Neb niyns sẽn da rɩt-b maandã, ka maan-kugra yõod la b da rɩt bɩ?</verse>
				<verse number="19">La rẽ rat n yeelame tɩ bõe? Tɩ maanda nemd bee yõodo? Tɩ maanda sẽn waoogd a soaba n tar yõodo?</verse>
				<verse number="20">Ka Sʋtãan yĩng la maanda kʋʋd laa, b ka kʋʋd bũmb sẽn ka Wẽnd yĩng laa? M yaool n pa rat tɩ y lagem ne sʋtãamb ye.</verse>
				<verse number="21">Yãmb pa tõe n yũ Soaala bõn-yũudem la y naag n yũ Sʋtãan dẽn ye, y ka tõe n dɩ Soaala rɩɩb la y le naag n dɩ Sʋtãan dẽn ye.</verse>
				<verse number="22">D dat n yika Soaala sũur bɩ d dat n maan-b la pãnga?</verse>
				<verse number="23">Neb n gomd woto: «M tõee fãa.» La d ka tẽed tɩ fãa yaa yõod ye. «M tõee fãa» la m pa tẽed tɩ fãa n wat ne manegr ye.</verse>
				<verse number="24">Bɩ ned ba a ye da bao sẽn manegd a meng ye; a bao sẽn manegd a taaba.</verse>
				<verse number="25">Wãb-y nemd ning fãa sẽn da koos-roogẽ, n da yɛs n sokd y sũurẽ sẽn ya bũmb ning nemd ye,</verse>
				<verse number="26">tɩ tẽnga ne a pʋgẽ teed fãa yaa Soaalã n so.</verse>
				<verse number="27">Bu-zẽnd sã n bool yãmb a zakẽ tɩ y sak n kẽnge, bɩ y rɩ a sẽn kõ-y bũmb ning fãa la y ra yɛs n sokd y menga: y tõeeme bɩ y pa tõe n dɩ ye.</verse>
				<verse number="28">Ned sã n yeel yã: «Ad-y nemda yaa maoong nemdo» bɩ y vẽ ne a wãbre, sẽn togsa yãmba yĩnga la a sũura koɛɛg sẽn leokd tɩ pa tõe n wãba yĩnga.</verse>
				<verse number="29">M sẽn gomd sũur koɛɛgã, m ka gomd yãmb dẽn ye, yaa to wã rẽnda; la sɩda, ned a to sũur koɛɛg yɩta a wãn n leok m yĩnga, m pa so m meng laa?</verse>
				<verse number="30">M sã n dɩt bũmb la m pẽgd Wẽnde, b na yɩɩ wãn n zab ma m sã n pẽgd m Soaala m sẽn paam dɩɩb yĩnga?</verse>
				<verse number="31">Woto wã, y rɩta, y yũuda, bɩ yaa bũmb a to la y maanda, bɩ fãa yɩ Wẽnnaam pẽgr yĩnga.</verse>
				<verse number="32">Gũus-y tɩ y manesem da wa ne ned lʋɩɩse, Zʋɩf rãmb sʋka, bɩ bu-zẽmba, bɩ Tigung kamb sʋk ye.</verse>
				<verse number="33">Sã n ya maam, m baood n na n zemsa ne y fãa gill, bũmba fãa pʋgẽ; m ka baood sẽn nafd m menga ye, yaa kʋʋnga nafr la m baooda n dat tɩ b fãa paam fãagre.</verse>
			</chapter>
			<chapter number="11">
				<verse number="1">Yɩ-y mam togs-n-taase wa m meng sẽn ya Krista togs-n-taaga.</verse>
				<verse number="2">M pẽgd-y la y sẽn tẽeg m yell bũmba fãa pʋgẽ la y reeg m noya fãa wala m sẽn wilg-y.</verse>
				<verse number="3">M datame tɩ y bãng tɩ rao tara zu-soaba, yaa Krista; la pag me zu-soab la raoa, tɩ Krista Zu-soaba ya Wẽnnaam.</verse>
				<verse number="4">Dao sã n fõgen bũmb a zug n na n pʋʋs Wẽnd bɩ n na n togs b goama, a paoogda a zu-soaba.</verse>
				<verse number="5">La sã n ya pag n pʋʋsde bɩ a togsda Wẽnd goama t'a zug ka teeg bũmbu, yẽ me paoogda a zu-soaba. Yaa wala a sã n da põnga a zuga koeelle.</verse>
				<verse number="6">Pag sã n ka rat n teeg a zug peende bɩ a põng zuga zãnga. La a sã n get wa yãnd ne-a, a zoobd sẽn põng bɩ sẽn wõrse, bɩ a teeg peende.</verse>
				<verse number="7">Rao ka tog n teeg a zug bũmb ye, tɩ rao yaa Wẽnnaam ne b ziira wẽnego; sã n ya paga, yẽ la raoã ziiri.</verse>
				<verse number="8">Sɩd me, ka pag n deng taoore tɩ rao vɩɩma yi a nengẽ ye, yaa rao n denge.</verse>
				<verse number="9">Ka raoã la b naan n kõ pag ye, yaa paga la b naan n kõ raoa.</verse>
				<verse number="10">Yaa rẽ yĩnga, la malɛk rãmba waoogr yĩnga, pag zug tog n teeg bũmb sẽn wilgd t'a ka so a meng ye.</verse>
				<verse number="11">Soaala nengẽ pag yell ka gomd n zẽng rao ye, rao yell me pa gomd n zẽng pag ye.</verse>
				<verse number="12">Sã n ya ne rao la Wẽnd naan paga, yaa pag me n dogd daoa la b yiiba fãa yita Wẽnd nengẽ.</verse>
				<verse number="13">Yãmb me ges wɛ! Segdame sɩd tɩ pag pʋʋs Wẽnd n ka lud a zugu?</verse>
				<verse number="14">Ninsaalb nifẽ, rao ne zoob wogd ka yãnd bɩ?</verse>
				<verse number="15">La yaool n ka rẽ la pag zu-zẽkr bɩ? Wẽnd kõ-a la zoob wogd tɩ yɩ wala a zug peende.</verse>
				<verse number="16">Pʋs n seka woto, gomd n pa sɛtẽ soab sã n be y sʋka bɩ a bãng tɩ tõnd ka minim dẽ, la Wẽnd Tigenga me ka minim dẽ ye.</verse>
				<verse number="17">La m sẽn dat tɩ y maan gũusgã, m kõn solg-y tɩ m ka pẽgd y lagmen-taarã sẽn wat ne y bõne n yɩɩd a sẽn wat ne y yõodã ye.</verse>
				<verse number="18">M sẽn wʋm la woto, tɩ y sã n tigime y wẽnegd n welga taaba, la m tẽedame tɩ rẽ yaa sɩd bilfu.</verse>
				<verse number="19">Pʋs n segdame tɩ welegr zĩndi, segdame tɩ b tõog n bak sẽn sĩdb ne neera maanego, n bak-b ne neb a taaba.</verse>
				<verse number="20">Y sẽn mii n tigim taabã ka le ya Soaala rɩɩba yĩng ye.</verse>
				<verse number="21">Rɩɩba sã n na n sɩnge, ned kam fãa yiisda a sẽn wa ne; woto kẽer yãbda kom, tɩ kẽer yũud n gãeemdẽ.</verse>
				<verse number="22">Y ka tar zagse n na n dɩ la y yũ be laa? Bɩ yaa Tigengã la y sãbsda n dat n ning sẽn ka tar-ba yãnde? M na n yeel-y lame tɩ bõe? M pẽg yã? Dẽ wã yẽ m kõn saag n pẽg-y ye.</verse>
				<verse number="23">Sã n ya maam, ad-m sẽn paam Soaala nengẽ la yaa rẽ la m wilgd-y: yʋng ning b sẽn zãmb Soaal a Zezi wã, b rɩka buri,</verse>
				<verse number="24">la b sẽn pʋʋs bark n sɛ, b wesa burã n yeele: «Wã yaa mam yĩnga m sẽn kõ yãmba; maan-y woto n tẽeg m yelle.»</verse>
				<verse number="25">Dẽ poore, yaa yõg-laaga la b rɩk yã n yeele: «Wã yaa zood paalg sẽn yõg m zɩɩmẽ laaga; y sẽn na n tugla raar ning fãa bɩ y tẽeg m yelle.»</verse>
				<verse number="26">Ade, wakat ning fãa y sẽn dɩt bur kãngã la y yũud la-kãnga, yaa Krista kũum la y moonda la na n yɩɩ woto n tãag b waoongo.</verse>
				<verse number="27">Dẽ yĩnga, sẽn ka tog n dɩ-ɛ burã la a rɩtẽ, sẽn ka tog n yũ Soaala laaga la a yũud-a, yaa Soaala yĩnga taale, yaa Soaala zɩɩma taale la a rɩta, la a yũuda.</verse>
				<verse number="28">Bɩ ned kam fãa deng n tɩg a menga la a yaool n dɩ burã, la a yaool n yũ rãama.</verse>
				<verse number="29">Ned ning fãa sẽn dɩt-a bɩ sẽn yũud-a yaare, ya a meng bõne la a rɩta, ya a meng bõne la a yũuda.</verse>
				<verse number="30">Ad-y yaa rẽn yĩng la bãad-dãmb ne koms rãmb ya wʋsg y sʋka, tɩ wʋsg meng tol n maand yõore.</verse>
				<verse number="31">La tõnd sã n deng n tɩg d pʋga, d paalgr bʋʋd kõn kao ye.</verse>
				<verse number="32">Soaala nug sã n wa zɩsgd d zugu yaa d paam n tek tɩ b ra wa naag ne zamaana rãmb n paalg ye.</verse>
				<verse number="33">Dɩlla, m saam-biisi, y sã n mii n tigim taaba n na n dɩ Soaala rɩɩbo bɩ y maag y yĩng n gũ taaba;</verse>
				<verse number="34">sẽn data n dɩ n yiis a kom, tʋg n dɩ yiri n da wa bao yelle n kõ saam-biisa ye. Sẽn ketã, d na yãend taaba m sã n wa.</verse>
			</chapter>
			<chapter number="12">
				<verse number="1">Sã n ya yĩngr kũna poorẽ, m saam-biisi, m pa rat tɩ y maan wa y ka mi ye.</verse>
				<verse number="2">Y sẽn waa n nan ka kẽ Soaalã, y mi tɩ yaa y wẽn-mugsã yamleoog n da tar-y n lengdẽ.</verse>
				<verse number="3">Marsa wã ad-m sẽn tõe n togs yã: Ned ka bee n paam a Vʋʋsem Sõng kũuna la a le tõog n yeel tɩ «Wẽn na sãam a Zezi ye.» Ned me ka tõe n yeel t'a «Zezi la Soaala» t'a Vʋʋsem Sõng ka vẽneg-a ye.</verse>
				<verse number="4">Yaa sɩda, a Vʋʋsem Sõng kũuna yaa toor-toore la yaa zĩ-yɛng la b yita.</verse>
				<verse number="5">Pʋɩɩba yaa toor-toore la Pʋɩta ya Soaal yɛnga,</verse>
				<verse number="6">tʋʋma yaa toɛ-toɛ la yaa Wẽnnaam b ye bal n tʋmd fãa d fãa pʋsẽ.</verse>
				<verse number="7">Yaa buuda zãng yĩnga la a Vʋʋsem Sõng pʋɩt b kũuna.</verse>
				<verse number="8">A Vʋʋsem Sõng kõta nin-yend t'a tõog n zulg gomde; n kõt a to t'a wegs n togs gomde;</verse>
				<verse number="9">nin-yend paamda tẽebo ne a Vʋʋsem Sõng pãnga, t'a to paamd bãas sãoogr kũuni Vʋʋsem Sõng yɛnga nengẽ.</verse>
				<verse number="10">Nin-yend paamda wẽnd makr dãmb kũuni, t'a to paamd beoog bãngr kũuni; nin-yend paamda a taab pʋg bãngre, t'a to ya goam buud toɛ-toɛ wɩlengo, t'a to ya b võor togsgo.</verse>
				<verse number="11">La rẽ fãa yaa Vʋʋsma a ye tʋʋmde, bãmb n pʋɩt b yam, ned fãa ne a rẽnna.</verse>
				<verse number="12">Wala ninsaal yĩnga sẽn yaa a yembr tãa n yaool n tar wils wʋsgo, tɩ wilsa ne b sẽn ya kʋʋma maand yĩng a ye tãa, woto-me Krista nengẽ.</verse>
				<verse number="13">Dẽ me la tõnd paam soob Vʋʋsma a ye pʋgẽ n lebg yĩng a ye, d ya Zʋɩf bɩ bu-zẽna, yamb bɩ burkĩna; Vʋʋsma a ye tãa la b yũnug tõndo.</verse>
				<verse number="14">Yĩnga ka wilg a ye ye, b yaa kʋʋma.</verse>
				<verse number="15">Naoor sã n da yetẽ: «Ka maam la nugu; dẽ yĩnga m ka naag ne yĩnga ye,» dẽ na kɩt t'a sɩd ka naag ne yĩngã?</verse>
				<verse number="16">La tʋbr sã n yetẽ: «M ka nif ye; dẽnd m ka yĩnga wilg ye,» dẽ na kɩt t'a sɩd kaẽ yĩnga wilga?</verse>
				<verse number="17">Yĩnga fãa sã n dag n yaẽ nifu, tʋbra yaẽ la bʋgo? Fãa sã n dag n yaẽ la tʋbr bala, bõe n yɩtẽ yõore?</verse>
				<verse number="18">Wẽnd n sel wilsã yĩngẽ, wala b sẽn tʋlge.</verse>
				<verse number="19">Yĩnga tõr sã n dag n yaẽ la wilg a ye, yĩnga wẽndẽ la bõe?</verse>
				<verse number="20">La ade, wilsa yaa kʋʋma, tɩ yĩnga yaool n yaa a ye.</verse>
				<verse number="21">Nif ka tõe n yeel nugu: «Ad-m ka tar f tʋʋmd ye.» Zug me ka tõe n yeel nao: «Ad-y m ka tar y tʋʋmd ye.»</verse>
				<verse number="22">Yɩɩd rẽ, b sẽn get wils niyns wa bõn-mɛdsã, bãmb me tara b tʋʋmde,</verse>
				<verse number="23">Wils niyns sẽn wẽnd-b pa togẽ ne waoogrã, bãmb la tõnd waoogd n yɩɩda; wils niyns gesg sẽn ya yãndã, bãmb la tõnd koagend n yɩɩda.</verse>
				<verse number="24">Sẽn sakd-b gesgã, bãmb ka le tar waoogr tʋʋmd ye. Wẽnd n sigl yĩnga woto, tɩ wilg ning sẽn ka wẽnd b na waoog-a wã paamd waoogr n paase.</verse>
				<verse number="25">Woto yĩnga wils zãaga taab ne welegre, tɩ wilg kam fãa be-la a to yĩng zãng-zãnga.</verse>
				<verse number="26">Toog n tar wilg a ye, wilsa fãa naagda yẽ n tar toogo; wilg a ye paama waoogre, yaa b fãa sũ-noogo.</verse>
				<verse number="27">Sã n ya yãmba, yãmb yaa Krista yĩnga la ned kam fãa yaa wilg n be a zĩigẽ.</verse>
				<verse number="28">Wẽnd sẽn yãk b rãmb Tigenga yĩnga, pipi yaa tʋʋm-tʋmdba, a yiib soaba, bãngdba, a tãab soaba, karen-saam-dãmba. B kõo kẽer tõog tɩ b maand bõn-bãna, kẽer yaa sãoogre, kẽer yaa naong rãmb yaoogre, kẽer kʋʋnga zãabo, kẽer goam buud toɛ-toɛ wɩlengo.</verse>
				<verse number="29">M sok n gese, yaa b fãa la tʋʋm-tʋmdb bɩ? B fãa la bãngdba? B fãa la karen-saam-dãmba? B fãa gill n maand wẽnd makr dãmba?</verse>
				<verse number="30">B fãa gill n tõe n sãoog bãase? B fãa gill n tõe n wɩlem bu-zẽnd goama? B fãa gill n tõe n yɩ bu-zẽnd no-rɛɛsa?</verse>
				<verse number="31">Bao-y kũun niyns sẽn ya-b sõmb n yɩɩdã. La bas-y tɩ m wilg-y sẽn be neer n yɩɩd wa fãa-fãa.</verse>
			</chapter>
			<chapter number="13">
				<verse number="1">Ba mam wɩlemd ninsaalb buud fãa goama, n paas malɛgsa rẽnna, m sã n pa tar nonglem, m yaa wa lombr sẽn wẽde, bɩ waaga sẽn kãglemde.</verse>
				<verse number="2">Ba mam tar beoog yɛl bãngre, la m mi sẽn solg fãa, ba m yama vẽen ne bũmb fãa, ba m tẽeb pid zãnga tɩ sek a vigs tãmsã b zĩisẽ, m sã n ka tar nonglem kũuni, mam yaa zaalem.</verse>
				<verse number="3">Ba mam dɩkẽ m paoong fãa n sõng naong rãmba; ba mam sakẽ tɩ b los m yĩnga bugmẽ, m ka tar nonglem, m kõn yãend dẽ yõod ye.</verse>
				<verse number="4">Nonglem yaa maag-m-menga, nonglem yaa to sõngre, nonglem ka mi sũ-kiir ye, a ka wakr bɩ tɩtaam ye.</verse>
				<verse number="5">Nonglem ka tʋmd beed ye, a ka mi zoe-bõne, a ka mi sũ-puuri, a ka tẽegd beegr ye.</verse>
				<verse number="6">A ka kɩdemd a to bõne; a sũur nooma a puk sɩda.</verse>
				<verse number="7">A ka ningd ned ba a ye taal ye; a tẽeda fãa, a saagda fãa, a sakda fãa.</verse>
				<verse number="8">Nonglem bal n ka be sɛɛbo. Bãngr na n loogame, goam wɩleng na n loogame, yam vẽenem na n loogame.</verse>
				<verse number="9">D yam vẽenem pʋs n yaa sãoogo, d bãngr me yaa sãoogo, ka pid ye.</verse>
				<verse number="10">Sãooga fãa na n pida raar a ye, vẽenem la bãngr pidunga raare.</verse>
				<verse number="11">M sẽn waa n ya yãaga, m da gomda wa yãaga, m da tagsda wa yãaga; m sẽn lebg bi-kãsenga, m basa yãadre.</verse>
				<verse number="12">Tõnd sẽn ne bũmb ning marsa wã yaa wa ne nin-gɛtga; m sẽn mi marsa wã yaa bõn-wɛdga bala la m na yaool n wa bãnga zãnga, wala b sẽn mi maama.</verse>
				<verse number="13">Marsã bũmb a tãab n be: tẽebo, saagre la nonglem la sẽn yɩɩd yaa nonglem.</verse>
			</chapter>
			<chapter number="14">
				<verse number="1">Bao-y nonglem la bao-y Wẽnd kũun a taaba me, sẽn yɩɩda bãngr kũuni.</verse>
				<verse number="2">Sẽn wɩlemda goam pa gomd ne ninsaalb ye, a gomda ne Wẽnde. Ned pa wʋmd a goama võor ye, a gomda goam bãna a yamẽ.</verse>
				<verse number="3">Ned ning sẽn yaool n togsda bãngr goam, gomda ne ninsaalba n manegd b yɛla, n sagendẽ la a yolsdẽ.</verse>
				<verse number="4">Ned ninga sẽn gomda goam zẽna, ya a meng yell manegre; sẽn gomda bãngr goam manegda a saam-biisa sẽn tigma.</verse>
				<verse number="5">M datame tɩ y wɩlem bu-zẽn goama la m nongame n yɩɩda tɩ y gom bãngr goama; sẽn gomda bãngr goam yɩɩda sẽn wɩlemda bu-zẽn goama. Bu-zẽn goama soab sã n ka pa poorẽ, yaa a sã n paam n togsa a goama võore, n tõe n naf kʋʋnga sẽn tigm a sɛɛgẽ.</verse>
				<verse number="6">Ges-y yã, m saam-biisi, mam sã n wa yãmb sʋk n gomd goam zẽna la m goama ka vẽnegd y yam, la b ka paasd y bãngre, la b ka zãmsd-y fɩ, dẽ nafda yãmb bɩ?</verse>
				<verse number="7">Yaa boto ne yʋʋmba wɩɩg bɩ pɛndga: b rãamda sã n pa sãta, m yɩta a wãn n bãng yɩɩn bʋg la b pebd bɩ b wẽeda?</verse>
				<verse number="8">Tõntõoga sã n peebd zabr yĩnga, t'a peebga pa sãta, ãnda n na n bob a zab-teedo?</verse>
				<verse number="9">Yãmb me, y zelemd sã n ka gomd n fasgdẽ, ãnda n wʋmd y sẽn yet bũmb ninga? Y gomda vɩʋʋgẽ.</verse>
				<verse number="10">D ka tar dũni wã goam buud toɛ-toɛ yã sõor ye la b tara võor ne b rãmba.</verse>
				<verse number="11">M sã n pa wʋmd ned goama, m yaa bu-zẽnd ne yẽnda; yẽ me sã n pa wʋmd m goama, a yaa bu-zẽnd ne maam.</verse>
				<verse number="12">Y sẽn baood Wẽnd kũuna, bao-y-b wʋsgo n tõog n naf sẽn be-b ne yãmbã.</verse>
				<verse number="13">Woto wã sẽn wɩlemda bu-zẽn goam pʋʋs Soaala n paam b võor n wilgi.</verse>
				<verse number="14">M sã n pʋʋsd ne bu-zẽn goama, m maanda pʋʋsgo la a võora la m ka tara.</verse>
				<verse number="15">M na n maana wãna? M na n maana pʋʋsgo la m na n bao-la a võore. M bark pʋʋsga yɩɩl na n yɩɩ yɩɩlle m sẽn wʋmd a võore.</verse>
				<verse number="16">Sã n ka boto, fo sẽn pẽgd Wẽnd ne bu-zẽn goama, sẽn ka paam-a kũun ning fo sẽn paama yɩta a wãn n deeg tɩ Wẽnd na paam pẽgre, a sã n ka mi fo sẽn gomd n lebdẽ.</verse>
				<verse number="17">F bark pʋʋsga yaa sõmb wʋsgo, yaa sɩda, la a yɩta a wãn naf yẽnda?</verse>
				<verse number="18">Wẽnd paam bark b sẽn kɩt tɩ m wɩlemd goam n yɩɩd y fãa!</verse>
				<verse number="19">La m gesame tɩ d sã n tigim taab pʋʋsg yĩnga, m sẽn na n yiis goam a nu m sẽn tar b võore, n tõog n zãms m taaba n são m sẽn na n yiis bu-zẽn goam biis tus piiga sẽn pa zãmsd fɩ.</verse>
				<verse number="20">M saam-biisi da yɩɩ-y wa kom-bõonese n ka mi sẽn segd tɩ y maan ye. Y sã n ya kom-kɩds n ka mi wẽnga, m saka rẽ; la sã n ya sẽn segd tɩ y maana pʋgẽ, paam-y nin-bɛd yam.</verse>
				<verse number="21">B gʋlsa Noor sebr pʋga: «Yaa ne bu-zẽmb la ne bu-zẽn dãmb noor la m na n gom ne nin-bãmba la ne rẽ fãa b kõn kelg-m ye. — Soaala n yete —»</verse>
				<verse number="22">Dẽn yĩnga bu-zẽn goama ka nafd tẽedba ye, a yaa yõod ne sẽn nan ka paam-b tẽebo; bãngr me kũun pa bu-zẽmba yĩnga, a yaa tẽedba yĩnga</verse>
				<verse number="23">wala Tẽedba sã n tigim, tɩ fãa gomd bu-zẽnd goama, tɩ seg sãan waoongo bɩ sega sẽn ka tar-a tẽeb waoongo, b kõn yeel tɩ yãmb zʋbsdame?</verse>
				<verse number="24">La sã n ya bãngr goam la y fãa gomda tɩ seg kẽed paalga bɩ bu-zẽn waoongo, ad-y b na naag taab n wilg-a sẽn be la sẽn segde;</verse>
				<verse number="25">b na puk sẽn solg a sũurẽ al t'a wa kɩ a neng tẽng n waoog Wẽnnaam la a moon tɩ b sɩd be-la y sʋka.</verse>
				<verse number="26">M saam-biisi, d na n baasa d saglga wãna? Y sã n tigim taaba ned kam fãa tõe n waa ne a yɩɩle, bɩ a zãmsgo, bɩ yell sãang pukri, bɩ goam zẽna, bɩ gomd zẽnd võor pukri. La rẽ fãa tog n waa ne sɩɩga nafre.</verse>
				<verse number="27">Bu-zẽn goam la b wɩlemda? Bɩ b yɩ b yiib bɩ b tãabo, la ra loog rẽ ye, la yɩ bal-bale, la ned zĩnd sʋka n wilgd b goama võore.</verse>
				<verse number="28">Sẽn na n wilg võora soab sã n ka beẽ bɩ b sĩndi; bɩ ned kam fãa gom ne a meng la Wẽnde.</verse>
				<verse number="29">Bãngdba ta b yiib bɩ b tãabo n gomda tɩ sẽn ket-ba kelgdẽ la b pẽgda.</verse>
				<verse number="30">Ned a to sã n yik n na n gom a bãngr goama, bɩ pipi soaba bas-a t'a gome.</verse>
				<verse number="31">Y fãa gill tõee, bal-bal, n yiis y bãngre n zãms la y wɩng y taab tẽebo.</verse>
				<verse number="32">Bãngdba ka yiisd b bãngra zond-yaar ye;</verse>
				<verse number="33">Wẽnd yaa laafi Wẽnnaam, b ka zũnd-zãnd Wẽnd ye. Wẽnd kamba sẽn tigimd taab zĩig ninga,</verse>
				<verse number="34">bɩ pagba ra yaag b noor ye. B ka tar sor n gom ye; bãmb sẽn tõe yaa sakr bala, la Noorã n dat rẽ.</verse>
				<verse number="35">B sã n dat n sok n bãng bũmbu, b gũ yir n sok b sɩdb rãmba. Ka tog tɩ pag gom kʋʋng sʋk ye.</verse>
				<verse number="36">Yaa yãmb nengẽ la Wẽnd gomda yi bɩ? Bɩ yaa yãmb y ye bal n paam-a?</verse>
				<verse number="37">Ned sã n beẽ n tagsdẽ t'a yaa bãngda, t'a paama a Vʋʋsem sõng vẽnegre, bɩ a reng n bãng tɩ m sẽn gʋls yãmb bũmb ningã yaa Wẽnd noore.</verse>
				<verse number="38">Sẽn pʋs n ka rat-a n bãng bɩ a ra bãng ye.</verse>
				<verse number="39">Woto wã, m saam-biisi, bao-y n paam bãngr kũuni, la y ra gɩdg bu-zẽn goam wɩleng me ye.</verse>
				<verse number="40">La modg-y tɩ bũmba fãa maan wa sẽn segde la ra yɩ yaar ye.</verse>
			</chapter>
			<chapter number="15">
				<verse number="1">M le tẽegda yãmba, m saam-biisi, Koe-noogã m sẽn moon yãmbã; y reeg-a lame la y ket n tar-a-la sõmbo.</verse>
				<verse number="2">Yẽ n na n fãag yã, y sã n kell n tall-a neere wala m sẽn wilg-a yãmbã, ka rẽ y tẽeba wat n yɩɩ zaalem.</verse>
				<verse number="3">Yaa mam meng sẽn da reng n wʋm la m togs yã, tɩ Krista kii d yel-wẽna yĩnga, wa Sebr sõng sẽn togse,</verse>
				<verse number="4">tɩ b solg-b yaoogẽ, la rasem a tãab raare, b vʋʋgame, wala sẽn le gʋls yɛsa;</verse>
				<verse number="5">tɩ b lika b meng a Kefas la piig la a yiibã;</verse>
				<verse number="6">dẽ poore yaa saam-biis sẽn ta kobs-nu la b lik yã — bãmb wʋsg keta ne yõore, kẽer bal n ki —</verse>
				<verse number="7">tɩ b lika a Zak la tʋʋm-tʋmdba fãa.</verse>
				<verse number="8">Dẽ poor marsã la b yaool n lik maam me, maam b bõn-mɛdga.</verse>
				<verse number="9">Sɩda, maam la tʋʋm-tʋmdba fãa yao-zʋʋga; m da pa tog meng ne tʋʋm-tʋmd yʋʋr ye, tɩ m namsa Wẽnd Tigengu.</verse>
				<verse number="10">La Wẽnd bark kɩtame tɩ m ya m sẽn ya-lã la b barkã ka pa n ka wom a biis ye. M ka tõe n ka ges m meng wa tʋʋm-tʋmd ye, tɩ m tʋmame n yɩɩg b fãa; la yaool n ka maam n tʋm ye, yɩ Wẽnd kũuna b sẽn kõ-ma n tʋm b tʋʋmde.</verse>
				<verse number="11">Yaa bãmb woo, yaa maam woo, yaa woto la d moonda. La yaa rẽ me la y reeg yã.</verse>
				<verse number="12">La sã n moond tɩ Krista vʋʋga kɩɩms sʋka, maana a wãn tɩ yãmb neb kẽer yik n yet tɩ kũum ka vʋʋgde?</verse>
				<verse number="13">Kɩɩms sã n pa vʋʋgdẽ, dẽn Krista me ka vʋʋg ye.</verse>
				<verse number="14">La Krista sã n ka vʋʋge, tõnd zãmsga yaa zaalem la yãmb me tẽeba zãng lebga zaalem.</verse>
				<verse number="15">La tõnd n lebg Wẽnd kaset zirẽ-dãmba, d sã n wẽennẽ tɩ b vʋʋga Krista, tɩ b yaool n ka vʋʋg-ba, sã n ya sɩd tɩ kũum ka vʋʋgd ye.</verse>
				<verse number="16">Kɩɩmsa sã n ka vʋʋgde, dẽn Krista me ka vʋʋg ye.</verse>
				<verse number="17">La Krista sã n ka vʋʋge, y tẽeba yaa zaalem; y ka yi yel-wẽndẽ ye,</verse>
				<verse number="18">la sẽn ki-b Krista yĩngã, bãmb me yell sɛɛme.</verse>
				<verse number="19">Sã n ya tẽng zug vɩɩma yĩng bal la d del Krista, tõnd la dũni wã fãa zu-bʋk rãmba.</verse>
				<verse number="20">La ayoo! Krista vʋʋga kɩɩms sʋka, la bãmb n deng kɩɩmsa fãa.</verse>
				<verse number="21">Wala kũuma sẽn tũ nin-yend n wa dũni wã, kɩɩmsa vʋʋgra me na n tũu ne nin-yend maasem.</verse>
				<verse number="22">Wala d fãa sẽn tũud a Adem n bãng kũuma, woto me d fãa tũuda Krista n le vɩɩnde,</verse>
				<verse number="23">ned kam fãa ne a wakato: Krista n so taoore, tɩ bãmb la Bi-rẽenga. Bãmb poor marsã neb niyns sẽn ket n be bãmb soolmẽ, b waoonga raare.</verse>
				<verse number="24">Dẽ poore bũmb fãa na n yãe-la a baasgo la yaa Wẽnnaam Ba la Krista na n lebs b naama, b sẽn wat n lub na-rɩtba, la soaalba la pãn-dãmb buud fãa.</verse>
				<verse number="25">Y mi tɩ yaa tɩlɛ tɩ Krista rɩ naam n tãag wakat ning b naoã sẽn wat n palg b bɛɛba zãnga.</verse>
				<verse number="26">B yaoolem na-rɩta b sẽn na n lubi, yaa Kũum.</verse>
				<verse number="27">Yẽ lubr poore b sɩd na n paamame tɩ bũmb fãa yaa b soolem. Bãng-y tɩ sã n gʋls tɩ bũmb fãa sura b taoore, ka naag ne ned ninga sẽn sulg bũmb fãa b taoora ye.</verse>
				<verse number="28">La bũmb fãa sã n wa lebg bãmb soolem n sɛ, dẽ marsã la Wẽnd Biiga me na n lebg bũmb-fãa-Soaala-soolem, la woto la Wẽnd na n lebg fãa-fãa ned kam yĩnga.</verse>
				<verse number="29">Sã n dag n kaẽ boto, bõe la neb niyns sẽn sood-b kɩɩmsa yʋʋr yĩnga na n paamẽ? Kɩɩmsa sã n ka na n vʋʋg lɛ-lɛ, bõe tɩ b sood kɩɩms yĩnga?</verse>
				<verse number="30">Bõe me yĩng la tõnd meng ka na n baoẽ yĩn-maasem n zãag d mens ne yɛl tooda sẽn lʋɩt d zug wakat buud fãa?</verse>
				<verse number="31">M bee kũum nugẽ beoog sẽn vẽeg fãa la rẽ yaa sɩda, m saam-biisi, sɩd wa y sẽn ya m zu-zẽkre d Soaala Zezi Krista taoore.</verse>
				<verse number="32">Sã n da yaẽ la ninsaal geels la m geel yã n zab ne Efɛɛz rãmba, b wẽn-naandsa poorẽ, m yõoda la bʋgo? Sẽn ki-ba sã n ka na n vʋʋge, bɩ d rɩ la d yũ tɩ beoogo d na n kiime.</verse>
				<verse number="33">Da belg-y y mens ye: Tũud-n-ta wẽnse n wat ne vɩɩma sãoongo.</verse>
				<verse number="34">M kos tɩ y wɩsg y meng tɩ rẽ n toge la y zãag y meng ne wẽnga. Wʋsg bee yãmb sʋka n ket n ka mi Wẽnd, la rẽ ka yãnd sɩda?</verse>
				<verse number="35">La f sã n soke: Sẽn ki-ba na n vʋʋga wãn wãna? Yĩin bʋgo la b na n le wa ne?</verse>
				<verse number="36">Ges wɛ, yalma, fo meng sẽn bʋtã ka lebgd bõn-vɩɩla t'a ka reng n ki ye.</verse>
				<verse number="37">Fo sẽn bʋta ka bũmb la f võogd n sel ye, yaa bõn-beelle, ka-beelle, bɩ bũmb a to.</verse>
				<verse number="38">Wẽnd n kõt yako wala b sẽn date, bõn-buud fãa ne a rẽnna.</verse>
				<verse number="39">Yĩnsa fãa ka a yembr ye: ninsaal yĩng toore, rũng yĩng toore, luiil rẽnd toore, kʋɩl-zẽoog me rẽnd toore.</verse>
				<verse number="40">Saag zug tara a bõn-yood, tɩ saag tẽngr me tar a rẽnna. Yĩngr teeda yãgbo ne tẽng zug rẽnna ka a ye ye.</verse>
				<verse number="41">Wĩntoog yãgb toore, kiuug me rẽnd toore, ãdsa me rẽnd toore. Ãdg a ye meng peelem bakda ne ãdg a to rẽnna.</verse>
				<verse number="42">Yĩnsa vʋʋgr me na n yɩɩ boto. Yaa bõn-põosg la b bʋta la yaa sẽn ka tõe n le põog n vʋʋgde.</verse>
				<verse number="43">Yaa bũmb sẽn ka tar waoor la b bʋta, la bũmb sẽn pid ne ziir n na n vʋʋge; faoor la b bʋta, la pãng n na n vʋʋge;</verse>
				<verse number="44">tẽng zug bũmb la b bʋta, la yĩngr dẽn n na n yi. Yĩng sẽn tõe n deeg tẽng zug vɩɩma sã n beẽ, yĩng sẽn tõe n deeg yĩngr vɩɩma me beemẽ.</verse>
				<verse number="45">Yaa rẽ la b gʋlsyã: Pipi Adma naaname t'a ya vɩɩm deegda, Adma a yiib soaba yaa vɩɩma kõata.</verse>
				<verse number="46">Ka sẽn kõt-a vɩɩma la pipi ye, sẽn deeg-a vɩɩma n deng taoore tɩ yẽ yaool n pʋge.</verse>
				<verse number="47">Pipi soaba yaa tẽng tom, tɩ tẽng tomẽ la a yita; a yiib soaba yita yĩngri.</verse>
				<verse number="48">Tẽng zug raoã sẽn yɩ a soaba, a kamb me boto, yĩngr daoã sẽn yɩ a soaba, a neba me boto.</verse>
				<verse number="49">Wala d sẽn wẽneg tẽng zug soabã, lebga pakre tɩ d wẽneg yĩngr soaba me.</verse>
				<verse number="50">Maam n yet-y, m saam-biisi, ka yĩn-kãnga sẽn ya neong la zɩɩma n na n kẽ Wẽnd Rĩungẽ ye, ka bõn-põosgã n na dɩ sẽn zɩ a põogra faad ye.</verse>
				<verse number="51">M na n wilga yãmb koɛɛg sẽn yɩɩd ninsaal bãngre: Kũuma, ad-y ka d fãa n na n ki ye; la d fãa yẽ sẽ, d na n tedgame.</verse>
				<verse number="52">Vugr bala, nif kamsg pʋgẽ, baorga sã n tãse, la sɩda baorg n na n peebe, kɩɩmsa fãa na n vʋʋgame n ka le bãng põogr lɛ-lɛ, la tõnd me, tõnd me na n tedgame.</verse>
				<verse number="53">Bala yaa tɩ-lɛ tɩ yĩn-kãnga sẽn ya bõn-põosgã tɩlg põogr zãnga la yĩn-kiidga tɩlg ne kũum zãnga.</verse>
				<verse number="54">Dɩlla mam yĩn-kãnga sẽn na n põogã sã n wa tɩlg põogr zãnga, la m yĩn-kãnga sẽn na n ki wã sã n wa tɩlg kũum zãnga, dẽ marsã la sebr sõng gomda na n taase: «Pãn-tõog tʋʋmd n tʋʋme n loog ne kũum zãnga.</verse>
				<verse number="55">Kũum, fo sẽn tʋm daood la bɛɛ? Kũum, fo zab-teed bɛɛ?»</verse>
				<verse number="56">Mik kũum zab-teed yaa yel-wẽnde la Noorã n kõt yel-wẽnda pãngã.</verse>
				<verse number="57">La Wẽnd paam bark tɩ bãmb n kɩt tɩ d lub yel-wẽnde, d Soaala Zezi Krista maasem yĩnga.</verse>
				<verse number="58">Dɩlla, m saam-biisi, modg-y tɩ y raooda ra woog ye la y rabs Soaala tʋʋmna taoore n miẽ t'a kõn yɩ zaalem ye.</verse>
			</chapter>
			<chapter number="16">
				<verse number="1">Sã n ya ligda lobr nin-sõma sõngr yĩnga bɩ y tũ noor ning m sẽn kõ tẽedba fãa sẽn be Galasi.</verse>
				<verse number="2">Dasem a yopoe-poe wã pipi daare bɩ ned kam fãa kẽgs n bĩng ligd a nengẽ la y ra gũ tɩ m wa tɩ y yaool n sɩng n tigs ye.</verse>
				<verse number="3">M sã n ta, m na gʋls sebr tɩ yãmb sẽn tũus neb niynsa tall y kũuna n ta Zerizalɛɛm;</verse>
				<verse number="4">la sã n wẽnda m meng na kẽnge, d na tũ taaba.</verse>
				<verse number="5">M na ta y tẽngẽ, m sã n wa pɩʋʋg Masedoan; na n yɩɩ pɩʋʋgr bala.</verse>
				<verse number="6">Tõeeme me tɩ m yals y sʋk n kaoose, tõeeme n yɩ sẽooga tõre la m sẽn na n kẽng zĩig ning fãa, y na yãag-ma.</verse>
				<verse number="7">M yaool n ka rat tɩ d yãend taab yĩngr-yĩngr bal ye, m geenda m na kaoos y sʋka, Soaala sã n sake.</verse>
				<verse number="8">La sẽn ya a soab fãa, m na n paa Efɛɛz n ta Zãna kibsa,</verse>
				<verse number="9">tʋʋmda roog paka kẽoong n gũud-ma la bɛɛba me ka paood ye.</verse>
				<verse number="10">A Timote sã n wa, sõng-y tɩ bũmb da yɛɛs-a y sʋk ye, tɩ yẽ me tʋmda Soaala tʋʋmd wala maam.</verse>
				<verse number="11">Ned ba a ye da paoog-a ye; sõng-y yã t'a leb mam nengẽ ne laafi. D gũud-a lame, maam ne saam-biisa fãa.</verse>
				<verse number="12">Sã n yaa d saam-biig a Apolos, m wɩnga ne a t'a tũ saam-biisã n wa ges yã la a zãgsa fas; a yeelame t'a ka tõe marsa ye la a sã n wa paam sẽka, a na wa.</verse>
				<verse number="13">Maan-y gũusgu, tall-y y tẽeba kẽnkẽ, maan-y raoodo.</verse>
				<verse number="14">Sõng-y tɩ bũmb fãa tũ ne taab nonglem, y sʋka.</verse>
				<verse number="15">Ad-m koɛɛg a to, m saam-biisi: yãmb mi tɩ yaa a Stefanas ne a zak rãmb n yɩ Akayi pipi kristneb la bãmb n sõng d saam-biisa fãa gilli.</verse>
				<verse number="16">Bɩ y waoog neb a woto buudu la neb niyns fãa sẽn tʋmd-b la b namsd wa bãmba.</verse>
				<verse number="17">M sũur nooma a Stefanas, a Fortunatus la a Akayikus sẽn waa n ges-ma; b reega yãmb zĩig mam sɛɛgẽ,</verse>
				<verse number="18">la b maasa m sũuri wala b sẽn maas yãmb me rẽnna; dẽ me yĩng la m yet tɩ y waoog neb a woto buudu.</verse>
				<verse number="19">Azi saam-biisa Tigeng n pʋʋsde; a Akila la a Priska tɩ b pʋʋs-y neere ne Soaala pʋʋsem, bãmb ne neb niyns fãa sẽn tigemd-b b zakẽ.</verse>
				<verse number="20">D saam-biisa fãa tɩ b pʋʋs yã; pʋʋs-y taab neer n kõ-ma!</verse>
				<verse number="21">Maam a Pol n gʋlsd-y, ad-m meng nug tikri.</verse>
				<verse number="22">Sẽn ka nong-a Soaala fãa bɩ Wẽnd me lak ne yẽ soaba! Maran ata! Soaala, wa-y yã!</verse>
				<verse number="23">Soaala Zezi barka sig yãmba!</verse>
				<verse number="24">M nong-y la ne Krista a Zezi meng nonglem.</verse>
			</chapter>
		</book>
		<book number="47">
			<chapter number="1">
				<verse number="1">Maam, a Pol, a Zezi Krista Tʋʋm-tʋmd ne Wẽnd daabo, maam ne m saam-biig a Timote, tõnd n pʋʋsd Wẽnd Tigenga sẽn be Korẽnt la d saam-bi sõma wã fãa sẽn be Akayi tẽn-tõre.</verse>
				<verse number="2">Bɩ Wẽnnaam tõnd Ba la d Soaal a Zezi Krista sik y fãa zutu b bark la b laafi!</verse>
				<verse number="3">Bɩ Wẽnd la d Soaal a Zezi Krista Ba, nimbãan-zoeer Ba, toog buud fãa yoalsdã, paam barka!</verse>
				<verse number="4">Bãmb n maasd tõnd sũuri d namsga pʋgẽ, la b meng sẽn maasd d sũurã, bãmb n sõngd tõndo tɩ d me maasd d taab sũuri, b sẽn zĩ ne toog ning fãa.</verse>
				<verse number="5">Wala Krista namsga sẽn lebg yõod ka tɛk tõnd yĩnga, boto me, ne Krista maasem, d sũ-noog lebga zembala.</verse>
				<verse number="6">D sã n namsdẽ, yaa yãmb sũur bʋkr yĩnga la y fãagre. D sũura sã n bʋke, yãmb me rẽnda na bʋke tɩ y sak wakat fãa, namsg niyns tõnd me sẽn namsde.</verse>
				<verse number="7">La saagr bee wʋsgo tɩ y sẽn naag tõnd n namsã, y na naag n kɩdem sũ-noog ne do.</verse>
				<verse number="8">M saam-biisi, m ka rat n soolg-y ye: pɛt ning d sẽn paam Azi tẽng nams-d-la wʋsgo al tɩ d da pa tẽed tɩ yõor kõn yãk ye.</verse>
				<verse number="9">Sɩda tõnd meng d toore n sak tɩ b paalg tõnd d kũum bʋʋdo la woto d bãngame tɩ d ka tog n teeg d meng ye. Yaa Wẽnd la d tog n teeg tɩ bãmb n vʋʋgd sẽn ki.</verse>
				<verse number="10">Yaa bãmb n zãag tõnd ne kũum a woto buud dũnna, n na n le zãag-d beoogo.</verse>
				<verse number="11">Yãmb meng na sõngd ne y pʋʋsgo, woto yel-sõmda sẽn ya kʋʋng yel-sõmdã na tak neb ka tɛka tɩ b wa pʋʋs bark d yĩnga.</verse>
				<verse number="12">Bũmb n ya tõnd zu-zẽkre la yaa d sẽn pelg d pʋg n zã d meng zamaana pʋgẽ la yãmb sʋka ne sõmblem la sɩda sẽn ya Wẽnd kũuni. Ad-y rẽ ka tũ ne ninsaal sɩlem ye, a tũu ne Wẽnd sõngre.</verse>
				<verse number="13">Bũmb ka be tõnd sɛba pʋgẽ n zʋʋg yãmb sẽn karemd la y wʋmd bũmb ninga ye. M tẽed tɩ y na wʋm fãa —</verse>
				<verse number="14">tɩ m neeme tɩ y zoe n wʋma bilfu — m tẽed tɩ m na yɩ y zu-zẽkre wala yãmb me sẽn na n yɩ m zu-zẽkre Soaal a Zezi Krista raare.</verse>
				<verse number="15">Yaa m sũura sẽn da kegem woto la m da rat n deng n tũ y nengẽ n le paas y sũ-noogo.</verse>
				<verse number="16">M sã da yiẽ yãmb nengẽ m na n digẽ la Masedoan, n tɩ yi be n le wa y nengẽ, tɩ y yaoolẽ marsã n taas-m Zɩɩde.</verse>
				<verse number="17">M mii, m tagsame tɩ seke ne m kẽna sẽn sigl woto wã? M mii, m ka kelg m sũura sẽn ya ninsaal sũuri n mi N-yẽe rũnna n yik beoog n mi Ayoo?</verse>
				<verse number="18">Wala Wẽnd sẽn yɛs b sɩd zĩigẽ, tõnd goama ne yãmb ka naag n yɩ N-yẽe la Ayoo ye.</verse>
				<verse number="19">Maam, a Silvẽ la a Timote sẽn moon yãmb Wẽnnaam Biig a Zezi Krista, nin-kãng me pa naag n yɩ N-yẽe la Ayoo ye. Bãmb nengẽ yɩɩ N-yẽe bala.</verse>
				<verse number="20">Wẽnd sẽn kãaba fãa, bãmb n gõms ne b zugu tɩ yaool n yɩ, la yaa bãmb maasem yĩnga la b sã n yet tɩ Wẽnd paam pẽgre bɩ tõnd tõe n leok tɩ: Ami!</verse>
				<verse number="21">Wẽnd n vigl yãmb ne maam Krista maasmẽ la b taag tõnd ne b ka-sõngo.</verse>
				<verse number="22">Bãmb n ning b bãnd tõnd dĩirẽ la b pids tõnd sũuri ne a Vʋʋsem Sõng kũuni.</verse>
				<verse number="23">Wẽnd naag-m lame n ya kaseto tɩ yaa m sẽn pa rat gãgs ne yãmbã la m pa wa Korẽnt.</verse>
				<verse number="24">Ka yet tɩ d da ratẽ lame n dems y tẽeba ye. Ayoo! Y sũ-noog la d baooda; d miime tɩ sã n ya y tẽeba, y wɩk n yɛsa y nao zutu.</verse>
			</chapter>
			<chapter number="2">
				<verse number="1">Maam bal n yeel m sũurẽ tɩ m pa na n leb y nengẽ y sũ-sãanga pʋgẽ ye.</verse>
				<verse number="2">Sã n ya maam n sãamd yãmb sũuri wilg-y m sẽn na n paam sũ-nooga zĩig ninga sã n ka m sẽn sãam b rãmb sũurã nengẽ?</verse>
				<verse number="3">M sã n gʋls-y y sẽn mi wã, yaa m sẽn pa rat tɩ m waoonga yɩ sũ-sãang ne neb niyns sẽn da tog n pids-m ne sũ-noogo; m mii vẽenega tɩ m sũ-noog yaa yãmb me rẽnda.</verse>
				<verse number="4">Sɩda, yaa ne yam-yoodre, ne sũ-weoogre, n paas nintãm la m gʋls yãmba la m da pa maan dẽ n na n sãam y sũur ye; yɩla y bãng nonglem kãseng ning sẽn be m sũurẽ y yĩnga.</verse>
				<verse number="5">Sã n ya ne ned ninga sẽn waa ne beegrã, ad-y ka maam bal la a beegr ye — la m kõn paas tɩ yɩɩg woto ye — a beega yãmb me.</verse>
				<verse number="6">Nin-kãng sẽn paam kʋʋnga sɩbgrã, sekame.</verse>
				<verse number="7">B sẽn pʋs n na n kõ-a sugr la raoodo n são, sã n ka rẽ a sũ-sãanga wat n loogame.</verse>
				<verse number="8">M kot-y lame tɩ y maan zood ne a n yɩɩge.</verse>
				<verse number="9">M gʋlsd-y la seb kãngã n na n dɩ kaseto, n na n bãng y sakra sẽn ta zĩig ninga.</verse>
				<verse number="10">Y sẽn kõ a soab sugrã, mam me kõn mong-a ye; la m sã n kõ-a sugr wala a ra tara m sugr tʋʋmde, yaa yãmb nonglem yĩnga la Krista sẽn be d sʋkã yĩnga.</verse>
				<verse number="11">D da bas tɩ Sʋtãan belg-do tɩ d mi a geelsa fãa.</verse>
				<verse number="12">M taa Troas n moon Krista Koe-noogã. M mikame tɩ Soaala paka kʋɩlensa yalengo n kõ-m be,</verse>
				<verse number="13">baasg fãa m sũura pa tol n gãand laafi tɩ m pa yãend m saam-biig a Tit ye. M pʋʋs-b lame n le wẽnemd n dɩk Masedoan tẽng sor.</verse>
				<verse number="14">Wẽnd paam barka! Bãmb tũnuga Krista n peeg tõnd tɩ d pʋgd d Tãnsoab sẽn tõog a bɛɛba la d yelgd zĩig zãnga bãmb bãngrã yũ-noogo.</verse>
				<verse number="15">Wẽnd nifẽ, tõnd sɩd yaa Krista yũ-noogo, sẽn paam b fãagra sʋka wa sẽn na n kong-bã.</verse>
				<verse number="16">Bogr a ye yĩnga yũuga yaa kũum yũugu n wat ne kũum. Bogra to wã yĩnga, yũuga yaa vɩɩm yũugu n wat ne vɩɩm. La ãnda n tõe tʋʋmd a woto?</verse>
				<verse number="17">Tõnd ka ya wa neb wʋsgo sẽn pund koom n paasd Wẽnd gomda ye, ayoo! D yaa neb sẽn pelg b sũuri, n gomd ne Krista sɩda, Wẽnd taoore, wa neb sẽn deeg b tʋʋmda Wẽnd nengẽ.</verse>
			</chapter>
			<chapter number="3">
				<verse number="1">La d le sɩngdame n lʋɩɩsd d meng taoor bɩ bõe? Sãnd ka wẽnd yaa pakre ne-do, wa sẽn ya pakr ne neb kẽere, tɩ d yiis d tʋʋm-sõnga kaset sɛb n wilg yã, bɩ d deeg d tʋʋm-sõnga kaset sɛb yãmb meng nengẽ?</verse>
				<verse number="2">D tʋʋm-sõnga kaset sebr yaa yãmb mense, yaa sebr sẽn gʋls y sũurẽ, sebr ned fãa sẽn zãad la a karemnẽ.</verse>
				<verse number="3">Vẽeneg fas, yãmb yaa Krista sebre b sẽn kõ-do. Ka sebr sẽn gʋls wa sɛb a taaba ne gʋlsg ko-sablg ye, gʋlsa ne Wẽnd Vɩɩga Vʋʋsem; pa gʋls kug peesem zug ye, yaa yĩn-gãongẽ, yaa sũurẽ.</verse>
				<verse number="4">D sũura sẽn ya kɛgeng woto Wẽnd taoorã, yaa Krista yĩnga.</verse>
				<verse number="5">Tõnd meng ka tõe n yeel tɩ bũmb tol n beeme n yit tõnd nengẽ ye, ayoo! D tõog buud fãa yita Wẽnnaam nengẽ.</verse>
				<verse number="6">Wẽnd n kɩt tɩ d lebg b Zood paalga tʋʋm-tʋmda. Zooda yaool n ka zood ning sẽn tar-a a kaset sebr zuga ye, zooda yõga ne Wẽnd Vʋʋsem. Sebra waa ne kũum tɩ Vʋʋsma wat ne vɩɩm.</verse>
				<verse number="7">Zood ning sẽn tar-a a kaset kug peesem zug la sẽn waa ne kũuma, paamame t'a siginda yãend pẽgr kãsenga al tɩ Israyɛl kamba da pa tõe n ges a Moyiiz nenga sẽn da yãgd ne ziir ninga ye. A ziira yaool n da yaa bũmb sẽn ka na n kaoos n sɛ ye.</verse>
				<verse number="8">Zood ning sẽn yõg ne Wẽnd Vʋʋsma, zood kãng Siginda ziir kõn yɩɩg sɩda?</verse>
				<verse number="9">Tʋʋmd ning sẽn baas-a ne ninsaalb paalgrã sã n kõ a tʋʋm-tʋmda ziiri, sẽn tũ a soab wilgri tɩ zemsg zamaana yalsã, nin-kãng soab pẽgr kõn yɩɩg sɩda?</verse>
				<verse number="10">Ayoo! D kõn yals n mak b ziira ne taab ye tɩ pipi ziira pʋs n ka yɩ zɩɩr meng ye.</verse>
				<verse number="11">Bũmb sẽn ka na n kaoos n loog sã n puk ne ziiri, bũmb ning sẽn pa loogdã ziira kõn yɩɩg sɩda?</verse>
				<verse number="12">D sẽn paam saagr a woto fãa kɩtame tɩ d zĩi n ka bʋʋd fɩ.</verse>
				<verse number="13">D ka ya wa a Moyiiz sẽn da kong n bao peend n lud a nengã, n zoet tɩ Israyɛl kamb na n wa yãend sẽn ka tõe n ka sɛ wã sɛɛbo.</verse>
				<verse number="14">A Israyɛl kamba yama kell n paa lika. Al n tãag rũnda menga, f sã n karemd zood kʋdga sebre, f neeme tɩ peenda ket n ludame. A pa lak ye, tɩ Krista bal n lakd peend kãnga.</verse>
				<verse number="15">N-ye! Sẽn ta ne rũnna, a Moyiiz sebra kareng wakato, yaa wa peend la b gãnegd b sũurẽ.</verse>
				<verse number="16">Ya f sã n kẽ Soaala bal la peenda lakda.</verse>
				<verse number="17">Soaala la Vʋʋsem: tʋʋmd a ye; la Soaala Vʋʋsem sẽn be zĩig ninga, be la burkĩndlem be.</verse>
				<verse number="18">Tõnd fãa sẽn doog d neng t'a tʋʋsd Soaala pẽgrã wa nin-gɛtgã, tõnd lebga b wẽnego la d wẽnega pãng tara paasgo n dabda, ne Soaala Vʋʋsma.</verse>
			</chapter>
			<chapter number="4">
				<verse number="1">Woto wã, tõnd sẽn paam tʋʋmd kãng ne Wẽnnaam nimbãan-zoeere sẽn maneg tõndo, tõnd ka mi tadgr ye.</verse>
				<verse number="2">D basda yãnd la zoe-nif buud fãa, n zoet zãmbo la zirẽ-beedo, Wẽnnaam Koɛɛgã mooneg pʋgẽ. D sẽn baood bala, yaa sɩda puki tɩ ned ning fãa sẽn yaa pʋ-peen-neda bãmb taoore bɩ a pẽg tõndo.</verse>
				<verse number="3">D sẽn moond Koɛɛg ninga sã n ket n ka vẽenega, yaa ne neb niyns sẽn kẽed-b moogã la a ka vẽenega.</verse>
				<verse number="4">Yaa pʋ-to-nebã: zamaana soaal sẽn sob b rãmb yama tɩ b pa ne Krista Koe-nooga sẽn yãgd ne ziir ningã.</verse>
				<verse number="5">D zãmsga pʋgẽ, ka tõnd menga yell la d goamd ye. Yaa Krista a Zezi sẽn ya Soaala la d wilgd yãmba; tõnd yẽ yaa yãmb sõgen-kamba, a Zezi yĩnga.</verse>
				<verse number="6">Wẽnd ning sẽn kõ noore, tɩ vẽenem pusg lik pʋga, yaa bãmb vẽenem n pusg tõnd sũya tɩ d tõe n wilg neb a taaba, Wẽnnaam pẽgr d sẽn yãend t'a yãgd ne Krista nenga.</verse>
				<verse number="7">D zɩta yõod a woto fãa ne d yĩn-koamsã, d yĩn-tãndã. Dẽ me n kɩt tɩ d mi vẽenega tɩ tõnd pãnga yita Wẽnnaam nengẽ, a ka tõnd meng pãng ye.</verse>
				<verse number="8">B tara tõnd n tabd zĩis fãa la d nan ka beds ye. D zĩime n tar saagre la d yam nan ka lak ne d meng ye.</verse>
				<verse number="9">B tara d yaoolgo la Wẽnd nan ka yi d poorẽ ye. B lub-d la tẽnga la b nan ka yiis-d moog ye.</verse>
				<verse number="10">Sẽn na n yɩlẽ t'a Zezi vɩɩma puk tõnd me yĩngẽ, tõnd me sakda zĩis fãa la wakat fãa a Zezi kũuma namsgo.</verse>
				<verse number="11">D nan pa ki ye, yaa sɩda, la yaa wakat fãa la b namsd tõnd a Zezi yĩnga la namsga seka a na kʋ-do. Yaa woto me la a Zezi vɩɩma pukd vẽenega tõnd yĩn-kiidgẽ.</verse>
				<verse number="12">Tõnd nengẽ kũuma tʋmda a tʋʋmde la yãmb nengẽ yaa vɩɩm n tʋmd a tʋʋmde.</verse>
				<verse number="13">Tõnd tara yam ning tẽeb sẽn kõt a soaba wala sẽn gʋlse: «M tẽeme, la yaa rẽnd yĩng la m gom yã.» Tõnd me tẽedame la yaa rẽnd yĩng la d gomda,</verse>
				<verse number="14">n miẽ tɩ sẽn vʋʋga Soaal a Zezi wã na n vʋʋga tõnd me ne bãmba la b yals tõnd ne yãmba b sɛɛgẽ.</verse>
				<verse number="15">La rẽ fãa yaa yãmb yĩnga, tɩ wʋsg gale ne Wẽnd kũuni, tɩ bark pʋʋsga gale neb wʋsg nengẽ, Wẽnd pẽgr yĩnga.</verse>
				<verse number="16">Yaa rẽnd me yĩng la d raooda ka boogd ye. Ayoo! Yĩnga pãng sã n tar boogre n dabda, d sɩɩga rẽnd tara paasg beoog-beoog fãa.</verse>
				<verse number="17">Daar a wãn namsg segenda tõnd yĩnga, pẽgr sẽn kõn sɛ, pẽgr sẽn zʋʋg saagre.</verse>
				<verse number="18">D sẽn saagd n yɩɩdã, ka nif sẽn tõe n yãend ye. Nif sẽn ne ka zɛɛd sɛɛb ye. Nif sẽn pa ne wã n ka sɛt lɛ-lɛ.</verse>
			</chapter>
			<chapter number="5">
				<verse number="1">Tõnd sẽn mi, yaa tɩ zãnd ning tõnd sẽn be a soab tẽngrã, tẽng zug ka, sã n wa sirgi, doog a to n be arzãna, Wẽnnaam sẽn segl d yĩnga; roog sẽn kõn sirg abada, sẽn ka ninsaalb nug tʋʋmde la sẽn zao yĩngri.</verse>
				<verse number="2">D zĩi ne nintãm tẽng zug rooga pʋga n dat ne d sũur fãa tɩ yĩngr dooga me n dogl a zugu.</verse>
				<verse number="3">La rẽ yaa d sã n dat tɩ b wa mik tɩ d ka zĩ d zaala, d yera fuugu.</verse>
				<verse number="4">D zĩi d tẽng zug rooga pʋga n tar waasgo la yɩɩre; yaa rẽ me la d dat fuuga yeelgre n yɩɩd a yeegre; d datame n yeelg fuug a yiib soabã n bʋʋg pipi soabã, tɩ vɩɩma rɩ sẽn tõe n ki a soabã.</verse>
				<verse number="5">Yaa Wẽnd meng n togl tõnd so-kãnga tɩ bãmb meng n lembd tõnd a Vʋʋsem Sõng kũuni.</verse>
				<verse number="6">D sũur kegma, ba d sã n mi tɩ kaoos yɩnga ne yĩng ning d sẽn zĩ ne a soaba zãagda tõnd ne Soaalã.</verse>
				<verse number="7">D kẽnda ne tẽebo, ka ne d nina vẽenem ye.</verse>
				<verse number="8">Tõnd sũur kegmame tɩ d datẽ meng n bas d yĩn-kãnga n tɩ yegl Soaala.</verse>
				<verse number="9">Dẽ n so tɩ d vɩ ne d yĩngã bɩ d yeeg-a lame n base, d sẽn baood la Wẽnd daab maaneg bala.</verse>
				<verse number="10">D sẽn ya a soab fãa, d na n yaasa d kãre bʋʋda raare tɩ ned kam fãa reeg a tʋʋm keoore, tʋʋmd ninga a sẽn tʋme, a sẽn da waa n ket ne a yĩnga, a tʋʋm sõng wala a tʋʋm wẽnga.</verse>
				<verse number="11">D sẽn zoet tɩ d Soaala waoogr na n wa pa sãoog yĩnga, d modgdame tɩ ninsaalba reegd d saglgo. Sã n ya ne Wẽnde, d miime tɩ d yɛsa d kãr bãmb taoore la d tẽedame tɩ d sũura me rɩga pɛɛlg fas bãmb taoore.</verse>
				<verse number="12">Ka lʋɩɩs d meng taoorã la d rat n le sɩng ye, d wilgd-y lame bala bũmb ning sẽn be d nengẽ tɩ y zug tõe n zẽk ne tõndo la woto y na lub sẽn ka baood b meng pẽgre ne sẽn solg sũurẽ, n baood-a ne sẽn puk yɩnga.</verse>
				<verse number="13">Sɩda d sã n gomame waa d yika gãeemdo, yaa Wẽnd yĩnga; d sã n gomd tɩ tũudẽ, yaa yãmb yĩnga.</verse>
				<verse number="14">A Zezi Krista nonglem rɩdgd-d lame tɩ d tags tɩ nin-yend sã n ki neb fãa yĩngã, fãa n naag n ki.</verse>
				<verse number="15">B sẽn ki fãa gill yĩngã, yaa sẽn na n yɩlẽ tɩ sẽn vɩ-ba da le vɩɩnd d mens yĩng ye, b vɩɩnd sẽn ki-a la sẽn vʋʋg-a b fãa yĩnga.</verse>
				<verse number="16">Woto wã d ka le ne ned ba a ye ne ninsaal nif ye. Ba sã n da yaa ne d nin la d da bãng Krista, ka boto marsã la d le get-b ye.</verse>
				<verse number="17">Ned sã n kẽ Krista a lebga nin-paalle, nin-kʋdga menemame tɩ paalla led a zĩiga.</verse>
				<verse number="18">La fãa yita Wẽnd nengẽ, bãmb tũu Krista maasem n maneg tõnd yell ne bãmba la b kõ-d la maneg taab yell ne tʋʋmd ning d sẽn deeg b nengẽ wã.</verse>
				<verse number="19">Yaa Wẽnd meng n da tũ Krista n wẽnemd dũniya neng n le tees b menga; b basa ninsaal beegr taale la b kõ tõnd zelemd sẽn na n gom n maneg d taab yelle.</verse>
				<verse number="20">Tõnd tʋʋmd yaa d deeg Krista zĩiga. Yaa wa Wẽnd sagenda ne tõnd noore. Yaa rẽ la d kot-y, Krista yĩnga, tɩ y maneg y yell ne Wẽnde.</verse>
				<verse number="21">Ned ning sẽn ka maana yel-wẽndã, yẽ soab basame tɩ b tʋk-a yel-wẽnd zɩɩb, sẽn na n yɩlẽ bala tɩ Wẽnd tũ a maasem n pids tõnd ne b sõmblem.</verse>
			</chapter>
			<chapter number="6">
				<verse number="1">Tõnd sẽn ya Wẽnd tʋʋm-tʋmdba, tõnd wɩngda ne yãmba tɩ y da sãam Wẽnnaam kũuna b sẽn kõ yãmba ye.</verse>
				<verse number="2">Yaa bãmb meng n yete: «Barka daare mam deega f kosgo, fãagra raare, mam sõnga foom.» Barka raar la rũnna, fãagra raar la rũnna.</verse>
				<verse number="3">Woto tõnd ka rata tɩ d manesem rɩgl kugr tɩ ned lak n lʋɩ tɩ b wa sãbs tõnd tʋʋmda ye.</verse>
				<verse number="4">D sẽn pa rat tɩ b sãbs-dã, d modgda d manesem fãa pʋgẽ, n wilg tɩ d yaa Soaala tʋʋm-tʋmdba. D modgdame n sak lengr daar fãa, n sak sũ-beedo la yɩɩre,</verse>
				<verse number="5">n sak pãbre, n sak roog kõom, n nams zab-kaoodb nusẽ, n sak yaamse, n bas gõeem, n bas rɩɩbo;</verse>
				<verse number="6">d modgda ne pʋ-peelem, ne bãngr baoobo, ne sũ-tõogo, ne taab sʋk ningri, ne yam sõng baoobo, ne taab nonglem akɩka,</verse>
				<verse number="7">ne sɩd togsgo, ne Wẽnd pãng bõsgo; d modgda ne sõmblem zab-teed baoobo, zab-teed sẽn zãad n digd bɛɛba, zab-teed sẽn zãad n ligind bɛɛba.</verse>
				<verse number="8">D sakda waoor wala paoore, yʋ-sõng wala yʋ-beedo. B rõt-d la zirẽ-beedo tɩ d yaool n togsd sɩda,</verse>
				<verse number="9">b get-d la wa neb sẽn ka yʋʋre, tɩ d yʋʋr yaool n sãt zĩig zãnga, wa neb kũum sẽn yãk raare tɩ d vɩɩma wɩɩd ne pãnga; wa neb sẽn tog ne kaase la d yaool n ka kiid ye;</verse>
				<verse number="10">wa neb sẽn zĩ ne sũ-sãamse, tɩ d noor yõgemd daar fãa; wa naong rãmba tɩ wʋsg yaool n tũud tõnd n lebgd arzɛk rãmba; wa nug sẽn ka zãad rãmba, tɩ d yaool n tar fãa.</verse>
				<verse number="11">D ka gom-y ne zoe-nif ye, Korẽnt dãmba, d laka d sũur zãng n wilg yã.</verse>
				<verse number="12">D sũurẽ wã weer be y yĩnga, ya y meng sũurẽ la weer paoogda.</verse>
				<verse number="13">Lebs-y tõnd d yel-sõmde; m gomda ne yãmb wala m kamba, m kot-y lame tɩ y pak y sũura yalengo.</verse>
				<verse number="14">Da lagem-y ne bu-zẽmbã n dɩk so-yɛng ye. Bõe n be sẽn baood-a sõmblem la sẽn baooda wẽng sʋka, vẽenem ne lik sʋka?</verse>
				<verse number="15">Sɛdg bʋg buud n tõe n sede Krista ne a Beliar sʋka? Sẽn tẽed-a la sẽn ka tẽed-a lagemda taab bõe yĩnga?</verse>
				<verse number="16">Wẽnd dooga maanda a wãn n wa lebg wẽn-naandsa rẽnna? Tõnd yẽne la Wẽnd vɩɩga roogo tɩ b meng n yeele: «M na n ti-la m doog bãmb sʋka la m na n zĩnd n paka bãmba. M na yɩ b Wẽnd tɩ bãmb yɩ m neba.»</verse>
				<verse number="17">Dɩlla welg-y mens ne nin-bãmba, bas-y-b kɛɛnga. Da sɩɩs-y bõn-dẽgd buud ye tɩ m zaka noor na pak y yĩnga.</verse>
				<verse number="18">M na yɩ Ba y yĩnga tɩ y me yɩ m kom-dibli la m kom-pugli — Pãng-Soaba-Wẽnd n yeele.</verse>
			</chapter>
			<chapter number="7">
				<verse number="1">Tõnd sẽn paam kãab nood a woto fãa, m kom-sõma, d sõng tɩ d yĩnga la d yama lak ne rẽgd buud fãa, d zoe Wẽnnaam la d baas d tʋʋmna, d sõmblem baoob tʋʋmna.</verse>
				<verse number="2">Pak-y y sũurã d yĩnga. Ned ba a ye ka rɩ bõne d nengẽ ye. Ned ba a ye ka lebg naongo, tõnd ka rɩ ned ba a ye paoong ye.</verse>
				<verse number="3">M pa gomd woto n dat n ning y taal ye. M zoe n togs-y lame tɩ y vɩ bɩ y ki yã, y paada tõnd nonglem pʋgẽ.</verse>
				<verse number="4">D sũur kegma ne yã la d zug zẽka wʋsgo; y maasa d sũuri al tɩ ba ne d sen tar toogã, m sũ-nooga ket n pida zãnga.</verse>
				<verse number="5">D taa Masedoan la pems maasg ka wẽ d yĩnga ye. D yãee lengre zĩig zãnga. Yɩnga yɩɩ maoore tɩ pʋgẽ ya rabeem.</verse>
				<verse number="6">Wẽnd sẽn maasd nimbãan-dãmb sũuri, n maag tõnd dẽnna ne a Tit waoongo.</verse>
				<verse number="7">Ka a waoonga bal ye, yaa yẽ me sẽn leok t'a yãenda sũ-noog y sʋka. A wilg-d lame tɩ y gũud-d la ne y sũur fãa; a wilg-d lame tɩ y sũur sãama y sẽn ka yãend tõndã; a wilga y sẽn da rat neer ning fãa ne tõndo, la woto wã mam nengẽ yɩɩ sũ-noog ne sũ-noogo.</verse>
				<verse number="8">Sɩda m sebrã sã n sãam y sũuri me, ad-y rẽ pa sek mam lɛɛg n zab ne m meng marsa ye; tõe tɩ m zaba ne m menga a wakatẽ tɩ m mi tɩ sebrã kõ-y la sũ-sãanga, ba sũ-sãanga sã n ka kaoose.</verse>
				<verse number="9">La marsã m sũur noomame. Ka y sũ-sãangã n wa ne mam sũ-nooga ye, yaa m sẽn yãe t'a waa ne y tuubgu. Yãmb sũ-sãangã yaa Wẽnd sẽn dat a soaba buudu; tõnd ka maan bũmbu n wa ne-a ye.</verse>
				<verse number="10">Sũ-sãang wa Wẽnd sẽn dat a soaba buudu wata ne tuubgu n manegd yelle la woto wã a ka bõn-wẽng ye. Yaa sũ-sãang wa zamaana rãmb sẽn mi a soabã n wat ne kũum.</verse>
				<verse number="11">Ad-y y sũ-sãang sẽn naag ne tuubgã tʋma tʋʋm-sõma y sũurẽ. Ad-y y sẽn yãgd marsã n na n bao yella sore, — bõe la m gomd woto? — Ad-y y sẽn pa rat n dɩ a taale, n sãbsda wẽnem, ad-y y sẽn zoet rabeem ne a maanego; ad-y y sẽn tʋl m yãabo, ad-y y sẽn tʋl neere, ad-y y sẽn gẽesd sɩbg-sõngo. Y wilga sõmb-sõmbo tɩ yell kãnga pʋgẽ y ka lʋɩɩs y toog ye.</verse>
				<verse number="12">Dɩlla m sã n gʋls-y sebre, ad-y ka bɛɛgda, ad-y ka b sẽn beeg a soaba me yĩng ye. Yaa sẽn na n yɩlẽ bala tɩ y nonglem kãsenga ne tõnd puk Wẽnd taoore.</verse>
				<verse number="13">Yaa rẽ n maas d sũuri. La sũ-noog sẽn yɩɩd rẽ n waa n paase: ya a Tit sũ-noogã, t'a yama gãanda y fãa poorẽ.</verse>
				<verse number="14">M sã n saag, yẽ taoore, n pẽg m meng bifu yãmb poorẽ, dẽn ka bũmb sẽn wat ne m yãnd ye. M sẽn minim n togs sɩd bũmb fãa poorẽ, m sẽn togs bũmb ning a Tit poorẽ wã me yɩɩ sɩda.</verse>
				<verse number="15">La woto a nonglem ne yãmb le paasame t'a tẽega y fãa sakr sẽn yɩ a soaba, a tẽega y sẽn deeg-a ne rigbu la sulg-m-menga.</verse>
				<verse number="16">M sũur nooma m sẽn tõe n teeg-y bũmb fãa pʋgẽ.</verse>
			</chapter>
			<chapter number="8">
				<verse number="1">M saam-biisi, d wilgd-y la kũun ning Wẽnd sẽn kõ Masedoan Tigengu.</verse>
				<verse number="2">Ne b namsga sẽn yɩ ka tɛka, b kɛ-la b sũ-noog kãsenga la b naonga sẽn yɩ naong menga pʋga n yiis b kõo-n-da-kees kũuni.</verse>
				<verse number="3">M kõta kaset tɩ b kõo ne yamleoogo wala b pãng sẽn tõe la sẽn yɩɩg b pãng menga.</verse>
				<verse number="4">Bãmb meng n kos tõnd ne dɩdgre tɩ bas-ba tɩ b naag n sõng nin-sõma wã.</verse>
				<verse number="5">B kõome tɩ yɩɩg d sẽn da tẽeda tɩ yaa b mens la b reng n dɩk n kõ Wẽnde, la tõnd me, Wẽnd poore, ne Wẽnd sõngre.</verse>
				<verse number="6">Dẽ n kɩt tɩ d kos a Tit t'a sõnge, tɩ kũm-taab-nimbãanega tʋʋmde a sẽn sɩng yãmb sʋka, baas neere.</verse>
				<verse number="7">Y sẽn wɩngd sõma ne bũmb faa wã: ne tẽebo, ne goam, ne bãngre, ne tʋʋmde, ne nonglem, wa tõnd sẽn wilg yãmb a soabã, bɩ y wɩng woto me ne taab sõngre.</verse>
				<verse number="8">Ka noor la m kõt-y ye, m datame bal tɩ y sẽn wɩngd ne taab sõngrã wilg tɩ y sɩd tara taab nonglem akɩka.</verse>
				<verse number="9">Yãmb mii neere Soaal a Zezi Krista ne b kõt yaarã. B sẽn da ya arzɛk soaba b lebga naong soab tõnd yĩnga la woto b naonga lɛɛg n pidsa tõnd ne arzɛka.</verse>
				<verse number="10">Dɩlla yaa saglg bala la m kõt yãmba la wã n tog ne yã tɩ yãmb n deng neba fãa rɩẽ, n tags tʋʋmd kãng yelle la y sɩng-a.</verse>
				<verse number="11">Baas-y tʋʋmda marsã wala y sẽn da rat ne sũur ningã la ne pãng ningã.</verse>
				<verse number="12">Fo sũura raab sã n pidi, f sẽn wat ne bũmb ning fãa yɩta bõn-sõngo tɩ ka fo sẽn ka tara la b na n ges ye, yaa fo sẽn tarã.</verse>
				<verse number="13">Pa yet tɩ y kõ y taab la y zĩnd ne naong ye; neera la ned fãa paoong zeng a to rẽnna.</verse>
				<verse number="14">Yãmb paoonga n dɩlgd bãmb naong rũnna, la raar a to tõe tɩ b me paoong wa lek yãmb sãoogo. Woto la zem-taab zĩndida.</verse>
				<verse number="15">Yaa woto la b gʋlsyã: Sẽn deeg-a wʋsgo ka paam tɩ yõsg ye, la sẽn deeg-a bilf me ka yãe tɩ paoog-a ye.</verse>
				<verse number="16">Wẽnnaam paam barka, bãmb sẽn yãnga a Tit nonglem ne yãmba!</verse>
				<verse number="17">A saka m boolle. A sũura nonglem sẽn kɛɛd n yɩɩd pĩnda, a kõ-la a meng yam n na n wa y nengẽ.</verse>
				<verse number="18">D yãka d saam-biig a ye t'a yãag-a; kristneba fãa pẽgda nin-kãng sẽn tʋm tʋʋmd ninga Koe-nooga yĩnga;</verse>
				<verse number="19">la ka rẽ bal ye, yaa kristneba fãa n yãk-a t'a yãag tõnd d so-toaka pʋgẽ, n naag n yãend y vaag-n-kõ zãnga sẽn wat ne Soaala pẽgr ninga la a naag n yãend tɩ yɛla me tũu wa d sẽn date.</verse>
				<verse number="20">D maana woto tɩ d ka rat tɩ ned wɩd tõnd ligd kãnga sẽn labsa poorẽ ye: sɩd lebga zɩɩb meng la b tʋk-do.</verse>
				<verse number="21">Ka Wẽnd taoor bal la d baood tɩ d yɛla tũ sor ye, yaa ninsaalba me taoore.</verse>
				<verse number="22">D saam-biig a to la d paas bãmb b yiibã; d yãenda naoor yaka la bũmb wʋsg pʋgẽ tɩ nin-kãng tara tʋʋmda sũuri; so kãngã, a le wɩsg a meng n yɩɩda, a pʋg sẽn peel ne-y yĩnga.</verse>
				<verse number="23">Sã n ya a Tit, yẽ yaa mam tũud-n-taaga la m sõangd yãmb sʋka; sã n ya saam-biis a taabã, yaa Tigengã, Krista zu-zẽkrã, n yãk-ba.</verse>
				<verse number="24">Wilg-y-ba, tẽedba fãa taoore, y nonglma sẽn ta zĩig ninga la sẽn tũ ne bũmb ning tɩ d tar zu-zẽkre y fãa gill poorẽ.</verse>
			</chapter>
			<chapter number="9">
				<verse number="1">M pa na n nams n gʋls yãmb saam-biisa sõngra poorẽ ye.</verse>
				<verse number="2">M miime tɩ yaa ne y sũur fãa la y baood nin-sõma wã sõngre la m goma y yelle ne Masedoan dãmb n pẽg yãmba; m togsame tɩ yaa al dɩẽ woko la Akayi tẽng segl n sɛ. Yãmb modgra kõo neb wʋsg sũ-keelem.</verse>
				<verse number="3">M na n deng n tʋma m saam-biisã tɩ mam sẽn pẽg yãmba da wa yɩ zirẽ-beedo la b mik tɩ yãmb segl n sɛɛme wa mam sẽn yeelã.</verse>
				<verse number="4">Ka rẽ Masedoan dãmba sã n tũ maam n wa ling yãmba, m sẽn tãoosd raooda na n lebga yãnde; na yɩ yãmb dẽnd n yɩɩda.</verse>
				<verse number="5">Dẽ la m tʋlg yã tɩ d saam-biisa reng taoore tɩ y segl y sẽn dat n kɩs bũmb ningã tɩ beed ka naag ye, la b yãend tɩ y kõta ne y sũuri.</verse>
				<verse number="6">Gese, kʋɩɩm sã n zoe bʋdb toogo, a na n tigsa ka-faado la ned ning sẽn bʋta ne sũuri yaa bark buud fãa la a tigsda.</verse>
				<verse number="7">Bɩ yãmb ned kam fãa tũ a sũur yalem n kõ a sẽn tare la a ra maan wala a ka kõt ne yamleoog ye, wala yaa moadeg ye. Sẽn kõt-a ne yamleoog la Wẽnnaam nonga.</verse>
				<verse number="8">Bũmb zãnga Wẽnd meng tõeeme n pids yãmb ne sõm buud fãa, al tɩ y tar wakat fãa, la bũmb fãa pʋgẽ sẽn sek y vɩɩma n tol n kell, tɩ yãmb me rɩk rẽ n maan yel-sõmde.</verse>
				<verse number="9">Yaa woto la b gʋls yã: «Zĩis fãa b maanda sõm bala, b kõo naong rãmba, b sõmblem kõn sɛ abada.»</verse>
				<verse number="10">Wẽnd sẽn kõt ka-koaad ka buud sẽn na n bʋde, la bur sẽn na n dɩ, b na kõ yãmb a yiiba fãa, la y sõmblema na n woma biis zembala.</verse>
				<verse number="11">Y arzɛka sã n paase, y na tũ rẽ n lebg kõt yaar dãmba, la tõnd me na tũ y kõt yaarã n sõng tɩ neba fãa wɩng ne Wẽnd bark pʋʋsg kãsenga.</verse>
				<verse number="12">Ka nin-sõma wã bal nimbãaneg la y kũmd ne kũun-sõng a woto ye, kũuna le wata ne Wẽnd bark pʋʋsg neb ka tɛk nengẽ.</verse>
				<verse number="13">Kũuna wilgd-b-la yãmb sẽn ya neb niynsi la b pẽgda Wẽnnaam b sẽn bãng tɩ yãmb sɩd tũuda Krista Koe-noogã. B pẽgd-y lame yɛsa tɩ y sẽn kõt n pa keesdẽ wã, pukda y zood ne nin-sõma wã la ne tõnd me.</verse>
				<verse number="14">B sã n pʋʋsd yãmb yĩnga, lebga b me wilg b nonglem ne yãmba, b sẽn yãend bark ning Wẽnd sẽn sudg yãmbã.</verse>
				<verse number="15">Wẽnnaam paam barka tɩ b kõ-d la kũuni sẽn yɩɩd noor toagsg!</verse>
			</chapter>
			<chapter number="10">
				<verse number="1">N-ye! Sẽn kot-a yãmbã, Krista sẽn bʋgs la b ya nin-noang yĩngã, yaa mam meng a Pol, rao ninga sẽn ka tar võore a sã n be yãmb sʋka, t'a sã n yaool n zãr bɩ a ya nin-toaaga,</verse>
				<verse number="2">maam n kot-y: sõng-y tɩ m sã n wa bɩ m da yik zʋg toaag ning m sẽn dat yik ne neb kẽera ye. Bãmb dãmb tẽedame tɩ m manesma tũuda ninsaalb rẽnna.</verse>
				<verse number="3">Tõnd vɩɩ dũni wã pʋga, yaa sɩda, la tõnd ka zabd ne dũni rãmba zab-teed ye.</verse>
				<verse number="4">N-ye! Tõnd zab-teeda ka zamaana rãmb dẽnd ye, Wẽnd n kõ-b tõndo, b meng yĩnga, la d tõe n tusa tãnsoben-doog buud fãa n lubi.</verse>
				<verse number="5">Sẽn maand-b wa b ka mi Wẽndã, tõnd n lubd bãmb dãmba sɩlem la b tɩtaam, tõnd n gõdgd yam buud fãa n loe ne Krista tẽebo.</verse>
				<verse number="6">Yãmb tũudma sã n lebg neer zãnga, d na yik n zab la d sɩbg kɩɩsd fãa.</verse>
				<verse number="7">Ade, ned sã n beẽ n tẽed tɩ Krista n so-a, a bãng rũnna la beoog tɩ Krista n so yẽnda, la Krista n so tõnd me.</verse>
				<verse number="8">Yãmb sõmblem paasg yĩnga, ka y bõna yĩng ye, d paama tõog Soaala nengẽ la d sã n pẽgd d meng tɩ loog, yãnd ka tar m ye.</verse>
				<verse number="9">M ka rat n maan wa m baood n na n fʋʋsa yãmb ne m sɛba ye.</verse>
				<verse number="10">B yetame tɩ m sɛba pʋga m yaa gãndaoogo la nin-toaaga la m sã n yɛs y taoore m ka tar yaoko la m ka mi goam ye.</verse>
				<verse number="11">Bãng-y nere tɩ d sẽn be yɩɩg n ya a soab ne d goama, d sã n pẽnege, yaa d tʋʋma n na n wilg tɩ d ka teem ye.</verse>
				<verse number="12">M pa kɩɩs tɩ m kõn saag n zeng m meng bɩ m mak m meng ne neb kẽer ye. Bãmb dãmb sẽn baood yaa b lʋɩ b taab taoore. B sẽn pa rʋʋsd ned a to n ta b sẽn yals b meng zĩig ningã, b yaa yalemse.</verse>
				<verse number="13">Tõnd yẽ kõn saag n pẽg d meng tɩ loog ye. Tõnd tũuda sor ning Wẽnd sẽn wilg tõnd tɩ d dɩk n ta yãmbã.</verse>
				<verse number="14">D ka na n tũ sor a to wala sor ning d sẽn dɩka ka taas tõnd yãmb nengẽ ye. D taame menga ne Krista Koe-noogo.</verse>
				<verse number="15">Tõnd pa na n pẽg d meng tɩ loog ne d taab tʋʋm ye la d saagdame tɩ y tẽeba sẽn yẽrgd n dabd taoorã, d na waa n lebg y zu-zẽkre wa sẽn yɩ zĩisa taabã.</verse>
				<verse number="16">D na n gãndga yãmb tẽngã n moon Koe-nooga zĩis a taaba, la kõn le yɩ ned a to toaagẽ, la kõn le yɩ ne neb a taab sẽn tʋʋm n dɩglẽ, la d na n pẽgd d meng ye.</verse>
				<verse number="17">Ned sã n baood a pẽgre, bɩ a bao-a Soaala nengẽ.</verse>
				<verse number="18">Ad-y ka ned ning sẽn pẽgd a meng n ya nin-kãseng ye, yaa Soaala sẽn pẽgd a soaba.</verse>
			</chapter>
			<chapter number="11">
				<verse number="1">Y sã n tõe n sak tɩ m maan wa gãeeng bɩ y sak waare!</verse>
				<verse number="2">Mam sẽn nong yãmb ne sũ-kiir ningã, yaa ne Wẽnd meng nonglem; m dɩka yãmb n kõ sɩd a ye; m peega yãmb wa pug-bĩngri n tɩ kɩs Krista.</verse>
				<verse number="3">La rabeem tar-m lame, m zoeta y na n wa maan wa a Awa sẽn sak waafa sɩlem goama, tɩ y sũya wa rẽgem, tɩ y sãam y pʋ-peelem ne Krista.</verse>
				<verse number="4">M neeme tɩ ned ninga fãa sẽn wa-a yãmb nengẽ t'a na n wilga yãmb Zezi a to, sẽn ka tõnd sẽn wilg a soabã, bɩ a gom Vʋʋsem Sõng a to sẽn ka yãmb sẽn zoe n paam a soabã, bɩ a moon koɛɛg a to sẽn ka Krista rẽnna, yãmb deegda yẽ soab neere.</verse>
				<verse number="5">Mik m pa tagsd tɩ nin-bãmb sẽn tẽed tɩ b yɩɩda tʋʋm-tʋmdb a taabã, m pa tẽed tɩ b sãoo maam ye.</verse>
				<verse number="6">Ba mam sã n ka goam-goamda, ne bãngr yẽ sẽ, m ka paood ye; d wilg-y la y nifẽ, ne bũmb wʋsgo sẽn yɩ vẽenese.</verse>
				<verse number="7">Dɩlla m kongra bee yɛ? Mam sẽn moon yãmb Koe-noogã n pa tol n bao yõoda bɩ bõe? Bɩ mam sẽn sak n yaal m menga n na n zẽk yãmbã?</verse>
				<verse number="8">Yaa saam-biis a taab paoong la m deeg n dɩlg m menga, n tõog n sõng yãmba.</verse>
				<verse number="9">M sẽn ta y nengẽ tɩ bũmb paoog-ma m ka lebg yãmb ned ba a ye zɩɩb ye, yaa Masedoan saam-biisi n yaoog-m. M pa tʋlg, ba vugr menga, n kos yãmb sãando la m kõn saag abada.</verse>
				<verse number="10">Sɩd wa Krista sẽn ya m kasetã, m zug kõn sulg Akayi tẽn-tõre, yell kãnga poorẽ ye.</verse>
				<verse number="11">La rẽ ya m sẽn pa nong yãmba bɩ? Ayoo! Wẽnd mi tɩ ka boto ye.</verse>
				<verse number="12">M na kell n maan boto tɩ neb niyns sẽn baood-b n na n kõ b meng bʋʋm, n gomd tɩ b maana wa tõndã, bɩ b ra tõog n paam bʋʋm ye.</verse>
				<verse number="13">Nin-bãmb ka tʋʋm-tʋmdb akɩk ye, yaa rɩ baoodb sẽn belg tɩ b yaa Krista tʋʋm-tʋmdba.</verse>
				<verse number="14">La rẽ ka tog n yɛɛs-d ye tɩ Sʋtãan meng mi n wẽnda malɛk ne a vẽenem.</verse>
				<verse number="15">Dɩlla Sʋtãana neba sã n yet tɩ yaa Wẽnd sõmblema la b pʋgda, bɩ d da yɛɛs ye. D bãng bala tɩ b kũuma na n wẽnega b vɩɩma: bõn-wẽnga.</verse>
				<verse number="16">M le yet-y lame, da mams-y maam wa gãeeng ye; la rẽ sã n noom-y bɩ y bas tɩ m sɩd yɩ gãeenga n tõog n maan wakr bilfu.</verse>
				<verse number="17">M sẽn na n togsã, m ka na n togs-a ne Soaala yam ye, na n yɩɩ wa ne gãeemdo, tɩ m tara m sẽn na n pẽg m menga.</verse>
				<verse number="18">Neb wʋsg nagda ne zamaana yɛla. M me na maan wa bãmba.</verse>
				<verse number="19">Y moor nooma ne gãeemse la yãmb n yaool n get y mens wa neb sẽn tar b vɩɩma buka.</verse>
				<verse number="20">Yãmb sakdame tɩ b kẽesd-y yembdo, tɩ b rɩt yãmba, tɩ b fãad yãmba, tɩ b tar yãmb toogo, tɩ b tʋʋd yãmb, tɩ b laand-y pegse.</verse>
				<verse number="21">M togsda rẽ ne yãnde; d sɩd basa d meng yog-yoge. M me na n goma wa gãeenga la m yeel tɩ b sẽn lʋɩɩsd bũmb ning taoorã, ma me toe rẽnna.</verse>
				<verse number="22">B yet tɩ yaa Ebre rãmb buudu, maam me; tɩ b yaa Israyɛl kamba, maam me; tɩ b yaa Abraam yagense, maam me;</verse>
				<verse number="23">tɩ b yaa Krista Tʋʋm-tʋmdba, mam na gom wa gãeenga: maam n yɩɩd bãmba; m sẽn kẽ bi-bees roogẽ sõor yɩɩd-b lame, b sẽn pãb-m sõor yɩɩd-b lame; yɩɩ naoor yak la kellẽ bilf bal tɩ m kiẽ.</verse>
				<verse number="24">M sẽn deeg Zʋɩf rãmba nengẽ kaas pistã la a wɛ — a ye bal n ka pisnaase — yaa naoor a nu.</verse>
				<verse number="25">Sãbsa yaa naoor a tãabo; vugr la b lab-m ne kuga; d koglg sẽn paa koomẽ yaa naoor a tã; m tol n paa kooma zug wĩndg la yʋng tõre.</verse>
				<verse number="26">Sor zug yaams yɩɩ ka tɛka; ad kʋɩlsa gɩdgre, ad so-gɩtba, ad saam-biisi, ad bu-zẽmba, ad tẽng pugẽ yel-pakre, ad we-raoog rẽnna, mogr dẽnna, ad buuda neb zãmbo,</verse>
				<verse number="27">m kõn gom m tʋʋmde, m namsgo, gõeem kaalem, kom la ko-yũud yelle, kom-gãaga, fut sẽn na n yiis waood kaalem.</verse>
				<verse number="28">D kõn gom sẽn keta ye: m sẽn zĩ ne yɩɩr ning beoog-beoog fãa, Tigenga yɛl sẽn loe m zug yĩnga.</verse>
				<verse number="29">Ãnda la pãn-kaoolg soaba, tɩ m pa naag-a n ya koamsa? Ãnda n lʋɩte t'a lʋɩɩsa ka yõog-m wala bugum?</verse>
				<verse number="30">M sẽn tõe n zẽk m meng ne bũmb ning yaa m komsma.</verse>
				<verse number="31">Tõnd Soaala Zezi Krista Ba a Wẽnde — sẽn so bark yʋʋm tong taab n ka mi sɛɛbã — bãmb miime tɩ m pa yagd ye.</verse>
				<verse number="32">Damas tẽng naaba, a Aretas, kɩtame tɩ tãb-biisa gũbg tẽngã n baood n na n yõk-ma.</verse>
				<verse number="33">La yɩɩ peoog pʋga la b sagl maam n tũnug roog võore n sik-m lal-gũbra poore la woto la m tõog n põs-a.</verse>
			</chapter>
			<chapter number="12">
				<verse number="1">Ka yaa zẽk-m-meng la y baood laa? (Rẽ yaool n pa segd ye) la bas-y tɩ m togs-y bũmb ning fãa Wẽnd sẽn wilg maam la m sẽn yãende.</verse>
				<verse number="2">M mii kristneda, yʋʋm piig la a naas rũnna (yaa ne a yĩnga, mam pa mi ye, Wẽnd n mi) b tall-a lame n dʋʋs arzãna.</verse>
				<verse number="3">La nin-kãnga sẽn dʋʋs arzãna, yaa ne a yĩnga, mam pa tõe n bãng ye, Wẽnd n mi.</verse>
				<verse number="4">Beene, yẽ soaba wʋma goama ninsaal sẽn ka tõe n le rɩk n togs ne ninsaal noor ye.</verse>
				<verse number="5">Nin-kãng yĩnga, mam da tõeeme n zẽk m menga, la sã n ya maam, m komsma bal la m na n lʋɩɩs taoore.</verse>
				<verse number="6">Mam sã n da tʋlgẽ n zẽk m meng dẽ yĩng me, kõn yɩẽ gãeemd ye, tɩ yaẽ la sɩda, la m kõn wɩɩg ye, ka rẽ neba wat n sãmbame tɩ m sõmblema yɩɩda bãmb sẽn ne wã, bɩ b sẽn wʋmdã.</verse>
				<verse number="7">Sẽn na n yɩlẽ tɩ m zu-nooga ra wa ne m nagre, m paama namsg sẽn wẽnd moog n sorg m yĩngã, wẽnd Sʋtãan n gõod n laand-m pegse — tɩ m da maan nagr ye!</verse>
				<verse number="8">Al naoor a tãabo mam yõka Soaala sɛɛga tɩ b fãag maam,</verse>
				<verse number="9">tɩ b leok maam: «Base, m sõngr kõn paoog f ye, m pãnga na keng f komsem.» Woto wã yaa ne sũ-noog kãseng la m lʋɩɩsd m komsma taoore tɩ Krista pãnga tõog n sig m zugu.</verse>
				<verse number="10">Yaa rẽ me yĩng la m pid ne sũ-noogo m sẽn sak Krista yĩnga, komsma, paoogrã, naongã, namsgã, yɩɩrã. La m sẽn waa n lebg koams zãnga la m lebg pãng soaba.</verse>
				<verse number="11">Y sẽn maana m ka lebg gãeenga! Yãmb n da togẽ n pẽg maam. Ne m sẽn ka fɩ wã, m ka ne yãmb sẽn boond b rãmb tɩ tʋʋm-tʋmdb bɛda sẽn yɩɩd-m ne bũmb ning ye.</verse>
				<verse number="12">Ad bũmb ning sẽn maand kaset tɩ f yaa tʋʋm-tʋmd tɩ neb fãa miẽ: sũ-tõog namsg pʋgẽ, wẽnd makr dãmba, yel-soalma, bõn-bãna.</verse>
				<verse number="13">Yaa bõe la tẽns a taaba Tigeng paamyã tɩ yãmb ka paame sã n ka mam meng sẽn pa reeg y bũmbã? La rẽ sã n ya zãmbo bɩ y kõ-m sugri.</verse>
				<verse number="14">M le segendame n na n wa yãmb nengẽ la woto n tõkd m naoor a tãab soaba la m kõn bõs y sãando, tɩ mam sẽn data, pa yãmb paoong ye, ya y mense. Yaa kamb n tigsd b ba rãmb yĩnga, bɩ yaa ba rãmb n tigsd b kamb yĩnga?</verse>
				<verse number="15">Sã n ya maam, m na n sɛ m pãng fãa yãmb sɩɩs yĩnga; yaa m nonglma sẽn paasdã n boogd yãmb dẽnd ne maam?</verse>
				<verse number="16">Beneere, nina na n yeelame tɩ mam pa rɩ yãmb ye, yaa sɩda, la m belg n dɩɩme tɩ m sɩlma yaa sɩlem baafo.</verse>
				<verse number="17">Yaa ne m tʋʋm-tʋmda bõe la m belg yãmb n dɩ?</verse>
				<verse number="18">A Tit la m modgr t'a wa, yẽ ne m saam-biig y sẽn mi neere. Dɩlla yaa Tit n belg yãmb bɩ? Tõnd d yiiba zʋgo n ka yɩ zʋg yɛng sɩda? D ka rɩk taab nao sɩda?</verse>
				<verse number="19">Al daar zãar menga yãmb da tõeeme n yõke tɩ tõnd dat n kõ-la d meng bʋʋm, yãmb taoore, baa fɩ! Tõnd gomda Wẽnnaam la Krista taoore la rẽ fãa yaa yãmb sõngr yĩnga, m kom nongedse.</verse>
				<verse number="20">M zoeta m na n wa tũ yãmb nengẽ n ka mik tɩ y yaa wa m sẽn datã, bɩ yãmb me mik tɩ m ka ya wa y sẽn data ye. M zoeta m wa mik tɩ ket n yaa zaba, sũ-kiiri, zoe-bõne, beem, wɩdga, gom yaalse, no-rɩkre, kalem-kalem bala.</verse>
				<verse number="21">M zoeta m na n wa y sʋka, tɩ Wẽnd ning-m yãnde, yãmb poorẽ, tɩ m wa kiigd nintãm, tɩ yell maandeb kʋdã kẽer ka sak n tuub b tʋʋm wẽna ye: b yoobã la b yell yooda taaba ye.</verse>
			</chapter>
			<chapter number="13">
				<verse number="1">Woto n tõkd naoora tã marsã m sẽn wat y nengẽ. Koɛɛg buud faa ratame tɩ b welg-a ne kaset dãmb a yiib bɩ a tãabo.</verse>
				<verse number="2">M zoe n togsa yell mandeb kʋdã la sẽn wẽnd b bãmbã, la m le wilgd-b la rũnna yɛsa, tɩ m nan ket yɩɩga, wala m sẽn wilg-b m waoonga yiib soaba wakato: m sã n wa marsã sugr ka ye.</verse>
				<verse number="3">Yãmb dat n bãnga sã n yaa sɩd tɩ Krista gomda ne m noore? Bãmb yẽ la sẽn ka põnegd-y wã la, bãmb wata yãmb sʋk ne pãng la!</verse>
				<verse number="4">Yaa sɩda, b saka komslem, tɩ b ka-b pika la ne Wẽnd pãnga b ket n vɩɩme. Tõnd me boto. Tõnd me komsame, la Wẽnd ne b pãngã na kõ-d vɩɩm, d tʋʋmda pʋgẽ.</verse>
				<verse number="5">Kẽe-y y meng sũurẽ, bao-y n gese y sã n tara tẽebo. Sok-y y mense, y ka ne tɩ Krista be y pʋsẽ. Wẽnd na kɩt tɩ y menga sokr ra wa ne y bãon-lukr ye.</verse>
				<verse number="6">Wala m sẽn tẽedã, y kõn yãend tɩ d bãong lukr ye.</verse>
				<verse number="7">Tõnd pʋʋsda Wẽnd tɩ y ra maan wẽng ye. Tõnd pa rat n maan waa d yɩɩda d taab toog wakat ye, d datame n maan neere, ba neera sã n na n waa ne toogo.</verse>
				<verse number="8">Tõnd ka tar pãng n kɩɩs sɩd ye, d pãnga la d sõng sɩd bala.</verse>
				<verse number="9">D komsma sẽn ya a soab fãa, d bee sũ-noog pʋgẽ, d sã n ne tɩ yãmb wɩɩda pãnga. D sẽn kot bũmb ning d pʋʋsg pʋgẽ, yaa yãmb lebg sõma.</verse>
				<verse number="10">Yaa woto la m gʋls-y tɩ m ket yɩɩga tɩ d sã n wa pẽneg taaba bɩ d bas toolem ne yã; Soaal kõo tõnd pãng kãng manegr yĩnga, ka sãoong yĩng ye.</verse>
				<verse number="11">Dẽn yĩnga, m saam-biisi, noog-y y sũuri, bao-y sõmblem bala, sõng-taaba bala; yɩɩ-y sũ-yɛnga, vɩɩnd-y laafi ne taaba, la Wẽnd sẽn ya nonglem la laafi Naaba na zĩnd ne yã!</verse>
				<verse number="12">Pʋʋs-y taab neere. Saam-biisa fãa tɩ d pʋʋs y zãnga.</verse>
				<verse number="13">Soaala Zezi Krista barka, Wẽnnaam Ba nonglem la a Vʋʋsem Sõng zoodo lagem y ne taaba. Ami!</verse>
			</chapter>
		</book>
		<book number="48">
			<chapter number="1">
				<verse number="1">Maam a Pol, sẽn lebga Soaala tʋʋm-tʋmda tɩ pa tũ ne ninsaal pãnga bɩ a sõngre: tũu ne Krista a Zezi meng pãnga la ne Ba a Wẽnd sẽn vʋʋg-b kɩɩms sʋka.</verse>
				<verse number="2">Maam la saam-biisa sẽn be-b ne maama, tõnd n pʋʋsd Wẽnnaam Tigenga kamb fãa sẽn be Galasi.</verse>
				<verse number="3">Wẽnd na sudg-y b kũuna, n zĩndig-y ne laafi, d Ba a Wẽnd la d Soaal a Zezi Krista maasmẽ,</verse>
				<verse number="4">bãmb n kɩs b meng d yel-wẽna yĩnga, bãmb n kɩt tɩ d tɩlg dũnna zamaan wẽngã, wala d Ba a Wẽnd sẽn tʋlge.</verse>
				<verse number="5">B soog pẽgr yʋʋm sẽn kõn sɛ. Ami!</verse>
				<verse number="6">M yɛɛsa y sẽn yɩ tao-tao, n bas Wẽnd sẽn bool-y ne Krista sõngre, n na n deeg koe-noog a to,</verse>
				<verse number="7">wa Koe-nooga ya a yiibu; yaool n yaa neb bal n kẽ yãmb sʋka n baood n na n kẽes sãmbse y yamẽ, la b tedg Krista Koe-noogã.</verse>
				<verse number="8">Ade, tõnd meng bɩ malɛk sẽn yi yĩngri sã n saag n kõ yãmb koɛɛg sẽn ka tõnd sẽn zoe n wilg yãmb a soabã, bɩ Wẽnd yãk a soab barka!</verse>
				<verse number="9">Tõnd n yeele la rũnda menga tõnd n le togsde: ned ninga fãa sẽn saag-a n kõ yãmb koɛɛg sẽn ka yãmb sẽn zoe n paam a soabã, bɩ Wẽnd yãk a soab barka!</verse>
				<verse number="10">Togs sɩd sãn beẽ, yaa ninsaal yõod bɩ yaa Wẽnd dẽnna la mam baood marsã? Yaa ninsaal yamleoog la m tũuda? M sã n ket n baood n na n noog ninsaalb sũuri m ka le tõe n yɩ Krista sõgen ye.</verse>
				<verse number="11">Bãng-y, m saam-biisi, tɩ m sẽn kõ yãmb Koe-noog ningã ka tek ninsaal bãngra zulum sẽn tekẽ ye.</verse>
				<verse number="12">Ka ninsaal nengẽ la m deeg-a, ka ninsaal nengẽ la m zãms-a ye, ya a Zezi Krista meng n wilg-a maam.</verse>
				<verse number="13">Mam miime tɩ yãmb bãnga m vɩɩma sẽn yɩ a soab Zʋɩf rãmba sʋka, m sẽn waa n namsd Wẽnd Tigengu ne m pãng fãa, la m da sãamd-a sãang wẽnga,</verse>
				<verse number="14">y wʋma m sẽn da tũud m yaab rãmb sorã ne sũur ningã al tɩ sã n ya zĩ kãng bɩ m lʋɩt m dogd-n-taasa fãa taoore.</verse>
				<verse number="15">Ned ninga sẽn welga maam toor tɩ m nan ket m ma pʋgẽ la a bool-m ne a raabo,</verse>
				<verse number="16">yẽ soab n wilg maam b Biiga, n yet tɩ m wilg-a bu-zẽmbã. M ka le yaas n sok m doagdb la m buudu,</verse>
				<verse number="17">m ka kẽng Zerizalɛɛm n babs sẽn deng-b maam n ya Soaala Tʋʋm-tʋmdbã, ayoo! Yaa Arabi la m tees yã, n le lɛɛg n wa Damas.</verse>
				<verse number="18">Yʋʋm a tãab dẽ poor marsã la m kẽng Zerizalɛɛm n tɩ ges a Kefas la m zĩnda ne-a dasem piig la a nu;</verse>
				<verse number="19">m pa yãend Tʋʋm-tʋmdb a taaba sã n ka Krista saam-biig a Zak ye.</verse>
				<verse number="20">M wẽend ne Wẽnd tɩ m sẽn gʋls y woto wã, m ka yagd ziri ye.</verse>
				<verse number="21">Dẽ poor la m kẽng Siri la Silisi,</verse>
				<verse number="22">la rẽ tɩ Zɩɩde Tigenga kamb ra ka mi-m ye;</verse>
				<verse number="23">b ra wʋmdame bal tɩ b gomd tɩ bãmb pĩnd bɛyã yikame marsã n moond tẽeb ning yẽ meng sẽn da rat n sãama,</verse>
				<verse number="24">la b ra pẽgda Wẽnd m poorẽ.</verse>
			</chapter>
			<chapter number="2">
				<verse number="1">Yʋʋm piig la a naas dẽ poore, mam le rʋʋ Zerizalɛɛm ne a Barnabe la m tũud-n-taag a Tit.</verse>
				<verse number="2">Tũu ne Wẽnd wilgri, la m sẽn wa be wã, m togs-b la Koe-noog ning m sẽn moond bu-zẽmbã — la yɩɩ maam ne kãsem-dãmba bala n zĩnd ne taaba — tɩ m zoe rabeem m tʋʋmda na n wa ka tũ sore.</verse>
				<verse number="3">M da tara tũud-n-taag sẽn ya Grɛk, a Tit, la b ka modg-a t'a kẽ bãong ye.</verse>
				<verse number="4">Neb kẽer bala n belg tɩ b yaa d saam-biisi n soos n kẽ sʋka n na n bãng tõnd sẽn lood d wĩ niyns n na n tũ Krista; bãmb dãmba ra baood n na n kẽes-d la b yembdo.</verse>
				<verse number="5">Tõnd pa sak n tũ b raabo, ba vugr menga, zoe-nif yĩng ye, tɩ d tʋlg n taasa yãmb Koe-noogã ne a sɩda zãnga.</verse>
				<verse number="6">Sã n kella sẽn mamsd-b mens ne nin-bɛdã — b sẽn yaa a soab taki dẽ ka pak m ye, tɩ Wẽnd ka welgd ninsaal ne a to ye — bãmb me pa yãend sãoog sẽn na n lek m Koe-nooga pʋgẽ ye.</verse>
				<verse number="7">B bãngame menga tɩ yaa Wẽnd n yãk maam tɩ m moon Koe-nooga nin-zẽmbã wala b sẽn yãk a Piyɛr Zʋɩf rãmb yĩnga.</verse>
				<verse number="8">Sẽn kõ-a a Piyɛr tõog Zʋɩf rãmba yĩngã, yẽ soab bala n kõ-m tõog kãnga bu-zẽmba yĩnga.</verse>
				<verse number="9">Sẽn waa n lebg vẽeneg ne-ba, tɩ Wẽnd bark la m paam yã, a Zak, a Kefas la a Zã, kãsem-dãmba la tẽn-kuga, bãmb me tuda b nug n maan zood ne maam la a Barnabe, la b wilg-d lame tɩ bãmb n na n ges Zʋɩf rãmba yelle tɩ tõnd ges bu-zẽmbã yelle.</verse>
				<verse number="10">D da tog n tẽega naong rãmba yelle; la rẽ me la m maan ne m sũur fãa.</verse>
				<verse number="11">A Kefas waa n pɩʋʋga Antiyos la m sãbsa a manesem neba fãa taoore, la yẽ n da kong bʋʋm.</verse>
				<verse number="12">Sɩd me, a Zak tũud-n-taasa sẽn waa n nan ka pooge, a Kefas ra rɩta ne bu-zẽmba. Bãmb waoonga poore, la a sẽn soos n leb kɛɛnga, sẽn kẽ-b bãonga rabeem yĩnga.</verse>
				<verse number="13">Zʋɩf rãmb a taaba me togs-a lame, al t'a Barnabe meng naag-ba n solge.</verse>
				<verse number="14">M sẽn mik tɩ b pa tũud sɩd sor ning Koe-nooga sẽn wa ne a soabã, m yeela a Kefas, neba fãa taoore: «Fo yaa Zʋɩf, n sak n bas Zʋɩf rãmba dog-n-mik n vɩ wala bu-zẽna, bõe tɩ fo rat n modg bu-zẽmbã tɩ b vɩɩnd wa Zʋɩf rãmba?»</verse>
				<verse number="15">Sã n ya tõndo, d doga Zʋɩf rãmb buudẽ, woto d ka kĩ ne bu-zẽmba sẽn ya yel-wẽn-maandba ye;</verse>
				<verse number="16">la baasgo d miime tɩ ninsaal pa teeg noya reegre n na n paam a yell manegr ne Wẽnd ye; ya a Zezi Krista tẽeb n wat ne rẽ. Yaa rẽ la tõnd me tẽ Krista, a Zezi, n na n paam d yell manegre, d pa teeg noya reegre, tɩ ned pa paamd a yell manegre ne noya reegr ye.</verse>
				<verse number="17">Dɩlla sã n ya Krista nengẽ la tõnd baood sõmblem la d ket n zĩ ne d yel-wẽna wala neb a taaba, Krista tʋʋmd ka lebg yel-wẽnd yaoogr marsã, la rẽ na yɩ sɩda?</verse>
				<verse number="18">Wala m sã n le maneg n me mam sẽn tus n lubi, ka maam n kõ kaset marsã tɩ m tus-n-lubã n yɩ wẽnga la m le lɛɛg n metẽ.</verse>
				<verse number="19">Sã n ya noora poorẽ, m lebga bõn-kɩɩng a yĩnga, sẽn na n yɩlẽ n tõog n vɩɩnd Wẽnd yĩnga. M naaga Krista n ka pika zugu.</verse>
				<verse number="20">Pa le ya mam meng n vɩ ye, yaa Krista n vɩ mam pʋgẽ, m sã n vɩ ne m yĩnga marsã, m tɛk yaa m tẽ Wẽnnaam Biiga sẽn nong maam, n dɩk b meng n kõ maama.</verse>
				<verse number="21">M pa kɩtd tɩ Wẽnd kũuna lebg zaalem ye; la sã n ya ne noor deegr la yell manegda, dɩlla Krista ki zaalem yĩnga.</verse>
			</chapter>
			<chapter number="3">
				<verse number="1">Galat rãmb sẽn ka tar yam, ãnd n lebg y zutu. B wilga yãmb neere, Krista sẽn lebg bũmb ning pika zugu.</verse>
				<verse number="2">Sokr bala a ye la m na n sok yãmba: Yaa yãmb sẽn sak noora yĩng la y paam Wẽnd Vʋʋsem, bɩ yaa y sẽn tẽ Koe-nooga?</verse>
				<verse number="3">Yama paoog-y la sẽn ta woto fãa tɩ yãmb sɩng ne Wẽnd Vʋʋsem n na n baas ne y toorẽ pãnga?</verse>
				<verse number="4">Na n yɩɩ zaalem yĩng la y reeg kũuna woto fãa? Ad-y rẽ fãa na n sɩd yɩɩ zaalem bala!</verse>
				<verse number="5">Sẽn kõt-a yãmb a Vʋʋsem Sõng la a tʋmd tʋʋm bãna yãmb sʋka, a maanda rẽ y sẽn sakd noora yĩnga, bɩ yaa y sẽn deeg Koe-noogã?</verse>
				<verse number="6">Y mi t'a Abraam tẽe Wẽnde tɩ Wẽnd maaneg a yelle.</verse>
				<verse number="7">Bɩ y bãng tɩ neb niyns sẽn teeg-b tẽeb, yaa bãmb la a Abraam kamba.</verse>
				<verse number="8">Sebr sõng sẽn pĩnd n mi tɩ Wẽnd na n tũu tẽeb n fãag bu-zẽmbã, b pĩnd n togsa a Abraam kiba-noog kãngã: «Yaa fo maasmẽ la Adem biis na n paam barka.»</verse>
				<verse number="9">Dẽ n kɩt tɩ neb niyns fãa sẽn teeg-b tẽebo na n tũu tẽeba ba, a Abraam, n paam barka.</verse>
				<verse number="10">Neb niyns fãa sẽn yet-b tɩ yaa Noora bal la b tũuda, yaa kãab wẽng la b kãab bãmba, tɩ b gʋlsa woto: «Wẽnd na sãam ned ning fãa sẽn ka modga n deeg la a tũ sẽn gʋls fãa sebr sõng pʋgẽ.»</verse>
				<verse number="11">— Ad-y yaa vẽenega tɩ noora tũudem ka tõe n maneg ned yelle tɩ nin-sõng teeg-a a tẽebo n na n vɩɩnde.</verse>
				<verse number="12">Ka tẽebẽ wã la Noora yit ye la paka ninsaal t'a reeg sẽn be a pʋgẽ wã fãa n yaool n paam vɩɩm.</verse>
				<verse number="13">Krista sakame tɩ Noora kãab wẽnga leb bãmba, n kõ-d tɩlgre. Bãmb meng sak n yɩɩ ka bark soaba d fãa yĩnga; tɩ b gʋlsa woto: «Ka bark soab la sẽn yagla pika.»</verse>
				<verse number="14">La yɩɩ woto la a Abraam kãab nooga leb bu-zẽmbã; d sẽn paam tẽebã, d paama b sẽn da kãab tõnd a soabã: a Vʋʋsem Sõngo.</verse>
				<verse number="15">M saam-biisi, m na n kõ-y la ninsaal makre: Raboog welgr sebr sã n gʋls n sɛ, b pa le tõe n yẽes bũmb ye, b pa le tõe n paas bũmb ye, ba gʋlsga sẽn yaa ninsaal n gʋlsã.</verse>
				<verse number="16">Ad-y yaa Abraam ne a buudu la kãabga kãab yã. Sebr sõng pa yeel: a Abraam ne a buud kamb ye, wala yaa kʋʋng yell la b da rat n gom ye; goma nin-yend yelle, buuda nin-yende: Krista.</verse>
				<verse number="17">M sẽn dat n wilg-y bũmb ninga la woto: Wẽnd da yalsa kãabga yɛl fãa b zĩigẽ, woto noora sẽn wa yʋʋm kobs-naas la pistã kãabga poore, a ka tõe n woog a pãnga t'a lebg fãoog ye.</verse>
				<verse number="18">Sã n tũuda ne raboog welgr noy la ku-biig dɩt faado, yaa noor la tũuda, pa tũud kãabga ye. Mik a Abraam barka ka yi zĩig a to tɩ ka Wẽnd kãabga pʋgẽ ye.</verse>
				<verse number="19">Noora bee bõe yĩnga? A wa n paasame bala n na n wilg tɩ ninsaal mii kɩɩsgo. Noora ra kõome n gũud a Abraam yagenga waoongo tɩ yaa yẽnda la kãabga kãabyã. Noora yalsa ne malɛk rãmb toagsg la ne nin-yend sẽn lʋɩ sʋka.</verse>
				<verse number="20">Sã n ya kãabgã, Wẽnd yɩla b ye n kãabe, ned a to ka lʋɩ sʋk ye.</verse>
				<verse number="21">Noya sãama Wẽnnaam kãabg bɩ bõe? Abada! Tõnd sã n da paamẽ la noor sẽn tõe n kõ vɩɩm la d tõogdẽ n yeel tɩ noor deegr n wat ne manegre.</verse>
				<verse number="22">Sebr sõng paalga bũmba fãa yel-wẽnd soolmẽ, sẽn na yɩlẽ t'a Zezi Krista tẽedbã dɩ kãabga yõodo.</verse>
				<verse number="23">Tẽeb sẽn da waa n kaẽ, yaa wa b da rɩka tõnd n gũnug ne noya n gẽegd tẽebã waoongo.</verse>
				<verse number="24">Dẽ la Noor yɩ karen-saamba n tãag Krista sẽn waa n kɩt tɩ tẽeba wa ne yell manegrã.</verse>
				<verse number="25">La tẽeb sẽn wa, tõnd ka le baood karen-saamb yɛs ye.</verse>
				<verse number="26">Yãmb fãa sẽn kẽ Krista a Zezi wã, y lebga Wẽnnaam kamba.</verse>
				<verse number="27">Yãmb fãa sɩd tũu Krista n so soobo la y yeelg bãmb wa fuugu.</verse>
				<verse number="28">Tɩ m yaa Zʋɩf bɩ Grɛk, yamba bɩ burkĩna, pag bɩ raoa: rẽ ka le be ye; yãmb fãa lebga bũmb a ye a Zezi Krista pʋgẽ.</verse>
				<verse number="29">Y sẽn tabend Krista bala, yãmb lebga a Abraam yagense, yãmb bal n so kãabgã.</verse>
			</chapter>
			<chapter number="4">
				<verse number="1">M gomda võor la woto: ku-bi-kẽeng sã n ket n ya yãaga, ad-y ne a sẽn so a ba laoga fãa, bũmb ka welg-a nanda ne yamb ye.</verse>
				<verse number="2">A tara gũuda la koagenda, n tãag a ba sẽn yals wakat ningã.</verse>
				<verse number="3">Tõnd me, d sẽn da waa n ya yãase d da yaa yem-daado, zamaana pãn-dãmba yem-daado.</verse>
				<verse number="4">La wakat sẽn waa n ta, Wẽnd tʋma b Biiga sẽn yɩ pag biiga la noora rɛɛgda,</verse>
				<verse number="5">sẽn na n yɩlẽ n tõog n fãag noora yemse, la a kɩt tɩ d lebg Wẽnd kom-wubdsi.</verse>
				<verse number="6">La kaset ning y sẽn tare n mi tɩ y lebga Wẽnd kamba, yaa Wẽnd sẽn ning yãmb sũurẽ bãmb Biiga Vʋʋsem sẽn tãsde: Aba! (M Ba!)</verse>
				<verse number="7">Woto fo ka le ya yem-daoog ye, f yaa zak biiga, la f sẽn lebg Wẽnd biiga, f lebga Wẽnd yõod dɩta.</verse>
				<verse number="8">Pĩnda, y sẽn waa n nan ka mi Wẽnnaama, yaa bõn-yaals sẽn ka wẽnde la yãmb da nok yã wala y wẽnde.</verse>
				<verse number="9">Marsã, yãmb sẽn bãng-ba, yɩɩd rẽ, bãmb sẽn bãng yãmbã, yãmb na n maana a wãn n leb y bõn-yaalsa nengẽ n tɩ soond bãmb wala pĩndã?</verse>
				<verse number="10">Yãmb ket n sõta dasma, kiisi, zĩ likri ne yʋʋma!</verse>
				<verse number="11">Ad-y y maandame tɩ m zoet-m na n wa nams zaalem bal y yĩnga.</verse>
				<verse number="12">M saam-biisi, m yõkda y sɛɛga, modg-y n wẽneg maam tɩ m maoome n na n wẽneg yãmba. Da tẽ-y tɩ y beeg-m lame ye.</verse>
				<verse number="13">Y mi tɩ bãag n wa ne m ka tɩ m paam n sɩng Koe-nooga mooneg y sʋka.</verse>
				<verse number="14">La ne m bãaga sẽn kɩt tɩ m lebg y zɩɩbo, y pa paoog-m ye, y pa sãbs-m ye; y kell n deega maam wala Wẽnd malɛka, wala Krista a Zezi menga.</verse>
				<verse number="15">Yãmb zoe n yĩma y sẽn da kilsd maam ne sũ-noog ninga laa? M meng tõe n kõo kaseto tɩ wakat kãnga, y sã n da tõee lame, y na kɩɩdẽ y nin-bɛɛl n kõ-ma.</verse>
				<verse number="16">La marsã m sẽn togs yãmb sɩda la m lebg y bɛya?</verse>
				<verse number="17">Neb kẽer zooda ne yãmb ka segd ye. B ratame bal n welg yãmb ne maam tɩ yãmb tabend bãmba.</verse>
				<verse number="18">Tʋlg-y neer maanego tɩ yaa sõmbo, la togame tɩ yɩ daar fãa, la ra yɩ m sẽn pẽ yãmba wakat bal ye.</verse>
				<verse number="19">M kom-bõonego, m sẽn le rogd ne waasgo, ad-y na n kell n yɩɩ boto n tãag y sẽn wat n dɩk Krista wẽnego.</verse>
				<verse number="20">M da paam n pẽẽ yãmba m na modgẽ tɩ d wʋm taaba tɩ marsã wã m ka mi m sẽn na m gom to-to ne y ye.</verse>
				<verse number="21">Aya! Yãmb sẽn yet tɩ y yaa Noora tũudbã, y tẽra sẽn togs noora sebrẽ bɩ?</verse>
				<verse number="22">Ad-y gʋlsame t'a Abraam doga kamb a yiibu: a ye yaa yem-poak biiga t'a to wã ya tom pag biiga.</verse>
				<verse number="23">Pʋg rɩkra biig doga wa kamb a taaba; tom paga biig rogma tũu ne kãabgo.</verse>
				<verse number="24">Ad-y yaa yelbũndi: pagb a yiiba makda zood buud a yiibu. Pipi zooda yõga Sinayi tãng zugu; zood kãng kamb yaa yem-daado, la b ma la a Agar.</verse>
				<verse number="25">(Sinayi tãnga bee Arabi soolmẽ) Yẽ makda dũnna Zerizalɛɛma, yẽ me yaa yem-poaka la a kamba me yaa yemse.</verse>
				<verse number="26">Zerizalɛɛm a to wã, sẽn yita Wẽnnaam nengẽ soaba, yẽ la tom paga la yẽ la tõnd ma.</verse>
				<verse number="27">Yaa woto la b gʋlsyã: «Bɩ f kɩdem, pʋg-kiiri sẽn pa rogde, kils sõmbo la f lang ne sũ-noogo fo sẽn zɩ n bãng rogem toogo; ad pʋg-beooga kamba sõor yɩɩda rʋmda rẽnna.»</verse>
				<verse number="28">M saam-biisi, bɩ y baad tɩ yãmb la zooda kamba wala a Izaak.</verse>
				<verse number="29">Biig ninga sẽn doga wa kamb a taabã da namsda biig ning rogem sẽn tũ ne kãabgã. Boto me n ket n maand marsã.</verse>
				<verse number="30">Yaa bõe la Sebr sõng togsda? «Bɩ f rig yem-poaka ne a biigã tɩ yem-poaka biig ka tog n naag tom paga biiga, a ba raboogẽ ye.»</verse>
				<verse number="31">Bɩ d bãnge, m saam-biisi, tɩ tõnd ka yem-poaka kamba, d yaa tom paga kamba.</verse>
			</chapter>
			<chapter number="5">
				<verse number="1">Krista fãaga tõnd tɩ d kell n vɩɩnd ne d burkĩndlem; dɩlla bɩ d da bas raood ye la d da leb d pĩnd yemdẽ ye.</verse>
				<verse number="2">Maam a Pol n togsede: ad-y yãmb sã n sak bãong kẽesgo, Krista lebga zaalem yãmb yĩnga.</verse>
				<verse number="3">Maam n le togsde: ned ninga fãa sẽn sak-a bãong kõom, lebga modgr ne yẽ soab ta tũ noya fãa gill kɛpi!</verse>
				<verse number="4">Yãmb sẽn baood y yell manegr ne noor deegre, bãng-y tɩ yãmb welga ne Krista, la y konga b bark zãnga.</verse>
				<verse number="5">Sã n ya tõndo, yaa Wẽnd Vʋʋsem n kɩt tɩ d gũud tɩ tẽeb wa ne kũun niyns d sẽn saagde, d yella sẽn manegã.</verse>
				<verse number="6">Sɩd me, a Zezi Krista nengẽ ka be m kẽe bãong bɩ m ka kẽ bãong ye, yaa tẽeba bal n pake: tẽeb sẽn tʋmd nonglem tʋʋma.</verse>
				<verse number="7">Yãmb wudgra da paam n sɩnga neere, bõe n woogd y tĩiga marsã sɩda reegre pʋgẽ?</verse>
				<verse number="8">Gɛɛlg a woto pa yit sẽn boond-a yãmba nengẽ ye.</verse>
				<verse number="9">Rabɩll bilf bala n wukd zom nagdem.</verse>
				<verse number="10">Mam yẽ tẽedame tɩ yãmb sã n be ne Soaala, yãmb kõn tags bũmb a to ye, la ned ninga sẽn na n kɩt tɩ y maan sãmb-sãmbe, yẽ soab kõn põs Wẽnd bʋʋd ye, a sẽn ya a soab fãa.</verse>
				<verse number="11">Sã n ya maam, m saam-biisi, n ket n wɩngd-y tɩ y kẽ bãongo, bõe yĩng la b namsd-m yɛsa? Pika ne a pɛlen-yɩkã ka sɛ?</verse>
				<verse number="12">Sẽn kẽesd-b yãmb rabeema kõn fiuus b yĩnga wils fãa gilli!</verse>
				<verse number="13">Sã n ya yãmba, m saam-biisi ad-y b ratame tɩ y yɩ burkĩmbi, gũus-y bala tɩ y burkĩndlema da wa lebg yĩnga maan a sẽn dat ye. Y burkĩndlema waa ne to nonglem, n kɩt tɩ ned kam fãa sõngd a to.</verse>
				<verse number="14">Noya fãa pidsa noor a ye pʋgẽ: «Nong f to n wẽnd f menga.»</verse>
				<verse number="15">Yãmb sã n yĩid taab marsã la y wãbd taab wa baase, bɩ y gũus tɩ yaa y wãab n sɩnge.</verse>
				<verse number="16">Bɩ y sak tɩ Wẽnd Vʋʋsem gãd yãmba tɩ y na bas y yĩnga raaba pʋgbo.</verse>
				<verse number="17">Yãmb mi tɩ yĩnga maanda sũ-kiir ne Wẽnd Vʋʋsem tɩ Wẽnd Vʋʋsem me maand boto ne yĩngã; bãmb b yiiba zabda taaba; ya rẽ yĩng la yãmb pa tõe n tʋm y yam ye.</verse>
				<verse number="18">Sã n ya Wẽnd Vʋʋsem n kẽ yãmba, yãmb pa le tar noor tʋʋmd ye.</verse>
				<verse number="19">Yĩnga sẽn womd biis niynsã, y mi-b-la fãa: ad pagb yõgbo, yoobo, rataado,</verse>
				<verse number="20">wẽn-yaals pʋgbo, tɩt rɩɩbo, kisgu, mo-beedo, sũ-kiiri, sũ-puuri, zaba, zems-taab-kaalem, welegre,</verse>
				<verse number="21">to paoong tʋlsem, rɩt-n-pa yɛɛdẽ, yũud-n-pa-roogdẽ la yɛl a taab sẽn wẽnd rẽ — la m togsdame wa m sẽn zoe n togsã tɩ yel-maandb a woto buud ka paamd Wẽnd Rĩunga pʋɩɩr ye.</verse>
				<verse number="22">Ad Vʋʋsem sõng sẽn womd biis niynsi: to nonglem, sũ-noogo, laafi, sũ-tõogo, taab sõngre, kõt yaare, taab teegre,</verse>
				<verse number="23">sũ-bʋgsem, tõog-m-menga. Noor ka be n gɩdg bõn-sõma a woto ye.</verse>
				<verse number="24">Neb niyns fãa sẽn lebg-b Krista a Zezi soolem, bãmb dãmb rɩka b zʋg wẽngã n ka pik zugu ne a tʋls wẽnsa fãa.</verse>
				<verse number="25">A Vʋʋsem Sõng sẽn ya tõnd vɩɩma, bɩ b sõng d me tɩ d tʋm.</verse>
				<verse number="26">D da bao yʋ-yaals ne wags taab ye, la d da maan sũ-ki-yaals ye.</verse>
			</chapter>
			<chapter number="6">
				<verse number="1">M saam-biisi, yãmb sʋka nin-yend sã n tudgi, y sẽn tũud Wẽnd Vʋʋsma, bɩ y maag y yĩng n sõng-a. Fo meng maan gũusgu tɩ kʋɩɩbg tõeeme n wa lub foom me.</verse>
				<verse number="2">Sõng-y taab n zɩ y vɩɩma zu-loeese tɩ woto la y na n deeg Krista noore.</verse>
				<verse number="3">Ned sã n tẽed t'a yaa bũmbu, mik a ka fɩ, yẽ soab belgda a menga.</verse>
				<verse number="4">Ned kam fãa ges a sẽn vɩ to-to, a ges a tʋʋma n bao a zu-zẽkre be, a ra zẽka meng ne a taab tʋʋm ye.</verse>
				<verse number="5">Ad-y ned kam fãa tog n tʋka a zɩɩbo.</verse>
				<verse number="6">Bɩ karen-biig modg n sõng sẽn zãmsa yẽ karengã ne a paoong fãa.</verse>
				<verse number="7">Da belg-y y mens ye; ad-y ned ka laad Wẽnd ye. Ninsaal sẽn bʋd bũmb ning la a tigsda.</verse>
				<verse number="8">F sã n bʋd sẽn tog ne yĩngã, yaa yĩnga põosgo la f na n tigsi. Fo sã n bʋd sẽn tog ne a Vʋʋsem Sõngo, yaa vɩɩm sẽn kõn sɛ la f tigsda.</verse>
				<verse number="9">Wa-y tɩ d da bas raood ne neer baoob ye, tɩ tigsg na n wala a wakato, tõnd sã n kell n maan daoodo.</verse>
				<verse number="10">Dẽnd yĩnga, d sẽn tõe wakat ning fãa, bɩ d maan neer ne neba fãa gilli, bũmb zãnga ne d saam-biisã, sẽn tar d tẽebã.</verse>
				<verse number="11">Ges-y bẽes bɛd niyns m nuga sẽn bẽes yãmb yĩnga.</verse>
				<verse number="12">Sẽn wɩngd-b yãmb tɩ y kẽ bãongã, yaa zamaan yõod baoodba. Bãmb dãmb dat n põsa namsg ning Krista pika sẽn wat ne a soabã.</verse>
				<verse number="13">Sẽn kẽ-b bãonga fãa deegda noya sɩda? B ratame bala tɩ yãmb kẽ bãongo tɩ rẽ lebg wa b yẽesem bũmbu.</verse>
				<verse number="14">Mam yẽ sẽ, Wẽnd na laas-m tɩ m bao m meng pẽgre sã n ka ne Soaal a Zezi Krista pika: pik kãng n kɩt tɩ m get dũniya wa bũmb sẽn yaglg pik zugu tɩ dũniya me get maam boto.</verse>
				<verse number="15">Ad-y ka m-kẽe-bãong bɩ m ka kẽ bãong n be yõod ye, bũmb ning sẽn pake, yaa d lebg nin-paalse.</verse>
				<verse number="16">La neb niyns sẽn na n maan-b boto, bɩ Wẽnd laafi la b sõm sig bãmba la a sig Israyɛl paalga kamb fãa.</verse>
				<verse number="17">Marsã tɛka bɩ ned da le bao yelle n kõ-m ye! Mam yĩnga fẽrga ne a Zezi nodãando.</verse>
				<verse number="18">M saam-biisi, Wẽnd na pids yãmba ne tõnd Soaal a Zezi Krista nimbãan-zoeerã! Ami!</verse>
			</chapter>
		</book>
		<book number="49">
			<chapter number="1">
				<verse number="1">Maam a Pol, a Zezi Krista Tʋʋm-tʋmd ne Wẽnd daabo, maam n pʋʋsd nin-sõma la Krista tẽedbã.</verse>
				<verse number="2">Bɩ Wẽnnaam, tõnd Ba la d Soaal a Zezi Krista sudg yãmb b laafi kũuni!</verse>
				<verse number="3">Bɩ Wẽnnaam la d Soaal a Zezi Krista Ba paam pẽgre! Bãmb zĩnda yĩngr n sudg tõnd kũun buud fãa, ne Krista.</verse>
				<verse number="4">Tũu ne Krista tɩ b tũus tõnd al tɩ dũni nan ka sɩnge, n na n kɩt tɩ d lebg sõma n zãr ne rẽgd buud fãa, bãmb taoore la bãmb nonglma pʋgẽ.</verse>
				<verse number="5">Bãmb n pĩnd n yals menga tɩ Krista maasem yĩnga, tõnd na n lebga bãmb kom-wubdsi. Woto la b tʋlg ne b yamleoogo,</verse>
				<verse number="6">la rẽnd me la kũun ning d sẽn paam b Bi-nongra nengẽ ya bũmb sẽn tog ne pẽgr kãsenga.</verse>
				<verse number="7">Yaa Bi-kãng sẽn daag b zɩɩma nengẽ la d yãet tɩlgre, la d paamd d yel-wẽna yẽesgo, tɩ b nimbãan-zoeerã ka be tɛk ye.</verse>
				<verse number="8">Wẽnd sudga tõnd b kũuna, b pʋɩɩ tõnd b yam zulungã la b yam pidungã</verse>
				<verse number="9">Bãmb meng n wilg tõnd b sũura raabo, n wilg b nonglma sẽn da sede, la sẽn da solg al daar zãra</verse>
				<verse number="10">n gũud tɩ wakata sã n ta bɩ b lek bũmb fãa, yĩngr la tẽng zug, n tees b Naab yɛngã, a Zezi Krista.</verse>
				<verse number="11">Tũu ne Krista tɩ sẽn so-a la a zãad bũmb fãa wa a sẽn datã, welg tõnd toore, n bak tõnd al zamaan woko,</verse>
				<verse number="12">tɩ d na n lebg neb niyns sẽn pĩnd n paam b teegda; la rẽ toga ne pẽgr kãsenga.</verse>
				<verse number="13">Yaa bãmb me maasmẽ la yãmb wʋm fãagra Koe-noogo la y reeg-a n paam tɩ b sẽn kãab Vʋʋsem ninga mak-y ne b meng makre.</verse>
				<verse number="14">Yaa Vʋʋsem Sõng kãng la d pʋɩɩra reng-n-lembga, n gũud wakat ning Wẽnd sẽn na n fãag neb niyns sẽn lebg b bãmb soolem, tɩ rẽ me segd ne pẽgr kãsenga.</verse>
				<verse number="15">M sẽn bãng y sẽn tẽed Krista toto la y nonglem ne nin-sõma wã fãa</verse>
				<verse number="16">mam pa vʋʋs ne bark kãntɩɩs kudbu la y yell tẽegr m pʋʋsg wakat ye.</verse>
				<verse number="17">Bɩ Soaal a Zezi Krista Wẽnnaama, Ba sẽn tar ziir sẽn kõn sɛ wã, bɩ bãmb kõ-y yam zulunga, la b puk yɛla fãa sẽn solg b nengẽ tɩ y tɩg b zãnga.</verse>
				<verse number="18">Wẽnd na puk y yama tɩ y bãng saagr ning y sẽn tõe n saage ne bãmb boollã; tɩ y bãng pʋɩɩr ning b sẽn bĩng b nin-sõma,</verse>
				<verse number="19">la y yãend bãmb pãn-kẽengã sẽn puk tõnd tẽedba yĩnga, Krista pʋgẽ,</verse>
				<verse number="20">Krist ning b sẽn vʋʋg kɩɩms sʋka la b zĩndig yĩngri, b Ba rɩtgo,</verse>
				<verse number="21">al tɩ b zʋʋg bũmb ning fãa sẽn tar naam, n tar pãnga, n tar ziiri, bũmb ning fãa sẽn tar yʋʋre, n be marsã zamaana bɩ n na n zĩnd beoog rẽnda.</verse>
				<verse number="22">B sulga bũmb fãa bãmb taoore, b zẽk-b la yĩngri tɩ b zʋʋg bũmb fãa n ya Tigengu zugu,</verse>
				<verse number="23">tɩ Tigenga la b yĩngã la b pids-a la ne b kũuna zãnga.</verse>
			</chapter>
			<chapter number="2">
				<verse number="1">Y ra lebga kũum, y beegre la y yel-wẽna yĩnga,</verse>
				<verse number="2">Y vɩɩnda bãmb pʋgẽ pĩnda tɩ y ra tũuda zamaana yam wẽnga soaba la a soaala, sẽn ket n tʋmda a tʋʋma ne tõatbã.</verse>
				<verse number="3">Yaa tõnd fãa bal n pʋs n yɩ woto; d da tũuda d zʋg wẽnga, n tũud d yĩnga yamleoog la d tʋls wẽnse n tol n wa lebg beem zãng ne Wẽnde, wa ninsaalb a taaba fãa.</verse>
				<verse number="4">Wẽnnaam nimbãan-zoeera ka be sɛɛb ye tɩ b nonglem ne tõnd yaa nonglem kãsenga.</verse>
				<verse number="5">Yaa rẽnd yĩng la d yel-wẽna sẽn da kɩt tɩ d fãa lebg kũumã, b baas n naaga tõnd ne Krista n vʋʋg-do, n wilg tɩ d fãagra tũu ne Wẽnd yel-sõmd bala.</verse>
				<verse number="6">B naagd-d la ne Krista n vʋʋge la b zĩndiga tõnd ne Krista arzãna.</verse>
				<verse number="7">B tʋlgame n wilg zamaana sẽn watã tõnd ne Krist a Zezi nonglma sẽn pid ne kũun tagd niynsi.</verse>
				<verse number="8">Tũu ne Wẽnd yamleoogo la y sẽn paam fãagrã, ne tẽeba kũuni. Fãagra ka yit yãmb nengẽ ye, a yaa Wẽnd kũuni.</verse>
				<verse number="9">Ka ned tʋʋmd me n wat ne a ye, tɩ ned ka tõe n paam pẽgr a meng nengẽ ye.</verse>
				<verse number="10">Tõnd yaa Wẽnd nug bũmbu, b naana tõnd a Zezi Krista maasmẽ, b naana tõnd tʋʋm yĩnga, tʋʋm-sõma niyns b sẽn segl al pĩnd-pĩnda n bĩng-du tɩ d wa tʋma.</verse>
				<verse number="11">Bu-zẽmba, tẽeg-y tɩ pĩnda yaa yãmb la b ra boond tɩ ka kẽ-bãong rãmba — la sɩd da yaa boto. Sẽn da boond-b yãmb woto wã me ra teega barga n boond b mens tɩ bãnkomse.</verse>
				<verse number="12">Tẽeg-y tɩ wakat kãnga yãmb da vɩɩ woto, n pa tar Wẽnd Nedã, n pa tar sor n na n kẽ a Israyɛl kamb sʋka, n pa mi Wẽnd zoodo, n pa tar Wẽnd pʋlem noodo, n pa tar kãabga saagre, n ka tar Wẽnd meng dũni kãnga pʋgẽ!</verse>
				<verse number="13">La yãmb sẽn da be zĩ-zãorgẽ pĩnda, marsã Krista taka yãmb n kolg b meng ne b zɩɩm pãnga.</verse>
				<verse number="14">Ad-y yaa bãmb bal n kõt tõnd laafi, bãmb n kɩt tɩ buud a yiiba fãoog taab buud a ye. Bãmb n menes bũmb ning sẽn da welgd-ba. Bãmb yĩngã n yẽes beema,</verse>
				<verse number="15">n yãk Noorã ne a moadgã fãa. Bãmb yĩngẽ la buud a yiiba sog taaba n lebg Nin-paale n lebg nin-yɛnga, la b zĩ laafi ne taaba.</verse>
				<verse number="16">Bãmb n sõng-b tɩ b lɛɛg n wa kẽ Wẽnde, n paam n lebg Yĩng a ye, ne pika pãnga; ad-y yaa bãmb meng b toore n sɛɛs beema.</verse>
				<verse number="17">Dẽ poor la b waa n moon laafi, n moon-a yãmb sẽn da zãr-ba yĩnga, n moon-a neb niyns sẽn da pẽ-ba yĩnga.</verse>
				<verse number="18">Bãmb pãng yĩng la d yiiba fãa paam Vʋʋsma a ye n tõe n kolg d Ba naana.</verse>
				<verse number="19">Sẽn ya woto wã, yãmb pa le ya bu-zẽmb bɩ sãamb ye, y paama tẽngen-bi-taar ne nin-sõma, y lebga Wẽnnaam zak kamba.</verse>
				<verse number="20">Yãmb yaa bũmb b sẽn me la b mee yãmb bãngdba la tʋʋm-tumdba zugu. Rooga kuga ma yaa a Zezi Krista meng b toore.</verse>
				<verse number="21">Yaa bãmb zugu la rooga tõr lugl yã n tar dʋʋbo n na n wa lebg Ro-sõngo, Soaala maasmẽ.</verse>
				<verse number="22">Yaa yãmb me la b rɩk n naag n me Roogã t'a na n lebg wẽnd doog, Vʋʋsma maasmẽ.</verse>
			</chapter>
			<chapter number="3">
				<verse number="1">Ad maam a Pol, b sẽn sui a soab roog ne Krista raab yãmb bu-zẽmba yĩnga, ad-m sẽn tõe n togse.</verse>
				<verse number="2">Y paam n bãngame tɩ yaa maam la Wẽnd bobl b kũuna yãmb yĩnga,</verse>
				<verse number="3">b wilg-m lame tɩ m mi vẽenega bũmb ning sẽn da solge tɩ m paam n togs-y bilf marsã wã.</verse>
				<verse number="4">Y sã n karem sebrã y na bãng yam vẽnegre ning m sẽn paame, n mi sẽn da solg Krista pʋgẽ.</verse>
				<verse number="5">B sũura raab ra solga ninsaalb kamb pĩnda n yaool n puk marsã nanda, ne Vʋʋsma vẽnegre, Tʋʋm-tʋmdb sõma wã la bãngdba nifẽ.</verse>
				<verse number="6">Marsã tɛka bu-zẽmba naagda tõnd n dɩt Wẽnnaam yõodo: tɩ b lebga Yĩn-yɛnga la b paama kãabg yɛnga, b sẽn kẽ Krista a Zezi ne Koe-nooga deegre.</verse>
				<verse number="7">Yaa maam n lebg Koe-nooga moanda ne Wẽnd bark b sẽn sudg maam ne bãmb pãnga.</verse>
				<verse number="8">Sɩda yaa maam, yao-zʋʋga, Krista nin-sõma wãa fãa sʋka, yaa maam la b yãk yã tɩ m wilg bu-zẽmba Krista yõod ka tɛka,</verse>
				<verse number="9">la m puk vẽenemẽ zãnga bũmb fãa Naanda a Wẽnd sẽn da solge al zamaan woko n ta marsã.</verse>
				<verse number="10">Woto, arzãn kãsem-dãmb la pãn-dãmb na tũ Tigengu n bãng Wẽnnaam sẽn tʋm ne yam la bãngr pidung ninga.</verse>
				<verse number="11">B na bãng Wẽnd sẽn tʋlg n pids b sũura sẽn da sede al zamaan woko ne Krista a Zezi, tõnd Soaala.</verse>
				<verse number="12">Ad-y yaa rẽ n kõt tõnd daoodo tɩ d tõe n kolg Wẽnd n ka rigd rabeem ye, ne tẽeb ning d sẽn deeg Krista nengẽ.</verse>
				<verse number="13">Woto me la m yõkd y sɛɛga: da sak-y n bas raoodo, namsgã m sẽn namsd yãmb yĩnga ye, tɩ bala b na n waa ne yamb zu-zẽkre.</verse>
				<verse number="14">Yaa rẽ yĩng la n na n yĩgimd m Ba taoore,</verse>
				<verse number="15">tɩ bũmb ning fãa sẽn vɩ tẽng zug bɩ yĩngr Ba la bãmba.</verse>
				<verse number="16">Mam kota bãmb sẽn tar kũun sẽn tog ne pẽgr kãsengã tɩ b keng y sũya ne bãmb meng Vʋʋsem, la y nonglma kɩ yẽgna tɩ d pʋgẽ neda paam pãnga;</verse>
				<verse number="17">tɩ ne y tẽebã, bɩ Krista ti b nonglem doog y sũurẽ.</verse>
				<verse number="18">Woto y na paam pãnga, n naag nin-sõma n bãng Krista nonglem ka tɛkã: a woglem, a yalem, a zãndlem la a zulem.</verse>
				<verse number="19">Y na bãng tɩ Krista nonglem zʋʋga ninsaal bãngre. La yaa y bãngrã sẽn wat n pid zãnga la a na n kẽes yãmb Wẽnd pidunga tẽnsʋka.</verse>
				<verse number="20">Bɩ ned ninga sẽn tʋmda tʋʋma d pʋsẽ la a tar pãng n tõe n le maan tɩ yɩɩg rẽnda, n tõe n kõ tõnd tɩ zʋʋg d sẽn tõe n kos bɩ d sẽn tõe n saage,</verse>
				<verse number="21">bɩ nin-kãng soog pẽgre, Tigeng pʋgẽ la Krista a Zezi nengẽ, tɩ daara la yʋʋma tong taab n tõt sɛɛbo! Ami!</verse>
			</chapter>
			<chapter number="4">
				<verse number="1">Yaa b sẽn balg a soab roogẽ, Soaala yĩngã, n yõkd y sɛɛga, tɩ y mao n vɩɩnde wa sẽn boola yãmba sẽn date,</verse>
				<verse number="2">ne yam-sulgr la sũ-bʋgsem, n paas sũ-maasem; d vɩɩma ne taab yɩ sũ-tõog la nonglem vɩɩm.</verse>
				<verse number="3">Bas-y tɩ Vʋʋsem yɛnga lagem-y n loe ne b laafi loɛtg tɩ y lebg bõn-yɛnga.</verse>
				<verse number="4">Ad-y Yĩnga yaa a ye la Vʋʋsma me yaa a ye, d fãa yaa Wẽnd booll yɛnga n zĩ ne saagr yɛnga.</verse>
				<verse number="5">Soaala yaa a ye, tẽebã a ye, soobã a ye.</verse>
				<verse number="6">Wẽnd yaa b ye, n ya fãa Ba, n yɩɩd fãa, n vɩ la b tʋmd fãa yĩnga.</verse>
				<verse number="7">Ned kam fãa yaool n paama a pʋɩɩr Wẽnnaam nengẽ, n zems ne Krista raabo.</verse>
				<verse number="8">Yaa rẽ yĩng la b yeta: «B sẽn dʋ arzãna b dʋʋ ne b yemse, b sudga ninsaalb kamb fãa kũuni.»</verse>
				<verse number="9">«Sẽn dʋ a soaba» la ãnna tɩ ka sẽn denga n sig bʋg-tẽnga?</verse>
				<verse number="10">Sẽn siga wã bala n leb n dʋ n zʋʋg saaga n na n kɩt tɩ fãa lebg pidungu.</verse>
				<verse number="11">Bãmb yɛsa n kɩt tɩ neb kẽer lebg tʋʋm-tʋmdba, kẽer bãngdba, kẽer Koe-nooga moandb, kẽer pe-kɩɩmba la karen-saamb dãmba.</verse>
				<verse number="12">Woto la b kõ nin-sõng fãa a tʋʋmde sẽn na n yɩlẽ tɩ Tigengã, Krista Yĩnga, tõog n me.</verse>
				<verse number="13">Tʋʋm kãnga ne a na n baase tɩ tõnd fãa lebga bũmb a yembre ne tẽebo la ne Wẽnd Biiga bãngre la d lebg Rao sẽn pid rao, sẽn bɩ zãnga, n lebg Krista zãnga.</verse>
				<verse number="14">Woto tõnd kõn maan wa yãase la d kõn bas d yam t'a lengd yaar ye. D kõn bas tɩ zãms paal sobg rɩk-d n tees a sẽn teesẽ tɩ d tũud ninsaalb zirẽ-beedo la b zãmb tʋʋma b sẽn tʋmd n dat n tudg tõnda ye.</verse>
				<verse number="15">D na n tũu sɩda la nonglem n vɩɩnde; lebga d yaoka tar paasgo ne bũmb fãa tɩ d kẽn n tees Zu-raooga soaba, a Zezi Krista.</verse>
				<verse number="16">Yaa bãmb Yĩngẽ la wilsa fãa kẽ taaba, n sog taab kɛpi ne zɩ wĩisi sẽn kõt wilg fãa a rɩɩbo t'a tõe n tʋm a tʋʋmde tɩ yaoka paasdẽ, tɩ bũmb fãa sũg kẽnkẽ nonglem pʋgẽ.</verse>
				<verse number="17">M le yeta yãmba la m le yõkda y sɛɛga, Soaala yĩnga, tɩ y bas zʋg ning sẽn ya bu-zẽmba zʋgo; bas-y b zirẽ-be-tagsgo;</verse>
				<verse number="18">yaa woto la b zĩ lib-tuu n lebg Wẽnnaam vɩɩma sãamba, tɩ bãngr kaoolg yĩnga b basa b sũur tɩ kidibi.</verse>
				<verse number="19">Wẽng la neer bãngr yama sẽn kẽke, lebga yoobo la b tʋʋmde, al tɩ b rɩk b meng zãnga n kõ tʋʋm yoodã, a yeyn-ye.</verse>
				<verse number="20">Ka woto la b zãms yãmb Krista ye,</verse>
				<verse number="21">sã n yaa sɩd tɩ b wilga yãmb Krista ne kareng sõngo, kareng sẽn tʋʋd sɩd ning sẽn be a Zezi nengẽ.</verse>
				<verse number="22">B Pa zãms yãmb sɩda, tɩ yaa modgre tɩ y bas y pĩnd vɩɩma la y yeeg y zʋg kʋdgã sẽn tar y sãoong n dabdã ne a tʋls waglã,</verse>
				<verse number="23">la y teem y tagsgã t'a wẽneg yĩngr dãmb dẽnna?</verse>
				<verse number="24">B pa yeel-y tɩ y yeelg wala y fuugu Nim-paalã, Wẽnd sẽn naan ne b zemsgo, ne b sõmblem la b sɩda?</verse>
				<verse number="25">Dẽ yĩng bɩ y bas zirẽ-beedo: ned kam fãa gom sɩda ne a to. Ned kam fãa ka a to wilg laa?</verse>
				<verse number="26">Yãmb sũur tõeeme n wa puugi, yãmb yee n da maan wẽnga. Da sak-y tɩ wĩndg lʋɩ tɩ y sũur ket n kãbd ne taab ye.</verse>
				<verse number="27">Da yõk-y y meng n kõ Sʋtãan ye.</verse>
				<verse number="28">Sẽn da zuuda bɩ a bas wagdem, a bao a nug tʋʋmde, a me tõog n maan neere n sõng a taaba sẽn tar naongo!</verse>
				<verse number="29">Da sak-y tɩ y noor yiis gom-beed ye; bɩ y gomd sõng sẽn dat-b sõngre, la a maneg sẽn kelgd-ba yelle.</verse>
				<verse number="30">Da kõ-y Wẽnd Vʋʋsem sũ-sãang ye; bãmb makre la y zɩta n gũud b Fãagra raare.</verse>
				<verse number="31">Mo-beedo, sũuri, sũ-toogo, gãgse, la tʋya, n paas wẽnem buud fãa, dẽ fãa tog n zãaga ne yãmba.</verse>
				<verse number="32">Vɩɩnd-y ne sũ-bʋgsem la nimbãan-zoeer ne taaba, la nong-y n kõ taab sugri, wa Wẽnd sẽn kõ yãmb sugri, Krista yĩnga.</verse>
			</chapter>
			<chapter number="5">
				<verse number="1">N-ye! Mao-y n wẽneg Wẽnde wala b kom-nongdse.</verse>
				<verse number="2">Tũ-y nonglem sora wa Krista; bãmb tõogame n nong yãmba al n sak n dɩk b vɩɩm n kõ Wẽnd wa yũ-noog maoongo.</verse>
				<verse number="3">Sã n kella yoob ne a tʋʋm yooda buud fãa, n paas zoe-bõne, bɩ rẽ ra tol n pʋd yãmb sʋk ye: b basg bala n segd ne nin-sõma.</verse>
				<verse number="4">Gom-yoodo, gom-lɛbla, raab yoodo, dẽ me ka tog ye. Sõng-y bal tɩ bark pʋʋsg sãde.</verse>
				<verse number="5">Kelg-y neere: yoaada, nin-dẽgdo, raab wagl soaba, — a geta a meng wa wẽnde — bãmb dãmb ka tar pʋɩɩr Wẽnd la Krista Rĩunga pʋg ye.</verse>
				<verse number="6">Da sak-y tɩ ned wa belg yãmb ne no-noom goam ye, yaa tʋʋm yood a woto buud n takd Wẽnd beem, wẽn-kɩɩsdba zutu.</verse>
				<verse number="7">Da naag-y bãmb zĩig ba a ye!</verse>
				<verse number="8">Pinda yãmb da yaa lik kamba, dũnna yãmb lebga vẽenem kamba, Soaala maasmẽ, bɩ y kell n vɩɩnd wa vẽenem kamba.</verse>
				<verse number="9">Vẽenem tʋʋma yaa sũ-bʋgsem, zemsgo la sɩda,</verse>
				<verse number="10">Bãng-y sẽn noom Soaalã.</verse>
				<verse number="11">Da naag-y n tʋm lik tʋʋm yooda ye, ad-y yõod ka ye. Luk-y tʋʋm yooda rãmb bãongo.</verse>
				<verse number="12">Sɩda, b sẽn solgde n tʋmd likẽ wã toagsg meng yaa yãnde,</verse>
				<verse number="13">Luk-y b bãongo tɩ b yɛla wa vẽenemẽ.</verse>
				<verse number="14">B sã n wa vẽenemẽ wã marsã la b wẽnema na n puki. Yaa rẽ la b yeta: «Sẽn gõe soaba yiki, yik la f bas kɩɩmse tɩ Krista Vẽenem yãg f yĩnga.»</verse>
				<verse number="15">Dɩlla maan-y gũusgu ne y tʋʋma, b ra yɩ yalem tʋʋm ye, b yɩ nin-vẽen-dãmb tʋʋma,</verse>
				<verse number="16">neb sẽn na n tõog n dɩ b rũnna vɩɩm yõodo, tɩ y mi tɩ zamaana yaa toogo.</verse>
				<verse number="17">Dẽ yĩnga da maan-y gãeemd ye; bao-y n bãng Wẽnnaam sẽn dat tɩ y tʋm toto.</verse>
				<verse number="18">Gũus-y ne rã-tɩgre: yaa tʋʋm yood la-a wat ne. Bao-y y sõmblema pidsgu ne Wẽnd Vʋʋsem.</verse>
				<verse number="19">Naag-y taaba n zodg yɩɩla n balem Wẽnde, n kils-ba, n pʋʋs b barka. Yɩɩl-y y sũur pʋgẽ n pẽgd Wẽnnaam.</verse>
				<verse number="20">Zĩis fãa la wakat fãa pʋʋs-y Wẽnnaam Ba barka, Soaala Zezi Krista yʋʋr yĩnga.</verse>
				<verse number="21">Zoe-y Krista la y sak taaba.</verse>
				<verse number="22">Bɩ pagba sak b sɩdb rãmba wala b sẽn sakd Soaala.</verse>
				<verse number="23">Sɩda yaa paga zu-soaba wala Krista sẽn ya Tigenga zu-soaba tɩ bãmb la Yĩnga fãagda.</verse>
				<verse number="24">Tigeng sakda Krista; dɩlla pagba me tog n saka b sɩdba bũmb fãa pʋgẽ.</verse>
				<verse number="25">Sɩdb rãmba, nong-y y pagba wa Krista sẽn nong Tigengu; b kõ-la b vɩɩma Tigenga yĩnga,</verse>
				<verse number="26">sẽn na n yɩlẽ t'a paam sõmblem; la yaa koom sẽn sood tɩ Koɛɛg naag n moonẽ n wat ne sõmblem kãnga.</verse>
				<verse number="27">B tʋlgame tɩ Tigenga yaas bãmb taoore, n pɩnd ne neerem, n yãgd ne sõmblem, n zãr ne rẽgdo, bɩ kʋʋlem, bɩ bũmb a to sẽn wẽnd rẽnna.</verse>
				<verse number="28">Yaa woto me la sɩdb rãmba tog n nong b pagba wa b meng yĩnga; sẽn nong-a a paga nonga a menga.</verse>
				<verse number="29">Ned ba a ye zɩ n kisg a meng yĩng ye. Ned kam fãa dɩlgd-a lame la a tar-a neere. La yaa woto la Krista maand ne Tigengu.</verse>
				<verse number="30">Tõnd ka bãmb yinga wils laa?</verse>
				<verse number="31">Ad sẽn gʋlse: «Yaa rẽ yĩng la rao na n bas a ba la a ma n pa ne a paga la b yiiba na n lebga yĩng a yembre.»</verse>
				<verse number="32">Ad-y yaa yell kãseng sẽn da solg la b pukyã: M yetame tɩ yaa Krista ne b Tigenga vɩɩm sẽn ya a soaba la b pukyã.</verse>
				<verse number="33">Dɩlla bɩ yãmb ned kam fãa nong a paga wa a menga la pag me waoog a sɩda.</verse>
			</chapter>
			<chapter number="6">
				<verse number="1">Kamba sak-y y ba rãmba, Soaala yĩnga; dẽ n toge.</verse>
				<verse number="2">Waoog f ba la f ma la noor sẽn naag n yiis ne pulem-noogo pipi la no-kãnga.</verse>
				<verse number="3">Waoog f ba la f ma tɩ f na paam sũ-noogo la f yõor na yɩ wok tẽng zugu.</verse>
				<verse number="4">La yãmba, ba rãmba, da yɩ-y toog tɩ loog ne y kamba ye; gʋʋl-y b neere ne sɩbgr bɩ saglg sẽn tũud Soaala raabo.</verse>
				<verse number="5">Yemse, sak-y tẽng zug zu-soaben-dãmba, ne rabeem la rigbu, sak-y b ne pʋ-peelem, wa y sẽn sakd Krista bala.</verse>
				<verse number="6">Sakra ra yɩ m dat n nooga ninsaal sũur sakr ye, n ka yamleoog ye; sakra yɩ wala y yaa Krista yem-daado, sẽn pidsd Wẽnnaam daab ne b sũur faa.</verse>
				<verse number="7">Bɩ y zɛɛg n tʋm Soaala yĩnga la ra yɩ ninsaalb yĩng ye.</verse>
				<verse number="8">La y gãneg y yam tɩ Soaala na n dola ned kam fãa tʋʋm-sõma: f ya yamba bɩ burkĩna.</verse>
				<verse number="9">Yãmba, zu-soaben-dãmba, yãmb me maan boto ne y yemse, bas-y b rabeem kẽesgo la tags-y tɩ yãmb ne bãmb zu-soaba ya a ye, yaa sẽn be-a arzãna, la zu-soab kãng pa bakd ned ne a to ye.</verse>
				<verse number="10">D na n kʋmsa d goama woto: lebg-y neb sẽn tar pãnga Soaala sɛɛgẽ, neb sẽn wɩɩd ne Wẽnd pãnga.</verse>
				<verse number="11">Rɩk-y Wẽnnaam zab teedo n bobe, n tõog n teedg ne Sʋtãana.</verse>
				<verse number="12">Yãmb mens miime tɩ tõnd zabra ka ne ninsaalb sẽn tar yĩng la zɩɩm wa tõnd ye, yaa ne bugum yir la lik kãsem-dãmba la pãn-dãmba, yaa ne malɛgs wẽns sẽn saad yĩngri.</verse>
				<verse number="13">Yaa rẽnd yĩng la y tog n bob Wẽnd zab-teedo n maan y sẽn tõe fãa n da kong pãnga, ra-beeda wakat ye.</verse>
				<verse number="14">Yals-y yĩngri, rɩk-y sɩda tɩ yẽ yɩ yãmb sẽbdga, la pʋ-peelem n pil y yãoogo;</verse>
				<verse number="15">y neooda wã marsã yɩ y sẽn yãgd n na n moon Koe-noogã ne sũur ningã.</verse>
				<verse number="16">Tall-y y tẽebo, gãd-y y tẽeba kẽnkẽ, wa gãongo, n ligind Sʋtãan pɛɛma tɩ b yaa bugum pɛɛma.</verse>
				<verse number="17">Sẽn kell yaa bõe: yaa Wẽnnaam gomdã tɩ y na n fõgen-a wa y fãagr zug peoogo, la y zãad-a wa a Vʋʋsem Sõng sʋʋga.</verse>
				<verse number="18">Wɩng-y ne pʋʋsgo la Wẽnd sɛɛg yõkre; pʋʋs-y wakat buud fãa ne Vʋʋsem Sõngo, sõng-y n da vʋʋs wakat ba a ye; pʋʋs-y nin-sõma wã fãa yĩnga.</verse>
				<verse number="19">Tẽeg-y mam me yelle y pʋʋsg pʋgẽ tɩ m tõog n yaag m noore n gome la m moon Koe-nooga ne raoodo n puk sẽn solge.</verse>
				<verse number="20">Ba b za maam ne bãeense n gãnege, Koɛɛga mooneg la m tʋʋmde. Kos-y tɩ m paam daoodo n moon wa sẽn segde.</verse>
				<verse number="21">Mam datame tɩ yãmb me bãng m tʋʋmda sẽn ta zĩig ninga la mam me sẽn lebg a soaba; a Tisik na wilg-y rẽ fãa; yaa m saambi-nongre la yẽ la m sõangd wakat buud fãa Soaala tʋʋmda pʋgẽ.</verse>
				<verse number="22">Maam bal n tʋm-a yãmb nengẽ t'a kõ yãmb d kibare la a keng y sũya.</verse>
				<verse number="23">Bɩ Wẽnnaam Ba la d Soaala Zezi Krista kõ d saam-biisa fãa laafi, n paas tẽebo la nonglem!</verse>
				<verse number="24">Wẽnd bark sig neb niyns fãa sẽn nong-b tõnd Soaala Zezi Krista, vɩɩm sẽn kõn sɛ yĩnga!</verse>
			</chapter>
		</book>
		<book number="50">
			<chapter number="1">
				<verse number="1">Maam a Pol ne a Timote, Krista Zezi sõgen-kamba, tõnd n pʋʋsd nin-sõma wã fãa, Soaala Zezi Krista tũudba, sẽn zĩ Filip vẽenemẽ, ne b kãsem-dãmba la b sõangdba.</verse>
				<verse number="2">Bɩ d fãa Ba a Wẽnde la d Soaal a Zezi Krista kõ yãmb laafi la barka!</verse>
				<verse number="3">Mam pʋʋsda m Wẽnda bark wakat buud fãa, m sã n tẽeg y yelle.</verse>
				<verse number="4">La yaa m sũ-noogo tɩ m pʋʋsd y fãa gill yĩnga n ka vʋʋsdẽ ye,</verse>
				<verse number="5">tɩ m ket n tẽra yãmb me tʋʋmdã sẽn yɩ a soaba Koe-nooga moonegẽ, a sɩngrẽ n ta rũnna.</verse>
				<verse number="6">Mam pʋs n miime tɩ sẽn sɩnga tʋʋmd sõnga ne yãmbã, yẽ soab bal n na n kell n dabs a baasgo tɩ ta Krista a Zezi daare.</verse>
				<verse number="7">Segdame tɩ m tags woto y fãa gill poorẽ tɩ m sũura kɛla y fãa zãnga; la rẽ yaa y fãa sẽn naag maam n kok Wẽnd kũuna, m bãeensa balgr wakato, Koe-nooga mooneg sɩngrẽ, bɩ a sẽn waa n kɩɩd a yẽgna wakato.</verse>
				<verse number="8">N-ye! Wẽnd bal n mi tɩ m nong-y la waare ne Krista meng nonglem!</verse>
				<verse number="9">Ad-m sẽn ket n kot Wẽmde: tɩ y nonglma tar yãngr n dabda n wa fudg n daag bãngr menga, la sɩlem sõngo,</verse>
				<verse number="10">tɩ woto y na bao sẽn ya neer n yɩɩda la y tall y mens ne pʋ-peelem n gũud Soaala raare.</verse>
				<verse number="11">Woto-me la y paamd n dɩ yõod ka tɛka ne Krista a Zezi meng sõmblem, la rẽ pʋgẽ la Wẽnd tog ne waoogre la b tog ne pẽgre!</verse>
				<verse number="12">M saam-biisi, m datame tɩ y bãng tɩ m yella kɩtame tɩ Koe-nooga moonego le wɩng n paase.</verse>
				<verse number="13">Sɩd me, gũudba fãa sikẽ la zĩig zãnga, b bãngame tɩ yaa Krista yĩnga la b balg maam.</verse>
				<verse number="14">D saam-biisa wʋsg paamame tɩ b sũy lebg kegemse ne Soaala, b sẽn yãend m balgrã, tɩ b bas rabeem n na n le wɩng ne raoodo n moon Koe-noogã n yɩɩd pĩnda.</verse>
				<verse number="15">Neb kẽere, yaa sɩda, tʋmda ne wags taab yam wẽnga; kẽer yẽ moonda Krista ne sũ tɩrga.</verse>
				<verse number="16">Bãmb dãmb tũuda Wẽnd nonglem sẽn be b sũurẽ n mi neer tɩ mam nengẽ wã Koe-nooga mooneg bal la m tʋʋm pakre.</verse>
				<verse number="17">Pipi rãmba yẽ sẽ, b moonda Krista ne no-rɩkr bala; bãmb pa tar pʋ-peelem ye. B tẽedame tɩ b sẽn maand woto b na zɩsg m bãeensã n paase.</verse>
				<verse number="18">La bõe n sãame? Yaa ne yam wẽnga bɩ ne pʋ-peelem, b yee n moon Krista; la m kɩdemdame la m na kell n kɩdem dẽ yĩnga.</verse>
				<verse number="19">M miime tɩ rẽ n na n fãag maam, yãmb pʋʋsg yĩnga la Krista Vʋʋsem Vẽnegrã m sẽn na n paama yĩnga.</verse>
				<verse number="20">Woto-me la m saagr menga: m kõn yãe yãnde, m sũur na kell n yɩ kẽnkẽ, tɩ marsa la wakat fãa, Krista na paam pẽgre m yĩngẽ, m vɩ bɩ m kida.</verse>
				<verse number="21">Mam nengẽ wã, Krista bal la vɩɩm la ki bãmb yĩng yaa yõodo.</verse>
				<verse number="22">La ade, vɩɩnd ne yĩnga sã n na n kõ maam pãnga tɩ m tʋm tʋʋmd sẽn be yõodo, mam pa le mi mam sẽn na n yãk ye.</verse>
				<verse number="23">M yɛsa sʋka n wẽnesdẽ: maam n dat n loog n tɩ bʋʋg Krista, la m neeme tɩ rẽ n sãoẽ wʋsgo;</verse>
				<verse number="24">maam n dat n pa ne m yĩngã, tɩ rẽ n wẽnd y yell na maneg tao-tao n yɩɩda.</verse>
				<verse number="25">La ade, m gãdame tɩ m na n paame la m zĩnd y fãa sɛɛgẽ n paas y bãngre la sũ-noog y tẽeba pʋgẽ.</verse>
				<verse number="26">La wotoone lɛɛg n wa y sʋka, la zĩnd yãmb sɛɛgẽ, na le zẽk y zug n paas, Krista a Zezi taoore.</verse>
				<verse number="27">Sõng-y tɩ y manesem tũ Krista Koe-nooga bala, tɩ m waoonga raare bɩ m sã n ka tõog n wa me, bɩ m wʋm tɩ yãmb ket n yɛsa y nao zutu la y yaa yam yɛnga la sũ-yɛnga n tʋmd Koe-nooga yĩnga.</verse>
				<verse number="28">Y pa yɛɛsd y bɛɛba ba bilfu, woto la b bãngd vẽenega tɩ yaa b sãoongo n sɩnge, la yãmb tɩlgre waame, la Wẽnd bala n tõe rẽnna.</verse>
				<verse number="29">Bãmb n maan-y neere tɩ y paam n tẽed Krista la b le maan y neere tɩ y sakd namsg bãmb yĩnga.</verse>
				<verse number="30">Woto la yãmb me takd zab-sõng ninga sẽn yɩ m dẽnna, la y sẽn ne tɩ m ket n tar a soab rũnna wã.</verse>
			</chapter>
			<chapter number="2">
				<verse number="1">M yõkda y sɛɛga la m kot-y lame ne Krista bool toogã, ne b nonglem sẽn ka be sãmb-sãmbã, ne Vʋʋsem Sõng lagmen-taarã, sẽn ya zood la nimbãan-zoeerã,</verse>
				<verse number="2">m kotame tɩ y pids m sũ-nooga zãnga n zems y tagsga ne taaba: n ya sũ-yɛnga, raab yɛnga, yam yɛnga.</verse>
				<verse number="3">Da sak-y welgr lɛ-lɛ, da sak-y tɩtaam ye: ned kam bao yam-sulgri la a tagse t'a taab são yẽ menga.</verse>
				<verse number="4">Da bao-y y meng yõod ye, ned kam fãa tags a to rẽnna.</verse>
				<verse number="5">Tall-y y lagmen-taara pʋgẽ zʋg ning sẽn ya Krista a Zezi rẽnna.</verse>
				<verse number="6">Bãmb sẽn zem Wẽnnaam, b ka tags tɩ b tog n gãda ne zoe-bõne, bũmb ning sẽn kɩt tɩ b zem bãmba ye.</verse>
				<verse number="7">B basa b meng yõodã n lebg wa yamba; n wẽneg ninsaal bala, n na n vɩɩnd ninsaal vɩɩm,</verse>
				<verse number="8">n tol n sulg b menga n yɩɩge al n sak kũum n na n deeg noore, al n sak kũum pik zugu!</verse>
				<verse number="9">Ya rẽ yĩng la Wẽnd zẽk-ba n pʋd-b yʋʋr sẽn zʋʋg yʋy a taaba fãa.</verse>
				<verse number="10">Woto b sã n pʋd a Zezi yʋʋra bala bũmb fãa sẽn be yĩngri, sẽn be tẽng zugu, sẽn be bʋg-tẽnga, b fãa tara yĩgimdg bala,</verse>
				<verse number="11">la zelemd fãa moondame t'a Zezi yaa Soaala, Wẽnnaam Ba pẽgr yĩnga.</verse>
				<verse number="12">Woto wã, m kom-sõma, mao-y n tʋm y fãagra tʋʋmde ne m sẽn bãng-y ne sakr ningã. Sakr kãng n tog n yɩ y rẽnna, m sẽn be y sɛɛgẽ wakato, wala marsã, m sẽn zãr ne yãmbã. Mao-y ne rabeem la rigbu n maan y sɩɩg fãagre.</verse>
				<verse number="13">Sɩd me, Wẽnd n be ne yã n sõngd-y ne tʋʋmda raab la b zaoolgd yãmb tʋmda zugu n pidsd b meng nimbãan-zoeera sẽn da sede.</verse>
				<verse number="14">Yãmb me, maan-y bũmba fãa ne yamleoogo la y vẽ yẽgengo la kɩɩsgo.</verse>
				<verse number="15">Woto ned kõn yãend bũmb n dogl y zug ye la y na n lebg neb sẽn ya pʋ-peelem dãmba. Y na yɩ Wẽnnaam kom-sõma sẽn vɩ zamaan kãnga wala vẽenem sẽn vẽnegd neb fãa,</verse>
				<verse number="16">n kõt b Koe-nooga sẽn wat ne vɩɩm. Woto la y segend y mense n na n yɩ mam zu-zẽkre, Krista raarã; tɩ m zoeesa la m tʋʋlgã ka yɩ zaalem ye.</verse>
				<verse number="17">La sɩd me, m sã n tog n daag m zɩɩma menga wa maoong bũmbu, yãmb tẽeba yĩnga, m sũur yaa noogo la m naagda yãmb n kɩdemne,</verse>
				<verse number="18">wala yãmb me sẽn tog n maan sũ-noogo la y naag-m n kɩdem.</verse>
				<verse number="19">M tẽedame tɩ Soaala Zezi Krista sã n sõnge, m kõn kaoos n tʋm a Timote y nengẽ, tɩ m paam yãmb kibare, tɩ m sũura yaa n gãande.</verse>
				<verse number="20">Sɩda, m pa tar ned a to sẽn tõe n ges yãmb yell neere la ne pʋ-peelem wa yẽ ye.</verse>
				<verse number="21">Wʋsg sẽn ne yaa b meng yõod bala, b pa baood Krista a Zezi rẽnd ye.</verse>
				<verse number="22">Yẽ wilga a sẽn ya a soaba, a tʋma ne maam Koe-nooga tʋʋmde wa biig bal sẽn be ne a ba.</verse>
				<verse number="23">Yẽ la m dat n tʋm y nengẽ, m sã n wa bãng m yɛla sẽn na n yɩ a soaba.</verse>
				<verse number="24">M pʋs n saagda wʋsgo ne Soaala maasem tɩ m meng na wa m toore.</verse>
				<verse number="25">M tagsdame tɩ togame tɩ m lebs yãmb a Epafrodit; saam-bi kãng me sõnga maam n tʋm la a namse la yaa yãmb n da tʋm-a t'a wa koll-ma, m naonga pʋgẽ.</verse>
				<verse number="26">A rata y fãa yãabo, n ka le tõe n zĩnd sɩɩ ye, y sẽn wʋm t'a lʋɩɩ bãaga tɛka.</verse>
				<verse number="27">Sɩd me bãag n yõk-a la kellẽ la bilf t'a maanẽ yõore; Wẽnd n zoe a nimbãanega, la ka yẽnd bal ye, yɩɩ maam me la b kũm yã, n pa sak tɩ m sũ-sãamsa tong taab ye.</verse>
				<verse number="28">Dẽ yĩnga m tʋmd-a la tao tao yãmb nengẽ tɩ y mens yãend-a la y sũur lebg noogo; la woto-me n woogd m sũ-sãanga.</verse>
				<verse number="29">Deeg-y ned a woto buudu ne sũ-noogo, Soaala yʋʋr yĩnga, la y waoog-a.</verse>
				<verse number="30">Yaa Krista tʋʋmd yĩnga la a ra na n kiẽ; a ra na n kiẽ lame n sõng maam ne sõngre yãmb mens sẽn da ka tõe ye.</verse>
			</chapter>
			<chapter number="3">
				<verse number="1">M saam-biisi, noog-y y sũur Soaala yĩnga; m kõn yɛ ne yãmb saglg kãng abada! Rẽ n pʋs n são.</verse>
				<verse number="2">Gũus-y ne nin-wẽnse, ne baasã, ne tʋʋm-tʋmdb yoodã, ne zirẽ-be-zũnsã.</verse>
				<verse number="3">Zũns bal la tõndo tɩ tõnd waoogra n tũud Wẽnd Vʋʋsem sẽn date. La tõnd basa kʋdemdã teegre n na n teeg Krista a Zezi bala.</verse>
				<verse number="4">Mam yaool n da tõe n teegẽ la kʋdemdã; ned sã n beẽ n teeg rẽnna, m tẽed tɩ maam n ket n yɩɩda.</verse>
				<verse number="5">M dog tɩ rasem a nii, b kẽes-m la bãongo; maam la Israyɛl biiga, a Bẽzame yagenga, Ebre bil memga, maam la Farizẽ sã n ya ne Noora tũudem.</verse>
				<verse number="6">Sã n ya yik n zab ne buuda bɛɛbã, m namsa So-paala rãmba; sã n ya ne sõmblem ning Noor tũudem sẽn kõt a soabã, m pa tar m toorẽ yell ye.</verse>
				<verse number="7">La m sẽn da pid ne yõod niynsa fãa, m gesa rẽ wa bõne, Krista yĩnga.</verse>
				<verse number="8">Yɩɩd rẽ, m geta bũmb fãa marsã wa zaalem t'a Zezi Krista, m Soaala, bãngr n lʋɩ taoore. Bãmb yĩnga m saka sẽn keta fãa menesgo, m geta fãa wa tãmpʋʋr sagdo tɩ woto la m tõogd n paam Krista.</verse>
				<verse number="9">M datame n menes m sõmblema, sõmblem ning Noora reegr sẽn kõt a soabã, n lagem Krista ne sõmblem ning bãmb tẽeba sẽn kõt a soabã, sõmblem ning sẽn yita Wẽnd nengẽ la sẽn tobd tẽeba yẽgrẽ.</verse>
				<verse number="10">M datame n bãng Soaala, n bãng b vʋʋgra pãnga, n bãng naag bãmb n namsa yõodo, n wẽneg bãmb b kũumẽ,</verse>
				<verse number="11">tɩ sã n tõe bɩ m naag n vʋʋg.</verse>
				<verse number="12">M pa yet tɩ m yãee m sora tɛka, m ka yet tɩ m sõmblem sekame ye, ayoo! M ningda tĩiga n dat n wa paam Krista n yõke wa Krista Zezi sẽn paam maam n yõkã.</verse>
				<verse number="13">M saam-biisi, ad-y m ka na n belg m meng wa m zoe n paama Krista n sog ye. Woto bal la m yeta: m yĩma m sẽn zoe n kẽna, m teesa m sẽn dabdẽ wã tɩrga, ne m pãng fãa,</verse>
				<verse number="14">n zoet n pʋgd kũun ning Wẽnd sẽn boond-d tɩ d wa reege, al yĩngri, Krista a Zezi nengẽ.</verse>
				<verse number="15">Tõnd fãa sẽn paam n bɩɩs d yama, yaa woto la d tog n tagse. Bũmb sã n beẽ tɩ y tagsd toor a poorẽ, Wẽnd n wat n vẽneg yã.</verse>
				<verse number="16">Sẽn ya zĩig ning fãa la d zoe n kẽn n ta, d da golem d sora ye.</verse>
				<verse number="17">Togs-y mam vɩɩma; m saam-biisi, togs-y sẽn be-b yãmb sʋka n vɩ wa maama.</verse>
				<verse number="18">Kẽer n be, b sõora labsa, la m togs-y la rẽ naoor yaka, la m le togsd-y la rũnna ne nintãm, b vɩɩ wala Krista pika bɛɛba.</verse>
				<verse number="19">Bãmb dãmb kõn baas neer ye; yaa b pʋgã n lebg bãmb wẽnde la b pa zoet rẽ yãnd ye; la b yãnda la b zu-zẽkre: b sẽn pẽgd bala yaa tẽng zug yɛla.</verse>
				<verse number="20">Sã n ya tõndo, arzãn la d tẽnga: be bala la d gũud wala d Fãagda, Soaal a Zezi Krista.</verse>
				<verse number="21">Bãmb n na n tedg tõnd nimbãan yĩngã t'a lebg ziir yĩnga wa bãmb dẽnna, tɩ b tara pãnga n tõe tɩ bũmb fãa tũ b raabo.</verse>
			</chapter>
			<chapter number="4">
				<verse number="1">Woto wã, m saam-bi-nongdse, m kom-sõma, m sũ-noog la m dolbo, gãd-y Soaala kẽnkẽ, m kom-nongdse.</verse>
				<verse number="2">Mam kota a Evodi la m wɩngda ne a Sẽntikɛ, tɩ b wʋm taab moore, Soaala yʋʋr yĩnga.</verse>
				<verse number="3">La foom me Sizig, m tũud-n-taag menga, bɩ f mao n sõng-ba; ad pʋg-kãensa sõnga maam wʋsgo ne Koe-nooga tʋʋmde, bãmb ne a Klema la m sõangdb a taaba: bãmb yʋya gʋlsa vɩɩm sebra pʋgẽ.</verse>
				<verse number="4">M saam-biisi, noog-y y sũur wakat fãa, Soaala maasem la b pãng yĩnga. N-yẽe! Maam n le yet yã: noog-y y sũuri!</verse>
				<verse number="5">Yɩ-y nin-bʋgse ne neba fãa gilli. Soaala waoong yaoome.</verse>
				<verse number="6">Da bʋ-y bũmb ba a ye yĩng ye. Zu-loɛɛg sã n beẽ, bɩ y wɩng ne pʋʋsgo, n wɩng ne Wẽnd sɛɛg yõkr sẽn naag ne bark pʋʋsgo, la zu-loeesa wilgri.</verse>
				<verse number="7">La Wẽnd na zĩndg yãmb fãa b laafi pʋgẽ, laafi ninga sẽn zʋʋg tõnd sẽn tõe n mamsã, laafi kãng n na n maas yãmb sũuri la y yam, Krista a Zezi pʋgẽ.</verse>
				<verse number="8">Ade, m saam-biisi, bũmb ning sẽn pak yãmb marsã tɩ y tog n lʋɩɩs y toogo, yaa bũmb ning fãa sẽn ya sɩda, n waoogd neda, n ka tar goalenga, n ka be rẽgdo, n be yamleoogo, n tog ne pẽgre, n wat ne minim sõma, n wat ne ninsaal pẽgre.</verse>
				<verse number="9">Mam sẽn zãms yãmb bũmb ninga ne m goama la m vɩɩm, yaa rẽ la yãmb tog n deege la y tũ; woto Wẽnd sẽn ya laafi kõata na zĩnd ne-yã.</verse>
				<verse number="10">M kɩdma sũ-noog ne Soaala, m sẽn yãe tɩ y le nekd la y yalgd y pʋtẽer m yĩnga. M miime tɩ yãmb zɩ n yĩm m yell ye; sẽk sẽn na paam n wilga bal n mii n paoog yã.</verse>
				<verse number="11">M me pa gomd woto tɩ yaa bũmb n paoog-m ye, m zãmsa m sẽn na maane tɩ bũmb sek-m wakat buud fãa.</verse>
				<verse number="12">M saka a mong m menga wala m sẽn sak a rɩ n tɩge. Wakat fãa la ne yɛl wʋsgo m zãmsa kom la pʋg pidungu, tɩgr la fare.</verse>
				<verse number="13">Mam tõe fãa ne ned ning sẽn kõta maam pãngã.</verse>
				<verse number="14">Baasg zãnga, yãmb maana neere y sẽn waa n zoe m nimbãanegã.</verse>
				<verse number="15">Yãmb mens miime, Filip neba, tɩ Koe-nooga mooneg sɩngrẽ, m sẽn waa n yi Masedoan, Tigeng ba a ye pa tol n sõng maam ne ligd buudu sã n ka yãmb bal tãa.</verse>
				<verse number="16">Yãmb bal n tẽeg m yelle, m sẽn ta Tesalonik, n tol n tʋm bũmb naoor a yiibu, m sõngr yĩnga.</verse>
				<verse number="17">Pa kũun la mam baood ye. M sẽn baood yaa yãmb dolb yee n dogend n paasdẽ.</verse>
				<verse number="18">Marsã m tara sẽn sek n zʋʋg menga; sɩda marsã, m galame, a Epafrodit sẽn wa ne yãmb kũuna tɛka; kũun kãng yaa wa yũ-noogo la maoong sõng Wẽnnaam sẽn deegde la b yet tɩ ta-la b yam.</verse>
				<verse number="19">Wẽnd na tũ Krista a Zezi maasem n kõ yãmb me tɩ gale, tɩ b pãng labsa la sẽn be b nugẽ ka paood ye.</verse>
				<verse number="20">Bãmb bal la d Ba, bɩ b paam pẽgre marsã la daar fãa! Ami!</verse>
				<verse number="21">Pʋʋs-y nin-sõma wã fãa Krista yʋʋr yĩnga. M sẽn be ne saam-biis niynsa fãa tɩ b pʋʋs-y neere!</verse>
				<verse number="22">Nin-sõma wã fãa tɩ b pʋʋs-yãmb, bũmb zãnga Rom naaba nebã.</verse>
				<verse number="23">Soaala Zezi Krista bark sig yãmba!</verse>
			</chapter>
		</book>
		<book number="51">
			<chapter number="1">
				<verse number="1">Maam a Pol, Krista tʋʋm-tʋmd ne Wẽnd raabo, n paas m saam-biig a Timote</verse>
				<verse number="2">tõnd n pʋʋsd Kolos nin-sõma, d saam-biisa sẽn kẽ-b Krista. Bɩ d Wẽnnaam d Ba sudg-y bark la laafi!</verse>
				<verse number="3">Tõnd pa viigd abada ne Wẽnnaam la d Soaal a Zezi Krista Ba wã bark pʋʋsg ye. D pa viigd ne yãmb tẽegr d pʋʋsg pʋgẽ ye.</verse>
				<verse number="4">La rẽ yaa d sẽn bãng tɛk tɩ yãmb sɩd gãda a Zezi Krista ne tẽebo la y wilga y nonglem ne nin-sõma wã fãa,</verse>
				<verse number="5">n paas d sẽn bãng tɩ y sũur pida ne b sẽn bĩng yãmb arzãnẽ wã saagre. Y sẽn saagd bũmb ningã, b wilg-a-la yãmb pĩnda ne Sɩda Koɛɛgã, ne Sɩda Koe-noogã.</verse>
				<verse number="6">Koe-noog kãng taa yãmba wala a sẽn ta dũnia tõre la a tara a biis wom n dabda; yaa woto la a maand yãmb sʋk me, yãmb sẽn wʋm la y bãng tɛka Wẽnnaam kũuna sẽn ya a soaba.</verse>
				<verse number="7">Yaa a Epafras, tõnd tũud-n-ta-nongre la d sõangda, n zãms-a yãmba; a sɩd deega tõnd zĩiga n taas yãmb neere Koɛɛga zãnga wa Krista tʋʋm-tʋmda.</verse>
				<verse number="8">Yaa yẽ n wilg tõnd a Vʋʋsem Sõng nonglem ning sẽn wit y sũurẽ tõnd yĩngã.</verse>
				<verse number="9">Yaa woto yĩng la tõnd me, d sẽn wʋm dẽ tɛka, d ka viigd ne pʋʋsg yãmb yĩng ye, la d kota Wẽnnaam tɩ b tall yãmba tɩ y yam wa vẽneg zãnga ne bãmb menga raabo; b sõng-y ne wʋmbo la ne bãngr sẽn yit yĩngri.</verse>
				<verse number="10">Woto la y tõogd n vɩɩnd vɩɩm sẽn tog ne Soaala la sẽn tat b yam zãnga; woto la y na n tõog n maan tʋʋm sõma buud ka tɛka la y bɩɩs y bãngrã ne Soaalã.</verse>
				<verse number="11">Ad-y Wẽnd ziira tẽegre na n kõ-y la pan-kẽengo, a na n kõ-y-la raoodo la sũ-keelem.</verse>
				<verse number="12">Yãmb na pʋʋs Ba wã barka tɩ bãmb meng n segle n na kõ yãmb nin-sõma wã pʋɩɩre, b vẽenem zĩigẽ.</verse>
				<verse number="13">Yaa bãmb n yiis tõnd Lik naab soolmẽ n kẽes tõnd bãmb Bi-nongra Rĩungẽ,</verse>
				<verse number="14">yaa bãmb nengẽ la d paamd tɩlgre la d beegra sugri.</verse>
				<verse number="15">Bãmb la Wẽnd wẽnego, ninsaal nif sẽn ka tõe n teeg a soaba wẽnego. Bãmb la bũmb fãa-fãa Kãsma.</verse>
				<verse number="16">Tũu ne bãmba tɩ Wẽnd naan bũmb fãa sẽn be-b yĩngri, sẽn be-b tẽng zugu, sẽn toe n yãend la sẽn pa tõe n yãende yĩngr Na-rɩtba, Soaalba, Na-komse, Pãn-dãmba, fãa yii bãmb nugẽ, fãa bee bãmb yĩnga.</verse>
				<verse number="17">Bãmb meng n deng fãa n beẽ, la bãmb n ket n zãad bũmb fãa.</verse>
				<verse number="18">B Yĩngã sẽn boond tɩ Tigengã, bãmb la a Zugu: Bũmba fãa tʋɩɩsa ne bãmba, Bãmb n yɩ pipi n vʋʋg kɩɩmsa sʋka, (da togẽ lame tɩ b soog kãseng bũmb fãa pʋgẽ)</verse>
				<verse number="19">tɩ Wẽnd tʋlgame tɩ b lek bũmb fãa sãoogo</verse>
				<verse number="20">B tũu bãmb maasem n le maneg bũmb fãa yelle, sẽn be tẽng zug wala sẽn be yĩngri, n sik laafi ne b zĩma b sẽn daag pika zugu.</verse>
				<verse number="21">Ba yãmb mense, pĩnda yãmb me ra yaa bu-zẽmba la Wẽnd bɛɛba, ne yãmb tags wẽnse la y tʋʋm wẽna;</verse>
				<verse number="22">ad yãmb me sẽn paam tɩ b le maneg y yelle ne b yĩng sẽn bãng kũum pik zugu, sẽn na n yɩlẽ tɩ y tõog n yals b taoore wa nin-sõma la neb sẽn pa tar b toorẽ yelle.</verse>
				<verse number="23">Lebga yãmb kell n gãd y tẽeba la y yals y mens kẽnkẽ n da bas tɩ b loog ne y sẽn saagd bũmb ninga ye, tɩ bõn kãng la b sẽn kãab yãmb a soab ne Koe-noogã. Koe-noog kãng la yãmb sẽn wʋma; Koe-noog kãng waa ninsaalb buud fãa sẽn be saaga tẽngr yĩnga, la maam a Pol n lebga moaanda.</verse>
				<verse number="24">Marsã menga mam kɩdemda sũ-noogo ne namsg niyns mam sẽn yãe yãmb yĩnga, la ne mam yĩnga namsgo mam pidsda Krista sẽn nams bũmb ning fãa b Tigeng yĩnga, tɩ Tigenga yaa b meng yĩnga.</verse>
				<verse number="25">Ade, mam lebga Tigenga tʋʋm-tʋmda la Wẽnd n kõ maam tʋʋm kãnga tɩ b ratame tɩ Koɛɛga ta yãmba.</verse>
				<verse number="26">Yell kãnga ra solga yʋʋm kʋʋma la rot kõn-bãng-n-sõd neba; marsã bal la b puk-a b nin-sõma.</verse>
				<verse number="27">Wẽnd tʋlgame tɩ b bãng sẽn da solgã sẽn puk ne ziir ning bu-zẽmba yĩnga. Yell solgra la Krista sẽn zĩ ne yãmbã; bãmb nengẽ la d saagd pẽgre.</verse>
				<verse number="28">Krista kãng la d moanda n segend ne yam la d wilgd neba fãa tɩ b lebg sõma zãnga bãmb maasmẽ.</verse>
				<verse number="29">Yaa m sẽn dat tɩ rẽ pidsã, la m sak yaamse la m sak maoore la maoora yĩnga, b kɩtame tɩ m wɩɩd ne pãn-kẽengo.</verse>
			</chapter>
			<chapter number="2">
				<verse number="1">Sɩd me m datame tɩ y bãng zab-bãnd ning m sẽn tog n zab y yĩnga, n zab Laodise rãmb yĩnga, n zab sẽn ket-ba fãa yĩnga, neb sẽn zɩ n teeg-m ne b nifu.</verse>
				<verse number="2">M maoodame n na n keng b sũya la m fãoog-b ne taab nonglem pʋgẽ tɩ b yama wa tõog n vẽneg zãnga ne yɛl niyns sẽn solg Wẽnd nengẽ.</verse>
				<verse number="3">Yaa bãmb nengẽ la solg yã yam pidungu la bãngr zulungu ne b yõod ka tɛkã.</verse>
				<verse number="4">M gomda woto tɩ m pa rat tɩ ned wa belg yãmb ne goam faad ye.</verse>
				<verse number="5">M yĩnga n zãar ne yãmba, m yama bee ne yãmba la m nee ne sũ-noogo y sẽn sigl y yɛla ne yam ninga la y tẽebã ne Krista keglem sẽn ya to-to.</verse>
				<verse number="6">Soaal a Zezi Krista ning b sẽn wilg yãmb a soab taki wã, ad-y yaa bãmb maasmẽ la y tog n kẽne.</verse>
				<verse number="7">Sud-y y yẽgna n ta bãmba, bas-y tɩ b me-y wa roog bãmb zugu, la rẽ tɩ y rella tẽeb ning b sẽn zãms yãmb a soabã, tɩ y bark pʋʋsg pid n daanẽ.</verse>
				<verse number="8">Gũus-y tɩ ned da yik yãmb sʋka n belg yãmb n da, wala yemse, ne a sɩlem pidung ye; b bãngra yaa kʋdem-dãmb la dũnia rãmb bãngre, a ka Krista rẽnd ye.</verse>
				<verse number="9">Bãmb n pid ne wẽndlema fãa pidungu</verse>
				<verse number="10">la yãmb me tũu bãmb n lis pidung kãng pʋgẽ. Bãmb bal la yĩngr dĩm dãmb dĩma la pãn-dãmba fãa Kãsma:</verse>
				<verse number="11">Yaa bãmb yĩng la yãmb lebg zũnsi la ka ninsaalba bãong la b kẽes yãmb ye, tɩ yaa y yĩn-gãonga fãa la y yeeg yã. Sẽn kẽe-a Krista bãong kẽe woto:</verse>
				<verse number="12">y sẽn tũ bãmb n mum yaoogẽ ne soobo, y tũu bãmb me n vʋʋge tɩ yãmb tẽe Wẽnd pãnga sẽn vʋʋg-b kɩɩms sʋka.</verse>
				<verse number="13">Yãmb sẽn da ya kũum y yel-wẽna la y sẽn ka kẽ bãonga yĩnga, Wẽnnaam n kɩt tɩ yãmb le vʋʋge n vɩ ne Krista. Bãmb n bas d yel-wẽna taale.</verse>
				<verse number="14">B pa tũ Noora sẽn da rat a soaba ye, b rɩka tõnd samd yooga sebre n ka pika n sãam-a zãnga.</verse>
				<verse number="15">B yeesa yĩngr Na-komsã la Pãn-dãmbã futu n bas b bɩlma ãndũni rãmb taoore, n kẽnd ned sẽn tõog a bɛɛb kẽnde, tɩ bɛɛb tong b poorẽ.</verse>
				<verse number="16">Da sak-y tɩ ned wɩd yãmb bõn-dɩtl bɩ bõn-yũudr poorẽ ye, yʋʋmd-yʋʋmd kibsa, kiu paale, bɩ sibr daar poorẽ ye.</verse>
				<verse number="17">Dẽ fãa yaa bũmb sẽn wat beoog sulunsuku, la bũmba meng tãa la Krista Yĩnga.</verse>
				<verse number="18">Bɩ ned da sak n bas tɩ b fãag Krista a nugi ye; a ra bas tɩ b wilg-a Wẽnd tũudem so yaalse la malɛgs rãmb waoogr ye. Yẽ soab sẽn lʋɩɩsd taoore yaa sẽn yãend ne a nif bala. Ad-y yaa wilg-m-meng n kɩt t'a wuk n zĩ ne ninsaal bãngr bala.</verse>
				<verse number="19">Yẽ soab pa lagem Krista, tɩ Krista yaool n ya Zugu n kɩtdẽ tɩ yĩnga wilsa lagem n sũg taab ne gĩini n paamd dɩɩb la pãnga, n paam n dɩkd yaok ningã Wẽnd sẽn dat a soab ne-a.</verse>
				<verse number="20">Yãmb tũu Krista n ki n bas zamaana yɛla, bõe yĩng la yãmb le loet y zugu ne yell kãensã wa yãmb ket n yaa zamaana soolem?</verse>
				<verse number="21">Bõe tɩ b yetẽ: «Da rɩke, da lembe, da sɩɩse»,</verse>
				<verse number="22">dẽ fãa gomda yɛl sẽn sɛt b meng b toore, dẽ me bal la ninsaalb noy la b zãmsgo.</verse>
				<verse number="23">Noy a woto wẽnda yam bũmbu tɩ yaa wa b geta ninsaal sẽn tog n sulg a meng n pʋg Soaalã, la a zã a yĩnga toogo, mik fɩ! Yĩnga ket n tãoosda raoodo, bũmb pa boogd ye.</verse>
			</chapter>
			<chapter number="3">
				<verse number="1">Yãmb sẽn tũ Krista n vʋʋge, yaa yĩngr la yãmb tog n doog y nenga, zĩig ning Krista sẽn zĩ Wẽnnaam dɩtgo.</verse>
				<verse number="2">Yaa yĩngr yɛla la yãmb tog n bao la y bas tẽng zug rẽnna.</verse>
				<verse number="3">Sɩda, yãmb kiime la yãmb vɩɩma solga Wẽnnaam nengẽ marsã ne Krista.</verse>
				<verse number="4">La Krista sã n wa puki, bãmb sẽn ya yãmb vɩɩma, wakat kãnga yãmb me na tũ bãmb n puk ne pẽgr sẽn kõn sɛ.</verse>
				<verse number="5">Dẽ yĩnga sɩbg-y y yĩnga wilsi. Ad-y yaa yoobo, tʋʋm dẽgdo, tʋls wẽnse, arzɛk tʋlsem, wala yẽ n deeg wẽnd zĩiga:</verse>
				<verse number="6">yaa bãmb n takd Wẽnd beem tõatba zugu.</verse>
				<verse number="7">Y vɩɩma ra yaa woto pĩnda, y sẽn da waa n be bãmb sʋka.</verse>
				<verse number="8">Dẽnd yĩnga, zãag-y mens marsã ne rẽ fãa. Sũ-puuri, sũ-toogo, zãmbo, beem tugbu, gom yoodo ka tõe n le yi y noorẽ ye.</verse>
				<verse number="9">Da le yag-y taab zirẽ ye. Y yeega nin-kʋdrã ne a tʋʋma n base,</verse>
				<verse number="10">n lɛɛg n yeelg nin-paallã. Y rɩka bãngr sɩd sore tɩ woto la y wẽnego ne yãmb Naanda na n le tõog n puk yɛsã.</verse>
				<verse number="11">Ade, m yaa Grɛk, bɩ Zʋɩf, zũng bɩ sẽn ka kẽ-a bãongo, weoogẽ neda, bu-zẽna, yamba bɩ burkĩna, ka rẽ n le be yɛs ye. Yaa Krista bal n be n ya fãa la b be fãa yĩnga.</verse>
				<verse number="12">Dɩlla yãmb sẽn ya Wẽnnaam yam nebã, b nin-sõma la b kom-nongdsã, bɩ y mao n yɩ nimbãan-zoetba, neb sẽn nong taaba, yam-sulgr dãmba, sũ-bʋgsem dãmba, sũ-maasem dãmba:</verse>
				<verse number="13">ned kam fãa tõog a sũur ne a to, tɩ sã n ya zabr me, bɩ y kõ sugri; wala Soaala sẽn kõ yãmb sugrã, yãmb me maan boto.</verse>
				<verse number="14">Bũmb zãnga tall-y nonglem: yẽ bal la sõmblem yẽgre.</verse>
				<verse number="15">Woto wã bɩ Krista laafi kẽe y sũya tɩ yaa rẽnd yĩng la b bool-y n na fãoog-y taab Yĩng a ye. La vɩɩnd-y Wẽnnaam bark pʋʋsg pʋgẽ.</verse>
				<verse number="16">La Wẽnd na kɩt tɩ Krista Koɛɛg kẽ yamb sũya sõmb-sõmbo. Wɩng-y n zãmsdẽ ne yam zulungã la y sagend taaba. Wẽnd yĩnga pʋd-y yɩɩle ne y sũur fãa n pʋʋs barka. Pʋd-y yɩɩl n balem Wẽnde, yɩɩla y sẽn zoe n yɩɩnnẽ bɩ y sẽn naand y toore.</verse>
				<verse number="17">Wẽnd na kɩt tɩ y sẽn na n gome, bɩ y sẽn na n maan fãa yɩ Soaala Zezi yʋʋr yĩnga tɩ yãmb bark pʋʋsga tũ bãmba n ta Wẽnnaam Ba.</verse>
				<verse number="18">Pagba, deeg-y y sɩdb rãmb noore tɩ rẽ n tog Soaala nengẽ!</verse>
				<verse number="19">Sɩdb rãmba nong-y y pagba la y ra maan zʋg ne b ye.</verse>
				<verse number="20">Kamba, sak-y y ba rãmb noya, dẽ bal n be neer Soaala nifẽ.</verse>
				<verse number="21">Ba rãmba, da lak-y y kamb sɩɩg ye ka rẽ b wat n basa raoodo.</verse>
				<verse number="22">Yemse, sak-y neere yãmb zu-soaben-dãmba sẽn beb tẽng zugu, la ra yɩ zoe-nif sakre n na n noog ninsaal sũur ye, sak-y b ne pʋ-peelem, ne Zu-soaba rabeem bala.</verse>
				<verse number="23">Y tʋʋmd sẽn ya a soab fãa, tʋm-y ne y sũuri n miẽ tɩ yaa Soaala yĩng la y tʋmda, pa ninsaal yĩng ye.</verse>
				<verse number="24">Bãng-y tɩ Soaala na n dola yãmba tɩ y lebg b yõoda rɩtba. Yaa Krista d Soaala yĩng la y tʋmda.</verse>
				<verse number="25">Sẽn maanda zãmb na paam a zãmb rolbo, tɩ Wẽnd ka mi bok-n-maneg ye.</verse>
			</chapter>
			<chapter number="4">
				<verse number="1">Zu-soaben-dãmba, da mong-y y yemse bũmb ning sẽn segd la sẽn tog ne b vɩɩm sõng ye: ad-y yãmb me tara Zu-soaba sẽn be arzãna.</verse>
				<verse number="2">Da viig-y ne pʋʋsg ye, da vʋʋs-y ne bark pʋʋsg ye!</verse>
				<verse number="3">Bũmb zãnga, pʋʋs-y tõnd yĩnga. Pʋʋs-y tɩ Wẽnnaam kell n tuk pʋ-yalengo n kõ-do tɩ d moon b Koe-noogã n puk sẽn da solg Krista nengẽ. Yaa Krista yĩnga la mam zĩ marsã ne bãeense.</verse>
				<verse number="4">Kos-y b tɩ m tõog n gom b yelle wala m sẽn tog gome.</verse>
				<verse number="5">Bãng-y neb a taaba me tallg neere. Marsã zamaana zĩnd yõod y yĩnga.</verse>
				<verse number="6">Bɩ y noor da tol n pʋdg beed ye. Leok-y bũmb fãa a leokr sã n ta la leok-y wala sẽn toge.</verse>
				<verse number="7">Sã n ya mam kibare, a Tisik na togs-y: a yaa tõnd saam-bi-nongre, m sõangda la m tũud-n-ta-sõngo Soaala tʋʋmnẽ.</verse>
				<verse number="8">Dẽ n so tɩ m tʋm-a y nengẽ t'a wa kõ-y mam kibare la a keng y sũya.</verse>
				<verse number="9">Mam naaga ned a to n tʋme: a Onezim, yãmb nin-yende la tõnd me saam-bi-nongre; bãmb n na n wilg y bũmb ning sẽn maan ka.</verse>
				<verse number="10">A Aristark sẽn be roog ne maam, tɩ b pʋʋs-y faã; a Mark me, a Barnabe pʋɩgdenga, n pʋʋsde: yẽ poorẽ la d da togs yãmb woto: a sã n wa y nengẽ, bɩ y reeg-a neere.</verse>
				<verse number="11">A Zezi, b sẽn boond a sob yɛs t'a Zustus, n pʋʋsde. Zʋɩf rãmb sʋka, yaa bãmb bal n tʋm Wẽnd Rĩunga tʋʋmde ne maam la b yolsa m sũuri.</verse>
				<verse number="12">Yãmb tẽngen-bi-taag a Epafras n pʋʋsde; sɩda Krista a Zezi tʋʋm-tʋmd kãnga maooda ne pʋʋsgo n kotẽ tɩ y kell n yɩ neb sẽn kɩ yẽgna, nin-sõma sẽn sak Wẽnd sẽn dat fãa b yĩnga.</verse>
				<verse number="13">Sɩda, mam meng n kõt kaseto t'a namsda wʋsg yãmb yĩnga, n namsd Laodise la Yerapolis tẽns rãmb yĩnga.</verse>
				<verse number="14">Tõnd tɩpd-nongr a Luk ne a Demas, n pʋʋsd-y.</verse>
				<verse number="15">Pʋʋs-y d saam-biisa fãa sẽn be Laodise. Taas-y d pʋʋsgo a Nimfas la Tigenga kamb sẽn segd taab a zakẽ.</verse>
				<verse number="16">Y sã n karem seb kãnga n sɛ bɩ y tool-a Laodise tɩ bãmb me karem, la yãmb me reeg bãmb sebrã, y me karem.</verse>
				<verse number="17">Yeel-y woto a Arkip: «Maan gũusg ne tʋʋmd ninga Soaala sẽn kõ-f tɩ f tʋma la wɩng t'a yɩ neere.»</verse>
				<verse number="18">Wã yaa mam menga, maam a Pol nug pʋʋsem. Tẽeg-y tɩ yaa bãeens la m balg n zĩẽ. Wẽnd nimbãan-zoeerã sig y fãa!</verse>
			</chapter>
		</book>
		<book number="52">
			<chapter number="1">
				<verse number="1">A Pol ne a Silvẽ la a Timote n pʋʋsd Tesalonik Tigeng sẽn vɩ Wẽnd Ba la Soaala Zezi Krista maasmẽ. Bɩ Wẽnd pids-b ne b kũuna la b laafi!</verse>
				<verse number="2">Yaa wakat fãa la d pʋʋsd Wẽnd bark y yĩnga la d tẽegd y yelle.</verse>
				<verse number="3">Sɩda, Wẽnd la d Ba taoore, d tẽegdame tɩ y paama Soaal a Zezi Krista nengẽ tẽeba tʋʋmd yamleoogo, n paas nonglem sẽn vɩ, la saagr sẽn ka mi maagre.</verse>
				<verse number="4">M saam-biisi la Wẽnd zo-rãmba, d miime tɩ Wẽnd n sɩd tũus yãmba n bak toore.</verse>
				<verse number="5">La woto, ka tũ ne goam bala la Koe-nooga paam n ta yãmb ye, naaga ne bũmb sẽn paas y raoodo, ne a Vʋʋsem Sõng tʋʋm-bãna sẽn ka be sõore. Yãmb mi d sẽn maan bũmb ning yãmb sʋka, y sõngr yĩnga.</verse>
				<verse number="6">Yaa ne zʋg sẽn wẽnd tõnd zʋgo la Soaala me zʋgo la yãmb deeg Koe-noogã. Ba y naong sã n yɩ wʋsgo, a Vʋʋsem Sõng kell n pids-y la ne sũ-noogo.</verse>
				<verse number="7">Yaa rẽ me yĩng la yãmb nao wã rɩkr yamleoog yõk Masedoan la Akayi tẽedba.</verse>
				<verse number="8">Soaala Gomda sẽn sɩng moonego yãmb tẽnga ka tek Masedoan la Akayi bal ye. Wẽnd sẽn kõ yãmb tẽeb ninga saaga ziig zãnga ne neerem, al tɩ d ka tar sẽn na n yeel n paas ye.</verse>
				<verse number="9">Y tẽnga rãmb togsda tõnd waoong beelẽ sẽn yɩ a soaba. B togsda yãmb sẽn kẽ Wẽnd to-to; yãmb sẽn bas wẽn faadã n na n kẽ Wẽnd vɩɩga la Wẽnd menga.</verse>
				<verse number="10">Y kẽe bãmba n gũud b Biiga waoong raare, b Biig ning b sẽn vʋʋg kɩɩms sʋka, b Biig a Zezi Krista sẽn na n fãag-a tõndo, tɩ b sũura sẽn na n fudg raar yãkame.</verse>
			</chapter>
			<chapter number="2">
				<verse number="1">Yãmb miime, m saam-biisi, tɩ d sẽn wa y nengẽ wã pa yɩ zaalem ye.</verse>
				<verse number="2">Y bãngame, m saam-biisi, tɩ d deng n namsa Filip tẽnga la d yãee tʋʋre, la Soaala Wẽnd sõng-d lame tɩ ne fara sẽn yɩ far tɛka, d tõog n moona b Koe-noogã ne raoodo.</verse>
				<verse number="3">D sẽn waa n segend yãmbã, d zãaga d meng ne tudugri, ne kalem-kalem la zãmbo.</verse>
				<verse number="4">Yɩɩ woto tɩ Wẽnd deng n fɛɛsa tõndo, n yaool n kõ-d Koe-nooga tʋʋmde. Dẽ me la d pa baood n na n noog ninsaal sũuri, d baooda sẽn noom Wẽnde, la bãmb bal n ne sẽn be ninsaal sũurẽ.</verse>
				<verse number="5">Tõnd zɩ n bao pẽg-faado n pẽg-y ye, d ka gom n yeg n bõs-y bũmb ye. D Wẽnda tara rẽ kaseto.</verse>
				<verse number="6">D pa gom n bao ninsaal pẽgr ye, yãmb nengẽ bɩ zĩig a to ye.</verse>
				<verse number="7">D yaool yaa Krista tʋʋm-tʋmda n da tõe n tũ rẽnna n yɩ zɩɩbo y yĩnga. La ade, d sakame n yɩ nin-kom-kom yãmb sʋka. D wẽnega ma sẽn dɩlgd a kamba n pa rat tɩ bũmb paoog-b ye.</verse>
				<verse number="8">Tõnd nonglma ne yãmb yɩɩ boto la nonglma keelem yĩnga d tʋlgẽ lame n naagẽ ne Koe-noogã n kõ yãmb d meng vɩɩm.</verse>
				<verse number="9">M saam-biisi, y ket n tẽra d tʋʋma ne d yaamsã. D sẽn waa n moon Koe-noogã, d naagame n tʋm yʋng wala wĩntoogo sẽn na n yɩlẽ tɩ d dɩlgr da wa lebg yãmb nin-yend zɩɩb ye.</verse>
				<verse number="10">Y naaga Wẽnd n ya m kaseto tɩ ne tẽedba d manesema yɩɩ sõmbo n yɩ tɩrga, n zãr ne wɩdga.</verse>
				<verse number="11">Y miime, yãmb ned kam fãa, tɩ wala ba sẽn maand ne a kamba</verse>
				<verse number="12">d sagl-y lame, d kenga y pelse, d kos-y la Wẽnd yĩnga tɩ y vɩɩnd vɩɩm sẽn tat b yam, tɩ bãmb n boond yãmba b naama la b pẽgra zĩigẽ.</verse>
				<verse number="13">Sã n ya ne tõndo, d ka vʋʋsd ne Wẽnd bark pʋʋsg ye. D sẽn taas-y Wẽnd gomd ningã y reeg-a lame; la y pa reeg-a wa ninsaal gomde, y reeg-a la wa Wẽnd dẽnd akɩka. La rẽ me la Gomda wom a biis yãmb tẽedba sũurẽ.</verse>
				<verse number="14">Y modgame, m saam-biisi tɩ y tũudma ya sõmbo; a yaa sõng wa Wẽnd sẽn vigl Tigeng niynsi a Zezi Krista maasmẽ, Zɩɩde tẽnse. Wala Zɩɩde rãmb sẽn yãe naong Zʋɩf rãmba nengẽ, boto la y saam-biisa me nams yãmba.</verse>
				<verse number="15">Ad-y neb niyns sẽn kʋ-b Soaal a Zezi la bãngdbã, yaa bãmb n le nams tõndo. Bãng-y tɩ b zãra ne Wẽnd zoodo la b rɩta Adem biis fãa beem.</verse>
				<verse number="16">Bãmb kɩtame tɩ d ka le tõe n moon Koe-noogã bu-zẽmba tɩ b paam n fãag b sɩɩs ye. B lekda b wẽnema sãoogo tɩ Wẽnd sũ-puura me na n baas n dɩ-ba.</verse>
				<verse number="17">Ade, m saam-biisi, sẽn seg tɩ d zãag taab bilfu — m gomda d nensa sẽn zãag taabã, m pa gomd sũura ye — d waa n yik n yãgdame n dat tɩ d nensa le togl taaba tao-tao.</verse>
				<verse number="18">Dẽ la d sed n na n wa y nengẽ. Sã n ya maam a Pol, dẽn yɩɩ naoor yaka. Yaa Nin-wẽngã n ning gɩdgre.</verse>
				<verse number="19">Sã n ka yãmba, bõe n na n yɩ d saagra pidsgu, d sũ-nooga baasgo, d faonga teedo, d sẽn wat n yɛs Soaal a Zezi Krista taoore b Waoonga raare?</verse>
				<verse number="20">Yãmb bal la d zu-zẽkre la d sũ-noogo!</verse>
			</chapter>
			<chapter number="3">
				<verse number="1">Tooga sẽn waa n tar-d wʋsgo, d kaoolame tɩ d na n pa-la d ye Atɛn Na-tẽnga,</verse>
				<verse number="2">n yaool marsã n tʋm y nengẽ ned sẽn na n kɩt tɩ y tẽeba kɩ yẽgna la a yẽege, n tʋm a Timote, d saam-biiga la d sõangda ne Krista Koɛɛga moonego.</verse>
				<verse number="3">Tẽeba sã n kenge, ned ba a ye kõn sake tɩ namsga wa ne a lʋɩɩs ye tɩ y mi tɩ namsgo la d pʋɩɩre.</verse>
				<verse number="4">D sẽn waa n be ne taabã, d ka wilg-y tɩ y na yãend toogo. Dẽn n be tɩ y fãa neẽ.</verse>
				<verse number="5">Dɩlla yɛla sẽn waa n yɩɩd-ma, m tʋma a Timote t'a wa rɩ y tẽeba kaseto. M sẽn zoet yaa Kʋɩɩbda na n wa kʋɩɩb yãmb tɩ tʋʋmda wa mud zãnga.</verse>
				<verse number="6">A Timote yii yãmb nengẽ n nan wa paalem la kibar ning a sẽn kõ tõnd y tẽeba la y nong taaba poorẽ, yaa kibar noogo. A yeelame tɩ y ket n tẽra d yelle, n pẽgda. A yeelame tɩ yãmb me baooda tõnd yãeebo, wa tõnd sẽn baood n yãend yãmbã.</verse>
				<verse number="7">Ad-y y tẽeba kõo tõnd daoodo d yɩɩre la d namsga pʋgẽ.</verse>
				<verse number="8">Marsã vɩɩm le kẽ-la d yĩngẽ, d sẽn bãng tɩ y ka lak ne Soaala bada.</verse>
				<verse number="9">Sũ-noog la d paam y nengẽ n kɩdemd Soaala taoore la d yɩta a wãn n pʋʋs bark tɩ seke?</verse>
				<verse number="10">Ad-m sẽn kot-y ne pẽdegre, wĩntoog la yʋngo: b sõng tɩ d le yãend y nenga la b sõng tɩ d lek bũmb ning sẽn paoog y tẽebã.</verse>
				<verse number="11">Bɩ Wẽnnaam menga, tond Ba la Soaal a Zezi Krista maneg d sor tɩ d ta y nengẽ.</verse>
				<verse number="12">Bɩ Soaala bɩɩs la b paas y nonglma pãnga, nonglem ning y sẽn nong taaba la y nong Adem biis fãa wã. B sõng t'a wẽneg nonglem ning tõnd sẽn nong yãmbã.</verse>
				<verse number="13">Bɩ b pids-y ne raoodo tɩ y sõmblema yɩ sõmblem akɩk Wẽnd Ba taoore, daar ning d Soaal a Zezi Krista sẽn na n lɛɛg n wa tɩ b nin-sõma wã yãagd-b.</verse>
			</chapter>
			<chapter number="4">
				<verse number="1">D kot-y lame la d bõsd-y-la Soaal a Zezi Krista yʋʋr yĩnga tɩ y sẽn deeg d saglgo, bɩ y vɩɩnd vɩɩm ninga sẽn tat Wẽnnaam yam. Y pʋs n zoe sɩnga vɩɩm kãnga, la bɩ y modg n paase.</verse>
				<verse number="2">Soaal a Zezi Krista sẽn kɩt tɩ tõnd taas-y bũmb ninga fãa y mi-a la neere.</verse>
				<verse number="3">Ad-y Wẽnd daaba la woto: bao-y sõmblem la y veoog y meng ne yoobo.</verse>
				<verse number="4">Ned kam fãa bãng n zã a meng yĩnga, n zã-a ne pʋ-peelem la gũusgu.</verse>
				<verse number="5">Ned da sak t'a yĩnga raab tõog-a wa a sẽn tõe bu-zẽmba sẽn ka mi-b Wẽnda ye.</verse>
				<verse number="6">D yĩnga zãab poorẽ bɩ ned ba a ye ra saag n yeel tɩ yẽ n tar bãngre n wa tudg a taab ye. Yɛl kãensa n wat ne Wẽnd sɩbg n dok b sũuri, la d zoe n gom-y la rẽ yelle. Y zoe n paama d kaseto.</verse>
				<verse number="7">Soaala ka rat tõnd ne rẽgd ye, b bool-d lame tɩ d yɩ sõma.</verse>
				<verse number="8">Woto wã, sẽn pa reega tɩ Wẽnd dat-a-la ne sõmblem, n gir a zugu, ka ninsaal la a kɩɩsd ye, a kɩɩsda Wẽnde la yaa Wẽnd meng n yaool n kõ yãmb a Vʋʋsem Sõngo.</verse>
				<verse number="9">M pa tẽed tɩ yaa pakre tɩ m le kõ-y sebr taab nonglma poorẽ ye; Wẽnd meng b toore n zãms-a yãmba, tɩ y reeg-a neere.</verse>
				<verse number="10">Boto la y sɩd maand ne saam-biisa fãa sẽn be Masedoan. D kot-y lame bala tɩ y le modg n paase.</verse>
				<verse number="11">Y na n gesa wala yaa y zu-zẽkre y sã n tar sũ-maasem, n nong y tʋʋm pakre, n nong nus tʋʋma, wala sẽn wilg yãmbã.</verse>
				<verse number="12">Ad-y yaa woto la y vɩɩma na n yɩ neb sẽn waoogd b mens vɩɩm, yĩngr dãmba nifẽ, la y kõn gũ tɩ neb a taab wa rɩlg-y ye.</verse>
				<verse number="13">M saam-biisi, d pa rat n bas-y likẽ sẽn ki-ba poorẽ ye. Ka tog tɩ y sãam y sũuri wala neb sẽn ka tar saagr ye.</verse>
				<verse number="14">D sẽn tẽed t'a Zezi Krista kiime n le vʋʋge, bɩ d deeg tɩ sẽn ki-ba ne bãmb tẽebo, Wẽnnaam na n peega bãmb fãa.</verse>
				<verse number="15">Krista vẽnegra la d pamyã n na n togs-y woto: tõnd sẽn nan ket n vɩ-b tẽng zug, Krista Waoonga raare, ka tõnd n na n deng sẽn ki-bã n seg-b ye.</verse>
				<verse number="16">Yaa Soaala meng n na n yi yĩngri n sigi, malɛka koɛɛg sã n tãse tɩ tõntõoga peebe. Krista maasem yĩnga, yaa sẽn ki-bã n na n deng vʋʋgre.</verse>
				<verse number="17">Dẽn poor marsã, tõnd sẽn ket n vɩ-bã n na n lagem pipi rãmbã, tɩ sawadg zẽk-d yĩngri, tɩ d tɩ seg Soaala la d pa wakat buud fãa ne Bãmba.</verse>
				<verse number="18">Bɩ y keng taab pɛlg ne rẽ tẽegre.</verse>
			</chapter>
			<chapter number="5">
				<verse number="1">Sã n ya Krista Waoonga sasa la a wakato, ka pakre tɩ d le gʋls-y sebr ye.</verse>
				<verse number="2">Y mens mii vẽenega tɩ Soaala Waoonga na n yɩɩ yʋn sʋka, wala wagdr waoongo.</verse>
				<verse number="3">Neba sẽn wat n gomda: Laafi wa yã! Dabeem sɛ yã! Yaa wakat kãng la yel-beeda na n lʋɩ vugr bala b zugu. Toogo wa pag sẽn kũmd dogem toogo, n na n tiig-ba, la põasg ka ye.</verse>
				<verse number="4">Sã n ya yãmba, m saam-biisi, ka likẽ la y zĩ yã n na n bas tɩ raara wa tiig-y wa wagdr ye.</verse>
				<verse number="5">Y fãa yaa yɩng neba, y fãa yaa vẽenem kamba, d pa yʋng la likẽ dãmb ye.</verse>
				<verse number="6">Bɩ d da bas tɩ gõeem tõog-do wa neb a taaba ye, d da gũs ye, d zãag d mens ne yão-beedo.</verse>
				<verse number="7">Yaa yʋng la gõeema rãmb nong n gũsi la yʋng me la rã-tɩgdba yũud n gãeemnẽ.</verse>
				<verse number="8">Tõnd sẽn ya vẽenem dãmba bɩ d minim n yõk d mense. Bɩ d tẽebã la d nonglem yɩ d kut fu-yorgo, tɩ fãagra saagr yɩ d kut zug peoogo.</verse>
				<verse number="9">Ka namsga zĩigẽ la Wẽnd boond tõnd n na n kẽes ye, b boond-d-la fãagra zĩigẽ.</verse>
				<verse number="10">A Zezi Krista kii tõnd yĩnga, la bãmb maasem yĩnga, b ratame tɩ d vɩɩma, rũnna wala beoog soaba, wa sog ne bãmba.</verse>
				<verse number="11">Dẽ me yĩng la y tog n kell n kẽne wa y sẽn sɩngã, n kõt taab raoodo la togs-n-taar sõngo.</verse>
				<verse number="12">D kot-y lame, d saam-biisi, tɩ y waoog neb niyns sẽn be-b yãmb sʋka n gãd Krista tʋʋmna zugu, n ya kãsem-dãmba la yãmb sagendba.</verse>
				<verse number="13">Nong-y-b zãnga ne nonglem kãsenga, b tʋʋmda yĩnga. Zĩnd-y laafi ne taaba.</verse>
				<verse number="14">D kot-y lame, d saam-biisi, tɩ y legl sẽn ka tar-b vɩɩm sõnga la y keng sẽn tar-b rabeem sũya. Kogl-y sẽn pa tar-b pãnga. Wilg-y b fãa gilli tɩ y yaa tõog-m-meng rãmba.</verse>
				<verse number="15">Ned da tug beem n lebs beem ye. Tʋlg-y neer ne taaba la ne neba fãa gilli.</verse>
				<verse number="16">Yɩɩ neb sẽn pid ne sũ-noog wakat buud fãa.</verse>
				<verse number="17">Da viig-y ne pʋʋsg ye.</verse>
				<verse number="18">Y yɛla sẽn be zĩig ning fãa bɩ y ket n tar bark pʋʋsgo tɩ yaa Wẽnd la Krista a Zezi n dat rẽ fãa, y yĩnga.</verse>
				<verse number="19">Da zãgs-y y mens ne a Vʋʋsem Sõng kũuna ye.</verse>
				<verse number="20">Da yeel-y tɩ bãngr kũun ka yõod ye.</verse>
				<verse number="21">Tũus-y sẽn ya sõmbo n gãd rẽnna.</verse>
				<verse number="22">Zãag-y y meng ne wẽng buud fãa.</verse>
				<verse number="23">Bɩ laafi Wẽnda pids-y zãnga ne sõmblem. Bɩ bũmb da zĩnd y nengẽ, y sɩɩgẽ bɩ y yĩngẽ, n ka tog ne Soaal a Zezi Krista, b Waoonga raar ye.</verse>
				<verse number="24">Sẽn boola tõndã ka mi a pʋlem n ka pids ye. Dẽnd yĩngã d na n paama b kũuna zãnga.</verse>
				<verse number="25">Pʋʋs-y tõnd me yĩnga, m saam-biisi.</verse>
				<verse number="26">Pʋʋs-y d saam-biisa fãa ne pʋ-peelem pʋʋsem.</verse>
				<verse number="27">M kot-y-la Soaala yʋʋr yĩnga, tɩ y karem seb kãnga d saam-biisa fãa.</verse>
				<verse number="28">Bɩ Soaal a Zezi Krista bark pa ne yãmba!</verse>
			</chapter>
		</book>
		<book number="53">
			<chapter number="1">
				<verse number="1">A Pol ne a Silvẽ la a Timote n pʋʋsd Tesalonik Tigeng sẽn vɩ Wẽnd la Soaal a Zezi Krista maasmẽ,</verse>
				<verse number="2">Bɩ Wẽnd Ba la Soaal a Zezi Krista pids-y ne b kũuna la b laafi!</verse>
				<verse number="3">Yaa wakat buud fãa la d tog n pʋʋs Wẽnnaam bark y yĩnga, m saam-biisi, tɩ y tẽeba kẽnda taoore la y nonglem ne taab me tara paasgo.</verse>
				<verse number="4">D zug zẽkda y poorẽ, Wẽnd Tigenga pʋgẽ. D zug zẽkame tɩ y tẽeba ka tol n maage ne y naong la y pɛta sẽn yɩ ka tɛkã.</verse>
				<verse number="5">Woto wã Wẽnd bʋʋd tɩrga zoe n kaoome la b yetame tɩ y toga ne Wẽnd Rĩungu, y me sẽn sak n namsa yĩnga.</verse>
				<verse number="6">Wẽnd sẽn bʋʋd tɩrga ratame tɩ pɛt ning yãmb sẽn paama leb b rãmba, tɩ yĩn-maasem led toog ning y sẽn deegã.</verse>
				<verse number="7">A Zezi Waoonga raare, raar ning b sẽn na n puk yĩngri, tɩ malɛk rãmba yegd-ba, n balemd b naam.</verse>
				<verse number="8">Na n yɩɩ bug-witem sʋka la b na rok b sũuri ne sẽn ka mi-b Wẽndã la sẽn pa reeg-b Soaal a Zezi Koe-noogã.</verse>
				<verse number="9">Bãmb dãmb n na n deeg sɩbgr sẽn ka be sɛɛbo, b na n zãaga ne Soaala nenga la b ziira yãeebo.</verse>
				<verse number="10">Wakat kãng la Soaala na n deeg pẽgr b nin-sõma wã nengẽ, wakat kãng la sẽn tẽ-b bãmba na n kils-ba — la na n yɩɩ boto ne yãmb baraare. Tɩ yãmb tẽ-la d kaseto.</verse>
				<verse number="11">Tẽegra woto buud sẽn be d yamẽ wã, yaa wakat buud fãa la d yõkd Wẽnd sɛɛg y yĩnga. D kota Wẽnnaam sẽn bool yãmbã, tɩ y yɩ neb sẽn tõe n sak b boolgo; d kotame tɩ bãmb pãng bɩɩs y yamẽ raood sõng buud fãa y sẽn tare, neer maaneg la tẽeba tʋʋmd yĩnga.</verse>
				<verse number="12">Yaa woto la Soaal a Zezi Krista yʋʋr na n paam pẽgre, b nengẽ la b Ba wã nengẽ.</verse>
			</chapter>
			<chapter number="2">
				<verse number="1">Sã n yaa y sẽn wʋmd tɩ b gomd Soaal a Zezi Krista Waoong raare, la b gomd tɩ d fãa na n wa tigma bãmb taoore,</verse>
				<verse number="2">m kot-y lame tɩ y ra bas tɩ b bondg y yama tao tao ye. M kotane, m saam-biisi, tɩ y ra yɛɛs ye. Tʋʋm kẽer na tʋmame tɩ wẽnda b tʋm-b-la ne a Vʋʋsem Sõng pãnga. Goam la y na n wʋme, bɩ sɛb kẽer sẽn wẽnd b yii tõnd nengẽ la y na n karem. La b yetame tɩ Soaala Waoong raar taame, bɩ y ra yɛɛs ye.</verse>
				<verse number="3">Da bas-y tɩ ned tudg-y ba bilf ye. Bũmb n na n deng n zĩndi tɩ Soaala raar yaool n pʋge: wẽn-kɩɩsg n na n deng taoore, sẽn ka mi-a Wẽnd waoogrã, menesg biiga n na n deng n puk a menga.</verse>
				<verse number="4">Nin-kãng n yikd zabre ne bũmb ning fãa sẽn boond tɩ wẽnde n deegd ninsaalba waoogre, la a tol n tɩ zĩndg a meng wẽnd doogẽ la a yet tɩ yẽ la Wẽnde menga.</verse>
				<verse number="5">M sẽn waa n be ne yãmbã m wilg-y la rẽnna, la m tẽed tɩ y ket n tẽrame.</verse>
				<verse number="6">Y mii bũmb ninga sẽn nan gɩdg a nanda t'a zĩi n gũud a pukra raare.</verse>
				<verse number="7">Ad-y rũnna menga Wẽn-kɩɩsa zoe n sɩnga a tʋʋmde. Bãng-y tɩ sora sã n pak raare, sẽn gɩdg-a wã sã n bas a sor daare, a na n lika a menga.</verse>
				<verse number="8">La bãng-y tɩ baraare me la Soaala na n wa ne pãnga n menes-a ne b noor pemsem.</verse>
				<verse number="9">Wẽn-kɩɩsa na n waa ne Sʋtãamba pãnga. A na n maana bõn-bãna n yɩk neb pɛlense, n belg-ba.</verse>
				<verse number="10">Wẽn-kɩɩsa na n kalma bõn-wẽns sẽn wẽnd bõn-sõma, n paam n kẽes moog zãnga sẽn zãgsb Wẽnd nonglma la b sɩda — la nonglma ne sɩda bal n da tõe n fãag bãmba.</verse>
				<verse number="11">Sẽn zãgs-b nonglma la sɩda Wẽnd lob-b la zondo la woto b tẽeda zirẽ-beedo.</verse>
				<verse number="12">Ad yaa woto la Wẽnd kao bʋʋdo la b sɩbg kɩɩsda, sẽn zãgsa sɩda n na n sak wẽngã.</verse>
				<verse number="13">M saam-biisi, Wẽnd kom-nongdse, yaa tɩlɛ ne-do, tɩ d pʋʋs Wẽnd barka wakat buud fãa y yĩnga. Wẽnd welga yãmb al sɩngrẽ n pids-y ne a Vʋʋsem Sõng sẽn kõt sõmblem la a kõt Wẽnd sɩda reegr pãnga.</verse>
				<verse number="14">Wẽnd sɩd bool-y-la ne b Koe-noogã n na n kẽes-y Soaala Zezi Krista ziira pʋgẽ.</verse>
				<verse number="15">Woto wã, m saam-biisi, da bas-y raood ye. Tall-y zãms sõma niyns d sẽn taas yãmba la y sẽn wʋm d noorẽ bɩ y sẽn karem d sɛba pʋsẽ.</verse>
				<verse number="16">Bɩ tõnd Soaal a Zezi Krista menga la Wẽnd Ba sẽn wilg tɩ b nonga tõndo kõ tõnd kũuni sẽn na n maag d sũur daar fãa la saagr sẽn ka na n yɩ fãoog ye.</verse>
				<verse number="17">Bɩ bãmb meng maas y sũuri la b kõ-y raoodo, tɩ y goam la y tʋʋma yɩ sõma.</verse>
			</chapter>
			<chapter number="3">
				<verse number="1">M Saam-biisi, pʋʋs-y tɩ Wẽnd gomda kẽne n ta zĩig zãnga la b reeg-a ne waoogre wala sẽn ya to-to yãmb zamaanẽ.</verse>
				<verse number="2">Kos-y tɩ b fãag-do ne nin-wẽnsã la sẽn kẽ-b moogã tɩ y mi tɩ ka neba fãa n tar tẽeba ye.</verse>
				<verse number="3">Wẽnd sẽn ka mi belgrã na sõng-y n ligl y bɛyã.</verse>
				<verse number="4">Soaala yĩnga d pʋg peela ne yã; tõnd sẽn wilg-y bũmb ningã, d neeme tɩ y sẽn sɩng n gãd-a, y ket n tar-a lame.</verse>
				<verse number="5">Bɩ Soaala tees y sũura Wẽnde, tɩ Wẽnd pids-a ne nonglem la b sõng-y tɩ y ra serg n bas Krista ye.</verse>
				<verse number="6">Ad-d sẽn kõt-y noor ning Soaala Zezi Krista yʋʋr yĩnga: bɩ ned kam fãa zãag a menga ne saam-biig fãa sẽn ka vɩ wala d sẽn wilg yãmbã.</verse>
				<verse number="7">Y vɩɩma tog n togsa tõnd dẽnna la y mi tɩ d ka vɩ yaar ye.</verse>
				<verse number="8">D sẽn dɩtã, d pa modg ned ba a ye t'a kõ-d ye. Yʋngo, wĩntoogo, d pa vʋʋs ne tʋʋmd ye. D saka yaamse, tɩ d pa rat n yɩ zɩɩb yãmb ned ba a ye yĩng ye.</verse>
				<verse number="9">D da tõeeme n ka maan wala d sẽn maana ye, la d tʋlgame n kõ-y togsen-taar sõngo.</verse>
				<verse number="10">D sẽn da waa n be ne taaba m da yeel-y la woto: sẽn ka rat-a tʋʋmde bɩ a ra tʋlg rɩɩb ye.</verse>
				<verse number="11">D wʋmame tɩ neb n be yãmb sʋka n ka vɩ tɩrg ye, n ka tʋmd ba bilf ye, n yaool n lʋɩɩsd b toog bũmb fãa pʋgẽ.</verse>
				<verse number="12">D kota bãmb dãmb ne dɩdgre, Soaal a Zezi Krista yĩnga tɩ b maag b meng n tʋm n wa tõog n dɩ b sẽn bao n paame.</verse>
				<verse number="13">M saam-biisi, da vʋʋs-y ne neer maaneg ye.</verse>
				<verse number="14">Ned sã n ka tũud sebr kãnga sẽn datã, bɩ y welg-a toore, bɩ y ra saag n le tũ-a ye.</verse>
				<verse number="15">Modg-y bala n da ges-a wala y bɛ ye; a paam y saglgo wa y saam-biis a taaba.</verse>
				<verse number="16">Bɩ laafi Soaala meng b toore kõ yãmb b laafi wã wakat buud fãa la zĩis fãa. Soaala zĩnd ne yãmba!</verse>
				<verse number="17">Yaa maam a Pol n pʋʋsde la yaa m meng sebre. Y mii bũmb ning sẽn welgd m sɛbã ne neba taab rẽnna. Y ne tɩ sɩd yaa m gʋlsem.</verse>
				<verse number="18">Bɩ Soaal a Zezi Krista bark sig y fãa gilli!</verse>
			</chapter>
		</book>
		<book number="54">
			<chapter number="1">
				<verse number="1">Maam a Pol sẽn lebg a Zezi Krista Tʋʋm-tʋmd ne Wẽnnaam d Fãagda noore, la Krista a Zezi, d Teegda, raabo,</verse>
				<verse number="2">maam n pʋʋsd a Timote, m bi-roak menga, tẽeba pʋgẽ. Bɩ Wẽnd Ba la Soaal a Zezi Krista sudg foom b nimbãan-zoeere kũuni la b laafi!</verse>
				<verse number="3">M sẽn waa n dabd Masedoan, m kos-f lame tɩ f pa Efɛɛz la f sõng tɩ neb kẽer bas b zãms paala,</verse>
				<verse number="4">la b lak b mens ne solem vɩʋʋdo, ne saam-dãmb dot sõt-n-ka-sɛtẽ, sẽn wat ne no-koɛɛma n yɩɩd b sẽn pukd Wẽnd sẽn yals bũmb ning ne tẽeb kũuni.</verse>
				<verse number="5">M da kos-f la rẽ tɩ m datẽ lame tɩ taab nonglma yɩ pʋ-peelem bũmbu, n ka naag ne zãmbo bɩ tẽeb sẽn kedb ye.</verse>
				<verse number="6">Neb kẽer ka sak rẽ n kẽ moogo, tɩ b goama lebg goam vɩʋʋdo;</verse>
				<verse number="7">b tẽedame tɩ b yaa Noora karen-saamb bɛda mik b ka tar b goama sore, la b ka mi sẽn ya zabr ning tãnsobend la b reegr ye.</verse>
				<verse number="8">Sɩda, d miime, Noora yaa sõmbo d sã n dat-a ne a sẽn wat ne bũmb ningã,</verse>
				<verse number="9">tɩ y mi tɩ b pa yiis-a nin-sõng yĩng ye: yaa tʋb-pa-wʋmda, tõata, sẽn ka pʋʋsda Wẽnde, yel-maanda, wẽn-tʋʋsa, wẽnd bɛyã, ba la ma kʋʋda, nin-kʋʋda,</verse>
				<verse number="10">yoaada, ra-taad-noanga, yembs koaasa, tẽn-wãada, zirẽ-be-neda, pʋlen-sãamda la sẽn tʋmda tʋʋm niyns fãa zãmsg sõnga sẽn gɩdgde.</verse>
				<verse number="11">La zãmsg sõngã yaa Koe-noogã Wẽnd sẽn bobl maam a soabã, Wẽnd ning sẽn pida ne ziiri la a ya sũ-noog buud fãa yẽgrã.</verse>
				<verse number="12">M pʋʋsda sẽn ko-a maam pãnga: a Zezi Krista, tõnd Soaalã. B tagsame tɩ m na tõog bãmb tʋʋmnã la yaa rẽnd yĩng la b bool maam,</verse>
				<verse number="13">maam ne m yɩ wẽn-kɩɩs pĩnda, maam ne m nams m taaba la m yaal-ba. B kõ-m la sugri, tɩ m da ka mi ye, tɩ m da ket n yaa tẽeba sãana.</verse>
				<verse number="14">Yaa tẽeb la nonglem ning sẽn pid Krista a Zezi la b sudg maam n daale.</verse>
				<verse number="15">Gomd sẽn ya sɩda tɩ b tog n deeg-a zãng la woto: Krista a Zezi waa dũnia n na n fãag yel-wẽn-maandba la maam, maam la pipi.</verse>
				<verse number="16">La m sã n paam tɩ Krista zoe m nimbãanega, yaa sẽn na n yɩla tɩ Krista reng ne maam n puk b sũ-maasem zãnga la b kɩt tɩ m lebg makre neb niyns sẽn na n tẽ-b bãmb n paam vɩɩm sẽn kõn sɛ wã yĩnga.</verse>
				<verse number="17">Bɩ zamaan fãa Dĩma, kõn-luk-m-zĩigẽ soaba Wẽnde, nif sẽn ka tõe n teege, sẽn ka be taare, bɩ b paam pẽgre la ziir sẽn kõn sɛ, tɩ yʋʋm tong taab n tõt sɛɛbo. Ami!</verse>
				<verse number="18">Ad-m sẽn yet tɩ f gũus ne bũmb ninga, m biiga Timote, la zĩ kanga m zemsa ne bãngra goama sẽn da yiis f poorẽ al daar zãra, tɩ f tog n maan tẽegre la f zab zab-sõngã,</verse>
				<verse number="19">ne tẽeb la f pʋ-peelma; ad yaa rẽ n paoog neb kẽere, la b tẽeba looga wa koom sẽn lood ne a sẽn vele.</verse>
				<verse number="20">Ada Imene, ada Aleksãndr. M kong n bas-b-la ne Sʋtãan tɩ b bãng yam la b ra le saag n tʋʋs Wẽnd ye.</verse>
			</chapter>
			<chapter number="2">
				<verse number="1">M data ne m sũur fãa tɩ y modg ne kosgo, ne sɛɛg yõkre, ne bark pʋʋsgo Adem biis fãa yĩnga,</verse>
				<verse number="2">dĩm dãmba, taoor dãmb fãa yĩnga; woto la d vɩɩma yɩt laafi vɩɩm, vɩɩm sẽn be yamleoogo la a tar waoore.</verse>
				<verse number="3">Dẽ me n be yõodo la a tat Wẽnnaam, d Fãagda, yam.</verse>
				<verse number="4">B raaba la ninsaal paam tɩlgre la sɩd bãngre.</verse>
				<verse number="5">Wẽnd yaa b ye. Ninsaalba me ne Wẽnd sʋka, yaa Wɛɛmb a ye n be: Krista a Zezi, Wẽnd Nedã.</verse>
				<verse number="6">La bãmb n yao yel-wẽna samde d fãa zĩigẽ. Kaset kãng la sẽn yalse, a wakatẽ,</verse>
				<verse number="7">la maam n lebg a moanda la a tʋʋm-tʋmda — sɩd la m gomda, m ka yagd zirẽ ye — maam la nin-zẽmba karen-saamba n kõt-b tẽebã ne a sɩdã.</verse>
				<verse number="8">Woto wã m datame tɩ rapa pʋʋs zĩis fãa, n zẽkd b nus yĩngri, wa neb sẽn mi Wẽnd waoogre, wa neb sẽn ka mi sũ-puur la mo-beedo.</verse>
				<verse number="9">Pagba me zã b mens neere; b faongã zãag ne wilg-m-meng la tɩtaam, b vẽ ne gɛma, ne sãnem, ne muizãan, ne fut sẽn daad toogo.</verse>
				<verse number="10">B faong yɩɩ b tʋʋm sõma tɩ rẽ n tog ne pagb sẽn tũud Wẽnde.</verse>
				<verse number="11">Karẽng wakato, pagba tog n sĩnda b noore la b sak n deeg b sẽn wilgd-b bũmb ninga.</verse>
				<verse number="12">M pa sak tɩ pag zãms raoa, m pa sak t'a rɩ naam a zug ye. A zĩnd sɩɩ!</verse>
				<verse number="13">Ad-y yaa a Adem la b reng n naan t'a Awa yaool n pʋge.</verse>
				<verse number="14">Kaa Adem n sak kʋɩɩbg ye, yaa pagã n sake la taala lʋɩ-la a zugu.</verse>
				<verse number="15">Bũmb ning sẽn na n fãag-a yaa kamb dogem la rẽ me yaa a sã n sulg a meng n mao ne tẽebo, ne taab nonglem, ne sõmblem baoobo.</verse>
			</chapter>
			<chapter number="3">
				<verse number="1">Ad bũmb sẽn le ya sɩda: ned ning sẽn dat-a n tʋm kãsem-soab tʋʋmde, yaa tʋʋmd sõng la a rata.</verse>
				<verse number="2">Kãsem-soab me ra maan bũmb sẽn na n wa ne a wɩdg ye; a yɩ ned sẽn kẽ kãadem vugr bala, ned sẽn ka mi yão-beedo, n mi gũusgu, n ka mi ned paoogr ye, n mi zemsgo, n mi gãag-sobendo, n tõe n zãms a taaba.</verse>
				<verse number="3">A ra yɩ rã-yũuda bɩ mo-be-neda, a yɩ nin-noanga, nin-bʋgsgo, ned sẽn ka baood zaba, ned yam sẽn lak ne ligdi.</verse>
				<verse number="4">A yɩ ned sẽn mi a zak tallgo, t'a kamb sakd-a neere la ne waoogre.</verse>
				<verse number="5">Ned sã n beẽ n ka tõe n zã a meng zaka, yẽ soab yɩta a wãn n ges Wẽnd Tigeng yelle?</verse>
				<verse number="6">Da yɩ ned sẽn nan kẽ Krista paalem ye; ka rẽ a watẽ maana zẽk-m-menga la tɩtaam, a me pa yellẽ wa Sʋtãana.</verse>
				<verse number="7">Togame tɩ neb a taaba, sẽn nan ka naagb ne tõndã, kõ kaset sõng a poorẽ, n wilg tɩ yel-beed ka a zugu, t'a ra wa lʋɩ kʋɩɩbda bẽdgẽ ye.</verse>
				<verse number="8">Kãsem-dãmba sõangdb me tog n yɩɩ nin-tɩrse, neb sẽn yɛs b sɩd zugu, n gũusd b meng ne rãam, la b zoet yãnd ne bao yõod tɩ looge.</verse>
				<verse number="9">B tall ne pʋ-peelem b tẽebã ne a yel tagdã.</verse>
				<verse number="10">Bɩ b reng n bãng b zʋgo; yell sã n ka b zug marsã bɩ b yaool n kõ-b tʋʋmna.</verse>
				<verse number="11">Sõangdb pogsa me boto: b yɩ nin-tɩrse, n ka mi b taab wɩdse, n ka mi yão-beedo, n maand fãa wa b sẽn wilg-b.</verse>
				<verse number="12">Sõangdba sẽn ya-b rapa yɩta neb sẽn kẽ kãadem vugr bala, n mi b kamba la b zak zãabo.</verse>
				<verse number="13">Sẽn mi-b tʋʋmda neere paamda waoogre neb sʋka la b sẽn tẽed Krista a Zezi ne tẽeb ninga kɩɩda yẽgna.</verse>
				<verse number="14">M gʋlsd-f la woto la sã n yɩ bilfu m na babs-fo.</verse>
				<verse number="15">Sã n mik tɩ m kaoosda, bɩ f modg n zã f meng neer Wẽnd zakẽ — m dat n yeelame tɩ Wẽnd vɩɩga Tigengẽ — yẽ la sɩda fãa sog yã, yẽ n tʋk sɩda a zugu.</verse>
				<verse number="16">Sã n ya sɩda, tõnd tẽeba pida ne yel-soalma: ad Wẽnd Biig sẽn dogd ne ninsaal yĩnga; ad Wẽnd Vʋʋsem sẽn wat ne b sõmblem kaseto; ad malɛk rãmb sẽn gũbg-ba, ad bu-zẽmb sẽn paam b kibare; ad ninsaalb buud fãa sẽn tẽed-ba; ad-b sẽn dʋʋd yĩngr ne ziiri.</verse>
			</chapter>
			<chapter number="4">
				<verse number="1">Wẽnd Vʋʋsem togsa vẽenega tɩ yaoolem wakatã neb kẽer na n basa b tẽebo n kẽ zirẽ-be-rãmba la b reeg b zãmsgo, sẽn ya Sʋtãan rẽnna.</verse>
				<verse number="2">B basame tɩ neb tudg-ba, la nin-bãmb dãmb sũur duuga ne kud moomde, tɩ lebg makr sẽn kõt kaset vẽenega tɩ b yaa zirẽ-be-rãmba, ninsaan-kazukma.</verse>
				<verse number="3">Nin-bãmb gɩdgda yikãadem kõom, n gɩdgd bũmb kẽer dɩɩbo. Wẽnd n yaool n da kõ sẽn tẽed-b bãmbã, sẽn bãng-b sɩdã, tɩ b reeg n dɩ la b pẽg Bãmba.</verse>
				<verse number="4">Wẽnd sẽn naan fãa bee neere la rɩɩb ba a ye ka kisi, f sã n dɩt-a ne Wẽnd bark pʋʋsgo.</verse>
				<verse number="5">Wẽnd Gomdã la pʋʋsgã sẽn pʋʋs a zugã kɩtdame t'a sɩd lebg bõn-sõngo.</verse>
				<verse number="6">F sã n tõog n wilg saam-biisa woto fãa, f na lebg Krista a Zezi sõgen sõngo, sẽn dɩlg f meng ne tẽeba sẽn dat tɩ f gãd bũmb ningã, la ne zãms-sõma niyns f sẽn tũ n ta marsã wã.</verse>
				<verse number="7">Sã n ya zamaana soalma, pʋg-yãan-kʋd zʋbsgã, bas rẽ tɩ looge. Ad Wẽnd waoogrã n tog zãmsgo.</verse>
				<verse number="8">Yĩnga tʋʋma bee yõodo la yõoda ka loog nug ye. Sã n ya Wẽnd waoogrã, yẽ n manegd fãa, yẽ n wat ne rũnna la beoog vɩɩma pʋlem noogo.</verse>
				<verse number="9">Dẽ yaa bũmb sẽn ya sɩda tɩ d tog n deege.</verse>
				<verse number="10">Tõnd sã n namsdẽ, tõnd sã n bob zabre, yaa d saagr sẽn be Wẽnd vɩɩga nengẽ, sẽn fãaga ninsaalba, sẽn fãaga tẽedbã n yɩɩda.</verse>
				<verse number="11">Woto la f tog n wilg la f zãmse.</verse>
				<verse number="12">Ned da paoog-f tɩ f yaa yãag ye. Kõ tẽedba fãa togs-n-taar sõngo, ne f goama, ne f vɩɩm, ne f nonglem, ne f tẽebo la ne f pʋ-peelem.</verse>
				<verse number="13">Wɩng ne sebra karengo, ne saglgo, ne zãmsgo tɩ m watẽ.</verse>
				<verse number="14">Da bas yĩngr kũuna t'a maag ye. Yaa kũun ning f sẽn paame, bãngr sẽn waa n lʋɩ sʋka tɩ kãsem-dãmba me lagem taaba n dɩk b nus n tik f zugã.</verse>
				<verse number="15">Gãd rẽ wala f sũur bũmbu n wɩsg zãnga tɩ f taab fãa me yãend f sõmblema paasgo.</verse>
				<verse number="16">Maan gũusg ne f vɩɩm la f zãmsgo; da sak yaams ye. Ad yaa woto la f na n fãag f menga la f fãag sẽn kelgd-b fooma.</verse>
			</chapter>
			<chapter number="5">
				<verse number="1">Da saag n tãs nin-kẽem ye, maag f yĩng n sagl-a wala f ba menga; ges kom-bɩɩba wala f yaopa,</verse>
				<verse number="2">pʋg-yãans wala f ma rãmba; pelg f pʋg ne pʋg-sɛdba wala f tãopa.</verse>
				<verse number="3">Waoog pʋg-kõapa sẽn ka tar-b teegda.</verse>
				<verse number="4">B sã n tar kamb bɩ yagense, b zãms-b b roagdba waoogre, la b sõm dolbo. Dẽ n noom Wẽnde.</verse>
				<verse number="5">Pʋg-kõor menga, sẽn vɩ-a a ye tãa, basa yɛla fãa ne Wẽnde; wĩntoog la yʋngo bɩ a ra viig ne Wẽnd pʋʋsgo la b yell tẽegr ye.</verse>
				<verse number="6">Pʋg-kõor ning sẽn ka tagsd bũmb a to tɩ ka a yĩnga sũ-noog bala, a bãng t'a zoe n kiime, ba a sã n ket n wẽnda bõn-vɩɩga.</verse>
				<verse number="7">Tẽeg n togs-b rẽ fãa tɩ b ra wa yãend yell n dogl b zug ye.</verse>
				<verse number="8">Ned sã n ka get a buud yelle, n ka get sẽn vɩ-b ne yẽnda yelle, yẽ soab sãama a tẽebo la bu-zẽnd n são-a.</verse>
				<verse number="9">Pag ning sẽn tõe n paam tɩ b gʋls a yʋʋr pʋg-kõap sʋka, yaa sẽn taa yʋʋm pisoobe, la sẽn kẽ-a kãadem vugr bala.</verse>
				<verse number="10">A reng n kõ a vɩɩm sõnga kaseto n gʋʋl a kamb neere, n mi sãando, n mi nin-sõma reegre, n kũmd sẽn zĩ-b ne sũ-sãanga, n wilg t'a tõe n yolsa pakr buud fã.</verse>
				<verse number="11">Da yãg n deeg pʋg-kõap niyns sẽn nan ka kʋʋl-ba ye. Bãng tɩ raab sẽn zãr ne Krista rẽnda tõe n wala b sũurẽ tɩ b yik marsã tɩ yaa kãadma bal la b baooda,</verse>
				<verse number="12">la woto taal la b tʋkd b zugu tɩ b lak n basa b pipi pʋlengo.</verse>
				<verse number="13">N paas me, b tʋʋma sẽn ka waoogã, wat n lebga rot saab bala. Saab yẽnẽ yee n yaẽ la sa-vɩʋʋdo, ayoo! Saadame n tar goama; gomda sẽn ka pak-ba, gomda yaare.</verse>
				<verse number="14">M sẽn nonge: yaa sẽn nan pa kʋʋl-ba fãa le kẽ kãadem, n dog kamba, n ges b zaka tɩ bɛɛba ra wa yãe bũmb n gom wẽng Tigeng poorẽ ye.</verse>
				<verse number="15">D mii pʋg-kõap kẽer sẽn tudg sor n kẽ Sʋtãan tãpo.</verse>
				<verse number="16">Tẽed-poak sã n tar pʋg-kõap a buudẽ bɩ a ges b yelle tɩ b ra wa lebg zɩɩb ne Tigeng ye. Woto me la Tigeng tõogd n sõng sẽn ka tar-b teegda.</verse>
				<verse number="17">Kãsem-dãmba sẽn maand b tʋʋmda nere, toga ne rolb pidungu, bũmb zãnga, sẽn namsd-b ne goam la karengo.</verse>
				<verse number="18">Sebr sõng gʋlsame tɩ naaf sẽn tʋmd zɛɛgẽ noor pa loet ne yʋk ye, tɩ tʋʋm-tʋmd toga ne a yaoodo.</verse>
				<verse number="19">B sã n dogl bũmb b zut bɩ f ra reeg tɩ yaa sɩda, kaset dãmb sã n ka ta a yi bɩ a tãab ye.</verse>
				<verse number="20">Kãsem-dãmba me sã n kong bɩ f togs b vẽenega, neb fãa taoore, tɩ sẽn ket-ba me maan dabeem.</verse>
				<verse number="21">M yet-f lame, Wẽnd taoore, Krista a Zezi la malɛgsa taoore, tɩ f tũ m sẽn wilg fooma n da welg ned ne a to, n da nong ned n yɩɩd a to ye.</verse>
				<verse number="22">Da yãg ne ned ba a ye zug tikr ye; da sak n naag f to a yel-wẽnnẽ ye. Tall f pʋ-peelem.</verse>
				<verse number="23">Bas ko-zaalga bal yũubu. Yũ rãam bilfu, f pʋ zabrã la f laafi wã sẽn pa waooga yĩnga.</verse>
				<verse number="24">Neb n be tɩ b yel-wẽna pukd b toore tɩ ka tũ ne vɛɛsg ye; kẽer me rẽnd kõn puk sã n ka b vɛɛs-b lame n tɩg ye.</verse>
				<verse number="25">Tʋʋm-sõma wã me pukda b mense; ba d sẽn ka ne b rãmb marsã wã ka tõe n pa n ka puk ye.</verse>
			</chapter>
			<chapter number="6">
				<verse number="1">Neb niyns sẽn ket n ya-b yemse tog n gesa b zu-soaben-dãmb wa neb sẽn tog ne waoogr zãnga, woto Wẽnd yʋʋr la Wẽnd gomd kõn paam tʋʋr ye.</verse>
				<verse number="2">Yembs niyns zu-soaben-dãmb sẽn ya tẽedba da wa yik n paoog-ba, saam-biira sẽn be sʋka yĩng ye. B modg ne sakr n yɩɩda, b sẽn ya tẽedba la Wẽnd zo-rãmb yĩnga. Ad-f sẽn tog n wilg la f sagl tɩ b tũ bũmb ninga.</verse>
				<verse number="3">Ned sã n zãmsd bũmb a to, n basd Soaal a Zezi Krista goam sõma wã, n basd zãmsg ning sẽn sõngd tõnd tɩ d Wẽnnaama waoogr kẽnd taoor n paasdẽ wã,</verse>
				<verse number="4">yẽ soab yaa zoang sẽn wuk ne nagre, zɩt sẽn pid ne sogs faado la no-koɛɛm yaalse. Rẽ n wat ne sũ-kiiri, yõs-taaba, tʋy, tags wẽnse,</verse>
				<verse number="5">zabd-n-pa-sɛtẽ, tɩ yẽ soaba yam sobame, a ka tar sɩd ye la a tẽedame tɩ Wẽnd waoogra yaa bao yõodo dũni kãnga pʋgẽ.</verse>
				<verse number="6">Wẽnd tũudem sɩd bee yõodo ne ned ning sẽn tagsd t'a sẽn tar-a sek-a lame.</verse>
				<verse number="7">Ka bũmb la tõnd zã n wa dũni ye, ka bũmb la d na n zã n leb ye.</verse>
				<verse number="8">Woto wã, d sã n tar n dɩtẽ la d tar n yeelgdẽ bɩ d yet tɩ sek-d lame.</verse>
				<verse number="9">Neb niyns sẽn dat-ba n zam paoong ne paoongo, bãmb dãmb lʋɩɩ Sʋtãan kʋɩɩbgẽ, Sʋtãan bẽdgẽ; b sũur wulumda ne tʋls wẽns ka tɛka sẽn lebgd zutu, n pogendẽ, n wãad la b menesd ninsaal zãnga.</verse>
				<verse number="10">Bãasa fãa yẽgr yaa arzɛk tʋlsem; yaa kẽer sẽn bas tɩ bã-kãng yõk-ba la b bʋdg n zãag ne b tẽebo la b bas tɩ yell tood sẽn ka tõe n sõd wurg b sũuri.</verse>
				<verse number="11">Sã n ya foom, Wẽnd neda, zãag f meng ne rẽ fãa. Bao sõmblem, bao Wẽnde, bao tẽebo, nonglem, raoodo la sũ-bʋgsem.</verse>
				<verse number="12">Zab tẽeb zab-sõngã, mao n paam vɩɩm sẽn kõn sɛ tɩ yaa rẽ yĩng la Wẽnd bool-fo la rẽ me yĩng la f pʋlem f pʋleng sõngo, kaset dãmb wʋsg taoore.</verse>
				<verse number="13">Maam n kot-fo, Wẽnd ning sẽn kõta bũmb fãa vɩɩma taoore, Krista a Zezi taoore, Krist ninga a Põs Pilat sẽn dɩ a soab kaseta taoore,</verse>
				<verse number="14">tɩ f reeg noy-kãensa ne pʋ-peelem la yam sõngo n gũud Soaala Zezi Krista pukri,</verse>
				<verse number="15">a Raara sã n wa ta; la sẽn na n taas-a Raarã yaa sũ-noog buud fãa yẽgrã, d Soaal yɛngã,</verse>
				<verse number="16">dĩm dãmb Dĩma la soaalba fãa Soaalã; bãmb bal n ka sɩngr la b ka be sɛɛbo; bãmb n yals b meng vẽenem sẽn ka tõe n kolg zĩigẽ, ninsaal nif sẽn zɩ n teeg la a sẽn kõn teege bada. B paam ziiri la pãnga, marsã la daar fãa. Ami!</verse>
				<verse number="17">Sagl dũnna arzɛka rãmba tɩ b vẽ ne tɩtaam buud fãa la b ra teeg b arzɛka t'a pa zɛɛd sɛɛb ye. B teeg Wẽnd tɩ bãmb kõt-d-la fãa tɩ gale, tɩ d sũur tõe n yɩ noogo.</verse>
				<verse number="18">B maan neere; b tʋʋm-sõma yɩ zembala, b kõ ne yamleoogo, b sak n pʋɩ ne b taaba.</verse>
				<verse number="19">Woto la b na n tigs arzɛk sẽn ya zɩsgo n wa tõog n paam vɩɩm menga.</verse>
				<verse number="20">M biig a Timote, zã Wẽnd bobellã neere. Vẽ ne goam vɩʋʋdo la sẽn ka be barka, vẽ no-koɛɛma ne bãngr yooda rãmba.</verse>
				<verse number="21">Yaa b sẽn kelg bãmb dãmba la kẽer bʋdg b tẽeba pʋgẽ. Wẽnd barka sig y fãa!</verse>
			</chapter>
		</book>
		<book number="55">
			<chapter number="1">
				<verse number="1">Maam a Pol sẽn lebga a Zezi Krista Tʋʋm-tʋmda ne Wẽnd daabo la sẽn paam vɩɩm ninga sẽn be a Zezi Krista nengẽ wã pʋlemd noogo,</verse>
				<verse number="2">maam n pʋʋsd m bi-nongr a Timote. Bɩ Wẽnnaam d Ba la d Soaal a Zezi Krista nimbãan-zoeere la b laafi kũun sig f zugu.</verse>
				<verse number="3">M pʋʋsda m Wẽnda barka, Wẽnd ning m sẽn tũud wala m saam-dãmba, ne pʋ-peelem zãnga. M pʋʋsd-b la barka wakat ning fãa m sẽn tẽegd f yelle, m pʋʋsg pʋgẽ, yʋngo wala wĩntoogo.</verse>
				<verse number="4">Ad-m tẽega f nintãma n dat ne m sũur fãa n le yãend-fo la m kɩdem sũ-noogo.</verse>
				<verse number="5">M sẽn tar bũmb ning bilgri, yaa f tẽebã sẽn ka keoosdã, tẽeb sẽn deng n kɩ yẽgend f yaab poak a Lois la f ma a Eunis sũurẽ, tẽeb sẽn ket n wit f meng sũurẽ, tɩ m tar a kaseto.</verse>
				<verse number="6">Yaa rẽ yĩng la m kot-f tɩ f le tẽeg bark ninga Wẽnnaam sẽn ning f sũurẽ ne mam meng nug tikri,</verse>
				<verse number="7">tɩ f mi tɩ ka rabeem la Wẽnd kẽes d sũurẽ ye, b kõo tõnd b Vʋʋsem sẽn ya pãnga la nonglem la tõog-m-menga.</verse>
				<verse number="8">Da zoe yãnde ne kaset ninga fo sẽn tog n kõ d Soaala ye; da zoe yãnd ne kaset ning f sẽn tog n kõ maam me sẽn pag roog a ye; sak bal n deeg toog ne maam, Koe-nooga yĩnga. Ad Wẽnd n sõng tõnd ne b pãnga,</verse>
				<verse number="9">bãmb sẽn fãag tõndo n bool tõnd booll sõngo, tɩ ka tũ ne tõnd tʋʋm-sõma, n tũ ne b yamleoog la b nimbãan-zoeer bala. Bãmb n kõ tõnd b kũuna ne a Zezi Krista tɩ dũni nan ka sɩng ye.</verse>
				<verse number="10">Kũun kãng puka zãnga ne tõnd Fãagd a Zezi Krista waoongo: bãmb n koms kũum zãnga la b kɩt tɩ vɩɩm la vʋʋgr vẽenem bui tõnd ne Koe-noogã.</verse>
				<verse number="11">Maam la Koe-no-kãng wilgda, a zãmsda la a moanda.</verse>
				<verse number="12">Yaa rẽ yĩng la m le be namsg pʋgẽ tɩ yãnd pa tar-m ye, tɩ mam mii ned ning m sẽn dell m tẽebã la m miime tɩ yẽ soab tõeeme tɩ m zã bobellã n ta b Raarã.</verse>
				<verse number="13">Tũ n da bʋdg lɛ-lɛ goam sõma niyns f sẽn wʋm m nengẽ, tũ-b ne tẽebo la Krista a Zezi nonglem.</verse>
				<verse number="14">Tall tẽeba bobelle ne Wẽnd Vʋʋsem Sõng ning sẽn ti a roog d pʋgẽ wã pãnga.</verse>
				<verse number="15">Wala fo meng sẽn mi, Azi neba fãa lak n basa maam; a Fizɛl ne a Ermozɛn be-la b sʋka.</verse>
				<verse number="16">Bɩ Wẽnd bãgb b kũuna a Onezifor ne a zaka, tɩ bãmb n waa n sõng maam naoor wʋsgo la b pa zoe m bãeensa yãnd ye.</verse>
				<verse number="17">A sẽn ta Rom tẽnga a bao ne a sũurẽ n paam n yãend-ma.</verse>
				<verse number="18">Bɩ Wẽnd kɩt t'a me rɩ b nimbãan-zoeer yõodo, Soaala nengẽ, b waoonga raare. Fo meng mii neere sõngr ning a sẽn yaoog maam Efɛɛz tẽnga.</verse>
			</chapter>
			<chapter number="2">
				<verse number="1">Foom, m bi-sõngo, keng f sũur ne Krista a Zezi nimbãan-zoeere:</verse>
				<verse number="2">fo sẽn bãng bũmb ning mam poorẽ ne kaset dãmb wʋsg toagsga, bɩ f bao nin-sõma n wilg-ba, tɩ bãmb me wa tõog n zãms b taaba.</verse>
				<verse number="3">Wala a Zezi Krista tãb-bi-sõngo, fo me reeg namsg ning b sẽn bok n kõ fooma.</verse>
				<verse number="4">Tãp weoogo, tãb-biig yĩmda a zak yɛla, a sã n dat n noog a tãnsoab sũuri.</verse>
				<verse number="5">Wags-taab zĩigẽ, ned kõn paam n lʋɩ taoore, a sã n ka reeg reema siglg noy neer ye.</verse>
				<verse number="6">Ka-koaad ning sẽn modg-a ne koobo, yẽ soab n tog pipi n deeg a kood biisi.</verse>
				<verse number="7">Wʋm m goama sẽn dat n yeel bũmb ninga. M pʋs n mi tɩ Soaala na wilg foom b võore.</verse>
				<verse number="8">Tẽeg a Zezi Krista yelle; ad-y bãmb la a Daviid yagenga sẽn vʋʋg kɩɩms sʋkã wala m Koe-nooga sẽn wilgdã.</verse>
				<verse number="9">Ad yaa Koe-noog kãng yĩng bala la neb namsd maam n tol n balg maam wa bi-bɛɛga. La ned yaool n ka be n tõe n balg Wẽnd gomda ye.</verse>
				<verse number="10">Yaa rẽ yĩng la m sak fãa, Wẽnd kamba yĩnga, tɩ bãmb me wa paam tɩlgr ning sẽn be Krista a Zezi nengẽ, bãmb me wa paam vɩɩm sẽn kõn sɛ.</verse>
				<verse number="11">Gomd sẽn ya sɩd menga la gom kãnga: «Tõnd sã n tũ bãmb n ki, d na n tũu bãmb n vʋʋge.</verse>
				<verse number="12">Tõnd sã n naag bãmba n maan raoodo, d naagda bãmb n dɩ naam; d sã n yeel tɩ d ka mi-ba, bãmb me na yeel tɩ b ka mi tõnd ye.</verse>
				<verse number="13">Tõnd sã n ka yɛs d sɩd zĩigẽ me, bãmb yɛsa b sɩd zĩigẽ: b pa tõe n kɩɩs b meng ye.»</verse>
				<verse number="14">Tẽeg-b rẽ fãa la wilg-b ne f kaset soaba Wẽnde tɩ b tog n basa b no-koɛɛm yaalsã sẽn ka be yõodo, sã n ka b kẽes kelgdba moogo bala.</verse>
				<verse number="15">Mao n yɩ ned sẽn be yam Wẽnd taoore, n yɩ tʋʋm-tʋmd sẽn ka zoet-a a tʋʋmda yãnd ye la yɩ sɩd Koe-nooga moanda sẽn ka mi yaams ye.</verse>
				<verse number="16">Sã n kella no-noom goam la gom yoodã, zoe b rãmba. B tɛk yaa b tuut neba tɩ b wẽnema paasd n dabda.</verse>
				<verse number="17">B goama rɩta neb wa solenkẽega. Yaa bãmb dãmb la a Imene la a Filɛt,</verse>
				<verse number="18">b tudgame n zãag ne sɩda, n saad n yagd zirẽ tɩ yĩns vʋʋgr taa n logame la woto yaa neb wʋsg tẽeb la b leebd lɛbla.</verse>
				<verse number="19">Kug niyns Wẽnd meeba sẽn tʋɩɩs b rãmb zugã ka bõn-wãadem ye la fãa yɛsa ne bãmb gomda pãnga. Ad-y Wẽnd mi-la b neba la b raab la woto: «Sẽn pʋta bãmb yʋʋr fãa zãag ne wẽnga.»</verse>
				<verse number="20">Zak kãseng fãa pʋgẽ, ka sãnem la wanzurf laas bal n be ye, laas kẽer yaa leense, tɩ kẽer ya tãnd laase, kẽer bee waoor tʋʋm yĩng bala, kẽer yaa tʋʋm-yaals yĩnga.</verse>
				<verse number="21">Dɩlla ned sã n vẽ ne tʋʋm-wẽns niyns m sẽn gomdã, a na yɩ wa waoor laaga, n ya sõngo, n tog ne Soaala, n tõe n dɩk n tʋm tʋʋm-sõma buud fãa.</verse>
				<verse number="22">Zãag f meng ne kom-bɩɩba minim wẽnsã; bao zemsgo, tẽebo, nonglem, laafi; naag f pʋʋsgo ne neb niyns sẽn pʋʋsd-b Soaala ne pʋ-peelem.</verse>
				<verse number="23">Sã n kella sogs toodo la sogs yaalsã, zoe-ba, fo meng mi tɩ rẽ n kaood zaba.</verse>
				<verse number="24">Mik Soaala tʋʋm-tʋmd ka tog n yɩ zab kaood ye, a tog n deega neb fãa ne sũ-maasem, a bãngr seka a zãms a taaba; Wẽnd sã n fɛɛsd-a, a ka basd raood ye.</verse>
				<verse number="25">Yaa ne sũ-maasem la a na n leok tõatba tɩ daare Wẽnd wat n tedga b zʋgo, n vẽneg b yam tɩ b yãe sɩda,</verse>
				<verse number="26">tɩ b wĩ wã loode, tɩ Sʋtãan n loe-b ne a wĩ, tɩ b tũud a raabo.</verse>
			</chapter>
			<chapter number="3">
				<verse number="1">Bɩ f bãng tɩ yaoolem wakata na n yɩɩ toogo wʋsgo.</verse>
				<verse number="2">Ninsaalba na n lebga beed dãmba, dat wʋsg rãmba, tɩtaam dãmba, wilg-m-meng rãmba, tẽn-kãn-neba, n pa le mi b roagd waoogr ye, n pa le mi sõm ye, n pa waoogd Wẽnd ye.</verse>
				<verse number="3">B sũur na n lebga weoglgo, n pa le kũmd b taab nimbãaneg ye, b na n lebga rõatba, yoaadba, sũ-pu-neba, neer bɛɛba,</verse>
				<verse number="4">bãon-lukdba, zirẽ-be-neba, nong-wukr-dãmba, pẽgd noogo n yɩɩd Wẽnd dãmba.</verse>
				<verse number="5">B kẽnda yɩnga wa neb sẽn nong Wẽnd waoogre, mik pʋgẽ wã b pa gãd a yẽgra ye. Nin-bãmb me, zoe-ba!</verse>
				<verse number="6">Neb a taab me n be n saad roto n lebd pʋg-yirsa sẽn pid ne yel-wẽna zutu, pagb sẽn lebg b tʋls wẽnsa yemse;</verse>
				<verse number="7">bãmb n tar sɩg-sɩge n dat zãmsg daar fãa la b kõn paam n bãng sɩda abada.</verse>
				<verse number="8">Nin-bãmb wẽnda a Zannɛs la a Zãmbrɛs sẽn yik pĩnda n kɩɩs a Moyiiz; bãmb me kɩɩsa sɩda n lebg neb sẽn tar yam wẽnga la sẽn bʋdg zãnga, b tẽeb pʋgẽ.</verse>
				<verse number="9">La ka na n zãag ziig ye; neba fãa na n bãnga b gãeemdã wala pĩnd neb a yiiba gãeemda me sẽn puk fãa nifẽ wã.</verse>
				<verse number="10">Sã n ya foom, fo tũ-m lame n sa n zãms nebã, f bãnga m sẽn tʋme, la m sẽn da sed n na n tʋm bũmb ninga, f bãnga m tẽebo, m sũ-maasem, m nonglem, m sũ-keelem,</verse>
				<verse number="11">b sẽn waa n pʋgd n namsd-m Antiyos tẽnga la Ikoniyom, la Listr; bõe la m pa namse? La wakat fãa Soaala fãag-m lame.</verse>
				<verse number="12">Neb niyns fãa sẽn dat-ba n vɩɩnd Wẽnnaam vɩɩm ne Krista a Zezi, bãmb dãmb ka tõe n ka nams ye.</verse>
				<verse number="13">Sã n ya ne nin-wẽns la zirẽ-be-rãmba, b tʋʋm-wẽna sẽn tar paasgo la b sẽn tar paasgo n dabda; bãmb n tudgi, bãmb n le rat n tudg b taaba.</verse>
				<verse number="14">Sã n ya foom, gãd f sẽn zãms bũmb ningã, n mi tɩ rẽ bal la sɩdã. Fo mii f sẽn tũ karen-saam-dãmb niynsi n paam bãngr kãnga.</verse>
				<verse number="15">Yaa al f yãadmẽ la f sɩng n mi sebr sõngo; dẽ n kõ foo yam sõngo sẽn wat ne a Zezi Krista tẽeb la f fãagre.</verse>
				<verse number="16">Sebr sõnga zãng yii Wẽnnaam nengẽ la a yõod ya a sõng fo tɩ f zãmse, tɩ f gom n lubi, tɩ f rems sẽn golme la f wilg sẽn be neere.</verse>
				<verse number="17">Yaa woto la Wẽnnaam ned paamd sẽn sek a zãnga n tõe tʋʋmd sõng buud fãa.</verse>
			</chapter>
			<chapter number="4">
				<verse number="1">Mam yõkda f sɛɛga, zoe Wẽnnaam la f zoe Krista a Zezi sẽn na n wa kao sẽn vɩ-ba la sẽn ki-ba bʋʋdo, sẽn na n le wa la b dɩ b naama:</verse>
				<verse number="2">moon Wẽnnaam Koɛɛga, togs la f le togse, noom-b tɩ ka noom-b; ning pãnga n kɩɩse, n tãse; modg n sagl ne maag-m-menga la ne zãmsg tɩrg raab bala.</verse>
				<verse number="3">Wakat n wate tɩ neba ka na n le reeg zãmsg sõnga ye; b na n tũla b tʋls wẽnsã; b tʋba sẽn kɩrd tɩ b pa tõe n zĩnd sɩɩ wã, b na n baoo karen-saam-dãmb ka tɛka, neb sẽn gomd b sẽn dat tɩ b gom bũmb ningã,</verse>
				<verse number="4">n yaool n lak zãng ne sɩda, n kelgd solem-vɩɩdo.</verse>
				<verse number="5">Sã n ya foom, maan gũusgu ne bũmb fãa, sak namsgo, moon Koe-noogã, modg tɩ yɩ sõmb zãnga.</verse>
				<verse number="6">Sã n ya maam, m lebga bũmb b sẽn zoe n dɩk n kɩrg maoong zugu la mam loogra wakat zoe n taame.</verse>
				<verse number="7">Mam zaba zab-sõngã n baase, m zoeesa ta-la a tɛka, m gãda m tẽebo.</verse>
				<verse number="8">La marsã, pugl ning sẽn ya sõmblem kasetã zoe n wʋga m yĩnga. Keta bʋʋda kao bala tɩ Soaala sẽn ya bʋ-tɩrg soaba rɩk-a n fõgen maam; la ka maam bal n na n paam-a ye, yaa neb niyns fãa sẽn na n gũ b waoonga ne nonglem.</verse>
				<verse number="9">Ning pãng n wa m nengẽ tao!</verse>
				<verse number="10">A Demas basa maam, dũnna vɩɩma yõod pʋgb yĩnga. A leba Tesalonik, t'a tũud-n-taaga Kresãs leb Galasi, t'a Tit kẽng Dalmasi.</verse>
				<verse number="11">A Luk bal n be ne maam. Peeg a Mark me n wa tɩ yẽ bal n tõe n yaoog maam m tʋʋmda pʋgẽ.</verse>
				<verse number="12">Mam tʋma a Tisik Efɛɛz.</verse>
				<verse number="13">F sã n watẽ bɩ f zɩ m fu-goabgã m sen bas Troas, a Karpos zakẽ, ne m sɛbã, bũmb zãnga sɛb niyns sẽn gʋls-b gãnd zugã.</verse>
				<verse number="14">Yõaka a Aleksãndr maana maam wẽng menga; Soaala na rol-a n zems a tʋʋma.</verse>
				<verse number="15">Fo me gũus ne nin-kãnga tɩ yẽ n yɩ d bɛ menga, n kɩɩs d zãmsgo.</verse>
				<verse number="16">Mam sẽn waa n na n gom n fãag m meng pipi bʋʋda zĩigẽ, ned ba a ye ka sõng maam ye. B fãa basa maam. Wẽnd da ning b taal ye.</verse>
				<verse number="17">Soaala bal n sõng maam la b pidsa maam ne raoodo tɩ mam tõog n zẽk m koɛɛga n moon Fãagda Waoongo tɩ bu-zẽmba fãa wʋm; la Wẽnd meng n deeg-m gɩgemd noorẽ.</verse>
				<verse number="18">Soaala n na n kɩt tɩ m põs geel wẽns buud fãa, n fãag maam la b yãag maam n ta b Arzãn Rĩungẽ. B paam pẽgr yʋʋm sẽn kõn sɛ. Ami!</verse>
				<verse number="19">Pʋʋs a Priska la a Akilas la a Onezifor ne a zak fãa.</verse>
				<verse number="20">A Erast paa Korẽnt; mam basa a Trofim sẽn pa keem Milɛ tẽnga.</verse>
				<verse number="21">Ning pãng n wa tɩ waooda nan ka sɩng ye. A Ewubul tɩ m pʋʋs-fo, n paas a Ypdẽns, a Lẽ, a Klodiya la d saam-biisa fãa.</verse>
				<verse number="22">Soaala zĩnd ne fo! Wẽnd bark sig yãmb fãa!</verse>
			</chapter>
		</book>
		<book number="56">
			<chapter number="1">
				<verse number="1">Maam a Pol n pʋʋsde. M yaa Wẽnd sõgne; m kẽe a Zezi Krista tʋʋmde n na n sõng tɩ Wẽnd sẽn welg b rãmb toorã paam tẽebo. B paam n bãng sɩda n lebg wẽn-pẽgdba.</verse>
				<verse number="2">B paam vɩɩm sẽn kõn sɛ saagre me. Vɩɩm kãng la Wẽnd sẽn ka mi zirẽ-beeda ra kãab tõnd al tɩ dũni nan ka naan ye.</verse>
				<verse number="3">B wakata sẽn ta, b pidsa b kãabgã ne b Koe-nooga moonego la maam la b kõ noor tɩ m maan tʋʋm-kãnga.</verse>
				<verse number="4">Dɩlla yaa maam a Pol n pʋʋsd a Tit, m bi-roak meng d fãa tẽeba pʋgẽ. Bɩ Wẽnd Ba nimbãan-zoeere la b laafi tũ Krista a Zezi, tõnd Fãagdã, n sig f zugu!</verse>
				<verse number="5">Mam sã n bas foo Krɛt tẽnga yaa sẽn na n yɩla tɩ f yõdg n sigl Tigenga n baase la f ning kãsem-dãmb tẽng-tẽnga wa m sẽn wilgi.</verse>
				<verse number="6">Kãsem-dãmba togame n yɩ neb sẽn ka tar yell b zugu; sã n ya kãadma, b kẽe-a la vugr bala la b kamb yaa tẽedba; b pa tõe n dõd-b ne wẽng ye, la b mii sakre.</verse>
				<verse number="7">A sẽn ya Wẽnd zag-gũuda, kãsem-soab tog n yɩɩ nin-tɩrga; a ka mi porbo, a ka mi zẽk-m-menga, a ka mi sũ-puuri, a ka rã-yũuda, a ka baood zaba, a ka baood arzɛk ne zãmb ye.</verse>
				<verse number="8">A mii gãag-sobendo, a nong n maana neere, a ka mi pir-pir ye, a mii zemsgo, a yaa wẽn-pʋʋsa, a tõe-la a menga.</verse>
				<verse number="9">A modgdame tɩ bũmb ra keoos a zãmsga pʋgẽ ye, a zãmsga tũudame. A tog n tõogame n sagl sagl tɩrse, n tõog n ning kɩɩsdba yãnde.</verse>
				<verse number="10">Neb wʋsg n be, la bãnkomsa sʋk la b be n yɩɩda, n ya tõatba, gom-faad-dãmba, la no-noom-dãmba.</verse>
				<verse number="11">Da bas-b tɩ b gom ye. Yaa neb sẽn wãad b taab roto, n togsd sẽn pa sõmbe n na n paam n dɩ bala.</verse>
				<verse number="12">Woto la b bãngd meng a ye togsd b poorẽ: «Krɛt tẽng rãmba, zirẽ-be-neb wakat buud fãa, ninsaan-yoodo, dɩt-n-pa-tʋmnẽ-dãmba.»</verse>
				<verse number="13">B bãngda toagsg yaa sɩda. Dẽnd yĩnga, togs-y bãmb vẽenega tɩ b ra bʋdg n bas tẽeb sɩdã.</verse>
				<verse number="14">B lak n bas Zʋɩf rãmba ne b soalma, n lak n bas sẽn wẽnemd-b kãar n tees sɩdã.</verse>
				<verse number="15">F ya pʋ-peen-neda, f yɛla fãa tũuda pʋ-peelem sore; f sã n ya nin-dẽgdo la f pa tar tẽebo, bõn-sõng me kõn zĩnd f yĩng ye. B yama la b pʋga zãng sobame.</verse>
				<verse number="16">B yetame tɩ b yaa neb sẽn mi Wẽnde, la bãmb meng n lɛɛg n kɩɩsd-b ne b vɩɩm: ad-y b yaa nin-yoodo, tõatba, neb sẽn ka tõe n maan bõn-sõng ba bilfu.</verse>
			</chapter>
			<chapter number="2">
				<verse number="1">Sã n ya foo, modg tɩ f zãmsg tũ Zãms-sõngã.</verse>
				<verse number="2">Bɩ nin-kẽemba yɩ neb sẽn tõe b mense, neb sẽn tog ne pẽgre, maag-m-meng rãmba, n tar tẽeb sẽn kɩ yẽgna, n nong b taaba, n ka yɛɛd ne neer pʋgb ye.</verse>
				<verse number="3">Pʋg-yãansa me boto. B manesem yɩ pʋg-sõma manesem, b ra wɩd b taab ye, b ra yɩ rã-yũudba, b yɩ sagl-sõng rãmba.</verse>
				<verse number="4">Woto la b tõogd n zãms pʋg-bõonegã tɩ b nong b sɩdb rãmba la b kamba,</verse>
				<verse number="5">n vẽ ne yaare, ne yoodem, n mi b zak tallgo, n ka mi gãgs ye la b reegd b sɩdb rãmb noy; woto Wẽnnaam gomda kõn paam sãbsgo ned ba a ye nengẽ ye.</verse>
				<verse number="6">Sagl kom-bɩɩba neere tɩ b gũus ne yirgu buud fãa.</verse>
				<verse number="7">Fo meng nengẽ la b na n yãend vɩɩm sõng sor n dɩke, tɩ f zãmsg tũuda sɩda, tɩ f waoogda f menga,</verse>
				<verse number="8">tɩ f gomda ne gũusgu, tɩ bũmb ka keoosd f vɩɩmẽ ye; yaa woto la bɛɛba zĩ ne yãnde, n ka tõe n gom beed f poorẽ ye.</verse>
				<verse number="9">Bɩ yemsa sak b zu-soaben-dãmb bũmb fãa pʋgẽ. B bao n noog b sũuri, b ra kɩɩs b gomd ye.</verse>
				<verse number="10">B ra soos n zãmb-b ye, bũmb da woog b nonglem ne b ye. Woto b na yɩ neb niyns sẽn deegd Wẽnnaam d Fãagda gomdã.</verse>
				<verse number="11">Wẽnd nimbãan-zoeerã sẽn fãagd Adem biisa fãa puka zãnga.</verse>
				<verse number="12">A kɩtame tɩ d bãng tɩ d tog n basa bũmb ning fãa sẽn ka wat ne Wẽnd waoogre, n bas zamaana tʋls wẽnsã, n vɩɩnd marsã ne gũusgu, ne sõmblem, ne Wẽnd pẽgre.</verse>
				<verse number="13">D tog n gũu ne saagre, zu-noog wakat ninga d Wẽnnaam la d Fãagd a Zezi Krista, sẽn na n sig ne b pãng la ziiri.</verse>
				<verse number="14">Yaa bãmb n kõ b meng n fãag-do, n kɩt tɩ d tɩlg ne wẽng buud fãa, la b segl buud sõng n kõ b menga, buud sẽn wɩsg a menga n baood neere.</verse>
				<verse number="15">Yaa woto la f tog n gome, n sagle, n togs sɩda wa f sẽn tõe fãa. Bɩ ned da sãbs-f ye.</verse>
			</chapter>
			<chapter number="3">
				<verse number="1">Tẽeg b fãa gilli tɩ b togame n sak tẽnga taoor dãmba la kãsem-dãmba, n deeg b goama, n sak n tʋm tʋʋmd sõng buud fãa.</verse>
				<verse number="2">B ra beeg ned ye, b bas zaba, b yɩ neb sẽn baood n na n noog b taab sũuri, b bʋk b sũuri ne neb fãa.</verse>
				<verse number="3">Ade, pĩnda tõnd me yɩɩ yalemse, kɩɩsdba; tõnd me ra bʋdgame; tʋls yood la sũ-nood yood n da balg tõndo tɩ d da vɩ ne yam wẽnga, ne sũ-kiiri, ne taab sãbsgo la taab kisgu.</verse>
				<verse number="4">Wakat n puki, yaa Wẽnnaam d Fãagda wakato, yaa b sũ-bʋgsem la b nimbãan-zoeer ne ninsaalb wakato.</verse>
				<verse number="5">B ka ges tʋʋm-sõma niyns d sẽn tʋma ye, yaa b nimbãan-zoeera bal n tus ba tɩ b na n fãag-do. Tũu ne koom soobo la rogem paalga ne a Vʋʋsem Sõngo pãnga.</verse>
				<verse number="6">B sudga tõnd Vʋʋsem kãnga n mabge, tõnd Fãagd a Zezi Krista pãng yĩnga.</verse>
				<verse number="7">Woto d sen paam tɩlgr ne bãmb kũuni, d na n tũu bãmb n dɩ Wẽnd yõodo, vɩɩm sẽn ka tar sɛɛb pʋgẽ.</verse>
				<verse number="8">Gomda yaa sɩd menga tɩ m dat wa fãa-fãa tɩ f bas sãmbse la f togs ne pãnga tɩ sẽn tẽed-b Wẽnda fãa wɩng ne neer maanego. Dẽ la sõmbo, dẽ n be yõod ninsaalb yĩnga.</verse>
				<verse number="9">Sã n kella vɛɛs yaalse, rogma sẽn tong zĩig ninga, Noora poorẽ zaba la no-koɛɛma, zoe-ba. B pa manegd fɩ, b pa wat ne yõod ye.</verse>
				<verse number="10">Ned sã n ya welgda, yãend-a tɩ ta naoor a yiibu, n wilg-a t'a maan gũusgu; dẽ poore lak ne ned a woto buudu.</verse>
				<verse number="11">Fo mi tɩ ned a woto buud bʋdga zãnga, n lebg yel-wẽn-maanda, n tʋk a meng taal a zugu.</verse>
				<verse number="12">M sã n wa tʋm f nengẽ a Artemas bɩ a Tisik, bãng tɩ f togame n wa bʋʋg-m Nikopolis tẽnga: yaa be la m na n zĩnd waooda wẽnde.</verse>
				<verse number="13">Pĩnd n ges bʋ-kaooda Zenas la a Apolos so-toaka yell neere, tɩ bũmb da wa paoog-b ye.</verse>
				<verse number="14">Tõnd neba me tog n wɩnga ne tʋʋm-sõma n paam n yiis b meng yell pakdem; b kõn zĩ woto tɩ b vɩɩm ka yõod ye.</verse>
				<verse number="15">Sẽn be-b ne maama fãa tɩ b pʋʋs-fo. Pʋʋs d saam-biisa sẽn nong-b tõnd, tẽeba pʋgẽ. Bɩ Wẽnd barka sig yãmb fãa!</verse>
			</chapter>
		</book>
		<book number="57">
			<chapter number="1">
				<verse number="1">Maam a Pol sẽn be roogẽ Krista yĩnga, ne m saam-biig a Timote n pʋʋsd d zoa la d sõangd a Filemo,</verse>
				<verse number="2">d tão sõnga Afia, d ba-biig la d tʋmd-n-taaga a Arkip la Tigenga kamb fãa sẽn segd taab a zakẽ.</verse>
				<verse number="3">Wẽnnaam d Ba la Soaala Zezi Krista sik y fãa zutu b bark la b laafi!</verse>
				<verse number="4">M tara Soaala bark pʋsgo f yĩnga la m tẽegda f yell m pʋʋsg pʋgẽ.</verse>
				<verse number="5">M wʋmdame tɩ b tar-f pẽgre. Yaa Krista a Zezi bɩ nin-sõma wã poorẽ, b pẽgda f nonglem la f tẽebo.</verse>
				<verse number="6">Wẽnd na kɩt tɩ f tẽeba yals foo sõng-taab-tʋʋmda zugu. Wẽnd na kɩt t'a vẽneg f yam zãnga tɩ f yãend bõn sõng ning fãa d sẽn tõe n maan Krista yĩnga.</verse>
				<verse number="7">La sɩda m paama sũ-noog kãsenga la m sũura gãandame, m sẽn wʋm f nonglma ne f taaba kibare; b yeel-m lame, m saam-biiga, tɩ f maasa nin-sõma wã sũuri.</verse>
				<verse number="8">Dẽ n so tɩ ne m sẽn tõe n soond Krista maasmẽ n gom-f vẽenega la m wilg-fu f sẽn tog n maane,</verse>
				<verse number="9">m baas n tʋlgame n lʋɩɩs nonglma taoore la m kos foom m kosgo. Sẽn na n goma wã, ya a Pol, yaa nin-kẽem a Pol, ya b sẽn balg a soab bãeens marsã, Krista a Zezi yĩngã.</verse>
				<verse number="10">M kosga yaa m biiga yĩnga, biig ning m sẽn dog m bãeensa roogẽ, t'a reeg yʋʋr a Be yõodo (Onezim).</verse>
				<verse number="11">Nin-kãng tʋʋmd ka naf-f pĩnd ye la marsã a na zĩnd yõodo, foo wala mam yĩnga.</verse>
				<verse number="12">M lebsd-a la f nengẽ la ad-a lebga m sũur neda.</verse>
				<verse number="13">M da nongẽ lame t'a pa m sɛɛgẽ n tʋm fo ziigẽ, m bãeensa roogẽ, tɩ f mi tɩ Koe-nooga yĩnga b balg-m lame.</verse>
				<verse number="14">La ad-m pa tʋlg n maan fɩ tɩ f zɩ tiir ye, tɩ m pa rat tɩ yel-sõmda tũ ne moadg ye; m datame t'a yɩ yamleoog bũmbu.</verse>
				<verse number="15">Tõeeme marsã t'a Onezim sẽn da zãag ne foom bilfr bala bɩ a lebg f soolem yʋʋm tõt sɛɛbo.</verse>
				<verse number="16">La kõn le yɩ wala f yem-daoog ye, a lebga f babi-nongre. A sẽn lebg mam bi-nongr mengã, zamaana rãmb nifẽ, wa Krista nifẽ, fo nengẽ wã na yɩɩg boto.</verse>
				<verse number="17">Bɩ f ges bũmb ning sẽn be tõnd d yiiba sʋka la f reeg-a wa mam menga.</verse>
				<verse number="18">Tõe t'a ra beeg-f lame bɩ a ra looga ne f bũmbu, bɩ f bas tɩ rẽ paka maam marsã.</verse>
				<verse number="19">Maam a Pol meng n lʋɩɩsd m toogo, n gʋlsd-f woto ne m nugu: maam n na n yao. La rẽ yaa m sẽn pa rat n gom samd ning f sẽn tog n yao-ma; yaa fo menga la f tog n dɩk n yao maam.</verse>
				<verse number="20">M saam-biiga, Soaala yĩng bɩ f ra zãgs m kosg ye; maag m sũur Krista yĩnga.</verse>
				<verse number="21">M gʋlsd-f la ne saagr kãsenga tɩ f mii noor deegre; m tara kaset meng tɩ f tõe n kõome tɩ yɩɩd m sẽn kot fooma.</verse>
				<verse number="22">M sẽn paasd yaa f segl m gãag roogo, tɩ ne yãmb pʋʋsgo, m na n leba y nengẽ.</verse>
				<verse number="23">A Epafras tɩ m pʋʋs-fo: m sẽn kẽ roog Krista a Zezi yĩngã, yẽ la m sõsd-n-taaga.</verse>
				<verse number="24">Sẽn sõngd-b maama tɩ m pʋʋs-fo: a Mark, a Aristark, a Demas ne a Luk.</verse>
				<verse number="25">Soaala a Zezi Krista bark zĩnd ne-fo!</verse>
			</chapter>
		</book>
		<book number="58">
			<chapter number="1">
				<verse number="1">Pĩnda Wẽnnaam yãka bãngdba n gom ne tõnd yaab rãmbã naoor yaka la ne goam buud toɛ-toɛ yã,</verse>
				<verse number="2">dũnna-rũnna, yaoolem wakatã, yaa ne bãmb Biiga la b gom ne tõndo. Yaa Bi-kãng la b yãkre t'a yaa b yõod dɩta la yaa ne yẽ pãng la yʋʋma tong taaba n ka tõe n sõde.</verse>
				<verse number="3">Bi-kãng n waa n puk b ziirã tɩ nin-kãng yaa b menga wẽnego, la b zãada dũnia ne b Gomda pãnga. Bãmb n yẽes yel-wẽnd buud fãa, n dʋ yĩngri n zʋʋg saaga, n tɩ zĩ Wẽnd sẽn pid ne ziira rɩtgo.</verse>
				<verse number="4">B zʋʋga malɛgsa fãa tɩ malɛgsa ka paam yʋʋr sẽn tõe n mak ne yʋʋr ning b sẽn pʋd bãmba ye.</verse>
				<verse number="5">Yaa malɛk bʋgo la Wẽnnaam tõog n yeele: «Fo yaa mam Biiga; maam n dog-f rũnna bala?» La ad-b sẽn le paase: «Mam na n yɩla a Ba, t'a yɩ m Biiga.»</verse>
				<verse number="6">B sẽn wa n dɩk b Bi-kẽengã n na n kõ dũnia, b yeelame yɛsa: «Bɩ Wẽnd malɛgsa wõgemd b taoore!»</verse>
				<verse number="7">Sã n yaool n ya ne malɛgsa la b gomda, b yeta woto: B kɩtame tɩ b malɛgsã wẽnd sobgo, n kɩt tɩ b sõgen-kamba wẽnd bugum sẽn tʋʋl ne rɩɩbo.</verse>
				<verse number="8">Sã n ya ne b Biigã b gomda woto: «Wẽnde, yãmb naama zaoor kõn vik abada; bɩ b yetame: y naama rasaar yaa zemsg-na-zĩnd dasaare.</verse>
				<verse number="9">Y nonga sõmblem, n zãgs Wẽnd paoogre, yaa rẽ yĩnga la Wẽnnaam y Wẽndã, welg-y toore n bao yũ-noog kaam n zɛyã.»</verse>
				<verse number="10">B yetame yɛsa: «Sɩngrẽ wã yaa yãmba, Soaala, n lugl tẽngã la y nug n yɛdg saagã.</verse>
				<verse number="11">La rẽ fãa na n loogame n menem, yãmb bala n na n kelle tɩ sẽn keta na n kʋdg wa fuugu.</verse>
				<verse number="12">Sẽn ketã na n kʋʋ n dɩgla wala fu-yorgo, n kʋ wala peende la b na n teemame. Yãmb bal n ka na n teem abada, y yʋʋm kõn ta b tɛk abada.»</verse>
				<verse number="13">Yaa malɛk a bõe la b tõog n yeele: «Zĩnd m dɩtgo tɩ m wa gãneg f bɛɛba f taoore tɩ f tab-b n zĩẽ?»</verse>
				<verse number="14">D sok n gese, b fãa ka yam dãmb sẽn deeg sõgen-kamb tʋʋmd bal laa? Ka sẽn na n paam-b fãagra yĩng la b tʋmd laa?</verse>
			</chapter>
			<chapter number="2">
				<verse number="1">Woto wã d tog n gãdame la d maand gũsgu ne zãmsg ning tõnd sẽn wʋma n da wa kẽ tudgr pʋgẽ ye.</verse>
				<verse number="2">Malɛgsa sẽn deeg gomd ning n wilgã sã n ya gom-sɩdem al t'a kɩɩsgo bɩ a tõdgr paamd sɩbgr sẽn tog ne-a,</verse>
				<verse number="3">tõnd maanda a wãn marsã n põse d sã n ka kelg neere koɛɛg ninga sẽn wata ne fãagr mengã? Fãagr kãng la Soaala waa n moone, tɩ sẽn wʋm-ba fãa wa ne b kaseto.</verse>
				<verse number="4">Wẽnnaam naaga b kasetã ne yel-bãna la tʋʋm bãna, ne wẽnd makr buud toɛ-toɛ yã. A Vʋʋsem Sõng me waa ne vẽnegr kũuni la b pʋɩ-a-la wala b sẽn date.</verse>
				<verse number="5">Tõnd sẽn gomd beoog zamaan ning yellã, ka malɛgs la Wẽnd dɩk-a n kõ tɩ b soog ye.</verse>
				<verse number="6">Gʋlsa woto zĩig a ye: Ninsaal yaa bõe tɩ yãmb tẽegd a yelle? Bɩ: ninsaal biig zema bõe tɩ yãmb get-a ne waoogre?</verse>
				<verse number="7">Wakat n zĩndi tɩ yãmb sik ninsaal malɛk rãmb taoore; la yãmb n le wa kõ-a ziir la naam pugla,</verse>
				<verse number="8">yãmb kõ-a la bũmb fãa soolem. La b sẽn kõ-a bũmb fãa soolma, bõe n kelle t'a pa so? Tõnd yẽ nan ka ne zãnga t'a soo bũmb fãa ye.</verse>
				<verse number="9">Baasgo d neeme tɩ wakat ning b sẽn waa n sik a Zezi bilfu malɛk rãmb taoorã, wakat kãng la tõnd yãet-b ne ziir la pẽgr kãsenga, b sẽn sak kũuma yĩnga. Ne Wẽnd sõngre, b sɩd saka kũuma ne a tɩɩsma, ninsaalb buud fãa yĩnga.</verse>
				<verse number="10">Yaa Wẽnd n naan bũmb fãa tɩ bũmb fãa me be b yĩngã, la bãmb datame n kẽes b ziira pʋgẽ b kamb ka tɛkã. Ad-y da togame tɩ b paam ned sẽn na n sak ne a namsgo n tedg kambã zãnga la a kẽes-b fãagra sorẽ.</verse>
				<verse number="11">Ad-y sẽn kõta sõmbem la sẽn deegd-b sõmblema yaa rogem ne taaba, yaa rẽ la a tõe n bool-b tɩ saam-biisi tɩ yãnd pa tar-a ye.</verse>
				<verse number="12">Ad-a sẽn yeele: «M na n wilga y Yʋʋrã m saam-biisã, m na n yɩɩlame n pẽg-y m buuda neba fãa sʋka.»</verse>
				<verse number="13">B le paasa zĩig a to me: «Bãmb la m teegr zãng-zãnga.» N le paase: «Ad-ma, maam ne kamb niyns Wẽnd sẽn kõ-ma.»</verse>
				<verse number="14">Dɩlla ba-biisa sẽn ya neong la zɩɩm yɛngã ra togame tɩ sẽn wa-a ne fãagra me yɩ wa bãmba. B lebga boto n na n lub ne b kũuma ned ninga sẽn waa ne kũum dũnia: Sʋtãana,</verse>
				<verse number="15">la b fãag neb niyns sẽn da zĩ b yõor tɛka, ne kũum dabeem wala yem-daado.</verse>
				<verse number="16">Sɩda ka malɛk rãmb la b waa n na n sõnge, yaa Abraam yagense.</verse>
				<verse number="17">Dɩlla me la yɩ modgre t'a wẽneg a saam-biisã ne bũmb fãa, n wa yals bãmb ne Wẽnd sʋka wa maan-kʋʋd kãsenga la nimbãan-zoeta, n paam n yẽes buuda yel-wẽna.</verse>
				<verse number="18">Yẽ meng sẽn bãng namsg toolem, a tõeeme n sõng neb niyns me sẽn tar-b pɛta.</verse>
			</chapter>
			<chapter number="3">
				<verse number="1">Dɩlla m saam-biisi, Krista nin-sõma, yãmb me sẽn paam n wʋm yĩngr boolle, maneg-y n ges tõnd tẽebã tʋʋm-tʋmda la maan-kʋʋd kãsenga: a Zezi.</verse>
				<verse number="2">B reega sẽn kõ-a bãmb tʋʋmda noor zãnga wala a Moyiiz ne a zak rãmba.</verse>
				<verse number="3">B pʋd n yeelame t'a toga ne pẽgr sẽn yɩɩd a Moyiiz rẽnna wala ro-met sẽn tog ne pẽgr n yɩɩd rooga menga.</verse>
				<verse number="4">Roog fãa yaa ned n me-a la sẽn me-a bũmb fãa wã yaa Wẽnde.</verse>
				<verse number="5">Sã n ya sɩda, a Moyiiz ne a rooga zãnga tũu Wẽnd daabo, a yɩɩ sõgne sẽn togs b sẽn yeel-a t'a togse.</verse>
				<verse number="6">Krista yɩɩ zak soab Biiga, n so zaka. La zaka la tõndo; la rẽ yaa d sã n yiis rabeem d sũurẽ n lɛɛg n pids-a ne saagra sũ-noogo.</verse>
				<verse number="7">Yaa rẽnd yĩnga la wala a Vʋʋsem Sõng sẽn yete: «Dũnna, y sã n wʋm b koɛɛgã,</verse>
				<verse number="8">bɩ y ra kidb y sũuri wala sẽn maan sɩlakra raare, fɛɛsga raare, we-raoogẽ wã ye.</verse>
				<verse number="9">Yãmb yaab rãmb fɛɛsame n na n bãng m pʋga. B yaool n da yãenda tʋʋm niyns fãa m sẽn tʋm,</verse>
				<verse number="10">yʋʋm pis naas tõrã. Dẽ me la m puug m sũuri ne bãmb, wakat kãnga n yeele: Daar fãa b sũur bʋdgda moogo, b pa yãend m sorã n dɩk ye.</verse>
				<verse number="11">M puuga m sũuri n yet tɩ m na bas-ba n ges b sẽn na n maan bũmb ninga n kẽ m vʋʋsga zĩigẽ.»</verse>
				<verse number="12">M saam-biisi, gũus-y tɩ ned da wa zĩnd yãmb sʋka t'a sũur pid ne pʋ-toogo, la wẽn-kɩɩsgo sẽn sek a wa lak zãnga ne Vɩɩm naab a Wẽnd ye.</verse>
				<verse number="13">Sagl-y taab beoog-beoog fãa tɩ sẽn nan ket n boond tɩ rũnna wã nan ya d dẽnna, woto ned ba a ye kõn bas tɩ wẽng tʋlsem wa kidb a sũur ye.</verse>
				<verse number="14">Ad-y tõnd naagda Krista n dɩt b yõodo, sã n yaa sɩda tɩ tõnd gãda kẽnkẽ n ka na n tol n bas d pipi teegrã t'a sãam ba bilfu.</verse>
				<verse number="15">B sẽn yeel woto: dũnna, y sã n wʋm b koɛɛg bɩ y ra kidb y sũuri wala pĩnd sɩlakra raarã,</verse>
				<verse number="16">m sok n gese, yaa nin-bʋse n wʋm koɛɛgã n baas n yɩ sɩlakr dãmba? B fãa gill ka yɩ neb sẽn yi Ezipt tẽng ne a Moyiiz pãng wɛɛ?</verse>
				<verse number="17">Yaa ne ãnd dãmb la Wẽnd sũur puugr yʋʋm pisnaas pʋgẽ fãa? Ka yɩ neb niyns sẽn tʋm b wẽnga tɩ weooga rɩ b fãa gilla bɩ?</verse>
				<verse number="18">Ãnd dãmb la b kãab wẽnga, n yet tɩ b kõn paam vʋʋsga tẽng n kẽ? Ka sẽn kɩɩs-ba wɛɛ?</verse>
				<verse number="19">D sɩd yãeeme tɩ b sẽn pa tõog n ta wã, yɩɩ b sẽn bas raooda yĩnga.</verse>
			</chapter>
			<chapter number="4">
				<verse number="1">Wẽnd sẽn pʋlem tõnd vʋʋsgã, tɩ b kãabga ket n yɛsẽ wã, d maan dabeem, tɩ yãmb nin-yend na n wa yet tɩ b basa yẽ kɛɛnga.</verse>
				<verse number="2">Koe-noog sẽn wẽnd bãmb dãmb sẽn paama la tõnd me paam yã. La bãmb dẽnna ka naf-ba tɩ b ka paam tẽeb tɩ sek ye.</verse>
				<verse number="3">Tõnd yẽ sẽn tar tẽebã, tõnd yẽ na n kẽe vʋʋsga pugẽ, vʋʋsg ning b sẽn gom a soab yell woto: M wẽena ne sũ-puuri tɩ m na bas n ges b sẽn na n maanega n wa paam n kẽ m vʋʋsga pʋgẽ. Tẽeba sẽn wat ne vʋʋsg ninga yaa toore ne b sẽn vʋʋs a soab sɩngrẽ, dũni wã sẽn naan n sɛ wakatã.</verse>
				<verse number="4">Daar a yopoe soaba vʋʋsga yell goma woto: Wẽnd vʋʋsa rasem a yopoe daarã ne b tʋʋma.</verse>
				<verse number="5">Bõe yĩng marsã la b ket n gomd kaalẽ: M na ges b sẽn na n maanega n kẽ m vʋʋsga pugẽ?</verse>
				<verse number="6">Ad-y b sã n yeel tɩ neb n yɩ pipi n wʋm vʋʋsga kãab noogo n yaool n pa kẽ a pugẽ, la rẽ wã yaa b sẽn yɩ tõatbã, baasgo Wẽnd yalsame tɩ neb kẽer yẽ na kẽ.</verse>
				<verse number="7">Yaa rẽ me yĩng la Wẽnd leb n kõ raare: rũnna raare, n na n togs-do, ne a Daviid noore, a me wakato, wala sẽn togs al pĩndã: dũnna, yãmb sã n wʋm b koɛɛga bɩ y ra kidb-y y sũur ye.</verse>
				<verse number="8">La sɩda, a Zozuwe sã n da tõogẽ n kẽes a Israyɛl kamba vʋʋsga pʋgẽ b kõn le gomẽ daar a to yell ye.</verse>
				<verse number="9">Woto wã vʋʋsg daare, daar a yopoe soab vʋʋsgo, n kees n bĩng Wẽnd buudu.</verse>
				<verse number="10">Zozuwe ninga sẽn kẽ-a vʋʋsga zĩigẽ wã, yẽ me vʋʋsda ne a tʋʋma, wala Wẽnd sẽn vʋʋs ne b rẽnna.</verse>
				<verse number="11">Woto wã bɩ tõnd me maan yãgbo n kẽ vʋʋsg kãng zĩigẽ, la ned ba a ye da rɩk kɩɩsga sore n wa yɩ tõat ye.</verse>
				<verse number="12">Wẽnnaam Gomda sɩd yaa bõn-vɩɩga, n tar pãnga, n dɩt n yɩɩd sʋʋg buud fãa sẽn saas noy a yiibu; a sã n kõse, a kẽeda zulunga n sãagd n tat ninsaal yalẽ, n tat yĩnga sũgdsi la kõaba sɩɩlem, la a pukd ninsaal tagsgo la a pʋg zãnga.</verse>
				<verse number="13">Bũmb ka be n solg ne yẽ, fãa yaa bɩlgemde la kãre ne Ned ninga sẽn na n sok-a tõnd d vɩɩma yelle.</verse>
				<verse number="14">Woto wã tõnd sẽn paam maan-kʋʋd kãseng sẽn dʋ yĩngri n zʋʋg saaga, a Zezi, Wẽnnaam Biiga, bɩ d tall d tẽeb dɩm-dɩm.</verse>
				<verse number="15">D sẽn paam a soabã ka maan-kʋʋd kãseng sẽn ka tar gãbe n na n yols d naongã, yaa ned sẽn bãng kʋɩɩbg bũmb fãa pʋgẽ, wa tõnd fãa, la a ka maan yel-wẽnd ye.</verse>
				<verse number="16">Bɩ d kolg ne sũur sẽn ka kiuusdi b bark zaoorã, n deeg b nimbãan-zoeer la d paam sõngr sẽn segd ne-do.</verse>
			</chapter>
			<chapter number="5">
				<verse number="1">Maan-kʋʋd kãseng fãa tũusda ninsaalb sʋka t'a sõng ninsaalba n maneg b yɛla ne Wẽnnaam; a maan wẽn-kosgo la a kʋ maando b yel-wẽna yĩnga.</verse>
				<verse number="2">Woto la a tõe n kũm sẽn ka mi-ba la sẽn tudg-ba, tɩ yẽ me yaa koamsa.</verse>
				<verse number="3">A sẽn ya koamsa yĩnga a togame n kʋ maand a meng yel-wẽna sugr kosg yĩnga, wa a sẽn maand buuda yĩnga.</verse>
				<verse number="4">Tʋʋmd a woto buudu, ka ninsaal n kõt-a a meng ye, yaa Wẽnd n boonde wala b sẽn maan ne a Aarõ.</verse>
				<verse number="5">Woto me, ka Krista n kõ b meng naam n na n lebg maan-kʋʋd kãseng ye. B sẽn deeg naama a soab nengẽ wã n yeel bãmba: «Fo yaa mam Biiga, rũnna la m dog foo.»</verse>
				<verse number="6">Zĩig a to me b le yeelame: «Fo yaa maan-kʋʋda, la fo maan-kʋʋra kõn sɛ abada, a wẽnda a Melkisedɛk rẽnna.»</verse>
				<verse number="7">Yaa Krista n yiki, b tẽng zugu vɩɩma wakato, n kelem ne pãnga la b yiis nintãm, n kos sugri la b yõk sẽn tõe n fãag-b ne kũuma soab sɛɛga; b sulg-m-menga yĩnga, b pʋʋsga reegame.</verse>
				<verse number="8">Woto, ne b sẽn ya Wẽnd Biigã, b zãmsa sakre ne b sẽn namsã.</verse>
				<verse number="9">B sẽn paam n pid sõmblem ne sõmblem, b lebga neb niyns fãa sẽn sakd b bãmba tɩlgr sẽn kõn sãam abada yẽgre.</verse>
				<verse number="10">Yaa Wẽnnaam meng n pʋd-b tɩ maan-kʋʋd kãsenga sẽn dɩt maan-kʋʋr naam sẽn wẽnd a Melkisedɛk rẽnna.</verse>
				<verse number="11">Yell kãnga poorẽ, tõnd na gom n yɛ; a toagsg meng ka naana ba bilfu tɩ y lebga maasg ne wʋmbo.</verse>
				<verse number="12">Sɩd me, kaoosg maaname al tɩ yaa n sek y bãng n togs y taab marsã, la ad-y sẽn ket n zĩẽ tɩ b sõng-y ne Wẽnd zãmsga sɩngre, n tol n wa lebg wa kom-peelse sẽn dat bĩisim, n pa rat rɩ-tagd ye.</verse>
				<verse number="13">Sɩda, biig sẽn nan yẽsemd tõe n bãnga koɛɛg sẽn ya sõmblem koɛɛg bɩ? A ket n yaa bi-bilf nanda.</verse>
				<verse number="14">Sã n ya rɩ-tagdã, bãmb la nin-kãseng rɩɩbo. Nin-kãsenga me la yam sẽn wɩsg a soaba t'a minim n bakd neer ne wẽnga.</verse>
			</chapter>
			<chapter number="6">
				<verse number="1">Yaa rẽ yĩng la d basd zãms bõonesã, Krista bãngra sẽn sɩngd ne b rãmbã, n zẽkd d wilgrã n taasd a neerma zĩigẽ. D kõn tar poorẽ n leb n gom bũmb kẽer yelle, wa tʋʋm sẽn ka naag ne tẽeb n tʋme, wa tʋʋm kãens tuubgu, wa Wẽnnaam tẽebo,</verse>
				<verse number="2">d wa soobo, nus tikri, yĩns vʋʋgre, yaoolem bʋʋdo.</verse>
				<verse number="3">Ad-d sẽn na n maane, Wẽnd sã n sake.</verse>
				<verse number="4">Yaa toog ne neb niyns fãa sẽn paam-b Wẽnd vẽenema, sẽn lemb-b yĩngr kũuna, sẽn deeg-ba a Vʋʋsem Sõngo,</verse>
				<verse number="5">sẽn bʋgsd-b Wẽnd gomd noogã b yamẽ, sẽn wɩɩd-b ne zamaan ning sẽn wat beooga pãngã,</verse>
				<verse number="6">n baas n lʋɩ wã, yaa toog ne-ba tɩ b le lebg nin paalse ne tuubgu, tɩ bãmb meng b toore n leb n kaad Wẽnd Biiga pika la b kamsd d bɛɛba tɩ b le wa yaal-ba la b tʋ-ba.</verse>
				<verse number="7">Pʋʋg ninga sẽn paame tɩ sa-koom madg-a naoor wʋsgo t'a wom biisi wa a koadba sẽn date, pʋ-kãng paama Wẽnd barka.</verse>
				<verse number="8">Pʋʋga sã n yit gõose la yõeestabdo, b get-a-la wa pʋʋg sẽn ka yõodo, sẽn ka barka la b sẽn na n wa kong n yõog bugum.</verse>
				<verse number="9">Sã n ya yãmba, m kom-nongdse, ba m sẽn gom woto wã, m miime tɩ yãmb yalsa y mens zĩ sõngẽ, zĩig ning Fãagra sẽn na n yɩ naana ne yã.</verse>
				<verse number="10">Wẽnd pa mi zãmb ye. B yɩta a wãn n yĩm yãmb manesem la sõngr ning yãmb sẽn yaoog la y ket n yaoogd nin-sõma, bãmb yʋʋr yĩngã?</verse>
				<verse number="11">Tõnd sẽn datã, yaa yãmb ned kam fãa wɩng n paase ne tʋʋmd kãnga tɩ y saagra tar yãagre n dabda n wa tãag a tɛka.</verse>
				<verse number="12">Woto yãmb kõn maan kʋɩɩng ye, y na wẽneg neb niyns sẽn dɩt-b kãabga yõodo ne b tẽeb la b sũ-maasem.</verse>
				<verse number="13">Sɩda, Wẽnnaam sẽn waa n na n kãab a Abraam b kãab-noogã, b kong n wẽena ne b menga tɩ ned da ka be sẽn yɩɩd bãmba tɩ b nan wẽen ne yẽ soab ye,</verse>
				<verse number="14">b yeelame: «Sɩd ne sɩda, m na n ning-f la barka n sudgi, la m na n yalga f buuda zembala.»</verse>
				<verse number="15">Yaa woto la a Abraam sẽn gãd a tẽeb n pa viigã paam kãabga pidsgu.</verse>
				<verse number="16">Yaa ne sẽn yɩɩd-a la ninsaal wẽenda. Wẽeneg sã n lʋɩ ninsaal ne a to sʋka, no-koeemd sɛɛme.</verse>
				<verse number="17">Yaa woto la Wẽnd tʋlg n wilg sẽn dɩt-b bãmb kãabga yõodo, tɩ b raaba pa teem ye, n wẽen b wẽenego.</verse>
				<verse number="18">Ne bũmb a yiibã sẽn ka tõe n ka pidsã: kãabgã la wẽenegã, Wẽnd wilgame tɩ b yɛsa b sɩd zĩigẽ, tɩ tõnd sor bãmba n na n paam daoodo n saag sõmb-sõmbo, d sẽn tõe n saag bũmb ningã.</verse>
				<verse number="19">Saagr kãng yĩnga, yaa wa tõnd sɩɩga kɩɩ baare, baar sẽn ka kẽnkẽ n ka tõe n võoge, baar sẽn sãag n ka peen-lillã sẽn yag zĩig ningã.</verse>
				<verse number="20">A Zezi n deng pipi n kẽ peen-lilla poore, tɩ b lebga yʋʋm sẽn kõn sɛ yĩnga, maan-kʋʋd kãsenga, wala a Melkisedɛk.</verse>
			</chapter>
			<chapter number="7">
				<verse number="1">Melkisedɛk yẽne yɩɩ Salɛm dĩma la Yĩngr Wẽnnaama maan-kʋʋd; yẽ n tɩ seg a Abraam a sẽn waa n zab n tõog dĩm dãmba n lebda tẽngẽ, la yẽ n ning-a barka,</verse>
				<verse number="2">t'a Abraam me sak n kẽ a paoongẽ n yãk a paoonga rʋr a ye piig fãa zugu, n kõ-a; a Melkisedɛk yʋʋra meng rat n yeelame tɩ Zemsg dĩma; yẽ me n le yaa Salem dĩma, dat n yeelame tɩ laafi dĩma.</verse>
				<verse number="3">Yẽnda ba yʋʋr ka pʋde, a ma yʋʋr ka pʋde, a yaab rãmb yʋʋr ka pʋde; b pa tar a yʋʋm sõore, b ka mi a rogem yʋʋmde, b ka mi a vɩɩma sẽn baas wakat ning ye; a wẽnda Wẽnd Biiga; Melkisedɛk kãng yaa maan-kʋʋd yʋʋm tõt sɛɛb yĩnga.</verse>
				<verse number="4">Ges-y wa nin-kãsenga ned ning a Abraam, buud kãsma, sẽn kõ a soaba a zu-noog pʋɩɩre, pʋɩɩr sẽn be yõodo.</verse>
				<verse number="5">Sɩda a Levi buud kamba sẽn lebgd maan-kʋʋdba tara tõogo n deeg bũmb neb a taaba nengẽ, dat n yeelame tɩ b saam-biis nengẽ, a Abraam yagense, wa bãmb mense.</verse>
				<verse number="6">Kaalẽ wã yaa ned sẽn da pa kĩ ne a Abraam n deeg pʋɩɩr a nengẽ, la a ning-a-la barka; yaool n da yaa yẽ zugu la Wẽnd kãab nooga sig yã.</verse>
				<verse number="7">La yãmb zɩ tɩ yaa kãsma n ningd yao barka?</verse>
				<verse number="8">Sẽn paase, ad-y yaa neb sẽn kiidi n deesd pʋɩɩr a ye piig zugã, la ka wã, b gomda ned sẽn vɩ daar fãa yelle.</verse>
				<verse number="9">La bũmb zãnga yaa waa a Levi menga, sẽn deesd-a pʋɩɩr a ye piig zugã, yaa wa yẽ n soola Abraam n kɩs a rẽnna;</verse>
				<verse number="10">tɩ yẽ sẽn ya yagenga, a da bee a yaab kãseng saagrẽ, wakat ning a Melkisedɛk sẽn seg a yaaba: a Abraam.</verse>
				<verse number="11">Buuda sẽn tũud Noor ninga gʋlsa a Levi sebrẽ; dɩll a Levi sẽn paam maan-kʋʋr ninga sã n da tõe n kõ sõmblem pidungu, yaa bõe yĩng tɩ b le baood maan-kʋʋr a to sẽn wẽnd a Melkisedɛk rẽnna, n ka na n baoẽ maan-kʋʋr sẽn yaa Aarõ rẽnna?</verse>
				<verse number="12">Ade, maan-kʋʋra sã n tedge, a noy wã me naagdame n tedge.</verse>
				<verse number="13">Sɩda, b sẽn gomd ned ning yellã yita sak a to sẽn ka a Levi dẽn ye, la sak kãng ned ba a ye zɩ n tʋm maan-kʋʋr tʋʋmd ye.</verse>
				<verse number="14">Tõnd fãa miime tɩ tõnd Soaala yita a Zɩɩda sakẽ la a Moyiiz sã n gomd maan-kʋʋdba yelle a zɩ n pʋd sak kãng yʋʋr ye.</verse>
				<verse number="15">Bũmb ning sẽn le vẽnegd tõnd n paasdẽ yaa b sẽn yeel t'a Melkisedɛk zĩigẽ, maan-kʋʋd a to n wa n wẽnd yẽnda.</verse>
				<verse number="16">La yẽ soaba sẽn lebg maan-kʋʋda, ka tũ wa ninsaal noor sẽn da yals ye, tũu ne vɩɩma ka be sɛɛba soaba pãnga.</verse>
				<verse number="17">Ad-b sẽn yeele: Fo reega maan-kʋʋr naam sẽn ka be sɛɛbo wala a Melkisedɛk rẽnna.</verse>
				<verse number="18">Yɩɩ woto la b menes pĩnd Noorã, a pãng la a yõod sẽn paoodã.</verse>
				<verse number="19">Sɩda Noora ka tõog n taas bũmb ba a ye a neerem zĩigẽ ye. Paam n kolg Wẽnd n yɩɩd pĩnda saagr ka tũ-a n wa ye.</verse>
				<verse number="20">Tũu ne wẽeneg la maan-kʋʋr naam paalga yalsyã. Maan-kʋʋdb a taaba reegda b tʋʋmde tɩ Wẽnd wẽeneg ka lʋɩ sʋk ye;</verse>
				<verse number="21">Krista naama kõo ne wẽenego. Sẽn kõ-a maan-kʋʋrã n yeele: «Soaala meng n wẽene la b kõn lebs b zelemd ye: fo lebga maan-kʋʋd yʋʋm tõt sɛɛb yĩnga.»</verse>
				<verse number="22">La rẽ me n kɩt tɩ zood ning a Zezi sẽn wa ne a soaba yõod yɩɩda.</verse>
				<verse number="23">N paasme, maan-kʋʋdba taaba sõor da yaa wʋsgo, tɩ kũum n da loogd ne-ba, tɩ b pa kaoosdẽ ye.</verse>
				<verse number="24">Sã n ya Krista, bãmb sẽn ya vɩɩm sẽn kõn sɛ naaba, b maan-kʋʋra naam me kõn sɛ abada.</verse>
				<verse number="25">Rẽ me yĩng la b tõe n fãag zãng-zãnga, sẽn tũud-b bãmba n kolgd Wẽnnaam, tɩ bãmb vɩɩ wakat fãa n tõe n yõk sɛɛga, b yĩnga.</verse>
				<verse number="26">Sɩda, yaa maan-kʋʋd kãsma woto la d da tog n paamẽ: nin-sõngo, ned sẽn ka tar a toorẽ yelle, wẽng sẽn pa pẽneg a soab lɛ-lɛ la sẽn welg marsã tɛka ne yel-wẽn-maandba, tɩ b zʋʋga saasã, n zao yĩngri.</verse>
				<verse number="27">Ka pakr ne yẽnda, wa maan-kʋʋdb a taaba, tɩ beoog sẽn vẽege, bɩ b reng n kʋ maand b meng yĩnga n yaool n kʋ buuda yĩng ye; b maana dẽ fãa vugr la tɛka ne b menga maoongo.</verse>
				<verse number="28">Noora sẽn da waa n ket n yɛsẽ, yaa koms-rãmba la b ra yãkd n kõt maan-kʋʋr naam; la wẽenega sẽn wẽene n pʋgl Noorã, yaa Biiga sẽn pid ne sõmblem n lebg maan-kʋʋd yʋʋm tõt sɛɛb yĩnga.</verse>
			</chapter>
			<chapter number="8">
				<verse number="1">D goama fãa yẽgre yaa d tara maan-kʋʋd kãsenga sẽn zĩ yĩngri, naama goeela rɩtgo.</verse>
				<verse number="2">Bãmb n maan b tʋʋmde pʋʋsga zĩigẽ, zãnda tẽngre; zãn-kãng ka ninsaal n ti ye, yaa Soaala sẽn ti a soaba menga.</verse>
				<verse number="3">Maan-kʋʋd kãseng fãa tʋʋmde ya a kõ kũuni la a kʋ maando; woto wã yaa pakr ne-a t'a paam bũmb n kɩse.</verse>
				<verse number="4">D sã n togs sɩda, a Zezi sã n da yaẽ la tẽng zug neda, b kõon n yɩẽ maan kʋʋd me wee, tɩ tẽnga zoe n tara a maan-kʋʋdba sẽn kõt kũuni wala noora sẽn date.</verse>
				<verse number="5">Bãmb dãmb tʋʋmna yaa yĩngr soaba rẽnna wẽnego la a sulunsuku. Yaa rẽ la a Moyiiz bãngyã, a sẽn waa n na n ti Sɛka zãnde, tɩ Wẽnd waa n yeel-a lame: «Gese la f maan fãa tɩ tũ m sẽn wilg foo tãnga zugã.»</verse>
				<verse number="6">Marsã Krista paama tʋʋmde sẽn ya sõmbo n yɩɩda tɩ bãmb n yals sʋka tɩ b yõg zoodo la zood kãng tũu ne kãabdo sẽn yɩ sõmb n yɩɩda.</verse>
				<verse number="7">Pipi zooda sã n da yɩẽ la zood sẽn ka keoose, b kõn le yõgẽ zood a to n leda zĩig ye.</verse>
				<verse number="8">Sɩda Wẽnd sãbsa Israyɛl kamb n yeele: «Ad-y daar n wate — Soaala n yeele — tɩ m na n yõg zood paalga ne a Israyɛl roogo la a Zɩɩda roogo;</verse>
				<verse number="9">la kõn yɩ wala zood ninga m sẽn yõg pĩnda ne y yaab rãmba, m sẽn waa n gãd-ba n yiis Ezipt tẽnga ye; bãmb mens n ka pa m zooda pʋga tɩ mam me bas-ba: yaa Soaala n yeele.</verse>
				<verse number="10">La ad zood ninga m sẽn na n yõg ne a Israyɛl: Dasem kãens poore, — Soaalã n yeele — m na n ninga mam noya b yamẽ, mam na n gʋls-b-la b sũurẽ, mam na n yɩ bãmb Wẽnnaam tɩ bãmb yɩ mam neba.</verse>
				<verse number="11">Ned ba a ye kõn yik rẽ poore, tɩ yẽ n na n zãms-ba a tẽngen-bi-taaga bɩ a ma-biiga, n yetẽ: ‹Bãng Soaala,› tɩ b fãa na n bãnga maam, kom-kɩdsã, n tãag nin-bɛdã.</verse>
				<verse number="12">M na n kõ-la b beegra sugri, la m kõn le tẽeg b yel-wẽna yɛs ye.»</verse>
				<verse number="13">B sẽn yeele tɩ Zood paalgã, b kɩtame tɩ pipi soaba kʋdg zãnga; la bõn-kʋdgo, bũmb sẽn pid yʋʋma kolga loogre.</verse>
			</chapter>
			<chapter number="9">
				<verse number="1">Pipi zooda me ra tara a noy sẽn sigl Wẽnd waoogr yĩnga n paas a pʋʋsg roogo sẽn ya tẽng zug rẽnna.</verse>
				<verse number="2">B ra tii zãnde n kẽe n pas-a pʋs ne peen-lilli. Pipi pʋga da reegda Fitil kãsenga, ne te-roagendga, tɩ bark bur dɩg a zugu, tɩ b ra boond zĩ kãng tɩ sõmblem zĩiga.</verse>
				<verse number="3">Peen-lill a yiib soaba poor zĩiga ra boondame marsã tɩ Sõmblem pid sõmblem zĩiga.</verse>
				<verse number="4">Maan-kugr n da be be n ya sãnem tɩ b yõogd wisdã a zugu. Sẽn le paas, yaa Zood kasetã Koglgo; yẽ me tablga sãnem la sãnem yubl n da be yẽ me pʋgẽ ne rɩɩb ninga sẽn da yit yĩngri n dʋʋgd tẽnga n boond tɩ maan; sẽn le paas yaa a Aarõ dasaar sẽn tob vãoogo. D da yĩm walsa yiibã tɩ bãmb zug n gʋls zooda siglgu.</verse>
				<verse number="5">Zood kaseta koglga limda zugu, malɛgs n da yɛdg b pɩgsa n maand maasem n kõt zĩig ning b sẽn da kʋʋd maand yel-wẽna sugr kosg yĩnga. La vẽ-y tɩ d da yaas n sõdg rẽ fãa a yeyn-ye kaalẽ ye.</verse>
				<verse number="6">Ya woto la bũmba fãa siglyã la maan-kʋʋdba kẽeda pipi zãnda, wakat fãa, n maand b waoogr tʋʋmde.</verse>
				<verse number="7">Sã n ya zãnd a yiib soabã, yaa maan-kʋʋd kãsma a ye tãa n kẽed be la rẽ me yaa vugr yʋʋmde la a zãada zɩɩm a sẽn na n daag buudã la a meng beegr sugr kosg yĩnga.</verse>
				<verse number="8">A Vʋʋsem Sõng wilgd-d la ne rẽ tɩ wẽnd doog a to wã kõn pake tɩ pipi zãndã ket a zĩigẽ ye.</verse>
				<verse number="9">Dẽ yaa makre, marsã zamaana yĩnga: kũuna b sẽn da kõtã la maandã b sẽn da kʋʋdã da ka tõe n paas sẽn waoogda Wẽnda sõmblem ye.</verse>
				<verse number="10">Yaa noy sẽn get yĩnga yɩlgre, rɩɩb bɩ bõn-yũudri yelle, noy sẽn get koom waasg yelle, noy sẽn ya tɩlɛ tɩ b tũ n gũud b tekre.</verse>
				<verse number="11">Sã n ya Krista, bãmb waame wa Zooda zamaana Maan-kʋʋd kãsenga, dẽ la b kẽ roog sẽn ya kãsenga la sẽn ya sõmb n yɩɩda, roog sẽn ka ninsaal nug n me, roog sẽn ka tẽng zug bũmb meng ye.</verse>
				<verse number="12">B kẽe ro kãng pʋga. B pa kẽ ne boees la lols zɩɩm ye, b kẽe ne b meng zɩɩm la woto b tõogame tɩ d tɩlg tɩlgr sẽn kõn sãam abada.</verse>
				<verse number="13">Sɩda, b sã n tõe n dɩk boees la lols zɩɩm, n paas nag-sɛdg tompɛglem n mes neb sẽn dẽgme tɩ b paam b yĩnga pekre,</verse>
				<verse number="14">y pa tẽed tɩ Krista sẽn tũ a Vʋʋsem Sõngo menga n dɩk b meng sẽn ka tol n dẽgma n kõ Wẽnde, y pa tẽed tɩ b zɩɩma na pek d sũurã ne a tʋʋm dẽgda fãa tɩ d me tõog n waoog vɩɩm Naaba?</verse>
				<verse number="15">Yaa rẽ me la Krista lʋɩ sʋka tɩ zood paalga tõog n yõge, la b kiime n na n yao samde: beegr ning sẽn beeg pipi zooda wakatã saamde; b kiime tɩ Wẽnd sẽn bool b rãmba tõog n dɩ vɩɩm sẽn kõn sɛ pʋgẽ b sẽn kaab-b yõod ningã.</verse>
				<verse number="16">B sã n gomd raboog welgr yelle, yaa tɩlɛ tɩ b gom tɩ kũum n deng taoore.</verse>
				<verse number="17">Raboog welgr sebr ka be võore, kũum sã ka ki ye, sebra soab sã n ket n vɩ b ka tõe n yãg n tũ sẽn gʋls sebra zuga ye.</verse>
				<verse number="18">Dẽ n kɩt tɩ pipi zooda meng ka tõog n yõg tɩ zɩɩm ka reng n daag ye.</verse>
				<verse number="19">A Moyiiz sẽn wilg nebã Noora sẽn yet tɩ b reeg bũmb ninga fãa, n sɛ, a rɩka lol-bõonese la boees zɩɩm, a rɩka koom, n dɩk pe-kõbd sẽn ya moomde la tɩɩg sẽn tar yũ-noog vão killi, n mes Noora sẽn da gʋls bũmb ning zuga menga la a mes zãma wã.</verse>
				<verse number="20">A yeel-b lame: «Zɩɩm kãnga yaa yãmb ne Wẽnd zooda kaset zɩɩm!»</verse>
				<verse number="21">Dẽ poore yaa zãnda menga ne pʋʋsga teed fãa la a mes ne zɩɩm.</verse>
				<verse number="22">Dẽ pʋgẽ me, wa Noora sebr sẽn wilgdi, bũmb fãa la bala pekda ne zɩɩm, tɩ sugr kũun naagda ne zɩɩm daagre.</verse>
				<verse number="23">Dẽ n so tɩ wala arzãn yɛla sulunsugdu la b makre sẽn da tog n pek boto ne maand zɩɩm, woto me ne arzãn bũmba menga, la yaa ne maand sẽn tar pãng n yɩɩd tẽng zug maandã.</verse>
				<verse number="24">Krista sẽn be zĩig ninga ka ro-zaal sẽn me tẽng zug ye, a ka yĩngr dooga meng mamseg ye, yaa arzãn meng la b kẽ yã n na n yals Wẽnd taoor marsã n yõk sɛɛg n kõ-do.</verse>
				<verse number="25">B pa tɩ kõ b meng naoor yak wa pĩnd maan-kʋʋd kãsenga sẽn da maand yʋʋmd yʋʋmd fãa n kẽed pʋʋsga roogẽ ne zɩɩm sẽn ka a meng zɩɩma ye.</verse>
				<verse number="26">Ka rẽ yaẽ la naoor yak la b namsẽ, dũnia sẽn sɩng tɛka. La d neeme tɩ yaa marsã, yaoolem wakatã la vugr bala, la Krista lik yã n na n yẽes yel-wẽnd zãnga ne b maoong yɛngã.</verse>
				<verse number="27">Ninsaal kiida vugr bala t'a bʋʋd kao.</verse>
				<verse number="28">Wotome la Krista sẽn kõ b meng vugr bala n na n dol neb wʋsg yel-wẽna, na n le lɛɛg n waame, la kõn le yɩ yel-wẽnd yĩng ye, na n yɩla b wa fãag sẽn gũud-b bãmb waoongã.</verse>
			</chapter>
			<chapter number="10">
				<verse number="1">Noora sẽn dat n kõ-d bũmb ninga yaa sẽn nan wat beooga sulunsugdu la b mamsega, ka bũmba meng ye; woto Noora ka tõe ba bilfu, tɩ sẽn baood-ba n na n pẽneg Wẽndã lebg sõma ne maand sẽn wẽnd taab daar fãa la sẽn ya pakre tɩ b kʋ rõanna n le kʋ vẽere.</verse>
				<verse number="2">Ka rẽ, sõmblema sã n da paamdẽ la vugri la tɛka, maan-kʋʋdba na vʋʋsẽ al daar zãra ne maand a woto buud kʋʋbo tɩ b mens ra ka na le neẽ b kongra sẽn yɛs zĩig ning ye.</verse>
				<verse number="3">Mik maand kãens kʋʋb ra tẽegd-b la yʋʋmd yʋʋmd fãa tɩ b yaa yel-wẽn-maandba.</verse>
				<verse number="4">Ka lolsa la boeesa zɩɩm n tõe n yẽes yel-wẽn ye.</verse>
				<verse number="5">Yaa rẽ yĩnga la Krista yeel yã, b sẽn waa n kẽed dũnia: «Yãmb pa tʋlg maoong bɩ yamleoog kũun ye, la y yaool n kõ-m la yĩnga.</verse>
				<verse number="6">Maandã sẽn yõogd tɩ bugum dɩ zãnga, maand sẽn kʋʋd yel-wẽna yĩnga, ba a ye yamleoog pa yõk-y ye;</verse>
				<verse number="7">yaa rẽ la m yeel yã: ‹Ade! M watame, tɩ yaa mam yell la b gomd sebra pʋgẽ, m watame n na n maan yãmb yam, m Wẽnnaam!› »</verse>
				<verse number="8">B sɩngame n yeele: maando la yamleoog kũuni, maand sẽn yõog bugmẽ, maand sẽn kʋʋd yel-wẽna yĩnga, yãmb tõdg-b lame, y pa reeg-b ye — mik maand kãens la Noora ra yals yã, —</verse>
				<verse number="9">dẽ yĩng la b yeel yã: Ade! M watame n na n maan yãmb yam. Dɩlla b waa ne zamaan paalga n na n sãam pĩnd soabã.</verse>
				<verse number="10">La yaa ne raab kãng pãng la tõnd paam sõmblem ne Krista a Zezi yĩnga maoong b sẽn kʋ vugri la tɛka.</verse>
				<verse number="11">Maan-kʋʋd tɛka yaa beoog sẽn vẽege bɩ a yɛs ne pʋʋsgo la a tar maand kʋʋbo, maand sẽn yaool n ka tõe n yẽes yel-wẽnd ba a ye.</verse>
				<verse number="12">Sã n ya Krista, b sẽn maan maoong yɛng yel-wẽna yĩnga, ad-b sẽn zĩ b Ba rɩtgo daar fãa marsã,</verse>
				<verse number="13">n gũud tɩ bɛɛba gãneg b taoore tɩ b palgd b nao n zĩi.</verse>
				<verse number="14">Ne maoon yɛng bala yaa sõmblem sẽn pid zãnga la sẽn kõn sãam abada la b paam n kõ-b sẽn maneg b rãmb yellã.</verse>
				<verse number="15">Mik yaa rẽ me la a Vʋʋsem Sõng kõt kaseto b meng b toore, b sẽn waa n yeele:</verse>
				<verse number="16">«Ad zood ninga mam sẽn na n yõg ne bãmba dẽ loogr poore, la woto la Soaala gom yã: Mam na n ninga mam noya b sũurẽ, mam na n gʋls-b la bãmb pʋtẽerẽ,</verse>
				<verse number="17">mam kõn le tẽeg b beegre bɩ b yel-wẽna abada.»</verse>
				<verse number="18">La yel-wẽn niyns sẽn zoe n paam-b sugrã, b ka le kʋʋd maand b yĩng ye.</verse>
				<verse number="19">Dɩlla m saam-biisi, marsã d bãng neere tɩ d tõe n taa arzãn pʋʋsg roogẽ ne a Zezi zɩɩm pãnga,</verse>
				<verse number="20">tɩ b tuka sor n kõ-do, so paale la vɩɩm sor sẽn sãag peen-lillã, — la peen-lilla yaa bãmb yĩnga makre.</verse>
				<verse number="21">D sẽn paam maan-kʋʋd kãsenga woto, Wẽnd sẽn dɩk n gũnug b roogo,</verse>
				<verse number="22">bɩ d kolg ne pʋ-peelem, ne sũur sẽn pid ne tẽebo la sẽn nedeg zãnga ne pʋ-toog buud fãa la ne yĩng sẽn pek ne ko-sõngo;</verse>
				<verse number="23">d tabend d sẽn teeg a soaba neere. Sẽn pʋlm-a tõndã yaa sɩd soaba;</verse>
				<verse number="24">d tẽeg taab yelle, la d yãng d nonglem ne taaba la d wɩng ne tʋʋm-sõma.</verse>
				<verse number="25">Bɩ y da vaal y lageng wala neb kẽere sẽn nong n maana ye; yãmb wee n kengd taab sũya, bũmb zãnga y sẽn ne tɩ Soaala waoong raar kolgame.</verse>
				<verse number="26">La sã n ya tõnd n sak tudgr ne yamleoogo la d yaool n da bãnga sɩda, ad-y maoong a to ka le be yel-wẽnd yĩng koe!</verse>
				<verse number="27">Bũmb ning sẽn be n ya yel-beed kãsenga, yaa bʋʋda kaoobo. Ad-y yaa bugum sẽn ka mi sugri, n na n dɩ wẽn-kɩɩsdbã.</verse>
				<verse number="28">Ned sã n da tõdg a Moyiiz Noore sugr da ka be yẽ soab yĩng ye; kaset dãmb a yiib bɩ a tãab sã n da be bala, b kʋʋda yẽ soaba.</verse>
				<verse number="29">La yãmb ka tagsd tɩ yaa sɩbgr sẽn ya toog n yɩɩd la b na n sɩbg sẽn tabd-b ne b nao, Wẽnd Biigã, n sɩbg sẽn ges-b wa bõn-yaalga, zooda zɩɩm sẽn kõ-b sõmblema, n sɩbg sẽn paoog-b a Vʋʋsem Sõngo, Wẽnd kũuna Kõatã?</verse>
				<verse number="30">Tõnd mii sẽn yeel-a: «Maam n so rok-m-sũuri, maam n so sɩbgre.» La zĩig a to yɛsa: «Soaala meng n na n kao b neba bʋʋdo.»</verse>
				<verse number="31">Yel-beed kãseng meng la b sẽn bas ninsaal Wẽnd nusẽ, Vɩɩm Naaba nusẽ!</verse>
				<verse number="32">Bɩ y tẽeg marsã pipi raarã yãmb sẽn paam y yam vẽnegre ne tẽebo, yɩɩ namsg wʋsgo la yãmb da sak yã.</verse>
				<verse number="33">Wakat kẽere yɩɩ yãmb meng la b yaal yã la b yãk y zak neb fãa nifẽ; wakat kẽere yɩɩ neb a taab la b maan woto tɩ yãmb kũm bãmb dãmba.</verse>
				<verse number="34">Sɩda, yãmb kũma sẽn da be-b bi-bees roogo la y sõng-b lame; yãmb sakame tɩ b maan y pãnga n deeg y paoong fãa; y ra miime tɩ b bĩnga yãmb arzɛk sẽn yɩɩd rẽ la sẽn kõn menem abada.</verse>
				<verse number="35">Dẽ yĩngã da bas-y y tẽeba teegr ye t'a dolb na n yɩɩ kãsenga, a na n dola y naongã.</verse>
				<verse number="36">Yaa sũ-keelem la y tog n maane tɩ y sã n tũud Wẽnnaam yam, y na tõog n paam b sẽn kãab yãmbã.</verse>
				<verse number="37">Keta bilfr bala, keta sẽn ka zem bũmbu, tɩ sẽn wat a soaba na n wa la kõn kaoos ye.</verse>
				<verse number="38">Mam nin-sõng tog n dɩla a tẽeb yõodo; la a sã n tar n leb poorẽ, mam yam na lak ne-a.</verse>
				<verse number="39">Sã n ya tõndo, tõnd ka neb sẽn lebd poorẽ n na n sãam d yelle, tõnd yaa neb sẽn teeg tẽebo n na n fãag d sɩɩga.</verse>
			</chapter>
			<chapter number="11">
				<verse number="1">Tẽeb n kɩtd tɩ d saagd bõn-sõma paoongo la a kõt kaset tɩ bũmb n be n zʋʋg nif sẽn ne bala.</verse>
				<verse number="2">Tõnd yaab rãmba tẽebo n yɩ b vɩɩm sõnga kaseto.</verse>
				<verse number="3">Yaa tẽeb n wilgd tõndo tɩ dũni wã sigla ne Wẽnnaam gomde. Woto me la d mi tɩ d sẽn ne bũmb ningã yita d sẽn ka tõe n yãend a soaba nengẽ.</verse>
				<verse number="4">Yaa a tẽeba yĩnga la a Abɛl kõ Wẽnd maoong sẽn tar yõodo n yɩɩd a Kaẽ rẽnna. Rẽ me yĩng la Wẽnd puk a sõmblem; Wẽnd meng n kõ kaseto t'a kũuna yɩɩ kũun sõma. Leb n yaa tẽeba yĩnga la a ki yã t'a koɛɛg ket n sãta.</verse>
				<verse number="5">Yaa a tẽeba yĩnga la a Enok paam tɩ b yiis-a dũnia t'a pa bãng kũum ye; a waa n menema woto, tɩ Wẽnnaam n loog ne-a. A sẽn da waa n nan ka looge, a paama kaset t'a vɩɩma taa Wẽnnaam yam.</verse>
				<verse number="6">Ninsaal yaool n pa tõe n ta Wẽnnaam yam a sã n ka tar tẽeb ye. Ned ninga sẽn kolgda Wẽnnaam tog n deng n deegame tɩ b beeme. Bãmb n dond ned ning fãa sẽn baooda bãmba.</verse>
				<verse number="7">Yaa a tẽeba yĩnga la a Nowe paam Wẽnd vẽnegre n yãend a sẽn da pa tõe n yãende tɩ rabeem sõng yõk-a t'a yik n sɩng koglga kaabo n paam n fãag a zak rãmba; a tẽebã n kɩt t'a zãag a meng ne zamaana la a rɩɩ tẽeb sẽn wat ne sõmblem ninga yõodo.</verse>
				<verse number="8">Yaa a tẽeba yĩnga la a Abraam wʋm Wẽnnaam koɛɛg ninga sẽn yeel-a t'a yik n tees tẽng ning b sẽn kãab-a, t'a sɩd yik n dabd a sẽn pa miẽ ye.</verse>
				<verse number="9">Yaa tẽeb n kɩt t'a wa zĩnd kãabga tẽngẽ wala tẽn-zẽna, zãn tẽngr bala, yẽ ne a Izaak la a Zakoob sẽn naag b yẽ n dɩ kãabga yõodo.</verse>
				<verse number="10">A Abraam ra gũuda tẽng a to, Wẽnd sẽn sõoge la b me b toore.</verse>
				<verse number="11">Yaa a tẽeba yĩnga la a Sara meng ne a kʋʋlma tõog n dɩk pʋga; a reegame tɩ sẽn kãab-a yẽnd biigã yaa sɩd soaba.</verse>
				<verse number="12">Yaa woto la nin-yend sẽn da kʋʋle n ta a yõor menga tõog n dog kamb la yagens kõn-bãng-n sõde, wa saag zug ãdse bɩ mogr noorẽ bĩisri.</verse>
				<verse number="13">Yaa ne b tẽebo la d yaab rãmba fãa gãnd yã tɩ b nif pa yãend kãabga tẽng ye. B yaool n yãend-a la yɩɩga n bɛɛl-a la b maannẽ tɩ tẽng zug ka b ra yaa sãamba la so-toagdba.</verse>
				<verse number="14">Neb sẽn gom a woto wilga vẽenega tɩ yaa b ba-yir la b saad n baoodẽ.</verse>
				<verse number="15">La sã n da yaẽ la ba-yir ning b sẽn basã la b ra bolgda, b paama vɩʋʋg tɩ sek a lebẽ be.</verse>
				<verse number="16">B sẽn baood ba-yir ningã yaa ba-yir a to sẽn noom n yɩɩda: arzãn ba-yirã. Ya rẽ yĩng la Wẽnd pa zoe yãnde n pʋd b meng tɩ bãmb Wẽnnaam, la sɩda bãmb meng n segl tẽng kãng n bĩng-ba.</verse>
				<verse number="17">Wẽnnaam sẽn wa n tʋlg n bãng a Abraam pʋga, a Abraam tẽeba kɩtame t'a yõk a biig a Izaak, a bi-yende, n na n kʋ maoongo; yaool n da yaa bi-kãng zugu la kãabga fãa da yɛsa.</verse>
				<verse number="18">Yaa yẽnda poorẽ la b ra yeel yã: Yaa ne a Izaak la fo na n dog buudu.</verse>
				<verse number="19">Mik a Abraam tagsame tɩ Wẽnnaam pãnga tõeeme n vʋʋg kũum; la yaa rẽ me yĩng la Wẽnd le lebs-a a biiga la yell kãng me lɛɛg n yaa zãmsgo d yĩnga.</verse>
				<verse number="20">Yaa a tẽeba yĩnga la a Izaak ninga a Zakoob la a Ezayu barka, bark sẽn na n kɩt tɩ b poorẽ yɩ yalengo.</verse>
				<verse number="21">Yaa a tẽeba yĩnga la a Zakoob sẽn waa n na n looge, a ninga a Zozɛf kamb a yiiba barka; dẽ t'a wõgame n tikd a rasaarã.</verse>
				<verse number="22">Yaa a tẽeba yĩnga la a Zozɛf me sẽn waa n na n ki, a goma Israyɛl kamb Ezipt yiib yelle n wilg a sẽn dat tɩ b wa maan bũmb ning ne a kõabã.</verse>
				<verse number="23">Yaa b tẽeba yĩnga la a Moyiiz rogem wakato, a ba rãmb solg-a kiis a tãabo, b sẽn yãe t'a yaa bi-neere; b pa zoe naaba noor tõdgr ye.</verse>
				<verse number="24">Yaa a tẽeba yĩnga la a Moyiiz kos yã, a sẽn waa n lebg bi-kãsenga, tɩ b ra bool-a tɩ Ezipt naaba yageng ye;</verse>
				<verse number="25">a tagsame t'a sẽn naagd Wẽnnaam buudã n nams n são a sẽn na n bao yel-wẽnd ne a sũ-noogã sẽn pa zɛɛdã.</verse>
				<verse number="26">A tagsame tɩ sak namsgo Wẽnd Nedã yĩng bee yõodo n yɩɩd Ezipt tẽnga laog buud fãa; sɩda a nina ra zoe n ne-la a rolbo.</verse>
				<verse number="27">Tẽeb n kɩt t'a yi Ezipt tẽnga tɩ naaba sũ-puur dabeem da ka tar-a ye; a maana sũ-keelem wala a ra nee ned ning sẽn ka tõe n yãend ne nina.</verse>
				<verse number="28">Tẽeb n kɩt t'a maan pak kibsa la a bol zagsa ne zɩɩm tɩ malɛk ning sẽn wata ne tẽn-kũuma ra sɩɩs a Israyɛl kom dẽemsa ye.</verse>
				<verse number="29">Tẽeb n kɩt t'a Israyɛl kamb dʋʋg Mog-Miuugu wala b kẽnda tẽn koeeng zugu, tɩ kooma yaool n dɩ Ezipt neba sẽn mak-a rʋʋgre.</verse>
				<verse number="30">B tẽeba yĩng la Israyɛl kamba sẽn kẽne n gilg Zeriko dasem a yopoe, n lub a lalsã ne b bedrema fãa.</verse>
				<verse number="31">Tẽeb n fãag pʋg-yoodr a Raab; b pa naag-a ne kɩɩsdbã n kʋ ye, t'a reega lɩɩsdba sãando, laafi sãando.</verse>
				<verse number="32">M na n le paasa bõe? Sẽk bee m sẽn na n togs a Zedeõ kibare, n paas a Barak, a Sãmsõ, a Zefte, a Daviid ne a Samwɛl la bãngdbã?</verse>
				<verse number="33">Yaa b tẽeba yĩnga la b yalg b rĩungu ne nanamsa taab rẽnda. B tẽeba yĩng la b kao bʋ-tɩrse, la b paam Wẽnnaam sẽn kãab-ba fãa pidsgu; b tõog n paga bõnyẽes noore,</verse>
				<verse number="34">n sɛɛs bugum pãnga, n põs sʋ-rɩts noore; b ra yaa koms-rãmba la b lebga neb sẽn wɩɩd pãnga; b maana raood zabr zĩigẽ, b riga bu-zẽmba sẽn da wat n na n soog b tẽnga.</verse>
				<verse number="35">B vʋʋga kamba n lebs b ma rãmba. Bãmb neb kẽer sakame tɩ b nams-ba, la b zãgs fãagre, n wa tõog n paam vʋʋgre sẽn be yõod n yɩɩda.</verse>
				<verse number="36">Neb a taab sakame tɩ b yaal-ba, n bug b yĩinsa ne kaase, n balg-b bãeense, n kẽes-b roogo.</verse>
				<verse number="37">B laba kẽer ne kuga, n bees kẽer ne sʋʋs sẽn kɩ yẽna, n kood kẽere; b yeelga pe-gãndo la bʋ-gãndo; b kẽnga ka, n leb ka, tɩ naong tar ba, tɩ toog tar ba, tɩ pɛt tar ba.</verse>
				<verse number="38">Zamaana ra pa tog ne b ye tɩ b na n gilim weoogẽ, tãms zutu, tãms pẽgsẽ la tẽng bogdẽ.</verse>
				<verse number="39">Bãmb fãa paama pẽgre, b tẽeba yĩnga; b fãa yaool n pa rɩ kãabga yõod ye,</verse>
				<verse number="40">tɩ Wẽnd ra bĩnga tõnd zu-noog pʋɩɩr sẽn yɩɩde la b ra pa tog n ta sõmblema zĩigẽ tɩ tõnd ket poorẽ ye.</verse>
			</chapter>
			<chapter number="12">
				<verse number="1">Tõnd sẽn zĩ marsã ne kaset dãmb kʋʋngo sẽn gũbg tõndo, ad-y d tog n sika zɩɩb ning fãa d sẽn tʋke la d lood yel-wẽnd gãda fãa la d wudg n da yalse, n ta b sẽn wilg tõnda tɛka.</verse>
				<verse number="2">D doog d neng n ges d tẽeba kõata la a bɩɩsda: a Zezi; b tõdga laafi n yãk pika namsgo la b tʋk-a lame n ka zoe a yãnd ye, la yaa rẽ la b sẽn zĩ marsã Wẽnnaam zaoora rɩtgo.</verse>
				<verse number="3">Tags-y namsg niyns fãa Krista sẽn paam yel-wẽn-maandba la kɩɩsdba nengẽ; woto yãmb me sɩɩs kõn bas raoodo n lʋɩ ye.</verse>
				<verse number="4">Ad-y sẽn ta marsã y nan ka teedg ne yel-wẽnde tɩ sek y zɩɩm daagr ye.</verse>
				<verse number="5">Yãmb yĩma Wẽnnaam sẽn sagend yãmb wala b kamba: «M biiga, ra tõdg Soaala sɩbgr ye; la b sã n wilgd foom f kongre, bɩ f ra bas raood ye.</verse>
				<verse number="6">Ned sã n nong Soaalã, Soaala sɩbgd-a lame; b sɩbgda biig ning fãa b sẽn nonge.»</verse>
				<verse number="7">Y sã n namsdẽ, yaa sẽn na yɩlẽ tɩ y tedg zʋgo; Wẽnd maanda woto ne yãmba wa ba sẽn maand ne a biiga. La bi-bʋg la a ba ka sɩbgde?</verse>
				<verse number="8">B sã n ka sɩbg yãmb wala b sẽn sɩbgd neba fãa, dɩlla yãmb yaa tãmpĩiba, y ka b kamb ye.</verse>
				<verse number="9">Tõnd paama neb sẽn sagl tõndo: yaa sẽn dog-b tõndã, la tõnd da kelgd-b la ne waoogre. Bõe yĩng marsã la d ka na n sulg d meng d yĩngr Ba wã taoore n paam vɩɩm?</verse>
				<verse number="10">Pipi ba rãmba sagla tõnd bilf bala la wala b sẽn da tagsde. D Ba a to wã sagend-d lame n dat-d ne neere, n dat tɩ d paam sõmblem.</verse>
				<verse number="11">Sɩda sɩbgr buud fãa yaa toog a wakato, n ka kõt sũ-noog ye, la sã n kaoos bilfu, dẽ poore, a sikda sẽn deeg-a wã sũurẽ laafi la sõmblem.</verse>
				<verse number="12">Dẽ yĩnga vʋʋg-y y nusa sẽn ki wã la y rũma sẽn komsã,</verse>
				<verse number="13">rems-y y soya goalma, soy niyns y sẽn tũuda goalma, la woto woabg kõn pogl n paas ye, a na paam sãoogre.</verse>
				<verse number="14">Bɩ y bao laafi ne neba fãa la sõmblem tɩ yẽ sã n ka be, ned pa tõe n yãe Soaala ye.</verse>
				<verse number="15">Gũus-y tɩ ned ba a ye ra kong Wẽnd sõngr ye; gũus-y tɩ yẽgend toaaga ra wa tob yãmb sʋk n wa ne sãoongo sẽn na n mad buuda zãng ye.</verse>
				<verse number="16">Gũus-y tɩ b ra yãend y sʋka yoaada bɩ neb sẽn ka pẽgd Wẽnd kũuna ye, wala a Ezayu sẽn dɩk a kãsengo n tek ne rɩ-yaalga.</verse>
				<verse number="17">Y bãngame tɩ rẽ poor marsã, a sẽn waa n kos a ba t'a ning-a barka, a ka paam ye, a ka tõog t'a ba yam tedge, ne a sẽn yõk sɛɛga ne nintãm.</verse>
				<verse number="18">Ad-y ka bũmb sẽn tar yaoko la yãmb paam n kolg ye. Yaa bug-witem, zĩ boogo, lika, sob-raoodo,</verse>
				<verse number="19">tõntõod bʋ-raase, koees sẽn sãte. Sẽn wʋm-b bʋʋrã ka le tulg n kelg koɛɛgã n paas ye.</verse>
				<verse number="20">B ra ka tõe n deeg sẽn togs woto wã ye: «Sẽn sɩɩs-a tãnga bɩ b lab-a ne kuga, ba a ya rũnga.»</verse>
				<verse number="21">A Moyiiz sẽn yãend bũmb sẽn yɩkd pɛlenga a woto fãa yeelame: «M yɛsa ne yɛɛsgo la rigbu.»</verse>
				<verse number="22">Sã n ya yãmba, yaa Siõ tãng la yãmb kolg yã, yaa Wẽnd vɩɩga tẽn nongre, yĩngr Zerizalɛɛm; yãmb kolga malɛk rãmb kõn-bãng-n-sõde, yãmb kẽla b tig-raag menga;</verse>
				<verse number="23">yãmb kolga neb niyns sẽn deng-b fãa n paam b yʋy gʋlsgo arzãna la y kolga Wẽnnaam, dũni bʋ-kaooda, y kolga nin-sõma sɩɩs sẽn pelg-b zãnga,</verse>
				<verse number="24">la y kolga a Zezi, d Wɛɛmba, sẽn wat ne zood paalga, ne b zɩɩm sẽn tar pekr pãnga, zɩɩm ne a koɛɛg sẽn sãt n yɩɩd a Abɛl dẽnna.</verse>
				<verse number="25">Dɩlla gũus-y n da wa zãgs sẽn gomda ne yãmbã kelegre ye. Y mi tɩ neb niyns sẽn ka kelg a Moyiiz sẽn da gomda ne bãmb tẽng zugã sã n ka põs sɩbgre, tõnd n yɩs kõn põse, tõnd sã n pa kelg sẽn gomda ne tõnd yĩngrã.</verse>
				<verse number="26">Ned ning koɛɛg sẽn tãs pĩndã tɩ tẽnga miima, yẽ soab n pʋlem tõndo n yet-do: «Bãng-y yɛsa tɩ ka tẽnga bala la m na n vik ye, yaa saaga meng marsã.»</verse>
				<verse number="27">La sẽn yeel tɩ na n le yɩɩ woto yɛsa, wilgame, tɩ bũmb niyns sẽn zoe n vigsã, na n teemame, tɩ b yaa bõn-naandse; sẽn na n kellã yaa bũmb niyns sẽn pa tõe n tedgã.</verse>
				<verse number="28">Woto wã tõnd sẽn lebg Rĩung sẽn kõn lʋɩ abada soaalba, bɩ d kell n tall Wẽnd kũuna neere n tõog n waoog-b ne waoogr sẽn tat b yam, n waoog-b ne waoogr ning sẽn tog ne Wẽnde la a wat ne gũusgu.</verse>
				<verse number="29">Tõnd Wẽnda yaa bugum sẽn dɩt n ka kẽesd bũmb ye.</verse>
			</chapter>
			<chapter number="13">
				<verse number="1">Kell-y n nong-y taaba wa ba-biisi!</verse>
				<verse number="2">Da yĩm-y gãag-sobend ye tɩ yẽ n kɩt tɩ neb kẽer maan malɛk rãmb sãando n ka bãng ye.</verse>
				<verse number="3">Tẽeg-y sẽn be-b bi-bees roogẽ wala y me naagame n pag ne bãmba; tẽeg-y sẽn tar-b tooga yelle wala y me tara yĩnga.</verse>
				<verse number="4">Bɩ yikãadem paam waoogre y fãa gill nengẽ; bɩ y gãasa ra tol n dẽgem ye. Wẽnd n na n bʋ yoaadba la rataasã.</verse>
				<verse number="5">Vẽ-y ne m paoong kõn lʋɩ m to nugẽ; ges-y y sẽn tare wa bũmb sẽn seke tɩ Wẽnd meng n yeele: «M kõn daag foom n bas abada!»</verse>
				<verse number="6">Woto tõnd tõe n yeela ne sũur sẽn pa kiuusdi: «Soaala la m sõangda, bõe rabeem yɛsa, Adem biig tõe n maan-m la bõe?»</verse>
				<verse number="7">Tẽeg-y neb niyns sẽn ya-b taoor dãmba yelle, tɩ bãmb n kɩt tɩ y wʋm Wẽnnaam koɛɛga; ges-y b sẽn baas baas-neer ninga la togs-y b tẽebo.</verse>
				<verse number="8">A Zezi Krista bala n yɛse, zaamẽ, rũnna la beoog woko! B kõn tedg abada!</verse>
				<verse number="9">Da sak-y tɩ b wa tudg yã ne zãmsd sẽn ya toore la d sẽn ka mi tiir ye. Yĩngr kũuna sẽn na n keng d sũuri n são d sẽn na n keng-a ne rɩɩb niyns kẽer sẽn dɩ tɩ yõod yaool n pa zĩndã.</verse>
				<verse number="10">Tõnd tara maan-kugri, la sẽn da tʋmd-b maan-kʋʋr tʋʋmd pĩnd zãnda tẽngrã, ka tar sor n dɩ bũmb sẽn kʋ maan-kugr kãng zug ye.</verse>
				<verse number="11">Ad-y maan-kʋʋd kãsenga sã n da kood rũmsã, yaa b zɩɩma bal la a talda n kẽ pʋgẽ n kos yel-wẽna sugri; nemda meng ra yõogda bugum we-kɛɛnga.</verse>
				<verse number="12">Dẽ me la a Zezi sẽn da rat n kõ ninsaalb sõmblem ne b meng zɩɩm, bãmb me namsa we-kɛɛnga.</verse>
				<verse number="13">Dɩlla d sã n dat n bʋʋg ba bɩ d yi we-kɛɛnga la d sak n deeg yãnd wa bãmba.</verse>
				<verse number="14">Tõnd ka tar doog tẽng zug ka n na n kaoos a pʋgẽ ye; yaa beoog tẽn-noogã la d baooda.</verse>
				<verse number="15">Bɩ d tũ bãmba n kõ Wẽnnaam wakat fãa pẽgr maoongo, dat n yeelame tɩ d noor kils b yʋʋre.</verse>
				<verse number="16">Da yĩm-y taab sõngre la y paoonga lageng ye; tɩ yaa rẽ bala la maoong sẽn noom Wẽnnaam sũuri.</verse>
				<verse number="17">Sak-y yãmb kãsem-dãmba la y reeg b goama, ad-y yaa bãmb n gũud y sɩɩsã n miẽ tɩ Wẽnd na n wa sok-b lame. Woto wã, b maan b tʋʋmda ne sũ-noogo la ra yɩ ne sũ-sãang ye, tɩ rẽ ka nafd yãmb ye.</verse>
				<verse number="18">Pʋʋs-y tõnd yĩng me tɩ d me tẽedame tɩ d yaa pʋ-peen neba la d me maooda wakat fãa ne vɩɩm sõng baoobo.</verse>
				<verse number="19">M pʋs n kot-y lame tɩ y maneg n wɩng ne pʋʋsgo n paam tɩ m le wa y sʋk tao-tao.</verse>
				<verse number="20">Bɩ Wẽnd sẽn ya laafi kõata, bãmb sẽn vʋʋg kɩɩms sʋka d Soaala Zezi Krista, n kɩt tɩ b lebg pe-yãansa pe-kɩɩm kãsenga, ne b zɩɩm b sẽn daag n tõog n yõg zood sẽn kõn sãam abada,</verse>
				<verse number="21">bɩ Wẽnd meng kõ yãmb sũuri tɩ y sak bãmb yam la y wɩng ne tʋʋm-sõma buud fãa, tʋʋm sẽn womd bi-sõma, sẽn noom bãmba, a Zezi Krista pãng la b maasem yĩnga; bãmb paam pẽgr sẽn kõn sɛ, marsã la daar fãa. Ami!</verse>
				<verse number="22">M saam-biisi, maam n yõkd-y sɛɛga, tɩ y reeg sagl kãensa neere; m gʋls-y la koɛɛg-koɛɛga.</verse>
				<verse number="23">Bɩ y bãng tɩ b yiisa d saam-biig a Timote roogo; a sã n paam n ta ka pĩnda, d na tũ taab n wa ges yãmb.</verse>
				<verse number="24">Pʋʋs-y kãsem dãmba la nin-sõma wã fãa. Rom dãmb tɩ b pʋʋs yãmba!</verse>
				<verse number="25">Wẽnd bark sig yãmb fãa. Ami!</verse>
			</chapter>
		</book>
		<book number="59">
			<chapter number="1">
				<verse number="1">Maam a Zak, Wẽnd la d Soaal a Zezi Krista sõgne, n pʋʋsd buuda sags piig la a yiiba kamba sẽn sẽeg Pa-weere!</verse>
				<verse number="2">M saam-biisi, ges-y wa sũ-noogo meng-menga, namsg ka tɛka sẽn lʋɩt y zugu.</verse>
				<verse number="3">Wala y sẽn mi, y tẽeba sã n pidi la y yɛs y zĩ-yɛnga.</verse>
				<verse number="4">Sẽn yɛs-a a zĩ-yɛng me tʋmda tʋʋmd sõngo, la yaa woto la y sõmblema na n pid zãnga, bũmb kõn pa sãoogo, bũmb kõn keoos ye.</verse>
				<verse number="5">Yãmb nin-yend sã n pa tar yam zulunga bɩ a pʋʋs n kos Wẽnd t'a na paame. — Wẽnd kõtame tɩ gale la ne yamleoogo.</verse>
				<verse number="6">Bɩ a modg n kos ne tẽebo, n ka sãmbdẽ ye; sẽn sãmbda wẽnda mogr koom, sobg sẽn zẽkd la a rãmbdẽ.</verse>
				<verse number="7">Ned a woto buud da tẽ t'a na n paama bũmb Soaala nengẽ ye,</verse>
				<verse number="8">t'a raaba teemdame, a soy wã yaa kʋʋma.</verse>
				<verse number="9">Saam-biiga sẽn yaa naong soab kɩdem t'a zug na n zẽkame;</verse>
				<verse number="10">arzɛk soaba me gũ a zug sulugri t'a na n looga wa mo-puugu.</verse>
				<verse number="11">Wĩndg puka ne a waolgo n kʋɩɩs moogo t'a puug sʋʋge, t'a neerma wẽneg n sãam. Boto me la arzɛk soab raab wagla na n sãam-a.</verse>
				<verse number="12">Zu-noog soaba la sẽn tõoga kʋɩɩbgo! A sã n tõog kʋɩɩbgo n puk a sõmblem, a paamda vɩɩm dolb ning Wẽnnaam sẽn kãab sẽn nong-b bãmba.</verse>
				<verse number="13">Kʋɩɩbg wakato bɩ ned ba a ye ra saag n yeele: yaa Wẽnd n kʋɩɩbd maam. Wẽnd pa baood wẽnga, Wẽnd pa kʋɩɩbd ned ye.</verse>
				<verse number="14">Yaa ned kam fãa raab wẽng n takd-a, n belgd-a.</verse>
				<verse number="15">Raab wẽnga sã n dɩk pʋga, yaa yel-wẽnd la a roagda, la yel-wẽnd sã n kũmd dogem, yaa kũum la a roagda.</verse>
				<verse number="16">Da kẽ-y moog ye, m neb sõma!</verse>
				<verse number="17">Kũun ning fãa sẽn be yõodo, kũun sẽn pid kũun fãa yita yĩngri soaba nengẽ; a yita d Ba ning sẽn pida ne vẽenema nengẽ. Bãmb pa mi teengo, bãmb pa mi tekre ba bilfu.</verse>
				<verse number="18">B tʋlg n doga tõnd ne b sɩd gomde, b tʋlgame tɩ d yɩ wa bõn-naandsa fãa bõn-dẽenga.</verse>
				<verse number="19">Ade, m saam-biisi, m sẽn nong wa fãa-fãa: bɩ ned kaam fãa modg n yɩ tʋʋlg ne kelgre la maasg ne leokre la sũ-fõore.</verse>
				<verse number="20">Ned sẽn basd a sũur tɩ fudgdẽ, ka maand Wẽnd sẽn dat ye.</verse>
				<verse number="21">Dẽ yĩnga zãag-y meng ne rẽgd buud fãa, ne wẽng buud fãa sẽn kell y sũurẽ, la sak-y n deeg Wẽnd Gomdã sẽn bʋd y sũurẽ n tõe n fãag y sɩɩse.</verse>
				<verse number="22">Tũ-y Gomda sẽn yet tɩ y maan a soaba. Da yɩɩ-y kelgdb bala n wa belg y mens ye!</verse>
				<verse number="23">Sẽn kelgd-a Gomdã n yaool n pa tũudĩ, wẽnda ned sẽn get a neng nin-gɛtgẽ.</verse>
				<verse number="24">A sẽn ges n loog la a sẽn wẽneg n yĩm a sẽn ya a soaba.</verse>
				<verse number="25">Ned ninga sẽn gãda la a tabend Noor ninga sẽn wata ne burkĩndlem menga, a sã n pa yĩmd-a, a sã n yik n tũud-a zãng-zãnga, yẽ soab na n yãee sũ-noogo.</verse>
				<verse number="26">Ned sã n tẽed t'a yaa Wẽnd tũud akɩka n yaool n ka loet a zelemde, a belgda a menga, la a tũudma pa tũudem ye.</verse>
				<verse number="27">Wẽnnaam d Ba wã tũudem akɩka la woto: kɩɩb bɩ la pʋg-kõap yell gesgo, la b zu-loees yolsgo n paas zãag-m-meng ne zamaana rẽgd buud fãa.</verse>
			</chapter>
			<chapter number="2">
				<verse number="1">M saam-biisi, ad-y bak ned ne a to ka le tõe n zĩndi, d sã n tẽed Soaal a Zezi Krista ne pẽgr kãseng ning b sẽn paam a soaba ye.</verse>
				<verse number="2">D mak wala yãmb tigma taaba tɩ ned wa ta ne sãnem nug-bĩng a nugẽ la a yer karfo, tɩ naong soab me wẽneg n wa ne fu-kʋɩdse,</verse>
				<verse number="3">tɩ yãmb wudg n seg fu-neeba soaba, n yeel-a: «Yãmb wa zaoond ka, waoora zĩigẽ» n yaool n yeel naong saoba: «F rat bɩf yals yĩngri, f rat bɩ f zĩnd tẽng ka.»</verse>
				<verse number="4">Ka yãmb marsã n bakd ned ne a to la y tũud y tags-goalma?</verse>
				<verse number="5">Kelg-y, m saam-biisi m sẽn nong ne m sũur fãa, ka Wẽnd n tʋlg tɩ dũni wã sẽn boond tɩ naong rãmba lebg arzɛk rãmb b tẽebẽ la b lebg Arzãn Rĩunga yõod dɩtba wala Wẽnd sẽn kãab b zo-rãmba laa?</verse>
				<verse number="6">Sã n ya yãmba, yãmb pa nand naong rãmb ye! Mik-y yaa arzɛk rãmbã n namsd yãmba. Bãmb n vuud yãmb n digd bʋʋd zĩigẽ.</verse>
				<verse number="7">Bãmb n sãamd yʋ-sõng ning b sẽn pʋd yãmbã;</verse>
				<verse number="8">Bãng-y tɩ y sã n deegd noor ning b sẽn kõ yãmbã, tɩ Sebr sõng boond tɩ no-kãsenga: «Nong f to wala f menga, y maanda neere.»</verse>
				<verse number="9">La y sã n be tẽngre n bakd ned ne a to, y maanda yel-wẽnde, la y na n dɩɩ taale, tɩ y tõdgda Noorã.</verse>
				<verse number="10">Ned sã n deeg Noora zãng la bala, bũmb bilfr bal la a bas yã, ad-y yaa Noora zãng taal la a rɩ yã tɩ b na n sok-a.</verse>
				<verse number="11">Bãng-y tɩ yaa sẽn yeela: «Da rɩk f to pagã,» yẽ soab n yeele: «Da kʋ ned ye.» Fo sã n zãgs yoobo, n yaool n kʋʋda, f baas n yaa Noora tõata.</verse>
				<verse number="12">Gom-y la vɩɩnd-y wa ned sẽn ya burkĩna.</verse>
				<verse number="13">F ka zoet f to nimbãanega, b kõn zoe fo me nimbãanega n kao f bʋʋd ye; sẽn tara nimbãan-zoeere, b pa le kẽesd yẽ soab bʋʋd ye.</verse>
				<verse number="14">M saam-biisi, nin kãnga goama bee võor bi: «Ad-y m tara tẽebo,» n yaool n ka tʋʋm sõma neda; tẽeba a ye tõe n fãag-a lame bi?</verse>
				<verse number="15">Wala f saam-biiga, dao bɩ pag sã n zĩ a kãre, n ka tar fɩ n ningd a noorẽ,</verse>
				<verse number="16">tɩ yãmb nin-yend wa yeel-a: «Kul ne laafi, bao bugum n woode, rɩ n pid f pʋga» a sã n ka sõng a yĩnga ne a sẽn tar bũmb ninga tʋʋmna, a goama tara nao bi?</verse>
				<verse number="17">Tẽeba nengẽ me yaa boto. Tʋʋm-sõma sã n ka naage tẽeba yaa tẽeb kɩɩnga.</verse>
				<verse number="18">Yaa woto la d tog n gome: «Daoa, fo tara tẽebo tɩ mam ya tʋʋm-sõma neda, wilg maam f tẽeba sẽn ka naag ne tʋʋm-sõma wã, ti sã n ya maam yaa m tʋʋm-sõma wã n pukd m tẽebo.</verse>
				<verse number="19">Fo tẽedame tɩ Wẽnnaam yaa b ye bala? F tẽeb yaa sõmbo, la bãng tɩ Sʋtãamba me tẽeda boto n baas n zĩ ne rigbu.</verse>
				<verse number="20">Yam-kaoolg soaba, f ratame n bãng tɩ tẽeb sẽn ka naag ne tʋʋm sõma yaa tẽeb faoogo?»</verse>
				<verse number="21">A Abraam, d fãa yaabã paamame t'a yell maneg ne bõe? Yaa a sẽn sak n dɩk a biig a Izaak n na n maan maoong n kõ Wẽnnaama.</verse>
				<verse number="22">Dɩlla a Abraam tẽeba ra naaga ne tʋʋm sõma la bãmb n kɩt t'a lebg sõng zãnga.</verse>
				<verse number="23">Yaa woto me la Sebr sõng gomda pid yã: a Abraam tẽe Wẽnnaam tɩ Wẽnd maneg a yelle, tɩ b na n bool-a tɩ Wẽnd zoa.</verse>
				<verse number="24">Y ne-la, yaa ne tʋʋm sõma la ninsaal paamd a yell manegre, ka ne tẽeb bal ye.</verse>
				<verse number="25">La pu-yoodr a Raab me, yaa tʋʋm-sõma n wa ne a yell manegre: a reega b sẽn tʋʋm b rãmbã la sõng-b-la ne sor a to tɩ b tũ n paam n põse.</verse>
				<verse number="26">Yaa wala yĩnga sẽn lebgd kũum sɩɩga sã n yi n bas-a. Yaa boto me ne tẽebo, tʋʋm-sõma sã n ka naage, yaa bõn-kɩɩnga.</verse>
			</chapter>
			<chapter number="3">
				<verse number="1">Bɩ yãmb sʋka, sẽn dat-b n lebg karen-saam-dãmba sõor da yɩ wʋsg tɩ loog ye. Karen-saamba sẽn na n wa ne bũmb ning yaa paas d bʋʋda toolem bala.</verse>
				<verse number="2">D da yĩm tɩ d fãa gill beegdame ye. Ned sã n pa gomd n yõsda, yẽ la nin sõngo, yẽ soab tõe-la a yĩnga zãnga.</verse>
				<verse number="3">D sã n ningd salbr wiidi noore yaa sẽn na n yɩlẽ tɩ b mensa sak n tũ b sẽn datẽ.</verse>
				<verse number="4">Yaa boto me ne koom kogendã: b bedrema sẽn zem to-to, sobg ning sẽn tusd-ba sẽn ya to-to, yaa ne bũmb sẽn ya mɛdg bala la b soaalba tõe tɩ b kẽn tɩrga.</verse>
				<verse number="5">Zelemd me yaa bõn-mɛdga la a tõee yel-bɛda. Ya bugum sẽn paoode n yaool n tõe tɩ weooga fãa dɩ bõaga.</verse>
				<verse number="6">Zelemd yaa tõnd yĩnga wilga la a me yaa bugum n pid ne wẽnem. A rẽgemda tõnd yĩngã, a rɩta d vɩɩma zãnga la a moka a bugma bugum yiri.</verse>
				<verse number="7">Ninsaal ne a zelemda tõogame, la a ket n tõeeme n maan a sẽn dat ne we-rũmsi, bõn-yɩgdi, bõn-vuudi, koomẽ rũmsi.</verse>
				<verse number="8">Ya zelemd bal la ninsaal ka tõoge; a ka mi vʋʋs ne sãoong ye la a pida ne zẽnem sẽn ka mi sugr ye.</verse>
				<verse number="9">D sã n tar-a n pẽgd d Soaala la d Ba, d tar-a lame n tʋʋsd ninsaal sẽn tar Wẽnnaam wẽnego.</verse>
				<verse number="10">Zelemda naagame n yiisd pʋlem nood la kãab-wẽnse. Yaool n ka tog n yɩ boto ye, m saam-biisi.</verse>
				<verse number="11">Bõe ko-bunnem n naag n tãoosd zĩig a ye, ko-sõng la ko-beedo?</verse>
				<verse number="12">Kankang tõe n woma kɛgl bi: bugsuntung tõe n woma kankam bi? Yaa wa mogra ko-menesendã sẽn ka tõe n yɩ ko-noogã.</verse>
				<verse number="13">Ãnda n be yãmb sʋkã n yet t'a mi-la a menga la a mii gũusgu? A sẽn yet t'a vɩɩma yaa sõmbã, a wilg tʋʋm niyns a sẽn tʋme tɩ b kõt a tõog-m-menga la a sũ-bʋgsma kaseto.</verse>
				<verse number="14">A sũura sã n wɩka ne sũ-kiiri la zab-taasem bɩ a gũus n da wa sak wakre la zirẽ-beed ye.</verse>
				<verse number="15">Fo sã n yagd zirẽ n na n kõ f meng bʋʋm, bãng tɩ yam kãng ka yit yĩngri soaba nengẽ ye, a yaa tẽng zug yam, a yaa rũng bɩ Sʋtãan dẽnna;</verse>
				<verse number="16">Sũ-kiir la zab-taasem kedbda yɛla la b wata ne yel-wẽnde.</verse>
				<verse number="17">Fo sã n tar Yĩngr Soaba sẽn dat-f ne zʋg ningã, bɩf bao sɩd la laafi, sak n bas beegr taale, sak n yiis n kõ, sak n nong nimbãan-zoeere ne a tʋʋm sõma, sak n pʋɩ tɩ ned kam fãa reeg a rẽnna, sak vẽenem la f kisg lika.</verse>
				<verse number="18">Sẽn baood-a laafi soab pʋʋgẽ la b send sõmblem tɩɩga t'a womd biis b yĩnga.</verse>
			</chapter>
			<chapter number="4">
				<verse number="1">Y sẽn be ne taab tɩ ya zab la mo-beedã, dẽ yita yɛ? Ka y zʋg wẽnga sẽn gudgd pʋgẽ wã laa?</verse>
				<verse number="2">Yãmb baoodame n yaool n ka paamnẽ ye, tɩ y yik n kʋʋda. Y neeme n data n ka soogd fɩ tɩ lebgd zaba la gãgs ne taaba. Bãng-y tɩ y sẽn pa tarã, yaa y sẽn pa kotã.</verse>
				<verse number="3">Y sẽn kot bũmb ning n pa paamnẽ wã, yaa y sẽn pa mi kosgã. Sẽn nafd y yĩnga bal la y kota.</verse>
				<verse number="4">Long rõaag, long sɩɩg kamba, yãmb pa mi tɩ zamaana nonglem yaa beem ne Wẽnd laa? Sẽn data n yɩ zamaana zoa lebgda Wẽnd bɛyã.</verse>
				<verse number="5">Y tẽedame tɩ yaa zaalem la Sebra yet woto: Wẽnd data ne raab kãsenga zʋg-sõng ning b sẽn pʋdg tõndã?</verse>
				<verse number="6">Yaa sẽn be yõod n yɩɩdã la b nong n kõtẽ, dẽ la Sebr sõng togdsda: «Wẽnd mongda b kũuna wilg-m-meng rãmba n yaool n kõta sulg-m-meng rãmba.»</verse>
				<verse number="7">Woto wã, sak-y Wẽnde la y tõdg Sʋtãana, t'a na zoe n menem.</verse>
				<verse number="8">Kolg-y Wẽnd tɩ bãmb me na yẽrg n kolg yãmba. Pek-y y nusi, yel-wẽn-maandba, pek-y y sũya, ka yɛs-b zĩ yɛng rãmba!</verse>
				<verse number="9">Ges-y y bʋkã, kelem-y kʋʋre, kɩt-y tɩ y laad lebg kũmkũm, tɩ nintãm deeg sũ-noog zĩiga.</verse>
				<verse number="10">Sulg-y mens Soaala taoore tɩ bãmb na roog yãmba.</verse>
				<verse number="11">Da wɩdi-y taab ye, m saam-biisi. Ned ninga sẽn wɩt-a a to, la a tagsd a soab wẽnga, yẽ soab wɩta Noorã la a tagsd Noora ne wẽnga. La fo sã n tasgd tɩ Noora yaa wẽnga, fo ka le ya Noora tũuda, fo lebga Noora sãbsda.</verse>
				<verse number="12">Ned ninga sẽn yiisa Noorã, yẽ soab n na kao bʋʋd Noora poorẽ. Yẽ soab n tõe n yiis bɩ a paalg bʋʋdo. Ka tõnd n na n kao taab bʋʋd ye.</verse>
				<verse number="13">Yãmb la m tat marsã, arzɛk rãmba. Y yetame: «Dũnna bɩ beoogo d na n taa Bõnd tẽnga, d na n zĩnda be yʋʋmda tõre, d na n maana leobgo n paam ligdi.»</verse>
				<verse number="14">Yãmb yaool n ka mi y vɩɩma sẽn na yɩ a soab beoog ye. Yãmb yaa waolg sẽn dukd yĩngr bilf bala n pa na n zɛ loogr ye.</verse>
				<verse number="15">Yãmb kisa y yeelẽ: «Wẽnd sã n sõnge d na vɩɩnde, d na maan woto la woto.»</verse>
				<verse number="16">La ade y basa rẽ goama n zĩi n tãoosd daoodo! Kato, wakr a woto buud fãa yaa wẽnga!</verse>
				<verse number="17">Ned ninga sẽn mi a neer maanego n ka maandẽ, a soab maanda yel-wẽnde.</verse>
			</chapter>
			<chapter number="5">
				<verse number="1">Rakãagba, m le wata yãmba! Sɩng-y wiisgu la kũm-y tɩ yell n na n pak yã.</verse>
				<verse number="2">Y arzɛka põogame; y futã, zũnzuy wã zurb-b lame.</verse>
				<verse number="3">Y sãnema la y wanzurfa zoe n kẽe tẽngempiisem: ka tẽngempiisma n na n gom n sõng yãmb ye. Yẽ n na n wa rɩ y nemsã. Ad-y yaa bugum ra-giis la y tigsd n gũud beoog raara yĩnga.</verse>
				<verse number="4">Kelg-y rãamde: neb la yãmb dɩk yã tɩb wa tigs y koodo la y maana zãmbo n pa yao-b ye; ad-y yaa bãmb n kelemde la b kɛlenga sãag n lʋɩ Pãng Soaba tʋbrẽ.</verse>
				<verse number="5">«M yĩnga kõn yãe toogo, a na tɩg faongo» n yɩ yãmb vɩɩma tẽng zugu la y sɩd rɩ-la y pãngẽ, n nob wa rũng sẽn nobe, n gũud koos naaba.</verse>
				<verse number="6">Y sakame meng n paalg nin-sõng bʋʋdo la y kʋ-a lame t'a ka be pãng ye.</verse>
				<verse number="7">M saam-biisi, tõog-y meng n ta Soaala waoongo; Ges-y ka-koaada, a gũuda a tʋʋmda yõodo, n tẽed tɩ sa-koom na rʋʋg sig-noy n ta sẽooga tɛka.</verse>
				<verse number="8">Yãmb me yɩ tõog-m-meng rãmba la keng-y y sũya tɩ Soaala Waoong taame.</verse>
				<verse number="9">Da guglem-y ne taab ye, woto b kõn tags-y ne wẽng ye.</verse>
				<verse number="10">M saam-biisi, togs-y bãngdbã la ges-y-ba wa neb sẽn sak toogo, neb sẽn maan sũ-keelem Wẽnd yĩnga.</verse>
				<verse number="11">Ade tõnd meng pẽgda neb niyns sẽn ka basd-b sũ-keelem. Y pa wʋm a Zoob sũ-keelma kibare, y pa bãng Soaala sẽn da rat n puk bũmb ninga? Soaala yaa nimbãan-zoeta, Soaala kũmda b neba.</verse>
				<verse number="12">M saam-biisi, da wɩng-y ne wẽeneg ye. Da wẽen-y ne saaga, bɩ ne tẽnga bɩ ne bũmb a to ye. Y sã n tog n leok tɩ N-yẽe bɩ y yet tɩ N-yẽe! Sã n ya Ayoo, bɩ y yet tɩ Ayoo! Woto b kõn kẽes-y bʋʋd ye.</verse>
				<verse number="13">Ned sã n namsd yãmb sʋka bɩ a soab pʋʋse. Ned sã n kɩdemnẽ bɩ a pʋd yɩɩle. Ned sã n pa keeme,</verse>
				<verse number="14">bɩ a kɩt tɩ b bool Tigeng nin-kẽemsã tɩ b yals a zug n pʋʋs a yĩnga la b zɛɛ kaam, Soaala yʋʋr yĩnga.</verse>
				<verse number="15">Pʋʋsga sẽn maan ne tẽebã na n fãaga bãadã. Soaala na kɩt t'a tɩlge; a sã n maana yel-wẽnde, a na paam sugri.</verse>
				<verse number="16">Wilg-y taab y beegre fãa. Pʋʋs-y n kõ taaba tɩ y fãa paam sãoogre. Nin-sõng sã n yõk sɛɛga, wa a sẽn tõe tɛka, a tara pãnga.</verse>
				<verse number="17">A Eli da yaa ninsaal wa tõndo la a pʋʋsa ne tẽebo tɩ saag ra ni ye. La saaga ka tol n tosg tẽnga yʋʋm a tã la kiis a yoob ye.</verse>
				<verse number="18">A sẽn leb n pʋʋse, sa-koom dʋʋgame la tẽnga woma a biisi.</verse>
				<verse number="19">Ned sã n bʋdge n bas sɩd sore tɩ neda to le tall-a n wa,</verse>
				<verse number="20">yẽ soab bãnge t'a fãaga a sɩɩga kũum nugẽ la a na paam a yel-wẽn ka tɛk sugri.</verse>
			</chapter>
		</book>
		<book number="60">
			<chapter number="1">
				<verse number="1">Maam a Piyɛr, a Zezi Krista tʋʋm-tʋmda, n pʋʋsd Wẽnd kom-nongds sẽn vɩ-b wa sãamba la pa-weto: Põ, Galasi, Kapados, Azi la Bitini tẽnse.</verse>
				<verse number="2">Yaa Wẽnd Ba sẽn mi fãa wã n tũus yãmb al daar woko, t'a Vʋʋsem Sõng pids-y ne b kũuni, tɩ y na n pʋg a Zezi Krista la y sak tɩ b mes-y ne b meng zɩɩm. Bɩ Wẽnd nimbãan-zoeere la b laafi sig y zug zembala!</verse>
				<verse number="3">Soaala Zezi Krista Ba paam pẽgre! B nimbãan-zoeer n waooge tɩ b le kõ-d vɩm paalga, ne a Zezi Krista sẽn vʋʋg kɩɩms sʋka. Bãmb yĩng la y vɩ la y saagdẽ,</verse>
				<verse number="4">tɩ y na paam n dɩ b yõod sẽn kõn sɛ, sẽn kõn wooge menga, b sẽn bĩng yãmb b arzãnẽ.</verse>
				<verse number="5">Ad-y y tẽeba yĩnga, Wẽnd ne b pãnga segla y yĩnga fãagr sẽn na n puk a meng a toore yaoolem daarã.</verse>
				<verse number="6">Dẽ n kɩt tɩ yãmb kɩdemd sũ-noog marsã, ba y mi tɩ togame tɩ y kell n namse.</verse>
				<verse number="7">Y miime tɩ Wẽnd sã n mak yãmb ne namsgo, y tẽeba sẽn be yõodo n yɩɩd sãnem sẽn kalem dẽgdo tɩ b losda boaagẽ, y tẽeba na wa ne yãmb pẽgre la y zu-zẽkre Krista a Zezi waoong raare.</verse>
				<verse number="8">Bãmb la yãmb zɩ n yãe la y yaool n nongẽ, bãmb la y nif nan ka teege la y tẽeba kɩtame tɩ y zoe n kɩdemd y pẽgra sũ-noogo la y langdẽ.</verse>
				<verse number="9">Y miime tɩ y kõn kong y sẽn tẽedã: y sɩɩsa fãagrã ye.</verse>
				<verse number="10">Fãagr kãng poorẽ, bãngdba yõka vɛɛsgo la baoobo, bãngdb niyns sẽn gom Wẽnd sẽn bĩng-y kũun ninga yelle.</verse>
				<verse number="11">B baoome n na n bãng yaa wakat bʋgo la bõe taki la Krista Vʋʋsma b sẽn paama ra zoe n neẽ, bãmb sẽn waa n gomd Krista namsgã la pẽgr ning sẽn na n pʋgã.</verse>
				<verse number="12">Bãngdba bãngame tɩ ra ka bãmb yĩng la b ra gomd ye, b ra gomda yãmb yĩnga. Sɩd yaa ne yãmb la sẽn moond-b Koe-nooga gomda. B gomd-y-la ne a Vʋʋsem Sõng b sẽn zĩnd yĩngr n tool yãmbã; b gomdame al t'a yamleoog tar malɛgsa menga.</verse>
				<verse number="13">Dɩlla, nek-y y yam la yõk-y y mense. Maan-y saagre ne kũun ning sẽn na n sig y zutu ne Krista a Zezi Waoongo.</verse>
				<verse number="14">Wa kamb sẽn mi sakre, lak-y y yam ne pĩnd tʋls wẽns sẽn da be y sũurẽ, y sẽn waa n da ket likĩ.</verse>
				<verse number="15">La wala sẽn bool-a yãmbã sẽn ya Sõmblem naaba, y me yɩ sõma, y manesem fãa pʋgẽ,</verse>
				<verse number="16">tɩ yaa woto la b gʋlsyã: Yɩ-y sõma tɩ mam menga yaa sõngo.</verse>
				<verse number="17">Yãmb sã n boond tɩ y Ba, Wẽnd ninga sẽn ka bakd-a ninsaal ne a to, sẽn get-a ned kam fãa yel-manesem n na n kao bʋʋdo, bɩ y tall y meng ne rabeem, vɩɩm kãnga pʋgẽ t'a yaa pa-weer vɩɩm.</verse>
				<verse number="18">Bãng-y tɩ ka ne bõn-sãamdem, sãnem bɩ wanzurfu, la y paam n tɩlg vɩɩm yaalg ning y yaab rãmba sẽn kõ yãmba ye.</verse>
				<verse number="19">Yɩɩ ne zɩɩm sẽn tar yõodo, wa pe-bil sẽn ka tara toorẽ yelle, sẽn ka tar bãnd ba bilfu zɩɩm: yɩɩ ne a Zezi Krista zɩɩm.</verse>
				<verse number="20">Wẽnd n welg-b toore tɩ dũni nan ka naan ye, n yaool n puk-b marsã yãmb yĩnga.</verse>
				<verse number="21">Yaa ne Krista pãnga la yãmb tẽed Wẽnd sẽn vʋʋg b kɩɩms sʋka n kõ-b pẽgre; woto y tẽeb la y saagr bee Wẽnnaam b ye nugẽ bala.</verse>
				<verse number="22">Yãmb sẽn deeg sɩdã, yaa yãmb sɩɩs n paam sõmblem tɩ y na n nong taaba wala ba-biis bala; dɩlla bɩ y ra vʋʋs ye la nong-y taaba ne pʋ-peelem zãnga.</verse>
				<verse number="23">Sẽn le roga yãmbã ka ninsaal yĩng sẽn mi kũuma ye, yaa Wẽnd ne b gomd pãnga: bãmb n ka mi kũum, bãmb n tar vɩɩm sẽn kõn sɛ.</verse>
				<verse number="24">Ad-y yĩng neong yaa wa moogo: a neerma yaa wa puugu; moog kʋɩtame t'a puuda me sʋʋgdẽ.</verse>
				<verse number="25">Sã n ya Wẽnd Gomde, a bee daar fãa. Wẽnd Gomda la Koe-noog ning b sẽn taas yãmbã.</verse>
			</chapter>
			<chapter number="2">
				<verse number="1">Woob-y pʋ-toog buud fãa ne zirẽ-beedo, zãmbo, sũ-kiiri, la tẽn-kãnem.</verse>
				<verse number="2">Tʋlg-y Wẽnd Gomdã wala kom-peelse sẽn tʋl bĩs-naare sẽn ka pul koom; yẽ n tõe n bɩɩs y yaoko tɩ y tʋm y fãagra tʋʋma.</verse>
				<verse number="3">La rẽ me yaa y sã n deng n lemba Soaala kũuna n mi tɩ bãmb n noom n yɩɩd fãa.</verse>
				<verse number="4">Bɩ y yẽrg n kolg bãmba tɩ bãmb la kugr vɩɩga ninsaalb sẽn daag n bas kɛɛnga tɩ Wẽnd yaool n yãk-a wa kugr sẽn tar neerem.</verse>
				<verse number="5">Yãmb me, yɩɩ-y wa kug vɩɩse la sak-y tɩ b rɩk yãmb n me Wẽnnaam doogo, tɩ b sɩng maan-kʋʋr sõng tʋʋmd a pʋgẽ n kõt Wẽnd maand sẽn ka tẽng zug rẽnna, la sẽn tat b yam, a Zezi Krista maasem yĩnga.</verse>
				<verse number="6">Ad-b sẽn gʋlse: Yaa Siõ tãng zug la m vigĩnd kuga ma, kugr m sẽn tũusi, kugr sẽn be neere la ned ninga fãa sẽn na n teeg kugr kãnga kõn yãe yãnd ye.</verse>
				<verse number="7">Yãmb tẽedba yĩnga a na wa ne y pẽgre; sã ya kɩɩsdbã, b bãng tɩ kugr ninga metba sẽn bas kɛɛngã, yẽ n lebg kuga ma,</verse>
				<verse number="8">a lebga lakr kugri, lak-n-lʋɩ pĩiga. Kɩɩsdba lakd-a lame tɩ b pa tẽ Gomda ye, la lakra la bãmb me pʋɩɩre.</verse>
				<verse number="9">La yãmba, yãmb yaa buud Wẽnd sẽn welg tore, buud sẽn paam maan-kʋʋr naam, buud sõngo Wẽnd sẽn tũus n na n kils Ned ninga sẽn yisa yãmb likĩ n kẽes-y vẽenem sẽn ka taar pʋgẽ.</verse>
				<verse number="10">Y buuda da ka buud ye la ad-y y sen lebg Wẽnd buud sõng marsã! Yãmb da ka paamd tɩ b kũm y nimbãaneg ye la ad-b sẽn zoe y nimbãanega marsã.</verse>
				<verse number="11">M sẽn nong b rãmb wa fãa fãa, maam n yõkd y sɛɛga, y sẽn ya sãamba la so-toagdba yĩnga, tɩ y zãag y mens ne y yĩnga tʋls wẽns sẽn sogd maoor ne y sɩɩgã.</verse>
				<verse number="12">Tall-y y mens neer bu-zẽmba sʋka tɩ ba b sã n wɩt yãmb wa nin-wẽnse, bɩ b yãend y tʋʋm-sõma. Rẽ n na n sõng ba tɩ b wa pẽg Wẽnnaam b waoonga raare.</verse>
				<verse number="13">Soaala yĩnga bɩ y sak tẽng zug naama ne a siglsã: sak-y dĩma sẽn ya fãa soaala,</verse>
				<verse number="14">sak-y b kombɛɛmba; b tʋʋmd yaa b sɩbg sẽn maand-b wẽnga la b pẽg sẽn maand-b neere.</verse>
				<verse number="15">Ad-y yaa Wẽnd n dat tɩ y maan neer woto, n pag gãeemsa la zɩtba noore.</verse>
				<verse number="16">Woto wã tʋm-y burkĩndlem tʋʋma. Da lʋɩɩs-y burkĩndlema taoore n dɩk menesg sor ye, yɩɩ-y Wẽnd tũudb bala.</verse>
				<verse number="17">Waoog-y neb fãa, nong-y y saam-biisi, zoe-y Wẽnde, la waoog-y dĩma.</verse>
				<verse number="18">Yãmba, zak kamba, sak-y y zu-soaben-dãmb ne rabeem menga, b tar bʋgsem, b yaa naana bɩ toose.</verse>
				<verse number="19">Ad-y yaa Wẽnd kũun la f paamyã, f sã n sak Wẽnd waoogr yĩnga n nams f sẽn ka tog n namse.</verse>
				<verse number="20">Bõe n sek pẽgre, f sã deeg toog sẽn ya f beegr sɩbgre? Sã n yaa y tʋʋm sõma yĩnga la y sakd namsgo, ad-y rẽ n be yõod Wẽnnaam nengẽ.</verse>
				<verse number="21">Mik b bool yãmb tɩ y wa namse; Krista me namsa y yĩnga n kõ y togs-n-taar n dat tɩ y pʋg bãmba.</verse>
				<verse number="22">La bãmb yaool n zɩ n maan wẽng ye — zirẽ-beed zɩ n yi b noorẽ abada.</verse>
				<verse number="23">B tʋʋs-b lame la b ka tʋʋs n lebs ye, b yãee toogo la b basa rẽ fãa ne ned ninga sẽn kaooda bʋʋd sɩda.</verse>
				<verse number="24">Pika zugu b meng tʋka d yel-wẽna, sẽn na n yɩlẽ tɩ tõnd me wa lebg bõn-kɩɩmse ne yel-wẽnd maanego la bõn-vɩɩse ne sõmblem baoobo. Bãmb sãmpogrã n wa ne yãmb sãoogre.</verse>
				<verse number="25">Yãmb da yaa wa pe-yãans sẽn kẽ weoogo la marsã y le leba y pe-kɩɩma la y sɩɩsa gũud nengẽ.</verse>
			</chapter>
			<chapter number="3">
				<verse number="1">Yãmb me, pagba, sak-y y sɩdb-rãmba. Sɩdb-rãmba kẽer pa rat n deeg Koe-nooga ye la b pagba vɩɩm sõngã n na n tak-ba tɩ pa tũ ne b noor gomd ye.</verse>
				<verse number="2">Rẽ yaa b sã n ne tɩ y zãaga y mense ne yoob n tog ne waoogre.</verse>
				<verse number="3">Bɩ y faongã ra yɩ faong sẽn ne yɩng ye, faong sẽn baood ne zoobd pãnengo, sãnem teedo la fʋ-neeb ye.</verse>
				<verse number="4">Faongã tog n yɩɩ pʋgẽ faongo: yaa sũur sẽn ka sak wẽnga, n tar bʋgsem, n ka mi fudgr ye. Dẽ n be neer Wẽnd nifẽ.</verse>
				<verse number="5">Ya woto la pĩnd pʋg-sõma wã sẽn da tẽed-b Wẽndã ra baood b faong la b sakd b sɩdb-rãmba.</verse>
				<verse number="6">Woto la a Sara ra sakd a Abraam la a boond-a t'a zu-soaba. Yãmb me lebga yẽ kamba yãmb sã n baood neere n zĩ wɩsa n pa yɛɛsd bũmb ba a ye.</verse>
				<verse number="7">Sã n ya yãmba, sɩdb rãmba, zĩnd-y ne y pagba ne wʋm taab yam, wa ne zĩnd-n-taaga sẽn ka tar pãng wʋsg ye. Kõ y pagã a waoogr pʋɩɩre, wa neb sẽn naag taab n dɩt beoog vɩɩma yõodo. Woto bũmb kõn sãam yãmb pʋʋsg ye.</verse>
				<verse number="8">M sẽn kot bũmb zãnga, yaa y fãa yɩ yam yɛnga, ne taab kũmbu, ne taab nonglem, ne taab nimbãan-zoeere la ne yam-sulgri,</verse>
				<verse number="9">n ka lebsd wẽnga, n ka lebsd tʋʋr lɛ-lɛ. Yãmb yee n kãab noogo la y ra kãab beed ye, tɩ b welg-y la toore, sẽn na n yɩlẽ tɩ y wa rɩ pʋlemd nooga yõodo.</verse>
				<verse number="10">Sɩd me ned ninga sẽn baooda a yõore la a rat vɩɩm noogo, bɩ a paam-a, a yõk a zelemde la a vẽ ne goam wẽna la zirẽ-beedo.</verse>
				<verse number="11">A zãaga meng ne wẽnga la a maan neere, n bao laafi la a wɩng n wa paam-a.</verse>
				<verse number="12">Soaala neng togla nin-sõma la b tʋb kelgda b pʋʋsgo. Soaala nini yaool n gẽenda sẽn maand-b wẽnga.</verse>
				<verse number="13">Yell bʋg n tõe n pak yãmba, yãmb sã n baood neer ne y sũur fãa?</verse>
				<verse number="14">Ad-y y zug yaa noogo y sã n pʋs n namsdẽ y sõmblema na paas yĩnga; dɩlla da zoe-y rabeem ye la y ra bas tɩ sũur kiuus ye.</verse>
				<verse number="15">Y sẽn tog n maane, yaa waoogd Soaala, Wẽnd Nedã, y sũurẽ la rẽ tɩ y bob n yɛsame n na leok sẽn na n soka yãmbã: bõe saagr la y zĩi n saagdẽ?</verse>
				<verse number="16">Leok-y ne sũ-bʋgsem la waoog taab yam, wa neb sẽn mi tɩ b sũur ka kiuusd ye. Woto b sẽn wɩt yãmb bũmb ning poorẽ wã na n lɛɛg n pids ne yãnde neb niyns fãa sẽn sãbsd y vɩɩm sõngã, Krista tũudma pʋgẽ.</verse>
				<verse number="17">Maan neer tɩ b nams fo, Wẽnd sã n data, n são maan wẽnga n paam yĩn-maasem.</verse>
				<verse number="18">Krista meng kii vugri, yel-wẽna yĩnga. Sẽn ka tar-a yelle kii yell maandb yĩnga, sẽn na n yɩlẽ n tall-do n taas Wẽnde. B yĩngẽ wã la b lebg-bõn kɩɩnga, b sɩɩgẽ wã b kell n yɩɩ bõn vɩɩga.</verse>
				<verse number="19">B sɩɩgã n tol n taas Koe-noogã neb niyns sẽn da pag roogo.</verse>
				<verse number="20">Bãmb dãmb n zãgs tẽeb pĩnda, Wẽnd sũ-maasma wakato, a Nowe sẽn waa n kaad a koglga wakato, tɩ yaa koglg kãng pʋga la neb sẽn paoode, neb a nii bala, paam n dʋʋg kooma n põse.</verse>
				<verse number="21">Dẽ me n makd sooba sẽn fãagd yãmb me marsã. Ka yĩnga rẽgd la a pekd ye, a kɩtame tɩ ned kam fãa rɩk a menga n ko Wẽnd ne pʋ-peelem, A Zezi Krista sẽn vʋʋga yĩnga.</verse>
				<verse number="22">Bãmb n dʋ arzãna n zĩ b Ba rɩtgo la rẽ tɩ b reng n tõoga yĩngr Sõgen-kambã, yĩngr Kãsem-dãmbã, la Pãn-dãmba fãa.</verse>
			</chapter>
			<chapter number="4">
				<verse number="1">Dɩlla Krista sẽn yãend toog woto, b yĩngẽ, bɩ tagsg kãnga wa kõ-y raoodo. Ned ninga sẽn yãenda toog a yĩngẽ, yẽ soab laka a meng ne yel-wẽnde;</verse>
				<verse number="2">n na n vɩɩnd tẽng zug vɩɩma marsã, wala Wẽnd sẽn date; ka na n le yɩ wa zʋg wẽnga sẽn dat ye.</verse>
				<verse number="3">Y sẽn yik pĩnd n tũ bu-zẽmba raabã, ka sek-y sɩda? Yãmb saka b yoobo, b yel-yoodo, b rã-tɩgre, b rɩ-bɛda, b yũud n pa roogdẽ, b bõn-naands waoog yoodo.</verse>
				<verse number="4">Ad-y yãmb sẽn pa le naag bãmba n dʋʋg kʋɩl ning sẽn na n dɩ-bã, b pa wʋmd a võor ye. Dẽ la b yik n tar yãmb paoogre marsã.</verse>
				<verse number="5">Mik rẽ fãa na n waa Bʋ-kaood yɛnga taoore, sẽn vɩ-b la sẽn ki-b Bʋ-kaoodã.</verse>
				<verse number="6">Ad-y yaa rẽnd yĩnga la kɩɩm-kulga meng paam tɩ b moon Koe-noogã, woto ninsaalb sẽn paalg b rãmb bʋʋd tẽng zugã tõog n paama yĩngr vɩɩma Wẽnd nengẽ.</verse>
				<verse number="7">Ad-y Dũni wã yikr kolgame; bɩ y yɩ neb sẽn tar gũusgu la y yõk y menga n tõog n pʋʋse.</verse>
				<verse number="8">Bũmb zãnga tall-y taab nonglem tɩ nonglem luta yel-wẽna.</verse>
				<verse number="9">Maan-y taab gãag-sobẽndo sẽn ka naag ne yẽgeng ye.</verse>
				<verse number="10">Bɩ ned kam fãa yik n sõnga taaba wala a sẽn paam tɛka, wala y lebga Wẽnd kũun ka tɛka pʋɩtb-a.</verse>
				<verse number="11">Ned sã n gomd bɩ a gom wa Wẽnd sẽn gomde. A sã n deeg taab sõngr tʋʋmde, a sõng wala Wẽnd n kõta noore. Woto bũmb fãa pʋgẽ Wẽnd na paam pẽgre, Krista a Zezi maasmẽ. Bãmb n so naam la ziir sẽn ka sɩng la sẽn kõn zĩnd sɛɛbo. Ami!</verse>
				<verse number="12">M kom-sõma, da yɛɛs-y bugum ninga sẽn wulumd yãmb sʋka wa bõn-lingdem ye tɩ yaa Wẽnd n dat n fɛɛs yãmba.</verse>
				<verse number="13">Y sã n naag Krista n namsdẽ bɩ y noog y sũuri tɩ b ziira pukr daare y na naag n lang la y kɩdem sũ-noogo.</verse>
				<verse number="14">Sã n ya Krista yʋʋr yĩng la b yaand yãmba, yãmb zug yaa noogo. Ad-y yaa Wẽnd Vʋʋsem ne b zɩiri, Wẽnd Vʋʋsem n sig yãmba.</verse>
				<verse number="15">Bɩ yãmb ned ba a ye ra wa namse, a sẽn ya nin-kʋʋd, bɩ wagdr, bɩ tẽn-wãad, bɩ tẽn-kãn neda yĩng lɛ-lɛ!</verse>
				<verse number="16">A sã n namsdẽ bɩ yɩ a sẽn tũud Krista yĩnga; a ra zoe yãnd ye la a pẽg Wẽnd tɩ b Yʋʋr n lebg yẽ me rẽnna.</verse>
				<verse number="17">Ad-y wakata taame tɩ bʋʋda na n sɩnge ne Wẽnnaam meng zaka neba; la sã n ya ne tõnd la bʋʋda na n sɩnge, sẽn tõdg b Wẽnnaam Koɛɛga reegrã, bãmb dãmb baasg na n yɩɩ wãna?</verse>
				<verse number="18">Nin-sõng paam n põs sã n ka naana, nin-wẽng la yel-wẽn-maand na n kẽe yɛ?</verse>
				<verse number="19">Dẽn yĩnga bɩ Wẽnd sẽn tʋlg b rãmb ne namsgo dɩk b mens n bas ne b Naanda la Sɩd Soaba la b wɩng ne neer maanego.</verse>
			</chapter>
			<chapter number="5">
				<verse number="1">Ad-m koɛɛg marsã ne karen-saam-dãmba, sẽn be tõnd sʋka; mam meng yaa kãsem-soab wa bãmba la m yɩɩ Krista namsga fãa kaset soaba dẽ la m mi tɩ m na n paama bãmb pẽgre, a pukra raare.</verse>
				<verse number="2">M kotame tɩ y yɩ bãgr ninga Wẽnd sẽn gũnug yãmba pe-kɩɩmba. Gu-y piisã la ra yɩ rok-m-zug tʋʋmd ye, a yɩ yamleoog tʋʋmde wa Wẽnd sẽn date. Da yɩ rolb yooda yĩng ye, a yɩ taab sõngr yamleoog bala.</verse>
				<verse number="3">Da bao-y n dɩ naam neb zug ye. Bao-y bala n yɩ taoor dãmba sẽn wilgd piisa so-sõngo.</verse>
				<verse number="4">Wotoone, Pe-kɩɩm sõma naaba pukr daare y na reeg y pẽgr sẽn kõn sɛ pugla.</verse>
				<verse number="5">Woto me yãmba, kom-bɩɩba, reeg-y kãsem-dãmba goama; yɩ-y sulg-m-meng rãmba y taab taoore. Ad-y Wẽnd mongda wilg-m-meng rãmba n kõt yam-sulgr dãmba.</verse>
				<verse number="6">Dɩlla bɩ y sulg y mens Wẽnnaam taoore tɩ b tõog n zẽk yãmba, b raara sã n ta.</verse>
				<verse number="7">Bas-y y zu-loeesa fãa ne bãmba tɩ bãmb meng n na n ges y yelle.</verse>
				<verse number="8">Yɩ-y neb sẽn tõe b mense la maan-y gũusgu tɩ yãmb bɛyã, Sʋtãana, gilgdame n yãbd wa gɩgemde n baood a sẽn na n dɩ a soaba.</verse>
				<verse number="9">Tõdg-y Sʋtãana zãnga la y tall y tẽeb kẽnkẽ, n mi tɩ yaa namsg a woto buudu bala la saam-biisa namsd zĩig zãnga.</verse>
				<verse number="10">Y sã n paam n nams bilfu, ad-y Wẽnd sẽn ya kũuna fãa kõatã la bãmb n bool yãmb tɩ y wa rɩ vɩɩm sẽn kõn sɛ yõodo ne Krista a Zezi, Bãmb meng b toore n na n le yals yãmb y nao zutu la b kõ-y keelem la pãnga tɩ b mak y mimsg n konge.</verse>
				<verse number="11">B soog pãng la ziir daar fãa. Ami!</verse>
				<verse number="12">M kɩtame t'a Silvẽ gʋls-y sebr bil kãngã. Yẽ la m get wala m saam-biiga sẽn ka tol n bak ne m ye. M sagend-y lame la m wilgd-y lame tɩ kũun ning y sẽn paama, yẽ la Wẽnd kũun menga la tall-y kũun a woto buud neere.</verse>
				<verse number="13">Babilon Tigenga Wẽnd sẽn tũusi wala b sẽn tũus yãmbã tɩ b pʋʋs yãmba.</verse>
				<verse number="14">Pʋʋs-y taab ne saam-biis sẽn nong taab pʋʋsgo. Laafi zĩnd ne y fãa sẽn vɩ Krista maasmẽ!</verse>
			</chapter>
		</book>
		<book number="61">
			<chapter number="1">
				<verse number="1">A Zezi Krista sõgne la b tʋʋm-tʋmda, maam a Simo Piyɛr, n pʋʋsde. M pʋʋsda neb niyns fãa sẽn paam-b tɩ d Wẽnnaam la d Fãagd a Zezi Krista ko-b tẽeb sẽn be yõodo wala tõnd dẽnna.</verse>
				<verse number="2">Soaal a Zezi Krista bãngrã sudg-y bark la laafi zembala.</verse>
				<verse number="3">Wẽnd ne b pãnga kõo tõnd vɩɩnd-ne-bãmb la waoog-bãmb yamleoogo. B puka tõndo Ned ninga sẽn boola tõndo ne b pãng la b ziiri.</verse>
				<verse number="4">B kãaba tõnd kãab noodo la kãab bɛda: b kãab-d la b wẽndlema pʋɩɩre. La woto wã b zãaga tõnd ne dũni wã rẽgd la a tʋls wẽnse.</verse>
				<verse number="5">Rẽ me yĩng la y tog n modge tɩ y tẽeba naag ne vɩɩm sõngo, tɩ vɩɩm sõng naag ne bãngre,</verse>
				<verse number="6">tɩ bãngr naag ne tõog-m-menga, tɩ tõog-m-meng naag ne beoog beoog fãa modgre, tɩ modgra naag ne Wẽnd waoogre,</verse>
				<verse number="7">tɩ Wẽnd waoogr naag ne saam-biis nonglem, tɩ saam-biis nonglem naag ne Adem biig fãa nonglem.</verse>
				<verse number="8">Ade, dẽ fãa sã n beẽ, dẽ fãa sã n pida zãnga, y kõn zĩi n pa tʋmnẽ ye, n pa womd biisi sẽn ya tõnd Soaala a Zezi Krista bãngra ye.</verse>
				<verse number="9">Ned ning sẽn ka paama kũun kãensa lebgda zoanga, ned sẽn pa ne yɩɩga; sẽn yĩmd t'a paama a pĩnd dẽgda pekre.</verse>
				<verse number="10">Bɩ y le wɩng n paase, m saam-biisi, n kɩ yẽgna Wẽnd sẽn bool-y la b welg-y toora maasmẽ. Sã n ya woto rabeem ka be ne y raar a ye ye lʋɩɩs ye.</verse>
				<verse number="11">Yaa woto la b na n pids b kũuna zãnga n kẽes yãmb d Soaala la d Fãagd a Zezi Krista rĩung sẽn ka be sɛɛba pʋgẽ.</verse>
				<verse number="12">Yaa rẽ yĩng la m na n kell n tẽeg-y yell kãnga daar fãa, ba m sã n mi tɩ y ka yĩmi. Modg-y n vigl y mens sɩd kãnga pʋgẽ.</verse>
				<verse number="13">Mam tẽedame tɩ m sẽn nan ket m tẽng zug zãnda maasmẽ, segdame tɩ m sõng-y ne yell kãnga tẽegre tɩ y ra wa suus ye.</verse>
				<verse number="14">Soaal a Zezi Krista n zoe n wilg-m tɩ m mii tɩ loog n bas m zãnda wakat yaoome.</verse>
				<verse number="15">Woto wã mam me na n wɩngame, tɩ m loogr poore, bɩ yell kãensa kell n pa y pʋtẽerẽ.</verse>
				<verse number="16">Sɩd me, tõnd sẽn wilg yãmb bũmb ninga fãa, Soaal a Zezi Krista sẽn na n wa ne pãng ningã, ad-y ka solem-bãna bɩ yelbũna la d tão-y ye, yaa d sẽn deng n yãend bãmb meng ziirã ne d nifu.</verse>
				<verse number="17">Yaa Wẽnnaam Ba n kõ-b naam la waoogre. Bãmb n yiis b pãng la b naam gomd kãnga: «Ad-y yaa mam Bi-nongre, ad-y m yam kẽe-a la zãnga.»</verse>
				<verse number="18">Koe kãngã, d wʋm-a lame; a ra yita yĩngri d sẽn waa n be ne bãmba tãnga zugu.</verse>
				<verse number="19">Pʋs n yaa rẽ yĩnga la d gãd bãngdba goma sõmb-sõmbo. Y maanda neere, y sã n mams-b wala fitil bugum sẽn wɩt zĩ-sobdo n gũud beoog vẽegre la tõd-beoog ãdg pukri.</verse>
				<verse number="20">Reng-y n bãng-y tɩ bãngr gomd sẽn be sebrẽ, ninsaal ka bee n tõe, a menga toore, n wilg-a võor ye.</verse>
				<verse number="21">Bãngr gomd ka yit ninsaal sũurẽ ye; sẽn gom b rãmba goma Wẽnd zĩigẽ la ne a Vʋʋsem Sõng vẽnegre.</verse>
			</chapter>
			<chapter number="2">
				<verse number="1">Neb n zĩndi buuda pʋga n yɩ zirẽ-be-bãngdba; la yãmb me sʋka zirẽ-be-neb n na n yik n yet tɩ b yaa karen-saam-dãmba; bãmb n na n wa ne welg yoodo; b na n basa Soaala sẽn fãag-bã la woto b ka na n kaoos n wã b mens ye.</verse>
				<verse number="2">Neb wʋsg na n kẽ-b lame n bʋdg moogo la b na n kɩtame tɩ sɩda sor sãame.</verse>
				<verse number="3">B sẽn dat tɩ b poorẽ yɩ yalengo, b na n yiisa goam noodo n belg yãmba, la bãng-y tɩ b bʋʋd zoe n kaoome la b wãab beoog zoe n vẽegame.</verse>
				<verse number="4">Wẽnd ka bas malɛgsa taale b yel-wẽnda poor ye. B pagb la namsg zĩigẽ la lik bog-zulungẽ tɩ b zĩ be n gũud Bʋʋda raare.</verse>
				<verse number="5">B ka bas tẽn-kʋdem wẽnnẽ dãmba taale, sã n ka neba nii, a Nowe sẽn paase, t'a Nowe n da wilgd-b tɩ b bas wẽnga. B kɩtame tɩ sa-kẽeng ni n sãam yel-maandba fãa.</verse>
				<verse number="6">B tʋlg n zãmsa yel-maandbã sẽn na n pʋga me, woto b kɩtame tɩ Sodom la Gomor tẽns rɩ bugum n sarem zãnga.</verse>
				<verse number="7">B fãaga nin-sõng a Lot t'a sũur da sãamda ne yoaadba manes wẽna;</verse>
				<verse number="8">— nin-sõnga Lot ra namsdame t'a sẽn da be bãmb sʋka, a ra neeme la a wʋmd b sẽn maand beoog beoog fãa —</verse>
				<verse number="9">Wẽnd maana boto n wilg tɩ b tõe n yolsa nin-sõma namsg buud fãa pʋgẽ n yaool n kees nin-wẽnsa n na n sɩbg-b Bʋʋda raare.</verse>
				<verse number="10">Sẽn na n paam-b sɩbgr n yɩɩda, yaa sẽn zĩb ne yoob tʋls wẽnse, sẽn tũud-b yĩnga raabo n sãbsd Ziira Naaba. Nin-wẽnsa tara wʋglem la tɩtaam; b pa zoet b na tʋʋs yĩngr dãmb mens ye.</verse>
				<verse number="11">Malɛgsa ne b sẽn yɩɩd-b ne pãng la tõogã, yaool n pa saagd n kãneg la b luk nin-bãmb bãong Soaala taoor ye.</verse>
				<verse number="12">Ad-y karen-saamb yooda wẽnda rũms sẽn ka tar yam tɩ b tɛk yaa yõk n kodg bala. Yaa bãmb n tʋʋsd-b sẽn ka mi la b me na n baasa baasg a woto buudu.</verse>
				<verse number="13">B wẽnema n wat ne b sɩbg wẽnga. Bãmb dãmb yaa m bao m sũ-noog tɩ wĩndg keta. Bãmb n dẽgem n sãam zãnga; b sũ-noog la b belg yãmba, n naagd yãmb n dɩt noodo.</verse>
				<verse number="14">B gesgo, bãng pʋg-yoodr gesgo; b sẽn pa tɩgd wẽngã, b kẽesda wẽng yamleoog sẽn pa tar-b pãnga sũurẽ; Wẽnd sẽn yãk b barkã, raab wagl bal n pid-ba!</verse>
				<verse number="15">B basa so tirg n kẽ weoog n menem wala a Balaam, a Bosor biiga, zãmb ligd yamleoog sẽn yõke.</verse>
				<verse number="16">Rẽ me n wa ne a kʋɩdgre, tɩ rũng sẽn ya mugtãa n yaag a noor n gom wa ninsaala n kiis bãngd kãng gãeemdo.</verse>
				<verse number="17">B sɩd yaa wa bul-kẽoodo, wa sob raoog sawadgo; b zĩig pida ne lik la lik bala.</verse>
				<verse number="18">Gom faad la b mi. Ne b tʋls wẽns la b yoob tʋʋma, b takda sẽn nan ka paam-b n zãag ne b pipi tudgrã.</verse>
				<verse number="19">B kãabda b taab soog-m-menga, la b mens balgame n zĩi ne wẽng yembdo. La sɩda bũmb sã n yɩɩd f ne pãnga, fo lebga bõn kãng yamba.</verse>
				<verse number="20">Neb sã n zoe n zãag ne zamaana rẽgdo, b sẽn bãng Soaala la Fãagd a Zezi Krista yĩnga la b lɛɛg n le lʋɩt a pʋgẽ, tɩ wẽnga le tõog-ba, ka bãmb yell n sãam n yɩɩd pĩnd sɩda?</verse>
				<verse number="21">B sã n da ka bãngẽ sõmblema sore n são b sẽn bãng la b baas n kɩɩs b sẽn taas-b no-sõng ningã.</verse>
				<verse number="22">Yaa woto la b yella lebg sɩda wa yelbũn kãnga: bãaga lɛɛg n vela a meng wʋbdo; bɩ wa b sẽn togs yɛsa: Kurkur yãanga, ka yãe n pek koom n lebd a begdẽ.</verse>
			</chapter>
			<chapter number="3">
				<verse number="1">Yãmb ne la, m kom-sõma, ka wã la sebr a yiib soaba m sẽn gʋls yã? La yiiba fãa pʋgẽ, m maoome n yalg y pʋtẽer la m kõ-y bãngr sõngo.</verse>
				<verse number="2">Tẽeg-y bãngdb sõma sẽn wilgi la noor ning Tʋʋm-tʋmdba sẽn kõ yãmba, tɩ yaa d Soaala la d Fãagda meng noore.</verse>
				<verse number="3">Bɩ y bãng tɩ yaoolem wakatã neb sẽn nong b taab laado, neb sẽn mi b tab yaalgo n na n tũ b zʋg wẽngã n la yãmba.</verse>
				<verse number="4">B na n saadame n maanẽ: «Ye! Soaala sẽn kãab tɩ b na n lɛɛg n waame wã bɛɛ? Yaab rãmba sẽn ki raar zãra, la fãa ket n yaa wa dũni wã sɩngrẽ.»</verse>
				<verse number="5">Ad-y b maanda wala b ka mi tɩ wakat n zĩndi tɩ Wẽnd gome tɩ saaga la tẽnga zĩndi; tɩ Wẽnd gome tɩ tẽnga sẽn da lis koomẽ wa n nug n yi;</verse>
				<verse number="6">tɩ Wẽnd gome tɩ koom dɩ wakat kãng dũniya.</verse>
				<verse number="7">Ad-y rũnna saagã la rũnna tẽngã, Wẽnd Gomd yɛnga bas-b la kɛɛnga, b bas-b-la bugum yĩnga, Bʋʋda raare la nin-wẽnsa wãab raare.</verse>
				<verse number="8">La bũmb n be, m kom-sõma tɩ y ka tog n yĩm ye: Soaala nengẽ daar a ye zema tusri la yʋʋm tusri me ka yɩɩd daar a ye ye.</verse>
				<verse number="9">Ad-y Soaala ka tadg b kãabga pidsgu, wala neb kẽer sẽn wɩt-ba n yet tɩ b pa yãgda ye. Yaa sũ-maasem la b maand ne yãmba, tɩ b sẽn datã ka ned ba a ye menengo, yaa b fãa paam vɩʋʋg n tuub b yel-wẽna.</verse>
				<verse number="10">Soaala daar yaool n na n tĩiga wa wagdre. Badaare yĩngr teeda fãa na n bõra zãnga, bõn-witi wã fãa na n yẽnegame la tẽnga ne a teeda fãa na n dɩɩ bugum kasi.</verse>
				<verse number="11">Bũmba fãa sẽn na n sʋʋgã, y zɩ marsã tɩ y tʋʋmd yaa vɩɩm sõngo la pʋʋsgo.</verse>
				<verse number="12">Yaa y segl n gũudĩ la y rabsd Soaala raare; baraare, saaga ne a bõn-yoodã na n wulumda ne bugum n sʋʋge, tɩ bõn-witsa fãa yẽneg n dʋʋge.</verse>
				<verse number="13">Ad-y yaa sa paalle la tẽn paalle la tõnd gũuda, wala b meng sẽn kãabe, la sõmblem n na n ti roog b pʋgẽ.</verse>
				<verse number="14">Woto wã, m kom-sõma, wɩng-y marsã ne y sũur fãa n yɩ sõma, la y rok yell buud fãa y zug tɩ b wa mik tɩ y sũur pida ne laafi.</verse>
				<verse number="15">Tags-y tɩ Soaala sũ-maasma ne yãmb yaa y sõngr yĩnga, wala d sam-biiga Pol me sẽn gʋls n togs-y ne yam ning Wẽnd sẽn kõ-a.</verse>
				<verse number="16">A sɩd wilgda rẽ ne sɛb niyns fãa a sẽn gʋls yãmbã. Zĩis kẽer meng wʋmb yaa toog tɩ zɩtba la yam yaals rãmb dat n lebg-b tulumdi — wa b sẽn nong n maan ne Sebr sõngo — la rẽ yaa b meng bõne la b baooda.</verse>
				<verse number="17">Sã n ya yãmba, m kom-sõma, y sẽn mi tiirã, bɩ y maan gũsgu. Da bas-y tɩ nin-yood wa tudg-y la b koms y pãng ye.</verse>
				<verse number="18">Yãmb wee n tar bɩʋʋng bal ne sõmblem la ne Krista a Zezi, d Soaala la d Fãagda bãngre. B pʋs n soog pẽgre, marsã n digd wakat sẽn kõn zĩnd sɛɛbo. Amina!</verse>
			</chapter>
		</book>
		<book number="62">
			<chapter number="1">
				<verse number="1">Yaa Gomd ning sẽn wata ne vɩɩma yell la d gʋlsd-y. Gomd kãng la sẽn dag n be-a al dũni sɩngrẽ, tõnd tʋbr wʋma b yelle, tɩ d nif yãend-ba, d paam n ges-b lame n tɩge, d nus sɩɩs-b lame,</verse>
				<verse number="2">— Vɩɩma sɩd pukame, tɩ d yãend-a la d kõt kaseto; Vɩɩm kãng ka be sɛɛb ye, tɩ d wat n na n wilg-a yãmba, a ra sɩng n bee ne Ba n yaool n wa lik a meng tõndo —</verse>
				<verse number="3">d sẽn yãend la d sẽn wʋme la d wilgd yãmba, tɩ yãmb me wa lagem ne tõndo. Tõnd sẽn lagem ne b rãmbã, yaa Wẽnnaam Ba la b Biig a Zezi Krista.</verse>
				<verse number="4">Yaa rẽ la d gʋlsd-y tɩ y sũ-nooga pid zãnga.</verse>
				<verse number="5">Ad-d sẽn wʋm b nengẽ n wat n na n wilg yã: Wẽnd yaa vẽenem, lik ka be b nengẽ ye.</verse>
				<verse number="6">Tõnd sã n kẽnd likẽ, n yaool n yet tɩ d lagma ne bãmba, d yagda zirẽ, d pa togsd sɩd ye.</verse>
				<verse number="7">La sã n yaa vẽenemẽ la tõnd kẽnda, b meng sẽn be vẽenemẽ wã, bãmb n lagemd tõnd ne taaba, la b Biiga Zezi zɩɩma n pekd tõnd yel-wẽnd buud fãa.</verse>
				<verse number="8">Tõnd sã n yeele: «D ka tar yel-wẽnd ye», d belgda d mense, sɩd ka be d pʋgẽ ye.</verse>
				<verse number="9">Tõnd sã n wilg d yel-wẽna, bãmb sẽn pidsd b kãabgo la b ya zemsg soaba, bãmb na n kõo d yel-wẽna sugri la b pek-do ne rẽgd buud fãa.</verse>
				<verse number="10">Tõnd sã n yeele: «D ka tar yel-wẽnd ye», tõnd kɩtdame tɩ b lebg zirẽ-be-neda la b Gomda ka na n pa ne d ye.</verse>
			</chapter>
			<chapter number="2">
				<verse number="1">M kom-bõonego, m gʋlsd-y la woto tɩ y zãag ne yel-wẽnde. La ned sã n wa maan yel-wẽnde, bɩ a tẽeg tɩ d tara Wɛɛmba d Ba sɛɛgẽ: nin-sõng a Zezi Krista.</verse>
				<verse number="2">Yaa b maoongã n dond d yel-wẽna samde, la ka tõnd dẽnna bal ye, yaa dũni wã fãa yel-wẽna.</verse>
				<verse number="3">Ad bũmb ning sẽn wilgd tõndo tɩ d mi-b lame: b noya reegre.</verse>
				<verse number="4">Ned ninga sẽn yeela: «M mi-b lame» n yaool n ka reegd b noya, yẽ soab yaa zirẽ-be-neda, la a soab ka tar sɩd a pʋgẽ ye.</verse>
				<verse number="5">Ned ninga sẽn deegda b Gomdã, yaa yẽ soab pʋgẽ la Wẽnd nonglma paam n pid zãnga. Yaa rẽ n na n kɩt tɩ d bãng tɩ d lagma ne Bãmba.</verse>
				<verse number="6">Ned ninga sẽn yet t'a lagma ne bãmba, yẽ soab tog n vɩɩnda bãmb meng vɩɩm.</verse>
				<verse number="7">M kom-nongdse, ka no-paalle la m kõt-y ye, yaa no-kʋdgo, no-kãng la y paam al sɩngrẽ. No-kãng yaa koɛɛg ning y sẽn wʋma.</verse>
				<verse number="8">La m baas n le paasdame tɩ yaa no-paalle la m kõt yãmba, — la rẽ yaa sɩd ne yãmba, la ne Krista — tɩ lik wɩlgdame tɩ vẽenema meng zoe n yãgda.</verse>
				<verse number="9">Sẽn gomd-a t'a bee vẽenemẽ n yaool n ket n kis a saam-biiga, ket n bee likẽ.</verse>
				<verse number="10">Sẽn nong-a a saam-biig paada vẽenemẽ la bũmb ka bee n na n tus-a n lub ye.</verse>
				<verse number="11">Sẽn kis-a a saam-biig bee likẽ, a kẽnda likẽ, a ka mi a sẽn dabdẽ ye tɩ lika kiisa a nina.</verse>
				<verse number="12">Yaa yãmb la m gʋlsda, m kamba, tɩ y paama y yel-wẽna sugr, bãmb yʋʋr yĩnga.</verse>
				<verse number="13">M gʋlsd-y lame, ba rãmba, tɩ y paam n bãnga sẽn be-a al sɩngrẽ. M gʋlsd-y lame, kom-bɩɩba, tɩ y tõoga wẽnema naaba.</verse>
				<verse number="14">M gʋlsd-y lame, kom-bõonego, tɩ y mii Ba. M gʋls-y lame, ba rãmba, tɩ y mii sẽn be-a al sɩngrẽ. M gʋls-y lame, kom-bɩɩba, tɩ y tara pãnga, tɩ Wẽnd Gomda be-la y pʋgẽ, la yãmb tõoga Wẽnema naaba.</verse>
				<verse number="15">Da nong-y dũnia bɩ sẽn be a pʋgẽ ye. Ned sã n nong dũnia, a ka le nong Ba ye.</verse>
				<verse number="16">Sẽn be dũnia pʋga, — sẽn noom yĩngã, nina sẽn ne n tʋlla, arzɛk ne a sẽn dogd a soaba: wilg-m-menga — rẽ fãa ka yit Ba wã nengẽ ye, b yita zamaana pʋga.</verse>
				<verse number="17">Zamaana yaool n loogdame, ne a tʋls wẽnsã, la ned ninga sẽn maanda Wẽnnaam yam, yẽ soab paada daar fãa.</verse>
				<verse number="18">M kom-bõonego, yaoolem wakata taame, y wʋmame tɩ Krista bɛ n na n wa, ad-y yaa bãmb wʋsg meng n zoe n wa, la rẽ n wilgd tɩ yaoolem wakata taame.</verse>
				<verse number="19">Bɛɛba yii tõnd sʋk waare, la b ka tõnd neb ye. B sã n dag n yaẽ tõnd neba, b naan n paẽ ne tõndo. Da tog n wa vẽnegame tɩ b ra pa tõnd neb ye.</verse>
				<verse number="20">Sã n ya yãmba, yãmb paamame tɩ Wẽnd Neda taag y kaam la y lebga neb sẽn pid ne bãngre.</verse>
				<verse number="21">M gʋls-y lame, la ka wala y ka mi sɩd ye, ya y sẽn mi-a wã yĩnga, yaa y sẽn mi tɩ zirẽ-beed ka yit sɩd pʋgẽ wã.</verse>
				<verse number="22">Zirẽ-be-neda la ãndã, sã n ka sẽn kɩɩsda t'a Zezi la Wẽnd Nedã? Ad-y Krista bɛ la yẽ soaba! A kɩɩsda Ba la Biiga.</verse>
				<verse number="23">Sẽn ka mi-a Biiga fãa ka Ba wã ned ye. Sẽn tẽed-a Biigã yẽ soab bee ne Ba.</verse>
				<verse number="24">Sã n ya yãmba, modg-y tɩ y sẽn wʋm bũmb ning sɩngrẽ wã ra yi yãmb pʋtẽerẽ ye. Zãmsg ning y sẽn paam sɩngrẽ wã sã n pa-y y pʋtẽerẽ, yãmb me na lagem ne Biig la Ba.</verse>
				<verse number="25">B sẽn kãab yãmb bũmb ninga la woto: vɩɩm sẽn kõn sɛ.</verse>
				<verse number="26">Yaa rẽ me la m tʋlg n gʋlsyã sẽn dat-b n tudg yãmbã poorẽ.</verse>
				<verse number="27">Sã n ya yãmba, y ket n taaga Wẽnd Neda kaam la y pa le tar zãmsg tʋʋmd ye. La b meng sẽn zãmsd yãmb bũmb fãa wã n dat sɩda la b kis zirẽ-beedã, pa-y ne-ba, wa b sẽn wilgã.</verse>
				<verse number="28">N ye! M kom-bõonego, pa-y ne bãmba woto b sã n wa lik b menga d kõn sãmb ye la yãnd kõn yõk-do, wala d paam n zãaga ne bãmba b Waoonga raar ye.</verse>
				<verse number="29">Y sã n deeg tɩ b yaa sõngo, bɩ y bãng tɩ ned ning fãa sẽn baood sõmblem yita bãmb nengẽ.</verse>
			</chapter>
			<chapter number="3">
				<verse number="1">Ges-y Ba sẽn wilg nonglem ning ne tõnd al tɩ d tõe n bool tɩ Wẽnnaam kamba, la d sɩd yaa Wẽnnaam kamba! Zamaana rãmb sã n ka mi tõndo, yaa b sẽn ka reng n bãng Krista.</verse>
				<verse number="2">M kom-nongdse, tõnd zoe n yaa Wẽnnaam kamba, yaa sẽn pʋgda bal la b nan ka wilg-du. D miime bala tɩ b Waoonga raare, d na n wẽnega bãmba, tɩ d na n yãend-b lame wa b sẽn ya-la.</verse>
				<verse number="3">Ned ning fãa sẽn teega bãmba, lebgda yɩlgemd wa Krista sẽn ya yɩlgemdã.</verse>
				<verse number="4">Sẽn maand-a yel-wẽnd maanda sẽn kisi, tɩ yaa maan sẽn kis la yel-wẽnde.</verse>
				<verse number="5">Y yaool n wʋmame tɩ b sẽn wa dũnia b waame n na n yẽes yel-wẽnde la bãmb meng ka maan yel-wẽnd ye.</verse>
				<verse number="6">Sẽn paada ne bãmb ka maand yel-wẽnd ye. Sẽn maanda yel-wẽnd ka yãend-b ye la a ka mi-b ye.</verse>
				<verse number="7">M kom-bõonego, da bas-y tɩ ned tudg-y ye. Sẽn maand-a neer yaa nin-sõngo wa Krista sẽn ya nin-sõngo.</verse>
				<verse number="8">Sẽn maand-a yel-wẽnde kẽe Sʋtãana tɩ Sʋtãan yaa yel-maand al sɩngrẽ. Yaa Sʋtãana tʋʋm yooda menesg yĩnga la Wẽnd Biiga wa yã.</verse>
				<verse number="9">Wẽnd sẽn dog a soab ka maand yel-wẽnde, tɩ yẽ soab tara b zʋgo; woto wã a ka tõe n maan wẽnga, Wẽnd sẽn dog-a wã yĩnga.</verse>
				<verse number="10">Ad bũmb ning sẽn bakd Wẽnnaam kamba la Sʋtãan kamba: sẽn ka maanda neere ka Wẽnd biig ye, wala sẽn kis-a a saam-biig me sẽn ka Wẽnd Biigã.</verse>
				<verse number="11">Ad koɛɛg ning y sẽn wʋm sɩngrẽ: d tog n nonga taaba.</verse>
				<verse number="12">D da saag n wẽneg a Kayẽ sẽn kẽ Wẽnema soab tãpẽ n kodg a yao wã ye. La a kodg-a la bõe yĩnga? Yaa a meng tʋʋm sẽn da ya tʋʋm yoodo, t'a yao wã rẽnd ya sõma.</verse>
				<verse number="13">Da yɛɛs-y ye, m saam-biisi, zamaana rãmb sã n kis-y ye.</verse>
				<verse number="14">Tõnd yẽ miime tɩ d yii kũumẽ n kẽ vɩɩmẽ, la rẽ yaa d sã n nong d saam-biisã.</verse>
				<verse number="15">Sẽn ka nong-a a saam-biig fãa yaa nin-kʋʋda; la y mi tɩ nin-kʋʋd ba a ye ka tar vɩɩm sẽn kõn sɛ ye.</verse>
				<verse number="16">Ad bũmb ning sẽn puk b nonglem: Bãmb dɩka b vɩɩm n kõ tõndo, la woto tõnd me tog n kõ d vɩɩm d saam-biisa yĩnga.</verse>
				<verse number="17">Ned sã n tar tẽng zug arzɛka n ne a saam-biig zu-loɛɛga la a maand wa a ka ne, Wẽnd nonglma yɩta a wãn n pa ne yẽ soaba?</verse>
				<verse number="18">M kom-bõonego, d nonglma ra yɩ bʋʋre la gom nood ye, nonglma yɩ sɩda, a tũ ne tʋʋmde.</verse>
				<verse number="19">Yaa rẽ n na wilg tɩ d bee sɩd pʋgẽ tɩ d sũur me gãe ne laafi,</verse>
				<verse number="20">ba d sũura sã da ratẽ lame n ning-d taale, tɩ Wẽnd yɩɩd-a lame, la b mii fãa.</verse>
				<verse number="21">M kom-nongdse, d sũur koɛɛg sã n ka ningd-d taale d zĩi ne sũ-keelem Wẽnd taoore.</verse>
				<verse number="22">D sẽn kos b bũmb ning fãa d paamd-a la bãmb nengẽ, d sẽn deegd b noe wã, la d maand sẽn tat b yama yĩnga.</verse>
				<verse number="23">B noora la woto: d tẽ b Biig a Zezi Krista yʋʋr yĩnga, la d nong taaba wala b sẽn zoe n togsã.</verse>
				<verse number="24">Sẽn deegda noor paada ne Wẽnd tɩ Wẽnd me paad ne a soaba; ad bũmb ning sẽn wilgd tõnd tɩ b bee ne do: yaa b Vʋʋsma b sẽn kõ tõndã.</verse>
			</chapter>
			<chapter number="4">
				<verse number="1">M kom-nongdse, maan-y gũusgu ne neb kẽere, bãng-y b yama sã n sɩd yaa Vʋʋsem Sõng rẽnna, la tẽeg-y tɩ zirẽ-be-bãngdb ka tɛk n wa moogo.</verse>
				<verse number="2">Ad bũmb ning sẽn wilgd b bãngra sã n yita Wẽnd nengẽ: yaa reeg t'a Zezi Krista waa tẽng zugu ne ninsaal yĩnga.</verse>
				<verse number="3">Ned ning fãa sẽn kɩɩsd a Zezi, yẽ soab ka yit Wẽnnaam nengẽ ye; yẽ soab tara Krista bɛ wã yam. Yãmb wʋma b sẽn yeele tɩ bɛ wã na n waame, ade, marsã a zoe bee dũniya.</verse>
				<verse number="4">Yãmba kom-bõonego, yãmb yaa Wẽnnaam kamba, la yãmb n maan raoodo ne bɛɛbã. Yãmb sẽn tũuda soabã yɩɩda sẽn be-a dũni wã pʋgã.</verse>
				<verse number="5">Krista bɛɛba la zamaana rãmba; yaa rẽ me yĩng la b gomd wa zamaana rãmba tɩ zamaana rãmb kelgd-b.</verse>
				<verse number="6">Tõnd yẽ yaa Wẽnd soolem. Sẽn mi Wẽnd kelgda tõndo; sẽn ka mi Wẽnd ka kelgd tõnd ye; la wotome la d bakd sɩda ne zirẽ-beedo.</verse>
				<verse number="7">M kom-nongdse d nong taaba, tɩ nonglem yita Wẽnd nengẽ la ned ning fãa sẽn tar nonglem, yaa Wẽnd biiga, la a mii Wẽnde.</verse>
				<verse number="8">Sẽn ka tara nonglem ka bãng Wẽnd ye, tɩ Wẽnd yaa nonglem.</verse>
				<verse number="9">Ad Wẽnd sẽn puk b nonglma toto ne tõndo: Wẽnd tʋma b Bi-yenda tẽng zugu sẽn na n yɩla tɩ d paam vɩɩm bãmb nengẽ.</verse>
				<verse number="10">B nonglma sẽn tũ sor ninga la woto: ka tõnd n deng Wẽnnaam nonglem ye, bãmb n deng tõnd nonglem n tʋm b Biiga tõnd sʋka tɩ b wa ki d yel-wẽna yẽesg yĩnga.</verse>
				<verse number="11">M kom-nongdse, Wẽnd sã n nong tõnda woto segdame tɩ tõnd me nong taaba.</verse>
				<verse number="12">Ned nif zɩ n yãend Wẽnd ye. Tõnd sã n nong taaba Wẽnd bee ne do, b nonglma pida zãng ne tõndo.</verse>
				<verse number="13">Bũmb ning sẽn wilgd tɩ Wẽnd bee ne do tɩ tõnd me be ne bãmba: yaa b sẽn sudg tõnd b Vʋʋsem.</verse>
				<verse number="14">Sã n ya tõndo, d yãendame la d kõta kaseto tɩ Ba tʋma b Biiga, wala dũniya Fãagda.</verse>
				<verse number="15">Ned ning sẽn tẽed tɩ Krista yaa Wẽnnaam Biiga, Wẽnd bee ne yẽ soaba la yẽ soab me bee ne Wẽnde.</verse>
				<verse number="16">Sã n ya tõndo, tõnd bãnga Wẽnd nonglma ne tõndo la d tẽeme. Wẽnd yaa nonglem. Sẽn pida ne nonglem paada ne Wẽnd tɩ Wẽnd me paad ne yẽ soaba.</verse>
				<verse number="17">Nonglem pidsda a tʋʋmd zãng d pʋgẽ a sã n tõog tɩ d pa yɛɛsd Bʋʋda raare. A Zezi sẽn pa yɛɛsd bũmbã, tõnd me yaa boto dũni kãnga pʋga.</verse>
				<verse number="18">Nonglem ka naagd ne rabeem ye, nonglem sẽn pid zãagda rabeem buud fãa; sɩbgr la f yãeta n digd rabeem; dɩlla sẽn digda rabeem, ka tar nonglem pidung ye.</verse>
				<verse number="19">Sã n ya tõndo, d nong bãmba, tɩ bãmb n yɩ pipi n nong tõndo.</verse>
				<verse number="20">Ned sã n yeele: «M nonga Wẽnde» n yaool n kis a to, yẽ soab yagda ziri. Ade, f sã n ka nong f saam-biig f sẽn ne ne f nini, f yɩta wãn n nong Wẽnnaam f nif sẽn ka tõe n yãende.</verse>
				<verse number="21">D sẽn paam noor ning b nengẽ wã la woto: Sẽn nonga Wẽnd bɩ a nonga saam-biiga.</verse>
			</chapter>
			<chapter number="5">
				<verse number="1">Ned ning sẽn tẽeda t'a Zezi yaa Krista yẽ soab dɩta rogem ne Wẽnde. La f sã n nong ned ba f nonga a sẽn dog biig ninga.</verse>
				<verse number="2">D bãngdame tɩ d nonga Wẽnnaam kamba d sã n nong Wẽnd menga n deegd b noore.</verse>
				<verse number="3">Wẽnd nonglma yaa bãmb noya reegre la noy wã ka zɩs ye,</verse>
				<verse number="4">tɩ Wẽnd sẽn dog a soab tõoga dũnia la ad-d sẽn tõog dũnia ne bũmb ningã, yaa d tẽebã.</verse>
				<verse number="5">Ãnda la sẽn tõoga dũniya, sã n ka sẽn tẽeda t'a Zezi Krista yaa Wẽnd Biiga?</verse>
				<verse number="6">Ya a Zezi Krista n wa ne koom la zɩɩm, la ka ne koom bal ye, yaa ne koom la zɩɩm. A Vʋʋsem Sõng n kõt kaseto, la Vʋʋsem Sõng kaset yaa sɩda.</verse>
				<verse number="7">Woto, kaseta rãmb yaa b tãabo:</verse>
				<verse number="8">a Vʋʋsem Sõngo n paas koom la zɩɩm, la b kaseta ka kɩɩsd taab ye.</verse>
				<verse number="9">D sã n deegd ninsaalb kaseto, Wẽnd dẽnd n yɩɩde. La yaool n yaa Wẽnd kaseta la d paam b Biiga poorẽ.</verse>
				<verse number="10">Ned ninga sẽn tẽed Wẽnd Biiga yẽ soab reegda kaset kãnga. Sẽn ka tẽed-a Wẽnde, geta bãmb wa zirẽ-be-neda, b pa tẽ kaset ning b sẽn kõ b Biiga ye.</verse>
				<verse number="11">La kaset kãng la woto: Wẽnd kõo tõnd vɩɩm sẽn kõn sɛ la vɩɩm kãng be b Biiga nengẽ.</verse>
				<verse number="12">Sẽn tara Wẽnd Biiga tara vɩɩm; sẽn ka tara Wẽnd Biiga ka tar vɩɩm ye.</verse>
				<verse number="13">Yaa yãmb sẽn tẽed Wẽnd Biiga yʋʋrã la m gʋls woto, tɩ y bãng tɩ y paama vɩɩm sẽn kõn sɛ.</verse>
				<verse number="14">D sũur kegma ne Wẽnde n mi tɩ d sã n kos b bũmbu wala b sẽn date, b kelgd-d lame.</verse>
				<verse number="15">D sã n mi tɩ Wẽnd kelgda, d kosg bud fãa, d miime tɩ d na paam d sẽn kos b bũmb ningã.</verse>
				<verse number="16">Ned sã n yãend a saam-biig t'a maand yel-wẽnde sẽn ka wat ne a kũum, a pʋʋse la Wẽnd na kõ saam-bi-kãng vɩɩm. Ka gomd neb niyns yel-wẽnd sẽn wat ne b kũuma ye, tɩ yel-wẽnd n be n wat ne kũum la ka yell kãng yĩng la m yet tɩ b tog n pʋsame ye.</verse>
				<verse number="17">Maan sẽn kis fãa yaa yel-wẽnde la yɛl kẽer n be n wat ne kũum.</verse>
				<verse number="18">D miime tɩ Wẽnd sẽn dog a soab fãa ka maand yel-wẽnd ye, tɩ Wẽnd Biig gũuda yẽ soaba la woto Wẽnema soab ka tar a gaab ye.</verse>
				<verse number="19">D miime tɩ Wẽnd n so tõndo, tɩ dũni wã tõr yaool n gãe Wẽnema soab soolmẽ.</verse>
				<verse number="20">D miime tɩ Wẽnd Biiga waame la b kõ-d la yam tɩ d tõog n bãng Sɩd soaba. Tõnd lagma ne Sɩdã soaba, ne b Biig a Zezi Krista. Bãmb la Wẽnd, Sɩd soabã, bãmb la vɩɩm sẽn ka be sɛɛbo.</verse>
				<verse number="21">M kamba, da saag-y n waoog wẽn-naandsa ye.</verse>
			</chapter>
		</book>
		<book number="63">
			<chapter number="1">
				<verse number="1">Yaa maam, nin-kẽema, n pʋʋsd Tigengu, m Pʋg sõngã, ne a kambã m sẽn nong ne nonglem menga, la ka maam bala n pʋʋsde, yaa neb niyns fãa sẽn bãng-b sɩdã.</verse>
				<verse number="2">Sɩd kãng yẽne pʋgẽ la d be la d na n kell n pa, n tãag vɩɩm sẽn ka be sɛɛbo.</verse>
				<verse number="3">D datame tɩ y kell n pid ne sõmblem, ne nimbãan-zoeere la laafi ning sẽn yit Wẽnnaam Ba nengẽ la a yit a Zezi Krista nengẽ, bãmb Biig, sẽn tar sɩda la nonglem.</verse>
				<verse number="4">M sũur yɩɩ noogo wʋsgo m sẽn yãend f kamb kẽer sẽn tũud sɩd wa Wẽnd Ba sẽn kõ-d noor ningã.</verse>
				<verse number="5">La marsã Pʋg sõngo, ad ka no paalg la m kõt-f ye, ayoo! Yaa noor ning d sẽn paam al sɩngrẽ, yaa nong taab noorã.</verse>
				<verse number="6">D nonglem ne Wẽnd yaa d deeg b noya. La y sẽn paam noor ning al sɩngrẽ wã yaa y vɩɩnd ne taaba, nonglem pʋgẽ.</verse>
				<verse number="7">Neb n yik zembala n tuut-b taaba n kɩɩsd t'a Zezi Krista lebga Neda: bãmb la Sʋtãana, bãmb la a Zezi Bɛ wã.</verse>
				<verse number="8">Bɩ y gũus tɩ y tʋʋma ra lebg tʋʋm faad ye, mao-y n dɩ b yõod pidingu.</verse>
				<verse number="9">Ned ning fãa sẽn yet t'a mii zãnga n yaool n basd a Zezi Krista zãmsgã, yẽ soab ka be ne Wẽnnaam ye. Sẽn gãda Krista zãmsgã n be ne Wẽnnaam Ba la b Biiga.</verse>
				<verse number="10">Ned sã n wat y nengẽ, n ka tar a Zezi zãmsgã, bɩ y ra reeg a soab y yir ye, da pʋʋs ned a woto buud ye.</verse>
				<verse number="11">Sẽn pʋʋs-a naag-a la a tʋʋm wẽngẽ.</verse>
				<verse number="12">M da rat n togs-y la koees wʋsgo la m pa tʋlg tɩ yɩ ne sebr ye tɩ m saagda m na paam n wa y nengẽ; m sã n wa, m na paam n togs-y rẽ fãa ne noore, tɩ d sũ-nooga pid zãnga.</verse>
				<verse number="13">Tigengã, f Tão sõnga kamb tɩ b pʋʋs-fo.</verse>
			</chapter>
		</book>
		<book number="64">
			<chapter number="1">
				<verse number="1">Yaa maam, nin-kẽema, n pʋsd a Gayus m sẽn nong ne nonglem menga.</verse>
				<verse number="2">M kotame, m zoa sõngo, tɩ Wẽnd kõ-f laafi zãnga, f yĩng la f sɩɩg laafi.</verse>
				<verse number="3">Kristneb n wa ka la b kõo f kaseto tɩ f vɩɩma tũuda tɩrga, m gomda a sẽn ka lak ne sõmblem la sɩd sorã, ad-m sũur yɩɩ noog al wʋsgo.</verse>
				<verse number="4">Ade, bũmb ka be n noogd m sũuri n yɩɩd m sẽn wʋmd tɩ m kamba tũuda sɩda sora ye.</verse>
				<verse number="5">M zoa nongre, f sɩd rɩka f meng zãng n kõ kristnebã ba b sã n ya bu-zẽmba.</verse>
				<verse number="6">B fãa pẽga f nonglma Tigenga taoore. Fo me na maan neere n sõng-b ne b so-toaka rɩɩbo wala Wẽnd sẽn date.</verse>
				<verse number="7">Yaa Krista yʋʋr yĩng bala la b rɩk sore n pa sak n deeg bũmb bu-zẽmba nengẽ ye.</verse>
				<verse number="8">D tog n deega neba woto buudu tɩ woto la d naagd-b n tʋm sɩda wilgr tʋʋmde.</verse>
				<verse number="9">M da paam n gʋlsa sebr n kõ Tigengã. La a Diotrefɛs, ned sẽn pid ne tɩtaam la a baood n na n yɩ taoor soaba, pa sak n deeg-d ye.</verse>
				<verse number="10">Woto wã, m sã n ta be m na tẽeg a sẽn maan fãa, n paas gom-beed niyns fãa a sẽn yelg tõnd poorẽ. Rẽ pa sek-a ye, t'a zãgs t'a meng kõn deeg saam-biisa sãando, la a gɩdgd sẽn dat-b n deeg-bã, n tol n yiisd-b Tigengu pʋgẽ.</verse>
				<verse number="11">M bi-nongre, da togs sẽn maand-a wẽng ye, togs sẽn maand-a neere. Sẽn maanda neer bee Wẽnd maasmẽ. Sẽn maanda wẽng ka mi Wẽnd ye.</verse>
				<verse number="12">A Demetriyus poorẽ neba fãa kõta kaset sõngo; Sɩd soaba meng naag n kõta kaseto. Mam meng kõta kaseto la fo mi tɩ m kaset yaa sɩda.</verse>
				<verse number="13">M da rat n togs-f la koees wʋsgo, la m pa tʋlg tɩ yɩ ne ribl bẽesgo, ribl ne gʋlsg sabl ye.</verse>
				<verse number="14">M saagdame tɩ m kõn kaoos n yãend-f ye; woto d na paam n sõs ne taaba.</verse>
				<verse number="15">Laafi zĩnd ne fo! F zo-rãmba fãa tɩ b pʋʋs-fo; fo me pʋʋs d zo-rãmbã n kõ-do; pʋʋs-ba a yeyn-ye, ned kam fãa ne a yʋʋre.</verse>
			</chapter>
		</book>
		<book number="65">
			<chapter number="1">
				<verse number="1">Maam a Zɩɩd, Krista a Zezi sõgne, a Zak saam-biiga, n pʋʋsd Wẽnd Ba sẽn nong b rãmbã, n bool-b la b bĩng-b toore Krista yĩnga.</verse>
				<verse number="2">Bɩ y paam zembala, Wẽnd nimbãan-zoeere, b laafi la b nonglem!</verse>
				<verse number="3">M kom-nongdse, m da tʋlla wʋsgo n gʋls yãmb bũmb a ye poorẽ, d fãa sẽn paam fãagra poorẽ. Waa n lebga pakre ne-ma tɩ m gʋlse n segl-y tɩ y zab tẽeba yĩnga, tẽeb ning nin-sõma wã sẽn deege la sẽn ka bõn-tɛɛmdgã.</verse>
				<verse number="4">Neb n soos n kẽ sʋka la bãmb dãmb poorẽ la b ra tog n yeel al daar zãra: Ad neb sẽn ka mi Wẽnd waoogre n teemd tõnd Wẽnda yel-sõmde t'a lebgd yoobo la b basd kɛɛnga d Zu-soab la d Soaala, a Zezi Krista.</verse>
				<verse number="5">M dat n tẽeg-y lame, yãmb sẽn mi yɛla fãa zãngã, tɩ Soaala sẽn fãag b neba n yiis-b Ezipt tẽnga, b lɛɛg n kʋʋ kɩɩsdbã.</verse>
				<verse number="6">Sã n ya ne malɛgs niyns sẽn bas-b tɩ b naama fãage, tɩ b kong n dig-ba n yiis b sẽn da beẽ, b bao zĩig n balg-b bãeens sẽn ka tõe n kao. B balg-b la likẽ n gũud bʋ kãsenga raare. Sã n ya malɛgs niyns sẽn bas-b tɩ b reeg b kãsengo tɩ b ka pa b naama zugu, b bĩnga bãmb bʋʋda ra-kãsenga yĩnga la b sẽb-b lame tɩ b be likẽ, wakat buud fãa.</verse>
				<verse number="7">Yaa yoob so-yɛng la Sodom la Gomor dãmba me rɩk yã, b me maan wɩɩbdo la b sɩbg-b lame, neb a taaba zãmsg yĩnga, ne bugum sẽn ka kiid lɛ-lɛ.</verse>
				<verse number="8">La ade, wala b yika gãeemdo, bãmb me rẽgemda b yĩnsi la b sãbsd yĩngr soaalba, yĩngr na-rɩtba.</verse>
				<verse number="9">Malɛk kãsm a Mikayɛl sẽn yik zabr ne Sʋtãan tɩ b maand no-koeemde a Moyiiz yĩnga poorẽ, a ka saag a paoogr ye. A yeelame bala: «M basd-f la ne Wẽnde!»</verse>
				<verse number="10">Bãmb yẽ paoogda-b sẽn ka mi, la b sẽn mi bũmb ningã b mi-a-la ne ninsaal yam bala, wala rũng sẽn mi, la rẽ ka wat ne bũmb a to tɩ ka b menesg ye.</verse>
				<verse number="11">La yell bee zirẽ-be-mitba zugu; b rɩka a Kaẽ sorã n kẽ moogo; b tudga a Balaam tudgrã, ligd daab yĩnga; b ki-la b tõdgr pʋgẽ wala a Kore.</verse>
				<verse number="12">B kɩtdame tɩ y sã n dat n lagem taab n dɩ bɩ ka baasd neer ye. B rɩta noogo tɩ yãnd ka tar-b ye, n pit b pʋse. Ad-y b lebga sawat faad sobg sẽn tar n looda. B lebga tɩɩs sẽn wom n sɛ, n ki b wilẽ la b kʋɩ b yẽgnẽ, n võ n dɩga.</verse>
				<verse number="13">Ad-y b yɛsa ne yãnde tɩ b na lɛɛg wʋb wa mogr pʋg sẽn dãmbe t'a wʋbd a ko-puudu. B wẽnda yĩngr ãds sẽn kẽnd yaare la sẽn lebg lik soolem yʋʋm tõt sɛɛb yĩnga.</verse>
				<verse number="14">Yaa bãmb fãa poorẽ la a Enok, d yaab a yopoe soab a Adem poorẽ, leok bãngr leokre: «Soaala waa ne b nin-sõma, zãma kõn bãng n sõde,</verse>
				<verse number="15">tɩ b na paalg nin-wẽnsa fãa b tʋʋm-wẽna yĩnga la b sẽn gom tɩtaam goama yĩnga.»</verse>
				<verse number="16">Yaa bãmb n tar gom-bi, n tar guglengu, n tũud b yĩnga yamleoogo, n gomd wilg-m-meng goama la b belgd neb n na n paam n dɩ.</verse>
				<verse number="17">Sã n ya yãmba, m kom-nongdse, tẽeg-y Soaal a Zezi Krista tʋʋm-tʋmdba sẽn wilg bũmb ningã.</verse>
				<verse number="18">B ra yet-y la woto: «Dũni wã sɛɛb wakato neb n na n zĩndi n mi b taab laado la b pʋgd b minim-wẽnse.»</verse>
				<verse number="19">Bãmb dãmb n wat ne welgre. B basa b yam sõnga pʋgbo n vɩ wa rũmsi.</verse>
				<verse number="20">Sã n ya yãmba, m kom-nongdse, keng-y taab pelse ne y tẽeb sõngo la a Vʋʋsem Sõng sɛɛg yõkre.</verse>
				<verse number="21">Pa-y Wẽnd nonglem pʋgẽ n paam n dɩ Soaal a Zezi Krista nimbãan-zoeer yõodo yʋʋm sẽn ka be sɛɛb yĩnga.</verse>
				<verse number="22">Neb niyns sẽn ket-b n zĩi n sãmbdẽ wã, sõng-y tɩ b tẽeba lebg kẽnkẽ.</verse>
				<verse number="23">Fãag-y sẽn lʋɩ-b bugmẽ; kũm-y sẽn ket-bã nimbãanega; maan-y rabeem ne-ba, la y ra sɩɩs fuug b sẽn yeelg meng ye.</verse>
				<verse number="24">Wẽnd yɛngã sẽn tõe n zãag yãmb ne lʋɩɩs buud faa la a tõe n yals yãmb b ziira taoore, tɩ rabeem sɛ, tɩ sũ-noog pid zãnga,</verse>
				<verse number="25">d Wẽnd la d Fãagda, paam pẽgre, naam, pãnga la tõogo, a Zezi Krista maasem yĩnga, tɩ yʋʋma tong taaba n tõnt sɛɛbo. Amina!</verse>
			</chapter>
		</book>
		<book number="66">
			<chapter number="1">
				<verse number="1">Ad Krista a Zezi sẽn puk yɛl niyns sẽn da solg b nengẽ: Wẽnd n yeel-b tɩ b wilg b kambã bũmb ning waoonga sẽn zoe n seglã; b sõgna Zã nengẽ, la bãmb meng tʋm b Malɛka;</verse>
				<verse number="2">la sɩd yaa Wẽnd Koɛɛga ne Krista meng kaseto la a Zã paam yã ne a sẽn yãend bũmb ninga fãa.</verse>
				<verse number="3">Sũ-noog soab la ned ninga sẽn karm-a bɩ sẽn kelg-a goama sẽn ya bãngr goama la a bĩng-ba a sũurẽ; ad-y Soaala Waoong yaoome.</verse>
				<verse number="4">Maam a Zã n pʋʋsd Azi Tigengu sẽn sẽeg tẽns a yopoe wã. Bɩ y paam bark la laafi, Pĩnd ne Rũnda la Beoog soaba maasem yĩnga; malɛgs a yopoe, sẽn yeg-b zaoorã maasem yĩnga,</verse>
				<verse number="5">la a Zezi Krista maasem yĩnga; bãmb la kaset sɩd soaba, a Adem buud bi-kẽeng la dũni dĩm dãmb Dĩma: bãmb n nong-do, la b waas d yel-wẽna rẽgdo ne bãmb meng zɩɩm.</verse>
				<verse number="6">Bãmb n kɩt tɩ tõnd lebg maan-kʋʋdb buudu, b Wẽnnaam la b Ba yĩnga; bãmb bal n tar ziir la naam, marsã la daar fãa. Ami!</verse>
				<verse number="7">Ad-b sẽn wat sawadg zugu tɩ ned kam fãa na n yãend-ba, ba neb niyns sẽn kõs-b ne kãndã; Adem biis fãa na n kaasa b poorẽ. N-ye! Sɩd ne sɩda!</verse>
				<verse number="8">Ad Soaala Wẽnnaam sẽn yeele: «Yaa maam la Sɩngre la Baasgo!» Maam la Zaamẽ, Rũnna la Beoog Soaba: bũmb fãa Soaala!</verse>
				<verse number="9">Maam a Zã, yãmb saam-biiga, sẽn naaga yãmb n nams a Zezi yĩnga, n nams b Rĩunga yĩnga, n ka bas raood ne bãmb pʋgbã,</verse>
				<verse number="10">ad-y m da bee tẽng a ye sẽn puk mogr sʋka, la sẽn boond tɩ Patmos, Wẽnnaam Gomdã la Krista kaset yĩnga. La mam yama fʋsga mam yĩnga daar a ye, Soaala raare, la m wʋma koɛɛg sẽn tãs m poorẽ wala tõntõogo:</verse>
				<verse number="11">«Fo sẽn ne bũmb ningã bɩ f gʋls-a sebr pʋgẽ n tool Tigenga tẽns a yopoe wã: Efɛɛz, Smirn, Pergam, Tiyatir, Sard, Filadelfi la Laodise.»</verse>
				<verse number="12">La mam sẽn wẽneg m poorẽ tɩ m na n bãng koɛɛga sẽn yitẽ, mam yãee fitils a yopoe sẽn bolg sãnem,</verse>
				<verse number="13">b ra gũbga Ned Biiga sẽn yer fu-woko, tɩ sãnem sẽbdg be b sɛɛgẽ.</verse>
				<verse number="14">Ned Biiga zug ra yaa pɛɛlga wa pe-kõbdo bɩ lamdo. B nina da zirda wa bugum.</verse>
				<verse number="15">B naoã da pɩnda wa zũudu sẽn yẽneg boaagẽ, la b koɛɛga ra sãta wa ko-wi kẽems rãamde.</verse>
				<verse number="16">B rɩtg nug ra zãada ãds a yopoe, la sʋ-sɩleng sẽn dɩt a noya a yiiba fãa n da be b noorẽ. B nenga ra yãgda wa wĩntoogo sẽn yãgd wĩnto-sʋka.</verse>
				<verse number="17">La mam sẽn yãe woto, mam lʋɩɩ vãna, bãmb taoore, wala m kiime; la b tika maam ne b rɩtg nugu la b yeelame: «Da zoe rabeem ye, yaa maam, Pipi soaba la Yaoolem soaba, Vɩɩm soaba.</verse>
				<verse number="18">M da kiime la ad-m sẽn le vɩ vɩɩm sẽn kõn sɛ; maam n tar Kũum loko la m zãad bʋg-tẽng kʋɩlen-bila.</verse>
				<verse number="19">Bɩ f gʋls fo sẽn ne rũnna wã la fo sẽn na n yaool n yãend nindaare.</verse>
				<verse number="20">Sã n ya ãds a yopoe wã fo sẽn yãe m dɩtg nugẽ, ne sãnem fitils a yopoe wã, ad-b võore: ãds a yopoe wã yaa m Tigenga sẽn sẽeg tẽns a yopoe wã Malɛgse, la sãnem fitils a yopoe wã makda Tigenga tẽns a yopoe wã.</verse>
			</chapter>
			<chapter number="2">
				<verse number="1">Gʋls Efɛɛz Tigeng Malɛka woto: ‹Ad sẽn zãad-a ãds a yopoe a rɩtg nugẽ la sẽn kẽnd-a sãnem fitils a yopoe wã sʋka koɛɛga.</verse>
				<verse number="2">Mam mii fo manesem fãa, f namsgo la f raoodo; m miime tɩ f ka pẽnegd nin-wẽns ye, f fɛɛsa neb niyns sẽn yet tɩ b yaa Soaala tʋʋm-tʋmdba la f bãngame tɩ b yaa zirẽ-be-rãmba.</verse>
				<verse number="3">F sũ-tõog me la sẽn ka paoode, tɩ m ne tɩ f kell n saka namsgo mam yʋʋr yĩnga.</verse>
				<verse number="4">La bũmb n be tɩ m sũur ka noom ne foom, yaa f sẽn maage ne f pĩnd nonglma.</verse>
				<verse number="5">Aya! Le tẽeg f sẽn da zao zĩig ning pĩndã; maan tuubgu, la f le rɩk f pĩnd sorã, ka rẽ m na n waame la m sã n mikame tɩ tekr ka be f sũurẽ, m na n luka f sãnem fitila n teem zĩiga.</verse>
				<verse number="6">Bũmb a ye pʋgẽ la m nand foo, yaa f yam sẽn lak ne a Nikola neba tʋʋm-wẽna wala m me yam sẽn lak ne-bã.</verse>
				<verse number="7">Sẽn tar-a tʋb bɩ a kelg Wẽnd Vʋʋsem sẽn gomd ne Tigengu. Sẽn tõog-b fãa, m na kɩt tɩ b rɩ vɩɩm tɩɩga biisi, tɩɩg ning sẽn sel Wẽnd zẽedẽ.›</verse>
				<verse number="8">Gʋls Smirn Tigengu Malɛka woto: ‹Ad Pipi la Yaoolem soaba koɛɛg, sẽn da ki-a n le vʋʋg-a soab koɛɛga.</verse>
				<verse number="9">Mam mii fo namsga fãa la fo naongã — mik fo yaool n gãe ne laogo — la neb niyns sẽn boond b mens tɩ Zʋɩf rãmbã — Sʋtãan sɛk roog rãmbã — ad-m mii b sẽn wɩt-f ne wɩds niynsi.</verse>
				<verse number="10">Da zoe toog ning sẽn nan ket poorẽ wã ye; Sʋtãan zoe n gomda a na sui yãmb neb kẽer doto, n kʋɩɩb yãmba la a mak yãmb pãng dasem piiga. Fo yee n tall f tẽeba neere n ta f kũum tɩ m na kõ-f vɩɩm dolbo.</verse>
				<verse number="11">Sẽn tar-a tʋb bɩ a kelg Wẽnd Vʋʋsem koɛɛga ne Tigengu. Sẽn tõog-b fãa kõn le zoe kũum a yiib soaba dabeem ye.›</verse>
				<verse number="12">Gʋls Pergam Tigengu Malɛka woto: ‹Ad sẽn zãad-a sʋ-bɛɛga a noorẽ wã goama:</verse>
				<verse number="13">Mam miime, fo sẽn ti f roog zĩig ninga: yaa Sʋtãan soolmẽ, la fo nanda mam yʋʋre, fo pa zãgs m tẽeb ye, ba wakat ning b sẽn waa n kʋ yãmb tẽngẽ, Sʋtãan soolmẽ, m nin-sõng la m kaset soab a Antipas.</verse>
				<verse number="14">Bũmb sẽn be tɩ m zabd ne foom, yaa tɩ fo nengẽ neb n be n kẽ a Balaam: ned ning sẽn sagl a Balak t'a belg Israyɛl kamb tɩ b wãb maand nemdo la b sak yoobo.</verse>
				<verse number="15">Neb me n be fo nengẽ sẽn deeg a Nikola neba zãmsgo.</verse>
				<verse number="16">Aya! Ning pãng n tuubi ka rẽ mam kõn kaoos la m wa fo nengẽ n tak zabr ne sʋʋg ning sẽn be m noorẽ wã.</verse>
				<verse number="17">Sẽn tara tʋb bɩ a kelg Wẽnd Vʋʋsem koɛɛga ne Tigengu. Sẽn tõog-b fãa m na n kõ-b la yĩngr dɩɩb sẽn solge; la m na kõ-b kug peele sẽn gʋls yʋ paalle ned a to sẽn ka sakde, b sã n boole, sã ka b sẽn pʋd a soabã.›</verse>
				<verse number="18">Gʋls Tiyatir Tigengu Malɛka woto: ‹Ad nin sẽn zird wa bugma, t'a naoã pɩnd wa zũud sẽn dʋʋg soaba goama, ad Wẽnd Biiga goama:</verse>
				<verse number="19">Mam mii fo manesem, f nonglem, f tẽebo, f sẽn tar sũur ninga ne tʋʋmde, f sũ-tõog f vɩɩma pʋgẽ, f tʋʋm sõma sẽn tar paasgo n dabda.</verse>
				<verse number="20">La m sẽn tar yell ninga ne foom yaa f sẽn bas paga, a Zezabel, t'a yagd zirẽ n yet t'a yaa bãngd poaka n kʋɩɩbd mam nebã tɩ b bʋdg m sore n wãbd maand nemdo.</verse>
				<verse number="21">Mam yaool n kõ-a-la wakato t'a maan tuubgu la a tõdgame t'a kõn bas a yooba ye.</verse>
				<verse number="22">Woto ya a namsg gãag zug la m na n gãneg-a la m na n sɩbga sẽn yood-b ne-a wã tɩ sek-ba, b sã n ka tuub b manesma.</verse>
				<verse number="23">Mam na n kʋ-la a kamba fãa; woto Tigeng fãa na bãnge tɩ mam mii ninsaal pʋga la a sũuri la m na n yaoo ned kam fãa n zems a tʋʋma.</verse>
				<verse number="24">Sã n kella yãmb sẽn be Tiyatir, la y zãgsa wẽnga, la y tõdga b sẽn boond tɩ Sʋtãan zãmsg zulungã, mam meng n yet tɩ m kõn zɩlg-y zɩɩb a to.</verse>
				<verse number="25">Yãmb wee gãd y sẽn deeg neerã n gũud m waoongo.</verse>
				<verse number="26">Sẽn tõog-ba la b kell n tʋma mam tʋʋmna n ta a tɛka, m na n kõ-b tõog ning m sẽn paam m Ba nengẽ, b na rɩ naam Bu-zẽmba fãa zutu.</verse>
				<verse number="27">B na n legl-b lame ne kut rasaare la b na n bõgs-b lame wa b sẽn bõgsd tãnd laase.</verse>
				<verse number="28">Ya woto la mam menga paam tõogo m Ba nengẽ. Maam n na n ning b nugẽ Tõd-beoog Ãdga.</verse>
				<verse number="29">Sẽn tara tʋba bɩ a kelg Wẽnd Vʋʋsem koɛɛga ne Tigengu.›</verse>
			</chapter>
			<chapter number="3">
				<verse number="1">Gʋls Sard Tigengu Malɛka woto: ‹Ad sẽn so-a Malɛgs a yopoe la a zãad ãds a yopoe wã koɛɛga: Mam mii fo manesem; fo kẽnda wa bõn-vɩɩga mik fo kiime.</verse>
				<verse number="2">Nek tao! La f yẽeg f gĩina sẽn nan ka ki zãnga; sɩda m ka ne tɩ fo vɩɩma bee yõod wʋsg mam Wẽnnaam nifẽ ye.</verse>
				<verse number="3">Aya! Tẽeg fo sẽn da reeg gomda ne pʋ-peelem ninga, gãd-a neere, maan sɩbgre. Mik fo sã n ka gũusi mam na n siga wa wagdre wakat ning fo sẽn pa tẽeda, m na n ling-f lame.</verse>
				<verse number="4">Bala, Sard pʋgẽ, yãmb neb kẽere n be tɩ b fut ka rẽgem ye; bãmb bal n yãagd maam ne fu peelse la rẽ n tog ne-ba.</verse>
				<verse number="5">Sẽn maand-b raoodo, yaa fu-pɛɛlg la m na n yeelg-ba la b yʋʋr kõn yẽes abada Vɩɩm sebrẽ wã ye, m na wilg tɩ m mi-b lame, m Ba ne b malɛgsa taoore.</verse>
				<verse number="6">Sẽn tara tʋba bɩ a kelg Wẽnd Vʋʋsem koɛɛga ne b Tigengu!›</verse>
				<verse number="7">Gʋls Filadelfi Tigengu Malɛka woto: ‹Ad Sõmblem Naaba, Sɩd soaba, sẽn zãada a Daviid kʋɩlen-bila t'a sã n pak bɩ ned ka be n pagdẽ, la a sã n page bɩ ned ka bee n pakdẽ, goama.</verse>
				<verse number="8">Mam mii fo manesem: m paka noor fo yĩnga tɩ ned ka be n pagd-a ye, la m mi tɩ ba fo pãng paooda, fo reega m koɛɛga la fo pa kɩɩs-m ye.</verse>
				<verse number="9">Mam na n modga sẽn kẽed-b Sʋtãana sɛk roogo — yaa zirẽ-be-rãmba sẽn boond b mens tɩ Zʋɩf rãmba — n-ye! M na n modg-b lame tɩ b wa wõgemd fo taoore la b bãng tɩ m nonga foo.</verse>
				<verse number="10">Dɩlla fo sẽn deeg mam noorã f namsg pʋgẽ, mam me na n fãag-f la ne yɩɩr ninga dũnia sẽn na n paame, Adem biisa fãa fɛɛsga wakato.</verse>
				<verse number="11">M lebgra yaoome; gãd f sẽn tar-a neere tɩ ned da wa zuk f rolb ye.</verse>
				<verse number="12">Sẽn tõog-ba, m na n lugl-b wa roog ra-nif kẽengo, m Wẽnnaama roogẽ; b kõn luk abada. M na n gʋlsa m Wẽnda yʋʋr b zugu la b bark tẽnga yʋʋre: Zerizalɛɛm paalga sẽn yit arzãna, m Wẽnnaam nengẽ, n paas Yʋ paall ning m sẽn tarã.</verse>
				<verse number="13">Sẽn tar-a tʋba bɩ a kelg Wẽnd Vʋʋsem koɛɛg ne Tigengu!›</verse>
				<verse number="14">Gʋls Laodise Tigengu Malɛka woto: ‹Ad Krista, Kaset sɩda la Wẽnd bõn-naandsa fãa Kãsma sẽn gomde.</verse>
				<verse number="15">Mam mii fo manesem: fo ka maasga, fo ka tʋʋlga; fo kõn yɩẽ tʋʋlg bɩ maasga!</verse>
				<verse number="16">La woto wã, fo sẽn ya zalzalã, n ka tʋʋlga, n ka maasga, mam na n wʋba foo m noorẽ.</verse>
				<verse number="17">Fo zĩi n geendame la f gomda: Mam yaa dakãagre, m paama laog wʋsgo, bũmb ka paoog-m ye; fo ka ne tɩ yaa foom bala la nimbãan neda, neba taaba sẽn tog n kũmi; fo ka ne tɩ f yaa naong soaba, zoanga la ned sẽn zĩ a kãre.</verse>
				<verse number="18">Bɩ f reeg mam saglsã: wa m nengẽ n da sãnem sẽn yɩlge ne bugum, n lebg rakãagre; ra fu-peelse n yeelge n lud f yãnde, la f ra nin tɩɩm n ning f nini n paam n yãe vẽenega.</verse>
				<verse number="19">Mam sagenda m sẽn nong b rãmba la m sɩbgd-b lame. Aya! Nang pãng bilfu, maan tuubgu.</verse>
				<verse number="20">Ad-m sẽn yɛs dignoorẽ n kabsdẽ; ned ninga sẽn wʋma mam koɛɛga la a pak a roog noore, m na n kẽeme, m na n dɩɩ ne yẽ soaba, la yẽ ne maam na n sõsa ne taaba.</verse>
				<verse number="21">Sẽn tõog-ba, m na kõ-b la weere tɩ b zĩnd ne maam, m zaoorẽ, wala mam me sẽn tõoge, la m paam n zĩnd m Ba zaoorẽ wã ne bãmba.</verse>
				<verse number="22">Sẽn tar-a tʋba bɩ a kelg Wẽnd Vʋʋsem koɛɛg ne Tigengu!› »</verse>
			</chapter>
			<chapter number="4">
				<verse number="1">Dẽ poore m sẽn yãe la woto. Noor n pak saag zugu la koɛɛg ning sẽn tãs wa baorgo tɩ mam wʋma, yeela maam: Dʋ yĩngr ka tɩ m wilg-f bũmb ning sẽn wate!</verse>
				<verse number="2">Wakat kãnga yɩɩ wa m yama fʋsga m yĩngã la ade, zaoor n da lugl saag zugu la Ned n da zao a zugu.</verse>
				<verse number="3">Sẽn da zĩ-a zaoorẽ wã ra tãoosda vẽenem wa kug peesem kẽer sẽn tãoosde vẽenem n ya kẽeg lima la moomd yʋdʋd; saag gomtɩʋʋg n tão gũbri n gilg zaoorã la a ra yaa kẽeg toenɛɛga.</verse>
				<verse number="4">Zaoora meng ra gũbga ne goeels pisi la a naase tɩ Nin-kẽems pisi la a naas da zĩ-b zutu ne fut sẽn ya wogd la peelse; Nin-kẽemsa zut ra fõga sãnem pugli.</verse>
				<verse number="5">Zaoora meng ra tãoosda sa-yagdo ne koees la sa-tãse; fitils rãmb a yopoe n da yõgne, zaoora taoore: bãmb la Wẽnnaam malɛgs a yopoe wã.</verse>
				<verse number="6">Zaoora taoor ra gãnega wa mogre sẽn yãgda la a pɩn wa kugr sẽn saas sõmb-sõmbo; Bõn-vɩɩs a naase n da gũbg zaoorã tɩ b mensa ya nin bala a yeyn-ye, poorẽ la taoore.</verse>
				<verse number="7">Pipi Bõn-vɩɩga ra wẽnda gɩgemde; Bõn-vɩɩg a yiib soaba da wẽnda loalga, a tãab soaba ra tara neng sẽn wẽnd ninsaal dẽnna, la a naas soaba da yaa sɩlga sẽn laand yĩngri.</verse>
				<verse number="8">La Bõn-vɩɩs a naasa fãa ra tara pɩgs a yoobe la b yĩnga da yaa nin bala zĩig zãnga, poorẽ la taoore; b da moondame, wĩntoog la yʋngo, n ka yalsdẽ ye: «Yãmb la Sõmblem, yãmb la Sõmblem, yãmb la Sõmblem! Bũmb fãa Soaala. Yãmb la Pĩnda, Rũnna la Beoog Soaba.»</verse>
				<verse number="9">La wakat ning fãa Bõn-vɩɩsa sẽn pẽg la b waoog, la b pʋʋs Ned ninga sẽn zĩ-a zaoorẽ wã n vɩ a vɩɩm sẽn kõn sɛ wã,</verse>
				<verse number="10">Nin-kẽems pisi la a naasa me da wõgemdeda a taoore n waoogd ka sɩng kõn zĩnd sɛɛbo Soabã la b ra lobda b sãnem pugli wã zaoora taoore n yetẽ:</verse>
				<verse number="11">«D Soaala la d Wẽnnaam, yãmb toga ne pẽgre la ne waoogre la ne ziiri, tɩ yãmb n naan dũniya la yaa ne yãmb pãnga la bũmb sẽn da ka be zĩnd yã.»</verse>
			</chapter>
			<chapter number="5">
				<verse number="1">M yãeeme tɩ sẽn da zĩ-a zaoora zug ra zãada a rɩtg nugẽ sebr sẽn pili la sebra ra gʋlsa a nens a yiiba fãa la soagds a yopoe n da sog-a.</verse>
				<verse number="2">M yãee Malɛk sẽn wɩɩd pãnga sẽn moon ne koe kãsenga: «Ãnda n na n tõog n lak sebrã, n soka soagdsã?»</verse>
				<verse number="3">La ned ba a ye ra ka be, saag zugu, tẽng zug bɩ bʋg-tẽnga, sẽn tõe n lak sebrã la a karm-a ye.</verse>
				<verse number="4">La m kiiga nintãm tɩ b pa yãend ned sẽn da segd n lak sebrã la a karm-a ye.</verse>
				<verse number="5">Nin-kẽemsa nin-yend yeela maam: «Da yãb ye; ad-a Zɩɩda buudẽ gɩgemdã, a Daviid yagengã, tõeeme; yẽ n na n pilg sebrã la a sok a soagdsã a yopoe wã fãa.»</verse>
				<verse number="6">Zaoora yegende, Bõn-vɩɩs a naasã la Nin-kẽemba sʋka, m yãee Pe-bil sẽn yɛse tɩ yaa wa b kodg-a lame la a ra tara yɩɩl a yopoe la nin a yopoe; bãmb la Wẽnd tõogã, b yama sẽn tʋmd b tʋʋmda tẽng zugu, zĩis fãa wã.</verse>
				<verse number="7">Pe-bila kolga sẽn da zĩ-a zaoora n deeg sebrã a sẽn da zãad, a rɩtg nugẽ.</verse>
				<verse number="8">A sẽn deege la Bõn-vɩɩs a naasa sẽn wõgemd Pe-bila taoore; Nin-kẽems pisi la a naasa me wõgemdame, ned kam fãa ne a pɛndga, ne a sãnem laag sẽn nukd tɩdare bug-zõose: tẽedba pʋʋsg makre.</verse>
				<verse number="9">B pʋda yɩɩn paalle: «Yãmb sɩd togame, n deeg sebrã la y sogs a soagdsã tɩ yãmb la b kodg yã, la yaa ne yãmb zɩɩm la y reeg ninsaalba n lebs-b Wẽnnaam, bãmb ne b buud toɛ-toɛ yã, ne b goam, ne b rog-n-mik, ne b soolem.</verse>
				<verse number="10">Yãmb kɩtame tɩ b lebg d Wẽnnaama yĩnga, maan-kʋʋr nanams buudu, maan-kʋʋr naam sẽn dɩt tẽng zugu.»</verse>
				<verse number="11">M da ket n getame la ade, m wʋma rãamd kãsenga; Malɛk rãmb zãma n da gũbg zaoorã ne Bõn-vɩɩsã la Nin-kẽemsã. B sõora yaa tus kẽema belem tus kẽema n paam n zage. La b ra moonda ne koe kãsenga:</verse>
				<verse number="12">«Pe-bila sẽn kodgã n tog ne tõogo, ne Wẽndlem, ne bãngr pidungu, ne naam, ne waoogre, ne ziiri, ne pẽgre.»</verse>
				<verse number="13">Bõn-naand buud fãa sẽn be saag zugu, bɩ tẽnga, bɩ bʋg-tẽnga, bɩ mogrẽ, dũniya tõre, m wʋma b fãa sẽn moonde: «Sẽn zĩ-a a zaoorẽ wã la Pe-bila, paam pẽgre, waoogre, naam la ziiri yʋʋm sẽn kõn sɛ!»</verse>
				<verse number="14">Bõn-vɩɩs a naasa ra leokdame: «Ami!» Tɩ Nin-kẽemsa na n wõgemd tẽng n waooge.</verse>
			</chapter>
			<chapter number="6">
				<verse number="1">M yaool n yãee Pe-bila t'a sokd pipi soagdga; tɩ pipi Bõn-vɩɩga koɛɛg na n tãs wa saaga: «Wa-y!»</verse>
				<verse number="2">M gesame la m yãee wed bolle; wedʋʋda ra zãada tãpo; b kõ-a-la naam pugla n le yet t'a yi n tɩ maan daoodo.</verse>
				<verse number="3">Pe-bila le soka soagdg a yiib soaba tɩ m wʋm Bõn-vɩɩg a yiib soaba kɛlenga: «Wa-y!»</verse>
				<verse number="4">Yɩɩ wed moomd menga n puki; wed-dʋʋda paama sore n na n menes laafi tẽng zugu, n bas tɩ ninsaalb kood taaba; b kõ-a-la zãngoogo.</verse>
				<verse number="5">Pe-bila sẽn sok soagdg a tãab soaba, mam wʋma Bõn-vɩɩg a tãab soaba sẽn kelme: «Wa-y!» La m yãee wed sablg sẽn yi t'a wed-dʋʋda zãad bũmb sẽn tar m magd zɩslem;</verse>
				<verse number="6">la m wʋma koɛɛg sẽn tãse, Bõn-vɩɩs a naasa sʋka, la a mooname: «Zom pɛɛlg wũmbl yaa wakɩ koɛɛnga, zom pugsg wũmbl a tãab yaa wakɩ koɛɛnga; sã n kella kaama la rãama, da paas-y bũmb ye.»</verse>
				<verse number="7">Pe-bila sẽn sok soagdg a naas soaba, m wʋma Bõn-vɩɩg a naas soaba sẽn kelme: «Wa-y!»</verse>
				<verse number="8">Ade, weef ning sẽn yi-a wã yaa kẽeg-toenoɛɛga tɩ wed-dʋʋda yʋʋr boond tɩ Kũum; la bʋg-tẽnga n da yãagd-a. B kõ-a-la tõogo t'a soog tẽnga boag a naasa bogr a ye, la a kʋ neba ne sʋʋga, ne kom, ne bã-longdem, ne we-rũmsi.</verse>
				<verse number="9">Pe-bila soka soagdg a nu soaba tɩ m tool n yãe b sẽn da kʋ b rãmba sɩɩse, sẽn da ki-b Wẽnnaam Gomda yĩnga la b kaseta yĩnga.</verse>
				<verse number="10">La bãmb me sɩnga kɛlenga ne b pãng fãa: «D Soaala, Sõmblem la Sɩd soaba, yãmb na n gũu wakat bʋgo n yaool n kao y bʋ-sɩdã la y rok y sũur ne tẽng zug rãmba sẽn daag d zɩɩma?»</verse>
				<verse number="11">Dẽ la b kõ ned kam fãa fu-wok pɛɛlga la b yeel-b tɩ b gãneg b yam bilf nanda tɩ b tũud-n-taasã la b ma-bi-taasã sẽn tʋm-b wa bãmba la sẽn tog n kood wa bãmba sõor lebg ka tɛka.</verse>
				<verse number="12">Mam leb n gesame: Pe-bila sẽn waa n sok soagdg a yoob soaba, tẽnga miima ne pãnga la wĩntoog sobgame n lebg wa vũundu, tɩ kiuug moog zãng wa zɩɩm.</verse>
				<verse number="13">Ãdsa fãa rʋʋga tẽnga wa sɩlmand sẽn wẽnend kankang wila n sʋʋgd a bi-kãse;</verse>
				<verse number="14">saaga pilga wa seb-vãoogo n menem, tãmsa ne tẽns niyns sẽn puk-b mogrẽ wã fãa vigsa b zĩisẽ.</verse>
				<verse number="15">Tẽng zug nanamse la nin-bɛdã ne tãnsoaben-dãmbã la rakãagba, la pãng rãmba, b fãa bala: yamb bɩ burkĩna, b zoeeme n soond tãmsã la pĩisã bogdẽ.</verse>
				<verse number="16">B ra yeta tãmsã la pĩisã: «Sirg-y n solg-y tõndo tɩ d põs sẽn Zao-a a zaoorẽ wã la d tɩlg Pe-bila beem.»</verse>
				<verse number="17">Dũnna la Wẽnd sũ-puur da-kãsenga, la ãnna n na n yalse?</verse>
			</chapter>
			<chapter number="7">
				<verse number="1">Dẽ poore mam yãee malɛgs a naase sẽn yɛs tẽnga kɩrems a naasã; b ra gãda tẽnga sob-raad a naasã tɩ b ra fʋʋs tẽng bɩ mogre, bɩ tɩɩg meng ye.</verse>
				<verse number="2">Mam yãee malɛk a to sẽn lik Yaanga. Yẽ n wat n na n ning Vɩɩm naaba kamba makre; a kelmame n yeel malɛgs niyns sẽn da paam-b sore n na n dãmb tẽnga la mogrã:</verse>
				<verse number="3">«Da yãg-y nanda n dãmb tẽnga la mogre bɩ tɩɩse tɩ tõnd ka reng n ning makre d Wẽnda kamba fãa rĩirẽ ye.»</verse>
				<verse number="4">M bãnga neb niyns fãa sẽn paam-b makra sõore: tus koabg la pis naase la a naase a Israyɛl kambẽ.</verse>
				<verse number="5">A Zɩɩda roogẽ: tus piig la a yiib n paame; a Rubẽ roogẽ: tus piig la a yi; a Gad roogẽ: tus piig la a yi;</verse>
				<verse number="6">a Asɛr roogẽ: tus piig la a yi; a Neftali roogẽ: tus piig la a yi; a Manase roogẽ: tus piig la a yi;</verse>
				<verse number="7">a Simeõ roogẽ: tus piig la a yi; a Levi roogẽ: tus piig la a yi; a Isakar roogẽ: tus piig la a yi;</verse>
				<verse number="8">a Zabulõ roogẽ: tus piig la a yi; a Zozɛf roogẽ: tus piig la a yi; a Bẽzame roogẽ: tus piig la a yi n paame.</verse>
				<verse number="9">Dẽ poore m yãee zãma kõn bãng n sõde, tẽns toɛ-toɛ rãmba, buud toɛ-toɛ, rog-n-mik toɛ-toɛ, goam biis toɛ-toɛ; m yãend-b lame tɩ b yɛs yĩngri, zaoora taoore la Pe-bila taoore, n yer fu-wogd peelse la b zãad kãase la b moon ne koe kãsenga:</verse>
				<verse number="10">«Tõnd Wẽnnaam sẽn zao b zaoorẽ la Pe-bila soog waoogre!»</verse>
				<verse number="11">Malɛgsa fãa sẽn da gũbg zaoorã ne Nin-kẽemsã la Bõn-vɩɩs a naasã, b fãa wõgemd n waooga Wẽnnaam,</verse>
				<verse number="12">b ra maandame: «Sɩda tõnd Wẽnda toga ne pẽgre ne ziiri, b pida ne yam, b toga ne bark pʋʋsgo, ne waoogre, ne naam, ne tõogo tɩ yʋʋma tong taab koabg koabga n tõt sɛɛbo. Ami!»</verse>
				<verse number="13">Nin-kẽem a yembr yaool n sok-m lame: «Nin-bãmba sẽn yer fu wogd peelsã, fo mi b sẽn ya b rãmba, la b sẽn yitẽ?»</verse>
				<verse number="14">Tɩ mam leoke: «M Naa, yãmb n mi wɛ!» T'a yeele: «Yaa neb niyns sẽn tɩlg-b pɛt kãsenga; b pegsa b futu la b los-b la Pe-bila zɩɩmẽ tɩ b pelge.</verse>
				<verse number="15">Yaa rẽ yĩng la b yɛs Wẽnnaam zaoora taoore, n tʋmd b tʋʋma wĩndg la yʋngo, b roogẽ. Sẽn zao-a zaoorã na n kẽes-b-la a zãnd maasmẽ.</verse>
				<verse number="16">La bada! B kõn le nams kom bɩ ko-yũud ye, wĩndg bɩ pems tʋʋlg ye,</verse>
				<verse number="17">tɩ Pe-bila sẽn yɛs tẽnsʋka, zaoora taoore, yẽ n na n yɩ b Pe-kɩɩma la b taas b vɩɩm ko-bundem zĩigẽ, la Wẽnnaam na n yẽesa b nintãma fãa.»</verse>
			</chapter>
			<chapter number="8">
				<verse number="1">Pe-bila sẽn sok soagdg a yopoe soaba la fãa sẽn yɩ sɩɩ saag zugu n kaoose, n ta wakat pʋɩ-sʋka.</verse>
				<verse number="2">M yaool n yãee malɛgs a yopoe wã sẽn yɛs-b Wẽnnaam taoorã la b kõ-b-la bard a yopoe.</verse>
				<verse number="3">Malɛk a to yaool n yaasa zaoora taoore ne sãnem kaorgo la b kõ-a-la tɩdar wʋsgo t'a naag ne nin-sõma wã pʋʋsgo n dɩgl sãnem maan-kugra zug, zaoora taoore;</verse>
				<verse number="4">la woto tɩdara bug-zõos ruka malɛka nugẽ n dʋ yĩngri, Wẽnnaam taoore, n naag ne Nin-sõma wã pʋʋsgo.</verse>
				<verse number="5">Malɛka leb n dɩka kaorgã n pids-a ne maan-kugra bugum; a fẽega bugma tẽnga la yɩɩ sa-tãs la bʋrga, ne sa-yãgdo la bũmb fãa miimame.</verse>
				<verse number="6">Malɛgs a yopoe ne bard a yopoe tɩ seglame n na n peebe.</verse>
				<verse number="7">Pipi baorga peebame. Yɩɩ sapɩlem ne bugum sẽn kalem ne zɩɩm n dʋʋg tẽng zugu la dũniya bogr a tãab soaba, tɩɩsa fãa bogr a tãab soaba, mo-maasa bogr a tãab soaba, fãa gill rɩɩ bugum.</verse>
				<verse number="8">Malɛk a yiib soaba peeba a baorgo. La bõn-kẽemde sẽn zem tãnga n wit wa bugum, yii yĩngri n lʋɩ mogrẽ la mogr a bogr a tãab soab lebga zɩɩm.</verse>
				<verse number="9">Mogra pʋgẽ bõn-vɩɩsa bogr a tãab soab kiime; koom kogenda bogr a tãab soab bõra koomẽ.</verse>
				<verse number="10">Malɛk a tãab soaba peebame. La ãd bedre sẽn dɩt wa bug-vɩlenga yii yĩngri n lʋɩ kʋɩlsa bogr a tãab soaba la ko-bundsa pʋga.</verse>
				<verse number="11">Ãdga yʋʋr la a «Tɩɩsem»; kooma bogr a tãab sob lebga tɩɩsga la neb wʋsg sẽn yũ kooma sẽn lebg toog liga kiime.</verse>
				<verse number="12">Malɛk a naas soaba peebame. Tɩ yell na n paam Wĩntoogo, kiuug la ãdsa bogr a tãab soaba. Wĩndga, kiuug la ãdsa vẽenem bogr a tãab soab n wooge; daara konga a vẽenema bogr a tãab soaba. Vẽenem ning sẽn mii n kees yʋngã, yẽ me bogr a tãab soabã n wooge.</verse>
				<verse number="13">La mam sẽn da ket n getẽ m wʋma sɩlg sẽn lug yĩngr-yĩngr sẽn kelem ne pãnga: «Bʋko, bʋk wɛɛ, bʋk bal ne dũni wã bõn-vɩɩse, bard a tãaba sã n wa tãse, bard niyns malɛgs a tãabã sẽn ket n zãad b nusẽ wã sã n wa tãse!»</verse>
			</chapter>
			<chapter number="9">
				<verse number="1">Malɛk a nu soaba peebame. La mam yãee ãdg a yembre sẽn yi yĩngri n lʋɩ tẽnga la b kõ-a-la bul-zulunga kʋɩlen-bila.</verse>
				<verse number="2">A sẽn pak kʋɩlengã, bug-zõos n yi, wala wʋng kẽeng sẽn widg rẽnna — la a sobga wĩndga la zĩiga fãa.</verse>
				<verse number="3">Bug-zõosa pʋgẽ, sʋy n yɩke n lʋɩ dũniya zãnga; la b kõ-b-la zẽnem wala tẽng zug namsa rẽnna.</verse>
				<verse number="4">B kõ-b-la noor tɩ b bas pʋt la moog buud fãa, la tɩɩs buud fãa la b rɩ neb niyns bala sẽn da ka tar b Wẽnd makrã b rĩirẽ.</verse>
				<verse number="5">B da ka tar sor n kʋ neb ye, yaa b nams-b bal kiis a nu tõre; la b rũmba zabr da yaa wa nang rẽnna.</verse>
				<verse number="6">Dasem kãense, neb wʋsg na n baoo kũum n konge, b na n tʋlga kũum la kũum na n zoe n bas-b lame.</verse>
				<verse number="7">Mik fo sã n ges sʋya, b wẽnda wiidi sẽn bob zabre, b zuta fõga sãnem pugli tɩ b nens ya wa ninsaal nenga.</verse>
				<verse number="8">B zoobda yaa wa pagb rẽnna, tɩ b yẽna ya gɩgemd yẽna.</verse>
				<verse number="9">B da rɩka kut n pil b yãoogo la b pɩgsa rãamd da fõta wa bilim-bilm ka tɛk b sẽn sog wiidi n dabd zabre.</verse>
				<verse number="10">B zʋya nee wa nang zʋʋre, n tar kõse; yaa kiis a nu la b paam sore n na n nams ninsaalba.</verse>
				<verse number="11">B ra tara b naaba, yẽ la bul-zulunga dĩma, a yʋʋr ne Ebre rãmb goam la a Wãabo, a Abadõ, tɩ Grɛk rãmb boond-a tɩ Wãab naaba, a Apolliõ.</verse>
				<verse number="12">Bʋk a yembre ka looge t'a yiib nan pʋgda.</verse>
				<verse number="13">Malɛk a yoob soaba peebame. La m wʋma koɛɛga; a yii sãnem maan-kugra sẽn vigl Wẽnd taoora kɩrems a naasã;</verse>
				<verse number="14">la Koɛɛga yeela malɛk a yoob soaba sẽn zãad baorgo: «Lood Malɛgs a naasã b sẽn da loe Efrat kʋɩl kãsengẽ wã n base.»</verse>
				<verse number="15">La b basa malɛgs a naasã sẽn da yɛs n gũud wakatã, daarã, kiuugã la yʋʋmdã n na n kʋ ninsaalba fãa bogr a tãab soabã.</verse>
				<verse number="16">B tãb-biisa da yaa wed-dʋʋdb tus kẽems kobsi: woto la b sõorã b sẽn togs-ma.</verse>
				<verse number="17">Ad-y yaa woto la m yãend wed-dʋʋdba ne b wiidi wã: wed-dʋʋdba ra teega b yãoog ne kut sẽn wit bug-kẽega la bug-kõodre. Wed-bãmb zuta ra yaa wa bõnyẽeg rẽnna tɩ b noor pursd bugum, bug-zõose la kidbri.</verse>
				<verse number="18">Bugma, bug-zõosã la kidbrã wiida sẽn da pursd b noorẽ, kʋʋ ninsaalba bogr a tãab soaba zãnga.</verse>
				<verse number="19">Wed bãmb wẽnem da bee b noorẽ la b zʋʋrẽ me; zʋya ra baasda ne wiis zutu la rẽ la b ra tar n wɩɩbd ninsaalba.</verse>
				<verse number="20">Ne rẽ fãa neb niyns sẽn põs-b tẽn-kũuma ka lak ne b yel-wẽna ba bilfu. B ka vẽ ne b sʋtãamba waoogre, bõn-yood niyns sen naan ne sãnem, wanzurf, kugri, bɩ raoogo, bõn-yood sẽn ka nini, n ka tʋba n ka nao.</verse>
				<verse number="21">B ka vẽ ba bilfu ne b nin-kʋʋre, ne b tɩto, ne b yoobo la ne b wagdma ye.</verse>
			</chapter>
			<chapter number="10">
				<verse number="1">Dẽ poore mam yãee malɛk a to sẽn tar pãng sẽn sigi; a menga zãng pila sawadgo, tɩ saag gomtɩʋʋg tão gũbri, a zugẽ, t'a nenga ya wa wĩntoog, t'a karsa wit bugum.</verse>
				<verse number="2">A da zãada a nugẽ, seb bil sẽn lake la rẽ t'a rɩtg naoor teega mogre, t'a goabg naoor teeg tẽn-koɛɛnga.</verse>
				<verse number="3">A kelma ne koe yaanga wa bõnyẽega. La rẽ poore sa-tãs a yopoe n gom b goama.</verse>
				<verse number="4">B sẽn gom n sɛ la m sẽn sɩng n na n gʋls, la koɛɛg n yi yĩngri n yeel-ma: «Bĩng sa-tãs a yopoe wã goama f yamẽ bala la f ra gʋls-b ye.»</verse>
				<verse number="5">La m sẽn da yãend malɛk ninga t'a teeg mogra la tẽngã n yɛsẽ wã zẽka a rɩtg n tees yĩngri,</verse>
				<verse number="6">la a wẽena ne Vɩɩm sẽn kõn sɛ Naaba, sẽn naana yĩngr ne a teeda fãa, sẽn naana tẽnga ne a teeda fãa, sẽn naana mogr ne a pʋgẽ teeda fãa, a wẽename n yeele: «Wakat taame!</verse>
				<verse number="7">Raar ning b sẽn na n wʋm malɛk a yopoe soabã, a baorga peebg raare, ba raare la Wẽnnaam yɛla fãa na n puk zãnga, wala b bãngdba, b sõgen-kamba, sẽn togs Koe-noog ningã.»</verse>
				<verse number="8">Dẽ poore, koɛɛg ning sẽn yi a yĩngr tɩ m wʋma le goma ne m yɛsa: «Kẽng n tɩ reeg seb bila malɛka sẽn zãad a nugẽ, malɛk ning sẽn teega mogra la tẽngã.»</verse>
				<verse number="9">La m kẽngame, n kos malɛka t'a kõ-m sebrã la a yeela maam: «Deeg la f vele; a na n pidsa f pʋga ne tɩɩsem la f noorẽ, a naa n yɩɩ noog wa sɩɩdo.»</verse>
				<verse number="10">La m deega seb bilã malɛka nugẽ la m vel-a lame; m noorẽ a ra yaa wa sɩɩdo, la m sẽn vel n sɛ, a taa m pʋgẽ n lebg toogo.</verse>
				<verse number="11">B le yeel-m lame: «Fo tog n le goma bãngr gom-beedo ne ninsaalb buud ka tɛka, ne tẽns ka tɛka, tɩ b zɛlma ya toore, tɩ b nanams me ya toore.»</verse>
			</chapter>
			<chapter number="11">
				<verse number="1">Dẽ poore b kõ-m la moogo, mo-sĩdimdi wa ribla la b yeel-m lame: «Yik n tɩ mag Wẽnd doogã ne a maan-kugrã la bãng wẽn-pʋʋsdba fãa sẽn be a pʋgẽ sõore;</verse>
				<verse number="2">da mag yɩnga ye, tɩ rẽ basa ne bu-zẽmba la yaa kiis pis naase la a yiibu tõre la b na n saag Tẽn-Sõngã.</verse>
				<verse number="3">M na n kõ-la m kaset dãmb a yiibã noore tɩ b yeelg sũ-pa-noang futu n gom bãngr goam dasem tusr la kobsi la pisoob pʋgẽ.»</verse>
				<verse number="4">Bãmb makre la oliviye tɩɩs a yiib la fitils a yiiba sẽn be dũni Soaala taoore.</verse>
				<verse number="5">Ned sã n baood nin-bãmba namsgo, bugum n na n yi b noorẽ n dɩ b bɛɛbã. N-ye! Sẽn baood-a b namsg, yaa woto la yẽ soab na n ki.</verse>
				<verse number="6">B sã n yi n na n tʋm b tʋʋmna, b kõ-b la sore tɩ b pag saaga tɩ koom da tosg ye; b tara pãng me n tõe tɩ koom lebg zɩɩm la b tõe n bẽnega tẽnga tõrẽ ne yel-beed tusri, b sẽn dat wakat ning fãa.</verse>
				<verse number="7">La b sã n wa baas b wilgrã, bõn-ninda sẽn yi-a bul-zulungẽ wã n na n tak zabre ne-ba, n tõog-ba la a kʋ-ba.</verse>
				<verse number="8">B na n daaga b yĩnsã n bas yɩng woto dasem a tãabo la pʋɩ-sʋka, Tẽn-kãsenga pʋga, Sodom bɩ Ezipt, wala neb kẽer sẽn bɩnd n boondẽ, zĩig ning b sẽn ka b Soaala pika;</verse>
				<verse number="9">b na n daaga b yĩnsã n bas ninsaalb ka tɛka, nin-zẽmba, gãgnense, la tẽn-zãorgẽ dãmb nini, dasem a tã la pʋɩ-sʋka, la b ka tar sor n dɩk-ba n tɩ mum ye.</verse>
				<verse number="10">Adem biis fãa kɩdemdame la b pʋʋsd taab zu-noogo, n pʋʋsd taab ne kũuni, tɩ bãngdba a yiibã ra nams b la wʋsgo.</verse>
				<verse number="11">La dasem a tã la pʋɩ-sʋka sẽn looge, Wẽnnaam le kõo b bãngdba vɩɩm tɩ b le tik n yiki, tɩ sẽn get-ba yɛs marsã ne rabeem kãsenga.</verse>
				<verse number="12">La m wʋma koɛɛg kãseng sẽn yi yĩngri n bool-ba: «Dʋ-y yĩngr ka!» La b dʋʋ yĩngr ne sawadgo, tɩ b bɛɛba yɛs n getẽ.</verse>
				<verse number="13">La wakat kãnga tẽnga miima ne pãnga la na-tẽnga bogr piig soaba bõrame n lʋɩ, la rẽ waa ne neb tus a yopoe kaalem. Rabeem yõka sẽn põs-ba fãa tɩ b na n pʋʋs yĩngr Soaala barka.</verse>
				<verse number="14">Bʋk a yiib soaba ka looge, keta a tãab soaba!</verse>
				<verse number="15">Malɛk a yopoe soaba peebame. Yĩngri, yɩɩ koees n tãs woto: «Tõnd Soaala ne b Krista n so dũniya, b na n dɩɩ naam tɩ yʋʋma tong taab n tõt sɛɛbo!»</verse>
				<verse number="16">Nin-kẽems pisi la a naasã sẽn zĩ-b Wẽnnaam taoorã yika b goeelsa zutu la b wõgemdame n waoog Wẽnnaam woto:</verse>
				<verse number="17">«Tõnd pʋʋsda yãmb barka, Soaala-Wẽnnaam, bũmb fãa Naanda, yãmba, Zaamẽ la Rũnna la Beoog soaba, yãmb waa ne y pãn-kẽoongã n deeg y soolem zãnga n na n dɩ y naam.</verse>
				<verse number="18">Nin-zẽmba da yika ne sũ-puuri la yãmb me waa ne y rẽnna n taas sẽn kiba bʋʋda wakato, la y taas y rolba wakato y bãngdba, y sõgen-kamba yĩnga, y tʋʋm-tʋmdba, y nin-sõma yĩnga, neb niyns fãa, nin-bɛd la nin-bi sẽn waoogd-b yãmb yʋʋra yĩnga, la y taas y sɩbgra wakato tẽn-wãadba yĩnga.»</verse>
				<verse number="19">Wẽnd dooga noor yaool n paka yĩngri tɩ b na n yãend b zooda kaseto a pʋgẽ; la yɩɩ sa-yãgdo ne koeese ne sa-tãse, ne tẽng miuungu, ne sapɩlem sẽn dʋʋgd barar.</verse>
			</chapter>
			<chapter number="12">
				<verse number="1">Yell bãnd kãsenga n puk yĩngri: pag sẽn yɛse tɩ wĩndga vẽenem buiid-a, t'a naoor tabg kiuugu, t'a zug teeg ãds piig la a yiibu.</verse>
				<verse number="2">A ra tʋtame n tol n kũmd rogum.</verse>
				<verse number="3">Dẽ poore yell bãnd a to n puk yĩngri: Wag-bãnde, moomde zãnga, ne zut a yopoe la yɩɩl piiga, tɩ zug fãa fõgen naam pugla.</verse>
				<verse number="4">A zʋʋra kãaga yĩngr ãdsa bogr a tãab tõre n dʋʋg tẽnga; a waa n yalsa paga sẽn kũmd dogma taoore n gũud t'a rog a biigã t'a rɩk n vele.</verse>
				<verse number="5">Paga roga bi-ribla la bi-kãng n na n dɩ naam bu-zẽmba zutu la a naama rasaar yaa kutu.</verse>
				<verse number="6">Biiga pɩsgame n ta Wẽnnaam nengẽ, zaoora taoore, tɩ paga zoe n dig weoogo n tɩ soond zĩig ning Wẽnnaam sẽn da segl a yĩnga la b rɩlg-a-la be dasem tusri la kobsi la pisoobe.</verse>
				<verse number="7">Dẽ marsã la zabr kaoog yĩngri: a Mikayɛl ne a malɛgs yika zabre ne Wag-bãndã tɩ yẽ me yi ne a malɛgse,</verse>
				<verse number="8">la bãmb n kong pãnga tɩ b rig-ba n yiis arzãna.</verse>
				<verse number="9">B teeba Wag-bãndã, wag kʋdrã, sẽn boond tɩ Sʋtãana, bɩ bɛyã, dũni belgda, b teeb-a B teeba Wag-bãndã, Wag-kʋdrã lame n fabg tẽnga, yẽ ne a malɛgsa fãa.</verse>
				<verse number="10">M wʋma koɛɛg sẽn tãs yĩngri: «Marsã tɛka tõnd Wẽndã n so tõogo, naam la ziiri, la b Krista zaoo bũmb fãa zugu, tɩ tõnd saam-biisa rõatã, sẽn da rõta bãmb Wẽnd taoor, wĩntoog la yʋngo, b lub-a-la tẽnga.</verse>
				<verse number="11">Bãmb tõog-a-la ne Pe-bila zɩɩma, ne b noor kaseto, n pa ges b vɩɩma wa bũmb la b sak kũum ye.</verse>
				<verse number="12">Dɩlla kɩdm-y sũ-noogo, yãmba, yĩngr kamba. Yãb-y, tẽnga la mogre, tɩ Sʋtãan siga yãmba la a sũura puudame, a sẽn mi t'a raara sõdame.»</verse>
				<verse number="13">La a sẽn mik tɩ b lub-a la tẽnga, Wag-bãndã yikame n na n bʋʋg pagã, bi-ribla ma wã.</verse>
				<verse number="14">Paga paama Sɩl-kãseng pɩgs a yiibu n yɩk n tud weoogo n paam n ta zĩig ning a sẽn na soond Wag-bãndã la a paam tɩ b rɩlg-a yʋʋmde n le paas yʋʋm a yi la pʋɩ-sʋka.</verse>
				<verse number="15">Waafa yaool n sẽnesa a kolkoodo tɩ lebg kʋɩlga n pʋgd pagã n na n dɩ-a.</verse>
				<verse number="16">Tẽnga fãaga pagã: a yaaga a noor n vel kʋɩlgã sẽn yi waafa noorẽ.</verse>
				<verse number="17">Waafa lɛɛgame t'a sũur kãbd ne pagã, t'a kong n na n tɩ maan zabre ne a kamb a taabã, kamb niyns sẽn da reeg-b Wẽnnaam noya la b paam a Zezi kasetã.</verse>
				<verse number="18">A waa n yalsa mogra noore.</verse>
			</chapter>
			<chapter number="13">
				<verse number="1">La m yãenda Rũng sẽn puk koomẽ ne zut a yopoe la yɩɩl piiga; yɩɩl piiga da fõga naam pugli piiga la zut a yopoe wã ra gʋla zab yʋy sẽn tʋʋsd Wẽnde.</verse>
				<verse number="2">Rũnga ra wẽnda ãbga, t'a nao wẽnd tãntur nao, t'a noor wẽnd gɩgemd noore; Wag-bãnda kõ-a-la a pãnga la a naama zaoore, n kõ-a rĩung sẽn tar yalem.</verse>
				<verse number="3">Rũnga zug a ye ra nee wa a poglame n sek a kũum, la a poglgã sẽn da sek a kʋʋma wẽneg n sãoogame; dẽ la ãndũni rãmba yik n pʋgd-a ne pɛlen-yɩka.</verse>
				<verse number="4">B wõgemdame n waoog Wag-bãndã a sẽn dɩk a naama n kõ Rũngã, la b wõgemda Rũnga me taoore n yetẽ: «Ãnda n zem Rũngã la ãnd n tõe n tak zabr ne-a?»</verse>
				<verse number="5">Rũnga paamame n na n gom tɩtaam goama la a tʋʋs Wẽnde; a paamame n na n tʋm a tʋʋmde kiis pis naas la a yiibu.</verse>
				<verse number="6">T'a sɩd na n sɩng n tʋʋs Wẽnde, n tʋʋs b yʋʋre la b roogo la sẽn be-b arzãna fãa.</verse>
				<verse number="7">Rũnga paamame n na n maan beem ne nin-sõma la a tõog-ba; a paama tõog ninsaalb fãa zugu, tẽns toɛ-toɛ rãmba, tɩ b goam la b rog-n-mik ya toɛ-toɛ yã.</verse>
				<verse number="8">Ada sẽn na n paam waoogr neb niyns nengẽ: yaa sẽn wa-b moogo n yaool n ka paam, dũni sɩngra wakato, tɩ b yʋʋr gʋls vɩɩm sebra pʋgẽ, Pe-bil ning b sẽn kodgã vɩɩma sebr pʋgẽ.</verse>
				<verse number="9">Sẽn tar-a tʋb bɩ a kelg!</verse>
				<verse number="10">B balg bãnga sẽn toga ne bãnga! B kʋ ne sʋʋga sẽn toga n kʋ ne sʋʋga! Woto wã, nin-sõma wã maanda sũ-keelem la b zĩ ne saagre.</verse>
				<verse number="11">Ad-y m yãee Rũng a to sẽn yi tẽngã ne yɩɩl a yiibu wa Pe-bila dẽnna t'a koɛɛg ya wa Wag-bãnda koɛɛg.</verse>
				<verse number="12">A reega a tʋʋmna pipi Rũnga nengẽ, la a saa n vigla a naama zaoor zĩig zãnga n kɩt tɩ dũnia tõre ne a neba ka tɛkã waoog pipi Rũngã, rũng ning zug a ye sẽn pogle n wẽneg n sãoogã.</verse>
				<verse number="13">A maana tʋʋm bãna sẽn yɩkd pɛlense; a tol n kɩtame tɩ saag bugum sig tẽnga neb fãa nifẽ.</verse>
				<verse number="14">La a sẽn kẽ pipi Rũngã, rẽ tudga tẽnga rãmba n ning b yamẽ tɩ b maan nin-naande, Rũng ning sʋʋga sẽn pogle tɩ nodra wẽneg n maaga soab nin-naande, n tar n waoogdẽ.</verse>
				<verse number="15">B kõ-a-la tõogo t'a kɩt tɩ Rũnga nin-naand lebg wa bõn-vɩɩg menga n gomda, la a modg tɩ b kʋ neb niyns fãa sẽn na n zãgs a waoogre.</verse>
				<verse number="16">A na n kɩtame tɩ rĩm biis wa talse, rakãagb la naong rãmba, yamba la burkĩna, wa reeg a makrã b nug-rɩtg bɩ b rĩir zugu.</verse>
				<verse number="17">Ned ba a ye kõn le paam sore n kẽ raagẽ n da rɩɩbo bɩ a koos bũmbu, b sã n ka reng n mak-a ne Rũnga yʋʋr menga bɩ ne Rũnga sõadg yʋʋre.</verse>
				<verse number="18">Yaa sõdba zĩigẽ la geel mitba na n yõs taaba: Yʋʋra yaa rao yʋʋre, yʋʋra yaa 666, kobs-yoob la pisoob la a yoobe.</verse>
			</chapter>
			<chapter number="14">
				<verse number="1">La ad-m sẽn leb n yãe: Pe-bil sẽn yɛs Siõ tãnga zugu ne a neb tus koabg la pis naas la a naase n tar b rĩirẽ a yʋʋre la a Ba wã me yʋʋre.</verse>
				<verse number="2">La m wʋma rãamde sẽn yi yĩngri wala kʋɩl kãseng rãamde, bɩ wala sob-raoog sẽn fõta; m tagsa pɛnds wẽedb sẽn zĩ n wẽed b pɛndga.</verse>
				<verse number="3">B yɩɩnda yɩɩn paalle, Zaoora taoore ne Bõn-vɩɩs a naasã la Nin-kẽemsã; ned da ka tõe n zãms yɩɩlã sã n ka bãmb tus koabg la pis naas la a naasã sẽn põs tẽnga velbo.</verse>
				<verse number="4">Bãmb dãmb zɩ n lagem ne pagb ye, yaa zɩ n lagem pagb zãnga; bãmb n pʋgd Pe-bila a sẽn tʋgdẽ fãa; ninsaalba sʋka, bãmb la Wẽnd la Pe-bila kood-rẽems.</verse>
				<verse number="5">Zirẽ-beed zɩ n yi b noorẽ ye; b yaa zɩ yell dãmba.</verse>
				<verse number="6">Mam yãee malɛk a ye sẽn yɩgd yĩngri. Yaa koɛɛg sẽn ya noogo n na n kell n yɩ noogo la a wat n na n wilg tẽng zug rãmba, ned kam fãa ne a buudu, ne a goam, ne a tẽnga.</verse>
				<verse number="7">A ra moonda ne koe-kãsenga: «Zoe-y Wẽnde, la pẽg-y ba; ad-y bʋʋda wakat taame; waoog-y sẽn naana yĩngr la tẽnga ne mogre la ko bundem fãa.»</verse>
				<verse number="8">Malɛk a to, malɛk a yiib soaba, n pʋg-a, a me tar kɛlenga: «A lʋɩɩme yee! Na-tẽnga sẽn boond tɩ Babilon Kãsengã! Yẽ bal n belg ninsaalb buud fãa n yũnug-b ne Wẽnd sɩbgr dãam.»</verse>
				<verse number="9">Malɛk a to, a tãab soaba, n le pʋg-a; a me kelma ne koe-kãsenga: «Ned ning fãa sẽn na n waoog-a Rũnga ne a nin-naandã la a reeg-a makre a rĩirẽ bɩ a nugẽ,</verse>
				<verse number="10">yẽ soab na yũ Wẽnd sũ-puura rãam, rãam sẽn ka pul koom n tẽg ne b sũ-puura wamde. Yaa ne bugum la kidbri la b na n nams-a, Malɛgs sõma la Pe-bila nifẽ.</verse>
				<verse number="11">La ad-b namsga bug-zõos sẽn dukd yĩngri yʋʋm sẽn kõn sɛ. Sɩda, sugr kõn zĩndi, wĩndg bɩ yʋngo, ne neb niyns sẽn waoog-b Rũngã ne a nin-naandã, la b reeg a yʋʋra makrã.»</verse>
				<verse number="12">La rẽ me yĩng la nin-sõma wã maand sũ-keelem, neb niyns sẽn deeg-b Wẽnnaam noya la b tar a Zezi tẽebã.</verse>
				<verse number="13">M wʋma koɛɛg sẽn zĩnd yĩngr n yeel-ma: «Gʋlse: Sũ-noog rãmba la sẽn kiid-b ne Soaala barka. N-ye! Marsã tɛka — ya a Vʋʋsem Sõng n gomde — bɩ b vʋʋse ne b zaamẽ yaamse tɩ b tʋʋm sõma yãagd-b lame.»</verse>
				<verse number="14">La ad-m sẽn le yãe: Sawad-pɛɛlg n puki tɩ m ne wa ninsaal Biiga sẽn zao a zugu, b fõgna naam pugla n zãad goeoog b nugẽ, goeoog sẽn dɩte.</verse>
				<verse number="15">Malɛk a to yii wẽnd doogẽ la a tool n tãsa ne pãnga sẽn da zĩ a sawadgẽ wã n yeel-a: «Lob f goeoogã la f wʋre tɩ tigsig taame, dũniya kood bɩɩme.»</verse>
				<verse number="16">Sẽn da zi-a sawadgẽ wã loba a goeoog dũniya la dũniya kood tigsame.</verse>
				<verse number="17">Malɛk a to n le yi wẽnd dooga yĩngri, a me zãad goeoog sẽn dɩte.</verse>
				<verse number="18">Malɛk a to me n yi maan-kugrã zugu: yẽ la maan-kugra bugma gũuda, la a tool n tãsa sẽn da zãada goeoogã, n yeel-a: «Lob f goeoogã la f tigs tẽnga bugsuntung sõng biisi tɩ bɩɩme.»</verse>
				<verse number="19">Malɛka loba a goeoog dũni wã pʋga la a tigsa bugsuntung biisi la a rʋʋga fãa Wẽnnaam sũ-puura koglgẽ, koglg kẽengo.</verse>
				<verse number="20">La b yii ne-a, tẽnga kɛɛnga, n tɩ wẽk a biisa koom; la yɩɩ zɩɩm n daage n zẽk n tat weoof zãndlem, la yaa madgr meng la a madg zĩigã.</verse>
			</chapter>
			<chapter number="15">
				<verse number="1">M leb n yãee yel-bãnd yĩngri. Yaa yel kãsenga sẽn yɩkd pɛlenga: Malɛgs a yopoe n zãad tẽn-kũum a yopoe; bãmb n na n baas Wẽnnaam sũ-puura tʋʋmde.</verse>
				<verse number="2">M yãenda mogr sẽn pɩnd wa nin-gɛtga tɩ bug-witem zomb-a; n paas neb niyns sẽn tõog-b Rũngã, n tõdg a nin-naanda waoogre, n bãnga yʋ-sõtra võore, tɩ b yɛs yĩngr, mogra yegende. B yɛs n wãagda ruuds</verse>
				<verse number="3">la b yɩɩn Wẽnd sõgen a Moyiiz yɩɩn noogo la Pe-bila me rẽnna: «Yãmb tʋʋma labsa la b bee neere, Wẽnnaam, bũmb fãa Soaala; y sẽn tũud soy niynsa yaa tɩrse, Adem biis Rĩma! Ãnd n be, Soaala, n ka rigd-a la a tõt yãmb yʋʋra pẽgre?</verse>
				<verse number="4">Yãmb bal n tar Sõmblem, yãmb bal n pid ne Sõmblem; la bu-zẽmba fãa na n wa wõgemda yãmb taoore, tɩ y yikame n dok y sũur la y sɩbg-ba, tɩ b neẽ.»</verse>
				<verse number="5">Dẽ poore m le gesame, la ade: Yĩngri wẽnd doogã, sɛka zãnda lakame,</verse>
				<verse number="6">la be la tẽn-kũum a yopoe Malɛgs a yopoe wã yi yã; b ra yera beren-dɩgr gĩ-bãanes fu-neeba la sãnem sẽbdse n da be b sɛɛgẽ.</verse>
				<verse number="7">Bõn-vɩɩs a naasa nin-yend kõo malɛgs a yopoe wã sãnem laase. Laasa ra pida ne Vɩɩm sẽn ka be sɛɛba soab sũ-puuri.</verse>
				<verse number="8">Wẽnd dooga wulumda ne bug-zõose: yaa Wẽnd ziira ne b pãnga kaseto. La woto ned ka le tõog n kẽ rooga pʋga, tɩ Malɛgs a yopoe wã ka reng n sɛɛs b tẽn-kũum a yopoe wã zãng ye.</verse>
			</chapter>
			<chapter number="16">
				<verse number="1">M wʋma koɛɛg sẽn tãs wẽnd dooga pʋga n yeel Malɛgs a yopoe wã: «Aya! Saag-y tẽngã n daal Wẽnnaam sũ-puura sẽn pid y laasã.»</verse>
				<verse number="2">Pipi malɛka tɩ ralga a rẽnna tẽng zug la neb niyns sẽn deeg-b Rũnga makre la b wõgemda nin-naanda taoore bẽe nod-tãoodi toose.</verse>
				<verse number="3">A yiib soaba tɩ ralga a rẽnna mogra zugu: yɩɩ zɩɩm — wa ned la b kodg yã — la mogra bõn-vɩɩl fãa kiime.</verse>
				<verse number="4">A tãab soaba ralga a rẽnna kʋɩlsa la ko-bundsa fãa zugu tɩ fãa lebg zɩɩm.</verse>
				<verse number="5">M wʋma malɛk ning sẽn da gũud kooma sẽn yeele: «Yãmb yãee neere, Zaamẽ la Rũnna soaba, Sõmblem naaba, y sɩd bãnga sɩbgr sẽn toge.</verse>
				<verse number="6">B daaga nin-sõma la bãngdba zɩɩm, dẽ me la yãmb yũnug-b zɩɩm, la rẽ n segde.»</verse>
				<verse number="7">Koees n zĩnd maan-kugra tẽngr n deese: «Sɩda Soaala-Wẽnnaam, bũmb fãa Naanda, yãmb sɩbgr tũuda sɩda la zemsgo!»</verse>
				<verse number="8">Malɛk a naas soaba ralga a rẽnna wĩntoog zugu la wĩntooga bugum paama tõogo n na n dɩ ninsaalba.</verse>
				<verse number="9">La waoolg sẽn ka bilfu n sɩd yõog ninsaalbã. Ne rẽ fãa b zãgsa b yel-wẽna tuubgu la Wẽnd pẽgre, n na n tʋʋs-ba, b sẽn tõe n yiis tẽn-kũum a woto buud yĩngã.</verse>
				<verse number="10">A nu soaba ralga a rẽnna Rũnga zaoor zugu la a soolma fãa lebga lik tam t'a neba noor vam ne sũ-toogo.</verse>
				<verse number="11">La ninsaalba zãgsa b bas b tʋʋm wẽna n le yik ne yĩngr Wẽnda tʋʋre, b namsgã la nod-tãoodra yĩnga.</verse>
				<verse number="12">A yoob soaba ralga a rẽnna kʋɩl kãseng sẽn boond tɩ Efrat zugu. A kʋɩɩ zãnga n bas sor tɩ Yaang nanams tũud n loaada.</verse>
				<verse number="13">Dẽ poore, m yãee sẽn yit Wag-bãnda noorẽ, Rũnga noorẽ la zirẽ-be-bãngda noorẽ, sʋtãan dẽgd a tãabo, sẽn wẽnd loms buudu;</verse>
				<verse number="14">— la sɩd me yaa sʋtãamba sẽn tõe tʋʋm-bãna, n yi n na n saag n tigs dũniya tõr dĩm dãmba. Yaa tigs-ba n wa tõog n zab ne bũmb fãa Soaala, b ra-kãsenga raare.</verse>
				<verse number="15">(Ad-m sẽn wat wa wagdre: sũ-noog soab la sẽn gũusd m waoongo, n kell n yeelg fuugu, n ka kẽnda kãre tɩ b yãet a yãnd ye.)</verse>
				<verse number="16">B kɩtame tɩ dĩm dãmba tigim taab Megido tãnga, zĩig ninga sẽn boond tɩ Armagedõ ne Ebre rãmb goama.</verse>
				<verse number="17">Malɛk a yopoe soaba fẽega a rẽnna yĩngri la koɛɛg n zĩnd wẽnd doogẽ wã n tãse: «Sɛyã!»</verse>
				<verse number="18">La yɩɩ sa-yãgdo la sa-tãse, la tẽng miuung kãsenga; sɩda ninsaalb sẽn wa tẽng zug tɛka, b zɩ n yãend a taar ye!</verse>
				<verse number="19">Na-tẽng kãsenga wãa boag a tã; bu-zẽmba tẽns rʋʋga zãnga; la Babilon, na-tẽn-kãsengã, Wẽnd tẽega a yelle n yũnug-a ne b sũ-puura rã-toose.</verse>
				<verse number="20">Tẽns niyns fãa sẽn puk-b mogra zug menemame, la tãmsa fãa sirgame.</verse>
				<verse number="21">Sapɩlem bɛd-bɛd sẽn zem yɩga, yii yĩngri n lab ninsaalba; tɩ ninsaalb na n tʋʋs Wẽnnaam, sapɩlma sẽn lebg tẽn-kũuma yĩnga, tɩ sɩda, a waa ne tẽn-kũum kãsenga.</verse>
			</chapter>
			<chapter number="17">
				<verse number="1">Malɛgs a yopoe wã sẽn tar sãnem laasa sʋka nin-yend n yeel maam: «Wa tɩ m wilg-f pʋg yoodr kãsenga, pag ning sẽn zĩ kʋɩl kãsenga noore, wa tɩ m wilg foom a bʋʋda sẽn yɩ a soaba.</verse>
				<verse number="2">Yaa ne yẽnda la dũni dĩm dãmba yo yã, a tɩgsa dũnia neba ne a rãam, a yooba.»</verse>
				<verse number="3">Malɛka tall-m lame n kẽng weoogẽ — yɩla m sɩɩgã — la be, m yãee pag sẽn zomb Rũn-moomde, t'a yĩnga zãng gʋls zab yʋya, n tar zut a yopoe la yɩɩl piiga.</verse>
				<verse number="4">Paga da yera murfu la nufa, n yãgd sãnem yãgbo n yãgd lʋlʋʋgo la muizãan neeb yãgbo; a ra zãada a nugẽ sãnem laaga sẽn da pid ne a yooba rẽgdo la a tʋʋm-wẽna waoosa.</verse>
				<verse number="5">A yʋʋr da gʋlsa a rĩirẽ, yʋ bãnde: «Babilon, na-tẽng kãsenga, dũnia pʋg-yoaad wẽna fãa fãa ma.»</verse>
				<verse number="6">La mam nifẽ, paga ra tɩgsda a meng ne zɩɩm, ne nin-sõma wã zɩɩm, ne sẽn ki-ba a Zezi yĩnga zɩɩm. M sẽn yãend woto, m yɛɛsa wʋsgo.</verse>
				<verse number="7">Tɩ Malɛka na n yeel-ma: «Bõe yĩng tɩ fo yɛɛsd woto? Bas tɩ m wilg-f pʋg kãnga sẽn ya a soab taki, la m wilg-f Rũngã a sẽn zombã, Rũnga sẽn tar zut a yopoe la yɩɩl piigã, sẽn ya a soaba.</verse>
				<verse number="8">Rũn kãng ra beeme la marsã a ka ye; a na n yii bul-zulungẽ wã la na n yɩ-la a bõne; neb niyns faa sẽn ka paam tɩ b gʋls b yʋy al dũni sɩngrẽ, vɩɩm sebra pʋgẽ, bãmb fãa pɛlens na n yɩka Rũngã poorẽ, a sẽn da beẽ, n wa kaẽ, n na n le wa pukã.</verse>
				<verse number="9">Yaa marsã la yam dãmb la sɩlem dãmb na n paam taaba! Zut a yopoe wã yaa tãn-bi a yopoe tɩ paga zao b zugu.</verse>
				<verse number="10">Leb n yaa dĩm dãmb a yopoe la a makda; a nu zoe n loogame, t'a yembr be marsã, t'a to nan watẽ. A sã n wa, a na n kaoosa bilfu bala.</verse>
				<verse number="11">Sã n kella Rũnga sẽn da be la a ka marsã, yẽ n tõkd a nii, n yaool n ya a yopoe wã nin-yende; baad-y a rigda a yõor yãkre.</verse>
				<verse number="12">Yɩɩl piiga yaa dĩm dãmb piiga; b nan ka paam naam ye la b na n wa naaga Rũngã n dɩ naam wakat a ye bala.</verse>
				<verse number="13">B fãa gesame tɩ segdame tɩ b lebs Rũngã b naama la b tõogo.</verse>
				<verse number="14">B na n taka zabre ne Pe-bila la Pe-bila n na n tõoge t'a yaa soaalba Soaala la dĩm dãmba Dĩma, ye ne a poorẽ dãmba, Wẽnd sẽn bool b rãmba, Wẽnd sẽn tũus b rãmba, Wẽnd tẽedba.»</verse>
				<verse number="15">Malɛka le paasame: «Kʋɩl kãseng ning Pʋg-yoodrã sẽn zĩ a soab noorã makda Adem biisa ne b zãma, tɩ b tẽns ya toor-toore, tɩ b goam ya toor-toor e.</verse>
				<verse number="16">Yɩɩl piigã ne Rũngã menga na n dɩɩ beem ne Pʋg-yoodrã, b na n yeesa a futu, n fʋk-a a zãnde, n dɩ a nemdã la b yõog-a bugum.</verse>
				<verse number="17">Soaala meng n ning dĩm dãmba yamẽ tɩ b pids bãmb a Wẽnd daabo la b sed ne taaba n lebs b naama fãa Rũnga nugẽ n tãag Wẽnd gomda pidsg raare.</verse>
				<verse number="18">Paga la tẽn-kãsengã sẽn dɩt naam dũni dĩm dãmba zutã.»</verse>
			</chapter>
			<chapter number="18">
				<verse number="1">Dẽ poore m yãee Malɛk a to sẽn yi yĩngr n sigd ne pãn-kãsenga; a vẽenema bui tẽnga tõre.</verse>
				<verse number="2">A kelma ne a pãng fãa: «A wãame! Babilon na-tẽn-kãsenga wãame! A lebga sʋtãamb doogo, yam yood dãmb soondg zĩiga, lʋɩɩn-dẽgd la lʋɩɩn-yood buud fãa tʋɩ-la b tʋgd a pʋgẽ.</verse>
				<verse number="3">Ninsaalb buud fãa waame t'a tɩgs-b ne a rãama, a yoobã. Dũniya rãmb gãanda ne-a; dũniya tẽnse ne b dĩm dãmb yoo ne-a, la yaa a arzɛka sẽn labsã la a fẽeg dũniya toandba fãa.»</verse>
				<verse number="4">M wʋma koɛɛg a to sẽn zĩnd yĩngri n yeele: «Yii-y tẽn-kãnga pʋgẽ, m neba, n da wa reeg a yel-wẽna taale t'a sɩbgra me lʋɩ y zug ye.</verse>
				<verse number="5">A tʋʋm beeda samame n tãag saaga; Wẽnnaam le tẽega a yel-wẽna.</verse>
				<verse number="6">Bɩ y sɩbg-a waa a sẽn sɩbg a taaba, bɩ y lebs-a a tʋʋm wẽna naoor a yiibu. Kalem-y naoor a yiibu rẽgd ning a sẽn da pidsd a wamdã n lebs-a!</verse>
				<verse number="7">Kɩt-y t'a sɩbgra zeng a nagrã la a tɩtaama. Ka yẽ n gomd ne a meng woto: ‹Ad-ma! M ka rĩm-poak bɩ? M yaa pʋg-kõor laa? M kõn yãb kʋʋr abada.›</verse>
				<verse number="8">Yaa rẽ yĩng la raar a ye bala yel-beed na n yẽeg-a: kũum, nintãm la kom, tɩ bugum yet tɩ b bas n kõ yẽ. A bãng tɩ Soaala Wẽnd sẽn kao a bʋʋdã sɩd yaa Pãng soaba.»</verse>
				<verse number="9">B na n wiisame, b na n kũmame, dũniya dĩm dãmb sẽn naag-b yẽ n vɩɩnd faong la yoob vɩɩma, b sã n wa yãend a bugma bug-zõose.</verse>
				<verse number="10">B na n tara yɩɩg n get a sɩbgra ne rabeem la b maanẽ: «Kato, kato, Babilon, tẽn-kãseng a woto, na-tẽng a woto! Babilon sẽn ka tar mak-n-taaga! Wakat yɛng bala tɩ fo bʋʋd zoe n kao!»</verse>
				<verse number="11">Tɩ dũniya toandba na n sɩng wiisgu la kũmbu tɩ ned ka le be n daad b koom kogend teed ye.</verse>
				<verse number="12">Bõe n da ka be b kogendẽ: ad sãnem, wanzurfu, lʋlʋʋgo, muizãan neeba, peen-neeba, peen-gʋnem, murfu la nufa, ra-nɛɛb buud toor-toore. Ad wob-yẽn sẽn maneg n peese, ad raad sẽn tar keglem la neerem, n paas yõg-teed buud fãa, kutu la zũudu, n paas kug sẽn yãgd wa nin-gɛtse.</verse>
				<verse number="13">Ad zẽed noosd toor toore, ad yũ-noodo la ka-noodo buud toor toore, ad tɩdare. Ad rãam la ka-rɩtem, zom pɛɛlga, zom pugsgu, koodo. Ad niigi, piisi, wiidi ne b bilim-bɩlm. Ad yem-daad la ninsaalb sẽn lebg bõn-koosem.</verse>
				<verse number="14">Fo sẽn da geend yõod ninga, fãa menemame n bas foom; f faongã, ne f ziira, fãa sɛɛ sõmpi!</verse>
				<verse number="15">Ad toandba sẽn da maand leebg ne foo n dɩt-b rɩɩbã, fo sɩbgra na n kẽes-b la rabeem tɩ b tar yɩɩg n yãbd nintãm la b wiisdẽ:</verse>
				<verse number="16">«Kato, kato! Tẽn-kãseng a woto fãa sẽn yer futu sẽn wʋg ne gɩ-bãanese, n yer murfu la nufa, n nags ne sãnem la lʋlʋʋgo la muizãan neeba!</verse>
				<verse number="17">Ad wakat a ye bal n sek faonga woto fãa sãango!» Koom kogenda gɛtba, neb niyns fãa sẽn togd soɛ koom zugu, sẽn dɩt-b mogra yõodo, fãa da yɛsa yɩɩga</verse>
				<verse number="18">n get bugma bug-zõosã la b maanẽ: «Bõe n da zem tẽn-kãseng kãngã?»</verse>
				<verse number="19">B ra yugda b zut tom, la b yãbda la b wiisd n yetẽ: «Kato, kato! Tẽn-kãseng a woto fãa! Yẽ faong n da rɩlgd mogra zug kogenda soaalba, ges-y wakat a ye bal sẽn wa ne a wãabo!»</verse>
				<verse number="20">Arzãn dãmb fãa, kɩdm-y sũ-noogo, nin-sõma, tʋʋm-tʋmdba, bãngdba, bɩ y la n kaase tɩ Wẽnnaam sẽn paalg-a bʋʋdã yaa yãmb la b kõ bʋʋm.</verse>
				<verse number="21">Malɛk a ye n yaool n tebg ne a pãn-kẽengo kugri sẽn zem neere, n lob-a mogrẽ n yetẽ: «Yaa woto, vugr bala la b na n lobg Babilon, tẽn-kãsengã, la ned nif kõn le yãend-a.</verse>
				<verse number="22">Fo nengẽ b kõn le wʋm ruudsã ne yʋʋmbã, wɩ-pɛɛbdba la tõntõoda abada. Tʋʋm-tʋmd ba a ye kõn le tag f pʋgẽ t'a rabda tʋʋmd ye; neer rãamde kõn le wʋm f pʋgẽ ye;</verse>
				<verse number="23">fitil vẽenem kõn le yãend f pʋgẽ abada; b kõn le wʋm kãad paal sẽn gomd ne pʋg paal abada! Toandba da yaa dũniya dĩm dãmba la fo manesma n kẽes b gill moogo.»</verse>
				<verse number="24">La yaa fo tẽn-peelmẽ la b raag zɩɩm, bãngdba, nin-sõma la b sẽn kood b rãmb fãa tẽng zuga zɩɩm.</verse>
			</chapter>
			<chapter number="19">
				<verse number="1">La rẽ poore m wʋma rãamde wa zãma kãseng rãamde sẽn yi yĩngri la sẽn maamde: «Alleluia! Tõnd Wẽnnaama reeg waoogre, pẽgre la naam!</verse>
				<verse number="2">B bʋʋd tũuda sɩda la zemsgo; b bʋʋ Pʋg-yoodr kãsenga sẽn da sãamd dũniya ne a yoob tʋʋma la b roka b sũuri t'a raaga b sõgen-kamba zɩɩm.»</verse>
				<verse number="3">La b fãa le reegame: «Alleluia! N-ye, a bug-zõos ruk yʋʋm kõn zĩnd sɛɛbo!»</verse>
				<verse number="4">Wakat kãng la Nin-kẽems pisi la a naasã la Bõn-vɩɩs a naasã wõgemd tẽnga n waoog Wẽnnaam sẽn zĩ b zaoorẽ n yeele: «Ami! Alleluia!»</verse>
				<verse number="5">Koɛɛg n zĩnd zaoorẽ wã n yeele: «Pẽg-y tõnd Wẽnnaam, yãmb fãa sẽn nong-ba la sẽn zoet-b bãmba, talse la na-biisi!»</verse>
				<verse number="6">La m wʋma zãma kãseng rãamde, rãamd wa kʋɩl-kãseng sẽn fõt bɩ saag sẽn tãsd ne pãnga; b ra maandame: «Alleluia! Soaala bũmb fãa Naanda sɩnga a naam dɩɩbo.</verse>
				<verse number="7">Bɩ d lang sũ-noogo la d pẽg Wẽnnaam tɩ yaa Pe-bila, Wẽnd Biiga, kãadem la pʋg paala ninga a fan teedo;</verse>
				<verse number="8">yaa gĩ-bãaneg fu-pɛɛlg fadadad la b kõ-a t'a yeelge; gĩ-bãanega makda nin-sõma yel-sõma.»</verse>
				<verse number="9">Koɛɛgã n yeel maam: «Gʋls woto: Sũ-noog rãmb la b sẽn bool b rãmba Pe-bila, Wẽnd Biiga, yikãadem. La a le paasame: Wẽnd gom-kãensa yaa sɩda.»</verse>
				<verse number="10">M wõgemdame n me na n waoog sẽn gomda soabã la a yeela maam: «Ayo, vẽ! Ad mam me yaa Wẽnd yamb wa foo la m wẽnda fo saam-biisa fãa sẽn tar-b a Zezi kaseto. Yaa Wẽnnaam la fo tog n waooge.» Tõog tɩ Krista kaseta pid bala n tog n be bãngd yamẽ.</verse>
				<verse number="11">M yãeeme tɩ yĩngr pakame la wed-boll n yi, la wed-dʋʋda yʋʋr da pʋda woto: «Ra-Teem-Dĩma» la a «Sɩdyɛsa»; a kaooda bʋʋdo la a maanda zabre ne a sẽn tog n zab ne b rãmba.</verse>
				<verse number="12">A nina zirda wa bugum. Naam pugli n lagem n fõg a zugã la b gʋlsa a yʋʋre, yẽnda a ye bal sẽn mi.</verse>
				<verse number="13">Fuug ning a sẽn yerã losa zɩɩm la ad wed-dʋʋda yʋʋre: Wẽnd Gomde.</verse>
				<verse number="14">Yĩngr tãb-biisa ka tɛk ra pʋgd-a lame, n zao wed kaala la b yer gĩ-bãanes futu sẽn ya wogd la sẽn ya peels fadadad;</verse>
				<verse number="15">sʋʋg sẽn dɩte la a ra rũm a noorẽ la yẽ la a na n tall n kɛ bu-zẽmbã; yaa ne naam dasaar sẽn ya kutu la a na n legl bu-zẽmbã; leb n yaa yẽ n na n kẽ koglgã n fẽd bugsuntunga biisi la a yoog Wẽnnaam, bũmb fãa Soaala, sũ-puura rãam, b sũ-puur sẽn dɩt wa bugma rãam.</verse>
				<verse number="16">Yʋʋr n gʋls a fuuga zugu la a gera zugu: dĩm dãmba Dĩma, la soaalba fãa Soaala.</verse>
				<verse number="17">Dẽ poore m yãee malɛk a yembre sẽn teeg Wĩntoogo n yɛsẽ; a tãsame n yeel luiili wã fãa sẽn yɩgd yĩngrã: «Wa-y, kõ-y taab sɛk Wẽnd kibs kãseng rɩɩba zĩigẽ.</verse>
				<verse number="18">Yaa dĩm dãmb nemdo la y na n vele, n paas tãnsoaben-dãmb nemdo, gãndaad nemdo, wiidi ne b wed-dʋʋdb nemdo, yem-daad la burkĩn-bi, tals la na-biisi nemdo!»</verse>
				<verse number="19">La m wẽneg n yãee Rũnga ne dũniya dĩm dãmb la b tãb-biisi sẽn tigimd taaba n na n tak zabre ne Wed-dʋʋdã la a poorẽ dãmba.</verse>
				<verse number="20">Yaa Rũnga ne a zirẽ-be-bãngda la b yõk yã; zirẽ-be-bãngd kãng n da kẽ Rũnga tãpẽ la a maand bõn-bãna n tudgd neb niyns sẽn deeg-b Rũnga makre la b waoogd a nin-naandã. B losa bãmb b yiib fãa vɩɩse bugmẽ, kidbri bugum sẽn da yɛdg wa kʋɩlga.</verse>
				<verse number="21">Sẽn ket-ba fãa, yaa Wed-dʋʋda sʋʋg n kood-b: sʋʋg ning sẽn da be malɛka noorẽ wã. Ad-y luiili wã tɩga b nemdo.</verse>
			</chapter>
			<chapter number="20">
				<verse number="1">Dẽ poore m yãee, yĩngri, malɛk a yembre sẽn sigd la a zãad Bul-zulunga kʋɩlen-bila ne bãn-soagdg sẽn ya bedre;</verse>
				<verse number="2">A luba Wag-bãndã, Wag-kʋdrã, Sãamdã, Sʋtãan mengã, la a balg-a la bãng yʋʋm tusr yĩnga.</verse>
				<verse number="3">A lob-a-la Bul zulungẽ wã n page n tol n sog bãeensã la a ning makre; la woto Rũnga kõn le tõog n bels ninsaalba, yʋʋm tusr sã n ka loog ye; dẽ poore b na yaool n bas-a wakat fĩifu.</verse>
				<verse number="4">M yãenda neb sẽn wa n zaoond goeels zutu tɩ b kõ-b bʋʋda kaoobo. M yãenda neb sẽn le vʋʋge n na n dɩ naam ne Krista yʋʋm tusri: yaa b sẽn fiuus b rãmb zut a Zezi kaset yĩnga la Wẽnd Gomda yĩnga, yaa sẽn zãgs-b Rũnga waoogre, n zãgs a nin-naanda waoogre, n zãgs tɩ b kõn deeg a makrã b rĩrẽ bɩ b nugẽ.</verse>
				<verse number="5">Bãmb n yɩ pipi n vʋʋge. Kɩɩms a taaba kõn tõog n vʋʋge, tɩ yʋʋm tusra ka pids ye.</verse>
				<verse number="6">Sũ-noog la bark soaba la sẽn paam-a pipi vʋʋgrã; kũum a yiib soaba ka le tar bãmb gaab ye; bãmb n na n yɩ Wẽnd la Krista maan-kʋʋdba n dɩ naam ne bãmba, yʋʋm tusri.</verse>
				<verse number="7">Yʋʋm tusra sã n looge Sʋtãan na n le paama a menga,</verse>
				<verse number="8">a na n yiime n le sɩng ninsaalb belgre dũniya kɩrms a naasã: Gog la Magog; a na n tigsa a zabr yĩnga tãb-biis ka tɛka, wa bĩisr sẽn be mogr noore.</verse>
				<verse number="9">B yii b tẽnga tõre n wa gũbg nin-sõma wã sika, bark tẽngã. La bãng-y tɩ bugum yi yĩngri n dɩ-b zãnga.</verse>
				<verse number="10">B loba Sʋtãana, kʋɩɩbdã, kidbra bugmẽ t'a tɩ naag ne Rũngã ne a zirẽ-be-bãngda n nams be wĩntoog la yʋngo n poog zamaan ne zamaan ka tɛka.</verse>
				<verse number="11">Dẽ poore mam yãee naam zaoor sẽn ya pɛɛlga la kãsenga; a soaba ra zao a zugu. Yĩngr la tẽnga yõbga a taoore n menem zãnga.</verse>
				<verse number="12">M yãee kɩɩmsa fãa, bɛd la bõonese, sẽn yɛs zaoora taoore; b talla sɛb n wa lagse, b waa ne vɩɩm sebrã me, la kɩɩmsa bʋʋd kaoome, ned kam fãa ne a sẽn maane, wa sẽn da be sɛba pʋga.</verse>
				<verse number="13">Mogra me yiisa kɩɩmsa sẽn da gãe a pʋgẽ; kũum la bʋg-tẽnga me yiisa b rẽnna la ned kam fãa bʋʋd kaoome, ned kam fãa ne a yɛla.</verse>
				<verse number="14">B yaool n tusa kũum la bʋg-tẽng n lub kidbra bugmẽ sẽn tond wa kʋɩlgã. Kʋɩl kãng bugma la kũum a yiib soaba.</verse>
				<verse number="15">Ned ning fãa yʋʋr sẽn ka gʋls vɩɩma sebrẽ, yẽ soab lobda bug-kãng pʋga.</verse>
			</chapter>
			<chapter number="21">
				<verse number="1">Dẽ poore m yãee sa-paalle la tẽn-paalga, tɩ pipi saaga la pipi tẽnga da menemame la mogra ra fẽbgame.</verse>
				<verse number="2">M yãee bark tẽnga, m yãee Zerizalɛɛm paalga sẽn yit arzãna, Wẽnnaam nengẽ, n sigda; a ra manega a meng neere wa pʋg-paal sẽn manegd a menga a sɩd yĩnga.</verse>
				<verse number="3">M wʋma koɛɛg sẽn yi zaoorẽ wã n moone: «Ad Wẽnd zak sẽn ti ninsaalb sʋka; Wẽnd waa n mee bãmb sʋka, tɩ b na n lebg Wẽnd kamba tɩ Wẽnd-be-ne-ba na n legb bãmb Wẽnde.</verse>
				<verse number="4">B na n yẽesa nintãm buud fãa la b kõn le wʋm kũum yelle ye; yãbre bɩ kɛlenga, bɩ sũ-sãang me kõn le zĩnd ye tɩ dũni kʋdga menema zãnga.»</verse>
				<verse number="5">La sẽn da zĩ-a zaoorẽ wã gomame: «Ade, m le sigla dũni paalle!» A le yeelame: «Gʋls tɩ Gom-kãnga yaa sɩda la sɩd menga!»</verse>
				<verse number="6">A le paasame: «N-ye! Maam la A la O, Sɩngre, la Baasgo, Tʋɩɩsgo la Kʋʋbo; ko-yũud sẽn tara soab bɩ a wa tɩ m na kõ-a vɩɩm kooma t'a yũ zaalem.</verse>
				<verse number="7">Sẽn maan-a raood fãa pʋɩɩr na n yɩɩ woto; M na yɩla a Wẽnnaam tɩ yẽ yɩ m biiga!</verse>
				<verse number="8">Sã n kella rabɛɛmbã, zãmb dãmb la nin-yoodã, nin-kʋʋdba la yoaadba, bagba la sẽn waoogd-b naande, zirẽ-be-rãmba, bãmb dãmb pʋɩɩr bee bugma kʋɩlgẽ, kʋɩlg ning sẽn kɛɛd ne kidbr bugum, la rẽ la kũum a yiib soaba.»</verse>
				<verse number="9">Malɛgs a yopoe wã sẽn da zãad-b tẽn-kũum a yopoe wã nin-yend wẽneg n yeela maam: «Wa tɩ m wilg-f Pe-bila, Wẽnd Biiga, sẽn kẽed kãadem ne a soaba, m wilg fu b pʋg-paala.»</verse>
				<verse number="10">A kɩtame tɩ mam dʋ ne m yam tãn lug-lug a yembr zugu t'a wilg-m bark tẽnga, Zerizalɛɛm sẽn yit yĩngri, Wẽnnaam nengẽ, n sigda.</verse>
				<verse number="11">A waa ne Wẽnnaam meng pẽgre, al t'a yãgbã da yɩɩd kug-neeba buud fãa yãgbo.</verse>
				<verse number="12">A da gũbga ne lal-gũbri sẽn zãnde, n tar rɩgnoy piig la a yiib sẽn gũnug malɛgs piig la a yiibu, la sẽn da gʋls yʋya, a Israyɛl dot piig la a yiiba yʋya.</verse>
				<verse number="13">Yaang yaa noy a tãabo; goabg noy a tãabo; rɩtg noy a tãabo; nin-taoor yaa noy a tãabo.</verse>
				<verse number="14">Lal-gũbra meeb sɩnga ne kug ma rãmb piig la a yiibu, sẽn gʋls Pe-bila Tʋʋm-tʋmdba piig la a yiiba yʋya.</verse>
				<verse number="15">Sẽn da gomda ne maama ra zãada sãnem rasaar magdga n na n mag tẽngã ne a noya la a lalgã.</verse>
				<verse number="16">Tẽnga sõoga tɩrga, a ka maka, a ka goalenga, t'a woglma ne a yalma zem taaba.</verse>
				<verse number="17">A maga tẽnga lal-gũbrã ne dasaarã la yɩɩ magb tɛka; malɛka sẽn zãad magdg ninga ne ninsaal dẽnd da ya a ye.</verse>
				<verse number="18">— Lal-gũbra meng ra mee ne kug sẽn yãgd b toore, n ya kõaada, la tẽnga tõr mee ne sãnem yulli sẽn pɩnd wa nin-gɛtga.</verse>
				<verse number="19">Lal-gũbra mee rũnug rũnuga la rũnug fãa kug yaa toore. Pipi rũnuga kug yaa kõada, a yiib soaba togsda salsang kõbgo; a tãab soaba yaa miuug sẽn lʋʋs kẽega; a naas soaba: kẽeg toenɛɛga.</verse>
				<verse number="20">A nu soba: sɩɩga; a yoob soaba: miuug yʋdʋd; a yopoe soaba: rõodo; a nii soaba: kẽeg sẽn lʋʋs sabla; a wɛ soaba: kõodr sẽn liʋʋs moomde; piig soaba: kẽeg pespele; piig la a ye soaba: miuug sẽn lʋʋs sabla; piig la a yiib soaba: mismiuugu.</verse>
				<verse number="21">Rignoy piig la a yiibã da pagda ne kug sẽn saase n pɩnd wa muizãanfo, noor fãa ne a rẽnda. Tẽnga sõasg zĩig da yaa sãnem yull bala, neer wa nin-gɛtga.</verse>
				<verse number="22">M ka yãend Wẽnd doog be ye; Soaala-Wẽnnaam pãng soaba meng n da yaa b roogo, bãmb ne Pe-bilã.</verse>
				<verse number="23">Tẽnga ra pa tar wĩntoog ne kiuug vẽenem tʋʋmd ye tɩ Wẽnnaam pẽgra vẽenem n da buiid-a, la Wẽnd Pe-bila n da ya a bugum.</verse>
				<verse number="24">A vẽenema n na n wilg bu-zẽmba sore la dũniya dĩm dãmb na n waa ne b arzɛka.</verse>
				<verse number="25">Noya na n paka wakat fãa tɩ beelẽ yʋng ka ye.</verse>
				<verse number="26">Be la ninsaalb fãa na n wa ne b laogo la b naam teedo.</verse>
				<verse number="27">Bõn-dẽgd kõn tõog n kẽ be abada; d kõn gom sẽn tʋmd-b tʋʋm wẽna la tʋʋm beeda ye; neb nins yʋy sẽn gʋls Pe-bila vɩɩm sebra pʋgẽ bala n na n kẽ be.</verse>
			</chapter>
			<chapter number="22">
				<verse number="1">Dẽ poore malɛka wilga maam vɩɩm kʋɩlga; a yaa pɛɛlg wa nin-gɛtga la a ra bunda Wẽnd la Pe-bila zaoora tẽngre.</verse>
				<verse number="2">Yaa tɩɩs sẽn kõt vɩɩm la b ra sel tẽnga tẽnsʋka, kʋɩlga foole; tɩɩsa ra womda naoor piig la a yiibu; kiuug fãa pʋgẽ b ra womdame; b vãada ra tõe n sãooga bu-zẽmbã.</verse>
				<verse number="3">Kãab-wẽng kõn le kãab be ye; Wẽnd ne Pe-bila zaoor na n lugla tẽnga sʋka tɩ b kamba wat be n waoogd-b.</verse>
				<verse number="4">Kamba nif na n teega Wẽnde; Wẽnd yʋʋr na n gʋlsa b rĩirẽ.</verse>
				<verse number="5">Lik kõn le zĩndi; b ka le tar wĩntoog bɩ fitl vẽenem tʋʋmd ye; Soaala Wẽnd vẽenema n na n bui-ba la b na n dɩɩ naam sẽn kõn sɛ.</verse>
				<verse number="6">Malɛka yeela maam: «Gomd bãmba yaa sɩd menga; yaa Soaala-Wẽnd menga, yaa bãngdba sẽn deegd-b bãngrã a soab nengẽ wã, bãmb n tʋm tɩ b wa wilg b yemsã bũmb ning sẽn yao waoongo.</verse>
				<verse number="7">Ade, m waoong yaoome; sũ-noog soab la sẽn deeg-a bãngra goama sẽn gʋls seb kãnga pʋga.»</verse>
				<verse number="8">Maam a Zã n da ne la m da wʋmd woto fãa; la m sẽn deeg dẽ fãa n sɛ, m wõgemda malɛka sẽn wilga maam woto fãa wã taoore tɩ m na n waoog-a,</verse>
				<verse number="9">la a yeel-m lame: «Ayoo! Gũus tɩ mam me yaa Wẽnd yamba wa foo la bãngdbã, f ma-bi-taasã; m yaa wa neb niyns sẽn deeg-b sebr kãnga goama. Yaa Wẽnnaam bal n tog ne waoogre.»</verse>
				<verse number="10">La a le paasame: «Da solg bãngra goam sẽn be sebr kãnga pʋgẽ wã ye, sɩd ne sɩda, wakat yaoome!</verse>
				<verse number="11">Yel-wẽn maand nong bɩ a tʋm wẽnga la nin-dẽgd nong bɩ a pa ne a rẽgdo; nin-tɩrg yee n wɩng ne a pʋ-peelem tɩ nin-sõng me mao ne a sõmblem.</verse>
				<verse number="12">Ade, m lebgr wakat yaoome, la m wata ne ned kam fãa yaoodo la yaooda zemsda ned kam fãa ne a tʋʋmde.</verse>
				<verse number="13">Maam la A la O, maam la Pipi soaba la Yaoolem soaba, Tʋɩɩsgo la Kʋʋbo.</verse>
				<verse number="14">Sũ-noog rãmb la sẽn pegs-b futu; bãmb n na n soog vɩɩm tɩɩgã, bãmb n tũud dignoya n kẽed bark tẽnga.</verse>
				<verse number="15">Yãmb fãa gilli, ba-raado, tɩt rãmba, yoaadba, nin-kʋʋdba, sẽn waoogd-b naande, neb niyns sẽn dat-b wẽnga, pa-y yɩnga!</verse>
				<verse number="16">Maam a Zezi n tʋm m malɛk t'a wa togs bũmb ning sẽn wat beoog Tigenga yĩnga; m ya a Daviid yagenga, yibeoog ãdg pɛɛlga.»</verse>
				<verse number="17">Wẽnd Vʋʋsem la pʋg-paala yeta me: «Wa!» Sẽn tar-a tʋb n kelgdẽ me yetame: «Wa!» Bɩ ko-yũud sẽn tar a soab fãa kolge; sẽn dat-a n deeg vɩɩm kooma n yũ, a wa reeg-a zaalem, n ka yiis lagf ye.</verse>
				<verse number="18">Maam n yete: ned ning sẽn kelga bãngr goama sẽn be seb kãnga pʋga la a saagame n paas bũmb be, bɩ Wẽnd tʋka zugu, yel-beeda fãa sẽn gʋls a pʋgẽ.</verse>
				<verse number="19">Sẽn saag-a me n yiis bũmb be, bɩ Wẽnd me yiis bũmb a pʋɩɩrẽ, vɩɩm tɩɩga la bark tẽnga sẽn kõt bũmb ning tɩ b gomd sebr kanga pʋga.</verse>
				<verse number="20">Sẽn kɩt-a tɩ goam kãensa fãa tar kaset sɩdã n yeele: «Sɩda, m waoong yaoome!» N-ye! Soaal a Zezi, wa-y wɛ!</verse>
				<verse number="21">Soaal a Zezi barka sig y fãa gilli. Ami!</verse>
			</chapter>
		</book>
	</testament>
</bible>